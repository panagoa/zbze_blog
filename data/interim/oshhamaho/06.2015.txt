
литературно-художественнэ
общественно-политическэ журнал
1958 гъэ лъандэрэ къыдокI
ноябрь 6 декабрь Къэбэрдей-Балъкъэр Республикэм Печатымрэ
цIыхубэ коммуникацэхэмкIэ и къэрал комитетымрэ
КъБР-м и ТхакIуэхэм я союзымрэ къыдагъэкI Мыкъуэжь Анатолэщ:
Ацкъан Руслан, БакIуу Хъанджэрий, Гъут Iэдэм, Къэжэр Хьэмид, Къэрмокъуэ Хьэмид, КхъуэIуфэ Хьэчим, ТIымыжь Хьэмыщэ, Уэрэзей Афлик, Хьэвжокъуэ Людмилэ,
ХьэIупщы МуIэед (жэуапыхь секретарь)
2015 Псалъащхьэхэр
ЖьантIэ
ТхакIуэ Елгъэр Кашиф илъэс 80 ирокъу
Елгъэр Кашиф хужаIахэм щыщ пычыгъуэхэр. 4
Елгъэр Кашиф. Усэхэр. 11
Елгъэр Кашиф. Бжэнышэ. Рассказ. 23
УсакIуэ Къэжэр Пётр илъэс 80 ирокъу
Бицу Анатолэ. ЩыгумащIэм жаIэр мащIэщ, ЩыгумащIэм жаIэр пэжщ. 37
Къэжэр Пётр. Усэхэр. 41 ТхакIуэ Къантемыр Тыркубий илъэс 75-рэ ирокъу
Адзын Мухьэмэд. Псэхугъуэ зымыщIэ. 51
Къантемыр Тыркубий хужаIахэм щыщ пычыгъуэхэр. 55
Къантемыр Тыркубий. Кулизар «мэIэзэр». 57 Помидорышэ сызэрыкIуар. ГушыIэ рассказхэр. 58
Къуэдзокъуэ Лэкъумэн. Псыжь адрыщI щыщ хъыджэбз. Рассказ. 63
Хьэту Пётр. Усэхэр. 69
Бещтокъуэ Хьэбас. Щам и бжыхь. 77
Жылэтеж Сэлэдин. Тезыр. ГукъэкIыжхэм щыщщ. 95
Уэрыш Нурхьэлий. Си къуажэгъухэр. ГукъэкIыжхэм щыщщ. 101
Уэрдокъуэ Женя. ГуащIафIэ. 121
Хьэвжокъуэ Людмилэ. Сценэм къыхуигъэщIа. 125
ГъукIэкъул Иринэ. Мы гъэм мэракIуэр мышущ. Рассказ. 131
Тажджэ Замир. Удзыфэу ла тыкуэн цIыкIу. Рассказ. 139
НафIэдз Мухьэмэд. Гум и фэбжь. Рассказ. 143
Къеблагъэ, ИлъэсыщIэ!. 155
Прозэ
Усыгъэ
Публицистикэ
Культурэ
ЩIэблэ ЖьантIэ
ТхакIуэ Елгъэр Кашиф илъэс 80 ирокъу 3
ТхакIуэ цIэрыIуэ Елгъэр Кашиф Мысост и къуэр Щхьэлыкъуэ къуажэм 1935 гъэм октябрым и 10-м къыщалъхуащ. Къуажэ школыр къызэриухыу, 1955 гъэм, Горький Максим и цIэр зэрихьэу Москва дэт Литературэ институтым щIотIысхьэ. Ар къиуха нэужь Къэбэрдей-Балъкъэр телестудием, «Ленин гъуэгу» (иджы «Адыгэ псалъэ») газетым щылэжьащ. 1970 гъэм щегъэжьауэ 2013 гъэ пщIондэ щыIащ «Iуащхьэмахуэ» журналым и редакцэм – абы и къудамэм и унафэщIу, жэуап зыхь секретару, редактор нэхъыщхьэм и къалэнхэр игъэзащIэу.
Елгъэрым и усэхэр дунейм къыщытехьар 1955 гъэрщ. И япэ тхылъыр, «Дыгъэр къыщыщIэкIым» зыфIищар, 1958 гъэм къыдэкIащ. Абы лъандэрэ Налшыки Москваи къыщыдэкIащ и тхыгъэхэр щызэхуэхьэса тхылъу 26-рэ. Абыхэм ящыщщ «Гъуэгущхьиблыр щызэхэкIым», «ЩIэдзапIэ», «ГугъапIэ», «Псыгуэж», «Пщэдджыжь хьэщIэ», «Ухеймэ, улъэщщ», «Бгыхэм я жьауэ», «ЩIым и набдзэ», «Лъэужьхэр», «Песня у водопада», «В долине нарзанов», «Ночное солнце» тхылъхэр, нэгъуэщIхэри. 1988 гъэм къыдэкIащ Елгъэр Кашиф и «Щыуагъэ» романыр.
Елгъэр Кашиф адыгэбзэкIэ зэридзэкIащ нэгъуэщI лъэпкъ тхакIуэхэм, усакIуэхэм я Iэдакъэ къыщIэкIа тхыгъэ куэд. Аращ КъурIэн лъапIэмрэ Мухьэмэд бегъымбарым и гъащIэм, и IуэхущIафэхэм ятеухуа тхылъымрэ адыгэбзэкIэ зэзыдзэкIари. Елгъэрым и усыгъэ куэд нэгъуэщI лъэпкъхэм я бзэкIи къыдэкIащ.
Ди литературэм, журналистикэм, культурэм щиIэ фIыщIэм папщIэ Елгъэр Кашиф къыфIащащ «Къэбэрдей-Балъкъэрым культурэмкIэ щIыхь зиIэ и лэжьакIуэ», «КъБР-м и цIыхубэ тхакIуэ» цIэ лъапIэхэр. «Лъэпкъхэм я зэныбжьэгъугъэ» орденыр, медалхэр, щIыхь тхылъхэр къратащ. ЖьантIэ
Елгъэр Кашиф хужаIахэм щыщ пычыгъуэхэр ГъащIэм и гугъуехьхэр зыгъэв, зи фэм Iэджэ дэкI, зи гум нэхъыбэж дэхуа цIыху цIыкIум и дуней Iыхьэмрэ и гъащIэ IэнатIэмрэ – аращ Кашиф и тхыгъэхэм я нэхъыбапIэм я купщIэр. Зи фэм куэд дэзыгъэхуа, зи псэр дахэ, сыт и лъэныкъуэкIи узытхьэкъу цIыху цIыкIум и дунеймрэ и гурыгъу-гурыщIэхэмрэ къэгъэлъэгъуэным егъэлеяуэ хуэшэрыуэщ Кашиф и къалэмыр. Ди литературэр къапщтэмэ, Кашиф абыкIэ пэхъунур зэрызыххэщ, а зырызми щапхъэ зытрах, гъуазэ яхуэхъу тхакIуэщ Кашиф. Апхуэдэущ ар псоми зэрытцIыхур – тхакIуэхэми щIэджыкIакIуэхэми: и тхыгъэхэмкIи, и цIыхугъэкIи, и дуней тетыкIэкIи ди щапхъэщ, ди шу пашэщ.
Тхыгъэ мащIэ къыщIэкIакъым Кашиф и Iэдакъэм – уси, расскази, повести, романи. Абыхэм ящыщ зыи лъэужьыншэ хъуакъым, ди литературэр зыгъэбжьыфIэ, абы лъэбакъуэщIэ езыгъэча, и пщIэр лъагэ зыдэхъуа тхыгъэ купщIафIэщ ахэр, иужьрей зэман зэрыхьзэрийм къелауэ, куэдым укъыхуагъэушрэ уи гупсысэр зэхэзехуэн ящIыфу. Уи тхыгъэр апхуэдэ къарурэ гуащIэкIэ умыузэдыфынумэ, къалэм къыщIэпщтэн щыIэкъым. ТхакIуэм и пщэ апхуэдэ къалэн къызэрыдэхуэр куууэ зыхэзыщIэхэм ящыщщ Елгъэрыр. ГъащIэм и уэрыпIэ дыдэм къыщыщIимыгъэлъауэ зы псалъэмакъи къиIэтыркъым Кашиф – ар иреусэ е ирерассказ. Аращ, дауи, тхакIуэм и Iэдакъэ къыщIэкI тхыгъэр псэ быдэ, гукъинэж щIэхъур, абы цIыхур щIитхьэкъур.
ТхакIуэм и гупсысэр цIыхум IупщI щыхъун щхьэкIэ, псалъэм мыхьэнэуэ иIэм щыгъуазэщ псори. Уи псалъэр мыжанмэ, гупсысэм я нэхъ куури фагъуэ пфIэхъунурэ цIыхум узэхищIыкIынукъым. Адыгэбзэр зэрыкъулейр, гупсысэм я нэхъ куур къызэрырипIуэтэфынур нэрылъагъу тщищIащ Кашиф – псалъэ жанкIэ, гущIэлъапсэм нэIус адыгэбзэ гъэхуакIэ. Аркъудейри ирикъунщ Кашиф ди литературэм и пащхьэм щиIэ фIыщIэр зэрыиныр къыбгурыIуэн папщIэ. Хьэмид Елгъэр Кашиф и усэ «Лу шыдыгум икIуэдащ» зыфIищар, сыщымыуэмэ, япэу дунейм къытехьа и тхыгъэщ. Лэжьыгъэр зищIысыр псалъэ къудейкIэ мыхъуу, зи фэкIэ зыхэзыщIа, гъащIэм и гупэри и шындэбзийри фIыуэ зыщIэ щIалэм и тхыгъэр къызэрытрадзэххэу жылэ псом щызэлъащIысат, ягу иримыхьын, лэжьыгъэм зыщIезыгъэх гуэр ялъагъумэ, «колхоз-молхоз не ходи, только пщафIэ и сиди» жаIэу, мыр Кашиф и IэдакъэщIэкI нэхъыфI дыдэхэм ящымыщми, цIыхур и гуащIэ щымысхьу лэжьэн, бэм ифI зыхэлъ Iуэхум щIэбэнын зэрыхуейм ехьэлIауэ усакIуэм и гъуэгупэ псалъэу къыщIэкIащ икIи иужькIи и тхыгъэхэм я нэхъыбапIэм а гупсысэр я джэлэс хъуащ.
«Лу шыдыгум икIуэдащ» усэмкIэ мылажьэхэм, зыщIезыгъэххэм ар зэращIэнакIэр ауэ сытми къэхъуа Iуэхукъым. Сыту 4 ЖьантIэ
жыпIэмэ, Кашиф IэгъэтIылъыпIэ имыIэ жыхуаIэм ещхьу мэлажьэ, «махуэ къэс зы сатыр нэхъ мыхъуми тхын» жыхуаIэ хабзэм тету. Си фIэщ хъуркъым абы хуэдэу зэпыу имыIэу лажьэ куэд ди литераторхэм яхэту. Ноби, тхылъ къыдэгъэкIыныр гугъу щыхъуа зэманми, зэрысщIэмкIи, ар матхэ, матхэ.
Елгъэр Кашиф адыгэ литературэм хуищIа хэлъхьэныгъэр
инщ. Ар нобэрей ди тхакIуэ нэхъ пажэхэм, IэкIуэлъакIуэхэм, щIэджыкIакIуэхэм фIыуэ ялъагъухэм ящыщ зыщ. Ауэ абы адыгэ
журналистикэми хэлъхьэныгъэшхуэ хуещI, а Iуэхум нэхъ мащIэрэ и гугъу ящI пэтми. Кашиф «Ленин гъуэгум» щыщылэжьа зэманым газетым и бзэм зегъэузэщIыным ар хуабжьу егугъуащ, зы жыпхъэм къигъэжыкIам ещхь, къарыкIыр къыбгурымыIуэу къыдэкIыгъуэ къэс напэкIуэцIхэм щызэбгрыпхъа жыIэгъуэхэм, псалъэ зэрыIыгъхэм ебэнащ.
Кашиф и публицист тхыгъэхэм ди нобэм и Iуэхугъуэ зэIумыбзхэр щызэпкърех, абы и очеркхэр дызэсэжахэм емыщхьу, художественнэ очерк нэсхэщ.
ТхакIуэ щIалэхэм гъуэгу етыныр къалэн лъапIэу Кашиф зэрилъытэм и щыхьэтщ ар ныбжьыщIэхэм зэрадэлажьэр. Абы и чэнджэщхэр сэбэп зыхуэхъуа, фIыщIэ къыхуэзыщI куэд езыхэр балигъ хъуауэ литературэм холIыфIыхь. Сэ зэи зыщызгъэгъупщэркъым си рассказым хэплъэу, сымыщIэххэу газетым трыригъэдзауэ зэрыщытар. Апхуэдэу абы зызыщIигъэкъуар куэд мэхъу.
Мыбыи сытепсэлъыхьмэ, си гуапэт. Кашиф къызыхэкIа унагъуэр Щхьэлыкъуэ нэхъ пщIэ, нэмыс щызиIахэм ящыщщ. Абы и адэ Мысост фIыуэ зымылъэгъуа ди къуажи уеблэмэ Кэнжэ, Шэджэм жылагъуэхэми дэсагъэнкъым. ЛэжьакIуэжьу, цIыху щабэрэ гуапэу, лIыжь Iущрэ чэнджэщ щхьэпэкIэ жумарту ар жылэм ягу къинащ. Абы и къуэхэри – Хьэчими Кашифи – я адэм ещхь хъужащ. Нобэ зи гугъу тщIыр Кашифщи, щхьэлыкъуэдэсхэм ар фIыуэ ялъагъу жыпIэныр мащIэ сфIощI, апхуэдизу пщIэ, нэмыс, щIыхь къыхуащIри. Езыри жылэм папщIэ и щхьэфэр лъэгущIыхь ищIынущ жыхуаIэм хуэдэщ: гуфIэгъуэ зиIэм деIэт, зи пщIантIэ нэщхъеягъуэ дэлъым дощыгъуэ.
Си гуапэщ Кашиф и гуащIэ мыкIуэщIу, и узыншагъэм хэмыщIу илъэс куэдкIэ иджыри ди япэ итыну. Борис
ЕЗЫМ И Дэ ди тхакIуэ Iэпкълъэпкъыр жэпхъа щIыкIэтэкъым, литературэм и Iуфэлъафэм къыщыдагъэкIухьмэ, дыгуфIэу арат Елгъэр Кашиф тхылъ зыбжанэ къыдигъэкIарэ ахэр зэIэпах-зэIэпатхъыу зэIущIэхэм ирагъэблагъэ усакIуэ цIэрыIуэ щыхъуам щыгъуэ.
Дэтхэнэ усакIуэми тхакIуэми щхьэж езым и литературэ нэпкъыжьэ иIэжу къыщIэкIынщ. Кашиф и тхыгъэ нэхъ пасэхэм ятыболъагъуэ сабиигъуэ гурыфIыгъуэншэм къытрина апхуэдэ нэпкъыжьэ. Пасэу анэншэ хъуа, анэнэпIэсищ зыгъэунэхуа усакIуэ щIалэм дежкIэ сабиигъуэр гурыфIыгъуэншэ дыдэу щытащ, пэж дыдэу. И гум фIэIэфIу къэкIыжын щIагъуэ къыхуигъэнакъым сабиигъуэм Кашиф.
Ауэ сабиигъуэ насыпыншэр триуIэфIэж щIыкIэу, Тхьэм Кашиф тыгъэ къыхуищIащ жьыщхьэ махуэ хъуэпсэгъуэ. ЗэкъуэшитIрэ 5 ЖьантIэ
дзитI зыIут къамэрэ жыхуаIэм ещхьу щIалитI иIэщи, я дуней тетыкIэкIи я псэукIэкIи хъуэпсэгъуэхэщ. И къуэрылъхухэр гу гъэгуфIэ-псэ гъэгуфIэ защIэщи, адэшхуэ-анэшхуэм къопщIэпщIэкIхэр. И щхьэгъусэ Зоещи, Кашиф и зы шэджагъуашхэ блигъэкIамэ, гузавэрэ къыкIэлъыгумащIэу и нэIэ тет зэпытщ. Борис

ЗИ ЗИ IЭНЭ
Елгъэр Кашиф и зы тхыгъэ мыин дыдэ, нэхъ щхьэтечу жысIэнщи, «Пшагъуэм игъэпщкIу удхэр» зыфIища рассказым тIэкIу сытепсэлъыхьынт.
Ар щитха зэманым сыщыгъуазэкъым, ауэ зытетар 1995 гъэм къыдэкIа «Iуащхьэмахуэ» журналым и етIуанэ номерырщ. РассказкIэ сфIэпIащэIуэу, повесткIэ сфIэмащIэIуэу, фIищари мыгурыIуэгъуэ дыдэу къызэрысфIэщIам щхьэкIэ, «мыбы къыхиIуа гуэрыр сыт», жысIэу тIэкIуи сыхуэшхыдэ щIыкIэу сыхэджыхьурэ, къызэзгъэдзэкIа тхыгъэм и пэм къыщIэздзэжын хуей хъуащ.
Дауи, къыхэзджыкIа тIэкIум сызрашэлIат, сыдахьэхат. Кашиф итха псом мыр ящхьэуи, телъыджэрэ хуэди щымыIэжу жысIэркъым. Ауэ абы аргуэру зэ си фIэщ ищIащ тхакIуэр гъащIэм нэ жанкIэ зэрыхэплъэр, ди зэман цIэнтхъуэрыгъуэм дэджалэу псэм япэ ирагъэщ напэр зыфIэкIуэда цIыхухэр дунейм тез зэрыхъуам зэрытегузэвыхьыр.
Зыми гу зылъимыта Iуэху щIэщыгъуэкъым Кашиф и рассказым къыщиIэтыр. Уеблэмэ ягъэукъуея жыхуэтIэм хуэдэщ. Ауэ тхакIуэм литературэм и Iэмал шэрыуэхэмкIэ зэпкърихыу ди пащхьэм кърилъхьа темэжьыр щIэщыгъуэ тщищIри, ди фэщи ищIащ. Ди цIыху гъащIэ тIэкIум хэлъ хьэзабышхуэр, цIыхупсэм игъэв бэлыхьым и инагъыр, нэхъ къабзэ дыдэу щытын хуей напэм етпэсыфыр гум щIыхьэу, пэжагъ хэлъу щыдигъэлъэгъуа Кашиф и рассказыр къеджэ псоми зыхащIэну къысфIощI.
И ныбжьыр илъэс 80 хъуащ жытIэу нобэ Елгъэр Кашиф щIэдгъэлъапIэр, дауи, зэрытхакIуэрщ. Ауэ си дежкIэ ар тхакIуэ къудейкъым. Кашиф сэрэ куэд щIауэ дызэроцIыху, дызэдэлэжьащ, дызэныбжьэгъущ, ди гупсысэ зэтохуэ, ди дзыхь зыдогъэз. Ар псэлъэгъу губзыгъэщ, чэнджэщэгъу щхьэпэщ, нэ къабзэкIэ дунейм теплъэф, илъагъур акъыл жанкIэ зэзыгъэзэхуэф цIыхущ. Бгым щIэгъэкъуауэ щымытами, Кашиф гъащIэ тынш иIакъым. Ар ящыщщ зи сабиигъуэр зауэм хиубыда, абы кърикIуа гугъуехьхэр нэхъыбэу зыгъэва ныбжьыщIэхэм.
Ди гупэ зэхуэгъэзауэ, зы пэш дыщIэсу редакцэм дыщызэдэлэжьащ Елгъэрым сэрэ. Ар сытым щыгъуи ящыщащ лэжьыгъэм хьэлэлу, ныбжьэгъухэм гу пцIанэу ябгъэдэт, пэжыр зи нэрыгъ журналистхэм.
Жыжьэ плъэф тхакIуэщ Кашиф. Абы щыхьэт тепщIэ хъунущ иужьрей илъэсхэм иригъэкIуэкI лэжьыгъэ щхьэпэхэр. Апхуэдэщ Мухьэмэд бегъымбарым теухуа тхылъышхуэр абы адыгэбзэкIэ хъарзынэу зэридзэкIыу езыр щылэжьа «Iуащхьэмахуэ» журналым къызэрытригъэдзар, иужькIэ тхылъ щхьэхуэу къызэрыдигъэкIыжар. А лэжьыгъэ гугъум Кашиф къаруушхуэ тригъэкIуэдащ, хъарзынэуи ехъулIащ. Абы игъэгушхуауэ, Iуэхум 6 ЖьантIэ
нэхъри хуэIэижь хъуауэ Елгъэрым нэхъ къалэн иныж къищтащ – абы адыгэбзэкIэ зэридзэкIащ КъурIэныр. Сэ сыщыгъуазэщ Кашиф абы къаруушхуэ зэрырихьэлIам, гугъуехь ини зэрыдишэчам.
Елгъэрыр зи гум илъыр зи бзэгупэм пылъу, зи Iэгур зи Iэнэу псэу цIыху хьэлэлщ. Адыгагъэ зыхэлъ, адыгэпсэ зыхэт, и лъэпкъым и фIым щыгуфIыкI, и гуауэм игъэдзыхэ а цIыху щыпкъэр зэрытхакIуэ, журналист Iэзэм къыдэкIуэу, губзыгъэу дунейм тет, щапхъэ зытрах щхьэгъусэщ, адэщ икIи адэшхуэщ. ТхакIуэм и лэжьыгъэ гугъум щхьэгъусэм къалэн гуэр щимыгъэзащIэу жыпIэ хъунукъым. Къэбэрдей-Балъкъэрым щынэхъ ин республикэ библиотекэшхуэм илъэс куэдкIэ щылэжьа Зое щхьэгъусэ къудейкъым Кашиф дежкIэ, атIэ дэIэпыкъуэгъушхуэщ. АтIэ, Елгъэр и къуэу ди къуэшыфI Кашиф, лIыжь ухъуауэ тхьэ щумыIуэу мы сэ бжесIэм къыщIэдэIу. Уэ бгъэщIагъуэ илъэс 80-м дэри дебакъуэри, илъэс зытхухи дэкIыжащ. Ауэ къэхъуаишхуи щыIэ хуэдэкъым. Жьы ухъу щхьэкIэ умыгужьей. Аращ насып жыхуаIэжыр – уопсэу. Ауэ сэ фIыуэ узоцIыху, Кашиф, икIи си фIэщ хъуркъым зэи жьы ухъуну. Зи, сщIэркъым, уэзгъэкIуркъым. Уи илъэс бжыгъэм хэхъуэрэ уи узыншагъэм хэмыщIу, уи къалэмыпэр зэрыжану куэдрэ упсэу.
Сщыгъупщэрти, уи тхылъ нэхъыфI дыдэр щытпхынур дяпэкIэщ, Кашиф. УщыщIалэм деж сыт птхыми къезэгъ щхьэкIэ, тIорысэ ухъуа иужь къомыкIужхэри гъунэжщ. Шыныбэпхыр щIэкъузэ, ныбжьэгъу! Лъэпкъ усыгъэм, гъуазджэм игъащIэми «къихутэ» Iуэхугъуэхэм – гъащIэм, лъагъуныгъэм, ажалым, лIыгъэм – ятеухуа тхыгъэхэр ебэкI хъуащ. Иджы абы къыхохьэ гъащIэм и къежьапIэм, дызыпIа щIым и къару мыкIуэщIыжым, дунеишхуэм ятеухуахэр. ГъащIэ мытыншри, фIы зыщIэм ехъуэпсэнри, Iуэху цIыкIуфэкIухэм къыхэкIауэ нэхъыщхьэм пэгъунэгъу зыхуэщIынри – а псори ди лъэпкъ усыгъэм хэлъщ, ар зэпIэзэрыт, Iущыгъэр зэбэкI хъуну, и дамэр нэхъри жыну ущегъэгугъ. А дамэм щIэтхэм ящыщ зыщ Елгъэр Кашиф. Мусэрбий
1985 ЩIыр къызэпхызыуда псынэр зэуэ жабзэркъым. Пшахъуэри, ятIэри, кIэрыхубжьэрыхури здехь, лъэпощхьэпохэр къызэринэкIыу псышхуэм зэрыхэлъэдэну лъагъуэр хишыху. Абы ещхьщ Елгъэр Кашиф и усэхэр: абыхэм хэкIащ гъуабжафэ къытезыгъауэу, зыгуэрхэм зэрыдежьууэ хэлъар. Кашиф и тхыгъэхэр къаруущIэу къыхохьэ адыгэ усыгъэм.
Ар сытым темытхыхьми, и гулъытэм щIэмыкIыр цIыхурщ – гъащIэр зыухуэрщ, фIым хуэлажьэрщ. Iэдэм
1985 Мухьэмэд.
2015 7 ЖьантIэ 8
«Iуащхьэмахуэ» журналым и лэжьакIуэхэр (сэмэгумкIэ къыщыщIэдзауэ): Гъубжокъуэ Лиуан, Шэвлокъуэ Пётр, Мысачэ Пётр, КIэщт Мухьэз, Елгъэр Кашиф. 1978 гъэ ЖьантIэ
Москва Кремлым зыщаплъыхь Елгъэр Кашиф, Коваленков Александр, абы и щхьэгъусэ Елизаветэ, Ахмадулинэ Бэллэ сымэ. 1956 гъэ
Елгъэр Кашифрэ усакIуэ КIуащ БетIалрэ. 1956 гъэ 9
Налшык къеблэгъа киноактрисэ цIэрыIуэ Кириенкэ Зинаидэ (сэмэгумкIэ ещанэр), Мыд Хьэжмусэ, Елгъэр Кашиф, балъкъэр усакIуэ Макитов Сэфар, радиожурналист АфIэунэ Рае, тележурналист Хъуэжэ Хьэзрэт, усакIуэ Щоджэн Хьэбас сымэ. 1961 гъэ ЖьантIэ И Пришвин зэгуэр жиIэгъащ: «Псори усакIуэу къалъху, ауэ апхуэдэ хъур мащIэщ. Куэдым яхузэфIэкIыркъым шымыгъасэм ибг зрадзу ягъэсэну». Елгъэр Кашиф хузэфIэкIащ адыгэш Iэлыр игъэIэсэн. Абы и псалъэм и купщIэр кIуэ пэтми нэхъ куу мэхъу, усыгъэ нэсым и нэщэнэу, гъащIэшхуэ зэраIэнур нэрылъагъущ. Анатолий
2000 ТхакIуэр зытетхыхь лIыхъужьым езыри ещхьу жаIэ. Пэж хэлъщ абы. Сыт хуэдиз цIыхугъэ, гуапагъэ ядэплъагъурэ Кашиф и лIыхъужьхэм. Псалъэм папщIэ, апхуэдэщ «Лъэужьхэр» зыфIища повестыр. Абы укъеджэу тхылъыр бгъэтIылъыжа нэужь, узэгупсысыр зыщ: сыту фIы мы дунейм апхуэдэ цIыхухэр зэрытетыр. Хьэмыщэ
1995 Елгъэр Кашиф адыгэ усакIуэ цIэрыIуэщ. Ауэ, и къуэш нэхъыжь КIыщокъуэ Алим и щапхъэм тету, иужьрей илъэсхэм прозаик Iэзэуи зыкъигъэлъэгъуащ: абы и тхылъхэр мызэ-мытIэу къыщыдэкIащ «Советский писатель», «Молодая гвардия», «Детгиз», «Советская Россия», «Современник» тхылъ тедзапIэхэм.
Псалъэм папщIэ, «Лъэужьхэр» повестым хэт Бэтмырзэ, империалист, граждан зауэм хэтар, колхозхэр къызэзыгъэпэщахэм ящыщщ. Абы игу къегъэкIыж къэхъукъащIэ инхэмкIэ гъэнщIауэ щыта и гъащIэр. А псор къыздиIуэтэжым, лIыхъужьым уи нэгум къыщIегъэувэ Совет къэралыгъуэр зэрызэфIэува щIыкIэр. А щIыкIэм тету Елгъэрым къиIуатэр егъэнщI гъащIэм и пэжыпIэмкIэ, и лIыхъужьхэм я Iуэху пыухыкIахэмкIэ. Кашиф къиIуатэм нэщхъеягъуэкъым ебэкIыр, атIэ зэпIэзэрыту, лъэныкъуэмкIэ щыту къыхэплъэрэ илъагъур итхыжым хуэдэу, пэжыр къегъэлъагъуэ. Александр
1995 ЦIыхум и гукъыдэжым, уеблэмэ дэрэжэгъуэшхуэ хэлъым
Елгъэрым апхуэдизкIэ къэIуэтэкIэ щабэ къыхуегъуэтри, умыгъэщIэгъуэн плъэкIыркъым.
УсакIуэм и тхыгъэм къобэкI романтизмэр, хъуэпсапIэм епха гупсысэ нэхухэр. Абы къызыфIигъэщIхэм жыжьэм и хъарпшэрми лъагэм и кIэхутхьэхуми ухагъаплъэ. А жыжьэм ауэ сытми и нэр щыплъызкъым, атIэ «усэщIэрэ вагъуэщIэрэ» къыщегъуэт. УсакIуэм творчествэр бзэншэ щэхуу, къарууэщ къызэрилъытэр икIи игукIи и псэкIи езыр абы епхащ. Къазбэч
2012 10 ЖьантIэ
Усэхэр Кашиф * * *
Дунейм щифIыгъуэм зи жьы хъугъуэр
Техуахэм сэри хъуащ сащыщ.
Мис иджыщ, жысIэу сыщигугъэ
Дыдэм
Си гъуэгум зеуплIэнщ.
СыщищIалэгъуэу батэкъутэр
Згъэшын мурадыр щызиIам,
ЩымыIэжами цIыху дэпхъуэтыр,
ХьэIупс ящIынт пэж жызыIар.
Арати, ди кIэм дыщыщтэжу,
ЩымыIэу щIагъуэу хэпIэнкIыкI,
Дышынэу тчын лъэбакъуэ пхэнжу,
Щэху цIыкIуу гъащIэм дыдекIуэкIт.
Ар уигу темыхуэу,
Е улIыну,
Е сылIэнщ жыпIэу мурад пщIам,
Делэщ дохутырхэр къуагъэплъынти,
Уи Iыхьэт ахэм къыпфIащар.
Абы и ужькIэ, сыт хуэдэфэ
Къуаплъу щытами,
Ухъут нэгъуэщI:
ПщIыгъуа нэгъуни бдешхэ-бдефэу,
УлIт, зыгъэхъужи уэ я фIэщ.
Уеблэм: «Апхуэдэу зэрыхъунур
ПщIэнт», – жаIэу Iэджи ежьэжынт.
АтIэ хуейр хэтыт унэхъуну – Гу бампIэр кIуэцIкIэ дгъэвыжынт.
Иджы еплъ къэхъум – Си щIалэгъуэм 11 ЖьантIэ
ПфIэщIынщ щыIауэ нэгъуэщI парт:
СампIэимыхьэу абы щыгъуэ
Щытахэрщ нобэ лIыхъужь хъуар.
ПцIыр сыткIэ щхьэпэ,
Ноби ахэм
Тхьэм сехъуэпсэну имыух – ГъащIэфI къилъыхъуэурэ
Зи лъахэр Зыбгынэр сэркIэ ар мыцIыху.
ЗэрыжысIащи,
Зыщ сигу къеуэр:
Дунейм щифIыгъуэм дыхъуащ жьы.
Ди напэр къабзэу,
Ди псэр хейуэ
Тхьэм дгъуэтыжын ищI иджы щIыр.
ХЫ Гулиа Д. и фэеплъу СлIожь, си гум илъыр къэпщIауэ
УщIэпэбжьауэр ара?
ПлъэкI къыумыгъанэ зикI – къауэ,
Хы ФIыцIэжь, зи жьэр ущIа!
Укъолъыр уэ, хьэжь епхауэ,
Уи толъкъуныдзэхэр къысхуолъ.
Сыноплъ сэ си лъыр къэплъауэ,
Хы ФIыцIэ, си гур пхуохъу Iэл.
ПщIэжрэ, си лъэпкъым зэгуэрым
Уэ хьэдрыхэ лъэмыж
ЗыхуэпщIу, уи толъкъун уэрым
ЩIебгъэлъафэхэр? – КъэщIэжыт!
А щхьэхуимытхэм я нэпсу
Уэ бгъэкIуэщIахэр – къэщIэжыт!
КъэщIэжыт я бжыгъэр цIыхупсэу
ЗыIэщIэплъхьахэм? КъэщIэжыт! 12 ЖьантIэ
Ей, уэ хы ФIыцIэм
Уи тхыцIэр
Лъэпкъ хьэдрыхэ лъэмыжт.
Толъкъун-аркъэнкIэ цIыхудзэр
Хуэплъэфт ажалым. Уемышт.
ПщIэрэ, а гуауэм, лъэпкъ гуауэм,
Уэ пхуэдиз нэпсу къишащ.
Телъщ ди тэмакъ ар тенауэ
Нобэ дэ псэууэ къэнам.
Абдеж къоуIэбжьыр хы ФIыцIэр,
И аркъэн пхъашэу толъкъун
IэщIэлъыр хуэму хыфIедзэ,
Щегъэтыр бжьэпэм къеуэн.
Къыщихужауэ напIащхьэр
Къысхуилъ-къысхуипкIыу щыта
Хыр, ихуа пфIэщIу суд пащхьэм,
И нэшхуэр къижу къэщтащ.
Хышхуэр къызоплъыр сабыру,
Ауэ сэ слъагъур нэгъуэщIщ:
Зэгуэр си Хэкум и быну
ИкIуэдэжахэрщ хамэщI. * * *
УимыIэу жаIэ щхьэкIэ гъуни нэзи,
Уи нэзыр си псэм деж щеух, тенджыз,
Си лъэпкъ и быну хы адрыщIым дэсым
Си гум схудах сэ я фэлъыр зырыз.
И псэм и щIасэ щауэм пагъэкIауэ,
ЖагъуэлIым ират пщащэм и дунейр
Дыщэти,
Зэгуэр Истамбыл икIахэм
Еплъыту щытмэ я ухыгъэ Iейм. 13 ЖьантIэ
ИтIани, къуийм и щIыIу гуэрэф жыхуиIэу,
Зи унагъуэбжэр зэхуэзыщIыжа
ТхьэмыщкIэ къомым пцIы тезылъхьи щыIэт:
Дин Iуэхурщ, жаIэрт, ахэр зыхьыжар.
Ар жызыIэфхэм яIэт напи дини?!
Армыхъу лъэпкъ псо:
Сабий,
Балигъ,
ЩIэ,
Жьы
ЩымыIэу зызэрачу щежьэр дэнэт?
Дин щхьэкIэ лIэхэр Мэчэм кIуэрт хьэжыщI.
Ар ухъу я напэ пцIы зыупсхэм.
Ауэ
А къомыр ажал гъуэгум тезыхуам
Щыгъуазэщ зил дэузхэр зи лъэпкъ гуауэм.
Къурмэн сахуэхъуи а псом теухуа
Хъыбархэр дуней тхыдэм и жьэгу пащхьэ
Къизына лIыфIхэм.
Тхьэм къысщещI къалэн
Лъы IэмпIэ сщIэтыху уэрэд ахэм папщIэ
Сыусу згъэлэжьэну си къалэм.
Пэжщ, сигу согъэфI сэ тIэкIу – Убыххэм Я махуэр къытхуэкIуамэ,
Арат Iейр,
ЖылакIэ къудей ямыIэж абыхэм,
Дэ ноби, зи мыхъу, пабжьэр догъэхъей.
СИ АНЭМ И ДЕЖ
Хьэблэ сабийхэр анэ куэщIым щисым,
Си анэ, сэ уи кхъащхьэрщ къыслъысар,
Си жагъуэ къащIу сыщыгъами, нэпсыр
Уэ птекIута щIы фIыцIэрщ зылъэщIар. 14 ЖьантIэ
Гуэныхьи псапи щалэжь щIыгужь напэм
Сыкъытемыхьэ щIыкIэ Тхьэм и ней
Сэ къысщыхуэнкIэ щIэхъуам срибампIэу,
Си анэ, нэпс куэд щискIутащ мыбдей.
Сэ уи псэр си Iэпкълъэпкъым къысхухэплъхьэу
УтемыкIыжмэ уэ езыр дунейм,
СэркIэ щымыIэу пIэрэт гъащIэ Iыхьэ?
Щхьэ пасэу къысщыхуат сэ Тхьэм и ней?
Си анэ, сыкъытеплъхуэщ дуней нэхуми,
ЩIыгум и IэплIэ хуабэм сыкъиплъхьащ,
Сэ сыкъытебнэщ дунеижьу хьэхуми,
Уэ дуней кIэншэ щIыIэм укIуэжащ.
Укъысхуэныкъуэ уэ зэи умыхъуами,
Сэ сыпхуэмейуэ махуэ дэмыкIа.
Сыщысабийми балигъ сыщыхъуами
«Сянэр псэуамэ» – псалъэр зжьдэмыкIа.
Ауэ семыщхьу хьэблэм дэс сабийхэм – Зи анэ бгъафэ хуабэ щымыщIам,
Е сащымыщу анэм яущийхэм
Сэ илъэс тIощIрэ пщIым щIигъу къэзгъэщIащ.
Щыпщызмыхуами дунейм гу, си анэ,
СфIэщIырт уи бгъуэщIым сылIэм сыщIэлъын,
АрщхьэкIэ лъэбакъуитI хуэдиз щIы пцIанэ
Уэ уи гъунэгъуу хъуакъым щыслъысын.
СыкъэкIуэжыху къэс къуажэм, ди кхъэм сеплъым,
Ар зэрыхэхъуэр къысфIыщIитхъырт сигу,
Дыгъуасэ гуапэу зыхуэсщIахэр IэплIэ
Иужьу нобэ тыдохьэжыр гъуэгу.
Си щхьэр гупсысэ хьэлъэм ирашэхыр:
Дыхъуащи дэ кхъэм икъукIэ къэкIуэрей,
Уи кхъащхьэм и деж щхьэщыт фэеплъ жыгыр
Фэеплъ хадэшхуэ хъуащи – сонэщхъей. 15 ЖьантIэ СытолъэщIыхьри уи сын пхъашэм IэгукIэ,
Кхъэлэгъунэбжэр хуэму сэ хузощI,
Дызэхузэж, си анэ, напэ хужькIэ – УкIытэн уи псэр сэркIэ Тхьэм имыщI. Псэуну хуейрщ псэунуи зыхуэфащэр – Ди адэ мыгъуэм и псалъитIым язт.
Дунейм тетащ, щIым и дзэпщышхуэ фащэр
ЕкIуу зэрихьэу – МэкъумэшыщIэ нэст.
Слъагъути щIыхь пылъыр щIым и дзэпщ къалэным,
СфIэигъуэт, сыхъумэ сядэм и сэлэт.
Ауэ IэщIагъэ схуэхъури сэ къалэмыр,
Пасэу щIэздзат тхылъымпIэхэр цIэлэн.
Ауэ щытфIэщIми дыхъуу щхьэпэлъагэ,
Арщ дыхуэхъужу дэ щIым нэхъ гъунэгъу.
СщIэжти ар, сохьыж си щхьэр нобэ лъахэм – ЩIым и сэлэт къалэныр согъэунэху.
Мо Iэджэ щIауэ сызыщыужауэ
Щыта лэжьыгъэм хъуащ сигъэщI гуэбэн.
Бахъэр къыхихури щIэупщIыIуэжауэ
ЩIы пцIанэр щылъщи, жыгкIэ хуейщ хуэпэн.
«Лажьэм лыжь ешх, мылажьэм егъуэт лажьэ» – Ари ди адэм и бзэгупэм пылът. ФIанэр, пхъэIэпэр, белыр согъэлъащэ – ЩIыр согъэбатэ, сыхъуа пфIэщIу пыл.
СызэрыцIыхур, си къалэныр сщIэжу – Зы жыг нэхъ мыхъуми, жаIэ, хэсэн хуейщ – Сыщитым хадэм си Iуэху Iыхьэ сщIэжу,
Къысщохъур дахэ зэуэ сэ дунейр!..
Дохъей жыг пщIащэ къэскIэ си Iу бахъэм.
Жыгхэм уэрэд жьгъырууэ яфIэблар, 16 ЖьантIэ
Гъэгъа япытхэр сэрщи зи IэщIагъэр,
Сытхьэпэлъытэу фIэщIынщ къысIуплъам.
Псэуну хуейрщ псэунуи зыхуэфащэр, – Ди адэм жиIэу зэхэсх хуэдэщ сэ.
Къулыкъу нэужьым хадэм сыхуэпIащIэу
ПщIэгъуалэ шууэ къуажэм носыж псэр. Лъэрыгъым быдэу щитыгъам си лъакъуэр
КъысфIэIуэхуакъым –
Си шхуэIу тIасхъэ,
Жан?
Зэдэжэм япэ ситу сыкъэс закъуэм,
Си гугъэт сэри сишри дытхъэжа.
ПцIыр сыткIэ щхьэпэ, тIэкIуи щхьэхуещагъыр
КъыстекIуэрт – Армыхъу зиш иужь къинам
ЩIэгъунт сигу.
ИкIи сэр фIэкI уафэ щIагъым
НэгъуэщI щIэмыту щхьэ къысщыхъужат?
УяпэкIэ мывэ бгъажэм уIущIэжу
ЖыхуиIэм натIэкIэ сэ соуэлIэж:
Зэгуэр сэ сщIэуэ щытар къызащIэжу,
КъызэмыплъэкIхэу, зиш нэхъ жэрхэр зблож.
Ауэ жысIэнщи тхьэ хужыIэу,
Ахэм
Емыбгъэ зыкIи сигу – Чэзущ дунейр.
Япэ ищ, яужь къинэ щымыIатэм,
Хъунти ди гъащIэр дэ зэшыгъуэ Iей.
ФIыр сыт?
Къыплъысмэщ къритхар уи натIэм – БзаджагъкIэ, IужажагъкIэ къыумыхьар.
2 Заказ №183 17 ЖьантIэ
Яужэгъур цIыхум
Куэдрэ дэсыр жьантIэм.
Алыхьу зыри уафэм къемыха. * * *
Зи жьэр псэлъэным хуэщIахэм
Сахэмызагъэ сэ зэикI,
Уеблэм си усэ тIэкIу стхахэм
Сыкъеджэжыфкъыми, сеукI.
Мис абы щхьэкIи зыкъомым
Iумпэм сащI,
Ауэ сыт пщIэн?
Сэ зыми хуэсщIкъым гукъанэ – Хэт и жьэ хьэхуу къыуитын?
АтIэми, нобэ жьакIуагъэм
Батэр щикъутэ дунейщ,
ЦIыху жьэхуэIэзэр
Бзэгу къуагъым
Нэхъ жэнэт тIуащIэ хуэмей.
Си щхьэ мыгъуагъэ хуэсхьыжу – Щхьэ хуей бзыщIын уигу илъар? – Сехъуапсэу, уеблэм сеижу
Сеплът зи жьэ IэкIэ щIалъхьам.
Ауэ хузощI гъащIэм фIыщIэ –
Си жьэр схуэхъуакъым уанэш,
ПсэлъапIэ инкъым щыфыщIэр
Си гур сэ – Си бгъэ дурэшщ.
ФедаIуэт – Щыму къыпфIэщIми,
Гум
Гуауэм гъыбзэ хуеус, 18 ЖьантIэ
Бзэгу пIэрэпIарэм имыщIэу
Гур
ФIыгъуэм гъуоуэ лъоIэс. * * *
ЩымыIэу жьапщи уафэгъуагъуи
Махуэ шэджагъуэм щыблэр уа
КъысфIэщIри,
Япэу ущыслъагъум,
КъысхуэмыщIэж сызэрыхъуар.
Уэ Тхьэм и пащхьэм си псэхэхыу
Сщохъу укъикIауи, сокIэзыз – Тезмылъэгъуат сэ дуней нэхум
Уэ уи фэгъуну зы цIыхубз.
Пэж хъунщ лIэм зыгъэлIэн зэришхыр – Си псэр кIэкуакуэу хьэщыкъ уощI.
Уи зэ Iуплъэгъуэр насыпышхуэт – Ар сфIэщIт я уасэ гъэ мин тIощI.
АрщхьэкIэ зэрыхуейуэ хъумэ,
Унэхъу щыIэнт? – жи.
Ари пэжщ:
ДжэдыкIэ пцIапцIэм хуэдэу схъумэ
ФIылъагъуныгъэр сфIолъэлъэж.
СылIэн е сылIын жыпIэу хъыжьэ
УщIэхъун Iуэхухэм щымыщ ар.
Армыхъу сэ, мис, щхьэ кIуэн хуей жыжьэ,
Гуауэр згъэвыж фIэкI, сыт сщIэфар?..
ЩымыIэу жьапщи уафэгъуагъуи
Махуэ шэджагъуэм щыблэр уа
КъысфIощIри,
Ноби мор щыслъагъукIэ,
КъыходзэкъыкI сигу жьы хъужар. 19 ЖьантIэ ЗЭ Дыгъуасэ жыжьэу услъэгъуати,
Илъэс щэщI ныбжьым сихьэжат.
Мы си гур зэуэ псынщIэ хъуати,
КъысфIэщIт сэ дамэ къыстекIа.
Дэ тIум фIэкIа цIыху щымыгъуазэу
ЩIалэгъуэ дахэр щыдгъэфIа
А дуней щэхум сэ дыгъуасэ
Аргуэру си псэр щыгуфIащ.
Узэщхьыр бжьыхьэ дыгъэ хуабэу
Зи мащIэр IэфIу къепсырат,
Iэ къыпхудилъэу уи псэм гуапэу
А напIэзыпIэм бзэхыжарт.
Ауэ а напIэзыпIэ дахэр
Гъэ мин я уасэу къысщыхъуат – Илъэс щэщI ныбжьым сыщитахэм
СиIа гуфIэгъуэр слъагъужат.
НасыпкIэ гъэнщIа зэ Iуплъэгъуэр
Си гъащIэ псом и гъуджэ хъуащ – ФIылъагъуныгъэм и гуфIэгъуэр
Абы къищыжу къысщыхъуащ. СЭ МЫ.
Сынэхъ фэ Iувти си щIалэгъуэм щыгъуэ,
ФыщылъэтэжкIэ сыхъу къудейт нэщхъей,
Иджы, жьы сыхъури, сыхъуащ нэхъ гумыгъуи,
СыныфкIэлъогъыр, сабий цIыкIу нэхъей.
Фи тхьэусыхэ макъыр хузохь Iэджэм: Зи хэку ирахухэм ягу гыз макъхэм ещхьщ,
Гублащхьэдэсэм и фэгъу фи увыкIэр
Хьэдрыхэ гъуэгу тет выгу зэужьхэу пфIощI.
А псор уигу илъу,
Уи нэгу щIэту, плъэкIмэ, 20 ЖьантIэ
Уэ IэгуфитIкIэ къыумыгъазэ щIыр,
Лъэтэж къудейкъым кърухэр нобэ сэркIэ – Ахэм зэдахь си гъащIэ Iыхьэм щыщ.
СыфкIэлъокIуатэ сэ мы гъэми псэкIэ,
Псэр зыгъэгуIэу гуIэурэ тщхьэщыкI
Кърухэ,
Фи гъыбзэр сытым хуэдэ бзэкIэ
Къифшми, – Гуауэбзэр сэ зэхызощIыкI. * * *
Псэхэхыр ныбжьу сщIыгъущи скIэрымыкIыу:
– Мыкуэду пIэрэ, – жеIэ, – къэбгъэщIар?
Узгъэпсэунщ иджыри илъэс минкIи,
ЛIо пыпщэжынур нобэ къэскIэ пщIам?
Емынэунэракъэ,
Си псэм къещэм
Схуемытыж дахэ-дахэу жэуап IупщI.
– ПфIэмыIэфIыжу ара, лIэун, гъащIэр? – Псэхэхри, игъэщIагъуэу, къызоупщI,
Ауэ аргуэру «Iым» жызмыIэ.
Си псэр
Къызэзытари сIызыхыжри Тхьэрщ.
Iейуэ ущоуэ,
«Ныбжьэгъу»,
Сыбгъэубзэу
Пхуэзгъэлъэхъшэн уи гугъэу щытми щхьэр.
ЛIо, уи жыIауэ, апхуэдизу гъащIэр
IэфI къыпщищIыну плъагъурэ езым куэд?
Сэри уэстынур абы щхьэкIэ мащIэщ – Гум пыкIыгъуейуэ щIагъуэ сфIэмыкIуэд.
Уеблэм нэхъыбэ къэдгъэщIэхукIэ,
ГъащIэм
Ем и Iэужь нэхъыби къыдепэс, 21 ЖьантIэ Дыгъуасэ нэхърэ пщэдей,
Псалъэм папщIэ,
НэхъыфI тлъагъуну хэт пхуихьэнур шэс?
АтIэми, хэкур зы гъэм нэхърэ зы гъэм
Нэхъри йокIакIуэ,
Мэхъу цIыху бзаджэр куэд.
УкIытэ,
Напэ зиIэм,
ЦIыху губзыгъэм
Хуэфащэ пщIэрэ гъуэгурэ ямыгъуэт.
А псом я ужькIэ сыноубзэу сыткIэ
ЗыпхуэзгъэцIыкIун атIэ сэ,
Псэхэх? Соплъэ уи нэгум сыкъыхэмыщтыкIыу, Сыхъуу нэщхъей, си напIи езмыхьэх. Сащыщкъым гъащIэм игъэудэфахэм – Быдзышэм хэту исфащ пщIэнтIэпс куэд.
Сехъуапсэу адэ-анэм ягъэфIахэм
Си сабиигъуэ лъапцIэрыщэр кIуэрт.
Сехъуапсэрт шыдыгу исхэм сыщыцIыкIум.
Си жьыщхьэм гъущIыш зиIэм сахуоплъэкI.
Аращ уимыIэм, уещхьу жылэ цIыхум,
Е адэ къулей, е бын хьэкIэпыч.
Иджы мис – сыщыцIыкIуи си жьы хъугъуи
Сыхъуапсэу сохь.
Пэжщ, зыкIэ сигу согъэфI:
Зылъымысахэм, сощIэ, дуней фIыгъуэр
ЖэнэткIэ къытщыхуэнущ Тхьэм и нэфI. 22
СИГУ. ЖьантIэ Кашиф
Рассказ
«Мис мыпхуэдэу щабэфIу фыщытамэ, сехъулIатэкъэ? Ауэ хьэлIамэ фыщытынщ, дыгъэр къызэрыщIэкIыу фызэригъэлымпIынурэ, си лъакъуэр фкъутэу щIэвдзэнущ. Уэли, фэ фхуэфI сэ сыхъунтэм, бетэмал ихьэжын, мыдэ тавот сызыхуейм хуэдиз сиIащэрэт», – жиIэу и гуэншэрыкъитIым яхуэхъущIэурэ щысащ Музэрин. АрщхьэкIэ тавот зэримыгъуэтынур хьэкъти, зи щIыбыр сабафэ-ятIафэ абдж фIыцIэр тIэкIуи щымэхъашэурэ къищтэри гуэншэрыкъитIыр быдэу зэхиIуатэурэ фIыуэ дагъэ иригъэфащ. «Тхьэр вгъэпцIакъэ, иджыри си лъакъуэм фыкъемыдзэгъумэ. ФхуэсшытIа фи дзэпкъыр?! Уэт, иджы лъейри тыншу дэбупщIэ мэхъу», – апхуэдэу и щхьэ хуэпсэлъэжурэ зихуапэри, и Iэпхъуамбэ зэхуакумкIэ къыдэвыкIыжа дагъэр кIэрыгъэкIыжа зэрыхъуну щIыкIэм егупсысурэ, унэм къыщIэкIащ щIалэ цIыкIур.
«ХуэнщIей тIэкIу сиIами аратэкъэ? Мэржан дэнэ кIуауэ пIэрэ? ХуэнщIей Iэбжьыб къызитамэ. – лъыхъуэри и анэнэпIэсыр игъуэтакъым. – Тхьэ къэсщтэным, езыр щыщIэмыскIэ, имылъагъуурэ зыстхьэщIыжмэ зэфIэкIакъэ? СлIо Iэпэтезым къыхуищIэнур?» – пщэфIапIэмкIэ кIуэри матэм илъ хуэнщIейм зы Iэбжьыб къыхихащ. ШыгъуэгупсымкIэ ежэкIауэ зитхьэщIыжу здэщысым, Мэржан щыблэу щхьэщыуащ:
– УщыкIуэдар дэнэу пIэрэ? Мы слъагъури сыт? Дапщэрэ бжесIа, тхьэкIумэ Iув, а джэдIусыр Iисраф умыщIыну! Ы-ы?!
– Уэли, схукIэрымыкIыж-тIэ. – нэщхъейуэ къызэфIоувэ Музэрин.
– Алыхьу сыкъэзыгъэщIа, зыкIэрыкIыжын умыгъуэтыжу пысчынщ уи Iэпхъуамбэ-лъэпхъуамбэри мы псыежэхым хэзмыдзэжым! Дапщэрэ бжесIа ятIэкIэ, пшахъуэкIэ, яжьэкIэ птхьэщIыжыну? БжесIатэкъэ, зо?! И-и?
– ЖыпIат, ауэ.
– «Ауэ» мыгъуэр уэзгъэщIынщи сытIысыжынщ. Дыгъэшкъым, дышыпскъым. А хуэнщIей зэхэпщар зэзгъэшх джэдым къакIэрыхурщ сэ унагъуэр фызэрысIыгъыр. Уэ зы джэдыкIэ хъурей и мыуасэ IитIым хуэнщIей хъушэр тогъэкIуадэри. ПсынщIэу зытхьэщIи никI мы хадэм, – Мэржан зиублэрэкIри ежьэжащ.
Музэрин нэщхъейуэ щытщ. И гупсысэхэм, а зи Iуфэ Iут псыежэхым хуэдэу псынщIэу зэбгрожри, Iэджэ къызэхажыхь. И нэпсыр, хуэмурэ къожьэри, кIуэ пэтми нэхъ уэр мэхъу. ИтIанэ школым кIуэн зэрыхуейр игу къокIыжри, зитхьэщIыжыну йотIысэх. ЩытIысым, гуэншэрыкъым нэхъ гъунэгъу яхуэхъуащи, игукIэ яхуошхыдэ абыхэм: «Фэращ псори зи ягъэр. Фэр мыхъуамэ, апхуэдиз бэлыхь. Фэрмырауи? НтIэ, хэт фыфIэщIрэ?.. Дыгъэращ, жыфIа? Уэли, тхьэр нахуэу фогъэпцIым! Фи псэ ухъу ар! Тефлъхьэнтэкъэ фэ 23 ЖьантIэ дыгъэм? – апхуэдэу езым и гукъеуэри яреIуэтылIэ, гуэншэрыкъхэм я пIэкIи жэуап къетыжри щысщ Музэрин. – АтIэ, дыгъэ къемыпсыну арат фызыхуейр? ХьэлIамэ фшхынтэкъэ?.. Аджыдэ мыгъуэ, сэ жыхуэсIэхэм щхьэкIэ зы дыгъэ цIыкIу къемыпсащэрэт. Хьэуэ, итIанэ гуэныхьтэкъэ ахэр? Дыгъи къепсащэрэт. Ауэ ТIасэ мыгъуэри псэужащэрэт. Си Iуэхут ар мы хуэнщIей нэщIэудэжь тIэкIум щхьэкIэ къызэшхыдэми», – ибгъукIэ щылъ хуэнщIей пхъашэм а зэрыгъынанэурэ Iэпитхум щIэз къыхехри, и IэгуитIыр зэщихъуэу щIедзэ. Апхуэдэу зыкъомрэ зэрыIуэтащ Музэрин и IитIыр. А псори зи лажьэу ибж дагъэ защIэ гуэншэрыкъитIри щIалэм и гъусэу гъы пфIэщIыну, нэпсым ещхь мо ткIуэпс пIащэшхуэхэр къателыдыкIырт.
– А вакъэ мыгъуэр зыхуащIу зи хьэдэр мы псым хагъэпскIэн. Куэдрэ уIусыну мыбдей? – жьэхолъэ Мэржан гуэрыр щIалэ цIыкIум. Музэрин къыщолъэтри и щхьэр ехьэхауэ мэув.
– НикI мы хадэм, зи хьэдэр кърахын! Сын гъэжауэ ущытыну хьэмэрэ?.. – Мэржан, жьыбгъэм Iуиха мафIэ бзийуэ, мэбзэхыж. Музэрин и Iэхэм, къабзэ хъуа-мыхъуами, псы ядигъэжэхыжащ. И напэми зэ-тIэу щIикIэщ аби, гъуэншэджым дэупщIа джанэкIэ къыдилъэфамкIэ зилъэщIыжурэ, шыгъуэгум къикIыжащ.
– Iэнэр зэтетурэ упщIыIужащ. ПсынщIэу тIыси шхэ, – Мэржан, шейм еIубри фIэщIыIэ хъуащи, шынакъыр хьэкущхьэм трегъэувэж. Музэрин абы поплъэри щысщ. Iэнэ хъурейм, уафэшхуэм къиджэрэза мазэм ещхьу, зы джэдыкIэ къытолыдыкI. «Мы пхъампэри а мазэм ит лIым и мэлыхъуэ башым зэрещхь. Мы шыгъури а мэлхэм яшхыну ара хъунщ, – жи игукIэ Музэрин. – Аджыдэ, а мазэм хуэдиз джэдыкIэ мы Iэнэм телъу сиIами. Ар сшхамэ, си Iуэхут итIанэ игъащIэкIэ сымэжэлIэжтэм», – жиIэу и гупсысэр абы щынэс дыдэм, Мэржан къопсалъэ:
– Узэжьэр сыт? А джэдыкIэр щхьэ умышхрэ?
Музэрин Iэнкуну зеплъыхь. АрщхьэкIэ, нэгъуэщI щимылъагъум, и фIэщ мыхъущэурэ, джэдыкIэмкIэ мэIэбэ, итIани, щIогъуэжри, и Iэр къыIуехыж. Абы дапщэри джэдыкIэ щрагъэшхыр шэджагъуэрщ. Иджы пщэдджыжь шейм джэдыкIэ и гъусэнуи!.. «Хьэуэ, апхуэдэ Мэржан къалъхуакъым», – жи игукIэ.
– Уэракъэ, на, а джэдыкIэр шхы жыхуэсIэр? – Мэржан шей къарэ шынакъыр Iэнэм къытрегъэувэж. – Чыржын ныкъуэр абы дэшхи, псор шейм диф.
Музэрин джэдыкIэм и щхьэр треудри пхъампэр къищтауэ шыгъу фIыуэ хедзэ. «Уэли, Мэржан гуэныхь теслъхьам. Симыгъэшхыну жысIати. Мисыр иджы.» – абыхэм егупсысурэ, шхын иухауэ, джэдыкIампIэм и щIэр моуэ нэхъ иныIуэу, нэ лъэныкъуэфI хуэдиз хъуну, пхеуд. А гъуанэм и нэр Iуелъхьэри, жэнэтым кIуа нэужь, и анэр илъагъунрэ имылъагъунрэ йоплъ. «Мыдэ. хуитыбзэу слъагъунут ТIасэ мыгъуэр», – жиIэу гъуанэмкIэ йоплъ зыкъомрэ.
Музэрин шейм ефэн щиух дыдэм, Мэржан хъуржын нэщI цIыкIу иIыгъыу къыщIохьэжри гъуэмылэр ирилъхьэу щIедзэ.
– Мы тхылъымпIэм кIуэцIылъыр шыгъуращи, джэдыкIэр 24 ЖьантIэ
щыпшхкIэ, зыщумыгъэгъупщэ. Мы шху птулъкIэри НысэIэфI къеIысхащ. ЯпэщIыкIэ джэдыкIэмрэ зы чыржынымрэ шхы. ИтIанэ зыкъомрэ укIуэу умэжэлIа нэужь, адрей чыржынымрэ шхумрэ. КъыбгурыIуакъэ, тIасэ?
– НтIэ. Дэнэ сыздэкIуэнур сэ?
– Шыгъэпщ. Бжэныр лъхуауэ къиIуэхуащ уи адэми, къэпхужын хуейщ.
хэпхыркъэ?
щIынур?
– Школыр-щэ? – Школ щыIэж, гуIэгъуэ, абы? «Бжэныр лъхуащ» жыхуэсIэр зэ-
– Зэхызох, ауэ школыр.
– А-а, школым щIэнэн, сыт уфIэщIрэ школым къыщыбгъэ-
– Хьэмид къызэшхыдэнукъэ сэ?
– Къошхыдэнукъым. Сэ сыкIуэнщи селъэIунщ. ИIэ, псынщIэу гъуэмылэр щтэи ежьэ. Сакъ. ГъуэгурыкIуэ ухуэзэмэ, закъыкIэрумыгъэху. Гъуэгум ущымыжей, мэз щIагъым жэщ къыщыптехъуэнщи. зэхэпщIыкIа?
Музэрин сабырщ.
– Уэракъэ жыхуэсIэр? Школым щхьэкIэ умыгузавэ. IэмалыншагъэкIэ узэрызгъэкIуар Хьэмид жесIэнщ сэ. ИIэ, тIасэ, кIуэ. Гъуэгу махуэ. Быдэу бжызоIэ – сакъ. Мэз щIагъым. – фызым псалъэр имыух щIыкIэ, Музэрин хъуржыныр къищтэри хуэмурэ щIэкIащ. Мэржан абы и ужь итурэ куэбжэм нэс дэкIуэтауэ:
– Умыбэлэрыгъ, Музэрин. Гъуэгум утемыхьэулеикI. А, тIыкIуэ, укъыщыкIуэжкIэ чыцIыр щIумыгъэф. Зэхэпха? – ину кIэлъыгуоуащ, кIэлъыплъу тIэкIурэ щытыжри дыхьэжащ.
Музэрин, зэ къеплъэкIыжри, зыри щимылъагъужым, и лъэм зригъэукъуэдиящ. Абы къыпэщылъ гъуэгур лъэсым и зы махуэ гъащIэ хуэдиз хъурти, уемыпIэщIэкIмэ, укIэлъэщIыхьэнутэкъым. Сабий лъэбакъуэр цIыкIу щхьэкIэ, гъуэгур лъэбакъуэхъут. Иныкъуэм удэущми, иныкъуэм удэхьэмкIэн хуейт.
Къуажэм дэкIыу адэ губгъуэм ихьа нэужь, Музэрин зэзэмызэ хэущыкIыу, итIани ар фIэмащIэ хъурэ зричыпэу щIидзащ. АрщхьэкIэ ешырти щIэх-щIэхыурэ тIысырт. ФIыуэ зигъэпсэхуа нэужь, къыщылъэтыжырти щIэпхъуэжырт. Апхуэдэурэ гъуэгум и Iыхьэ плIанэр щикIуам, лей хъууэ щхьэриха упщIэ пыIэмкIэ и пщэр кърилъэщIэхыурэ игъэплъыжьакIэт. И нэ фIыцIэ цIыкIуитIри пщIэнтIэпсым щIасыкIри къэплъыжьат. И щIыфэ зэщIэплъами щыгъыныр кIэрыпщIэрт. «ЩIагъщIэлъ сщыгъамэ, щIыIутелъхэр щысхынти, си Iуэхут сымылъейтэми», – жиIэу зыхуэтхьэусыхэжа щхьэкIэ, Музэрин илъэс пщыкIутIым хыхьа къудейти, абы и щыгъын щIыIутелъхэм я щIагъ щIэлъыр пщтыру къэплъа и Iэпкълъэпкъ лантIэ цIыкIурт.
«Зы гъусэ сиIами, демызэшурэ дыкIуэнтэкъэ? Исмели сэ схуэдиз фIэкI мыхъуу щытамэ, ари сщIыгъуу нэкIуэнт иджы. Сыту и насып абы! ЛIышхуэм хуэдэу фермэм щыIэщ, зыхуейр ещIэ, зыхуейри ешх, къешхыдэIакъым. Еу-уей, ТIасэ мыгъуэ, сэ нэхъапэ щхьэ сыкъыумылъхуарэт? Е, щымыхъужми, тIури зэгъусэу дыкъэплъхуамэ, сехъулIатэкъэ? Иджы дауэ си закъуэ абы нэс бжэн зэщIэс къызэрисхужынур? 25 ЖьантIэ
Зэ сынэсамэ, къэхужынри зыгуэр хъунт. ГукIэ къехыжIауэ къысхуигъэзэну Алыхьым быдэу селъэIунт. Ы-ы, ущыхуейм дей къыпхуэзэнщ Iейуэ. Мисри, зы цIыху щыIэкъыми. Дауэ сэ а мэз щIагъыжь къомым сызэрыщIэкIынур! Дыгъужь е мыщэ, е кхъуэпIащэ къысхуэзэмэ. Дар нэхъ бзаджэу пIэрэ?» – а зи гугъу ищIа хьэкIэкхъуэкIэхэм ящыщ гуэрым хуэзам хуэдэу, Музэрин и щхьэфэцым зеIэт. Езыр тIэкIу къоувыIэ. КъоплъэкI. Зеплъыхь. АрщхьэкIэ дунейр цIыхуншэщ. ГъуэгущхьэIу жыгхэм я щхьэкIэхэм бжьэхэр щыву мыхъумэ, Iэуэлъауэншэщ. «Щымыхъужми, ди хьэр си гъусами аратэкъэ? СыхулIэ уэ пхуэдэщхьэ», – губгъэн зыхуищIыжу и щхьэм тоуIуэж.
Зыри игу къэмыкIыу къежьами, Музэрин унэм пэIэщIэ, мэзым гъунэгъу щыхуэхъукIэ, шынагъуэр къытощхьэрыуэ. «А дыгъужьым и тхьэкIумэхэр дзасэм хуэдэу исауэ, и дзэхэри зэригъэшхыу къэтIысми. СыщIэпхъуэмэ, къыслъэщIыхьэну пIэрэт?» А напIэзыпIэм зречри щIопхъуэ. АрщхьэкIэ ешу зэплъэкIыжа нэужь, къижар фIэмащIэ мэхъужри: «АфIэкIа къару уимыIэу куэд уигъэкIуни дыгъужьым, – игурэ и щхьэрэ зобгъэж. – Ауэ жыг гъунэгъу щытым занщIэу сыдэжеинщи. -а, мыщэ къысхуэзэмэ-щэ? Ар жыгым дэкIуеифу жаIэ. Мис итIанэщ сыщыунэхъупар. Жыг лъэдий псыгъуэми дэкIуеифу пIэрэ? Сеплъынкъэ, сыхуэзэмэ. Ы-ы. Уэли, сыхуэмей игъащIэкIэ сеплъыну. Ялыхь, уэ псапэ ухуеймэ, зы гъуэгурыкIуэ къысхуэгъазэ. Лъэсми здэн мыгъуэт.
ЫIы, къыпхуэзэнщ. Мес, шэджагъуэ хъунущ ауэрэ», – жеIэри Музэрин уафэм доплъей. Асыхьэтуи къогуфIэж. «Уа-а, ар сигу къэкIыжтэкъыми. Дыгъэр си гъусэу нокIуэри. Ы-ы, гуэншэрыкъхэ, дыгъэр вгъэкъуэншэну фыхуежьати. Дыгъэр мыхъуамэ, дауэт иджы сызэрыкIуэнур? Ялыхь, дыгъэр гъэпсэу! Ар си гъусэу, си Iуэхущ дыгъужьи мыщи къызбгъэдыхьэм. Ахэр нэхум щошынэ, жаIэ. Дыгъэм нэхъ нэхушхуэ зиIэ дунейм зы темыт, уэли. Дыгъэр угъурлыщ: симыгъэшынэу, си гъуэгур игъэнэхуу нокIуэ. Мес, си япи ищыркъым, си ужьи къинэркъым. Нышэдибэ сыкъыщежьэм, ди пщIантIэм къыдэкIауэ къокIуэ. Сыту емыш а дыгъэри. Сэ схуэдэу нэжэфыну пIэрэ ари?» – Музэрин и тхьэ къызэрихькIэ щIопхъуэ. Ешу хуэм зыщищIкIэ, дыгъэр аргуэру и щыгум зэритыр елъагъури: «Уэт лIыгъэ зиIэ, зыкъыскIэригъэхуркъым, – жи. – АфIэкI сыщIэпхъуэнкъым, армыхъум мэзым сыщIыхьэмэ. Езызыз мыгъуэ, а дыгъэм хуэдизу нитI сиIами. Си Iуэхут, итIанэ мэз щIагъри дунейри кIыфI згъэхъутэмэ. Ялъагъунт сэ сыкъаплъэу хьэкIэкхъуэкIэ лъэпкъ дунейм къытехьэми. Сыжеймэ-щэ?.. Уэли, зэ сымыжеинт, дапщэри дунейр нэхуу щызгъэтынтэм. МыкIыфIу щытамэ, а ди гъунэгъу Темыр мыгъуэм я шыдыжьыр дыгъужьым ишхрэт? МыгъуэкIэ Алыхьым зригъэшхын дыгъужьыжь, ади-ани зимыIэж а унагъуэ тхьэмыщкIэм я шыд закъуэм укъыхуэнат? Мыдэ си нэр дыгъэу щытамэ, шыд дэнэ къэна, зы лъэпхъуамбыщIэ къуажэм дэпшхыкIмэ плъагъунт. Е дыгъэри, нэм хуэдэу, тIу хъууэ щытамэ аратэкъэ. Зыр щыжейм, адрейр къаплъэу. ИтIанэ дапщэри нэхунут. Сэри мэзым кIыфI къыщыстехъуэнтэкъым. Арыншэми сышынэркъым сэ, ауэ.» 26 ЖьантIэ
Ауэ Музэрин зэрышынэр IупщIт. Ар иджыпсту, махуэ ныкъуэ гъуэгур къикIуауэ, мэз лъапэ жьауэм деж щысщ: гъуэгурыкIуэ къылъэщIыхьэн и гугъэщ. Щымщ. Зэманыр щыму зэрыкIуэми ирогузавэ. ИужькIэ мэгъуэлъри щэм нэс мабжэ. «Иджы сыкъебжыхыжыфыну пIэрэ?» – жеIэри къебжыхыжыну щIедзэ. Ахэр псори тIэкIу зэрыщысын щхьэусыгъуэщ, армыхъумэ ар щэм дэнэ къэна, миным нэс дэбжейуэ къебжыхыжыф зэрыхъурэ Iэджэ щIащ. Щысщ, зыгуэр къылъэщIыхьэн и гугъэу. ИтIанэ: «Уа-а, сщIэнур къэсщIэжащ: джэдыкIэхэр суткIэпщIынщи, хьэзыру сIыгъынщ, апщIондэхукIи.» – жеIэри джэдыкIэхэр еуткIэпщI. Хуэсакъыпэурэ ахэр тхылъымпIэм кIуэцIелъхьэж. «Зыр иджыпсту сшхын?» – йохъуэпсэжри кърехыж. ИтIани: «ТIури зэуэ сшхымэ, зыгуэр нэхъ къысхуищIэнщ, армыхъум сыт зырызурэ пшхыкIэ? КIэтIий дурэшхэм дэкIуэдэжынурэ ежьэжынущ. Аращ Мэржан жиIар».
Сытми, аргуэру джэдыкIэхэр ирелъхьэж. Ауэ апщIондэхукIи абы зыри къылъэщIыхьэркъым. Щымыхъужым, сыт ищIэнт – ежьэжыну къотэджыж. АрщхьэкIэ: «Уэли, сыщыуам. ДжэдыкIэ уткIэпщIахэр птулъкIэм ирипIытIыхьынукъэ?» – жиIэу мэтIысыжри хъуржыныщхьэр етIатэ. ЧыржынитIым я зыр джэдыкIэм дешх, шхуми зэ хофри ирегъэувэж. Хъарзынэу зигъэпсэхуауэ, фIыуи шхауэ зеIэтыж абы. «Сежьэнкъым зы цIыхум. Мес, дыгъэр си япэ ищащ. НтIэ, сэ сышхэу сыщысмэ, ар къызэжьэу щытынт? Ауэ куэд уэзгъэкIун уи мыгугъэ, дыгъэ. Си Iуэхущ иджы сэ сешми».
Бзу хэлъэтамэ, мыщэм мэзыр игъэщIыщI фIэщIу щIекъутыкI щIалэ цIыкIум. Зиплъыхьмэ, и нэм зыгуэр къыфIэнэн и гугъэщи, гъуэгу зэрыкIуэм фIэкI илъагъу щыIэкъым. И тхьэкIумэхэми зэхахынIауэ хуейтэкъым, ауэ бзуужь цIыкIухэр щIэмызагъэрщ имыщIэр. Е я гугъу ищIыркъым, е нэгъуэщIкъым, – я пIэм щIимысыр сыт? Зэ ЩыхупIэшхуэм нэсу гъуэгу къуаншэм зэрыфIэкIынум хуопIащIэри, егъэзыхыгъуэ мащIэ зэрыхъуу, мэущ. Гъуэгур мэзым «пхыпщу» фэху тIэкIу «щытепщхьэкIэ», дыгъэр куэдкIэ щхьэщыкIамэ къищIэну худоплъей. «Хьэуэ, иджыри си гъусэ хуэдэщ. Ялыхь, сэ мэзым сыщIэмыкI щIыкIэ къуумыгъэхьэ ар. АдэкIэ жыжьэжтэкъым», – жиIэу езыр мыбдей щыт щхьэкIэ, и гупсысэм гъуэгур зэпечри, и адэр зытес пщыIэм тохьэ.
– Мыр сыту укъэгува, си щIалэ, – къыIуощIэ абы и адэр. – Щхьэ жэщ къэпщIа?
хуэзэнкIэ мэхъу.
– СлIо-тIэ, жэщ хъуамэ? – жэуап иретыж езыми.
– Зи «лIор» пщIэркъэ? Жэщым мэзым зыгуэрхэр къыщып-
– Къысхуэзэу еплъыжащэрэт. – жи. АрщхьэкIэ занщIэу а гупсысэм щощтэри и пIэм йожыхь. ТIэкIу зэпхыдэIукIа нэужь: «Ялыхь, уи шыкурщ, зыри щыIэкъым». Игу къызэрыгъуэтыжауэ йожьэж. Ауэрэ ЩыхупIэшхуэм нэблэгъауэ плъэмэ, гъуэгум мывэ щыкъуей гуэрхэр къытелъэлъа хуэдэу къыфIощI. АфIэкI хэмылъу, щIалэ цIыкIум и щхьэцыпэм зрасэри упщIэ пыIэ тIэкIур траIэтыкI. Быдэу дэIуапэмэ, лъэ макъ псынщIэ гуэр тхьэкIумэм къоIуэ. Абдей, ищIэри зэрищIэри имыщIэжу, и хъуржыныр гъуэншэдж тхьэIум декуэри бжей жыгышхуэ гуэрым зредз. АрщхьэкIэ бжей гъуаб- 27 ЖьантIэ
жэ джафэжьыр пыл хуэдэщи, сытми, гужьеяуэ епIэстхъ мыхъумэ, кIэрызагъэркъым. Щымыхъужым, нэгъуэщI жыг гуэрым зридзащ. Лъэдийм и IэбжьанипщIыр хиукIэм, и лъэгуажьитIым дикъузэурэ бауэбапщэу жыгыщхьэм къихутащ. Блэр гъунэгъу зыхуэхъу бгъэ шырым хуэдэу, и псэр и лъэдакъэпэм кIуэжауэ, «гъуэгум къытехьэнур хэту пIэрэ?» жыхуиIэу, къоплъых. «Ялыхь, мыщэу къыщIумыгъэкI, дыгъужьыр мыбы къыдэкIуеифынукъым. Ауэ дыгъужьыр къызэжьэу жыг щIагъым къыщIэтIысхьэмэ, дауэ хъуну? Шхын щхьэкIэ. Шхур сыту фIыуэ къэзгъэнат. Ялыхь, дыгъужьуи мыщэуи къыщIумыгъэкI», – жиIэу гъуэгум и нэр тедиемэ – бжьо шыр дахэ дыдэ елъагъу. Бжьо цIыкIур жьыхум хуэдэу псынщIэу гъуэгум къытепкIауэ, и тхьэкIумитIыр зэблегъэплъри щытщ. Музэрини, шынагъуэ псори щхьэщыужащи, жэнэтым исым хуэдэу, и нитIыр гуфIэгъуэкIэ гъэнщIауэ псэущхьэ цIыкIум къыхуоплъых. Зигъэхъеин дэнэ къэна, бауэмэ, «жэнэтбзу цIыкIур» къащтэу лъэтэжын и гугъэу зиудыгъуауэ мэлхьэпIатIэм хуэдэу кIэрысщ жыг къудамэм. «Ялыхь, IуумыгъэкIыж, Ялыхь, жэщ хъуху щыгъэт, – игукIэ тхьэ йолъэIу. – А цIыкIу мыгъуэр сиIами.» – и нэхъуейр икIауэ йоплъ. Абдей бжьом и щхьэр зэуэ къеIэтри, и тхьэкIумэ цIыкIухэр псынщIэу зэблигъэплъу щIедзэ. Музэрини къэщтауэ мэдаIуэ. Ауэ зыри зэхихыркъым. «Умыгузавэ, пIытIэ цIыкIу, къакIуэIакъым. Ауэ зы къоIусэу еплъыжащэрэт», – зигъэлIыхъужьу игукIэ йоубзэ и лъабжьэм деж щIэт псэущхьэ лъагъугъуафIэм. АрщхьэкIэ бжьор, къызэрыхутам хуэдабзэу, а напIэзыпIэм зеIэтри мэбзэхыж. Музэрин, игури и псэри абы здихьа пфIэщIыну, и Iэпкълъэпкъыр щIощIэ. Асыхьэтым шу гуэр зэрыблэкIми гу лъитэркъым. ИтIанэ зыкъещIэжри:
– Мыри дэнэ къикIа? Бжьо цIыкIу мыгъуэр игъэщтащ, – жиIэу – Ей, сыбгъэкIэсын? – губжьауэ кIэлъогуо. Шур къоувыIэри мэгъумэтIымэ.
Iэнкуну зеплъыхь.
– И, зо, сыбгъэкIэсын? – аргуэру жыгыщхьэм къогуоуэх Музэрин. ЛIым шыр къреIуэнтIэкIри зиплъыхьурэ къегъазэ.
– Уо-ей, хэт ар?! – ину маджэ ар.
– Сэращ. СыбгъэкIэсу Шыгъэпщ нэс сыздэпхьын? – нэхъ иныжу къогуоуэх Музэрин.
– Сыкъэбгъэщтаи, щIалэ. Уэлэхьэ, уэрам, ныбжьэгъу, сыздэзыхьын хуейр. Сыту лъагэу улъэта хуэдэ, – игъэщIагъуэу доплъей шур.
– СыбгъэкIэсынумэ, сынохыж.
– УзмыгъэкIэсынумэ, а жыгыщхьэм уисыну, ныбжьэгъу? – и пащIэкIэ щIэгуфIыкIыу доплъей лIыр.
КIапсэшхуэм хуэдэу лъэдийр и куэпкъитIым дэубыдауэ зыкърегъэлъэтэхри, асыхьэту шу пащхьэм къохутэ Музэрин. Иджы шур абы къыхуоплъых. Езыр, зигъэтхьэмыщкIафэу, щIым хуоплъых.
– СлIо, жыгщхьэкIэпыс, дэнэ унэсыну? – къоупщI лIыр.
– Шыгъэпщ.
– НтIэ, щхьэ жыгыщхьэм уис? Улъатэу ара? 28 ЖьантIэ – Бжьом сеплъырт.
– Сыт бжьо? Бжьо щызекIуэрэ абы? – лIыр доплъей.
– У-у-у, мыбдей зы бжьо цIыкIу щытати, ар плъэгъуами.
– НтIэ, уэ плъэгъуат, щхьэ къыумыукIарэ?
– Ы-ы, ар зи дахагъ къэбукI хъурэ? Уэли, жыхьэнмэ тIуащIэм уисыным а «жэнэтбзу цIыкIур» къэукIи. Дыгъужьу щытамэ.
– Дыгъужьу щытамэ, сыту пIэрэт епщIэнур?
– Стхьэлэнт.
– Уэлэхьэ, улIы ахъырзэман хуэдэм уэ. КъэкIэс мыдэ, – лIыр еIэбыхри щIалэ цIыкIур къыдрипхъуэтеяуэ уанэ къуапэм лъэтэрыпскIэ кIэрыпха щIакIуэм трегъэзагъэ.
– Зумыгъэхуэх, нарт хахуэ, – нэщхъыфIэу къыхуоплъэкIри: – Хэтхэ уарейщ жыпIа? – къоупщI.
– Борэнхэ. Мурадин срикъуэщ.
– -а. Абы щыгъуэ ди гъуэгу зыщ.
– Уэ Дин удэлажьэрэ?
– НтIэ. Хьэуэ, абы и гъунэгъу пщыIэрщ. Сэ. Къуэшыркъуей
пцIыхурэ? Абы сыщыщщ. Си цIэр Исуфщ. Уэ, лIо, Мурадин удэIэпыкъуну укъакIуэрэ?
– Хьэуэ. Ди бжэныр лъхуащи, схужыну сокIуэ.
– -а, бжэнышэ маекIэ зыбгъэтхъэжыну аращ. Дэгъуэщ. Нэхъри къару ухъунщ. Бжэнышэ пшхакъэ?
– НтIэ. Iэджэрэ. Уэ бжьо плъэгъуа игъащIэм?
– Сэри? Ахьей слъэгъуа.
– Сэ зэрыслъэгъуам хуэдэу гъунэгъууи?
– Нэхъ гъунэгъужу.
– НтIэ, уеIусакъэ?
– ЩыпшхкIэ уеIусэнкъэ? – лIыр къодыхьэшхыкI.
– Дауэ зэрыпшхар? – лIым и блэгущIэм дегъэж Музэрин и щхьэр.
– КъэзукIщ, фIэзгъэжщ абыми. АдэкIэ лIым жиIэр зэхимыхыжу гупсысэм зэщIиубыдащ щIалэ цIыкIур. Абы и нэгум къыщIыхьащ нетIэрей бжьо цIыкIур. Мес, япэ лъэбакъуэ зыча сабийм и IитIыр чэзуурэ къиший хуэдэ, и тхьэкIумэ цIыкIуитIыр зэблегъэплъри щытщ. Ар щIыIумыкIыжыр Музэрин къызэреплъыр игукIэ ещIэри аращ. «Къехи, дыздэгъэджэгу, дыкъыздэгъажэ», – жиIэ хуэдэу щIэтщ жыг лъабжьэм. Модрейми: «Ахьей, укъыздэжэнт! Дауи, уэ лъакъуиплI пщIэт хъунщ», – жи. «НтIэ, сэ сызэрыжэм къеплъыт», – жиIэу бжьо цIыкIум зричыну хуожьэ. «КхъыIэ, зэкIэ ущIэмыпхъуэжу иджыри тIэкIу щыт», – йолъэIу абы Музэрин. «Хъунщ-тIэ, уи хьэтыр слъагъунщ, ауэ.»
А напIэзыпIэм Музэрин и тхьэкIумэм фочауэ макъ ин къоIуэри, бжьо цIыкIу дэлъеяр пIэтIауэу къехуэхыжу елъагъу.
– Щхьэ букIа-а ар? – ину мэкIий щIалэ цIыкIур.
– Къэхъуар сыт? – къэщтауэ лIыр къоплъэкI.
– ФIумыгъэж! ФIумыгъэж, зо, а бжьо цIыкIур! – гъуэгыу лIым и пщэм и Iэбжьанэхэр хеукIэ.
– ПщIэр сыт, сыхьэт махуэм IущIэн цIыкIу! Сыботхьэлэри, – лIыр къэуIэбжьауэ сабийр зэщIеубыдэ. – Мыр сыт? ПщIыхьэпIэ плъэгъуа? Ужея уэ? 29 ЖьантIэ
– Хьэуэ! – иджыри игу къызэрыгъуэтыжакъым Музэрин.
– НтIэ, уэсщIауэ сыщIэптхьэлэр сытыт?
– Лажьэ зимыIэ бжьо цIыкIур къэбукIауэ фIэбгъэжыжырти.
– Сыт бжьо цIыкIу, тIасэ, зи гугъу пщIыр? Ужеящ уэ. Пэжкъэ?
– Уэли, икIи къэбукIынурэ, икIи фIэбгъэжынутэм. Жыхьэнмэ тIуащIэм умыкIуэми плъагъуным. Сытесынукъым уи шым. Сегъэпсых, – жиIэу къелъэну хуожьэ. АрщхьэкIэ лIым къэхъуам гу лъитащи.
– Сыту укъэгъэпцIэгъуафIэ уэ, Музэрин. Бжьом узылъэщIигъэхьэрэ, зиунагъуэрэ? Гъунэгъуу слъэгъуащ жыпIэри, зыкъысхуэбгъэщIэгъуати, сэри пцIы пхуэзупсауэ аращ.
– Тхьэ, пэжу сыкъэбгъэпцIа? – занщIэу нэщхъыфIэ къохъуж Музэрин.
– Уэлэхьэ, укъэзгъэпцIам-тIэ. ЛIот, укъэзмыгъэпцIауэ къэзукIамэ, сыптхьэлэнут?
– Лажьэ зимыIэ бжьо цIыкIур къыщыбукIкIи?
– Дауэ, зиунагъуэрэ, уэ къыббгъэдэтауэ жыхуэпIэ бжьор сэ къызэрызукIынур?
къэбгъэнэну? И, зо?
– Армырами, абы и анэракъэ? Гуэныхькъэ а цIыкIур анэншэу – Уэлэхьэ, гуэныхьым. Ауэ, уэ пщIыхьэпIэ плъэгъуа щхьэкIэ, сэ сыптхьэлэу си бынхэр адэншэу къэбгъэнэну гуэныхьтэкъэ?
– Уэли, уи фочауэ макъри зэхэсхри, сэр къипхауэ узэрыжэри – ПщIыхьэпIэуи? – мэдыхьэшх лIыр.
– ПщIыхьэпIэу пIэрэ-тIэ? – йогупсыс Музэрин. – Уэли, пщIыхьэпIамэ, нэхъыфIтэмэ. Пэжкъэ, Исуф?
– Пэжщ, тIасэ. Умыжей, ПIытIэ. Уехуэхынщ, е иджыри пщIыхьэпIэ плъагъунщи. – къогуфIэкI лIыр. – Мес, мо бгым уехмэ. ПщIэркъэ Мурадин сымэ здэщысыр? Мурадин сэлам схуехыж, – щIалэ цIыкIур кърегъэувэхыж. Музэрин зэщIэундэрэбжьащи, щIым зэрытеувэу и лъэр щIощIэри йотIысэх.
– Зумыгъэджалэ, хуэмыху. Быдэу дэлъей-къелъыхыж. Ы-ыхьы. Мис апхуэдэу. Хъужа иджы?
– НтIэ. КхъыIэ, Исуф, ар Дин жумыIэж.
– Сытыр, тIасэ?
– Мис а бжьом.
– -а. ПщIыхьэпIэри? Сыт щхьэкIэ жесIэжу? ЛIым бзэгу зэрихьэ хабзэ-тIэ?! ПщIыхьэпIэ кIуэдыжам щхьэкIэ. Пэжкъэ?
– Пэжщ. НтIэ, уэри уи жагъуэ умыщI. Бжьо цIыкIур сфIэгуэныхь хъуати.
– Уэлэхьэ, сымыщIыххэ. Сыптхьэлами, япэрауэ, схуэфащэтэм, лажьэ зимыIэ бжьор къыщызукIкIэ, етIуанэрауэ, къэзмыукIыххам щхьэкIэ пцIы щыпхуэзупскIэ. Еуэ-тIэ. Уэ лIышхуэ ухъуауэ, уи маршынэм уисыжу укъысхуэзэмэ, сыбгъэкIэсыжынщ. Хъункъэ?
– Узбгъурысу дэнэ ухуейми усшэнщ, тхьэ.
– Упсэу. Гъуэгу махуэ, тIасэ! – шур нэщхъыфIэу къеплъэкIыурэ IуокIыж. Музэрин абы нэкIэ кIэлъыкIуатэурэ бгымкIэ хуэму ирегъэзых. ИтIанэ, лъэбакъуэкIэ зэрехыр фIэмащIэу, уэрэд макъамэ слъэгъуам. 30 ЖьантIэ

гуэрым дежьуурэ, жэрыгъэкIэ йожэх.
Уэтэрым щытехьэ дыдэм уафэм доплъейри:
– Ы-ы, уи гугъати, дыгъэ, сыкъэбгъэнэну. Уэли, уэ лъэсу укъэкIуамэ, сэ шууэ сыкъахьам. Хэт текIуар иджы? Сыту цIыхуфI, тхьэ, а Исуф, – жеIэри шытхымкIэ доплъеиж Музэрин. АрщхьэкIэ Исуф и ужьым иувауэ шытх щIыбымкIэ щхьэдэх дыгъэр елъагъури, щIалэ цIыкIур нэхъри къонэщхъыфIэ.
– Фэри гъуэгу махуэхэ! – жери пщыIэм щIохьэ ар.
Мурадин и къуэр шытх гъуэгум нэс къыдишыжауэ еущий:
– Дахэ цIыкIуурэ ехыж. Уэ лIышхуэ ухъуащ, тIасэ. Унэм щыжыIэщIэ, Мэржан едаIуэ. Бжэным кIэлъыплъ. Школым укъаутIыпщмэ, сэ мыбы укъэсшэнщи ущызгъэIэнщ.
– Дапщэщ, Дин, уэ уныщехыжынур?
– Хьэжмусэ къызэрыдэкIыжу. АпщIондэху уэри къэбухынщи. ЩIэх фыкъаутIыпщыну?
– Мазэщ диIэжыр.
– Уэ фIыуэ уеджа? ЛIы хуэдэу къыумыухмэ. Хуэмыхухэм мыбы щащIэн щыIэкъым. ЗэхэпщIыкIа?
– Сыт сэ пщэдей егъэджакIуэм жесIэнур? МахуитIкIэ.
– Ди адэр сымаджэу сыкIуат. Хьэуэ, ар хъунукъым. ПцIы умыупс. Дыгъэшыншэти, ди бжэн лъхуар.
– Гъэш. Бжэнышэ щхьэкIэ махуитIкIэ.
– А-а, хьэ зэрахуэм хуэдэ, бжэнышэм и лажьэр сыт? Бжэнышэ шынакъ фиIэмэ, Мэржан фэрэ. Пэжщ, жэмыр бгъэуэ щымытамэ нэхъыфIт, ауэ. Бжэнышэми шху фыщигъэщIэнкъым, шей къарэ фригъэфэнкъым. Ар Iей? Хъарзынэщ. Дзухэ я къуэра иджыри фезыгъаджэр?.. НтIэ, Хьэмид щIалэ делэкъым – къыгурыIуэнщ. МахуитIым пщхьэдэхахэм ялъэщIыхьэж. Быдэу егугъу. Мэржан умыгъэкIий. ЖыIэщIэу щыт. Аращ-тIэ. КIуэ. Догуэт зэ, къэувыIэт. Зэран къыпхуэмыхъун щхьэкIэ, мис мыбдей кIэрыщIэ, – жеIэри хъуржыныр щIалэм и гъуэншэдж тхьэIум дрегъэубыдэ. – ЗумыгъэмэжалIэ. Бжэнри тIэкIу хэгъапхъуэ. Ауэ кIапсэр уи Iэпщэм иумых. ЧыцIыр и гъусэу бжэныр пIэщIэкIынщи. КIуэ, дыгъэр гуащIэ мыхъу щIыкIэ мэзым ущIыхьэн хуэдэу. АдэкIэ ущыщIэкIыжкIэ ар кIащхъэ хъужауэ урихьэлIэжынущ. Аращ-тIэ. Гъуэгу махуэ! – щыжиIэкIэ, Музэрин бжэныр и Iэдэжу йожьэ. Мурадин абы кIэлъоплъ. ИтIанэ лъэщIохьэри, а зэрыкIуэм хуэдэурэ и къуэм жреIэ:
– ЧыцIыр тIэкIу щIэгъэф. Iейуэ ешмэ, IэплIэкIэ пхьыурэ. Хъункъэ? Гу ныплъэщIыхьэмэ, елъэIу. Мурадин срикъуэщ, жыпIэмэ, урагъэтIысхьэнщ, – Мурадин и къуэм ба хуещIыж, и щхьэм Iэ делъэри ирегъэжьэж. Мэл тегъэкIыгъуэр къэблэгъащи, езыри пIащIэу бгым йохыж.
Бжэнымрэ чыцIымрэ зи Iэпэгъуу ехыж щIалэ цIыкIум зиплъыхьмэ – дунеишхуэр нэщIыбзэщ. Уеблэмэ, дыгъэри къэушакъым. Е, къэушами, мыбы къэсакъым. Мес, вагъуэхэр зэры- 31 ЖьантIэ
ткIухьыжа уафэри лъащIэншэщ. Гъуэгур зэ уэхым илъадэм, зэ зиIэтыжурэ макIуэри, ар псы къиуа уардэу ех хуэдэщ. Мес, иджы бгышхуэ гуэрым дэкIауэ адэкIэ «зрегъэщэтэхыжри», иныжь абрагъуэм щIэпха бгырыпх бгъуфIэшхуэ хуэдэщ. «Сэри мы гъуэгум хуэдиз бгырыпх къызэкIуэкI къудейуэ сылIышхуами!..» – Музэрин и гур ину хъуэпсауэ бжэнымрэ чыцIымрэ щеплъкIэ, ахэр жьгъей дыдэу къыщохъу. Дауи!.. Музэринщ иджыпсту мы Шыгъэпщышхуэми мо къурш псоми я тепщэр. Абы уардэу, и щхьэр гъэкIауэ зеплъыхь. Зыри щыIэкъым, езым фIэкIа. Ар лъагапIэм тетщ, лIышхуэ хъуащ. Мес, иджыпсту мэзыжьхэм ящхьэпроплъри, адэ жыжьэу шхыIэн кIапэм къыщIэпщ дыгъэр елъагъу. Музэрин абы и щхьэжщ! «КъэпщIа си лIыгъэр, зэхэпха си макъыр?! Укъысхудэплъейуэ уи щыгу сит! КъакIуэ, дыгъэ! Уэращ псом япэ къыспежьар. Гъусэ пэж схуэхъунури уэращ. Ей, мы бжэнхэр мыхъуами. Уи гъусэу сэри уэгум ситынут. Догуэт зэ, абы и нэр сыту плъыжь хуэдэ. -а, и жеин ирикъуа хъункъым. Сэри си жеин ирикъуакъым. Ауэ умыгузавэ, дыгъэ! Мыдэ зэ дынэсыжмэ.» – нэсыжмэ абы къыпэщылъым гупсысэ лъагэу зызыIэтар кърагъэлъэхъшэхыж. «Хьы, лIо сынэсыжмэ?.. Мэржан, бжэн, чыцI, мэз, пхъэ. Апхуэдэурэ еджэным сыкъыкIэрыхунщи, псоми сыхэкIыжащ. Егугъуу еджэ, жи Дин. Дауэ апхуэдэу узэреджэнур? Ей, дыгъэ, уэрэ сэрэ гъусэ дызэхуэхъунукъым иджыпстукIэ. Уэ ущхьэхуитщи, лъагэу зоIэт. Сэ, мис, бжэнышэ щхьэкIэ бжэным сыкIэрапхэжащ. Еджэным сыкъыкIэроху. Мэржан Хьэмид и деж мыкIуамэ. КIуагъэнщ. ИIэ, бжэн цIыкIухэ, дывгъэпIащIэ, сэ псынщIэу сынэсыжу седжэжын хуейщ», – Iэщхэм щабэу ятоIэбэ. Бжэнри, Музэрин и гуращэхэр къыгурыIуа хуэдэ, зэзэмызэ къэувыIэурэ, и быным къызэрыхуеплъэкIым нэхъ дагъуэ имыIэу, къокIуэж. ЧыцI цIыкIури, лъэбакъуэкIэ ялъэщIэмыхьэ щыхъукIэ, щIопхъуэри и анэм бгъуроувэж. Иныкъуэм гъуэгубгъу джабэхэм дэпкIей-къепкIыхыжурэ мэджэгу. «Сыту угъурлы мы псэущхьэ цIыкIухэр. Дыгъуасэрей бжьо цIыкIум ещхьхэщ.» – нэщхъыфIэщ, арэзыщ Музэрин.
Апхуэдэурэ щIалэ цIыкIур мэзым къыщIыхьэжри зыбжани къикIуащ. Псори хъарзынэт. Ауэ чыцIыр тIэкIу къуейщIей хъуат: гъуэгум текIырти, жыгхэм, удзхэм епэму къэувыIэрт. Ар къэувыIа нэужь, бжэнми лъэбакъуэ пхуимычу зрегъанэ. «УмэжэлIауэ ара, пIытIэ цIыкIу? Мыдэ анэ быдзышэкIэ узгъэтхъэжынкъэ сэ», – жиIэу бжэн шхуэлым щIэпха къэп цIыкIур къыщIехри чыцIыр и анэм хуит хуещI. «Куэдщ ар зэкIэ. А уи анэшэм сэри сыщогугъ. Мэржани къыпоплъэ, уэри иджыри.» – чыцIым епсалъэурэ бжэн шхуэлыр щIепхэж. АрщхьэкIэ чыцIыр щIэх-щIэхыурэ техьэулеикI, къыкIэрыху зэпытщ. «КъыпщыщIауэ сыщIэбгъэбампIэр сыту пIэрэ, щIалэ?» – шхыдэурэ къегъазэри чыцIыр зыщIегъуж. Йожьэжхэр, ауэ, куэд ямыкIуу, чыцIыр я ужь къонэ.
Къэзэуат куэд ярищIылIащ Музэрин бжэн зэщIэсым. Абы и Iэпщэри IэгуфитIри кIапсэлэрыгъум зэпихащи, Iэпхъуамбэхэр, цыпхыдзэм хуэдэу пIий мыхъумэ, къыхуэгъэшыжыркъым. Езыри ешащ, зэхэукIащи, чыцIыр и пщэдыкъым худэхьеижыркъым. «Дунейм сыт сщIэнур иджы? СыкъыщIэнакъэ мы мэз дэгужьым? 32 ЖьантIэ
Дыгъужьым сашхынукъэ сэ? Уа-а, ТIасэ мыгъуэ.» – къыщеудри макъкIэ ину магъ. Ауэ гъыи пэт – ихъуреягъкIэ дунеижьыр джыдэхэмыхьэ мэзщи, къуалэбзум фIэкIа, зыми зэхихынукъым. ЩIалэ цIыкIум и нэпсхэр илъэщIыжауэ щIэплъ пэтми, дыгъэр здынэсар къыхуэщIэркъым. Дыгъуасэ шум щрихьэлIам деж иджыри зыгуэр къыщыхуэзэн и гугъэу абы хуопIащIэ.
Бжьо цIыкIур щилъэгъуа щIыпIэм нэса щхьэкIэ, абы цIыхупсэ зыIут щыIэтэкъым. КъэсынIакIэ гугъэу, дыгъуасэ зи щыгу иса жыгым и лъабжьэм щетIысэхащ ар. Ауэ хьэлъэу зэхэундэрэбжьа щIалэ цIыкIум жейр къытеуати, IурихынкIэ шынэри къэтэджыжащ. «ТIэкIу сышхэмэ, къару нэхъ згъуэтынщи, еслъэфэжьэнщ мыхэр», – жиIэри гъуэншэдж тхьэIум кIэрыщIа хъуржыныр къигъэхьэзыращ. Абы къылышрэ пхъэ шынакъ цIыкIурэ кърех. Къылышыр ауэ трелъхьэри шынакъымкIэ бжэныр къишыну щIотIысхьэ. АрщхьэкIэ кIапсэ лэрыгъум зэпиха Iэпхъуамбэхэм бжэн быдзыр яхуэукъуэдийркъым. «Чыржын гъущэмрэ кхъуеймрэ псым срагъэубыдынщи – лIэ итIанэ», – гъынанэу бжэн быдзыр къришэха щхьэкIэ, ткIуэпс къыщIэкIакъым. Щымыхъужым, щIогъуалъхьэри бжэным щIэфыну хуожьэ. Быдзым щIэфым, къылышым едзэкъэжурэ щылъщ. Бжэнри Iэсэ дыдэщ, и кIэр егъэпIэжьажьэри щытщ. ЧыцIым ар щилъагъукIэ, къыбгъэдохьэри къыфIыщIэфыну хуожьэ. Сыт хуэдизрэ емыIунщIами, хуIукIакъым. «Уэ ущышхэм, зэран сыпхуэхъуа сэ? И, зо?» – ину лъакъуэкIэ къыкIуэцIопкIэри Iуедз. ЧыцIыр аргуэру йобгъэрыкIуэ. Ауэрэ зэрызекъуэ щыхъукIэ, бжэныр щIалэ цIыкIу щылъым къытопкIэри мэлъей. Абы и ужькIэ, Музэрин сыт имыщIами, бжэным шэ къритакъым. «Уэли, узыр уиIэм-тIэ а уи чыцIыжь цIыкIури зыщIэгъэфи!» – губжьауэ бжэн шхуэлыр щIепхэж. Къыхуэнэжар кхъуей-чыржынырти, тэмакъыр иритхъунщIэхыу ирекъух. Шхэн еухри: «Ы-ы, сэ сщIэртэкъэ псым сызэриубыдынур», – шхын гъущэр и бгъэм фIэнауэ, псыи хуэлIэу къотэджыж. Ауэ и лъэнкIапIэр нэхъ къыщIэуващи, шэ къезымыта бжэным хузэгуэпу ирелъэфажьэри йожьэж.
ЗыкъомыфI къикIуа нэужь, аузышхуэ лъащIэм щыхъущIэ псы макъыр зэхехри, и гурыIупсыр къожэ, ауэ псыIум къыщежьэу зыкъыдэзыупсея мывэ блыным уехын дэнэ къэна, уеплъыхамэ, уи нэр щоункIыфIыкIри, ущыхуамэ, уи хьэдэр ямыгъуэтыжыну шынагъуэщ. Музэрин бжьэпэм щхьэщымыхьащэу щыхупIэм ехъуэпсэхащ. «И-и, зы крушкIэ закъуэ мыгъуэ.» Бгым ирадзыхыну зыгуэр къеIунщIа хуэдэ, Музэрин къощтэри мэджалэ. ЧыцIыр IэщIолъэтри мэлъей. «Уа-ай.» – жиIэу щылъу Музэрин абы зыкIэлъидза щхьэкIэ, бжьэпэр шынагъуэу нэщIт. Бжэным дунейр икъутэу зеукIыж, и лъэр фIэгъэнауэ бжьэпэмкIэ мэпIастхъэ. Музэрини зечэтхъэж, бжэныр бгым елъэу езыри здихьынкIэ шынагъуэщ. Къарууэ бгъэдэлъ псомкIи жыг лъабжьэ гуэрым зыкIэреукIэри, и псэр а жыг къуэпсым къыхитхъыну къеныкъуэкъу хуэдэщ. Куэдрэ зэпекъуащ Музэринрэ бжэнымрэ. Музэрин и псэм тегужьеикIащи, IэбжьанипщIри гъащIэм фIигъэнауэ зиIыгъщ, бжэныр и псэм хуеижкъыми, быныр IэщIэзыха ажалым зритыну къарууэ иIэмкIэ абы хущIокъу. Иджы цIыхумрэ Iэщымрэ я кум хьэдрыхэ лъэмыжу 3 Заказ №183 33 ЖьантIэ
дэлъыр бжэн бжьакъуэмрэ щIалэ цIыкIумрэ зэзыпх кIапсэ лэрыгъурт. Музэрин ажалыр апхуэдизкIэ къебгъэрыкIуати, хьэдрыхэ лъэмыжыр зэпыуду, бжэныр щыхуми идэрт. Езыр къеламэ. Ауэ кIапсэр, ерыщ екIуа нэхъей, зэпычыныр щыгъэтауэ, ажалыр нэхъри къегъэIэгъуэ. ЩIалэм и Iэхэр къызэригъэтIасхъэу, ажалым ипхъуэтэну хьэзырщ. Ажалыр йокъу щыхупIэм. Мыдрейри, и Iэбжьанэхэр фIэмащIэу, дзэпкъкIи мывэ лъэгум йопхъуэ, IэпкълъэпкъкIи тодие. ИтIани ажалым зитыркъым. Аузыр къигъэпсалъэу, бжэныр мэIуей, щыхупIэм хуопабгъэ. Сыт Iэмал? ЩIалэ цIыкIум хьэдрыхэ лъэмыжыр дзапэкIэ зэпишхыкIын и гугъэу йопхъуэ. Ауэ псэмрэ ажалымрэ къарукIэ зэпекъуурэ яшэщIа кIапсэ лэрыгъур гъущIым хуэдэщи, дзэр езэгъыркъым. «Сыздэпхьынкъым. сыбукIынкъым. Уэ уи быныр уимыIэжмэ, сэри си анэр сиIэжкъым. сыздумыхь, сыздумыхь.» – кIэзызу зэщыджэу, псэуэ хэтымкIэ ажалым пэщIэтщ ар.
Апхуэдэу зытэлайрэ зэныкъуэкъуа нэужь, бжэныр джалъэу и лъэр щIоху. КIапсэр мэскъалкIэ къолалэри, Музэрин бэуапIэ тIэкIу егъуэтыж. Ауэ зигъэхъеину дзыхь ищIыркъым. ТIури сабыру щылъщ. ЩIалэ цIыкIур, ажалым Iуплъэм хуэдэу, бжэным щошынэ, бжэнри псэхэхым хуэдэу щIалэ цIыкIум къоплъ. ИтIанэ Музэрин ибг ищIа кIапсэр хуэмурэ къетIатэри жыг къуэпс зытелъым ирещIэ. «Ялыхь, уи шыкурщ, – къыщолъэтри бжэным бгъэдолъадэ. – УздэкIуэнур дэнэт, ныкъуэделэ? Абы укIэлъепкIамэ, тIури дызэрыкIуэдар пщIэрэт? ПщIэрэт, зо? Сэ сфIэфIу езгъэукIа уи гугъэ а тхьэмыщкIэ цIыкIу мыгъуэр? Уэли, игъащIэ псокIэ езмыгъэукIынт. Уэ уделэщи, уэри сэри дыбгъэунэхъу пэтащ, – гъынанэурэ бжэныщхьэр еубыдри, и напэм кIэрекъузэ. – Сэ сымыщIэ уи гугъэ анэ, бын жыхуаIэр? Уэли, сощIэм-тIэ. ИгъащIэ мыгъуэкIэ зы бжэнышэ сымышхмэ нэхъыфIти. НакIуэ, тIасэ, нэкIуэж иджы. Зыри хуэпщIэжыфыну мыгъуэкъым абы. ЛIо, укъызоплъри, уи фIэщ сыхъуркъэ? И, зо? ТIасэ мыгъуэр згъэпцIаи, ар сщIамэ, бжэнышэ жыхуаIэр зэзгъэлъагъутэм. Дауи, уи шэр зышхыжын хуеяр уи бын цIыкIурт. Ауэ. Тэджи дегъэжьэж иджы, армыхъумэ кIыфI къыттехъуэнщи.» – бжэн бжьакъуэр еубыдри къыщелъэф. Ауэ бжэныр къызэрыуву бжьэпэмкIэ йокъу. «Уэли, алейкIэ абыкIэ уемыплъэкI, зыбукIыжамэ, а бгым ущызмыгъэхуну», – жиIэу мыдэкIэ къреIуэнтIэкI. Бжэным и нэшхуитIыр къонэщхъеикI. Музэрин абы и тхьэкIумэмрэ и бжьакъуэмрэ еубыдри мыдэкIэ къыIуелъэф. Ауэ, жыгым къыкIэритIэтыкIын дзыхь имыщIу, и лъэнкIэпситIыр кърихри зэпищIауэ бжэным щэлъахъэныкъуэ ирелъхьэ. «УлIыфIщ, мис иджы сеплъэфажьэу а бгым уепкIэмэ», – жиIэу бжэныр бжьэпэм лъэбакъуэ зытIощIырыпщI хъункIэ пыIуелъэф. Музэрин ешауэ, ищIэнури имыщIэу тIысарэ гупсысэу здэщысым, бжьы, гурыгъ зэрышх макъ зэхех. И нэр къихуу къыщолъэтри мэдаIуэ, итIанэ щIым зыхеIубэри зэпходэIукI, мэзым щIоплъ. Абдей зы выгу къос.
– У-уогъу. Мыр лIо, щIалэ, мыбдей щхьэ ущыс? – лIыр къолъэри къыбгъэдохьэ.
– Бжэныр схуэкIуэжыркъым.
– А сыхьэт махуэм хуэзэн цIыкIу, лъахъэ илъхьауэ бжэныр дауэ 34 ЖьантIэ
зэрыкIуэжынур? Къих псынщIэу!
– Ар къипхмэ, бгым зыщидзыжынурэ.
– ЛI, фызыфIэнэу зызэхуэвгъэгусауэ ара?
– И чыцIыр бгым щыхури иукIащи, езыри епкIэнущ.
– НтIэ, абы щыгъуэ тэмэму пщIащ. Дауэ, тхьэмыщкIэ, чыцIыр зэриукIар?
Музэрин Iуэхур къызэрекIуэкIар къиIуэтэжыхукIэ, лIым бжэныр ипхри выгум ирилъхьащ.
– Уэлэхьэ, уи насып нэхъыбэ ухъу, тIасэ, уи насыпышхуэу укъелам. И быным щхьэщыгужьеикIа бжэным уздихьу бгым епкIэн жыхуэпIэр хьэуи илъагъунтэкъым. КъитIысхьэ мыдэ. Тхьэр зи ужь иувэнхэ, уэ бжэн зэщIэс къуату мэзыжьым ущIаутIыпщхьэ хъунтIэ? Удэнэ къуажэ? Хэтхэ уарей?
– Мурадин срикъуэщ.
– Хэт Мурадин?
– Борэнхэ.
– Борэным ихьащэрэт, жысIэнущи, сфIэгуэныхьщ. Апхуэдэ емыкIу зыпылъ пщIэ хъун? Хьэм уишхамэ, бжэнышэ мыгъуэри яшхри, я напэри текIатэкъэ уи адэ-анэм.
– Анэ сиIэжкъым сэ.
– -а, гурыIуэгъуэщ иджы. Еу-уей, хъарып. УмэжэлIа, тIасэ? ТIэкIу ушхэн?
– Хьэуэ. Ауэ псы сыхуолIэ.
– Мэ, ПIытIэ, псыи ефи. е шху нэхъ къэпщтэн? Мэ, псыи ефэ, мы шхури чыржынри шхы.
– Сэ чыржын сиIэщ.
– Уэ чыржын уиIэр укIуэжа нэужь. Мэ, шхэ быдэу, – жеIэри лIыр гублащхьэм дотIысхьэж. Музэрин игу зэщыуэщащи, псылъэм ит шхум хуэмурэ еIуб мыхъумэ, чыржын хуэшхыркъым. Ауэрэ зэзэмызэ тIэкIу едзакъэм, шхум теIубыхьыжурэ къыздехым, ар лIым и щIыбым тещIащ.
– Моуэ зегъэщI, тIасэ, – жеIэри, Музэрин мэкъу щабэмкIэ трегъэсабырэ. Чыржын иритамрэ шхумрэ хъуржыным дахэу хурилъхьэри, и щхьэр ипхэжащ. «Гъуэш», – жиIэмэ, щIалэ цIыкIур къэушын фIэщIу, къуажэм къыдыхьэжыху лIым и макъ зригъэIэтакъым. Музэрини апщIондэху къэушакъым.
ЧыцIым щхьэкIэ зэхиха псалъэ гуауэхэр щыгъупщэжри зэгъэжакIэт Музэрин. АрщхьэкIэ иджыри псэупIэ къезымыт щыIэт: бжэныр былымым хэмызагъэу яфIыхэжырти, ШыгъэпщкIэ иунэтIырт. Iэхъуэми а бэлыхьыр хуэхьыжыртэкъыми, бжэныр яIихын имыдэж хъуащ. Абы къыхэкIкIэ, Музэрин махуэхэр фIэкIуэдырт. Гъэ еджэгъуэри иухырти, щIалэ цIыкIум гузэвэгъуэр телът. Ауэ чыцI иукIар къыдилъэфыжурэ, Мэржан гъумэтIымэрт, кIий-гуоурти, Музэрин сыт ищIэнт – школым мыкIуэу къанэрт.
Апхуэдэу махуэкIэ бжэным щIыгъумэ, пщыхьэщхьэкIэ и ныбжьэгъу цIыкIухэм я деж кIуэрэ нобэ яджари, дерс къратари зригъащIэурэ, тхьэмахуэ дэкIащ. Пэжщ, бжэнми тIэкIу зишыIэжри, тепыIэгъуэ игъуэтат. Ауэ иджыпстукIэ гъэш ткIуэпс къаритыртэкъым. Гъэшыр къиутIыпщыжын и гугъэу, Мэржан бжэн быдзым 35 ЖьантIэ
щIэпIыртIыхьа щхьэкIэ, – зыри къикIакъым.
– Уи адэм хуэIуэхуауэ, зы унафэ тещIыхьын хуейщ. Мыдрей уэгъу дызыхьым ищIыIужкIэ, бжэн уэгъукIи тщIэн щыIэкъым, – жиIэу Мэржан щIалэ цIыкIум тешхыхь зэпытт. АрщхьэкIэ Мурадин и деж яIуэхун ямыгъуэтурэ, махуитI-щы дэкIащ.
– Еуэ-тIэ, Мурадин и къуэ, зыкъыкIэрумыгъэху школым. Хэзэгъа хуэдэщ фи бжэныжьри. Мыдэ а бжьакъуэм илъ кIапсэр и плIэ лъакъуэм итщIэнщи, дэнэ кIуэн – хэтынщ. Уэри уи Iуэху и ужь ихьэж, тIасэ, – Iэхъуэм щыжиIэм, Музэрин къыдыхьэжри, школым кIуащ. Пщыхьэщхьэ хъуауэ былымыр къыщехыжым, Iэхъуэр къыIухьащ.
– Уэлэхьэ, Мэржан, фи бжэныр хэжри ежьэжам. Ауэ, тхьэм щхьэкIэ, щIалэ цIыкIум фемышхыдэ. Абы зы лажьэ иIэкъым. Сэ къэзгъэкIуэжат. Бжэныр къыкъуэкIыжрэ – фIыщ, армыркъэ – бжьыхьэм сэ къыфхуэспшыныжынщ, – жиIэри IукIыжащ.
Шэч хэлъкъым ар Мэржан и жагъуэ зэрыхъуам: бжэнышэм бжэнри чыцIри текIуэдат. А гъэхэм зы бжэнрэ чыцIрэ уфIэкIуэдын жыхуэпIэр хэщIыныгъэ цIыкIутэкъым езыр. Ауэ, пэжщ, Мэржан щIалэ цIыкIум егуэуакъым.
– Шыгъэпщ дэмыкIыжауэ пIэрэ бжэныр? КIуарэ плъамэ хъунт, Исмел, – жиIэу а пщыхьэщхьэм къэкIуэжа и мылъхукъуэ нэхъыжьым щечэнджэщым:
– Хъунщ. Дыплъэнщ. Пщэдей тхьэмахуэщ. Уэри школым ущымыкIуэнукIэ, дыдэкIынщ, Музэрин. Бжэныр кIуэжа – къэтшэжынщ. ЩымыIэрэ – зы бэзэрыпхъэгу къетшэхынщи, дыкъехыжынщ, – жи Исмел.
А щIыкIэм тету, зэшитIыр нэхущым дэкIащ. Ауэ Шыгъэпщ нэсакъым – чыцIыр зэхуэха бжьэпэм деж телът бжэныщхьэ зэхэчэтхъам тхы къупщхьэ зэфIэIуари къыфIэту. ЩIалитIым зыри жамыIа щхьэкIэ, я бжэныр къацIыхужащ. Абдеж Исмел бжэн бжьакъуэм фIэлъ кIапсэр щымэхъашэурэ къиIэтри, тхымрэ щхьэмрэ зэкIэрыблаблэу иридзыхащ чыцIыр зыщыхуа бгым.
ЗэшитIым, Шыгъэпщ щIыдэкIын щыIэжтэкъыми, бэзэрыпхъэгуфI къызэщIакъузэри кърагъэзыхыжащ.
– Абы лъандэрэ илъэс пщыкIуий нэблэгъащ. Ауэ нобэр къыздэсым ди унагъуэ бжэнышэ щызэблахакъым, – жиIэу мы хъыбарыр къысхуэзыIуэтэжа Борэн Музэрин сэлам къызихыжщ, и машинэр зэщIигъэплъэжри и гъуэгу техьэжащ. 36 ЖьантIэ
УсакIуэ Къэжэр Пётр илъэс 80 ирокъу
ЩыгумащIэм жаIэр мащIэщ,
ЩыгумащIэм жаIэр пэжщ 37
Дэтхэнэ зы цIыху псэ къабзэри, псэ хьэлэлри гумащIэщ. АпхуэдизкIэ гумащIэщи, и ныбжьэгъу IущIамэ, и Iэр зэрикъузыр фIэмащIэу, IэплIи хуещI; зигу хэщI сабий илъэгъуамэ, йодэхащIэ; щхьэлъащIэ гуэрым хьэлъэ иIыгъмэ, дигъэIэпхъуэну къыIех; лъахэ губгъуэм и закъуэу итмэ, щIы IэмыщIэ къещтэри, гъащIэм и IэфIыр зыхищIэу, йопэм; абы жьыбгъэм иригъэщIа удз гъэгъар къегъэувыж, жыг къудамэ гуэщIыкIар гуепхэж; пхэнжу бакъуэу, зы хьэпщхупщ теувэнукъым ар, лъэкIыу; мэз кIуакIи, ищIэу, хигъэщтынукъым зы хьэкIэкхъуэкIэ. Пэжщ, гумащIагъэмрэ гумахагъэмрэ зэгъунэгъущ. Ауэ а тIур зыкъым. Гумахагъэр – къарууншагъэм, хуэмыхугъэм, лIыгъэншагъэм нэхъ ехьэлIащ. ГумащIагъэр аракъым. Ар къыпкърокI цIыхугъэ иным, лъагъуныгъэ гуащIэм, ныбжьэгъугъэ нэсым. ГумащIагъэрщ, шэч хэмылъу, зыгъэдахэр цIыхур, гъащIэр. Аращ поэзие къэзыгъэщIыр.
Апхуэдэ гупсысэхэрщ япэу си гум къэкIар Къэжэр Пётр и IэдакъэщIэкIхэм ятеухуауэ псалъэ зытIущ жысIэну мурад щысщIам. Абы и щхьэусыгъуэри гурыIуэгъуэщ: Пётр нэхърэ нэхъ цIыху псэ къабзэ, псэ хьэлэл – нэхъ гумащIэ IэщIагъэкIэ зэныбжьэгъухэм къытхэту сщIэркъым. Езым ещхьыркъабзэщ и пшыналъэри. ГумащIагъэм къилъхуж гуапагъэшхуэм и нэхурэ и хуабэкIэ мыгъэнщIауэ абы зы усыгъи иIэкъым. Зи гумрэ зи псэмрэ хуиту зэIуха, фэрыщIагъ лъэпкъ зыхэмылъ, гухэлъкIэ дунейр ЖьантIэ
зэтезыIыгъэну, гъащIэр езыгъэфIэкIуэну зи мурад цIыхуфIым и псалъэщ абы и поэзиер. Аращ ар гъэмахуэ махуэ уэфIым е жэщ мазэгъуэм я уафэу щIэбзыгъэри.
ЩыгумащIэм жаIэр мащIэщ,
ЩыгумащIэм жаIэр пэжщ, – щетх Къэжэрым и усэхэм ящыщ зым. А псалъэхэр умычэнджащэу эпиграф хуэпщI хъунущ усакIуэм и творчествэ псом. Абыхэм IупщIу къаIуатэ Пётр и тхэкIэм хэлъ хьэл нэхъыщхьэр, зыпэрыт IэнатIэм зэрыхущытыр, зытет гъуэгу щхьэхуэр зыхуэдэр. Илъэс тхущIым щIигъуауэ лъэпкъ литературэм хьэлэлу хэлэжьыхь, зыми емыщхь зи лирикэ щабэ, щыпкъэ ди поэзием къыщызыгъэщIыну зыхузэфIэкIа Къэжэрыр зэи пIэщIакъым куэд жиIэну – куэд итхыну, куэд къыдигъэкIыну (абы и тхылъу адыгэбзэкIэ дунейм къытехьар зыбгъупщIщ), ар икIи текIакъым и мурад быдэм – пэжыр жыIэным. И нэкIэ илъэгъуа, и псэкIэ игъэва, куууэ зыхищIа, къэзыгъэгумэщIа Iуэхугъуэм фIэкIа къалэм къыхуэзымыщтэ усакIуэм и псалъэр икIи мащIэнущ икIи гуащIэнущ. МащIэнущ, жиIэнум хэплъыхь зэпытщи, «акъыл гъущэкIэ» зэригъэпэщ мыхъуу, елIалIэу гущIэкIэ сатыр къэс къегъэщIри. ГуащIэнущ, зи гугъу ищIыр пцIым хуэхейщи, цIыхур зэрыхуэ щытыкIэ зэмыщхь Iэджэм къагъэщI гупсысэщи. А тхэкIэр, дауи, жыжьэуи гъунэгъууи бгъэдыхьэркъым щхьэхрэ ешрэ ямыщIэу, гугъуи демыхьыщэу «усэ жьгъыру» бжыгъэншэхэр зэIузыщэу щысхэм я «хъэтIым». Iэмал имыIэу «зэманыр зыхуейуэ» езы зытхахэм къалъытэ а «IэдакъэщIэкIхэм» усакIуэм и зы «лъынтхуи» къыщыпIэжьажьэркъым, зэщIоцIууэ, зэщIолыдэ сатырхэр, джафэщ мылым хуэдэу тхыгъэхэр, апхуэдабзэуи щIыIэщ. Зи гугъу тщIы авторхэм я псэр «ягъэпщкIу», щIагъэпщкIур къыпхуэмыщIэу, я гъащIэр мащIэ-куэдми къатIэщIын мэшынэ, щIэшынэр къыбгурымыIуэу. Е ямыIэрэ ямыгъэпщкIуу ягъэлъэгъуэн, мышынэу къатIэщIын, е я къебжэкI дыгъэлыр махуэм и уэзджынэ къыпфIагъэщIу усакIуэ щIыхьыр макъкIэ къахьыну яужь итхэ? Сытми, щыIэщ, ди жагъуэ зэрыхъунщи, апхуэдэ «хъэтI». Ауэ поэзиер зэи «щетIысэхынукъым» икIи «тезэгъэнукъым» усэ-мыл джафэ цIанлъэм. Поэзием и абгъуэр цIыхугурщ, и дамэр цIыхупсэрщ. Ар зэрыпсалъэри цIыхубзэщ. Зи гъащIэмрэ зи псэукIэмрэ бэм ейм къыгуэзымых, плъапIэ-гугъапIэ дахэхэр зиIэ, зыгъэгуфIэу, хэзыгъаплъэу, зыгъэпIейтейуэ щыIэ псомкIи нэгъуэщIым дэгуэшэну зи нэ къикI, апхуэдэ зэфIэкIи тхэфын насыпым жумарту къызрита цIыхум и бзэщ. НэгъуэщIу жыпIэмэ, усакIуэм и бзэщ. Апхуэдэбзэщ Къэжэр Пётр тхылъеджэм зэрызыхуигъазэр. Ар цIыхум и гущIэр тыншу къэзыублэрэкIыф, и гурыгъу-гурыщIэхэр Iэзэу сэтей къэзыщIыф лирикэ нэсым и бзэщи – псэм йохуэбылIэ, гум дохьэ.
ИкъукIэ Iэдэбщ, зэпIэзэрытщ, гуапэу, щабэу къопсалъэ нобэрей цIыхущ Къэжэрым и усыгъэхэм къахэтэджыкI лирическэ лIыхъужьыр. Ауэ абы къикIыркъым а цIыхум сыткIи игу зэгъауэ, зыри фIэмыгъэщIэгъуэну, зыми имыгъэпIейтейуэ. Хьэуэ. Ар лъэрызехьэщ, бэшэчщ, гуауи гузэвэгъуи пхыкIащи Iущщ, лъэпкъым и блэкIар фIыуэ зыщIэ, и къэкIуэнум псэкIэ щIэбэн цIыху ерыщщ. Ар итхьэкъуауэ, абы къыхэкIкIи тегужьеикIауэ мэпсэу дунейм и дахагъэм, и IэфIыгъэм, цIыхухэм яку дэлъ зэхущытыкIэ екIум, гуапагъэм, къабзагъэм, ныбжьэгъугъэм, лъагъуныгъэм. ИкIи абыхэм «бадзэ къатригъэтIысхьэнукъым». Ар хуейщ зыри гъащIэм щыщымы- 38 ЖьантIэ
уэну, сыт щхьэкIэ жыпIэмэ, «щIылъэр мэгумэщIыр, щIылъэм и гур хощIыр, пхэнжу цIыху и щыгум щыбэкъуам». Дунейр хъуэпсэгъуэу зыгъэщIэращIэ гъатхэм езыри къигъэгумэщIауэ, фIым и мызакъуэу ери зи IэрыкI цIыху зэрыщыIэм иригузавэу, усакIуэм и лIыхъужьыр мэлъаIуэ: «гъащIэу гъатхэр щIэгумащIэм гъащIэкIэ фыщысхь». Абы щIэгузэвэн щхьэусыгъуэ иIэщ – блэкIа зауэ дыджым и сурэтыр ноби IупщIу и нэгум щIэтщ:
Исыжырт, ГуIэжу, ЩIы анэр,
Щхьэмыжхэр.
КъуэкIийхэм,
КъуэщIийуэ,
Щылъалъэрт
Лъэмыжхэр.
Техуауэ И «щахэм»
Унэшхуэр ищахэрт:
Сын закъуэу
Уэнжакъырт
Къинэжыр зы лъапсэм.
Ар зауэрт зи гуауэр,
Ар зауэрт зи лъабзэр!
Фоч гъуазэм
ИщIэркъым
Къипхъуатэр.
Фочышэм
ИщIыркъым
Хэплъыхь. И текIуэныгъэ щIыхьыр
Пхъуантэм
Ещанэ зауэм
Дрефыхь. Апхуэдэм къытригъазэ хъунукъым. Къытригъазэ хъунукъым тхъуэбзащхъуэмэмрэ Iугъуэмэмрэ итхьэлэ сабиигъуэм, фызабэ гъащIэ хьэзабым, нэпсымрэ лъыпсымрэ яхуэмыгъэункIыфIу дунейр мафIэм щисыж зэман шынагъуэм. Аращ Къэжэрым и лIыхъужьым, и макъым зригъэIэту, щIыжиIэр: 39
Зи гъащIэмрэ зи тхыгъэмрэ зэгуэхыпIэ ямыIэ, куэд зылъэгъуа, куэд зыгъэва усакIуэр нобэ пIейтейуэ дунейм нэ жанкIэ щызоплъэ, сакъыу лъэхъэнэм и гу къеуэкIэм щIодэIу. ЩIыгу насыпым, хуитыныгъэм, захуагъэм псэкIэ и плъыр цIыху хьэлэлым и псалъэщ мыхэр:
Сыхуейкъым уафэ Iэджэ.
Зы сиIэщи – срокъу. ЖьантIэ
Псы хуэлIэу щIылъэр къачэм,
Абы сэ жьы срохъу.
Мыгъагъэмэ балийхэр,
Си плъыфэр сфIощI сфIэкIуэд.
Мы щIым щогугъ балигъхэр,
Щыгугъ сабийри куэдщ. 40
Мыпхуэдэ усэ Iэчлъэчхэм деж псом хуэмыдэу наIуэ щохъу ахэр зи IэдакъэщIэкIым и гупсысэ щIэгъэщхъуам и гуащIэр зэрыиныр, зэрыгъунапкъэншэр.
Iуэхугъуэшхуэ, Iуэхугъуэ цIыкIу Iэджэ къыщызэщIэубыдащ Къэжэр Пётр и лирикэм. «Iуэхугъуэ цIыкIу» жысIэ щхьэкIэ, усакIуэм и дежкIэ зы теми щыIэкъым мыхьэнэшхуэ имыIэу. Нэхъ лъапIэ дыдэу псоми къэтлъытэ хэкум, адэ-анэм, ныбжьэгъугъэм, лъагъуныгъэм, нэгъуэщIхэми хуэдэ къабзэу, гурыщIэ нэхумрэ акъыл куумрэ къагъэщIа усэ купщIафIэ щIэщыгъуэхэр абы треухуэф нэрымылъагъу е зэ еплъыгъуэкIэ къызэрыгуэкI дэтхэнэ зы гъащIэ налъэми. Апхуэдэ Iэзагъ Къэжэрым кърет и талантым, и усакIуэ нэс гулъытэ жаным. «Гулъытэр – ар мыкъулыкъу фащэ, адэжь щIэину ар къокIуэкIыр! ЦIыхущIыжу цIыхур цIыху хуэфащэм, и Iэр гулъытэм къыпокIуэкIыр», – жеIэ Пётр. ИкIи абы къелъытэ гулъытэм хуэмыныкъуэ щымыIэу: гулъытэ хуейщ «гъатхэм накъыгъэу къэгъагъэр», «сабий гъэфIэнуи къалъытэр», «лъэдакъэ махуэ къыщинауэ лэгъунэм лъапэ махуэ зыхьыр», «дэ зи жьэ уаз дыщIэт нэхъыжьхэр», «пагагъ яхэлъыр щIым техьэлъэу бгыжь щIэжеикIхэри жэщ щIакIуэм». КIэщIу жыпIэмэ, гулъытэ хуэмей дунейм теткъым. Теткъым, гулъытэр «цIыхугъэ нэсым и тэрмэшщи». Апхуэдэу Iуэхум зэреплъырщ усакIуэм и Iэр куэдым къыщIыпекIуэкIыр.
ЦIыхугъэр, гуапагъэр, гумащIагъэр къобэкIыу, уи гулъытэр уяпэ иту, уи хабзэмрэ уи нэмысымрэ умыгъэкIуэду, лъэпкъ тхыдэр уи напщIэ телъу, пщэдейр уигу илърэ IуэхуфI, Iуэху щхьэпэ блэжьу, цIыхур дахэм хуэбгъаплъэу упсэуныр гугъущ икIи насыпщ. Аращ Къэжэрым и гъащIэми и творчествэми я унэтIыпIэр, и ехъулIэныгъэхэм я хэкIыпIэр. А хьэлхэм я лъабжьэр абы «гущэм къыщищтащ», ауэ ахэр яузэщIащ, япсыхьащ ди зэманымрэ пэжыр ныпу иIыгъыу езым къикIуа гъуэгуанэ мытыншымрэ.
СызыщIар мызы махуэ гущкIэщI сэ,
Мызы махуэ гущкIэщIи сэ сщIар.
Бгым я задэм сыдэкIми сфIэкIэщIт сэ,
Бгым я задэр иужьщ къыщысщIар, – жеIэ Къэжэрым и щIалэгъуэ кIуам зыхуигъазэрэ нобэ зэрыт илъэс пщIей ныбжьым егупсысу. А «иужь къищIа бгы задэм» усакIуэр дэкIын хуей хъунущ псэухукIэ. ДэкIын хуей хъунущ, гъащIэри поэзиери бгы задэщи. АтIэ зэхыдрех дэри абы и пшыналъэ гуапэр, махуэу къигъащIэмрэ лъэбакъуэщIэу ичымрэ задиIэт зэпыту.
БИЦУ Анатолэ Усэхэр Пётр
ЖьантIэ
Ди хъыбарыжьхэр – губзыгъалъэщ,
Гугъэ лъэрыгъым урагъэт.
Ди тхыдэжь жьэгу удэзыгъаплъэу,
Ар – пасэрейм я саугъэтщ.
Я губзыгъагъэр пасэрейхэм
ЖытIэжу нобэм идохьэкI.
А фIыгъуэр фIыгъуэкIэ сысеймэ,
УэркIи лъэныкъуэ езмыхьэкI.
Сыт щIесхьэкIынури, къызжыIэт?!
ФIым фIы и щапхъэ ирехъуж.
ЗэкIэ къотIэс ар си зышыIи, – Уэ пхулъэкIынуми еплъыж.
Уэри уащыщщ а тхыдэр зыщIым:
Плъагъукъэ, нэхъыщIэ къыбдоплъей!
Гупсыси – псалъэ.
Iэгъу! Хэт зыщIэр
Зэгуэр ухъунум пасэрей! * * *
ЙокIур уэрэдыжьхэр ди Iэнэгум.
Арыншауи хъуркъым
ХьэгъуэлIыгъуэр.
НэхъыжьыфIхэм фиплъэркъэ
Я нэгум,
Хаш уэрэдыр
ПащIэхэр къилыгъуэу.
Уэрэдыжьхэр – ЛIыгъэм и пшыналъэщ.
Псалъэ къэс
СошэщIыр сэ
СфIэигъуэу.
Къырадзыж ежьури – Уэрий Дадэ
Дэ къытхоувэжыр
И щIэщыгъуэу.
Губгъуи
БгъуэщIи 41 42
ЖьантIэ
Шылъэм къыдэпсалъэу, Къос Андемыркъан,
И пащIэр тIыбжьэу.
Абы дежкIэ
ЛIыгъэращи пщалъэр,
Къофэ ди лIэщIыгъуэ батырыбжьэ.
Акъыл зиIэр
ЛIыгъэкIэ мыжакъуэ.
ЛIыращ
ЛIыгъэр
ЛIыгъэ зыщIыжыфыр.
ЛIыуэ пащIэ птетщ – Аращ щIыжаIэр.
Тхыдэм соплъ сэ,
Лъэр щызмычыжыфым.
Уэрэдыжьхэ,
ФщIэжкъым зыдынэсыр
Фэ фпкърытыр
МафIэ гуащIэ лыгъэу!..
ЛIыгъэншагъэм – И лъэпагъмэ нэпсыр,
Уэрэд хъуну псалъэр
ДэщIыгъущ лIыгъэм! «УмыгъэункIыфI, Уи жьэгум дэлъмэ МафIэ.
Уи псы шынакъ
Зыдэбгуэшын къэгъуэт», – Ар си нэхъыжьхэм
КъысхуащIа унафэщ.
Абы сэ зыкIи
Зэи сыпимыкIуэт. Щреблэ щIым
А мафIэри лыгъэншэу.
Псыр
Псэхэлъхьэж
Хурехъуи зиIу гъущIам!
А жьэгум дэсIам – ЛIыгъэ хуохъу лIыгъэншэм,
И гъуэгу тохьэж
Уэсмычым щыгъуэщар.
А жьэгум и псэр
Анэ берычэтыгъэщ.
И гуащIэу хэлъыр – Адэм и пщIэнтIэпсщ.
Къысхуоблэ жьэгури – Тыгъэ псом я тыгъэщ: ЖьантIэ
КъамыгъэщIар
Абы и жьэгум дэсщ.
КъысфIощIыр нобэм
Си адэр щыIэу пхъашэ,
Дэп жьыуэр ежьэ
Абы и зэфIэкI,
Къыхэщу
Бзийм и ныбжьым
И Iэгу пхъашэр.
Иджы хуабагъкIэ
Ар къызэбзэфIэкI.
Къыдех а жьэгум
Мэжаджэмэ хуабэ,
ДяпэкIэ сянэр
Дэмысынми зэи.
КъысфIощI
Жьэгу бзэншэр
Анэм хуэдэу гуапэ,
КъысфIощI
ГуапагъкIэ
ИщIэуэ сыт бзэи.
Жьэгу пащхьэ нэху,
Уэ уэлъытащ цIыху гъащIэр.
ЦIыху гуащIэри – Уи гъащIэм и кIыхьагъщ:
Гухэхъуэ диIэм,
Укъытхуоблэ гуащIэу,
ГухэщIым деж – Уэ нэпсыр уи пIэщхьагъщ.
Жьыуэ,
Жьэгу пащхьэ,
Жэщи махуи къаблэ,
Схъумэнщ уи гуащIэ
Сытетыху дунейм.
КIуэт, шынэхъыщIэ,
Ди гъунэгъум къаплъэт, – Я Iугъуэ уркъым,
ТщIэркъыми къытхуейм.
Гулъытэр гущэм къыщыдощтэ.
Гулъытэр гущIэм щыдогъэфI.
Гулъытэр си гум телъу тощу, 43 44
ЖьантIэ нэхъ гъэфI. джэлэс. насып пщалъэщ. кIэлъызогъэщI Гъэ кIуам Гулъытэрщ
Си къэрэгъул бжыхьыр.
Ар, чыну, сэ къыздоджэрэз.
Абы къигъащIэрщ
Си гъэ бжыгъэр,
Си гъащIэм хуэхъури арщ Гулъытэр – Езыр ЗэфIэкIыу иIэр
Iэджэм нос,
Сызэрыпсалъэри
И псалъэщ, – Ар нэхъыжьыгъэкIэ къыслъос.
Гулъытэр – ГущIэ пшынэ Iэпэщ.
Гулъытэр – ГущIэм и пэрмэнщ.
ГурыщIэ къабзэм
Ар и IэмпIэщ,
ЦIыхугъэ нэсым Хуейщ ди гулъытэ – Уэрми
Сэрми – Гъатхэм Сабий И анэ дыдэми Лъэдакъэ махуэр къыщинауэ
Лэгъунэм зыхьыр
Дэ ди гулъытэ щымыщIамэщ
Дащыхуэхъунур щхьэузыхь дэ.
Хуейщ ди гулъытэ:
Гъатхэ пщIанэу
Бэв натIэу ЛIы ныбжь гупсэхуу лъапэ махуэ накъыгъэуэ зыгъэщIами гъэфIэнуи и тэрмэшщ. къалъытэр щигъагъым.
къэгъагъэр, губгъуэм щыщхьэлъэнур, ЖьантIэ чэнджэщакIуэ. мывэ джейми
вагъуэ ижри – къыгуэлъэтмэ, щIым техьэлъэу зы дэп хъуаскIэ. къырым щхьэщылъ И напIэр щызэтрилъхьэнум.
Хуейщ цIыху гулъытэ
Жейм хэт хьэблэр.
Жэщ гъуэгу техьари Пагагъ яхэлъыр Бгыжь ЩIэжеикIхэри жэщ щIакIуэм.
Мы щIыр, Мо уафэр,
Зэмыижу,
Щогугъ гулъытэ
Махуэ къэскIэ.
Дэ къытщогугъыр Къыхуедгъэлыну ЩыхупIэм КIэ иIэщи Мывэбзэ ехькIэ ТщIэркъым,
Щыгугъыу Гулъытэр – Ар мыкъулыкъу фащэ,
Адэжь щIэину ар къокIуэкIыр!
ЦIыхущIыжу
ЦIыхур цIыху хуэфащэм,
И Iэр гулъытэм къыпокIуэкIыр.
Дэ зи жьэ уаз дыщIэт нэхъыжьхэр
ЗэрыфIхэр
Ди гулъытэрщ щIэблэм.
ЗыгуэркIэ Iуэхум дигъэхъыжьэм, – Ахэр
Дэращ къэкIуэнум щIэплъэр.
Гулъытэм щIэтым
МафIэ жьычыр,
Зэи къыдихкъым жьэгум псымэ.
Япэ лъэбакъуэ
ЩIым щызычми
Хуейщ и гулъытэ
Бгыщхьэ псынэр!
Гулъытэр – лIыгъэм и нэщэнэщ.
ар къэкIийми
ди гулъытэ! 45 46
ЖьантIэ сэ щысщIэнум, псом япэу, цIыхур цIыху ещIыжыр.
Гулъытэм Iуэху гуэр мы щIылъэм Абы, ЦIыхуагъкIэ Аращ цIыху гъащIэми и псыпэр.
Сэ сыщымыщIэм СиIэщ насыпым я насыпыр. цIыхум, цIыху гулъытэ, цIыху, соупщIыжыр. гу лъытэ, * * *
ИIэщ гъащIэм,
Зыгуэру,
Зы пщалъэ –
КъекIужыну
Ныбжьыгъуэ къэсыху.
Абы щыгъуи
ИтIани дыщIалэщ,
Гухэхъуэгъуэм и дыгъэ къепсыху.
Си щIалэгъуэм иIа
Си щIалагъэ,
Си шу цIахуцIэ
ШхуэIуншэ шууей,
Уиш иплъхьауи
Сэ сщIэжкъым щэлъахъэ,
КъомэщIэкIырт
ИтIани
Дунейр!
УщIэбжьахъуэуи
Гъуэгу удэхакъым.
ГъащIэ нэгуу уи нитIыр
Зэщыпст.
Сыту дахэт
А уэ уи дахагъэр, – Уи щIалагъри Къабзагъри
Зэщхьыпст!..
Си гугъащ
А ныбжьыгъуэ
ЩIэщыгъуэм
КIэ имыIэу,
Хуэмейуэ иIэн. ЖьантIэ
Ирибжьыжу Нэхъыжьхэр
Я жьыгъэм.
Тхъугъэ лъэпкъи
Си щхьэц къемыIэн.
Нобэ соплъэ
Щэху-щэхуурэ гъуджэм.
Гъуджэм,
ДауикI,
ПцIы тIэкIу къысхуеупс:
ХэщI къысфIэщIми Сэ си щхьэц хъубжэм,
А къэнари,
Къэнари сокIупс.
Фаджи сащIкъым сэ
НатIэ лэдэххэм,
Сыт сыщIащIыр!.
Сэ схуэдэр гъунэжщ.
Гъуэгу сытету
НэхъыщIэ къыздэхкIи,
Ар къысщыхъуркъым сэ
Гукъинэж.
Сэ зыстакъым!
Зыстынкъым итIани!
Си уэрэдми
ИIэнкъым зэи кIэ:
Тетщ и гъуэгу
Си щIалэгъуэ къуданыр,
Ар псэухукIэ
КъикIынщ сэ си кIэн.
СызыщIар
Мызы махуэ гущкIэщI сэ,
Мызы махуэ
ГущкIэщIи сэ сщIар.
Бгым я задэм
СыдэкIми сфIэкIэщIт сэ,
Бгым я задэр
Иужьщ къыщысщIар.

Мы дунеишхуэм и дахагъэм
СыщыгуфIыкIыу
Сисщ и куэщI,
И гъуэгуи зэи сыдэхакъым,
ИтIани
ГъащIэр
СфIегъэкIуэщI.
СощIэж
Си махуэр кIэщI зэрыхъури, 47 48
ЖьантIэ
Си Iуэхум
Махуэр къомэщIэкI.
Солъагъу сабийхэр къызэрыхъури,
Къиздзэжкъым сэ си щхьэц зэрытхъури.
Гупсэхууи унэм сыкъыщIокI.
Нэхъыжь,
НэхъыщIэ
Къызолъытэ,
Зыми пэздзыхкъым си гулъытэ.
Зэман къэсыхукIэ
ИIэжщ пIалъэ, Зэманым екIумэ,
ФIыщ уи псалъэ.
Игъуэ къэсынщи – Къешхынщ уэшх,
Къэсынщ и пIалъи – Къалъхунщ уэщхь.
Ар гуфIэгъуэшхуэщ!
Сыт и уасэ
Ещхь къалъхужыну уи дыгъуасэм!
СогуфIэ нобэм Iыхьэлейуэ:
Нэхъыжь къызэплъмэ, Сохъур плъыжь,
Солъагъу нэхъыщIи къыздэплъейуи, – Нэ лейкIи сэри сызоплъыж.

Дунейм теткъым лейуэ псэущхьэ,
Е зы удз,
Е зы жыг,
Мывэ джей.
Щхьэусыгъуэщ
ЦIыху дыдэр щIэхущхьэр,
Хыр щIэхыщIэр,
КъыщIалъхур щIэжьей.
Щхьэусыгъуэншэкъым
ФIыуэ услъагъум:
Уи дахагъщ,
Уи гуапагъщ,
Е – нэгъуэщIщ.
Щхьэусыгъуэщ
ЩIыхашыр лъэс лъагъуэ,
Е – Щхьэусыгъуэри – ГъащIэ пэлъытэщ,
МащIэ-куэдми – И хабзэ хэлъыжщ!
къагъанэмэ унэ ныкъуэщI!.. ЖьантIэ ГъащIэм къелъху
ЩхьэусыгъуэкIи ЩхьэусыгъуэкIи гъащIэ, ари тIехыж! * * *
Мы дунеишхуэр хьэхуу жаIэ.
Абы сырейщ.
Сэ – сысеижщ.
Уэ умыуейуи къэзыбжакъым.
Хъурэ абыкIэ узэиж!
Хьэхущ!
Дауи, хьэхущ, – Къалъхунхэм яйщи.
А фIыгъуэр
ЛIахэм я щIэинщ.
IэрыкI-Iэрыхьэщ ар – Дунейщи!
Зым зэримеймкIи
Си щхьэр инщ!
* * * уэрщ,
сэ схуэдэ Iэджэщ.
ЩыIэщ гъатхи,
ЩыIэщ уэс.
Нэпс шыугъэ Iэджи.
Ар
зэпэзышэчыр Е – ПцIыр гъэпцIагъэкIэ къащтам,
ПцIыщ зэриухыжыр.
ПцIыщ – Уи бжэр щыIупхыжым! Е – къыхуэтщ уэ уи псэр псэм,
Е – блэкIам уегъащтэ.
Сэ уи гущIэм псэ хэссэнт
КъикIыкIынуэ гъащIэ!..
СыбэкъуэхукIэ, Зы цIыху лъэмб
Сэ сиувэхункIэ,
Къысщохъужыр
СымылIэн,
ЦIыхухэр псэухункIэ! уэ уи гур къыхэщтам,
4 Заказ №183 49 ЖьантIэ

КъэкIыгъэ куэд КъегъэщIыр
ЩIым, Ауэ ар щымщ.
ЛIэщIыгъуэ Iэджэ
КъегъащIэр
ЩIым,
Ауэ ар щымщ! Плъагъукъым абы и инагъыр – ИНЩИ!
Плъагъукъым абы и дахагъэр –!
ИтIани
ЩIым
ЦIыху цIыкIу щызодзэпыIэ,
Я гъащIэ
МащIэм
ЯмыщIэжу пыIэ!..
Дэ дыкъалъхунукъым тIэуней,
КъэсщIа къудейкъым ар дыгъуасэ!
ЦIыху Iей темыту мы дунейм
Ущыпсэуну сыт и уасэт! 50 ЖьантIэ
ТхакIуэ Къантемыр Тыркубий илъэс 75-рэ ирокъу 51
Илъэс куэд хъуауэ ныбжьэгъуфIу, чэнджэщэгъуфIу, шынэхъыжьыфIу уиIэ цIыхум утетхыхьыну тыншкъым. Апхуэдэу щытми, мурад сщIащ журналист Iэзэ, тхакIуэ зэчиифIэ Къантемыр Тыркубий сытепсэлъыхьыну.
Тхыдэм хыхьэжа етIощIанэ лIэщIыгъуэм и блыщI гъэхэм я пэщIэдзэм Тыркубий лэжьыгъэ IуэхукIэ нэкIуауэ щытащ Али-Бэрдыкъуэ къуажэ Советым. НыщIэкIуа Iуэхур зэфIэкIыху дызэщIыгъуащ икIи абы лъандэрэ цIыхугъэ дызэхуэхъуауэ дызэныбжьэгъущ.
Апхуэдиз зэманым цIыхур зыхуэдэр къыумыщIэнкIэ Iэмал иIэкъым. Зы махуи сыхущIегъуэжакъым апхуэдэ цIыху Iэдэбым, зэпIэзэрытым, пэжагъымрэ захуагъэмрэ и телъхьэм, къыбдигъуэр нехьэкI-къехьэкI хэмылъу къыбжезыIэм, акъыл куу зиIэм, зэхэщIыкI лъагэ зыхэлъым нэIуасэ сызэрыхуэхъуамрэ ныбжьэгъу нэс дызэрызэхуэхъуамрэ.
1940 гъэм Куэш-Хьэблэ къуажэм къыщалъхуа щIалэ цIыкIум курыт еджапIэмрэ Къэрэшей-Шэрджэс къэрал педагогическэ институтымрэ къиухри, 1965 гъэм адыгэ газетым щылэжьэну уващ. ФIыуэ илъагъу а IэнатIэ мытыншым илъэс плIыщIым щIигъукIэ пэрытащ. ФIы дыдэу сощIэж Къантемырыр илъэс 65-рэ щыхъуар. Си ныбжьэгъуфIым а гуфIэгъуэ пшыхьым хъуэхъу псалъэ дахэ куэд къыщыхужаIащ Къэрэшей-Шэрджэсым и Президентым, республикэм и ЦIыхубэ ЗэIущIэм (Парламентым) и Президиумым, Правительствэм къабгъэдэкIыу. Абыхэм Къантемыр Тыркубий и лэжьы- ЖьантIэ
уи Шэч Iэдакъэ гъэм хуэфащэ пщIэ хуащIащ. Къапщтэмэ, абы щыжаIащ мыпхуэдэу: «ЩIыхь зыхуэтщI Тыркубий Хьэзиз и къуэ! Уэ илъэс куэд епхьэлIащ журналист лэжьыгъэм. ЕбгъэкIуэкIа лэжьыгъэфIхэм КъэрэшейШэрджэсым къыщымынэу зэры-Урысейуэ, нэгъуэщI хэгъуэгухэми пщIэ къыщыхуащIащ. Абы щыхьэт тохъуэ Урысей Федерацэм и Журналистхэми ТхакIуэхэми я союзхэм узэрыхагъэхьар. «КъэрэшейШэрджэс Республикэм культурэмкIэ щIыхь зиIэ и лэжьакIуэ», «Адыгэ Республикэм щIыхь зиIэ и журналист» цIэ лъапIэхэр къызэрыпфIащар, «Печатым и отличник» щIыхь дамыгъэр, «ГуащIэдэкIым и ветеран» медалыр къызэрыпхуагъэфэщар.
Уи литературэ IэрыкI тхылъхэу: «Абыхэм я гъащIэр», «Кулизар «мэIэзэр», «СыгушыIэуи, си фIэщуи» зыфIэпщахэр хэлъхьэныгъэ щхьэпэ хуэхъуащ адыгэ литературэм и зыужьыныгъэм. Уи тхыгъэ зыбжанэ хагъэхьащ адыгэ литературэр еджапIэхэм зэрыщрагъэдж тхылъхэм. Уи усыгъэ куэдым Къэрэшей-Шэрджэсым, КъэбэрдейБалъкъэрым, Адыгейм я уэрэдусхэм, композиторхэм макъамэ щIалъхьауэ цIыхубэм зэIэпахыу жаIэ.
къытетхьэркъым иджыри тхыгъэфIхэр къызэрыщIэкIынум, «Черкес хэку» газетым и напэкIуэцIхэм ахэр къызэрытебдзэнум. Дыхуейщ, Тыркубий Хьэзиз и къуэ, уиIэну узыншагъэ, зэIузэпэщ, ехъулIэныгъэшхуэ».
Пэжщ, апхуэдиз илъэс бжыгъэкIэ зи IэнатIэм хьэлэлу пэрыта цIыхум хуэфащэщ нэхъыбэжи. КъыжыIэпхъэу къызолъытэ Къантемыр Тыркубий адыгэ журналистикэм зиужьыным хэлъхьэныгъэфI зэрыхуищIар. Апхуэдэу ар адыгэ литературэм хыхьащ езым и хъэтI, и псалъэ, и псэ дахэм къигъэщIа тхэкIэ хэха иIэжу. Тыркубий и япэрей лъэбакъуэхэр литературэм щичащ усэхэмрэ очеркхэмкIэ. ИтIанэ ар хуэкIуащ гушыIэхэмрэ ауанхэмрэ. Илъэс куэдкIэ культурэмкIэ отделым зэрыщылэжьам, сабийхэм ятетхыхьыну Iэмал зэригъуэтам и фIыгъэкIэ дунейм къытехьащ «ЦIыкIухэм жаIэ.» псалъащхьэм щIэт и тхыгъэ кIэщIхэр. Ахэр зэхуихьэсыжри тхылъ щхьэхуэу къыдигъэкIащ. Абыхэм сатепсэлъыхьынкъым, щIэджыкIакIуэхэр а тхыгъэхэм фIы дыдэу зэрыщыгъуазэм къыхэкIыу. Ауэ жумыIэу къэбгъанэ мыхъуну къысщохъу Тыркубий и гушыIэхэмрэ ауанхэмрэ тIысу къызэримыгупсысар, атIэ ахэр езы авторыр зрихьэлIарэ хьэкъыпIэкIэ гъащIэм къыщыхъуахэу зэрызэхэтыр. Абы и гушыIэхэмрэ ауанхэмрэ ди дагъуэхэр дагъэлъагъуж, фIым, дахагъэм, къабзагъэм дыхуаущий, цIыхур тэмэму псэуным хуегъасэ. Къантемырыр гукIи псэкIи хьэлэлу адыгэ лъэпкъым зэрыхуэлажьэм къыхэкIыу и IэнатIэкIэ дэкIуеящ. КъызэрыгуэкI корреспонденту щIидзэри, хъуащ корреспондент нэхъыжь, письмохэмрэ щIэджыкIакIуэхэмрэ ядэлэжьэнымкIэ отделым и унафэщI. И зэчийм къыдэкIуэу, мыбдежым зыкъызэIуахащ Тыркубий и къызэгъэпэщакIуэ зэфIэкIхэми – зихъуэжащ отделым и лэжьэкIэм. ИригъэфIэкIуащ, зригъэужьащ икIи игъэбыдащ газетымрэ къыхуэтхэхэмрэ яку дэлъ зэпыщIэныгъэр, газетым Iэ тезыдзэхэм, къатхэхэм я бжыгъэм хэхъуащ, щIыпIэхэм къикI тхыгъэхэм ирагъэфIэкIуащ газетым и купщIэр, ар щIэщыгъуэ икIи нэхъ еджэгъуафIэ ящIащ. Абыхэм къадэкIуэу къызэригъэпэщырт щIэджыкIакIуэхэмрэ журналистхэмрэ я зэIущIэхэр, конференцхэр, щIэджыкIакIуэхэм я махуэхэр, 52 ЖьантIэ
нэгъуэщIхэри. Мазэ къэс къыдигъэкIырт «Дэ къытхуатх», «Ди пощт» псалъащхьэхэм щIэт напэкIуэцI купщIафIэхэр.
АдэкIэ зи гуащIэ емыблэжу зи IэнатIэм пэрыт щIалэр ягъэуващ культурэмкIэ отделым и унафэщIу. Мыбдежми и акъылрэ гуащIэрэ къихьыр къуагъ ищIакъым, атIэ зэрылэжьа пIалъэ кIыхьым зэресауэ, и пщэрылъхэр игъэзэщIащ хьэлэлу. Илъэсиблым щIигъукIэ ар редакцэм жэуап зыхь и секретару, апхуэдиз дыдэкIи редактор нэхъыщхьэм и къуэдзэуи щытащ. Зэрынэрылъагъущи, лэжьыгъэкIэ, IуэхукIэ гъэнщIауэ и гъащIэр къихьами, зэман къигъуэтащ цIыхухэр зыгъэдыхьэшх, зыгъэгуфIэ, зыгъэгупсысэ, зыгъасэ и тхыгъэхэр дунейм къытригъэхьэну. Абыхэм къадэкIуэу, Тыркубий итхащ и адыгэ хэкум, къызыхэкIа икIи и псэм хуэдэу фIыуэ илъагъу и лъэпкъым, и къуажэм, лъагъуныгъэм теухуа уэрэдхэр. Си псалъэхэр ирищIэзгъэбыдэжыну къэсхьынщ КъШР-м и цIыхубэ усакIуэ Хьэнфэн Алим Къантемыр Тыркубий и уэрэдхэм теухуауэ итха мы сатырхэр:
Уи уэрэдхэр мэлъэтэф,
Я дамэхухэр пшэм хохьэф,
Ахэм Iэджи къалъэтыхь,
Дэнэ щIыпIи щаIэщ щIыхь,
АдыгэщIхэм я хьэщIэфIщ,
Я гум гуапэу ныдохьэф. 53
Адрей ди тхакIуэ нэхъыжьхэми жаIащ Тыркубий и Iэдакъэ къыщIэкIа тхыгъэ купщIафIэхэмрэ и уэрэдхэмрэ теухуауэ псалъэ дахэ куэд. Къапщтэмэ, КъШР-м и цIыхубэ тхакIуэ Ахъмэт Мухьэдин и къуажэгъум теухуауэ мыпхуэдэу жиIащ: «Газетым илъэс пщIы бжыгъэкIэ зэрыщылэжьар Къантемырым къыхуэщхьэпауэ жыпIэ хъунущ. А зэманым тхакIуэ IэпщIэлъапщIагъэм, цIыху зэхущытыкIэхэм, набдзэгубдзаплъэу щытыным хуеджащ, и бзэри гъащIэм ипсыхьащ. ЦIыху ныбжь хъуауэ къогъуэгурыкIуэ и ин жыIэ-цIыкIу Iуатэ тхыгъэхэмкIэ цIыхухэр игъэгуфIэу, ахэр газет напэкIуэцIхэм къыщытехуэнум къахуэмыгъэсыжу пэплъэу.
Къантемыр Тыркубий и Тхылъеджэхэр зэригъэгуфIэм, зэригъэдыхьэшхым къыдэкIуэу, ахэр икIи егъэгупсысэ, къегъэгубжь, мыхъумыщIагъэ зыщIэхэм я дуней тетыкIэм зарегъэхъуэж. Адыгэхэм дапщэщи гушыIэ яхэлъщ, псалъэ шэрыуи яIурылъщ. Ауэ ди художественнэ литературэ псом а жанрым нэсу зыщиужьауэ щыткъым. Мис а Iуэхум Тыркубий гу лъитауэ абы и лъэныкъуэкIэ лъагъуэщIэ хешри, жыжьэ нэсыну дыхуейщ».
IэдакъэщIэкIхэм щыгъуазэр адыгэ щIэджыкIакIуэхэм я закъуэкъым, атIэ абы и тхыгъэхэм нэIуасэ зыхуащI нэгъуэщI лъэпкъ къыхэкIахэми. Псалъэм папщIэ, нэгъуей усакIуэ цIэрыIуэ Кумратовэ Кельдихъан мыпхуэдэу жиIэгъащ: «Къантемыр Тыркубий и творчествэм фIыуэ щыгъуазэщ Къэрэшей-Шэрджэсми, Адыгейми, Къэбэрдей-Балъкъэрми исхэр. Зэуэ жысIэнщи, цIыхубэ гушыIэкIэ гъэнщIа, лирикэ хуабагъ ин зыщIэлъ и тхыгъэхэм, сэ сыкъапщтэмэ, си щхьэкIэ сахьэху. Илъэс куэд хъуауэ тхакIуэм нэгъэсауэ ЖьантIэ
къегъэлъагъуэ шэрджэс культурэм, бзэм, IуэрыIуатэм беягъыу бгъэдэлъыр. Дэтхэнэ тхакIуэми и IэдакъэщIэкIхэр зэчий хэлъу тхамэ, ар псоми я зэхуэдэ мэхъу икIи елбэту япхъуатэ. Сэ, нэгъуей усакIуэм, си щхьэкIэ творческэ гукъыдэж къызет Тыркубий и IэдакъэщIэкIхэм сыкъыщеджэкIэ е ахэр ди бзэкIэ щызэздзэкIкIэ. И гушыIэм гъуни нэзи иIэкъым. Абы Iейуэ къэхъу, гукъеуэу щыIэ псори пщегъэгъупщэ. Къантемыр Тыркубий и гушыIэ, ауан рассказхэм куэд щIащ зыхуитххэр зэратхьэкъурэ, ар тхакIуэ къэс зыщIэхъуэпс ехъулIэныгъэу къызолъытэ». Ди республикэм и цIыхубэ тхакIуэ Брат Хьэбаси мыращ Къантемырым щхьэкIэ жиIар: «ЦIыхугъэкIэ укъимыгъэукIытэну шынэхъыщIэ пэжщ. Творчествэ и лъэныкъуэкIи зэчий ин зыбгъэдэлъ прозаикщ. И тхылъхэу «Кулизар «мэIэзэр», «СыгушыIэуи, си фIэщуи» зыфIищахэм шэрджэс литературэр ягъэбжьыфIэ».
ЗэрыжаIэщи, Къантемыр Тыркубий ныбжькIэ лIыпIэ дахэ иуващ, иджыри тхыгъэ купщIафIэ куэдкIэ узыпэплъэ хъуну тхакIуэщ. Апхуэдиз псалъэ гуапэрэ гулъытэрэ къыплъысын папщIэ уэри ущытын хуейщ цIыху нэсу, лэжьакIуэ емышыжу, унагъуэм и нэхъыжь Iущу, нэхъыщIэхэм я ущиякIуэ губзыгъэу, дуней тетыкIэ дахэм, цIыхугъэмрэ адыгагъэмрэ, нэмысымрэ кIухьэнымрэ я щапхъэу, я гъуэгугъэлъагъуэу. Апхуэдэщ журналист, тхакIуэ, ныбжьэгъуфI, цIыху пэж, телъыджэ Къантемыр Тыркубий. Мухьэмэд,
тхакIуэ
2009 54 ЖьантIэ
Къантемыр Тыркубий хужаIахэм щыщ пычыгъуэхэр
ЦIыху куэд зыщытхъужыфынукъым зы ГъащIэм фIыуэ щыгъуазэ, Iейри фIыри тэмэму зэхэзыгъэкIыф, къэзыгъэлъэгъуэф тхакIуэщ Къантемыр Тыркубий. Абы и гушыIэхэмрэ ауанхэмрэ щIэджыкIакIуэхэр фIыуэ щыгъуазэщ икIи апхуэдэ дыдэу ялъагъу. Алим,
тхакIуэ
IэщIагъэм и гъащIэ псор щхьэузыхь зэрыхуищIамкIэ, зы лэжьапIэ имыхъуэжу зэриIамкIэ. IэщIагъэ «хъуажэ-тажэхэм» хэмытыр цIыху нэгъэса, теубыдэгъуэ зыхэлъхэращ. Апхуэдэ зырызхэм ящыщщ Къантемыр Тыркубий. Мухьэдин,
КъШР-м и цIыхубэ усакIуэ,
Къандур Мухьэдин и саугъэтыр зыхуагъэфэща. Нобэ зыми жиIэфынукъым шэрджэс литературэм зыужьыныгъэ, ехъулIэныгъэ имыIэу. Ар иджы бжэкъуагъым къуэтыжкъым. АбыкIэ фIыщIэ мыухыж яхуэщIыпхъэщ тхакIуэ нэхъыжьхэу Ахъмэт Мухьэдин, Брат Хьэбас, Туаршы Аслъэн, Хьэнфэн Алим сымэ, нэгъуэщIхэми.
Дуней еплъыкIэ зэрыубыда яIэу, гупсысэ куу ябгъэдэлъу абыхэм къащIэтэджа нэхъыщIэфIхэми уагъэгуфIэ. Абыхэм ящыщщ Къантемыр Тыркубии. Инал,
Къэрэшей-Шэрджэс пединститутым и профессор,
Урысей Федерацэм щIыхь зиIэ и егъэджакIуэ
тхакIуэ Къантемыр Тыркубий щIэджыкIакIуэхэм зэрацIыхур щIэблэ къытщIэхъуэр гъэсэным хуэщхьэпэну тхыгъэфIхэр зи Iэдакъэ къыщIэкIа тхакIуэ гъуэзэджэущ. Абы и ин жыIэ-цIыкIу Iуатэхэм ар ди тхакIуэ нэхъыфIхэм бгъурагъэуващ. Мухьэмэд,
УФ-м и ТхакIуэхэмрэ Журналистхэмрэ я союзхэм хэт,
Урысей Федерацэм щэнхабзэмкIэ щIыхь зиIэ и лэжьакIуэ
Сыт хуэдэ мардэ щыIэр Къантемыр Тыркубий къызэпича гъуэгуанэм и мыхьэнэр къриплъытэж хъуну? Жыг хиса? Хисащ. Унэ ищIа? ИщIащ. Бын къыщIэхъуа? КъыщIэхъуащ. Ди литературэм хэлъхьэныгъэфI хуищIа? ХуищIащ.
Шэч хэмылъыжу, Тыркубий и дежкIэ а псори насыпщ.
Журналист икIи Ахьмэд,
усакIуэ, Къэрэшей-Шэрджэсым щIыхь зиIэ и журналист 55 ЖьантIэ
Къантемыр Тыркубий «Адыгэ макъ» газетым еджэхэм ямылъэгъуами, абы къытрыригъадзэ и тхыгъэхэмкIэ фIы дыдэу яцIыху. Ар хуабжьу цIыхуфIщ, ныбжьэгъу пэжщ, нэмысышхуэ зыхэлъщ, зигури зи псэри зэIухащ, зэпымыууэ къыпхуогуфIэ. Адыгейми ныбжьэгъу куэд щиIэщ… Рэмэзан,
Адыгей Республикэм щIыхь зиIэ и журналист
Сэ Къантемыр Тыркубий зэрысцIыхур журналист къудейуэкъым, атIэ ар тхакIуэщ икIи уэрэдусщ. Абы и къалэмыпэм къыщIэкIащ уэрэд дахэ куэд. Апхуэдэхэщ «Адыгэ Хэку», «Уралейщ уэ псоми», «АдыгэщI», «Куэш-Хьэблэ», «Си дахэкIей», «Анэбзэр мыIужмэ», «Адыгэ пщащэ», «Анэм», жыхуиIэхэр, нэгъуэщIхэри. А уэрэдхэм Кавказым щыпсэухэр яфIэIэфIу йодаIуэ, хамэ къэралхэм щыпсэу адыгэхэри сыт щыгъуи дихьэхыу телевизоркIэ йоплъ Къантемыр Тыркубий и псалъэхэр щIэлъу къат Мэремыкъуэ Хъусен, Тхьэгъэлэдж Светланэ, Гъуэт Хъусин, Быштэ Азэмэт, Урыс Iэмырбий, Пщыгъуэщ Юрэ, Джыназ Нурбий сымэ жаIэ уэрэдхэм.
Мыри сэ къызбгъэдэкIыу щIызгъужыну сыхуейщ:
ГушыIэр ену уи щIасэу,
Зэи уиIэнкъым уэ бий.
Уэрэд дахащэхэр быусу,
Упсэу узыншэу, Тыркубий!
ПЭТI ЗэIудин.
Беслъэней къуажэ
Къантемыр Тыркубий «СыгушыIэуи, си фIэщуи» зыфIища и тхылъым сыдихьэхыу седжащ. ТхакIуэм сохъуэхъу узыншагъэ быдэ иIэу иджыри апхуэдэ тхыгъэ купщIафIэ куэд и къалэмыпэм къыщIэкIыну. Си жагъуэ мэхъу а тхылъри, адрей ди тхакIуэхэм яйхэри мы зэманым зэрыдмыгъуэтыжыр. Япэм хуэдэу ахэр хэхауэ зы щIыпIэм щащэу къаублэжамэ арат. Налжан.
Хьэбэз къуажэ
сыщIыхьэху пхужымыIэным хуэдизу згъэщIагъуэрт Къантемыр Тыркубийрэ и лэжьэгъу щIалэхэмрэ адыгагъэшхуэ зэрахэлъыр.
Абыхэм си гуапэ къызэращIу щытаракъым я цIэ фIыкIэ къисIуэну сыщIыхуейр, атIэ ар лъэпкъым дежкIэ зэрынасыпышхуэр жысIэну аращ. Гуащэнагъуэ,
-м щIыхь зиIэ и егьэджакIуэ, КъШР-м и цIыхубэ егъэджакIуэ «Черкес хэку» газетым и редакцэм 56 ЖьантIэ
ГушыIэ рассказхэр Тыркубий «»
– Къэбэрдейм къикIыу Синэхухэ къэкIуа фыз Iэзэм дунеишхуэр хузэблэкIыу зэрыжаIэу уэ тхьэмыщкIэжь мыгъуэр занщIэу сигу укъэкIащ, – жиIэурэ Сурэт къихьа шейхэкIэр зэрыт фалъэр стIолым тригъэувэри етIысэхащ.
– Алыхьыр арэзы къыпхухъу, сыту хъыбарыфI дыдэ къысхуэпхьа. Къызэмыузу зы Iэпкълъэпкъ сиIэкъым.
Сурэт къыжриIахэр Хъаным и гуапэ дыдэ зэрыхъуар пщIэуэ щIэгуфIыкIащ, итIанэ къыщIигъуащ: «Зэпытыр къахукIуэ псоми. Уи напIэ зэрызэтеплъхьэу къэнэжынущ. Ди щхьэ дыкIэлъымыплъыфурэ гъащIэр макIуэ. Узыр уэ къожьэн. Хьэдрыхэ здэзыхьаIа щыIэкъым. Пщэдей сыкIуэнщ», – Хъаным и щхьэ хуэхъущIэжурэ Сурэт куэбжэм дишыжащ.
– Алыхь, пэжмэ, ди щхьэм зыри тхуехьэлIэркъым. Дахэлинэ къысхуэзати, фыз Iэзэм щытхъупсыр къригъэжэхащ. Абы и къуэ закъуэр-щэ? ПщIэжкъэ? Илъэс дапщэ хъуауэ сымаджэ? Мис ар фыз Iэзэм игъэхъужыну жиIащ. Иджы анэр бжэн къуий дагъэрэ илъэсищ хъуа май форэ мэлъыхъуэ. Ахэр къызэригъуэту хущхъуэ хьэлэмэтыщэ хузэхилъхьэнущ. ИтIанэ, сщыгъупщэти, бзу къаукIагъащIэ зи псэр хэмыкIам игу цIыкIур псынщIэу кърипхъуэту зэрыпIэтIауэу иригъэлъэтэхыну къыхуигъэуващ. Узым уимыгъэщIэн щыIэ?! Хьэл жаIами уигъэшхынущ, алыхьым къысхуимыухкIэ жыIэ армыхъумэ, – Сурэт и пщэдджыжь хъыбархэр утыкум кърилъхьащ.
Iэзэм и IэзэкIэу Сурэт къыжриIам фIэщхъуныгъэ къритати, жэщ псом жеякъым Хъаным, нэху къызэрекIыу цIыхухэр чэзууэрэ зыхузэблэкIым деж кIуащ.
Фыз лъахъшэ зэпэхъурей цIыкIут ар. Бысымгуащэм хухиха пэшым и закъуэ щыIэзэт. Зырызурэт цIыхухэр зэрыщIигъэхьэр. Джэдуужь здисым Iущащэурэ зыгуэрхэр къибжырт. И жьэгъу къыщIэлэлам и пщэр щIихъумэжауэ плъагъужIатэкъым. Псом хуэмыдэу ар гурымыхь щыхъур и нэгъуджэр и пэбг кIагуэм къытригъэкIуатэу и дзыгъуэнэ цIыкIухэр зэригъажэу щыщIидзэм дежт.
гъуэлъыпIэкум зигъэтIэтIэжу хуэдэ Дыщэм къикъутэ и Iэпхъуамбэхэр дыщэдзэхэр къызыIупс и Iупэхэм щIэх-щIэхыурэ Iуилъхьэрт. 57 ЖьантIэ
– Алыхьыр Iэзэщ, уэ уIэзэщ. Уи цIэр куэдрэ фIыкIэ жауIэ. Уи хъыбарыфI яIуатэм сыкъыпхуишащ, – зэкIэлъигъэпIащIэу къригъэжьащ Хъаным и матэр здиунэщIым.
Шхын лIэужьыгъуэу стIолым къытемыхьа щыIэтэкъым, гуэгушыхъу укIамрэ бостеяпхъэ лъапIэмрэ щIыгъужу.
ЗыфIимыгъэIуэхуурэ а псоми я деж ноплъыс Iэзэр, и IупитIри фIызэтож. ИтIанэ фэрыщIыгъэ хэлъу: – Апхуэдизу угузэвэн хуея мыгъуэкъым. Ауэ, угузэвами, уи щхьэм и щхьэузыхьщ, – жеIэри, нэхъ жан къэхъуауэ, сымаджэм къеузымкIэ еупщIу щIедзэ:
– Нэхъыбэу узыгъэгумэщIыр сыт?
– Алыхь, къызэмыуз симыIэ. Си Iэпкълъэпкъыр сысымей хуэдэщ, хьэлъэщ, хуабэри щIыIэри къызэзэгъкъым, – нэщхъейнэщхъейуэ жэуап къетыж Хъаным.
– Зэм укъызэщIэплъэу, зэм техьэгъуэм уиубыду ухъурэ?
– Упсэу, ардыдэщ, – сымаджэр къыхудэплъеящ.
– Алыхь, иджы къэсщIакIэ. Мы тхылъымпIэм кIуэцIылъыр тхьэмахуищкIэ зыщIэбгъэуэнущ, мыбы уефэнущ. Ауэ, нэхъыщхьэр, хуабэм деж жьауэм, щIыIэм деж унэ хуабэм ущIэсынырщ, – а «рецептхэр» къритри фызыр къригъэжьэжащ.
КъыжриIауэ имыщIа щыIэкъым Хъаным. АрщхьэкIэ нобэр къыздэсым гурыфIыгъуэ лъэпкъ иIэкъым. ЩIэгъауэм Хъаным и нэпкъпэпкъыр дэбэгыу щIидзащ, зэфами зэи имыкIыж щхьэузыр къыхуигъэнащ. Сытым щыгъуэ лIыр помидорти, нащэти, къэбыстэти, бжьынти, бжьыныхути жиIэу фыз Iуэхухэм щыхэтар?! Аращ, щыIэжкъым иджы япэрей адыгэлIхэм хуэдэ. Си щхьэгъусэм и шхыдэным си щхьэр щIызигъэхьауэ, моуэ ди унэ сыкъыщIэкIа къудейуэ, «шокъу» жиIэу ТимошкIэ сыIууащ.
– Дэнэ укIуэрэ? – сыкъигъэувыIащ абы.
– Помидор лъыхъуэ сыкъежьащ, машинэ сыхуейт.
– АтIэ, тхьэшхуэ къеплъыхым дызэпэщIигъэхуакъэ, какрас, сэри чыным ещхьу, сыкърахуэкIыр помидор щхьэкIэ, – гъуэгубгъум хьэзыру щыт фургон машинэр сигъэлъэгъуащ.
Ди унэр абдеж дыдэрати, дыIулъэдэжри зызгъэфэрыщIу: 58 ЖьантIэ
– Ма-маня, помидор ухуеймэ, къыпхуэсшэнущ, къащтэ ахъшэ, – ди анэм зыхуэзгъэзащ.
– Лажьэр къыфтемыхуэкIэ, мэ, си пенсэ тIэкIуращ фхуэмыухыр, – жиIэри, тумэниплI къызитащ.
– Дэнэ лъэныкъуэкIэ дгъазэрэ? – къызэупщIащ ТимошкIэ, сыкъызэрыщIэкIыжу.
ныбжьэгъужь МытIэрэ деж.
– Неуэ ДеикъуэкIэ, – зезгъэIэтащ си макъым. – ДокIуэр си Тхьэм и шыкуркIэ, унэм дэсу къыщIэкIащ дызыхуэкIуар.
– Уэ сэ пхуэзмыщIэн щыIэ? Сыт щIауэ дызэныбжьэгъу? Дэ щIалэжьитIыр помидор тIэкIу дыхуейщи къыддэIэпыкъу, – зэкIэлъызгъэпIащIэу сыпсалъэурэ, ди машинэм къидгъэтIысхьащ МытIэрэу плъагъур.
– Помидор къыздыщIачым докIуэ, аракъэ? – сыщIэупщIащ.
– Хьэуэ, ты что, къыщIач псори здашэ складым фынакIуэ, – идакъым хэгъэрейм.
И нэхэр адэ-мыдэкIэ зэригъажэу складым и тетым дызэпиплъыхьти, МытIэрэ си дежкIэ зыкъигъазэри:
– Мыр къулыкъущIэ пыристойкъым, – сригъэлъэгъуащ складтетым.
ИтIанэ ТимошкIэ и дежкIэ и Iэр ишийри:
– Мори къыпришкIэ-ныпришкIэкъым. Сэ уэ сыкъыбоцIыху, пэжкъэ? – щIигъужащ.
Складтетым «Помидор къыздыщIачым фыкIуэу зэман щIэвгъэкIуэдынур сыт? Си ныбжьэгъум фыщриныбжьэгъукIэ, псори дызэныбжьэгъущ», – щыжиIэм, помидорыр ди машинэм илъу къытщыхъужащ.
Ар «тхьэщIын» хуейтэкъэ?!
– Дэ иджыпсту дыкъэсыжынщ, – жытIэри тыкуэным дыжащ. Джэд гъэвами, аркъэми, шыугъэхэкIми – ди IэплIэм из къатщтэри, складтетыр зыщIэс унэ цIыкIум къетхулIэжащ. Итфари къэнари тщыгъупщэжыху дефа нэужь:
– Иджы дежьэжынт, помидорыр диIатэмэ, – складым и унафэщI ныбэфым зыхудогъазэ.
– Тхьэр согъэпцI, фэ фхуэзгъэфэщэну нобэ зы помидор хъурей къытхуамыша. Моуэ плъыжьыфэу, хэплъыхьауэ пщэдей къытIэрыхьэнущи, клянусь, фи ашыч тIурытI, хьэуэ, щырыщ, сыщысхьрэ, плIырыплI фхуэзгъэувынкIэ, пщэдей фыкъэкIуэнщи фшэжынщ. 59 ЖьантIэ
Сыт тщIэжынт? МытIэрэ «гъым-шым» жиIэу къэнати, иримыудыпэ щIыкIэ жытIэри я деж тшэжащ. ДыгуфIащ а дэ тщIэж абы и фызым дыкъызэримылъэгъуам папщIэ. Дыкъилъэгъуатэмэ, арат итIанэ дызэрыхъур!
Дыкъыдожеиж уэрам нэхъыщхьэмкIэ. Рулым зэрыбгъэдэсым папщIэ бжьэ гуэрхэр дэзыгъэхуа ТимошкIэ къызоупщI:
– Помидор тшэнукъэ?
– Пщэдджыжь жиIакъэ? Зэхэпхакъэ дызэрызэгурыIуар?
АрщхьэкIэ жысIэр и фIэщ мыхъуу ТимошкIэ дызыдефа лIым и деж аргуэру сфIигъэзэжащ: «Уэлэхьи иджыри зэ сеупщIыжынмэ», – жиIэри. Хэтыт узэупщIыжынур? Складым и унафэщIыр «хьэзыр» хъуат. ЖепIэр къыгурыIуэжтэкъым.
И мэлынэхэр щIилъафэу къебэ-небэми, складтетым дыкъы-
– Иджыри сто зырыз дефэжынщ, – жиIэри зы бащырыбэ зэрилъагъуу:
къытригъэуващ.
– Абы помидор хэплъыхьа къытхухэзыхынухэр егъафэ, – жытIэри ди гъуэгу дыкъытеувэжащ.
Къалэм дыкъызэрыдыхьэжу си ныбжьэгъу Мербий къапхъэ- 60
ным ещхьу дыкъиубыдащ:
– Уи ПIотIик и ныбжьэгъу си къуэжьыр нобэ къыщалъхуа махуэщ, уэлэхьи-билэхьи, фынэмыкIуэу фызмыутIыпщын, – жиIащ.
– Уи къуэр къыщалъхуа махуэм дыщымысуи! – зэгъэлъэIу хэмыту я унэмкIэ дунэтIащ.
ДыщIыхьэмэ, зы гупышхуэ щысщ, Мербий и щхьэгъусэ фIыцIэжь цIыкIур я пшынауэу.
Бзылъхугъи ирехъу, хъулъхугъи ирехъу, щIэсахэм жьантIэм сыдамышэу ядакъым: нэхъыщIэIуэхэм сыкъапхъуатэри, игъащIэм сыщысам ещхьу, дурэш дыдэм сыдаIулIащ.
– АтIэ, фэ хъуэхъу жыфIауэ къыщIэкIынщи, сэри сохъуахъуэ а жыфIа псори къыфлъысыну!
– Къытлъысыну жыIэ, – зыгуэр къыхогуоукI.
– Зи саулыкъукIэ дефэ мы щIалэ цIыкIур космосым лъэтауэ Тхьэм дигъэлъагъу!.. – псэлъэрей сыхъуауэ хъуэхъур изокъутэкI.
Дофэ, дофэ, еуэ дофэ. Си унэр дызыщIэс унэм и щIыб къыдэтщи, «сыкIуэдынкъым», си фэтэрым сыблэкI хъуми, гъунэгъухэм «сыкъацIыхужынщ», жызоIэри сыгузавэркъым.
Ауэ пэ зиIэм кIэ иIэтэкъэ? ЗыкъэсIэтыжыну сыхуежьащ. ЖьантIэ
АрщхьэкIэ:
– Зы уэрэд къыджумыIэу, ари пасэрейуэ, кIуэж щыIэкъым, – си ныбжьэгъур къыспэуващ.
– Сыт хуэдэ пасэрей? – зыкъэзгъэцыджащ. – Мыбдеж щIэсу хъуар щIалэгъуалэщ, пасэрейр къагурыIуэнукъым. – Къа-гу-ры-Iуэ-нущ. Си сабийм папщIэ укъэкIуамэ, «Гуащэгъагъ» къыджеIэ. Именнэу ар.
– Хъунщ атIэ, – схуэмыхъуу сагъэдащ. Гуащэгъагъ сщIэркъым, ауэ щIэсауэ хъуар згъэгъащ.
Сыкъыщежьэжым, ТимошкIэрэ Мербийрэ си закъуэу сыкъаутIыпщыжын ядакъым. Сыкъашэжауи щIы, сыкъахьыжауи щIы, ди унэ сыщIашэжри, «ургу» жоуэ диваным срагъэукIуриящ.
ЩIалэхэр моуэ щIэкIыжыну пылъу диваным сыкъеукIуриехащ. Ауэ езыхэри, дэгъэзеигъуэм къыкIэрына выжь къарусызхэм ещхьу улэуати, сакъыхуэмыIэтыжу жэхафэгум сыкъранащ. Зигу къэкIар къэщIэж уэ, щIыIэ къысхыхьэнкIэ шынэу тIум язым диван тепхъуэр къыстрипIащ.
Си анэмрэ си къуэмрэ мыгувэу къыщIыхьэжащ.
– Си щIалэм помидор къишащ, – къэгуфIащ ди анэр. – Модэ, пэгунхэр къэхь, лоджэм теткIутэнщ, – еджащ къуэрылъхум.
– Нанэ, абдеж щылъыр папэщ.
Зэхихар и фIэщ мыхъуу диван тепхъуэр къыстридзмэ, сэрат 61
щылъыр.
си тхьэкIумэхэм.
тIысхьэ.
– Дэнэ щыIэ атIэ помидорыр? Швабрэр къызэтыт! – зэхах ПщIыхьэпIэ Iей слъагъуу сыкъэщта хуэдэ, сыкъызэфIо-
– Мамашэ, псори дэгъуэщ. Псэууэ, узыншэу сыкъэкIуэжакъэ, жэхафэгум уи къуэр искъэ, – ерагъыу жызоIэ.
Езыр губжьыщащи, сыкIуэцIикъухьыну хьэзырщ, зыгуэр
къищтэну щыхуежьэкIэ и лъакъуэм зызошэкI. Апхуэдэу зищI щхьэкIэ, «Жэм лъакъуэ шкIэ иукIрэ?» – зэанэзэкъуэр дызэгуроIуэжри, къызэдэхащIэурэ лэгъунэмкIэ сешэри сегъэгъуэлъыж. Арыххэу си щхьэгъусэр унэм къыщIохьэж. Зыкъеплъыхь-зынеплъыхьри, зыри щимылъагъум, дэпыжь мафIэу къызэщIонэ:
– Ирифыжащ епта ахъшэр. Уи къуэр щыбгъэкIащи, ищIэнур ищIэжкъым. ЖьантIэ – Хьэуэ, ар жумыIэ. Тобэ къэхьыж, Тхьэм щхьэкIэ уфIэмынэ, тIэкIу ефауэ къэкIуэжауэ аращ, цIыхухъу емыфэ щыIэ, – анэр гужьеящи, жэхафэгум силъауи жиIэркъым.
Си телъхьэ гуэр зэрыщыIэм сигъэгушхуауэ, бжэр дамэдазэ сощIри:
сыкъыщIогуоукI.
– Хэт си анэм апхуэдэу уепсэлъэну хуит узыщIар? – – Умыгузавэ, уэ сэ сыпхурикъунщ.
Салимэ и хьэлым фIыуэ сыщыгъуазэт сэ. Къыщыгубжьам деж Iей лъэпкъ жепIэ хъунутэкъыми, хьилагъэ сыхуокIуэри фIы зыкъызошэж: – Сефамэ, сыщIефар помидорыращ, къэсшащ, лоджэм тезгъэуващ, икIи «стхьэщIыжащ». Умыгузавэ, си Салимэ дахэшхуэ, абы нэхъ гукъеуэ димыIащэрэт! – жызоIэ.
Псом хуэмыдэу иужьрей псалъэхэм Iэсэ къащIри, фызыр теуПщэдджыжьым дыкъызэрытэджу лоджэм кIуэщ, плъэри, аргуэру узэщыхьэнумэ къеблагъэ.
– Дэнэ щыIэ помидорыр?
– Сыт хуэдэ помидор, зиунагъуэрэ? ПщIыхьэпIэ плъэгъуа?
– Помидор ашычитI къэпшауэ лоджэм тету дыгъуэпшыхь 62
– Иджыпсту къэсшэжынущ. Емынэ къибгъэкIаи помидорым. СыпIащIэу зызохуапэ. Яшыуакъым а бжьыхьэм ди деж помидор: сэ ахъшэ къысIэщIалъхьэу аргуэру помидорышэ сагъэкIуэну таучэл ящIыжакъым. жащ.
жыпIати. Прозэ ЩЫЩ Мы тхыгъэр Мэзкуу дэт университетым и тхылъ тедзапIэм 1836 гъэм щытрадзауэ щытащ, зытхам и цIэ-унэцIэм и пIэкIэ, «Кавказым щыпсэу цIыхум зэхилъхьа роман» жиIэу щIэту. Адыгэ тхыдэдж Тыгъуэн Рэшад зэрыхуигъэфащэмкIэ, ар зи Iэдакъэ къыщIэкIар а лъэхъэнэм псэуа щIэныгъэлI, узэщIакIуэ Къуэдзокъуэ Лэкъумэнщ. Тенджыз къэукъубеям хуэдэт нэр темыпыIэу, къибыргъукIыу нэпкъ задитIым я зэхуакум щежэх Псыжь и Iэуэлъауэ макъыр. КъухьэпIэ лъэныкъуэмкIэ къикI жьышхуэр бжьэпэ лъагэмрэ абы кIэрыт жыгхэмрэ я зэхуакум щыетат. Жьыр апхуэдизкIэ хъийм икIати, жыгыщхьэ лъагэхэр щIым нэс иришэхырт. Ауэ абы и фий макъыр зэзэмызэ щIахъумэрт а щIыпIэм щыпсэу хьэкIэкхъуэкIэхэмрэ къуалэбзухэмрэ я гъуахъуэ, кIий макъ шынагъуэхэм. Уафэ лъащIэм щызэрызехьэ пшэ фIыцIэжь Iэрамэхэм зэзэмызэххэ фIэкI къыкъуагъэплъыртэкъым зи бзий дыжьыныфэхэмкIэ ихъуреягъыр къэзыгъэнэхуну хущIэкъу мазэр. А жэщ шынагъуэм бжьэпэм и щыгу дыдэм тест зы щIалэщIэ, и щхьэр къыфIэхуауэ. Ар зи гуапагъэмрэ хьэлэлагъымкIэ, Кавказым къыщымынэу, Европэми Азиеми къыщацIыху, шы гуартэ бжыгъэншэхэр зиIэ, нэгъуэщI хъугъуэфIыгъуэхэри зи куэд пщы Мысост и къуэ Iуслъадт. Езыр щIалэ зэкIужт, бжьыфIэт, и лIыхъужьыгъэм пасэуи цIэрыIуэ ирихъуат. Iуслъад и гупсысэр зыIыгъыр фIыуэ илъагъу пщащэрт, Таисэт, ар къигъанэу жэщыбгым лъыгъажэ зауэм Iухьэн зэрыхуейрт. Таисэ и адэ Щолэхъуи цIэрыIуагъкIи къулеягъкIи Мысост къыкIэрыхуртэкъым, абы шы завод зыбжанэ иIэт. ПщитIыр куэд щIауэ зэныбжьэгъут икIи зым къуэ, адрейм пхъу къыщыхуалъхум зэгурыIуат благъэ зэрыщIыну. Жыжьэжтэкъым ныбжьыщIитIыр щызэрагъэшэну зэраухылIа пIалъэри, ауэ зэуэзэпсэу я щIыналъэм къизэрыгуа бий ерум хэкум цIыхухъуу исыр пэщIэувэн хуей хъуащ. Зауэр къызытехъеикIар адыгэщIым щитIысыкIа къэзакъ жылагъуэхэм шэрджэсхэр ятеуэу, яхъунщIэу зэрыщIадзарт. Мыхъужын уз къызэуэлIа пащтыхь Александр ар щызэхихым, Кавказым щыIэ корпус щхьэхуэм и Iэтащхьэм унафэ хуещI шэрджэсхэм тезыр ятрилъхьэну, а лъэпкъыр пащтыхьым хуэпэжу дяпэкIи зэрыщытынумкIэ аргуэру тхьэ яригъэIуэну. Псы толъкъунхэм я Iэуэлъауэри, жьым и фий макъри, дакъикъэ къэс дунейр зыгъэзджыздж уафэхъуэпскIымрэ уафэгъуагъуэмри, къуалэбзухэм, хьэкIэкхъуэкIэ Iэлхэм я гъуахъуэ макъри зэхихыртэкъым Iуслъад, абы и нитIыр теплъызат фIыуэ илъагъу Таисэ зыдэс жылагъуэм, икIи и щхьэ хуэпсэлъэжырт: «Таисэ, Таисэ, бгыжь щIыналъэм ипхъу Таисэ, си гъащIэр щхьэузыхь зыхуэсщIын си тхьэIухуд. Иджы сэ уэ укъэзмыгъанэу хъунукъым. Хэт ищIэн, игъащIэкIэ дызэрымылъагъужынкIи хъунщ. Зауэ гущIэгъуншэ! Си Таисэ афIэкI сымылъагъужмэ, уэращ зи лажьэр». 63 Прозэ
Абдежым Iуслъад ижьырабгъу лъэныкъуэмкIэ маплъэ: «Мыр сыт гъэщIэгъуэн! Си дежкIэ къэзыунэтIа хужьыгъэр сыт псэущхьэ? Дамэ тети хуэдэщ. О, ди тхьэшхуэ! Си Таисэ иджыри зэ сыIубгъэплъэжыну пIэрэ? Ар насыпышхуэти си дежкIэ. СыIубгъэщIэжу игъащIэкIэ дызэбгъэдэпшыжыну ара?» Хужьыгъэр хуэм-хуэмурэ гъунэгъу къохъу, къос. Iуслъад илъагъур и фIэщ хъуркъым.
– Таисэ, уэра?
– Сэращ!
НыбжьыщIитIым IэплIэ зэрашэкI. – Iуслъад, си псэм хуэдэ, узмылъагъуу, сыпщIымыгъуу сэ. сэ зэман куэд схудэхынукъым. … Моуэ дегъэтIысэх, сешащ. Пщащэм и щхьэр щIалэм и дамэм ирегъэщIри щэхуу нэпс – Таисэ, угъыу ара? КъызжеIэт, сыт щхьэусыгъуэ нэпс щIегъэкI.
щIыщIэбгъэкIыр?
– Ара къызжепIэнур? Сэ сымыщIэ уи гугъэрэ урысыдзэмрэ фэрэ фяку лъыгъажэ зауэ гуащIэ зэрыщекIуэкIынур? Уэ къыплъыкъуэкIыну лIыхъужьыгъэм, гъэр уащIынкIэ зэрыхъунум е узэрыхагъэщIэнум сеплъу сыщысын уфIэщIрэ? Апхуэдэу уегупсысми ущоуэ. Сэ уэ пщIыгъуу сыпсэуну е сылIэну сыхуейщ. СыIухьэнущ уи гъусэу зауэм. Уэ сыббгъурыту сызэуэнущ. Зы биишэм е зы сэшхуэм дыкъыхрегъащIэ тIури. Абы щыгъуэщ, сыпщIыгъуу псори бдэзгуэшмэщ сынасыпыфIэу зыщыслъытэжынур.
– Таисэ, тхьэшхуэм къигъэщIа тхьэIухуд! Си гъэфIэн дахэ! Дауэ уэ уи адэ-анэр къэбгъанэу апхуэдэ зауэ шынагъуэм узэрыIухьэнур? Топ уэ макъхэр зэхэпхмэ е апхуэдизылъ ягъэжэнур плъагъумэ, уилIыкIыни. Хьэуэ, хъунукъым а жыпIэр! Зауэр иухыхукIэ унэм ущIэсмэ нэхъыфIщ. Тхьэр гущIэгъулыщ, зауэ нэужьым уэрэ сэрэ дызэхуихьыжынщ икIи насыпыфIэу дызэдэпсэунщ.
– Хьэуэ, Iуслъад, си псалъэм сепцIыж хъунукъым. Сэ Тхьэм псалъэ быдэ естащ уздэкIуэм сынэкIуэну, пщIэр бдэсщIэну…
Ауэрэ жэщыбг мэхъу. ФIыуэ зэрылъагъуитIыр къуалэбзум хуэдэу мэбзэрабзэри зэбгъэдэсщ, зызэщамыгъэнщIу. Абдежым хъыджэбзыр зэуэ щым мэхъури зэщIодэIукI. – Сыт ар, Таисэ? – ДаIуэт, зэхэпхыркъэ хъийм икIауэ хьэкIэкхъуэкIэхэр зэрыгъуахъуэр, жэщ къуалэбзухэр зэрыетар, къуажэхьэр зэрыкъугъыр? А псор нэщэнэфIкъым, ди псэр щыттыну пIалъэр къэблагъэу арщ. – Ахэр урысыдзэр зэрыхэдгъэщIэнум я нэщэнэмэ-щэ?
– Си фIэщ хъуркъым. Абы дзэшхуэ яIэщ, ахэр я пащтыхьым, я хэкум хуэпэжщ, а дзэр зыпэмылъэща гуэри щыIэу сщIэркъым.
Абдежым, адрей макъ псори щIихъумэу, накъырэхэм, бжьамийхэм, бэрэбанэхэм я макъ лъэщ къоIу. Iуслъадрэ Таисэрэ къыщолъэтри IэплIэ зэрашэкI. Пщащэр йохъурджауэ фIыуэ илъагъу щIалэм:
– Уэ бжьыхьэ тхьэмпэу уокIэзыз. Сыту умыукIытэрэ зауэлI лIыхъужьыр! Зауэ гуащIэмрэ лIэныгъэмрэ апхуэдизу уащышынэу ара? 64 Прозэ – Таисэ, сэ уэращ сыщIэшынэр.
– Сэ, Псыжь адрыщI щыщ хъыджэбзыр, урысхэм я Iэщэм сыщышынэуи? Си шабзэри, си джатэри, си къамэри бийм хуэгъэпсащ, си псэр пытыхуи абы я Iэщэ къыплъэзгъэIэсынкъым, ди хуитыныгъэри ттырахынкъым. НакIуэ, Iуслъад, дихьэнщ зауэ губгъуэм: е датекIуэнщ, е лIыгъэ тхэлъу ди псэр ттынщ! НыбжьыщIитIыр IэпэзэрыIыгъыу бжьэпэ лъагэм къохри я лъэпкъэгъухэр щызэхуэса аузым дохьэ. Ди зауэлIхэм Iуслъад къыщалъагъум гуфIэ макъ къаIэт икIи ар я шупашэу бийм пэщIэувэмэ, текIуэныгъэ къызэрахьынур я фIэщ зэрыхъур къыжраIэ. А гупыр зауэлI хэплъыхьа защIэт. Афэ джанэ ящыгът, гъущI таж ящхьэрыгът, я нэм фIэкI къыщIэмыщу, я нэкIури гъущI хъаркIэ щIэхъумат. Iуслъад я пашэу ахэр зэтэкъым икIи тIэутэкъым бийм зэрыпэщIэувар. Арати, лъэныкъуитIыр гъунэгъу зэхуохъури зэхэуэ гуащIэр яублэ. Iуслъад и гупым бийр лъэрыщIыкI ящIырт, абы щыгъуэми езыхэм яхэщIыр мащIэт. Абдежым зэуапIэмкIэ къеунэтI Тэн лъэныкъуэмкIэ къикIа къэзакъ полкым. А дзэм щыщ хорунжэ щIалэм, Светловскэм, гу лъитат Iуслъад и зауэлIхэм урысыдзэм хьэлэчыпцIэр зэрыхалъхьэм. Езы Светловскэр щIалэ къекIут, Геркулес хуэдэу къарууфIэт, шынэ жыхуаIэр ищIэртэкъым. Псом хуэмыдэу абы игъэщIагъуэрт Iуслъадрэ абы къыбгъурыт зауэлIымрэ лIыгъэ ин зэрагъэлъагъуэр. И шым мэшэсри Светловскэр щIопхъуэ я дзэр хьэлэч къызэтезыщIэ зауэлIитIым я дежкIэ. АрщхьэкIэ а тIур щызауэ щIыпIэм щынэсым зым фIэкI илъагъужыркъым. Къэзакъ щIалэщIэр абы поув. Я шитIыр гъунэгъу зэхуохъу, хъуаскIэ къакIэрылъэлъу, я джатэхэр ягъабзэ. ИтIанэ, сытми, Светловскэм зешэщI, къарууэ иIэр зэхуехьэсри и джатэмIэ йоуэ къыпэщIэтым и тажым. ГъущI пыIэр тIууэ зэгуохури, шууейр къохуэх. Абы и нэкIу дахэм, дыгъэм хуэдэу лыдым, лъыкъуалэр къежэхырт. ХигъэщIам зэрыIуплъэу Светловскэм и бзэр еубыд: ар пщащэ тхьэIухудт. Асыхьэтым къыIулъэда къэзакъ шууиплIым Светловскэм унафэ яхуещI уIэгъэ зытелъ бзылъхугъэр икIэщIыпIэкIэ лагерым нагъэсыну. Езыри абыхэм яужь йоувэри хъыджэбзыр зыщIахьа шэтырым щIохьэ.
Дохутырым пщащэр гупсэхуу зэпеплъыхьри, зэрылIыкIын фэбжь зэрытемыхуар, зэригъэхъужыфынур жеIэ. Хорунжэм ар щызэхихым и гур къогуфIыкI, и Iэпкълъэпкъыр дэрэжэгъуэм зэщIещтэ. Дохутырым уIэгъэр егъэкъабзэ, епхэри щIэкIыпIэмкIэ щиунэтIым Светловскэм къыжреIэ апхуэдэ тхьэIухуд игъащIэм зэрыримыхьэлIар. ИкIи хущхъуэ гуэрхэр къихьыну щIокI. Светловскэр йоплъ хъыджэбзым. Абы илъэс пщыкIух нэхъыбэ и ныбжьынтэкъым. Бгы псыгъуэт, тIэкIу хуэщхьэпэлъагэу пIэрэ жыпIэну апхуэдэт. ЗыкъимыщIэжа пэтми, и нэгум нурыр кърихырт, и набдзитIыр псыгъуэт, и нэбжьыцхэр кIыхьт. Пщащэм и дахагъэм хьэщыкъ ищIа Светловскэр и щхьэ хуэшхыдэжырт: «О-о, ди тхьэшхуэ, сыту дахащэ! Си джатэр дауэ къыхуэсIэтынкIэ хъуа мыпхуэдэ тхьэIухудым? Мыр тездза 5 Заказ №183 65 Прозэ
уIэгъэм илIыкIмэ, шыгъушыпсыпIэм сыхэлъу си гъащIэр схьыни». Дохутырыр къосыж, хущхъуэ гуэрхэр хъыджэбзым ирехьэлIэри, зыкъом дэкIа нэужь, сымаджэм и нэхэр къызэтрех икIи къыщхьэщыс лIы мыцIыхуитIыр щилъагъум къыхоскIыкI:
– Дэнэ сыздэщыIэр? ДэнщыIэ си Iуслъад? Си Iуслъад, уэ. уэ ди бийхэм, чыристанхэм, ухагъащIэри сэ гъэр сащIауэ аращ.
И нэхэм и IитIыр Iуелъхьэри зэщыджэу магъ.
– Зэ увыIэ, пщащэ дахэ, уэ уIэгъэ птелъщ. Пэжу, чыристанхэм я дежщ уздэщыIэр. Ауэ умыгузавэ, зи IэмыщIэ уихуар цIыхуфIхэщ. Узэрыхъужуи а уи гупсысэр зыIыгъым узэрыIуагъэщIэнум иужь итынухэщ.
– ЖыпIэр пэж? ТхьэмыщкIагъэ къызытепсыха, нэгъуэщI дин зыIыгъ цIыхум чыристанхэр гущIэгъулыуэ яхущытуи? КъызэдаIуэт, чыристан щIалэ! Уи нэгум угъурлагъи гуапагъи изолъагъуэ, ауэ уи бзэ IэфIымкIэ си гузэвэгъуэр пIалъэкIэ сщхьэщыпхыну ухэмыту пIэрэ? Уэ пцIыхурэ шэрджэс бзылъхугъэхэр? ПщIэрэ абыхэм я хэкур, я Iыхьлыхэр, я гум щагъафIэхэр я псэм нэхърэ нэхъыфIу зэралъагъур? Уэ уи жыIэм щIагъыбзэ щIэлъмэ, уи псалъэм бзаджагъэ хэлъмэ, уи гъэру сыщыт пэтми, узэрыхуей сыпхуэхъун уи гугъэми ущоуэ. Сигуми, си псэми, си гъащIэми хуитыжыр сэращ… Иджы къехьэкI-нехьэкI хэмылъу къызжеIэ, дэнэ щыIэ си Iуслъад? Псэу? – Iуслъад жыпIа? Хэт ар? Сэ апхуэдэ сцIыхуркъым.
– Ар си щауэрщ, си щхьэгъусэ хъунурщ, си дыгъэрщ. Дунейм сытетыхункIи аращ фIыуэ слъагъунур. – Сэ ар сцIыхуркъым.
– А щIалэр афэ джанэ зыщыгъа зауэлI гупым я дзэзешэщ. Дэ тIур дызэщIыгъуу дызэуащ. ИужькIэ и Iуэху дауэ хъуами сщIэркъым. Ар пщы Мысост и къуэщ.
– Пщы Мысости? АтIэ ар щхьэ епцIыжа ди пащтыхьым ирита псалъэм? хуэпхьыфыну, хьэмэрэ. – А псор сэ сщIэркъым. КъызжеIэт, уэ абы и хъыбар къыс-
– СхузэфIэкI къэзгъэнэнкъым. Ауэ зэ умыпIащIэ, зауэм и лыгъэ пщтырыр иджыри упщIыIуа щIыкIэкъым.
– Чыристан щIалэ! Узэрыпсэхьэлэлыр лIыхъужьыгъэкIэ гъэнщIа уи нэгум, уи нэхэм къызжаIэ. Муслъымэн хъыджэбз тхьэмыщкIэр къэбгъэпцIэн мурад уиIэ хуэдэкъым уэ. Къэший уи Iэр. Ди зэныбжьэгъуныгъэм и щыхьэту ди Iэхэр зэрыдгъэгъэубыди тхьэ къысхуэIуэ а щIалэр псэууэ щытмэ къебгъэлыну, сэри хуит сыхъужын папщIэ усхуэлъэIуэну. – Тхьэ пхузоIуэ, пщащэ дахэ, си гъащIэр щIэстами, уи лъэIур пхуэзгъэзэщIэну!
– Хъунщ, иджы си фIэщ пщIащ. Сигури мамырыжащ …
Хуэм-хуэмурэ Таисэ и уIэгъэр кIыжащ, ауэрэ, уеблэмэ, Светловскэмрэ дохутырымрэ есэжащ. И нэкIум лъы къыщIэлъэдэжа нэужь, ар нэхъ дахэж хъуат. Абы еплъу, и нэгур зэхэуфауэ щыст Светловскэр. Зэрынэщхъейм, гупсысэ гуэрхэм гъэр зэращIам щхьэкIэ хъыджэбзыр зэзэмызэ щIэнакIэрт къэзакъ щIалэм:
– ФIыуэ плъагъу пщащэр зэрыппэIэщIэра къыщIэкIынщ уэ ущIэнэщхъейр. 66 Прозэ
– Хьэуэ, си псэм хуэдэ Таисэ, си щIыналъэм щызиIэкъым фIыуэ слъэгъуа хъыджэбз. Нобэр къыздэсми лъагъуныгъэр зищIысыр сщIакъым. Иджы зэрымыщIэкIэ сыхуэзащ апхуэдэ пщащэ. Си гур итхьэкъуащ а тхьэIухудым, ауэ сыт, си гъащIэм и фIыгъуэ дыдэу сыхуэлэжынущ. Ей, Таисэ, ар сытым хуэдэу гуауэ – фIыуэ укъалъагъункIэ гугъэ лъэпкъ уимыIэу улIэжыныр.
Светловскэм и нэпсхэр къудамэ зырызу и нэм къытелъэдащ.
– Си зиусхьэн, угъыу ара? Сыту умыукIытэрэ? ЗауэлIыр апхуэдэу щхьэ угумахэ? Уи гур умыухыж. Уэ иджыри насыпыфIэ ухъунуми пщIэркъым. Сэращ тхьэмыщкIэр. Таисэ пасэу къищIат, псэкIэ зыхищIат Светловскэр хьэщыкъ къызэрыхуэхъуар. Езыми щIалэр фIыуэ илъэгъуат дэлъхум хуэдэу. Ауэ пщащэм игури и псэри здэщыIэр Iуслъад дежт.
Зы махуэ гуэрым Таисэ Светловскэм йолъэIу е Iуслъад, е и адэм деж ишэжыну, ар игъэзащIэмэ тыгъэ лъапIэхэр къызэрыхуащIынури жреIэ.
– Таисэ, апхуэдэу щхьэ угущIэгъуншэ? Сыт тыгъэ зи гугъу пщIыр! Дунейм хъугъуэфIыгъуэу телъыр къызэпткIэ сыт и мыхьэнэж, уэ ущызмылъагъужынукIэ. Ауэ уэста псалъэм сытетынщ. Таисэ, а щIалэр мыпсэужмэ, сыт адэкIэ. адэкIэ пщIэнур? – Ар уэ плъагъунщ. КъэпщIэнщ уи ныбжьэгъугъэм сыхуэфащэрэ сыхуэмыфащэрэ! Уэсым хуэдэу хужь и IитIыр Таисэ щIалэм и пщэм кърешэкIри и нэкIум щабэ дыдэу ба хуещI. Абы иужькIэ Светловскэм зиIэжьэжакъым. Ежьэщ, махуэ зыбжанэкIэ къэтри къигъэзэжащ. КъызэрыщIэкIымкIэ, Iуслъад уIэгъэ хьэлъэ телъу и щIыналъэм нагъэсыжат. Ар къыщищIэм Таисэ къэзакъ щIалэм йолъэIу икIэщIыпIэкIэ и хэкум ишэжыну. ЙолъэIу и нэпситIыр псыхьэлыгъуэу къежэхыу. Светловскэм ар щилъагъум къодзыхэ, икIи жэщ зэрыхъуу зэщIыгъуу щэхуцIыкIуу йожьэри хъыджэбзым и адэр зыдэс жылэм пэмыжыжьэу къыщыт бгыжьым нос. Таисэ и IитIыр уафэмкIэ еший, зрегъэзыхри адэжь щIылъэм ба хуещI, и хэкум къизышэжа щIалэм псалъэу щыIэм я нэхъ дахэр лъегъэс.
– Си псэр къурмэн зыхуэсщIын си ныбжьэгъу пэж! Мо бгъуэнщIагъыр плъагъурэ? Абы щIэс, си жылэжьым сыкIуэу къэзгъэзэжыхункIэ. Сэ Iуслъад и хъыбар къэсщIэнщ. Ар мыпсэужмэ, сэри дунейм сыщIытетын щыIэжкъым. Къызэжьэ, сэ мыгувэу къэзгъэкIэрэхъуэжынщ. И пхъум къыщигъэзэжым, Щолэхъупщыр гуфIэнтэкъэ, ар ажалым къезыгъэлам тыгъэ лъапIэхэр хуищIыну псалъэ быдэ ет. Ауэ и адэм и унэм Таисэ къыщещIэ и щIалэр, Iуслъад, къытехуа уIэгъэ хьэлъэхэм зэрихьари, и адэжьхэм я кхъэм зэрыщыщIалъхьэжари. Хэку псор абы зэрыхуэщыгъуэри и псалъэмакъым къыхигъэщащ Щолэхъупщым. А хъыбар гуауэр щызэхихым, Таисэ и Iэпкълъэпкъыр зэщIэкIэзызащ, и щхьэр кIэрэхъуащ, къэмэхынми зымащIэщ иIэжар. Ауэ и адэм зыкъримыгъэщIэн щхьэкIэ зызэтриубыдэжащ. И унагъуэм щIэсхэм, и Iыхьлыхэм тIэкIурэ ябгъэдэса нэужь, Таисэ щIохьэж и 67 Прозэ
пэшымкIэ. Нэхущ зэрыхъуу къамэ къещтэ, и щыгъын щIагъым щIегъапщкIуэри Светловскэр къыщигъэна щIыпIэм макIуэ. – Куэдрэ узэзгъэжьа? Уэ пщIэркъэ, апхуэдиз лъандэрэ умылъэгъуа, узыхуэзэша адэ-анэр плъагъуныр насыпышхуэщ. Сэ абыхэм я гур фIы яхуэсщIри къэзгъэзэжащ. Хъыджэбзым Iэрыгъ Iэлъын лъапIэр зыIэрехри щIалэм и Iэпэм IэретIагъэ:
– Мис, си ныбжьэгъу пэжу игъащIэкIэ узэрыслъытэнум и щыхьэту, мыр фэеплъ пхузощI. Иджы къызжеIэт, уэ Таисэ фIыуэ плъагъурэ?
– Си гъащIэм нэхърэ нэхъыфIу узолъагъу, Таисэ.
– НтIэ, си гъусэу накIуэ Iуслъад и кхъащхьэм.
– Iуслъади? Ар. мыпсэужу ара?
– Псэужкъым. НакIуэ.
Светловскэм и Iэпэр еубыдри Таисэ макIуэ фIыуэ илъагъур зыщIэлъ кхъэм. И кхъащхьэр къызэригъуэтуи зэщыджэу йощэтэх. ТIэкIу зэрызэтесабырэжу, зыгуэрым жриIэми, и щхьэ хужиIэжми умыщIэу, мэIущащэ:
– УзиIэжкъым… Упсэужкъым си гурыфIыгъуэр. ЩIы фIыцIэжьым укIуэжащ… Зэхэпхыркъым си щэIу макъри, бэлыхьу згъэвыр зыхуэдизри пщIэркъым. … Сыт сэ дяпэкIэ къэзгъэщIэнум и мыхьэнэжыр.
Таисэ къызэфIоувэж, и нэпсыр щIелъэщIыкIри нэщхъейуэ къеплъ Светловскэм жреIэ:
– Си ныбжьэгъу, ажалми сыкъыIэщIэпхащ, хуити сыкъэпщIыжащ. Си жылэжьри, си адэ-анэри сыбгъэлъагъужащ. Уэ къысхуэпщIа псор тхьэшхуэм щыгъупщэнкъым, къыпхуэупсэжынщ. Къысхуэгъэгъу, ауэ фIыуэ слъагъур щызимыIэжкIэ. сэ гу лъыстат, къэсщIат фIыуэ сыкъызэрыплъагъур, ауэ. ауэ Iуслъад сэрэ дяку дэлъ тхьэрыIуэм сепцIыж хъунутэкъым. Уи фIэщ щIы, апхуэдиз бэлыхь къызытепсыха Таисэ нэхърэ нэхъ насыпыфIэ хъыджэбз уэ иджыри щхьэгъусэу къэбгъуэтынщ. Сэ Iуслъад сыIумыщIэу хъунукъым. Iуслъад, сынокIуэ уи дей!
Таисэ и къамэр напIэзыпIэм къызыкъуепхъуэт, и гущхьэм хеIужри Iуслъад и кхъащхьэм тоджалэ. Ар щилъагъум Светловскэр къомэхри Таисэ и бгъумкIэ щохуэх. Светловскэм зыкъыщищIэжар Щолэхъу и пхъум и лъыхъуакIуэхэм я лъэр а щIыпIэм къахуса нэужьщ. Таисэ зыукIар арауэ ягъэуври, пщым и пащхьэ ирашащ. Ауэ Щолэхъу Iуэхум и пэжыпIэр къыщищIэм, а тIум зэщIыгъуу хъыджэбзыр ягъеижри щIалъхьэжащ.
Пщым и гугъат Светловскэм тыгъэ лъапIэхэр хуищIу иутIыпщыжыну, арщхьэкIэ щIалэм идакъым. И хэкум игъэзэжри, и лажьэр и адэ-анэми, и ныбжьэгъухэми къахуэмыщIэу, къытегузэвыхьу, махуэ бжыгъэ фIэкI мыпсэужу дунейм ехыжащ. ЗэзыдзэкIар МЫЗ Ахьмэдщ 68 Усыгъэ Усэхэр ДИ Пётр 69
Ди лъахэм и дахагъэр зымылъагъур
гущIэгъур зыхуэщIыпхъэхэм ящыщщ…
НалкъутналмэскIэ къищIыкIащ лъэс лъагъуэр,
мес, шыщIэм губгъуэр зэхежыхь, мэщыщ…
Псыхъуэжьым адкIэ мэзыр щоуфафэ,
ущIыхьэм, таурыхъищэ къыщIэпхынщ,
мыдкIэIуэ щиху сатырхэр пфIощIыр къафэу,
макъамэр, щIэдэIукIи, зэхэпхынщ.
ГуфIэгъуэр и нэгу илъу дыгъэ нагъуэм
сырымэу жэщ щхьэтепхъуэр, мес, зытрех… Пэж дыдэу, щихухэм, феплъыт, загъэщIагъуэ,
гъуэз дыжьыныфэр нуру къащхьэщех, – акъужьыр щабэу тхьэмпэхэм ирожэ,
защимыгъэнщIу, гуапэу ядоджэгу…
А псом ятхьэкъур си псэр, сигу яхуожэ:
ди лъахэм и дахагъэр щIэтщ си нэгу… * * *
Уэ пщIэрэ псыхъуэм сыщIыдэтыр,
Псэр «стхьэщIу» мэзым сыщIыщIэтыр,
Гъунэгъу захуэсщIу – слъагъуу наIуэу,
Бзу ушэхэм сэ сыщIедаIуэр,
СыщIыкIэлъыплъыр жьыбгъэ щабэм,
ЩIысфIэфIыр сэ бжьыхьэкIэ хуабэр,
Сигу щIыхигъахъуэр бгы аранэм, Усыгъэ
ЩIигъэпIейтейр-щIихузыр – жьанэм,
СыщIэнэщхъейр сэ щыуэлбанэм,
Къатхъэнсулыкъум, хьэцыбанэм,
Зэрыджэм, тутым, хьэмкIутIейми
СащIегуэпэкIыр Iыхьэлейуэ?
Теплъызэу нэр пщыхьэщхьэ пшэплъым,
ГугъэфIхэр згъэпсу, сыт сыщIеплъыр?
Сыт сыщIепэмыр сфIэтелъыджэу
Пщыхьэщхьэм сэ губгъуэбалыджэм?
Сыт зэзэмызи мы щIыуэпсым
КъыщIысфIыщIихур сэ си нэпсыр?
Си Уащхъуэ фIэкIи си мыгъусэу,
Си фIэщ хъужауэ щIэстхри усэ?..
ЯгъэнщI а псогуэм си гухэлъыр,
ПхузиIэр IэфIу – си псэм хэлъыр,
ЩIэзмыужэгъури ахэр гъэкIэ – Уэ фIыуэ услъагъуным щхьэкIэщ. Мынасыпу жыIэ пщэдджыжь пшэплъ дарийр,
дыгъэ бзий гуакIуащэу лъагъуныгъэ бзийр;
погуфIыкIыр анэр – дыгъэщ и сабийр,
агъэбыгъи хъуауэ, ещIыр лъабэдий;
мынасыпу жыIэ щIасэм и ба IэфIыр,
гъуэплъ хъужауэ бжьыхьэм и тыхь гуапэ уэфIыр;
мынасыпу жыIэ бзур зэрыбзэрабзэр,
мы дунейр мамыру уафэр зэрыкъабзэр;
мынасыпу жыIэ, уиIэу узыншагъэ,
бэм сэбэп уахуэхъурэ щхьэпэм уи IэщIагъэр;
мынасыпу жыIэ, лъахэ, жьэгу уиIэну,
лъэпкъыр фIыщэу плъагъуу псэкIи зыхэпщIэну… СИГУ Сигу къокIыж мазэгъуэ жэщыр:
кхъужьей хадэм къыщыткIухьт,
ди гум къеуэрт нэху зэрыщыр,
тлъагъуу вагъуэхэр хэткIухьт…
Нэм щIэIэбэр умылъагъуу,
жэщ мазэхи сигу къокIыж:
зэжедмыIэу псалъэ щIагъуэ,
кхъужьей хадэм дыхэкIыжт…
ПщIащэпыхум кIэ имыIэт, –
гум щIыхьат къызэпIуэкIар… 70 Усыгъэ
Абы щыгъуэ псэгъу симыIэт
сегуэкIуауэ, уэр фIэкIа…
Сигу къокIыж си нэгу щIэкIар – лъагъуныгъэ сIэщIэкIар. * * *
Ди куей зэшыгъуэр сужэгъуащ,
лъэхъа нэхъей, щIэмыкI си лъакъуэр,
сыт щыгъуи сигу зыхуэмыгъуам
нэмыплъ зритри сфIощI си закъуэу.
Сеуэнщи, нобэ сэ сежьэнщ
насып жыхуаIэм и лъыхъуакIуэ,
си жьэгу-си лъапсэр къэзгъэнэнщ,
Iэ хуэсщIыжынщи сэ си лIакъуэм.
Мы дунеижьым иIэ хъунщ
къыщепсу дыгъэр зы плIанэпэ,
нэгъуэщI мыхъуххэми, лIэун,
Iуэху сщIэр ящыхъуу цIыхум пщхьэпэ.
ИмыIэм, сэ къэзгъэзэжынщ
си хэкуу си гур зыхуэмыгъуэм,
арыххэу сэ сыщIилъхьэжынщ
си жэмыхьэтым, зищIу щыгъуэ.
Пщыхьэщхьэм мазэр къыкъуэкIынщ,
нысащIэм хуэдэу зигъэщIагъуэу,
си лъахэ дыщэри псэунщ,
и гугъэ IэфIхэр игъэбагъуэу. ГЪЭР Дыгъэ нэбзийхэм псэр ягъафIэу,
сэ сфIэфIщ псыхъуэжьым сыдэсыну;
сощIэж щIыуэпс сфIэлъагъугъуафIэм
си махуэри зэригъэсынур…
Къатхъэнсулыкъум, хьэцыбанэм
жьы тIэкIу къыкъуэухэр ходжэгухьыр, къыпфIэщIу мафIэ зэщIэнарэ
щызэтрисхьэну гъуей къэухьыр.
Уплъамэ адкIэ – гъуэплъщ мэзыщхьэр,
бгы щхьэхухэм бзийхэр щыхисхьэжу; 71 Усыгъэ гукъани щыхъэркъым си гущхьэм,
къысщохъу бий лъэпкъи симыIэжу.
Щыджэгу бдзэжьейр къыхэлыдыкIыу,
йожэхыр псыр, къыздэуэршэру…
Сызэрыпсэум сыщогуфIыкIыр,
щIыуэпсым щытми сригъэру. * * *
Пшэхэр жьапщэм щIигъэIащ, махуэм псынщIэу хощIыр,
пшэплъым уафэр ириIащ, –
лъыуэ ар къыпфIощIыр… Зэрызохьэ мы дунейр, – ираудыр мащIэ!..
Ешхэ-ефэм сыщылейщ,
къыстохьэлъэ гъащIэр.
Нанэ жэщкIэрэ сопщIыхь,
лыбжьэ IэфI сигъэшхыу,
дадэ, «жьэкIэ зумыплъыхь», жиIэурэ дыхьэшхыу.
ЗэрамыщIэр белджылыщ
сэ си Iуэху зыIутыр,
ягу къэкIыххэркъым иджы
къыслъымысу утыр…
Ауэ гъейуэ щыуейпсейм,
Iейуэ хъуар ягъэлу,
я нурыбэ-я нэгу хейм
сфIощIыр сыкърагъэлу. И А нэхущхэр сщыгъупщэркъым зэи, – си пщIыхь плъыфэхэм куэдрэ къыхохуэ,
мэз даущым ехьэху нэи псэи, – Сыбыр бгылъэм и лъахэм сыхохуэ.
СхуэмыIыгът а нэхущхэм си нэпсыр, –
псынэм псыхьэ сыщыкIуэр си махуэт:
зэбгрипхъыу щыгъэхуу уэсэпсыр,
лъапцIэрыщэу къижыхьырт гъэмахуэм. 72 Усыгъэ
Плъыжьу пшэплъым ириIэрт щыгъэхур, –
зэщIэлыдэрт уэсэпсыр рубину,
си бгъэм щызу сыхэфырт а нэхум,
зэрыхэхъуэр зыхэсщIэрт гур ину…
Игъэгъущти нурыбэм си щыгъэр,
зигъэпскIыжырт, къехауэ аранэм,
къыщIэзгъалъэрти псынэм хэс дыгъэр –
гъэр нэхунэр къыхуэсхьырт си анэм.
Пэгун цIыкIур къысIихт, пыгуфIыкIыу,
и Iэр си щхьэм къыдилъэрти щабэу,
игъэвэпхът турнепс* – дыгъэр къыщыпкIыу,
сигъэшхыжырт шхын щIагъуэри хуабэу… («Сабиигъуэ» циклым щыщщ)
Уэсэпсыр, дыгъэм тепщIыпщIыкIыу,
Щыгъэхуу, губгъуэм щикъухьащ – Си нэпс къыщIож – сыщогуфIыкIыр,
Нэхугъэм си псэр итхьэкъуащ.
КъыщызокIухьыр лъапцIэрыщэу
УдзыпцIэ щабэм, згъэхъуу хъушэр.
Дуней гурыхьым и нагъыщэу,
БзуупцIэ гъуабжэр, уей, мэушэ!
ЕIэт уэрэд. Хуигъэпсрэ лъахэм?
«Дунейр жэнэтщ» – къызжиIэу сфIощI.
Бзэрабзэ макъыр сэ сфIэдахэу,
Гъунэгъу бзу цIыкIум зыхузощI.
Гъэмахуэ бгыхэм я нэIу золъэ, – Хэкупсэ лIыжьхэр нэIурытщ, – Щхьэ тхъуахэм гуапэу Iэ дызолъэ.
ЩIы курыкупсэм сфIощIыр сит. Къулейхэм лъэпкъыр ягъэшхэну – апхуэдэ шыпсэ къызжевмыIэ,
тхьэмыщкIэрщ хуэдэм дэгуэшэнур, – ар пцIымэ, мэ, фызот си пыIэр…
Ар, пэжщ, тхъуцIынэ-бдзэжьей хугукIэ
хуепсых уэкъулэм къыпежьэнкъым, *Турнепс – былымбалыджэ 73 Усыгъэ
коньяк лъапсей и фадэ фалъэм
къыщыпкIыуи къыхуригъэхъуэнкъым…
АтIэми ишх иригъэшхынщи,
гъей-лей зылъысым едэIуэнщ,
езым ар и щхьэ хуишэжынщи,
хузэфIэкI псогуэр къыхуищIэнщ.
ИужькIи, уей, зыгуэрхэм хуэдэу,
игъэIужынкъым ар уэрэду. Зэгуэр цыжьбанэм (ар пэж къабзэу) ЖаIэж тетауэ цы щабабзэ,
Укъилъэгъуам, къыпщыгуфIыкIыу,
Шхын хуэпшиям, уи Iэгу ишхыкIыу…
Арати, куэдрэт, къос бажэжьри, Дзэр зэригъэшхыу дыгъужь щхъуэжьри,
Къолыб цыжьбанэр, нэр къыщопкIыр,
Быдабзэу банэри къытокIэ…
ЦIыху цIыкIури, плъагъурэ, – тобэ, тобэ! – Къысщохъур зэкIуэкIауэ нобэ, – Дыгъужьым, бажэм ехьэехуэ
Нэ пыджэ Iэджэхэм уфIохуэ…
Умыхъуу укъэнэн цыжьбанэ?
Дыхэтщ мычэму зауэ-банэм… Зигъэхъурт бжьапцIэм, зигъэщIагъуэрт:
«Телъыджэщ безыр, гуакIуэщ фор!
Зызохьэ екIуу бжьэ унагъуэр,
къыспэрымыуэ сэ зыгуэр!..
Унафэ щIыныр – ар Iуэху тыншкъым,
гугъу сехьми, плъагъуркъэ, бжьэ цIыкIу,
фо къэфхьыр сэ си мыхьэмышхкъым,
Iумпэми фысщIыркъым зыцIыкIу…»
Бжьэ цIыкIур бжьапцIэм едэуакъым,
нэмыс зыхэлъу ар гъэсат, 74 Усыгъэ
Дэуэну зэи хущIыхьакъым,
къэмывэу, лажьэу ар есат. ДАДЭ
И тхьэкIумэм къищэщми шабий,
И къулыкъум темыкI Уэрий дадэ,
ЩIэуэ къежьэр лIыжь кхъахэм и бийщ,
ИмыщIэж ищIэ псор зэрынадэр.
Уэ, ухуеймэ, дыхьэшх, ухуейм, гъы, – Илъэсищэм нэсам пщIэ хуэщIыпхъэщ, Ауэ пэж жезыIэн Жэбагъы,
Шэч хэмылъу, иджы къыкъуэкIыпхъэт. СИ ФIЭЩ Пшэплъым гугъэр щыхисхьэжу,
махуэр щэхуу мэужьыхыжыр,
зэман жыжьэм псэр хыхьэжу,
адэжь лъахэр сигу къокIыжыр. А телъыджэу псэм и лъахэм пшэи пшагъуи щынэхубзэщ, удз гъэгъам къапих мэ дахэм хьэщыкъ уащIрэ уагъэубзэу;
абы фIым укъыхуезыджэу
щыIу уэрэдхэр уи гум носыр; угъурсызым, бзаджэнаджэм – къамэр къипхмэ – хуэфI щылъосыр; абы уи псэр щынэхутхьэхуу,
ныбжьэгъугъэр щыпфIэлъапIэщ,
уи гурыщIэр къабзэу, щэхуу,
лъагъуныгъэр щынэку-напIэщ…
Согупсысри, согъэщIагъуэ,
си фIэщ хъурт а псор… Ар дауэ?
Ижь-ижьыж къыщежьа лъагъуэр
къыщIедзыж хэкIуэдэжауэ… Зыр зым еIунщI-зэкIэлъхьэужьхэу,
Гуэл къэбэкхъар ираф пшэ хужьхэм, 75 Усыгъэ
Ираф нэпсейуэ – гужьеяхэщ,
Благъуэжь шынагъуи хъуахэщ ахэр…
Иджы ныбэфхэр, еплъ, зэщохьэ,
Зыр зым тепщхьэжу, зэрызохьэ,
Зым ишхыжыну хэтщ адрейхэр, –
Нэхъ ин, нэхъ лъэщ защIыну хуейхэщ.
Щхьэж и мурадыр нахуэу наIуэщ:
Псэуну хуейщ тепщэгъуэр яIэу.
Ауэ зэщыхьэр – уафэгъуагъуэщ,
ЛъыкIпсыкI къыдэкIуэуи гуIэгъуэщ.
ЗэуакIуэ псоми яхьыр мыхьыр,
МэпIэнкI пшэ фIыцIэхэр, къогъыхыр.
Хэтащ ди тхыдэми апхуэдэ,
Ар къытхуэнащ гъыбзэ-уэрэду,
АтIэми дерс абы хэтхакъым,
Нэхъ Iущ, нэхъ къабзи дэ дыхъуакъым. 76 Публицистикэ
ЩАМ И (Подстрочникыр – «хирург IэщIагъэщ»)
Иужьрей илъэс зыбгъупщIым си усэхэм къытращIыкIа подстрочникыу урысыбзэкIэ дунейм къытехьар мащIэкъым. Подстрочник тщIы хъуну уи усэхэр е мы зэрытщIар къезэгъыу къэплъытэрэ, жиIэу зыкъысхуэзыгъэзаи къызэупщIаи щыIэкъым. Апхуэдэу щыщыткIэ, сэ емыкIу къэсхьыну слъытэркъым, си усэ сатыр, едзыгъуэ гуэрхэр урысыбзэм «зэрырагъэзэгъар» къызэрысщыхъум сытепсэлъыхьмэ.

ЩIэныгъэфI зиIэ, хъарзынэуи гупсысэ литературоведщ Къэжэр Иннэ. «Мывэ лъэхъэнэ» роман-мифым теухуауэ зыгуэр зымытха, жызымыIа адыгэ литературовед республикищми къыщыбгъуэтыну гугъу хъуну пIэрэ жызоIэ.
«Напэ» тхылъыр дунейм къытехьэри (1985) куэд дэмыкIыу Тхьэгъэзит Юрэ и жэрдэмкIэ щIэныгъэ-къэхутакIуэ институтым «Мывэ лъэхъэнэм» теухуа псалъэмакъ узыншэ икIи щIэщыгъуэ щызэхаублауэ щытащ. Япэ дыдэ дунейм къытехьа статьяр зытхар къэрэшей-балъкъэр литературовед Урусбиевэ ФатIимэщ. Щитха гъэр сщIэжыркъым, 1990 гъэм къыдэкIа «Портреты и проблемы» тхылъым итщ. Илъэс тIощIрэ плIырэ дэкIа нэужьщ «Мывэ лъэхъэнэм» теухуа тхыгъэ щхьэхуэ, адыгэ литературоведым итхауэ, дунейм къыщытехьар. Ар зейр Къэжэрырщ. Сэ къызолъытэ Иннэ и тхыгъэр роман-мифым тепсэлъыхь статья нэхъыфI дыдэхэм ящыщу.
Иджыри зы щапхъэ, кIэщIу. Лирическэ поэмэ яфIэпщмэ ущымыуэну, тхыгъэ цIыкIу зыбгъупщI хэтщ си творчествэм: «Уэгунэбзу», «Музыкэ», «Сейф», «ЩыхупIэ», «Динозавр», «Блэ», «Напэ», «Гъуэгухэр», «Мамэ», «Нарт макъамэхэр».
УатепсэлъыхьынкIэ, уатетхыхьынкIэ нэхъ гугъухэм ящыщу къызолъытэ «Музыкэмрэ» «ЩыхупIэмрэ». Иннэ блэмыIэбыкIыу къиубыдыфащ «ЩыхупIэр» зы Iэпкълъэпкъыу зэрызыгъэубыд – нерв нэхъыщхьэу хэлъыр. КIэщIу жысIэнщи, сэ къызолъытэ ди литературэхутэ щIэныгъэр япэкIэ зыгъэбэкъуэн лэжьыгъэкIэ дыщыгугъ хъуну Къэжэр Иннэ. Мы къэсхьыну щапхъэхэм зыгуэрым и жагъуэ хъун хэлъу си гугъэкъым. Зыщыгъэгъупщэн хуейкъым: литературэкIэ дызэджэм и дэтхэнэ жанрри псалъэ-псалъэурэ зэхэлъщ. Тхыгъэм и мыхьэнэри ар цIыхум къащтэн-къамыщтэнри псом япэу зэлъытар псалъэм, бзэм и къэгъэсэбэпыкIэу уэ, тхакIуэм, усакIуэм литературоведым, къызыкъуэпхыфырщ.
Мы тхыгъэр зытеухуар (иджыри зэ жысIэнщи) подстрочник жыхуаIэмрэ абы пыщIэжа зэдзэкIын-зэрегъэдзэкIын Iуэхумрэщ. Тхыгъэм подстрочник къытращIыкIын хуей щIэхъур ар нэгъуэщIыбзэм и фащэкIэ яхуэпэну аракъэ? Дызэресагъэжьу жытIэнщи, оригиналыр нэгъуэщIыбзэм хуэзыгъэхьэзыр «полуфабрикатщ».
Иужьрей упщIэм нэгъуэщI зы упщIи къыкIэлъокIуэ. Тхыгъэр (усэр, поэмэр) подстрочникым (нэгъуэщIыбзэм) тэмэму «ирагъэтIысхьа», 77 Публицистикэ ирагъэзэгъа, и гупсысэр ямыуныкъуу, хэлъа гурыгъу-гурыщIэр ямыгъэутхъуэу?
Уэр нэхъ Iэзэ щымыIэми, оригиналыр зыгуэр хэмыщIауэ подстрочникым и къупхъэм пхуимыгъэзэгъэнкIэ мэхъу, сыту жыпIэмэ «поэзие» жыхуаIэр мыхьэнэм, зытеухуам и закъуэкъым. Абы хеубыдэ къэзыгъэлъагъуэ (пластикэ) метафорэри, псалъэхэм, макъхэм къахэIукI щIэжьыуэ (анафорэ, аллитерацэ, ассонанс н. къ.) яукъуэдийри. Зы бзэм щызэфIэпщIа щIэжьыуэр (музыкальность жыхуаIэр) нэгъуэщIыбзэм подстрочниккIэ пхуэхьынукъым. Ар подстрочникым къыхуэубыдыркъым, къыIэрыхьэркъым. Макъ зэщхь зэпэджэжхэм усэр нэхъ къеджэгъуафIэ, нэхъ дахэ, щрамыгъэлейм деж, ящI. Арами, я къалэныр абыкIэ зэфIэкIыркъым. Езыхэри мыхьэнэ е, нэхъ дысакъыу жытIэнщи, мыхьэнэзэпыщIэ хъуауэ усэ сатырхэм къыщыкIуэнкIэ мэхъу.
Уи тхыдэр куэдрэ къэкъуэлъащ,
Лъыкъуалэр жэщхэм къакIэрыжу.
Уи дыгъэр куэдрэ къолIэлIащ,
Лъы бжьыгъэ птелъхэр пхуилъэщIыжу («Дуней телъыджэ», н. 123) 78
А. хьэрф – лъ. Б. макъ (фонемэ) лъ – ы. В. лъы – кровь.
Лъ – ы фонемэм мы усэ сатыритIым щызэпещIэ мыхьэнэ зыбжанэ. АдыгэщIым зауэ гуащIэ куэд (къэкъуалъэу) щекIуэкIащ. Адыгэхэм апхуэдизкIэ лъы куэд яфIэкIуэдырти, жэщхэми лъы къакIэрыжу къыпфIэщIырт (пщыхьэщхьэ пшэплъ е жэщыбг мафIэс). Зэран хъунукъым мыбыи гу лъыттэмэ: лъыр жэщкIэ къакIэрыжу жиIэркъым, – лъыкъуалэр – жи.
Къуалэ. Къуалэбзухэр. Лъы. Къуалэ. Лъыкъуалэ.
Лъыр уэру, дриутхейуэ, къыщижкIэ, къуалэ къэзылъэтыхьхэм яригъэщхьу къигъэщIауэ щымытауэ пIэрэ пасэрей адыгэм а псалъэр? Арамэ, лъыкъуалэ псалъэри къурш пейзажым гъуэзэджэу хозагъэ.
Мис урысыбзэм ар зэрырагъэзэгъар:
Ночь истекала кровью, клокоча,
Котлом твоя история кипела.
А солнце наподобие врача,
Израненное врачевало тело. («Красный всадник», стр. 38)
Хъарзынэу схужыIэнукъым япэ сатырыр. ЕтIуанэ сатырым (шыуаным) усэр пщэфIапIэмкIэ ирехьэкI е дауэдапщэм хехьэ: хьэгъуэлIыгъуэ, нэщхъеягъуэ; шыгъуэгумкIэ пхъэ мафIэ щызэщIагъэнауэ лы ягъавэ, лэпсыр къокъуалъэ. Ещанэ сатырым усэр унагъуэ Iуэхум нэхъри пэгъунэгъу ещI. Сатырхэм щIэжьыуэ хъарзынэ яхэлъщ, ауэ щIэжьыуэр (макъ зэпэджэжхэр) адыгэ тхыдэр, лъэпкъыр, хэкум и пейзажыр макъкIэ зэрызыгъэубыд къару хъуакъым.
ЗэдзэкIакIуэм и пащхьэ къихута подстрочникыр «къызэригъэпсэужыф» Iэмалхэм ятеухуауэ Iэджи ятхащ лъэпкъышхуэхэм я литературэхэм елэжьхэм. Сыт хуэдэ тхыгъэри тхылъри нэгъуэщIыбзэкIэ зэбдзэкIыфынущ, – жызыIэу утыку ихьэхэр абы пыщIа гугъуехь псоми Публицистикэ
фIыуэ щымыгъуазэу аращ.
Лирикэ жыхуэтIэм Iуэхур игъащIэкIэ пхузэмыдзэкIынур нэхъыбэу къызолъытэ. «Зыгуэр хуэдэурэ» жыхуаIэ щIыкIэмкIэ сытри зэбдзэкIыфынущ. Абы лэжьыгъэшхуэ езыхьэлIа урысхэм (В. Жуковскэм деж къыщыщIэдзауэ) я сэбэпкIэ дэри Iэмал дгъуэтащ дунейпсо литературэ жыхуаIэм и бжэ дазэм зэзэмызэ дыдэплъыну.
хуэкIуа нэужь, Псалъэм папщIэ, Пастернак Б. А. зэридзэкIам, Верлен П., Бараташвили Н. сымэ я лирикэр, Шекспир В. и трагедиехэр, нэгъуэщI куэди хъарзынэ дыдэ хъуауэ къысщохъу. Байрон Дж. дуней псом щыцIэрыIуэ усакIуэшхуэщ, арами, къытезгъэзэжу и усэхэм седжэжыну си гум зэикI къихьэркъым. УрысыбзэкIэ щызэрадзэкIым куэдыIуэ яфIэкIуэдауэ къызолъытэ.
Иджы лъагапIэм дыкъехыжынщи, ди Iуащхьэжьыр зэ къэтплъыхьыжынщ. Дэ, адыгэхэм – Къэбэрдейми, Шэрджэсми, Адыгейми – зэдзэкIын лэжьыгъэм зэманышхуэ, къару куэд тедгъэкIуэдащ. Псори апхуэдэт Совет властым и лъэхъэнэм. Властыр щыIэжкъым – и гъурри и цIынэри къыщIэщыжащ.
Ди литературэхутэ щIэныгъэр тIэкIу зыгъэзэгъуейуэ дунейм зэрытетым къикIыркъым творчествэр зи натIэу зи гъащIэр зыхьхэм ди Iуэху еплъыкIэр уэншэку щIагъым щIэдгъэпщкIуэн хуейуэ. Ауэ уэншэку щIагъми щхьэнтэ щIагъми щIэзмыгъапщкIуэу сотхэ, зэдзэкIыным и сэбэп ди литературэм къемыкIауэ жыпIэныр къемызэгъми, а Iуэхум зы «ауи» хэлъщ. ЗэбдзэкIын дэнэ къэна, «анэдэлъхубзэмкIи къытрамыдзэхатэмэ нэхъыфIт», жозыгъэIэ куэд урысыбзэкIэ зэрадзэкIауэ дунейм къытехьащ. КIуэаракъэ, зэрегъэдзэкIыным хуэнэхъуеиншэт ди тхакIуэхэм я нэхъыбэр.
Кавказ Ищхъэрэм и усакIуэ нэхъ цIэрыIуэ дыдэхэм ящыщ зым теухуа анекдот гуэр жьэрыIуатэу зэIэпахыу щытащ, илъэс тIощIырыпщIкIэ узэIэбэкIыжмэ. УсакIуэр зэзыдзэкIым и деж мэпсалъэ хъыбар иригъащIэу игъэгуфIэну.
– Сэлам узох, усэщIэ стхащ!
– Уалейкум сэлам, зэздзэкIащ а жыхуэпIэр.
Лъэпкъ тхакIуэхэм я гъащIэмрэ творчествэмрэ оригиналыр нэхъ псынщIэIуэу зэрегъэдзэкIын Iуэхум пIэщIэIущIэ гуэри зэрыхэлъар къыхощ мы анекдотым. Сыт зэдзэкIыным хуэнэхъуеиншэ тхакIуэхэр апхуэдизу зыгъэпIащIэр? Урысыбзэр – къэралыбзэщ. А бзэмкIэ ятхащ дунейм нэхъ ин дыдэу тет литературэхэм ящыщ зыр. Урысыбзэм нэхъыбэм уакърегъэцIыху, уи тхылъхэм я тиражыр егъэбагъуэ, нэхъ цIэрыIуэ уещI. Урысыбзэм – орденым, медалым, званием нэхъ пэгъунэгъу уещI. КIэщIу жыпIэмэ, хъун хуэдэ гуэр птхырэ уи тхыгъэхэр тэмэму зэрадзэкIыфмэ, уи кIэныр къикIащ. ТхакIуэр емыкIу пщIы хъунукъым, сыт абыхэм щIыхуейр жыпIэу, ари псэун хуейщ. Официоз идеологием и «накъырэм зэрепщэр» фIэмащIэу, а накъырэр зыIэщIэлъым (властым) гу зылъригъэтэн мурадкIэ тхэнзэрегъэдзэкIыным епIэщIэкIыIуэу анэдэлъхубзэр зыхуей-зыхуэфIым (гъэкъэбзэным – узэщIыным) емылIэлIэф, елIэлIэну хуэмеищэ хъуа тхакIуэм и этикэмрэ эстетикэмрэ проблемэм зэщIиблэнукъэ? Эстетикэм щыщкъэ бзэм, псалъэм я къэгъэсэбэпыкIэр? НэгъуэщIу жыпIэмэ, 79 Публицистикэ
тхакIуэм и стиль жыхуаIэмрэ и эстетикэмрэ зэгуэхыпIэ яIэкъым. Бзэр ещIэкъуауэмэ, нэмыщIысамэ стиль щыIэкъым е щыIэр щIагъуэкъыми абы эстетикэри зэдехь, узытепсэлъыхьыжын къэмынэу, икIэм-икIэжым, тхакIуэм и этикэри къулейсызу къыщIокI.
Анэдэлъхубзэм тегъэчыныхьауэ хуэмысакъыфа е хуэсакъыну хуэмея тхакIуэм къызыхэкIа, зыхуэлажьэ и лъэпкъым хуиIэ лъагъуныгъэр сыткIэ къыупщ хъуну?
Ди критикхэм, литературоведхэм я лэжьыгъэхэм сэ зы гъэщIэгъуэн хызолъагъуэ. ТхакIуэм и стиль гурыIуэгъуэм (понятием) теухуауэ абыхэм нэгъуэщI мыхъуми напэкIуэцI Iыхьэ щанэ къахэбгъуэтэну тыншкъым. ТхакIуэм и стилым утепсэлъыхьын папщIэ, ар зэрытхэ бзэр «къыпIурыщэщу» пщIэн хуейщ. Ди жагъуэ зэрыхъущи, ди литературоведхэм апхуэдэу ар къызыIурыщэщу яхэтыр мащIэщ. (Мыр темэшхуэщ).
Дунейм щхьэхуит дыдэу тетар тхакIуэ закъуэтIакъуэххэщ, тетамэ. Сэ фIыуэ къызгуроIуэ Налшык е Мейкъуапэ удэсу Солженицын Александр и «Архипелаг » е Джордж Оруэлл и «Кхъуэ фермэм» хуэдэ птхыуэ къызэрытрумыгъэдзэфынур. Ауэ. ЕтIуанэу, ещанэу къиптхыкIыжыну, нэхъ бгъэкъэбзэну узыхуэщхьэха тхыгъэр
уепIэщIэкIыу нэгъуэщIыбзэкIэ щызэребгъэдзэкIкIэ, уи анэдэлъхубзэм хуэблэжьыфын, хуэпщIэфын Iуэху щхьэпэ гуэр къанэркъэ? ЗэрегъэдзэкIыным хуэмыпIащIэу анэдэлъхубзэм псэ хьэлэлу хуэлэжьащ Нало Заур, Нало Ахьмэдхъан, МафIэдз Сэрэбий, IутIыж Борис, Мэзыхьэ Борис, Гъэунэ Борис сымэ.
Я тхыгъэ нэхъыфIхэм ущеджэкIэ, я адыгэбзэр уи псэм къеныкъуэкъуркъым, тыншу хозагъэ. Дэ тхакIуэ цIэрыIуэ диIэхэщ, я тхылъ къэсщтамэ, икIэм нэзмыгъэсыфу згъэтIылъыжу. И бзэр къыстехьэлъэрэ – седжэркъым.
ИкъукIэ гъэщIэгъуэн хъунт ди къэбэрдей-шэрджэс литературэбзэм зэрызиужьа щIыкIэм къыдэбжэ лэжьыгъэ – ХьэтIохъущокъуэ Къазий и тхылъым къыщыщIэдзауэ нобэм къэсыху къызэщIиубыдэу – диIэныр. (Дэ диIэн хуей куэд къэнащ икIи къонэ).
Мы тхыгъэр щIызэхэзубла «подстрочник» темэм и жыпым проблемэ куэд къызэрилъэлъам гу лъытэгъуейкъым. Иджы зедгъэзэкIыжынщ къызэредгъэжьамкIэ. «ЩыхупIэ». Мы поэмэ цIыкIур зытеухуар
урысыбзэкIэ жизнь Духа, «духовность» жыхуиIэм (культурэм и лIэужьыгъуэ гуэрым – музыкэм, живописым е поэзием) псэр хьэщыкъ щыхуэхъукIэ узыхигъэт гурыгъур, къыппигъаплъэ шынагъэ, нэгъуэщIым дежкIэ гурыIуэгъуей хъунухэр аращ.
Я талантымрэ езым пэжу къалъытэмрэ гугъу иригъэхьауэ е текIуэдэпауэ культурэмрэ литературэмрэ хэтар, ноби хэтыр бжыгъэншэщ жытIэмэ – щыуагъэ хъуну си гугъэкъым.
НэгъуэщI IэнатIэ (сферэ) пэрыт лэжьакIуэхэри гугъуехь Iэджэм хэтщ. ТхакIуэмрэ художникымрэ я гугъуехьыр, сэ къызэрызгурыIуамкIэ, тIуащIэу къэплъытэ хъунущ. Ар къыхокI мыпхуэдэ щхьэусыгъуэхэм:
а. нэгъуэщIым и творчествэр гурыIуэгъуафIэу зэрыщымытым. б. абы мыхьэнэшхуэ иIэу куэдым къызэрамылъытэм, зэрыхуэмыныкъуэм, зэрыхуэмейм.
нукъым. УимыIэр бгъэпщкIун?
в. Творчествэм къыпэкIуэшхуэ зэрыщымыIэм. Ар пхуэгъэпщкIу- 80 Публицистикэ
А хуэмейхэм я бжыгъэм хиубыдэнкIэ мэхъу фIыуэ плъагъу уи Iыхьлыхэмрэ уэ къогъэзахэмрэ я нэхъыбэри. ФIыуэ сызыщыгъуазэу зы щапхъэ къэсхьынщ. 1960 гъэ лъандэрэ сэ Iейми фIыми зыгуэр къытрызогъадзэри, а зэманым къриубыдэу стхар, злэжьар зыгуэркIэ фIэгъэщIэгъуэну, абы зы мыхьэнэ гуэр иIэу ибжу гу зылъызигъэтауэ сыкъызыхэкIа лъэпкъым – Бещтокъуэхэ – яхэтар зы цIыхухъущ.
Псоми гу лъатэурэ екIуэкIащ хьэгъуэлIыгъуэ, нэчыхьытх, кIэлъыгъакIуэ, кIэлъыкIуэж, унэишэ, щауэишыж, мулид, нэгъуэщIкъинэмыщI куэдым сызэрымыкIуэфым. Си Iыхьлы дыдэхэм ящыщ бзылъхугъэ гуэрым мыпхуэдэ упщIэ къызикъузылIауэ щытащ: уэ иджыри утхэрэ? ЗэрыжиIа щIыкIэм (интонацэм) тепщIыхьмэ, упщIэр къызэрызитын хуеяр мыпхуэдэут: Уэ иджыри къэс щхьэр бгъавэрэ?
Гонорарым, мылъкум, творчествэм емызэгъыщэ къулыкъум – абыхэм япыщIа проблемэхэм я закъуэкъым зи гур творчествэм ета цIыхум и гугъуехьхэм я хэкIыпIэр. Апхуэдэ гугъуехьхэм щызэхуэпхьэс гурыгъу гугъусыгъухэр – сурэту, е поэмэ цIыкIуу дунейм къытехьэмэ гум дежкIэ нэхъыфIкъэ, ар инфарктыр здэщыIэ лъэныкъуэмкIэ ирахуэкI нэхърэ.
«ЩыхупIэ» поэмэ цIыкIур зытеухуар урысыбзэкIэ «жизнь духа, духовность» жыхуаIэм узыдришей лъагапIэмрэ абы узыщыIууэнкIэ хъуну шынагъэ (шынагъуэкъым) гуэрхэмрэщ. (Сэ къэслъытэркъым «духовность» псалъэм и мыхьэнэр кIуэрэ пэт къагъуэтыжауэ нобэ куэдрэ ягъэджэрэз «псэкупсэм» къитIасэу. «Терминологическэ псалъалъэ» диIэн зэрыхуейрэ куэд щIат).
АтIэ, арати, «духовность» е абы ещхь зыгуэрым лъагапIэм дришея лирическэ лIыхъужьыр «икIи уимыкI икIи уимыс» жыхуэпIэ хъун щытыкIэм къихутащ.
Мис Къэжэр Иннэ итхыр а щытыкIэм теухуауэ.
«Восхождение» как выясняется, не конечная точка земного пути. Вершина открывает новую панораму, создает другие отношения: чем выше подъем, тем абстрактнее становятся преграды, заслоняющие небо, тем явственнее вырисовывается бездна. Тесная связь этих категорий тонко раскрывается в стихотворении «Обрыв» (Инна Кажарова, стр. 44).
Мы поэмэ цIыкIур и лъащIэ дыдэм нэс Иннэ къызэрыгурыIуам, абы теухуа и гупсысэр урысыбзэ тэмэмкIэ ди пащхьэ къызэрырилъхьам и щапхъэу иджыри зы абзац.
«Не железные цепи, не воля богов, а собственный страх приковывает человека к скале, вынуждая его столкнуться со своей ничтожностью, осознать свою трусость в той полноте и ясности, которая на земле (внизу) при наличии надежной опоры, мало доступна. Лирическая ситуация разрешается Духовным преодолением пропасти.» (стр. 44).
Сыт зыхуэсшэр псалъэр? Щыуагъэшхуэ къэзгъуэтауэ ара? Аракъым. Иннэ подстрочник щищIым фIэщыгъэцIэу поэмэ цIыкIум къыхуигъэнар «Обрыв» псалъэр аращ. «Пропасть» псалъэр къызэригъэсэбэпыр зэ закъуэщ. Щыуагъэ хуэдэкъым. Обрыв, – а, м. 1. см. оборвать, – ся. 2. Место, где оборвано. О – в в проводе. 3. Крутой откос по берегу реки, краю оврага. Песчаный обрыв. Прыгнуть с обрыва. С. И. Ожегов (стр. 397). Пропасть1, и, мн – и, – ей ж. 1. Крутой и глубокий обрыв, бездна. Дорога над пропастью. С. И. Ожегов (стр. 567). Подстрочни-
6 Заказ №183 81 Публицистикэ
кым фIэщыгъэцIэу къыхуэнэн хуеяр, шэч хэмылъу, «Пропасть»-р аращ. Сыт щхьэкIэ? 2. ЩыхупIэр зытеухуамрэ «обрыв» псалъэм уи гупсысэр зыхуишэнкIэ хъуну кIапсэ кIапэ, гъущIыкIэ сыт хуэдэхэмрэ зэхамэщ. «Обрыв»-м темэр ирегъэлъэхъшэх – кIапсэ кIапэм, электроIэмэпсымэхэм, псы цIыкIу гуэрым и нэпкъым хуешэ.
ЩыхупIэр (пропасть) лъагапIэм щыщщ. Абы къыщынэркъым, убэлэрыгъмэ, уи щхьэр уи щIагъыу здэбунэтIыну ищIагъыр (низыр) уегъэлъагъу.
Щы-р щIым хэт щI-ыр аращ.
Ху-р зехуэн, техуэн, гуэхун псалъэхэм хэт ху-р аращ.
ПIэ-р тIысыпIэ, гъуэлъыпIэ, къэувыIэпIэ псалъэхэм хэт пIэ-р аращ. «ЩыхупIэ» псалъэм, убэлэрыгъмэ, уи щхьэр уи щIагъыу уехуэхыу, «кIэ щыбгъуэтыну» щIыпIэр уегъэлъагъу.
«Адыгэбзэ псалъалъэм» итщ тэмэму икIи гурыIуэгъуэу:
ЩыхупIэ – пропасть, обрыв. (УщыхункIэ здэшынагъуэ бгы лъагэ. ЩыхупIэ шынагъуэ. «Адыгэбзэ псалъалъэ» (н. 791). Уи щхьэр уи щIагъыу щIым ухуэзышэну къарур кIэщIрэ шэрыуэу щызэхуэкъусащ жыпIэнщ щыхупIэ псалъэм, поэмэ цIыкIур зытеухуа, лъагэIуэу дэIэбея къарур (Духовное напряжение) лирическэ лIыхъужьым и псэм зэрыщышэщIам хуэдэу.
«ЩыхупIэм» теухуа анализым хъарзынэу поувэ Къэжэрым «Акъужь симфоние» лирэ поэмэм ирищIэкI псалъэмакъ гъэщIэгъуэнри.
«Именно наличие частицы космического света способно породить титаническое.» (стр. 45). Мыбдежми зы «ауэ» Iуэхум хэлъщ. «Акъужь симфониер» «Симфония ветра» мэхъу. ТIэкIущ зэрызэщхьэщыкIыр. АрщхьэкIэ – а тIэкIуми зыкъом ехъуэж. Акъужь – свежак (ветер) КъуршымкIэ къриху жьы къабзэ щIыIэтыIэ. «Адыгэбзэ псалъалъэ» (н. 23. М-ва, «Дигора», 1999 гъ).
Псалъалъэр зэхэзылъхьахэм тэмэму ящIащ «свежак» псалъэр япэ зэрырагъэувар. Арами, акъужьыр сытым щыгъуи щIыIэтыIэу сэ схужыIэнукъым. Сыщымыуэмэ, акъужьыр тIэкIу мащIэу хуэбэнкIи мэхъу. Псалъэм папщIэ, пщыхьэщхьэм къепщэ «роза ветров» жыхуиIэр. «Акъужьыр» щызэбдзэкIкIэ псом нэхърэ нэхъ тэмэмыр «свежий ветерок» жыхуиIэрауэ къыщIэкIынщ. Апхуэдэу пщIымэ, поэмэ цIыкIум и щIагъщIэбзэ темэми нэхъ хуокIуэ: литературэм, искусствэм талант хэлъу, щIэщыгъуэу къыхыхьэр – акъужьым хуэдэщ. Арами, а щIэр къыхыхьэным гугъуехьу пыщIар мащIэкъым. Жьыр (ветер), дауикI, акъужьым нэхърэ нэхъ щIыIэщ, нэхъ пхъашэщ.
Мы щапхъэхэмкIэ сэ Иннэ згъэкъуаншэу аракъым. Тхыгъэ зэбдзэкIыныр Iуэху джэгукъым, литературэ жыхуаIэм уи фIэщу убгъэдэтмэ. Тхылъыр къыдэзыгъэкIа секторым и лэжьакIуэхэр зым и лэжьыгъэм адрейр нэхъ набдзэгубдзаплъэу хэплъэжатэмэ, сыт ягъэ кIынт. Мы щапхъэхэр къызэрысх тхылъ цIыкIум и научнэ унафэщIым и закъуэкъым профессорыр, рецензие езытаитIри профессорщ. МащIэу пхужыIэнукъым я щIэныгъэр. Пэжкъэ?
Дэ, тхакIуэхэм, усакIуэхэм ди творчествэр кхъужь хъуам хуэдэу хьэзырыбзэу жыгым къыпыхуркъым, гугъу дыдехьу илъэсипщI бжыгъэкIэрэ зэхудохьэс. КъыдэмыупщIыххэу, зэрамыдзэкIынуи Iэмал имыIэу щыхъуакIэ, шэч хэмылъу, секторым щIэлъ Iуэху бгъэдыхьэкIэр хъуэжын хуейщ (Мыбдежым абы нэхъыбэ щыжысIэнкъым). 82 Публицистикэ
«Однако лучу, исходящему из души в произведениях Бештокова альтернативой выступает другой свет – электрический. (Электрический свет горит. Глаза видят. «Молитва солнцу», стр. 45).
Мы щапхъэри зэхэзыгъэзэрыхьхэм япоувэ: зыщыщыр «Лъапсэ» циклыр аращ. Уэздыгъэр маблэ, нитIыр маплъэ, Мис удз нэгъунэ Къэбэрдейр («Дуней телъыджэ», нап. 265»).
О, история наша, из твоей сумы
Я бы отнял свое сердце.
Дал бы ему убежать сломя голову,
Заставил бы его спрятаться от тебя. (Инна Кажарова, стр. 47)
АдыгэбзэкIэ: Тенджыз Iуфэ гъуэгуанэ (н. 9).
О, ди тхыдэжь, уи къапхъэным
Си гур къыпфIыдэсхыжынт.
Щхьэхьу ныщIэзгъэпхъуэнти,
ЗыпфIезгъэгъэпщкIужынт. («Дуней телъыджэ», н. 465) Сыт къэхъуар? Къэхъуагъэшхуи щыIэкъым, къапхъэныр хъуржын ящIри, псори зэхэтхъуа хъуащ. Уи гум емышыкъылIэнкIэ Iэмал иIэкъым мыпхуэдэу Iэ щIыIэкIэ уи творчествэр, илъэс куэд щIауэ гугъу узыдехьыр, «зэрагъэпэщыжауэ» ущрихьэлIэм деж. Сыт хуэдэ псалъэкIэ сэ зэрызыхуэзгъэзэн хуейр апхуэдэу «къысхуэсакъа», ди литературэм и зыужьыныгъэм «темыплъэкъукIыу» хуэлажьэ секторым?
Иджы ди нэгу къыщIэдвгъэгъэхьэт щапхъэу къэсхьа подстрочникхэмрэ абыхэм хуэдэхэмрэ къытращIыкIыжа (къытезыщIыкIыжари ахъшэм и гузэвэгъуэм хигъэлъэда халтурщик гуэру) си усэ тхылъ, – Бещтокъуэ Хьэбас, – жиIэу тедзэжауэ, урысыбзэкIэ зыгуэрхэм къыдагъэкIауэ (сэ «Дуней Пэжым» сыкIуэжа нэужь). Ара илъэс 55-кIэ гугъу зыщIезгъэхьар? Дызезыхуэр, дыкъезыхуэкIыр сыт хуэдэ жин, дыхэмылъадэу, зыкъытфIэмыщIыжу делэжьмэ сыт щIэмыхъур литературэ жыхуаIэм мы къытхуэнэжа зэман мыкуэдым? «Особо важным оказывается здесь то, что составляет контраст неустойчивости и препятствует окончательному разрушению адыгского мира. Закономерно, что этот контраст связывается преимущественно с образом горы.
Тебе осталось кость народа – основание Закаленное огнем долгого времени. (Инна Кажарова, стр. 47).
Мыращ зи гугъу ищIыр: Къыпхуэнащ лъэпкъ и къупщхьэр – Илъэс куэд я мафIэскIэ псыхьар. («Дуней телъыджэ», н. 409)
нэхъыщхьэр, 83 Публицистикэ
Подстрочникым поэзие къызэрыхэмынам дытепсэлъыхьынкъым.
Мыхьэнэр къызэщIикъуэфа? ЩIалэр зеиншэмэ, «лъэпкъкъымкъупщхьэкъым» хужаIэнкIэ мэхъу. Кавычкэм дэтыр идиомэщ. Лъэпкъыу дунейм тетым я нэхъыбэм лIакъуэр (родыр) цIыхухъум къыдабж. «ХьэжыщI сыкIуэрэ псапэ сщIэмэ, си гуэныхьыр тхьэм сщхьэщихынщи, си лъэпкъым къупщхьэ хуэхъунщ, – къуэ къызитынщ, – жиIэри Инус Мэккэ кIуащ. (Каб.-русский ф-кий сл-рь. Сост. Б. М. Карданов, 1968 г. Ст. 149).
«Лъэпкъи-къупщхьи» фразеологизмэм жылэ псалъэр хэмыт щхьэкIэ, «зерно» мыхьэнэри къызэдеубыд. Усэ сатырым акцентыр щхьэтечу трегъэувэ: нэхъыщхьэр – лъэпкъыр къэнэнырщ, щыIэнырщ. НэгъуэщI зыгуэру жысIэнщи, «лъэпкъ и къупщхьэр» адыгэ тхыдэмрэ менталитетымрэ куууэ хэщIа метафорэщ, тIэкIу тешхыхьащ жумыIэмэ. «Основание» псалъэм а метафорэр «еухъуэнщI», ирекъухьри, памятник зытрагъэувэ постамент е стелэ уи нэгу къыщIегъэхьэ.
Ди зэхэтыкIэкIи ди зэхэщIыкIкIи урысхэм нэхърэ адыгэхэр ноби нэхъ дригъунэгъущ лIакъуэ (родовой строй) жыхуаIэм. А лъэхъэнэ жыжьэ Iейуэ IумыкIуэтам къытхуигъэна псэлъафэхэри (фразеологиери) нэхъ къыдэхуэбэкIыу къыщIэкIынущ къыщыдгъэсэбэпкIэ. Иджыри зымащIэ тIэкIу: кость народа.
И пэжыпIэм дыхуеймэ – цIыхубэр аращ народыр. «Лъэпкъ и къупщхьэр – нэхъыщхьэр» щыжиIэкIэ, нэхъ зэрызэбдзэкIыну тэмэмыр этнос псалъэрщ. Усэр зэрыщыту къапщтэмэ и контекстми аращ жиIэр. СоюзкIэ зэпха «лъэпкъ и къупщхьэ» псалъитIыр идиомэ ирикъуу къэнауэ жыпIэ мыхъуну щхьэкIэ, абы и мыхьэнэр къахуэна, къагъэнаIуэ пэлъытэщ. Абыхэм къапэув урыс псалъитI, идиому къызэрыгъуэгурыкIуам и нэпкъыжьэ ятелъу, къэгъуэтыгъуафIэкъым. «Соль земли» жыхуаIэр пэгъунэгъущ «лъэпкъ и къупщхьэм», ауэ зэтехуэркъым. КIэщIу жыпIэмэ, Къэжэр Инни секторми захуэбгъэгусэ хъунукъым. Поэзие жыхуаIэм, дэтхэнэ лъэпкъым ейми, игъащIэкIэ пхузэмыдзэкIын куэдым ущрихьэлIэнущ, Iуэхум фIыуэ щыгъуазэ Фрост Роберт Ли (1875-1963 гъ. гъ.) аращ щIыжиIари мыпхуэдэу:
«Поэзия это то, что гибнет в переводах».
Мис нэгъуэщI щапхъи.
«И все же разве можно убить гору?! В твою землю, где обновляются кости, наверное впиталось много силы». Ст. 47. Литературэр зыджхэм зыри схуамытхмэ, си пIэкIэ зэхамылъхьэмэ, нэхъ къэсщтэнущ. Кавычкэм дэту къэсхьа сатырхэр си творчествэм щыщу жыIэгъуейщ.
Удахэти – жагъуэгъу уи натIэт,
ИтIани къурш яхуэукIынт?!
Къупщхьэжь зыдэщIэлэж уи ятIэм
КуцI куэд хэткIуауэ къыщIэкIынт. («Дуней телъыджэ», н. 118)
– ЗыдэщIэлэж уи ятIэм – щыжысIэкIэ, сэ сызытепсэлъыхьыр медицинэм (грязелечебницэхэм) къыщагъэсэбэп ятIэр аращ. Къэжэ- 84 Публицистикэ рым зэрызэридзэкIам тепщIыхьмэ, кхъэм щIэлъхэм я къупщхьэри къэщIэлэжу жысIэ хуэдэу уригъэгупсысынкIэ мэхъу. Кхъэри – ди хэкум щыщ щIы кIапэщ.
«Впиталось много силы» псалъэухам къыхуэщтэркъым, къыхуэгъэкъарукъым «куцI куэд хэткIуауэ къыщIэкIынт» сатырым и мыхьэнэр. Усэр зэхэфыщIа хъуащ, гугъу сыдехьу къэсцIыхужу.
Сэри тIэкIу езгъэлеяуэ къыщIэкIынкIи мэхъу. Зауэ щекIуэкIкIэ, къупщхьэ Iэджэ якъутэ. Якъутэм куцI къыщиткIуи къохъу. Уи сатырхэр тIэкIу пхъашэIуэщ, натурализм жыхуаIэм нызэрохьэс, къызжаIэкIэ си жагъуэ хъунукъым, ауэ гурыIуэгъуей дыдэу къэслъытэркъым.
Адыгэбзэ зымыщIэм, егъэлеяуэ къыдэпхъэшэкIа адыгэ тхыдэм щымыгъуазэм мы сатырхэр къыгурыбгъэIуэн щхьэкIэ, зыкъом къыхуебгъэкIуэкIын хуей хъунущ. Усэ тхылъым апхуэдэ комментариехэр къыщезэгъыщэу щыткъым. КъыхуебгъэкIуэкIми, прозэщ къызэрыхуебгъэкIуэкIынур. Къэжэр Иннэрэ Хьэвжокъуэ Людмилэрэ ящыщщ си творчествэр лъэпкъ гъащIэм (тхыдэм, этнологием, фразеологием, менталитетым) пыщIа зэпыту къызэрыгъуэгурыкIуам гу нэхъ лъызытахэм. Ар зэикI зэдзэкIыгъуафIэ хъунукъым, ауэ зэIыпщIэфынущ, щыгъуазэхэм къахуэмыцIыхужу.
Урысеймрэ дэрэ ди тхыдэм (историем) зэпылъыпIэ куэд иIэ щхьэкIэ, ди этнологиер, менталитетыр зэпэщхьэхуэщ. Щызэпэмыщхьэхуэжым деж – адыгэ щымыIэжу аращ. Сэ сыпагэу е икъукIэ сыкъулейуэ аракъым, «Красный всадник»-м иужькIэ зы сатыр щIызэрезмыгъэдзэкIар. Си Iуэху зытет сощIэж, нэгъуэщIу жыпIэмэ, къызыхэсщIыкIым сыщыгъуазэщ, къыхэсщIыкIыр солъагъужри аращ.
«Наверное, впиталось много силы.» ЗэрызэридзэкIа бзэмкIэ пытщэнщи: какой силы? Небесной? Земной? Физической? Духовной? Чьей силы? МыгурыIуэгъуэу къонэ. Иннэ фIыщIэ хуэфащэщ къызэрипхъуэтыфымкIэ, къызэрыгурыIуэмкIэ. КъыгурыIуар иIуэтэну гукъыдэж зэриIэмкIэ. Арами, урысыбзэм щыпхуимыгъэзагъэм деж, псом нэхърэ нэхъ тэмэмыр – уемыIусэнырщ. 85
Мы къалэ къомыр щыхэтIа
Адыгэ лъапсэм псэ хэтамэ,
Хуэмышэчыжу хэлъэтащ,
Лъэтауэ уэгум щопIэтIауэ. («Дуней телъыджэ», н. 44)
Божественное же в его творчестве обычно выступает либо нейтрально, либо занижено.
Это небо пустовало в то время? Почему никто не подал голоса?
«Где зарыто это множество городов» (Инна Кажарова, стр. 44).
Усэм зи гугъу ищIыр «Синдика»-р е нэхъ иужьыIуэкIэ яухуауэ щыта къалэ гуэрхэр аракъым, атIэ Пащтыхьым и империем Кавказ Ищхъэрэм къыщыхитIауэ щыта къалэхэр аращ. Иннэ и подстрочникым ахэр псори щIитIащ. Мис Ожегов С. И. и псалъалъэм итыр: Зарыть – то же, что закопать. Стр. 202.
ХэтIэн – 1. вкопать что-либо. Пкъо хэтIэн. Лъэпщ и сыджыр щIыкъатибл и кууагъыу хитIат. 2. Построить что-либо. Псэуалъэ гуэр ухуэн, гъэувын. Псэуалъэ хэтIэн. («Адыгэбзэ псалъалъэ», н. 688). Публицистикэ Лым и лыр щIэузыр фIыуэ
Адыгэм къыдгурыIуащ. («Дуней телъыджэ», н. 465) 86

По какой причине болит кровь за кровь, ясно
Мы адыги осознали. (Инна Кажарова, стр. 50)
Си фIэщ хъуркъым урысыбзэм и мардэмкIэ убгъэдыхьэми, мыр жыIэкIэ, псалъэуха тэмэму.
ТIэкIу мащIэу зэсхъуэкIыу къэзгъэсэбэпа адыгэ идиомэм пэшачэ урыс идиомэ сэри сыщыгъуазэкъым, къысхуэгъуэтыркъым. Бзэр зымыщIэм кIыхьу къыхуебгъэкIуэкIын хуейщ къыгурыбгъэIуэн, зыхебгъэщIэн папщIэ. Мыри – псоми утегушхуэу зэбдзэкI зэрымыхъунум и зы щапхъэщ.
Си усэхэм хъунщIэпсынщIэету къытраупсыкIа подстрочник куэд Къэжэрым и тхылъым зэритымкIэ губгъэн зыхуэфащэр псом япэу секторым щIэлъа (2009 гъ.) зэхэтыкIэрщ. Тхылъыр къыдэзыгъэкIар – щIэныгъэшхуэ зэрыщIэлъыр зыгъэлъагъуэу литературэм, культурэм хуэлэжьэну зи пщэ къыдэхуэ институтщ. (Институт гуманитарных исследований Правительства КБР и КБНЦ РАН). Куэд пхужыIэнущ, ауэ кIэщIу зы упщIэкIэ сухынщ. Сыт дэ, Къэбэрдей адыгэхэм, иужьрей илъэс тIощIрэ тхум къэдгъэнэфа, «популизм» жыхуаIэм нэдмыхусу?
Адыгэ литературэхутэ щIэныгъэр соцреализмэм и тоталитар къупхъэм къызэрикIым и щыхьэту къэлъытапхъэщ иужьрей илъэс зыбгъупщIым дунейм къытехьа тхылъиплIыр: Паранук К. Н. «Мифопоэтика и художественный образ мира в современном адыгском романе» (г. Майкоп, 2000 г.), Гедгафова Э. М. «Художественно-стилевые тенденции кабардинской поэзии конца 20 в.». (Нальчик, «Эльбрус», 2008 г.), Кажарова И. А. «Человек и история в адыгской поэзии 1970-1990-х г.г.» Нальчик, 2009 г.), Хавжокова Л. Б. «Поэтический мир Хабаса Бештокова». (Нальчик, 2012 г.).
Адыгэ литературэр я тегъэщIапIэу кандидат, доктор лэжьыгъэ зытхауэ республикэм исым я бжыгъэр мащIэкъым. Зи гугъу сщIа тхылъиплIми къалэжь дэтхэнэми ятеухуауэ псалъэмакъ зэхэбублэну, статья щхьэхуэ ятептхыхьыну. Тхылъхэм яхэтщ нэхъ кууи, нэмыщIысаи уарохьэлIэ. Апхуэдэу щытми, ахэр литературэм сэбэп хуэхъунут. АрщхьэкIэ а тхылъхэр дунейм къытемыхьагъэххэ хуэдэщ – щым джэдыкIампIэ. ИкъукIэ тфIэдахэ адыгэ хабзэм къалэн къытщищIу ара «къытфIэмыIуэху» зэхэтыкIэр, хьэмэрэ ди щIэныгъэр куууIуэу къыщIэдгъалъэу, тIэкIу гуауэщхьэуэ дищIыжауэ ара? Университетым и адыгэ кафедрэм «щIэныгъэ хъарзынэ» яIэу дапщэ щылажьэрэ, езы институтым дапщэ щIэс я щIэныгъэр нэхъ лъагэжу.
Тепсэлъыхьыпхъэкъэ «Адыгэ литературэм и тхыдэ» тхылъышхуитIым. (I. т. 2010 гъ., . т. 2013 гъ.). Абыхэм тепсэлъыхьын, ахэр къызыгурыIуэн хуей щымыIэмэ, сыт къыщIыдэдгъэкIыр? Хуэмеймэ – сыт щIыхуэмейр? Хуеймэ – сыт щIыхуейр? Адыгэ литературэр, Публицистикэ
литературоведениекIэ дызэджэр, проблемэ зэфэзэщу зэхэлъущ сэ зэрыслъагъур.
ИджыпстукIэ нэхъ зи гугъу сщIыр – проблемэшхуэхэм ящымыщ хуэдэ щхьэкIэ, куэд зэлъыта, зэхэзыгъэзэрыхь кIэрывэж мэжаджэщ.
Си усэхэм къытрищIыкIа подстрочникыу Джэдгъэф Эммэ и тхылъ цIыкIум къыщихьхэми укъэзыгъэуIэбжьу хэтыр мащIэкъым.
Эммэ зытепсэлъыхьымрэ си усэр зытеухуамрэ зэщыщкъым.
Всадников 20 века
Наследники молодые, очищая слова,
Поэзией, богатым столом – Могут встречать приезжающих к нам гостей (стр. 23).
Е I-нэм и шууейхэм Я щIэблэм псалъэр яукъэбзри,
Поэзие – шыгъупIастэ бейкIэ
IуощIэф ди деж хьэщIакIуэ къэсхэм. («Дуней телъыджэ», н. 63) 87
ЕпщыкIубгъуанэм и шууейхэр – адыгэхэр аращ. Абыхэм я щIэблэр – иджырей адыгэ усакIуэхэрщ. ГурыIуэгъуэкъым Эммэ зи гугъу ищI е 20-нэ лIэщIыгъуэм и «всадникхэр». Мы подстрочникым дыхьэшхэн ещI усэр зеймрэ абы и гупсысэмрэ.
Подножие гор лежит свободно Распластавшись. К большому городу единственная дорога – Пуста. Стр. 23.
Къурш лъапэр хуиту щылъщ ИгъуэлъыкIауэ Къалэшхуэм хуэкIуэ лъагъуэ закъуэр НэщIщ. («Дуней телъыджэ», н. 225).
Хъарзынэу ищIа хуэдэ подстрочникым ухэплъэжыпэмэ – зы мащIэ тIэкIу хущощIэ: лъагъуэ закъуэр гъуэгу (дорога) хъуащ. Поэзием Iуэхур хуэкIуа нэужь, апхуэдэ «тIэкIуми» мыхьэнэшхуэ иIэщ.
Акъужьыр – гупсэхуу урибауэ хъууэ, щIэщыгъуэу литературэм е искусствэм къыхыхьэм я дамыгъэущ (символущ) поэмэ цIыкIум «къызэрыщепщэри» къызэрыхэщри.
Гъуэгу, шоссе, трасса, магистраль. Акъужьыр, дауикI, нэхъ пэгъунэгъущ къуршым, чыцэм, мэзым, уэсым, къабзагъэм. Аракъэ поэмэр зытеухуари. Дорога-м ухуэныгъэ лэжьыгъэшхуэ щекIуэкI щIыпIэ гуэрым ухуишэнкIи, абы ублишу Китайм нэс уишэнкIи мэхъу.
Нэхущ бэмпIэгъуэщ Дыгъэр къыхукъуоплъ Къоплъых къоплъыхьыр къалэм и уэнжакъхэм («Дуней телъыджэ», н. 225).
Душный рассвет, Солнце краешком своим выглядывает, Смотрит вниз, смотрит на городские трубы. (стр. 23).
Къоплъых, къоплъыхьыр – смотрит, смотрит хъуащ. Дыгъэр къеплъых къудейкъым, уэнжакъ нэгъунэ къоплъыхь. НэгъуэщIу жыпIэмэ, къэхутэныгъэ ирегъэкIуэкI, и акъужьыр къигъэкIуэн ипэ къихуэу.
«Хьэуам уэнжакъхэр хьэлъэу щонэщхъей».
Уэнжакъхэри нэху щыным хуигъэхьэзырын мурад иIэу арагъэнщ дыгъэр абыхэми къыщIиплъыхьыр. Зы тIэкIунитIэм, зы макъ закъуэм, теплъэгъуэр (картинэр) ехъуэж, и мыхьэнэри дэкIуэу.
Публицистикэ ЗызэIупхыныр, зыпIэтыныр гуапэщ,
ЗыкъомкIи жагъуэщ бгъэщIэщхъуну щIыр. («Дуней телъыджэ», н. 390)
Открыться, подняться – приятно,
Во многом обидно – затемнять землю. (Э. М. Гедгафова, стр. 27) Иджы – щотхъэжыр псыхъуэм
Сэхэр:
ЦIыхулъыр IэфIщ,
ЦIыхулъыр – маещ.
ЦIыхулъыр – ар тхьэкIумэкIыхьылъкъым.
ЦIыхулъыр – ар хьэIуцыдзылъкъым,
Мывэсэхэм цIыхулъ яфIэфIщ. («Бжьыхьэ дыщафэ», н. 80-81.)
Псалъалъэр къызэIудох: щIэщхъу – ошибка, оплошность. («Адыгэбзэ псалъалъэ», н. 811).
Тэмэм хъуакъым подстрочникыр – мыхьэнэр зэблишащ. 88
Мис Эммэ и подстрочникыр: Теперь ножам вольготно у реки И говорят они, сладка у человека кровь Жирна, ее мы пустим вновь.
Сэхэм зыри жаIэркъым. ТочкитIым и ужьым иту къакIуэ сатырхэр кавычкэкIи, дефискIи къыхэгъэщхьэхукIакъым. Джэдгъэфым ищIа подстрочникым и ужьрей сатыритIыр сысейуэ жыIэгъуейщ: кровь, вновь псалъэхэр рифмэгъу зэрызэхуэхъум дихьэхыщэри, къэмыувыIэжыфауэ аращ.
«Литературная Кабардино-Балкария» журналым (2005 гъ.) и етхуанэ къыдэкIыгъуэм тета си подстрочникыр аращ къэгъэсэбэпын хуейр.

Сэ зэикI къэслъытэу щытакъым стхым куэд хуэныкъуэу, абы урысхэри ди гъунэгъу лъэпкъхэри Iэмал имыIэу щыгъуэзэн хуейуэ. Арами, къыщIэдвгъэгъэхьэт ди нэгу: сэ «Дуней пэжым» сыкIуэжауэ зызогъэпсэху, тхакIуэхэм я союзи щIэныгъэ-къэхутакIуэ институти къыслъэмыIэсу. Ауэрэ екIуэкIыурэ, зи щхьэр интеллектым лъэныкъуабэ ищIа еджагъэшхуэ гуэрым игу къохьэ, Бещтокъуэ Хьэбас жыхуаIэу щытам и лирикэр урысыбзэкIэ къыдэдмыгъэкIыу хъунукъым, жиIэу. Сэ абы сыщегупсысым деж си лъыр лъынтхуэм идиихьу хуожьэ, холодильникышхуэ гуэрым адакъэр Iуэху, нэху щыху, сыдагъэсам хуэдэу.
ИщхьэкIэ къэсхьа подстрочникхэм хуэдэу «зы тхылъыфI» ирикъун кандидатхэм, докторхэм ягъэхьэзыр, абы профессорхэм Iэ щIадзыжри, папкэр IэщIалъхьэ усэ сатырхэр щам и бжыхьу ирихуэкIыну хьэзыр зэдзэкIакIуэ-халтурщик гуэрым. Ари цIыхущ. Псэун хуейщ. Унагъуэ Публицистикэ иIэщ е и щхьэр ищIыжын хуейуэ куэдрэ-куэдрэ «щытыкIэ гугъусыгъум» къыщихутэ щыIэщ. ГурыIуэгъуэщ абы къыщIригъэдзынур зыхуэдэр.
НэхъыфI, цIэрэ-щхьэрэ зиIэ зэдзэкIакIуэ Iуэхум къепшэлIэнущи. Республикэ цIыкIухэм ис тхакIуэхэм ящыщу апхуэдэ зэдзэкIакIуэ лъыхъуэр куэд мэхъу. ЕтIуанэрауэ, зи цIэ япэ къраIуэ зэдзэкIакIуэхэм дэ, ди литературэм, къыхуагугъэмрэ, дэ езыхэм зэхудигугъэжымрэ зэтехуэркъым. Я фIэщ пщIыну ухуожьэри, пхуэщIынукъым, подстрочникым къыхуэщтэркъым, хунэхьэсыркъым. Аргуэру: «Поэзия это то, что гибнет в переводах».
КIэщIу: сэ сыхуей «къыщIрагъэдзынум», е, нэгум нэхъ къыщIэувэу жысIэнщи – Щам и бжыхьым? Къэбэрдей литературэр хуеину абы? Подстрочникыр сэ си IэкIэ сщIауэ, зэзыдзэкIым сыбгъэдэсу дызэлэжьа тхылъ цIыкIум нобэ срогушхуэ схужыIэнукъым. Пэжщ, икIи сытеукIытыхьыркъым.
Иджы «зэдзэкIын проблемэм» гугъуехьу пыщIамрэ зэману текIуадэмрэ къэзыгъэлъагъуэ гукъэкIыж – щапхъэ гуэрхэр сэтей къэсщIтэмэ, литературэм къыхыхьэ щIалэгъуалэми литературоведхэми зыгуэркIэ сэбэп яхуэхъуну фэ изоплъ.
Си усэхэр урысыбзэкIэ зэрезгъэдзэкIыу, нэхъ цIэрыIуэ зысщIын мурадри сиIэт, Москва тезгъэзэжу МГУ-м и филфакым и аспирантурэм (1972) сыщыщIэтIысхьэжам. (НэхъапэIуэкIэ – 1968 гъэм – журналистикэмкIэ факультетыр къэзухат).
ЗэдзэкIын, зэрегъэдзэкIын Iуэхум фIыуэ ухэзыгъэгъуазэ Iэмэпсымэщ подстрочникыр. Абы и къалэн дыдэр усэ сатырым и мыхьэнэр зыри хэмыщIауэ, щымыщи къыхэмыхьауэ нэгъуэщIыбзэкIэ къэIуэтэнырщ. Апхуэдэр къыщохъулIэ щыIэщ, игъащIэкIэ къомыхъулIэни къахокI. Сэ икъукIэ зэманыфI тезгъэкIуэдащ подстрочникым. Лэжьыгъэм сыкъыщригъэкIуэтыпэм и деж, филфакым щеджэ, этажымкIэ си гъунэгъу студентхэр зыдэзгъэIэпыкъурт. Езыхэми сщIэр яфIэгъэщIэгъуэнти, къатемыхьэлъэу зэман къыстрагъэкIуадэрт.
Апхуэдэурэ зы папкIэ IувыфI зэзгъэпэщауэ щытащ аспирантурэм сыщIэсыхуи, абы ипэ къихуэ илъэсхэми.
ПереводчикыфIыр сытым щыгъуи къэгъуэтыгъуафIэкъым. Псори зэрыщыгъуазэщи, ущIалэху уотхъэ: зы махуэ гуэрым си щхьэм къощхьэрыуэри, си подстрочник IэрамэфI къызощтэри сокIуэ «Литературная газета»-м. Ягу ирихьмэ, зэзыдзэкIын езыхэм къагъуэтыфынщ, – арат сызэрегупсысар.
Зы бзылъхугъэ пIащэ гуэр сэрэ дызэпэщысу тIэкIурэ хоплъэ хуэсхьами, ехьэкIэ-къехьэкI хэмылъу къызжеIэ:
– Мы полуфабрикаты не принимаем. Апхуэдэ хьэщIагъэм иужькIэ узытепсэлъыхьын къанэртэкъым, сыкъотэджри сыкъыщIокIыж.
«Современник» тхылъ тедзапIэм си подстрочникхэр щыщIэслъхьар 1973 е 1974 гъэр аращ. А илъэсхэм, блыщI гъэхэм, а тхылъ тедзапIэм «еблагъэ гуапэ» зыжриIэхэм ящыщтэкъым журт лъэпкъым къыхэкIа зэдзэкIакIуэхэр. ДауикI, и щхьэ течауэ зыми апхуэдэу жиIэртэкъым, арщхьэкIэ Iуэхур зытетыр арат.
Яхуэсхьа подстрочникыр 1975 гъэм и планым хагъэхьат. А гъэм сэ аспирантурэр къэзухырт. СыкIэлъыплъурэ зэрамыдзэкIауэ тхылъыр 89 Публицистикэ
къыдэкIыу здэнутэкъым. Апхуэдэу сымыщIмэ, Iуэхур зэриухыным сыщыгъуазэт. КъыдаутIыпщыкIыр слъагъурт, зэзыдзэкIхэм (куэдым) я лэжьыгъэм сыхэплъат.
Си усэхэр яфIэнэщхъейти, редакцэм и лэжьакIуэхэр тIэкIу Iэнкун хуэдэт: «историческая общность людей – советский народ» жыхуаIэу, тегушхуэныгъэ хэлъу коммунизмэм хуэкIуэр, хуеини хуэмеини апхуэдэ усэхэм? (А илъэсхэм лъэпкъ литредакцэм и унафэщIу щытар, сыщымыуэмэ, Ванцетти Ивановичщ. И унэцIэр сщIэжыркъым. Редактору къыдэлэжьахэм ящыщщ нэхъ иужьыIуэкIэ усакIуэ цIэрыIуэ хъуа, зи творчествэм шовинизмэм и макъамэр IупщIу къыхэIукI Кузнецов Юрий. Ставропольскэ крайм щыщщ).
ЗэдзэкIынымкIэ договорым Iэ щIэдзыным Iуэхур щынэсым, лэжьыгъэм пэрыхьэнхэу хьэзырт Мориц Юнэрэ Плисецкий Германрэ. АрщхьэкIэ сэ япэ зизгъэщу редакцэм зыгуэр япэзубыду сыкъэувмэ, си Iэрытхыр планым къыхадзыжын тIэу еплъынутэкъым, зэ ягъэIэпхъуауэ щытати.
– Котенко Николай дыгурыIуащ уи усэхэр зэридзэкIыну. УсакIуэ хъарзынэщ. «Смена» журналым щолажьэ. ФызэрымыцIыхумэ, зыхуэгъази, фызэгурыIуэ. Фызэдэлажьэ, – къызжеIэ зи цIэ къисIуаитIым язым. СщIэжыркъым дэтхэнэрами.
– Дызэдэлэжьэныр хъарзынэщ, ауэ договорым Iэ щIэдзын ипэкIэ, усэ зытхух нэхъ мыхъуми зэридзэкIрэ деплъамэ арат. ЗэридзэкIынущи – зэридзэкIынущ, сыт абы.
СокIуэри, дызэроцIыху, усэ зыхыбл зэридзэкIыу, итIанэ дызэхуэзэну дызэгуроIуэ. АпщIондэху и лэжьыгъэ гуэрхэм сыхэплъэри, хьэкъ сщыхъуат зэрыхуэмыщIынур, дызэрызэгурымыIуэнур.
МГУ-м и общежитым и зы пэш цIыкIу сыщIэст. Iэнэ тIэкIу къызогъэхьэзыр, къызогъэблагъэри «зэрызэридзэкIам, къехъулIа-къемыхъулIам» дытопсэлъыхь. Сытми, гурыуэ лъэпкъ хэмылъу къыгурызогъаIуэ апхуэдэ лэжьыгъэм сэ си унэцIэ зэрыщIэзмыдзыфынур.
– Мы зэбдзэкIам гугъу удехьащ, зэман текIуэдащ. Ущылажьэ журналым къытедзи, абдеж щыдгъэух дызэхуэарэзыуэ. Си псевдонимыр – Даут Сэидщ, абыкIэ къытрегъадзэ. Апхуэдэуи ищIащ, дызэхуэарэзы хуэдэуи дызэбгрыкIыжащ, иужькIэ дызэхуэзэжауэ, е телефонкIэ дызэпсэлъэжауэ къысхуэщIэжыркъым.
«Современник»-м сокIуэри яжызоIэ: дызэхуэзащ, дызэрыщIащ, зэридзэкIам дытепсэлъыхьащ. Фи жагъуэ фымыщI, сэ апхуэдэ зэдзэкIа къыдэзгъэкIыфынукъым.
Мыарэзыхэу зралъэфыхьри, къызоупщI: уэ хэт уиIэ, зэридзэкIыфыну къэплъытэу?
– Мориц Юнни Плисецкий Германи хьэзырщ къыздэлэжьэну. ТIури щыгъуазэщ подстрочникым.
Мориц зэрамыдэххэнур (сэ сщIэрэт абы нэхъ дагъуэр) кIэщIрэшэщIауэ къызгурагъаIуэри, ГерманкIэ арэзы мэхъу, зэрафIэмыфIыр слъагъуу (Армырамэ етIуанэу планым къыхадзыжын хуейт).
Плисецкий Герман Борисович Омар Хайям и творчествэ зэридзэкIам цIэрыIуэ ищIа, культурэфI зыбгъэдэлъ тхакIуэт, Москва пэгъунэгъу Химки къалэ цIыкIум щыпсэурт. Зэрэ-тIэурэ дызэхуэзэщ, нэхъ дызэрыщIэри, Iуэхум тегушхуауэ иужь ихьащ. ЩIэх-щIэхыурэ 90 Публицистикэ
Химки сыкIуэрт, подстрочникхэмкIэ гурыIуэгъуейр хуэзубзыхурт, зэридзэкIам сэркIэ гурымыхь къыхэкIмэ – хэзгъэплъэжырт. КIэщIу жыпIэмэ, накIэ-нащхьэ хэмылъу дызэдэлэжьащ, ныбжьэгъу-благъэ жыхуаIэм хуэдэ дызэхуэхъуауэ.
Герман и щхьэгъусэ Галини икъукIэ цIыху гуапэт, литературэм фIыуэ щыгъуазэ, интеллект хъарзынэ зыбгъэдэлъ бзылъхугъэт. ТIэкIу ауан сыкъащIу «князь»-т къызэрызэджэр. Сэри ар щхьэрыгъажэ сщIыртэкъым. Адыгэхэм тщыщу хэт мыкнязыр? (IутIыж тхьэмыщкIэм тIэкIу нэгъуэщIу жиIэгъащ а гупсысэр: президенту мыадыгэрэ, адыгэу мыпрезидентрэ щыIэ?)
ЗэманыфI дэкIащ абы лъандэрэ, Германи Галини дунейм тетыжкъым. Ауэ щIэх-щIэхыурэ сигу къохьэ, садэуэршэру си нэгу къыщыщIыхьэ къысхуохуэ. Апхуэдэ псэзэрыщIэ ди зэхуаку дэлъу Германрэ сэрэ дымылэжьамэ, «Красный всадник» тхылъ цIыкIум щыгуфIыкIахэм я бжыгъэр, дауикI, нэхъ мащIэну къыщIэкIынт. Мы тхылъым нэхъыфIу зэдзэкIаи, нэхъ къемыхъулIаи итщ. Сыщымыуэмэ, халтурэ зыхужыпIэн хэткъым. Герман сэрэ дызэхуэарэзыуэ Iуэхур зэфIэкIауэ щытащи, сэ абы ноби сыщогуфIыкI. АрщхьэкIэ зэдзэкIакIуэми, подстрочникыр зыщIа авторми емылъыта гуэрхэр щыIэщ: лъэпкъ нэпкъыжьэ зытелъ, пхузэмыдзэкI гупсысэ, метафорэ гъэщIэгъуэн, сатырыр дахэ, къеджэгъуафIэ зыщI щIэжьыуэ (музыкальность), ахэр зэхэзыгъэзагъэ, зэщыщхъу зыщIу, зи сэфэтыр зэикI къыпхуэмыубыд гармоние.
Лэжьыгъэр зэфIэкIщ, тхылъыр къыдэкIри дытыншыжауэ дыщысу Герман соупщI.
– Усищ, – кIэщIу жэуап къызитыжащ Плисецкэм. Сэ си жагъуэ сщIын абы къызжиIам хэлътэкъым. Дунейпсо лирикэм и лъагапIэхэм фIыуэ щыгъуазэхэм къагуроIуэ поэзие жыхуаIэм и куцIыр рифмэ кIапэлъапэхэмрэ ритмэм и шэрыуагъэ къудейкIэрэ къызэрыпхуэмыгъэщIыр.
НысащIэ мыукIытэ мэлыщхьэ фIэбза щошынэ, – жи адыгэ псалъэжьым. Дэ, адыгэ усакIуэхэр, тхакIуэхэр, литературоведхэр, апхуэдизкIэ дыукIытэхщи, нобэр къыздэсым и щхьэ течауэ тхужыIэркъым ди литературэр Щам и бжыхькIэ тIууащIэу къызэрыхухьар. Ди закъуэкъым апхуэдэр къызыщыщIар.
Адрей лъэпкъхэм я литературэхэми «хьэкъыршыр» щыбэгъуащ. Партым, властым уеубзэу, уащытхъуу тхэ закъуэ – псори ууейт. А псори зейуэ псэуахэм ятхам щыщу дапщэ нобэрей цIыхум еджэну къащтэжыр? И чэзу хъуакъэ зыкъригъэзэкIыу зэплъэкIыжыну ди литературоведениер? Тхылъ хъарзынэ куэд тыкуэнхэм къыщIонэж, цIыхур хуэмейуэ. Мыхъарзынэм, илъэс плIыщI ипэкIэ къыдагъэкIыу щыта демагогием пызыщэ усэм, статьям, монографием хэт нобэ хуейр? ЗэхъуэкIыныгъэ гуэрхэм ущышынэу, псори «классикрэ тхакIуэшхуэу» ущызэхэтым деж, укъыщыхутэнкIэ хъуну «жьантIэр» зыхуэдэр телъыджэу икIи гурыIуэгъуэу къыщIигъэщакъэ иджыблагъэ ТхакIуэхэм я союзым къыщекIуэкIа, пудыныгъэ къытхуэзылэжьа гуемыIум.
Дэ иджыри фIыуэ зызыужьын хуей лъэпкъхэм дащыщщ. Ди зыужьыныгъэр тхылъ бжыгъэ къудейкIэ къыпхуэгъэлъэгъуэнукъым. Ар – Сыт и лъэныкъуэкIи ухуэарэзыуэ, мыр сысеярэт яхужыпIэну усэ 91
дапщэ ит мы тхылъ цIыкIум? Публицистикэ
тхылъым итым и кууагъым, журналхэм щIэныгъэу яхэлъым, культурэм и проблемэу къахуэIэтымрэ яубзыхуфымрэ, дэ, езы тхакIуэхэми, ди зэхэтыкIэм къыхэщу щытын хуейуэ къыщIэкIынщ. Апхуэдэ зыужьыныгъэр щытлъагъупхъэщ ди литературэр (нэхъыфIыIуэу абы хэтыр) зэрызэредгъэдзэкI щIыкIэми.
Псом нэхърэ нэхъ зэдзэкIыгъуейр, хэт сыт жимыIэми, лирикэр аращ. ар нэгъуэщIыбзэм пхуимылъхьэмэ, пхуимыгъэзагъэмэ, зэзыдзэкIар бгъэкъуэншэн ипэкIэ, езы зэдзэкIын лэжьыгъэми Iэмалхэр къызэремэщIэкIыр зыщыгъэгъупщэн хуейкъым.
Плисецкэмрэ сэрэ тфIэмыкъабылу Iуэхум зы хэлът. УрысыбзэкIэ къыдэкI си тхылъ цIыкIум «Красный всадник» щIыфIэпщын щхьэусыгъуэ щыIэтэкъым. Иткъым тхылъым апхуэдэ усэ, си творчествэми хэткъым. (Сэ а идеологием сыхуэусакъым икIи сыпэувакъым).
ИщхьэкIэ къыщыхэзгъэщащ: си усэхэм идеологием нэхъ екIурабгъу хуэхъун гурыфIыгъуэшхуэ къызэрыхэмыщым редакцэр мащIэу игъэIэнкун хуэдэт. Арати, хэкIыпIэ къагъуэт къызэмыупщIыххэу, гугъу Iей демыхьхэу. А илъэсхэм, (1974-1976 гъэхэм къреубыдэ) «Литературная газета»-м тетауэ сощIэж КIыщокъуэм и усэ, «Всадник в красном башлыке». Щитхар 1962 гъэрщ, зэзыдзэкIар Яков Козловскэрщ. 92
На востоке, а не где-то
Появился вдалеке,
На границе тьмы и света
Всадник в красном башлыке.
Алим и усэр дунейм и фэзэхъуэкIхэм теухуа, пейзажыр къызэбэкI тхыгъэ дахэщ, а пейзажым хъарзынэу политикэри хэгъэшыпсыхьыжауэ. «Башлык»-р Iух, къэна псалъитIыр зэблэгъэувыкIыжи, аракъэ «Красный всадник» жыхуаIэр. КIэщIу жыпIэмэ, гугъу Iей демыхьу къагъуэтауэ щытащ «Современник»-м и лэжьакIуэхэм тхылъ цIыкIум и фIэщыгъэцIэр. Апхуэдэ зыгуэру къыщIэкIынщ адыгэм щIыжиIар: мыхъумэ зэрыхъуу щIы.
СыщыгуфIыкIыркъым сэ а фIэщыгъэцIэм, сыту жыпIэмэ, сысейкъыми, си творчествэм щыщкъыми.
Илъэс щэщIрэ ирэ мэхъу мы тхылъ цIыкIур дунейм къызэрытехьэрэ, абы иужькIэ сэ зы сатыри си унафэкIэ зэрезгъэдзэкIакъым. (Интернетым илъу усэ цIыкIуитI слъэгъуащ, зэзыдзэкIар сцIыхуркъым, къыздрихари сщIэркъым).
«Красный всадник»-р къыдэкIщ, къэжыхь-нэжыхькIэ срикъури, си пIэ ситIысхьэжауэ, куэд щIауэ спкъырыт гурыгъу гуэр нэхъ ерыщу къызэпэщэщу хуежьащ. ЗэребгъэдзэкI усэм и къэуатыр щыфIэкIуэдым, къыдалъхуа щIэжьыуэр щыIэщIэкIым и деж дэрэжэгъуэшхуэ къыпхуихьу къэлъытапхъэ апхуэдэ Iуэхум? Нэхъ зэдзэкIыгъуафIэ щыIэщ, нэхъ зэдзэкIыгъуей щыIэщ. Си творчествэр зыхиубыдэр дэтхэнэ лIэужьыгъуэр ара? Сытми, хэкIыпIэ гъуэзэджэ къэзгъуэтащ: илъэсипщI бжыгъэкIэ подстрочникыу сщIамрэ зэхуэсхьэсамрэ згъэсри сытыншыжащ. Си лирикэр щызэбдзэкIкIэ – куэдыIуэ фIокIуэд. Псом нэхърэ нэхъ тэмэмыр апхуэдэ мурадкIэ абы иужь зыри имыхьэнырщ. Публицистикэ

«Мывэ лъэхъэнэмрэ» драмэ поэмэхэмрэ я зэдзэкIын-зэмыдзэкIыным теухуауэ кIэщIу зыгуэр жысIэмэ зэран мыхъуну къызолъытэ.
ЩIэныгъэлIхэм, литературоведхэм – Тхьэгъэзит Юрэ, БакIуу Хъанджэрий, Гъут Iэдэм, Парэныкъуэ Къудас, Хъуажь Нуриет, Къэжэр Иннэ, Хьэвжокъуэ Людмилэ, Урусбиевэ ФатIимэ, сыщымыуэмэ, къалъытэ романыр ди литературэм и тхыдэм къыхэнэну тхыгъэу. Апхуэдэу щыщыткIэ – сэркIи ди литературэм дежкIи нэхъыфIт, хъун хуэдэу, дыхущIемыгъуэжыну тхузэрегъэдзэкIамэ. «Мывэ лъэхъэнэр» къыщыдэкIа зэманым абы зы мыхьэнэ гуэр иIэнкIэ зэрыхъунур къыгурыIуэу, Iуэхур къыздэзыгъэпсынщIэн Союз диIакъым. Щагъэхьэзырым тхылъым и редактор Ацкъаныр хузэфIэкIымкIэ къыздэIэпыкъурт, арами тхылъ тедзапIэм и лэжьакIуэхэм яхэтт директорым деж щIэлъадэ, «мыбыхэм зы къемызэгъ гуэр къыдагъэкI, ди напэр трах», – жриIэу.
Псом нэхърэ сэркIэ нэхъ гуемыIуу зы хэлъщ «Мывэ лъэхъэнэм» теухуа гукъэкIыжхэм. Си щIалэгъуэм егъэджакIуэфIу сиIа, еджагъэшхуэ, тхакIуэфI Нало Заур и стIолым «Мывэ лъэхъэнэр» мазий хуэдизкIэ телъа нэужь, къызеубыдылIэри къызоупщI урысыбзэ къабзэкIэ:
– А надо ли вообще писать такие длинные поэмы в наше время?
СыхущIыхьэркъым, сэ уэр нэмыщIи Iуэху си куэдщ, къызжиIами, си жагъуэ хъунутэкъым. Сэри слъагъурт абы илэжьыр зыхуэдизыр.
– Сыт мы къомыр къыщIригъэкIуэкIыр жызыIэнухэм ест жэуапыр: тхыгъэр зэребгъэдзэкIын ипэкIэ, зэзыдзэкIынур хуэхьэзыру щысми, птхар уи лъэпкъ укъызыхэкIам щыщ, уи анэдэлъхубзэр зыIурылъ цIыху зыщыплIым къагурыIуауэ, къызэдащтауэ щытын хуейкъэ?! Апхуэдэу къыщыхъуар Тхьэгъэзит Юрэ и жэрдэмкIэ институтым щызэхэта зэIущIэрщ. Заури здэкIуам тхьэм щигъэтынш, и псалъэ гуапэ къыхилъхьауэ щытащ а зэIущIэм къыщыжаIам.
ТхакIуэхэм я нэхъыбитIыр роман-мифым хуэмыхьэзыру къыщIэкIауэ, дауэт литературэм хуемыджа тхылъаджэ къызэрыгуэкIхэм зэрызахуэбгъэгусэнур.
Сэ гукъеуэшхуэ, бампIэ сIуатэу аракъым, зэдзэкIыным гугъуехьрэ проблемэу пыщIар сызыщыгъуазэ щапхъэхэмкIэ къэзгъэлъагъуэу аращ. ЗэдзэкIынри тхэн Iуэхум, творчествэм и Iыхьлыщ. Зэрыджэгу Iуэху, зэштегъэупIэ, сомым тегъэпсыхьа лэжьыгъэ пщIырэ – уи щхьэр богъэпудыж, лъэпкъ литературэм иIэн хуей пщIэм, уи щхьэм хуэпщIыжын хуей нэмысым уелIалIэркъым. 1993 гъэм (е 94-р ара) Переделкинэ щыIэ творчествэмкIэ унэм сокIуэ, «Мывэ лъэхъэнэм» и подстрочникыр здызошэри. СыздэкIуам щыIэхэт Семён Липкинрэ абы и щхьэгъусэ Иннэ Лиснянскэмрэ. Захузогъазэри солъэIу си подстрочникым схуеджэнхэу. СIахри фэрыщIыгъэ хэмылъу къызжаIэ ягу ирихьауэ.
ГурыIуэгъуэт «Мывэ лъэхъэнэм» иужь имыхьэми, абыхэм лэжьыгъэ зэракуэдыр. ЗэрадзэкIыпэми, ар тыншу Москва къызэрыщытредмыгъэдзэфынури хьэкът. Мыбдеж урысыбзэкIэ къыщытрезгъадзэми (ари дапщэщыт) абы къыпэкIуэнышхуэ зэрыщымыIэми щыгъуазэт. ЗэдзэкIакIуэ цIэрыIуэхэр зэрытезгъэгушхуэн сэри скъуэлътэкъым.
Iэщабэ-Iущабэу къызгурагъаIуэ Iуэхум иужь зэримыхьэфыну- 93 Публицистикэ ри, чэнджэщ хъарзыни къызат Синельников Михаил сепсэлъэну. Сэ сыщыгъуазэт абы и лэжьыгъэм, и тхылъи езым зэридзэкIахэри сиIэт. Сопсалъэ (телефонкIэ). Подстрочникыр абы езытыжын гуэрым къыхузогъанэри, сыкъокIуэж. Мазэ зытIущ дэкIауэ сопсэлъэжри кIэщIу къызжеIэ: впечатляет. Ауэ – аращ, моращ. Сымаджэ диIэщ. Иджыпсту сехъулIэркъым. Абы иужькIэ зэманыфI дэкIауэ, «Литературная газета»-м статья ин тету къысIэщIолъагъуэ: ар зытхар тIэкIу хъущIэрт Синельников Михаилрэ Шкляревский Игоррэ хуэдэ усакIуэ хъарзынэхэм я щхьэ хуагъэфащэу тыркуменбашим (сыщымыуэмэ Сапармурад Ниязовщ) и усэ тхылъ зэрызэрадзэкIамкIэ мыарэзыуэ.
Фэеплъ зыхуагъэувыжа тыркумэн унафэщI цIэрыIуэм и творчествэм сэ фIыуэ сыщыгъуазэу схужыIэнукъым. Зи унащхьэм уэшх къыпхыж, музей ныкъуэкъутэ гуэрым щIэс адыгэ усакIуэ и «мифофилопоэтикэ» уелIалIэ нэхърэ, дауикI, къэрал псо зыIэщIэлъ унафэщIым и творчествэр зэбдзэкIыныр нэхъыфIщ «сыт илъэныкъуэкIи».
Мы къезгъэкIуэкIахэм иужькIэ сэ зы щыуагъэ сIэщIэкIащ, Мэржэхъури тIэкIу щызгъэуауэ къыщIэкIынщ. Си лъэIукIэ ар зэ епсэлъэжащ (2011 е 2012 гъэхэм) Лиснянскэ Иннэрэ Синельников Михаилрэ. Мыращ Лиснянскэм къыжриIар: мы сожалели, что не перевели. Синельниковым аргуэру зы фIэгъэнапIэ гуэрхэр ищIри – зэгурыIуакъым. Мухьэмэд Лиснянскэм щепсэлъэжам, Липкин Семён дунейм тетыжтэкъым, езыри жьы дыдэ хъуат. Ари 2014 гъэм дунейм ехыжащ.
Сэ Мэржэхъум фIыщIэ хуэсщIыпхъэу къызолъытэ ди литературэмрэ ди зэхэтыкIэмрэ теухуауэ гууз-лыуз зэриIэмкIэ, пэж гуэр зэрыжиIэфымкIэ. Бзагуэхэми зыгуэр жаIэ. ЩIэныгъэ зэбгъэгъуэтыну, жыпIэну, угупсысэну ухуэмейрэ – зыми ухихуэркъым литературэм, уи пIэм ис, узэрыпсэун IэщIагъэ гуэрым зыхуэгъаси.
Псори дытхакIуэшхуэу, проблеми щымыIэ хуэдэурэ илъэсипщI бжыгъэхэр блэдгъэкIа нэужь дыкъызэрыщIэща щIыкIэри пхуэгъэпщкIужынукъым. Проблемэхэм ящыщ зыщ зэредгъэдзэкIын-зэредмыгъэдзэкIыныр, а IэнатIэм къыщыдэхъулIамрэ дызыпэмылъэщымрэ теухуа псалъэмакъи егъэкIуэкIын хуейщ.
Ди усакIуэхэм – КIыщокъуэм, Тхьэгъэзитым, Гъубжокъуэм – я усэ нэхъыфIхэм я «къэуатыр» къахэнэрэ урысыбзэкIэ зэрадзэкIа нэужь? Апхуэдэ упщIэхэм жэуап езытыфын щIэныгъэлI тхуагъэхьэзырыфа илъэс куэд щIауэ зэдэлажьэ ди тхакIуэхэм я Союзымрэ Москва дэт Литинститутымрэ? Хьэбас.

июль, август 94 Публицистикэ Сэлэдин
ГукъэкIыжхэм щыщщ
Москва КинематографиемкIэ дэт Союзпсо къэрал институтыр къэзухауэ Орджоникидзе кинохроникэм и студием и редактору сылажьэ щхьэкIэ, фэтэр къызамытауэ, си унагъуэр ди къуажэ – Аргудан – дэст. А зэманым IэщIагъэлI щIалэхэм пщIэ хэIэтыкIа зэрыхуащIри, егъэзыпIэ гуэр сиIэн зэрыхуейри къалъытэри, сэ а IуэхущIапIэм щыщ зы пэш цIыкIу къызатат. Ар апхуэдизкIэ зэвти, зы гъуэлъыпIэрэ зы шэнтрэ ерагъкIэ щIэхуэ къудейуэ арат. Апхуэдэу щытми, си мурадхэр инт, си гупсысэхэр Iэхуитлъэхуитти, еуэезгъэшхыу си IэнатIэщIэри гъащIэри си щIэщыгъуэу ескъутэкIырт. 95
закъуэтэкъым Лэжьыгъэм и гукъыдэж къызэзытыр. СфIэгъэщIэгъуэнт сыщылажьэ къалэри, осетин лъэпкъым я хабзэ дахэхэри. Ауэ сызыхэт гъащIэ хьэлэмэтым зыкIи сщигъэгъупщэфыртэкъым сызыпэIэщIэ унагъуэр. Тхьэмахуэ махуэр къысхуэмыгъэсу сакъыхуэпабгъэу, сакъыхуэпIащIэу щIэздзэрт, лэжьыгъэм сыкъызэрыдэхуэу, зы сыхьэт зыщIыпIэ зыщызмыгъэгувэу, унэмкIэ къэзунэтIыжырт. А си псэукIэм сэ куэдрэ сригъэгупсысырт адыгэлIхэр зекIуэ ежьэу зэрыщытам, абы и мыхьэнэм, цIыхухъур унагъуэм къахыхьэжа нэужь, сыт щыгъуи щIэщыгъуэу яхэсу зэрыщытам, зэрымыужэгъуу, гуапагъэ я кум дэлъу зэрыпсэуам.
Бынунэр икъукIэ къысхуэгумащIэт. Сакъыщыхыхьэж щэбэт пщыхьэщхьэм зы цIыху гъуэлъыжынутэкъым сынэмысыжауэ, хуейми сыкърегувэ, хрырекIуатэ, гъуэлъыжыгъуэми фIрырекI – къыспэплъэнухэт. Унагъуэм ису хъуар уэрамым къызэрыдэхауэ куэдрэ сащыIущIэж щыIэт, нэхъ сыкъыщыгувэхэм деж. ПщIантIэм сыдыхьэжамэ, хьэщIэ лъапIэ къахуэкIуам хуэдэу, си анэр япэ иту, цIыкIуми инми къыспажыхьу сыщIашэжырт. Анэм схуигъэтIылъахэри сабийхэм схуагъэпщкIуа IэфIыкIэхэри – псори къызыкъуахыжырти, Iэнэм тез къащIырт – зи Iыхьэ сымышхым зигъэгусэу жэщыр хэкIуэтэху дызэбгъэдэст. ЩIымахуэм унэр хуабэу ягъэплъауэ, гъэмахуэм сыщыжей пэшыр псэм фIэфIу ягъэщIыIэтыIауэ, шхыныгъуэ IэфIхэр Iэнэм тезу сыкъагъэтэджырт.
ПщIантIэм сыдэмыкI-сыдэмыплъу жыхуаIэм хуэдэу, тхылъ седжэми, сытхэми, Iэщым сакIэлъыплъми, хадэм сыщыпэща- Публицистикэ
щэми, – си зыгъэпсэхугъуэ махуитIым си анэмрэ и нысэмрэ яхуэсщIэ тIэкIур ягъэщIагъуэу, куэд дыдэ яхуэзлэжьауэ къысщагъэхъужырт. Си анэм сэ зырат щIалэу иIэри, сыт хуэдэ хьэлъэри зэрылъэкIкIэ стриIэтыкIырт сызэрыцIыкIу лъандэрэ. Iуэху щIэн хуей хъуамэ, нэхъ тыншхэм сыпэригъэувэрт, дамэкIэ пхъэ къэтхьыну зэгъусэу мэз дыкIуамэ, сэ нэхъ пхъэ IэплIэ цIыкIухэр къыслъигъэсырт, джэд иукIамэ, Iыхьэ нэхъыфIхэр, нэхъ IэфIхэр къысхухихырт. Абы щхьэкIэ си шыпхъухэми загъэгусэртэкъым, я жагъуи ящIыртэкъым. Ди анэм игъуэта нысэри абыхэм хуиущияти, шхэгъуэ хъуамэ, шхыным и фIыпIэр сыт щыгъуи си Iыхьэт. Тынштэкъэ апхуэдэу упсэуну! Ар си анэм и фIыщIэт. Дунейм ехыжащи, здэкIуам Тхьэм щигъэтынш.
Унэм сызэрыщыIэ махуитIым цIыкIухэми си анэми зыкъысщагъэнщIыртэкъым. ЯфIэгъэщIэгъуэну сытрагъэпсэлъыхьт сыщылажьэ къалэм къыщыхъу-къыщыщIэхэм, сызыхуэза цIыхухэм я гугъу сщIыми, лэжьапIэм къыщызэхъулIахэр яхуэсIуатэми, яфIэфIыпсу къызэдаIуэхэрт. Зы Iуэху яхуэзмыщIэми ядэрт, унэм сыщIэмыкIыу сабгъэдэсмэ. А псор фIыуэ сыкъызэралъагъум къызэрыхэкIыр къызгурыIуэрт. Сэри си анэм и къалэнхэр зыгуэркIэ а махуитIым дэзгъэпсынщIэфмэ, махуэ къэс сыкъызыхэмыхьэж унагъуэм исхэм ягу фIы яхуэсщIмэ, си гуапэт. Арати, а сыщыдэс махуитIым унагъуэм Iуэхуу илъыр щызэпэдубыд куэдрэ къэхъурт – ахэр сэ къысщысхьу, сэри абыхэм ятесIэтыкIмэ нэхъ къасщтэу. Апхуэдэу дыщызэпэувхэм деж сэ сащIытекIуэр си жагъуэ къащIыну зэрыхуэмейм щхьэкIэт. ТхьэмахуэкIэ ярикъун пхъэ скъутауэ, куэншыбыр дэсшауэ, бор къэстхъуауэ сежьэжырт, гъэмахуэми сщIэн згъуэтырт – жыгхэр къэстIыхьырт, хадэм силэжьыхьырт.
Сыщежьэжым дежи унэм щIэсу хъуар си ужь иту, хьэщIэ лъапIэ ирагъэжьэж фIэкI умыщIэну, пщIантIэм сыкъыдашыжырт, цIыкIухэм зыкъыскIэракухьу, си анэр къыстелъэщIыхьу, унэгуащэри абыхэм я ужьым иту къыскIэлъыкIуатэу. СыкъамылъагъужыхункIэ къаплъэу щытхэт. Сэри сигу пыкIыртэкъым унэри, пщIантIэри, сезыгъэжьэжхэри. Ди гъунэгъухэри си ныбжьэгъухэри а ди зэхущытыкIэм есэжахэти, унагъуэм сыкъыхамышмэ нэхъ къащтэу, къыскIэлъыджэнхэу я дзэ шыуэ екIуэкIырт. Ауэ нэхъ си ныбжьэгъу дыдэхэм я «напэ» трагъахуэрт къытхыхьэу къытхэсынуи, сыдашынуи, гуп сыхашэу сагъэхьэщIэнуи.
Май махуэшхуэм ирихьэлIэу зэ сыкъэкIуэжат. А зэманым ар ехьэжьауэ ягъэлъапIэрт – цIыхухэм екIуу загъэпсэхуфырт, я гум, я псэм хуитхэт.
Пщэдджыжьым сыIэуэлъауэу пщIантIэм сыздыдэтым, си ныбжьэгъу къыIухьащ. Сэлам-чэламыр зэфIокIри:
– Пщэдей мэз лъапэм деж дыщызэхуосри унытхыхьэн? – къызоупщI. – Хэт сымэ?
– Мохэр, мыхэр. ЖыпIэнурамэ, хамэ тхэтынукъым. ТIэкIу дыщысынщ, майщ, дунейм и дахэгъуэщ. 96 Публицистикэ
– Уэлэхьэ, содэм.
– НтIэ, сыкъыIухьэнщ пщэдджыжь. Май пщэдджыжьыр телъыджащэт. Зыгъэпсэхугъуэ махуитIыр унэм щызгъакIуэмэ, си анэм сыт щыгъуи нэхъ къищтэрт. КъыстегужьеикIауэ псэурт. Ауэ а махуэм къыспэрыуакъым. Мэзыр гъэгъам зэщIищтати, уэсым щIигъэнам хуэдэу хужьыбзэт, бгыхэм, губгъуэхэм алэрыбгъу щхъуантIэ теубгъуа фIэкIа умыщIэну, удз цIыкIухэр Iуву къызэщIэуват, хьэрхьупыр хадэм къыщыджэрт, цIыкIухэр гъэщIэрэщIауэ, гуп-гупурэ, я егъэджакIуэхэри я гъусэу, мэзым кIуэрт. Накъырэхэм епщэрт. Къуажэдэсхэр пщIантIэм къыдэкIауэ абыхэм якIэлъыплъырт. Сэри, си сабиигъуэр сигу къэкIыжауэ сыздэщытым, Тамбий къыIуохьэри, ди ныбжьэгъухэр щызэхуэс мэз лъапэмкIэ догъазэ.
Дунейр нэфIэгуфIэт. Дыгъэр гуфIапэрт, лыдырт, нурыр къыщхьэщихырт, дэрэжэгъуэ мыухыж Iэпкълъэпкъым къыхилъхьэу. Дунейр къэунэхуагъащIэ къыпщигъэхъурт мэзымкIэ къриху хьэуа къабзэм. ЦIыхухэр зэхуэгуапэт, зэхуэупсэрт, социализм зызыужьам дыхэпсэукIыу ди фIэщ ящIати, щIыми, псыми, къэралым мылъкуу илъми ди Iуэху хэлъ дэнэ къэна, дыдей дыдэу къытщыхъужырт, Октябрь иным къытхуихьа гъащIэ дахэм дыщыгуфIыкI зэпытт. Май махуэшхуэр дунейм гуащIэрыпсэууэ тетым я махуэу ябжырти, дэри ар ди гъащIэм хэдмых нэхъ Iыхьэ лъапIэ дыдэхэм ящыщу къэтлъытэрт.
Къэралым и къалэхэм, къуажэхэм къыщызэрагъэпэщ демонстрацэхэм цIыхухэр уэру екIуалIэрт. Демонстрацэм иужькIэ зэныбжьэгъухэм, гуп-гупурэ заугуэшырти, гуфIэгъуэр зэдаIэтырт: ефэ-ешхэу, зэхъуэхъужхэу, зэдэгушыIэу зэхэсхэт. Дэри абыхэм дащыщти. Ефэн-ешхэным зыхуащIауэ, Iэнэр яузэдауэ щыс гупым дахохьэ. Кхъужьей щIагъым чэтэн алэрыбгъушхуэ щIаубгъуат, абы ерыскъы зэмылIэужьыгъуэхэр тезт. Тхьэм узэрелъэIун тхьэрыкъуэф Iэнэ ехьэжьат. АдэкIэ мафIэ щащIати, лыр щагъажьэрт, щагъавэрт.
– ИIэт, дывгъэтIысыт, – жари, нэхъыжьхэр Iэнэм пэротIысхьэ, абы иужькIэ адрейхэми зэрахуэфащэкIэ, къазэрылъыскIэ, сэри сахэту, Iэнэм зыIудогуашэ.
Махуэшхуэм, къэралым, зэныбжьэгъухэм щхьэкIэ нэхъыжьыр мэхъуахъуэ. Псоми псалъэ къыдет. Хъуэхъу жыдоIэ, доуэршэр, догушыIэ, дотхъэж. Ауэрэ лы гъэжьар къахь, гъэвари, щхьэ щIылъэныкъуэр и гъусэу, къос. Сэ сытым дежи сфIэфIщ щхьэ-лъакъуэр.
Нэхъыжьым хуэфащэ щхьэ щIылъэныкъуэм нэмыщI, сэ спэгъунэгъуу адрей щхьэ щIылъэныкъуэр телъти, ар къэсщтэну соIэбэ.
– Къыумыщтэ, къыпхуагъэгъункъым, – жи Тамбий.
– Нэхъыжь Iыхьэр модэкIэ телъщ, мыр хэт лъысми хъунущ, – жысIэурэ къэсщтауэ «солэжь». Ар къыпхуагъэгъунт? Нэхъыжьым япэ зизгъэщауэ сшхыуэ къыщIрагъэдз.
Зыжьэу зэдэпсалъэ апхуэдиз цIыхум уапэувыфынт, сапэ-
7 Заказ №183 97 Публицистикэ
мылъэщу тезыр къыстрагъахуэ.
– Зы щынэ птелъщ, дыщыхуей махуэм дыбгъэшхыжынщ, – жаIэри Iуэхур IэIэткIэ яух. Ефэ-ешхэр йокIуэкI. ЩIалэхэри нэхъ къэжанащ.
Къуажэ мэлыхъуэм дыздэщыс щIыпIэм пэмыжыжьэу хъушэм къыщригъэгъазэрт. Ар къалъагъури: – Мес, Мухьэмэд дыкъевгъаджэт, – къыхедзэ зым.
– Уэлэхьэ, дэгъуэ гуэрым, – деIыгъ адрейм.
Арати, мэлыхъуэр къраджэ. Гуп махуэбжьэр ират. ЗихъунщIэурэ къагъэтIыс.
– Сэлэдин и мэл хэт мы уи хъушэм? – йоупщI зы.
Мухьэмэд занщIэу къысхуоплъэкI. Абы и нэгум «яжесIэняжезмыIэн?» жиIэу къызэупщIу къизджыкIат, ауэ зыри жезмыIэу соплъых.
– Хэткъым, – къоIу мэлыхъуэм и макъ итхъунщIыкIар.
– Хэмытми, додэ, уэ уэфI уимыIэу, уэлбанэщ жумыIэу гъэ псом губгъуэм уит щхьэкIэ, мыпхуэдэ гуп дыгъэл куэдрэ урихьэлIэркъым, – псалъэурэ стэчанышхуэм изу игъэхъуауэ иIыгъыу зы щIалэ мэлыхъуэм бгъэдохьэ.
– Нэхъыжь, хуит сыкъэпщIтэмэ, Мухьэмэд мы бжьэм езгъэфэнут, – тхьэмадэм щеплъым, нащхьэ зэрыхуищIым гу лъызотэ. Зы бзаджагъэ гуэр хэлъу бжьэр зэрыритыр къызгурыIуат, ауэ абы къикIынкIэ хъунум сегупсысыну сыхунэмыс щIыкIэ, аргуэру къыпещэ: «Уэ бгъэхъу мэл хъушэр Тхьэм гуфIэгъуэ нышу жылэм яшхыжыну жиIэ. Уэри Тхьэм уигъэузыншэ, ди гупым и цIэкIэ мыбы къытхуефэ». Мухьэмэд къотэджри бжьэр къыIех. Мэхъуахъуэри йофэ.
– Тхьэ, пэжу къыджепIэн, Сэлэдинхэ я мэл хэткъэ уи хъушэм? – мэлыхъуэм аргуэру йоупщI нетIэ бжьэр езытар.
– Уэлэхьэ, хэтым, – жери, жиIам хущIегъуэжа хуэдэ, мэлыхъуэр занщIэу си дежкIэ къоплъэ.
– Дыбгъэлъагъун-тIэ? – СцIыхуркъым, – псынщIэу жэуап етри, аргуэру къысхуоплъэкI, щIалэхэм я гум илъыр къищIауэ зыкъыздищI хуэдэ.
– Ягъэ кIынкъым умыцIыхуми, тIэкIу шхэ, махуэ псом тыншкъым губгъуэм уитыну, – жиIэурэ, а щIалэ дыдэм аргуэру бжьэ кърегъахъуэ.
– Нэхъыжь, нэхъыжьыфI, нэхъыжь махуэ хъун, кхъыIэ, хуит сыщI мы ди мэлыхъуэм зы хъуэхъу хужысIэну, – къотэдж ар.
– Iэу! Сыт ущIэзмыщIынур!? Уэлэхьэ, хъарзынэмэ, жыIэ.
– НтIэ, сэ жысIэну сызыхуейр мыращ: мис мыбдежым щыс Мухьэмэд Iуэхутхьэбзэ зыхуимыщIэ ди къуажэ кIыхьым дэскъым. Мэлыр пщIантIэм къыдыдогъэкIри, ди гур зыкIи къыхэмыщтыкIыу жэщ хъуху тхуегъэхъу, тхуехъумэ, пщыхьэщхьэм ди пщIантIэм ныдегъэхьэж. НтIэ, ар Iуэхутхьэбзэкъэ? Сэ сыкъапщтэмэ, уэлэхьэ, си щхьэкIэ апхуэдэ Iуэхутхьэбзэ схуэмыщIэну. НтIэ, Мухьэмэд, Тхьэм уигъэузыншэ, уэ уузыншэмэ, дэ ди мэлыр зыхуей хуэзэнущ, а ди щIэжьей цIыкIухэмкIэ уэ 98 Публицистикэ
дэ тыншыгъуэу къыдэптыр Тхьэм псапэу къуитыж. Дэри Тхьэм фIыгъуэкIэ пхудигъэщIэж. А псалъэхэр уэ къыбжезымыIэнрэ къыпщымытхъунрэ ди жылэм зы цIыху дэсыну си фIэщ хъуркъым. НтIэ, уэ зи мэл бгъэхъу псоми къабгъэдэкIыу, бжызоIэри, Тхьэм утхуигъэузыншэ, сэ сыпхуэарэзыщ, иджы, а уэ пхудиIэ лъагъуныгъэм къыхэкIыу, мы бжьэр узот нэхъыжьым хуит сыкъищIауи, Тхьэм щхьэкIэ, зумыусыгъуэджэу къытхуефэ, – жеIэри бжьэр мэлыхъуэм хуеший.
– Хьэуэ, хьэуэ, ар хъунукъым, – зэпеуд тхьэмадэм. – ТIури фызэдефэ.
– Уэлэхьэ, пэжым. Армыраи хабзэр, – щыжаIэм, щIалэми сыт ищIэжынт, къикIуэтыж хъунутэкъым, езыми зы бжьэ къыIэщIагъэувэри мэлыхъуэмрэ абырэ зэдофэ.
– Дауэ уэ умыцIыху мэл мы хъушэм зэрыхэтынур? – кърегъажьэ аргуэру а щIалэм, – си фIэщ хъуркъым.
– Iэу! УмыцIыхуу хъурэ? – къыжьэдолъэт мэлыхъуэм.
– Сэлэдинхэ яйхэри пцIыхурэ? – Уэлэхьэ, соцIыхум.
– НтIэ, дыбгъэлъагъун?
– Уэлэхьэ, фыхуеймэ, фэзгъэлъагъунмэ.
– НакIуэ-тIэ, – жаIэри щIалэхэр къызэроIэт. Мэлыхъуэр щIэщтэжауэ къысхуеплъэкIырт, ауэ Iэмал иIэжтэкъым – гупыр ежьат.
– Мес, мес, мо щынэ дэгъуэр зыщIэсри, щынитI щIэсу абы къыбгъэдэт мэлри дэгъуэщ. Сэ фыкъызэдаIуэмэ, уэлэхьэ, мо щынэр нэхъыфIым, абы фепхъуэ, – жиIэурэ мэлыхъуэми, къыздэщIыну зэрыхэтар щыгъупщэжауэ, хъушэр къызэхежыхь, сэ и пщIыхьэпIэ сыкъыхэхуэжуи фэ теткъым.
Щынэр къаубыд, дызыпэрыс Iэнэм къралъэфалIэ, къытрадзэ, ауэ языныкъуэхэр темыгушхуэжу, йокIуэтыж.
– КъыщыдубыдакIэ, дывмыгъэутIыпщыж, – жаIэу тезыгъэчыныхьхэри яхэтт. Щынэ къытрадзам щхьэщытхэм ар яутIыпщыжын мурад яIэтэкъым, фIэзыгъэжын къахэмыкIыу, зыр адрейм щыгугъыу, зэплъыжу арат.
– Къафщтэ мыдэ сэр, Тхьэ соIуэ, Iым жезмыгъэIэн, – жери игъащIэм джэд фIэзымыгъэжа щIалэ гуэр къоув. Сэр къыIэщIалъхьэри, щынэм щхьэщохьэ. Куэдрэ зэIахынт щынэр! Йожэри зэпкърауд. Шыуаныр зэфIэдза хьэзырти, халъхьэри ягъавэ. – Ди зы щынэ къэтщ, – жиIэу си анэр къыспежьащ, пщIантIэм сыщыдыхьэжым.
щIохьэж.
дамэдазэ къещI.
зогъазэ. – Сэ сощIэ ар здэщыIэр, умыгузавэ, – жызоIэри, унэм сы-
– Щынэр къыкъуэкIыжыркъым, къэтэдж, – си анэм бжэр – Умыгузавэ, сэ сощIэ ар здэщыIэр, – жызоIэри, адэкIэ зыСи анэм игу зэгъакъым дэкIыу мэлыхъуэм хуэзэху.
– Ди щынэр къэтщ. ЗдэщыIэр умыщIэу пIэрэ? – йоупщI. 99 Публицистикэ
– Уи къуэм еупщI! – кIэщIу жэуап къет мэлыхъуэм.
Ди анэм Iуэхур къызэрекIуэкIар зэрыжесIэнур сымыщIэу сыхэлъу къосыжри аргуэру, хуэсакъыпэурэ бжэр къыIуех.
– Хьэм ишхащ ар, къэкIуэжынукъым, – щыжысIэм, мэлыхъуэм пэжыр жезгъэIэнущ жери, ди анэр аргуэру докI.
Мэлыхъуэм Iуэхур зытетыр къыщыжриIэм, ди гъунэгъу лIыжь угъурлы ТIытIу къешэри, ди анэр къыдохьэж.
– Тэдж! ТIытIу къоджэ, – жиIэу си анэм и макъ щызэхэсхым, сыкъыщолъэт, зыгуэрхэр зыщызодзэри сыкъыщIокI.
– Къеблагъэ, ТIытIу, – жысIэу, абы сыщыпежьэм.
– ЦIыху унэм зэрырагъэблагъэ пщIэрэ уэ? ЕмыкIукъэ уни жьэгуи уимыIэ хуэдэ, гуп ефам уи мэл губгъуэм щебгъэшхыну? Дунейр къутэжрэт, зиунагъуэрэ, тезыр пхуэфащэу къыптралъхьауи сощI, пIалъэ ептынт, уи унэ къэпшэнти, уи унагъуэм щебгъэшхыжынт, цIыхугъэ хэлъу, хабзэм тету. Пхуэфащэкъым ар уэ, Сэлэдин.
– Мис ахэр къыжезыIэн иIэу щытамэ, апхуэдэ хабзэншагъэхэр ищIэрэт абы, – жиIэрт ди анэм, ТIытIу нэхъри къызигъэшхыдэну. Ауэ абы ирихьэлIэу шкIэр Iуэм къикIати, и псалъэр зэпегъэури абыкIэ егъазэ.
Ди анэр зэрыIукIыу:
– Умыгузавэ абы щхьэкIэ, Сэлэдин, уэлэхьэ, дыщыщIалэм апхуэдэ Iэджэ тщIэуэ щытам дэри, узыхэхуэ гупырщ, узрихьэлIэ ныбжьэгъухэрщ псори зэлъытар. Дауэ мыхъуами, зэи емыкIу къыумыхь. Мылъкур бзаджэщ, абы емыкIу къыущигъэхь щыIэщ, цIыхухэр зэфIегъэкIуэд. Напэращ псом япэр, – жиIэурэ, ТIытIу пщIантIэм докIыж. 100 Публицистикэ
къэрал Уэрыш Нурхьэлий 1935 гъэм Къэрэгъэш къуажэм къыщалъхуащ. Курыт школым иужькIэ КъэбэрдейБалъкъэр университетыр къиухащ. ЕгъэджакIуэу, -м и обкомым и инструктору, Бахъсэн къыщыдэкIыу щыта «Коммунист» газетым и редактор нэхъыщхьэм и къуэдзэу, КПСС-м и Бахъсэн райкомым и отделым и унафэщIу, Бахъсэн райсовпрофым и председателу щытащ. Облсовпрофым, «Ленин гъуэгу», иджы («Адыгэ псалъэ») газетым корреспонденту, отделым и унафэщIу щылэжьащ. 1966 гъэ лъандэрэ Урысейм (СССР-м) и Журналистхэм я союзым хэтщ. Зыпэрыта IэнатIэхэм щиIа фIыщIэхэм папщIэ Уэрышым къыфIащащ «Къэбэрдей-Балъкъэр Республикэм щIыхь зиIэ и журналист» цIэ лъапIэр. Нурхьэлий и статьяхэр, очеркхэр ди журналым щIэх-щIэхыурэ къытохуэ. «Си къуажэгъухэр» зыфIищар и япэ публицистическэ тхыгъэшхуэщ. Нурхьэлий 101
СИ ГукъэкIыжхэм щыщщ
КъежьапIэ
Си тхыгъэр къыщIэздзэну сыхуейт си лъэпкъыр къыздикIамрэ си унэцIэр къызытекIамкIэ. Уэрыш. Сыт а псалъэм къикIыр? Пасэрей адыгэхэм «Уэр» псалъэм кърагъэкIыу щытар «Дзэ» («Войско») жиIэу арат. «Уэр» псалъэм «ш»-р пыбгъэувэжмэ, «Уэрыш» жиIэу мэхъу. Абы «Дзэм папщIэ шы зыгъасэ», – жиIэу аращ. Си унэцIэр япэм зэрахьэу щыта унэцIэ нэхъыжь дыдэхэм ящыщщ. Ар КIэсэгу (шэрджэс) дзэпщ Ридадэ и зэманым къыщожьэ. А унэцIэр алыджыбзэм къытекIа хуэдэуи жаIэ. Ауэ сэ абыкIэ сыарэзыкъым. Нэхъ пэжу къэслъытэр япэрщ.
Иджы ди лъэпкъыр къыздикIам теухуауэ. Ари гъэщIэгъуэнщ. I лIэщIыгъуэм и пэхэм зэкъуэшищ, Псыжь лъэныкъуэкIэ къикIри, Къэбэрдейм къэкIуащ. НэхъыщIэ дыдэр Шут. Ар Бабыгуей (Сэрмакъ) къыщыувыIащ, Батрэз Къуэщхьэблэр къыхихащ, Къумэл ТэрчкIэ иунэтIащ. ЗэрыжаIэжымкIэ, ещанэр нэхъыжь дыдэт. Иджы а щIыпIищми щыпсэу Уэрышхэри зэкъуэшищым къатепщIыкIыжауэ жаIэ. Пэж дыдэу, ахэр зыкъомкIи зэщхьщ, псом хуэмыдэу я напIэхэр, я нэкIу зэхэлъыкIэр, къыфIэбгъэкIмэ, я макъ нэгъунэ. Ауэ щалъхуа я щIыналъэр абыхэм къыщIабгынам Публицистикэ
и щхьэусыгъуэхэр зэтехуэркъым. Нэхъыжьхэм къаIуэтэжу ди деж къэсар мы хъыбарырщ. Зэкъуэшищым тхьэIухуду зы шыпхъу яIэт. Къуажэпщым абы лей къыщрихым, зэшищым ар яхуэшэчакъым, пщыр яукIри я жылэжьыр ябгынэн хуей хъуащ.
Батрэз Къуэщхьэблэм къыщыдыхьам, пщыхьэщхьэхуегъэзэкI хъуат. Ар нэмэз ящIауэ мэжджытым къыщIэкIыжа лIы гупым яIууащ. ХьэщIэм абыхэм сэлам ярихри бысым къызэрилъыхъуэр яжриIащ. Адыгэхэр хьэщIэкIэ фIыкъэ, яхуеблагъэмэ, зэрагуапэр псоми жаIащ.
– Уэ дэнэ укъикIа, щIалэфI? – гупым къахэкIри зылI къыбгъэдыхьащ абы.
– Сэ жыжьэ сыкъикIащ, мыбы сыкъыщызэтеувыIэнрэ нэгъуэщI щIыпIэкIэ згъэзэнрэ иджыри сщIэркъым, – жэуап иритыжащ Батрэз. – НакIуэ, ди деж ныжэбэ нэху укъыщекIынщ, ныщхьэбэ дызэпсэлъэнщ, пщэдей унафэ тщIынщ. НакIуэ, накIуэ.
Мэрем (лIым) щIалэ хьэщIэр я унэ ишащ. Ар хэгъэрейхэм ягу ирихьащ. Абы я дежи къыщызэтеувыIащ. А зэманым Вэрокъуэхэ зы нысэ яIэт, и щхьэгъусэр щхьэщымытыжу, бынитI – зы щIалэ цIыкIурэ хъыджэбз цIыкIурэ – щIэсу. Батрэз абы хагъэхьэж. Езы тIуми зы щIалэ цIыкIу зэдагъуэт. Абы Хьид фIащ. АнэкIэ зыуэ, адэкIэ зырызу къэхъуа щIалитIым унагъуэ зыбжанэ къатепщIыкIыжащ, ахэр ноби зэрогъэкъуэш. Батрэз I лIэщIыгъуэм и пэхэм Къуэщхьэблэ къызэрыкIуам щыхьэт тохъуэ мыпхуэдэ дэфтэрыр: «1822 гъэм Къуэщхьэблэ щыщхэу Вэрокъуэ Мэрем, Уэтэр ЛIышхуэ, Къетыкъуэ Хьэжбий, Уэрыш Батрэз сымэ, нэгъуэщIхэри выгу плIыщIкIэ я бжьэ матэхэр щаIыгъыну ЯтIэкъуэ щIыналъэм мазищкIэ кIуауэ щытащ». Абы къегъэлъагъуэ Батрэз бжьэ гъэхъуным хуэIэкIуэлъакIуэу зэрыщытар.
Батрэз и къуэ закъуэ Хьид быныфIэ хъуат. Абы къилъхуат быних – щIалитхурэ зы хъыджэбзрэ – Батокъуэ, Къущхьэ, Мыхьэмэталы, Темыркъан, Цу, Марыху. Зэкъуэшитхум къатепщIыкIыжащ бын хъарзынэхэр: Батокъуэ – Сэлихь, Нухь, Фэризэт, Хъызыр, Мелыхъан; Къущхьэ – Хъусин, Хьэжгуащэ, Жангуащэ; Мыхьэмэталы – Талий, Бот, Кутэ, Сулеймэн; Темыркъан – Сурэт, Лолэ; Цу – ТIэхьир. А зэкъуэшитхум къалъхуахэм къатепщIыкIыжахэм дэ дащыщщ. Сэ си адэр Хъызырщ, си адэшхуэр Батокъуэщ.
Си адэ Уэрыш Хъызыр къыщалъхуар езыми нэгъуэщIхэми тэмэму ящIэжыртэкъым. Ауэ си адэ шыпхъу Фэризэт къысхуиIуэтэжауэ щыта мы хъыбарымкIэ ар къыщалъхуа гъэр тэмэму пхуэгъэбелджылыжыфынущ: «Урыс-Япон зауэр къыщыхъеям щыгъуэ ди адэ Уэрыш Батокъуэ абы яшэну хэтащ. Ауэ а гъэ дыдэм сэ сыкъалъхури ди адэр къезгъэлащ. А зэманым бынищ зиIэр зауэм ягъакIуэртэкъым. Ди адэм бынитI иIэти, сэ ещанэу сыкъыщалъхум, ар зауэм ямышэу къэнэжауэ щытащ. Илъэсищ дэкIри, Хъызыр къалъхуащ». Урыс-Япон зауэр къыщыхъеяр 1904 гъэрщ. Абы илъэсищ хэплъхьэжмэ, ди адэ Хъызыр къыщалъхуар 1907 гъэм тохуэ. 102 Публицистикэ
Уэрыш зэшхэм я Iуэхухэр мыIейуэ екIуэкIырт, къуажэми пщIэ щаIэт. Батокъуэрэ Къущхьэрэ акъыл яхэлъти, я чэнджэщхэм къуажэдэсхэр хуэныкъуэу къекIуэкIырт. Мыхьэмэталы шэрихьэт суду лажьэрт. Ар сытым и дежи захуагъэм и телъхьэт. ИтIанэ а зэманым къекIуэкIыу щыта хабзэхэм фIыуэ щыгъуазэт. Абыхэми текI имыIэу тетт. Темыркъан къуэ зэримыIэм нэхъ гукъеяуэ иIэтэкъым. Ар щIалэ щигъуэтыну зэманми нэсыну къыщIэкIынт, революцэр мыхъуатэмэ. Зэшхэм я нэхъыщIэ Цу, тIэкIу лIы пхъашэщ жумыIэмэ, дэбгъуэн щыIэтэкъым. Ауэ псори къызэтрекъутэ октябрым къэхъея революцэм. Петербург къыщыхъуахэм яжь Кавказми къыщIеху, ар Къэбэрдейми къос. ЦIыхухэр хуейт нэхъыфIу псэуну. 1918 гъэм мартым и 20-м ди щIыналъэм Совет властыр щагъэувауэ щытащ. Абы цIыхухэр зэхуэмыдэу IущIащ. Хэти къищтэрт, хэти идэртэкъым. Я гъащIэм зэхъуэкIыныгъэфIхэр къахуихьынкIэ щыгугъри мащIэтэкъым. А мымащIэхэм ящыщт Уэрыш зэкъуэшхэри, абыхэм я бынхэри. ВластыщIэр даIыгъыу, ар гъэбыдэным, и Iуэхур дэгъэкIыным зратащ Батокъуи, Мыхьэмэталыи, Къущхьи, Темыркъани. Ауэ ахэр зыми хунэсакъым. Пащтыхь генерал Серебряков Даутокъуэ и дзэр Къэбэрдейм къытеуащ. Ар Балъкъ IуфэмкIэ къыдэкIуейурэ, Иналхьэблэми къэсащ. Генералым и дзэм хэтхэр гущIэгъуншэт. Абыхэм властыщIэм и телъхьэхэр яубыдащ, леишхуэ ирахыу щIадзащ. Уэрыш Батокъуэ, абы и къуэш Темыркъан, и къуэ Сэлихь, КIэщт Аслъэнджэрий, СантIыкъ Къетыкъуэ сымэ лъэсу икIи лъапцIэу Иналхьэблэ щрахужьэри, Налшык яхуащ. Уэрыш Къущхьэ зэрызехьэм хэкIуэдащ. Батокъуэ и къуэ Нухь къатеуахэм заримыту зигъэпщкIуащ. Абы и къуэш, илъэс 11 фIэкIа мыхъуа Хъызыр цIыкIуи здэкIуар ямыщIэу бзэхащ. Цу и къуэш
нэхъыжь Батокъуэ и щхьэгъусэ Iэнэрэ абы и пхъуитIымрэ жэщым гъэпщкIуауэ и дыщым, Тыжьей, шыIэжьэкIэ ишэжащ. Куэд дэмыкIыу Иналхьэблэ къыщаубыду Налшык яхуахэр ХьэтIохъущокъуэ хадэм и бгъум иIэ уэхым и деж щаукIащ. Ахэр зэраукIам щыгъуазэ гуэрхэм нэхъ иужькIэ къаIуэтэжауэ щытат лажьэ зимыIэ лIы хейхэр гущIэгъуншэу зэрызэтраукIар. Абыхэм зэрыжаIэжамкIэ, КIэщт Аслъэнджэрийрэ Уэрыш Батокъуэрэ кIапсэкIэ зэтрапхэри зы шэкIэ яукIащ. Апхуэдэ щIыкIэкIэ я псэр ягъэнащ СантIыкъ Къетыкъуэрэ Уэрыш Темыркъанри. Хъызыр илъэс пщыкIутIкIэ хъыбарыншэу щытащ, хутыкъуа щIалэ цIыкIур кIэрэхъуат. И щхьэр здихьынур ищIэртэкъым. Абы игу къокIыж ХьэтIохъущыкъуей Ипщэм и анэ шыпхъу зэрыдэсыр. «Анэ шыпхъу анэ палъэщ», – жи. Нэхулъэ къыщищIым ар гъуэгу тоувэ. Дунейр уаещ. Уэсыр куущ. Зэманыр декабрым и кIэхэрщ. ЩIалэ цIыкIур уэсым хощатэ, къыхопщыж. И гуэншэрыкъым и лъапщэм дэлъалъэ уэсыр ткIуурэ и вакъэм псыр из хъуащ. Ауэ гужьея щIалэ цIыкIум зыри зыхищIэжыртэкъым. Псом нэхърэ нэхъ шынагъуэр мэзым пхыкIынырт. А зэманым абы дыгъужьхэр щIэзу щIэст, уапэщIэхуамэ, узэпкъратхъынут. Ауэ Хъызыр цIыкIу хузэфIэкIащ а щIыпIэ шынагъуэр къызэринэкIын. Шокъей губгъуэшхуэм ихьащ. Ауэ иджы и лъэр щIэкIыжыркъым. 103 Публицистикэ
Хуабжьу ешащ икIи къэмэжэлIащ. УкъэувыIэ хъунукъым. Уэсым ухэукIуриенурэ удиинущ. Сыт ищIэнур? Сытыр Iэмал? Къигъэзэжынущи, къуажэми нэсыжыфынукъым. Игъэзэжми дэнэ здэкIуэнур? ИщIэнур имыщIэу ерагъмыгъуейуэ здэкIуэм къелъагъу адэ жыжьэу зы шыIэжьэ къакIуэу. ГугъапIэ гуэрхэр къыкъуэкIащ. ЦIыхугъэ тIэкIунитIэ нэхъ мыхъуми иIэмэ. Шы Iэжьэр къэсри къэувыIащ. Абы ист зылIрэ фызитIрэ. Ахэр хуабэу хуэпат, щIакIуэми кIуэцIыст.
– Дэнэ укIуэрэ, щIалэфI? – къоупщI гузэвэгъуэрэ лъаIуэныгъэшхуэрэ къызыщIих и нитIыр мыупIэрапIэу къытезыубыдауэ къеплъ щIалэ цIыкIум и нэгум иплъэурэ. Хъызыр цIыкIу лIым и упщIэм жэуап хуемытыжу, къыщиудауэ, гур хигъэщIу, магъ. АдэкIэ зыхуэмыIыгъыжу йощэтэхри, уэсым хоукIурие. ЛIыр Iэжьэм къолъэри, абы жьэхолъадэ, фызитIри къэщтауэ щIалэ цIыкIум йоплъ. ЛIым а тхьэмыщкIэ цIыкIур и IэплIэм илъу Iэжьэм къыбгъэдохьэжри фызитIым захуегъазэ: «Мыр фи якум дэвгъэтIысхьи, къэвгъэхуэбэж. ЗыкъищIэжмэ, къыздикIри здэкIуэри жедгъэIэнщ».
ЛIыр шыхэм яхоуэ, абыхэм зрач. ФызитIым ятеубгъуа щIакIуэр къаIэтри Хъызыр цIыкIу я кум дагъэтIысхьэ. Зым и нэкIу дияхэм Iэ къыделъэ, адрейм псыф хъуа и гуэншэрыкъитIыр лъехри, езым лъыгъ цы лъэпэд хуабэр къылъетIагъэ. ТIэкIу зыкъищIэжа нэужь, яIыгъ гъуэмылэхэм щыщ ирагъэшх. Шы Iэжьэм исхэр Иналхьэблэ щыIауэ Кушмэзыкъуей кIуэжу арат. ФызитIым языр шыгухум и щхьэгъусэт. Ар а къуажэ къыздикIыжым щыщт, абы къыщыхъуа зэрызехьэм щхьэкIэ гузавэри и лIым зригъэшауэ арат. Адрейр цIыхубзым и пщыпхъут.
ТIэкIу зыкъищIэжа нэужь Хъызыр цIыкIу зыщыщри,
къыздикIари, здэкIуэри яжриIащ шы Iэжьэм исхэм. ПщыхьэщхьэхуегъэзэкI хъуауэ ахэр унэм нэсыжащ, щIалэ цIыкIури здашащ. Абы псы хуабэкIэ зрагъэтхьэщIащ, и ныбэ изу ягъашхэри пIэ щабэм ягъэгъуэлъыжащ. ШыIэжьэм иса лIым пщэдджыжьым щIалэ цIыкIур къигъэушащ, и фызым ар игъашхэри игъэгъущауэ нэху къригъэкIа и гуэншэрыкъым лъэпэд хуабэ щIригъэлъхьащ. ИтIанэ и лIым жриIащ:
– Мы щIалэ цIыкIум и закъуэ дутIыпщыну дзыхь сщIыркъым.
– НтIэ, сэ сыбгъэшэну ара? Ар схузэфIэкIынукъым. Нобэ бэзэрщи, а къуажэм щыщ гуэр къакIуэмэ, абыхэм гъусэ яхуэсщIынщи, сутIыпщынщ. Апхуэдэуи ищIащ.
Хъызыр цIыкIу зыхыхьа унагъуэр нэхъ хуэщIауэ псэухэм ящыщт. Iэщ, мэл хъушэ, шы гуартэ яIэт, щIалэ цIыкIум къыжраIэ псори егугъуу ищIэрт. Ауэ «Анэ шыпхъу анэ палъэщ» псалъэжьыр хуэгъэзащIэртэкъым и анэ шыпхъум. Абы и щхьэгъусэр, и малъхъэгъур, Хъызыр и адэр, а властыщIэм и телъхьэу зэрыувар хуегъэхыртэкъыми, щIалэ цIыкIум теплъэ хъуртэкъым. Хъызыр цIыкIу жэмхэм якIэлъыплъыну и пщэ къралъхьат. Ауэ абы ищIэр яфIэмащIэт, ишхыр яфIэкуэдт. Нэхъыбэм и анэ шып- 104 Публицистикэ
хъум щэхуу шхын тIэкIу къыкIэщIидзэмэ, арат и Iыхьэр. Гъатхэр къызэрихьэу мэлым пэрагъэуващ. Нэхулъэ къыщищIым мэлхэр хъупIэм дихун хуейт. И анэ шыпхъум гъуэмылэу къритыр жьэгу мафIэм къыпэрихыжа кIэртIоф пщтырт. Ари дишхын гуэр игъусэу хъуржыным хуракIутэми, зыгуэрт. Мо кIэртIоф пщтырыр и жыпым иракIутэрти, и куафитIыр исырт, ахэр къэушрыбыжурэ текъутэжырти, гуIэгъуэр къритырт.
Унагъуэм зы балъкъэр ныбжьэгъу яIэт, Гундэлэн щыщу, Исхьэкъ и цIэу. Абы гу лъитащ щIалэ цIыкIум бэлыхь зэрытрагъэлъым икIи мурад ищIащ ар езым и деж ишэну. Ауэ балъкъэр унагъуэри щIалэ цIыкIум дежкIэ занщIэу дуней жэнэт хъуакъым. Абыи исхэм я нэхъыбэм уафэм къехуэхам хуэдэу къахэхута щIалэ мыцIыху цIыкIум нэмыплъ къратырт. Псом хуэмыдэу балъкъэрыбзэр зэримыщIэм гугъу иригъэхьырт. «Псы къэхь», – жаIамэ, губгъуэм кIуэуэ шыдыр къыщихуж къэхъурт. Абы щхьэкIэ мащIэри удын къилэжьакъым. А псом я щIыIужкIэ гъунэгъу щIалэжь цIыкIухэми къыщакъу щыIэт. Апхуэдэурэ гурыфIыгъуэншэу илъэсхэр екIуэкIащ. ИкIэм-икIэжым балъкъэрыбзэри фIы дыдэу зригъэщIащ. Унагъуэм исхэри къесащ, псоми фIыуэ къалъэгъуащ. ФIыуэ умылъагъун хуэдэтэкъым езыри. ИкъукIэ жыIэщIэт, бзэ IэфIт, гушыIэрейт. ЗэIусэм псэ хилъхьэрт. Псом хуэмыдэу балигъыпIэ иувэу хуежьа щIалэр и быным хуэдэу къилъагъуу хуежьат унагъуэм я нэхъыжь Исхьэкъ. Абы мурад ищIат адыгэ щIалэр къуэ ищIу балъкъэр хъыджэбзи къригъэшэну. Ауэ Хъызыр и гур щалъхуа къуажэжьымкIэ щыIэт.
1930 гъэр къихьат. Колхозхэр къызэрагъэпэщырт. Хъызыр быдэу мурад ищIат ИналхьэблэкIэ зэджэу щыта, иужькIэ Къэрэгъэш хъуа я къуажэм кIуэжыну. ЗдэщыIа балъкъэр унагъуэм витIрэ жэмитIрэ къратри мартым и кIэхэм къежьэжащ. ПщыхьэщхьэхуегъэзэкI хъуауэ Бахъсэн къос. Зэрызехьэшхуэ гуэрми хохуэ. Абдежым щыфIокIуэд и витIыр. Езыри жэмитIри ешащи, я лъэр щIэкIыжыркъым. Жэщи хъуащ, екIуэлIапIи иIэкъым. Зы куэбжэ дыхьэпIэ гуэрым и деж лIы гуп щызэхэту яIуощIэ. Абыхэм сэлам ярех, бысым хуэхъун яхэтмэ щIоупщIэ. Абыхэм езым нэхърэ куэдкIэ мынэхъыжьыну зы къахокIри, гъуэгурыкIуэм къыбгъэдохьэ. Абы зрегъащIэ ар хэтми, дэнэ кIуэми.
– НакIуэ ди дей, ныжэбэ ущыIэнщ, зыбгъэпсэхунщи, пщэдей гъуэгу утехьэжынщ, – къыжреIэ.
Хъызыр гуапэу ирагъэблэгъащ. ЗрагъэтхьэщIри IэфIу ягъэшхащ. Жэмхэри псы ирагъэфащ. Абыхэм Iуси иратащ. Бысымыр хьэщIэм гупсэхуу епсэлIащ. Ар ЛIыгъур Ибрэхьимт. ЩоджэнцIыкIу Алий деджат, и ныбжьэгъут, дэлажьэрт. Абы адыгэбзэм нэмыщI мыIейуэ урысыбзэри хьэрыпыбзэри ищIэрт, тыркубзэри хъарзынэу къыгурыIуэрт. ЛIы губзыгъэм гурэ псэкIэ зыхищIат Хъызыр къыхуиIуэтэжахэр икIи щIалэр игу ирихьащ. АдэкIэ Ибрэхьим и хьэщIэм чэнджэщ зыбжани иритащ. Щалъхуа и жылэжьым зэригъэзэжри тэмэм дыдэуи къилъытащ. Сыт хуэдиз хьэлэбэлыкъ 105 Публицистикэ
хэмытами, сыт и нэгу щIэмыкIами – псори IэкIэ трахам хуэдэу щхьэщыкIри IэфIу жеящ а жэщым. Пщэдджыжьым къыщытэджам, абы и Iэнэр зэтет, и гъуэмылэр хьэзырт.
Мы хъыбарыр сэ къэзгупсысакъым. Ар езы Ибрэхьим и жьэкIэ сэ къысхуиIуэтэжауэ щытащ. Сэ комсомолым и обкомым сыщыIэти, абы срагъэкIри Бахъсэн къыщыдэкI «Коммунист» газетым (А зэманым ар Бахъсэн, Дзэлыкъуэ, Шэджэм, Iуащхьэмахуэ райониплIым я газетт) и редакцэм сыщылэжьэну сагъэкIуат. Абы щыгъуэ ЛIыгъур Ибрэхьим къэсцIыхуат, ЩоджэнцIыкIу Алий къызэралъхурэ илъэс 65-рэ зэрырикъуар Бахъсэн щагъэлъапIэу срихьэлIэри. ГуфIэгъуэр зэрекIуэкI щIыкIэр стхыжын хуейуэ си пщэ къралъхьат. Районым КультурэмкIэ и унэм зэIущIэшхуэ къыщызэрагъэпэщат. Сэ ар япэ дыдэу абы къыщыпсалъэу слъэгъуат. ЗэIущIэм къыщипсэлъар сигу ирихьати, быдэу мурад сщIат ар нэхъ гъунэгъуу зэзгъэцIыхуну, сыдэуэршэрыну, сытетхыхьыну. Абы и унэ сригъэблэгъащ. КъызэрыгуэкI унагъуэт. Къабзэлъабзэу псэурт. ЗанщIэу гу зылъыстар ар куэд дыдэ зэреджэрт. И стIолым телът адыгэбзэкIэ, урысыбзэкIэ, хьэрыпыбзэкIэ къыдэкIа тхылъхэмрэ газетхэмрэ. Езым и псэлъэкIэми къуигъащIэрт абы щIэныгъэшхуэ зэрыбгъэдэлъыр, акъылышхуэ зэриIэр, Iуэхум зэрыхищIыкIыр. Си унэцIэр зэрызэхихыу ар къызэупщIащ:
– Дэнэ ущыщ? – жери.
– Къэрэгъэш, – естыжащ абы жэуап.
– Уэрыш Хъызыр пцIыхурэ? – къыкIэлъыкIуащ етIуанэ – Ар сэ си адэщ, – згъэщIэгъуащ си адэр ицIыхуу ИтIанэ къысхуиIэтэжащ япэ дыдэу си адэм зэрыIущIар, иужькIэ ар колхоз тхьэмадэу щыхахам линейкэкIэ къыкIэлъыкIуэу зэрыщытар, ауэ зауэр щекIуэкIми иужькIи и хъыбар лъэпкъ зэримыщIэжар. Сэ ар зауэм къелауэ зэрыпсэур, къуажэм зэрыдэсыр щыжесIэм, хуабжьу щыгуфIыкIат, икIи къасшэу езгъэлъагъунуи къызэлъэIуат. Апхуэдэуи сщIат. А зэманым сэ къэсцIыхуащ Ибрэхьим ипхъу Лиди. Ари, и адэм хуэдэу, цIыху губзыгъэт. Абыи щIэныгъэ куу бгъэдэлът. Бахъсэн дэт етIуанэ курыт школым и унафэщIу лажьэрт. Хъызыр, ЛIыгъурхэ къыдэкIыжри, Къэрэгъэш хуэкIуэ гъуэгум теувэжащ. Гъуэгубгъухэм къыщыхэжу хуежьа удзхэм и жэмхэр щигъэхъуакIуэурэ, макIуэ. Гъуэгур благъэкъым, ауэ ар кIуэ пэтми нэхъ кIыхьыж хъууэ къыщохъу абы. ЩIалэр и къуажэм хуопIащIэ, зэ нэсыжу и унэр, и Iыхьлыхэр зригъэлъагъуну щIобэг. АрщхьэкIэ хъуэкIуэным дихьэха жэмитIри фIэгуэныхьщ. Апхуэдэурэ, унэм нэмысыжурэ, аргуэру жэщ къытехъуащ. Къуажэм щынэсыжар жэщыбгырщ. Ар жей IэфIым хилъэфат. Хьэбанэ макъ фIэкIа зыри зэхэпхыртэкъым. Я лъапсэр здэщыIэр нэхъ къуажэ щIыбт, Балъкъ пэмыжыжьэу. Хъызыр абы йокIуэлIэж. Ауэ къыздэкIуэжам уни псэуалъи итыжтэкъым, лъапсэр хэкIуэдэжат. Балий жыг зытIущ къэнэжауэ зэзэмызэ къыкъуэу акъужь щIыIэм дэгызу щыту арат. Зи лъапсэ 106
упщIэр.
къызэрыщIэкIар. Публицистикэ
къэзыгъэзэжыну апхуэдизу зи нэ къикIам и гум фIы щыщIэнт? И гупсысэхэр хьэм игъэщта адыгэ мэлу, къызытеувыIэн зы кIапэ къахуэмыгъуэту зэхэзожэ, нэхъ IеймкIэ мажэ. Мыхъуми. НэгъуэщI мыхъужыххэми си къуэш Нухь псэужащэрэт. Щхьэи сыкъэкIуэжат. Зыри сымыщIэу гугъэ нэпцIым си щхьэр къезгъэгъэпцIэжу сыпсэужатэми нэхъыфIти… Иджыри къэсыхункIэ гуфIэгъуэ зымылъэгъуа, тыншыгъуи зимыIа щIалэм и гур къызэфIэнащ. ЖэмитIыр балий жыгым ирепхри, хуэмурэ йотIысэх, къызэщIэрыуэу хуежьа удзыпцIэм хотIысхьэ. Махуэ псом лъэсу къэкIуа, гъуэгуанэ кIыхь зэпызыча щIалэр занщIэу Iурех.
ИщхъэрэкIэ уафэ джабэм пшэплъ къищIа къудейт бахъейр
къащхьэщихыу шууитI къыщысам. Абыхэм загъэпхъашэрт, я щIопщхэр ягъэдалъэрт. Хъызыр къэхъуар къыгурымыIуэу къэщтауэ къыщолъэт. Алыхьым ещIэ сэ мыбыхэм къыспаубыдынур.
– Дэнэ укъыздикIар? – зегъэпхъашэ зым.
– Гундэлэн, – етыж жэуап Хъызыр.
– Мо жэмхэр дэнэ къипха? – и щIопщыр абыкIэ еший.
– Сысейщ, Гундэлэн къисхуащ.
– Ууейуэ щытами, ууеижкъым. Иджы ахэр дэ зэгуэдгъэхьэ колхозыращ зейр. Уэ мы жэмхэр фермэм ехух, сэ мыбы и Iуэхур зэхэзгъэкIынщ, – жери и гъусэм унафэ хуещI хъийм икIам. – НакIуэмэ, накIуэ, – щэху дыдэу жери йожьэ Хъызыр, шы гъэшха ихъу-илъым и пэм къриху гъуэз пщтырыр и пщэм къыдихуэу.
Пщэдджыжьыр иджыри жьыми, къуажэ Советым цIыху куэд къыщызэхуэсат. Зыр мэшхыдэ, адрейр мэхъуанэ, ещанэр мэхъущIэ. КIэщIу жыпIэмэ, бжьэ къэпщIауэ зэрызохьэ. Заудыгъуауэ щымуи куэд яхэтщ къызэхуэсахэм. И шыбгъэм щIэту Хъызыр зыхуа лIыр къызэралъагъуу, языныкъуэхэр мащIэу зэтосабырэ.
– ЩIэскъэ мыр? – и щIопщыкъур еший лIым «Къуажэ Советым и председатель» псалъэхэр зытетха бжэмкIэ.
– Хьэуэ, – зэуэ жэуап къатыж цIыху зыбжанэм.
– Председателыр къэсащ! – мэкIий асыхьэтым зы щIалэ.
Псори щым мэхъу, бадзэ лъэтамэ, зэхэпхыну. ЛIы лъахъшэ мыиным, къызэхуэсахэм сэлам ярехри, къуажэ Советым и щIыхьэпIэмкIэ еунэтI. Абы и ужьым кIэщIу йоувэ Хъызыр зэхэзехуэн зыщIа лIыр. Куэд дэмыкIыуи къыщIокIыж. «КъакIуэт» къригъэкIыу и Iэр къыхуещI. Хъызыр щIешэ.
– Мы щIалэр фи щIапIэжьу щытам деж нышэдибэ къыщыдубыдащ. Гундэлэн къикIауэ жеIэ. ЖэмитI иIыгъти, ахэр къытетхри, фермэм тхуащ, – хуеIуатэ лIым председателым, фIыщIэ зыхуригъэщIыну.
– Хъунщ, уэ кIуэ, уи Iуэху иужь ит, сэ зэхэзгъэкIынщ, – жеIэ къыфIэмыIуэхуу къуажэ тхьэмадэм. Хъызыр, мыарэзы-мыарэзыуэ, щIэкIыжам нэкIэ кIэлъокIуатэ, абы бжэр къызэрыхуищIыжу и нитIыр къуажэ унафэщIым 107 Публицистикэ
дежкIэ къреIуэнтIэкIыж. Ахэр стIолым бгъэдэс лIы лъахъшэ цIыкIум тедиящ. ЩIалэр гупсысэ куухэм зэщIаубыдэ: «Ярэби мы си пащхьэм къисыр си къуэшыр армырауэ пIэрэ? Хьэмэрэ си нэхэм сыкъагъапцIэу ара?» МыпIащIэу, гупсэхуу и пащхьэм къисыр зэпеплъыхь. ЩIалэ мыцIыхур апхуэдизу къызэреплъым игъэпIейтея лIыри, Iэнкун хъуауэ щысщ.
– НтIэ, дэнэ укъикIа, щIалэ? – икIэм-икIэжым къыжьэдэкIащ – Гундэлэн, – етыж мыдрейми жэуап, и нитIыр къеупщIым абы и япэ упщIэр.
къытримыхыу.
– Мыбы щхьэ укъэкIуа? – къыкIэлъокIуэ етIуанэ упщIэр.
– СыкъэкIуакъым, сыкъэкIуэжащ.
– Дауэ жыпIа? – иджыри къэс мащIэу зэхэукIауэ щыта и нэгум зихъуэжащ къуажэ Советым и унафэщIым.
А сыхьэтым губжьауэ зылI къыщIолъадэ пэшым. ЩIэсми гу лъимытэу ар хуабжьу мэхъущIэ.
– Уэ си деж цIыху зэрыщIэсым гу лъумытауэ ара? Сэ иджыпсту схущIыхьэркъым. ИужькIэ къыщIыхьи унафэ тетщIыхьынщ.
– КхъыIэ, Нухь, умыгъэгувэ-тIэ, хуабжьу сынолъэIу, – щабэ зыкъещIыжри лIыр щIокIыж.
– Нухь! Нухь, жиIа абы? – Хъызыр, и пащхьэм къисыр и къуэшыр зэрыарам иджы шэч къытримыхьэжу, стIолым гъунэгъуу йокIуэталIэ, – уэ Уэрыш Батокъуэ и къуэ у-Нухь! – Аращ. Уэ дэнэ ар щыпщIэр? – къызэфIоувэ Нухь.
– Сэ сы-Хъызырщ, уи къуэш Хъызыр!
– Хъызыри?! Упсэу?! – Нухь къыдокIри, и шынэхъыщIэм – Сыпсэущ, мис сыкъызэрыплъагъущ. – ЗэкъуэшитIым зызэщамыгъэнщIыжу IэплIэ зэхуащI, еуэ зэхуащI.
Нухь и шынэхъыщIэр занщIэу къызэримыцIыхужам зыри гъэщIэгъуэн хэлътэкъым. Хъызыр цIыкIуу, илъэс пщыкIуз фIэкIа мыхъуауэ кIуэдат, здэкIуари здэжари ямыщIэу. Иджы лIы хъуауэ, илъэс тIощIрэ щым иту, къыкъуэкIыжат. Иджыри къэсыхункIэ ткIийуэ, пхъашэу щыта Нухь асыхьэтым къыпхуэмыцIыхужыну щаби гумащIи мэхъу. Абы и гущIэм зыкъыщызыIэта гуфIэгъуэр апхуэдизу инти, мы дунейм фIыгъуэу телъыр зырикIт, абы елъытауэ! ИщIэнури здэжэнури имыщIэу къэнат. А махуэм лэжьыгъэшхуэ къыпэщылъми, сыт щыгъуи къэрал Iуэхур япэ иригъэщу щытами, иджы, псори къигъэнэну хьэзырт. И шынэхъыщIэм зыщигъэнщIыжыртэкъым. И секретарыр къреджэри, унафэ хуещI:
– Сэ нобэ сыщыIэнукъым, къызэхуэса цIыхухэр зэбгрыгъэкIыж, пщэдей кърекIуэ, фэ фымыбэлэрыгъыу фылажьэ. Си шыгухум шыхэр псынщIэу щIищIэну жеIэ.
Нухьрэ Хъызыррэ зэщыгуфIыкIыжу къыщIокI. МыдэкIэ зэхэтхэм къэхъуар къагурымыIуэу а тIум йоплъ. Я къуажэ тхьэмадэм апхуэдэу гукъыдэж иIэу зэи зыми илъэгъуатэкъым. Абы зыгуэрхэм зыкъыхуагъэзэну хэтщ, ауэ псоми жэуапу яритыр зыщ: «Нобэ си гугъу къэвмыщI, схущIыхьэнукъым. Пщэдей, пщэдей.» 108
зредз. Публицистикэ
ЗэкъуэшитIыр линейкэм йотIысхьэ.
– Иджы, щIалэ, уи шитIым уащымысхьу неуэ. ЯпэщIыкIэ тыкуэнымкIэ ныIухьэ, итIанэ ди унэм нехулIэ.
Нухь Iэпхъуэу унэ зрищIыхьа лъапсэм и куэбжэм ежэлIа линейкэм зэкъуэшитIыр къикIри, зэбгъурыту пщIантIэм дыхьащ. Ар къабзэу зэщIэпхъэнкIат. БжэIупэри Iэхуитлъэхуитышхуэт. А зэманым елъытауэ унэри, бгъэныщхьэми, къуажэм дэтхэм я нэхъыфIхэм хабжэрт. Шыгухуми линейкэм зыгуэрхэр кърихри пщIантIэмкIэ иунэтIащ. Нухьрэ Хъызыррэ гукъыдэжышхуэ яIэу, гуфIэгъуэшхуэ я нэгум кърихыу унэм щIыхьащ. И къуэшым и щхьэгъусэ Мадинэт сабий цIынэ зыхэлъ гущэр щIиупскIэу щыст, ятIагъуэкIэ дахэу къиикIа унэ лъэгум илъ арджэнышхуэм джэгуу зы щIалэ цIыкIу тест.
– Си гъусэр хэтми пщIэрэ? – жеIэ Нухь пыгуфIыкIыу.
– Къеблагъэ, – жери Мадинэт къыщолъэт.
– Къеблагъэкъым жыпIэнур, къеблэгъэж, жыIэ. Нобэ етIуанэу сыкъыщалъхуа махуэу убж хъунущ. Си къуэшыр къэзгъуэтыжащ!
– Ан-на, Хъызыр?! – щтэIэщтаблэ хъуа фызыр кIэрэхъуащ.
– Аращ. Хъызырщ, ущыуакъым, – жеIэ Нухьи, адэкIи пещэ. – Мыр си щхьэгъусэрщ. Мадинэтщ и цIэр. Гущэм хэлъыр хъыджэбз цIыкIущ, къалъхуа къудейщ. ФатIимэтщ и цIэр. Мо джэгуу лъэгум ис щIалэ цIыкIур илъэситI мэхъу, дызэреджэр СулътIанщ.
Мадинэт Хъызыр бгъэдолъадэри IэплIэ хуещI. СулътIан цIыкIуи къыщIыхьам йоплъри щысщ. Хъызыр гущэм хэлъым бгъэдохьэри йоплъ, и щхьэм Iэ делъэ. ИтIанэ къыхудэплъейуэ лъэгум ис щIалэ цIыкIур къеIэт, зрекъузылIэри, IэплIэ хуещI. Зи IэплIэ исым и нэгум иплъэурэ СулътIан цIыкIу жеIэ «Бабэ». ИкIи балигъ хъуху ар и адэ къуэшым зэреджар а цIэрщ. Нухь ефэн-ешхэнкIэ ерыщтэкъым. Ауэ а махуэм абы хъуэхъу Iэнэр къимыгъэувын лъэкIакъым. Абы къриджат Iыхьлыхэр, гъунэгъухэр, ныбжьэгъухэр. ГуфIэгъуэр гъунапкъэншэт. Гупым я нэхъыжьу щыст зэрыгъуэтыжа зэкъуэшитIым я адэ къуэш Мыхьэмэталы. Ар къуажэм пщIэшхуэ щызиIэ, а зэманым елъытауэ щIэныгъэ зыбгъэдэлъ цIыху Iущт. Нобэ тхьэмадэр псалъалэтэкъым, и хъуэхъури кIыхьтэкъым, ауэ купщIафIэт: «Нобэ Уэрышхэ ди гуфIэгъуэшхуэщ. Илъэс пщыкIутIкIэ здэщыIэр дымыщIэу къэта ди щIалэ къытхыхьэжащ. Тхьэм абы лъэпкъми жылэжьми фIы къытхудигъакIуэ. ДяпэкIэ хэхъуэ фIэкIа хэщI димыIэу тхьэм дигъэпсэу!..»
Хъызыр куэдрэ мылажьэу щысакъым. Нухь и жэрдэмкIэ къуажэм щIэуэ къыщызэрагъэпэщ колхозым и гъэш фермэм и унафэщIу ягъэкIуащ, уэ Iэщым упэрыту щытащи, хыбощIыкI, жаIэри. Зы илъэс нэхъ мылэжьауэ зыпэрыт IэнатIэм зэрехъулIэр, и зэфIэкIхэр къалъытэри, ар колхоз тхьэмадэм и къуэдзэ ящIащ. Къуажэдэсхэми фIыуэ закъригъэлъэгъуат Хъызыр, къызыхыхьэжа унагъуэми хъарзынэу хэсыхьыжат. СулътIан цIыкIу абы фIэкIа нэкурэ напIэрэ иIэжтэкъым. Бабэ, 109 Публицистикэ
жиIэу къыкIэлъижыхьырт. Езыми ар жэщкIэрэ и гупэ хигъэлът. ФатIимэти зекIуэн щIидзат. Ари сабий угъурлы цIыкIут. ЗэкъуэшитIым мурад ящIат я анэри я шыпхъуитIри къагъуэтыжыну. Куэд дэмыкIыу абыхэми я лъэужь ахэр теуващ. Я анэр Къэсейхьэблэ лIы щыдэкIуэжауэ, я шыпхъуитIри яшауэ абы щыпсэууэ къыщIэкIащ. Сыт ящIэнт, ари гъащIэм щыщ зы Iыхьэт. Дапхуэдэу щытми, ахэр зэрыпсэур гуфIэгъуэшхуэт. Иджы къэнэжыр ахэр зэрыгъэгъуэтыжынырт, зэрыубыдыжынырт, зэрыIыгъынырт. Зэшхэр Къэсейхьэблэ кIуащ. Я анэр Абрэджхэ ист, я шыпхъу нэхъыжь Фэризэт Къетыкъуэхэ, нэхъыщIэ Мелыхъан Вындыжьхэ. ТIури унагъуэфI ихуат. Иджы къэнэжар Хъызыр щхьэгъусэ къегъэшэнырт. А Iуэхури хъарзынэу зэфIокI.
Къуажэм дэс Емышэхэ яIэт КIутIэ и цIэу хъыджэбз дахэ. Ар икIи пшынауэт. Абы къыхэкIыу хьэгъуэлIыгъуэ зиIэхэм, къуажэм гуфIэгъуэ къыщыхъуамэ, ирагъэблагъэрт. А хъыджэбзыр хьэгъуэлIыгъуэ гуэрым щилъэгъуат Нухьи, хуабжьу игу ирихьат. Хъыджэбзым дэбгъуэн щыIэтэкъым, зэрыщIалэIуэм фIэкIа. Хъызыррэ КIутIэрэ зэрагъэцIыху, тIуми ягу зэрохь. ХьэгъуэлIыгъуэри ягъэгувэжыркъым. НысащIэм Жанэху фIащ. Езы Жанэхуи (КIутIи) и пщыкъуэм Дотэ цIыкIукIэ еджэу щIедзэ. ЗэнысэгъуитIри зэшыпхъуитIым хуэдэу зэроубыд, я псэр зы чысэм илъым хуэдэу зэдопсэу. Нухьрэ Мадинэтрэ аргуэру щIалэ зэдагъуэт. Абы Залым фIащ. Ауэ Жанэху иджыри зыри илажьэтэкъым. Апхуэдэурэ илъэсищ докI. Хъызыр быныншэу къэнэнкIэ мэшынэри, мурад ещI КIутIэ иригъэкIыжыну. Ауэ ар Нухь зэтрекъутэ. «Си нысэр мылъхуэмэ, – жеIэ абы, – Залым еттынщи зэфIэкIащ. Апхуэдэ мурад ящIауэ ди анэр уэндэгъу мэхъу, сэри дунейм сыкъытохьэ, си адэ къуэшым и къуэри къыхуонэж. Сэ Нурхьэлий цIэр къысфIэзыщар ди гъунэгъу лIыжь телъыджэ Сыжажэ Хъерлыщ. Абы къысфIища цIэм нэхъ дахэ щымыIэу къысщохъу, сыхуэарэзыщ ар къысфIэзыщам. Ахърэт нэхур Тхьэм кърит!
ИгъащIэм школ щIэмыхьауэ Хъызыр къеджэкIи тхэкIи езырезыру зригъэщIэжауэ щытащ. Псом хуэмыдэу есэпым хъарзынэу хэзагъэрт, хэх-хэлъхьэхэм хуэгурыхуэт. КъызэгъэпэщакIуэфIу зэрыщытыр, цIыхухэм пщIэ къызэрыхуащIыр къалъытэри, ди адэр колхоз тхьэмадэу хах. А къулыкъум щыпэрытым абы гъэщIэгъуэн гуэр къыщыщIауэ щытауэ яIуэтэж. Колхозым зы трактор цIыкIу къратат «ФордзонкIэ» еджэу. Прохладнэ трактористу щрагъэджа Хьэтэжыкъуэ Кушбий абы трагъэтIысхьащ. Председателым губгъуэхэр шууэ къызэхикIухьырт. Ар Кушбий щылажьэми нэсащ. Тракторыр къэувыIауэ щытт, трактористри жыг жьауэм щIэст. – Щхьэ умывэрэ, Кушбий? – еупщIащ ди адэр абы, сэлам ири-
– Уэлэхьи, искрар кIуэдауэ сымыгъуэтыж, – къитыжащ ха нэужь.
адрейм жэуап.
ИгъащIэм техникэ зымылъэгъуам «Искрар» зищIысыр дэнэ щищIэнт. Ар тракторым пкъырылъ пкъыгъуэ гуэр и гугъэри, щIэупщIащ: 110 Публицистикэ
– Дэнэ деж щыкIуэдар? – жери.
– Мобдеж, – и Iэпэр ишиящ Кушбий трактор гупэмкIэ, мобы зыри зэрыхимыщIыкIыр къыгурыIуэри, къыдэгушыIэу.
Председателыр шым къепсыхри, Кушбий жыхуиIа щIыпIэм и деж, щIыр щопшыкъумкIэ зэIищIэурэ куэдрэ лъыхъуащ, ауэ искрар къыхуэгъуэтыжакъым. ИтIанэ трактористым елъэIуащ ар псынщIэу къигъуэтыжу лэжьэн щIидзэжыну. Езыри, шым шэсри, ежьэжащ.
Зэманыр кIуэрт. ЩIэныгъэ нэхъ зиIэхэр къыдэкIуэтейрт. Колхозым и тхьэмадэу нэгъуэщI хах. Ауэ ди адэри кърадзыхыжакъым. Ар колхоз унафэщIым Iэщ гъэхъунымкIэ и къуэдзэу къагъэнэж. ЦIыхухэр хъарзынэу псэу хъуат. Гъавэр, IэщхэкIыр я куэдт. КIэщIу жыпIэмэ, хьэмбырэбовт. Нухь бынунагъуэшхуэ хъуат. Абы бынибл иIэт. Ди анэми еплIанэр ныбэ илът. Абыхэм зы унэр къайзэвэкIырти Хъызыр унэ ищIын хуей хъуащ. Ауэ и шынэхъыжьым ар пщIантIэм дигъэкIын идакъым. Ди адэм Нухь и унэм бгъурытыпэу ищIащ. БжэIупэри, пщIантIэри, куэбжэ дыхьэпIэри зыуэ. КIэщIу жыпIэмэ, псори зы пщIантIэм, зы унагъуэм хуэдэу, дыкъыдэнэжащ. Дэ апхуэдизу дызэсати, уи унэ-си унэ, уи пIэ-си пIэ щыIэтэкъым. Нэхъыбэми дызэдэшхэрт. Къапщтэмэ, Залым сэрэ балигъ дыхъуху зы пIэм дыхэлъащ.
ПсэукIэщIэм дихьэхауэ гушхуэныгъэшхуэ яхэлъу, текIуэныгъэщIэхэм зэпымыууэ хущIэкъу ди цIыхухэми ди къэралми гуауэшхуэ къатопсыхэ – Хэку зауэшхуэр къохъей. Абы псори къызэтрекъутэ. ЦIыхухъухэм я нэхъыбэр Хэкур яхъумэжын папщIэ фашистхэм япэщIоувэ. Абыхэм я сатырым хэуващ си лъэпкъым щыщхэри – Уэрышхэ Талий, Хъызыр, ТIэхьир, Сулеймэн сымэ. Нэмыцэ-фашист зэрыпхъуакIуэхэр ди къуажэ къыщысым, ди жылэм щыщ куэди партизанхэм яхохьэ – ФIыцIэжь Дэгъазэ, ШкIахъуэ Хьэмил, Дадэхъу Хьэсэн, КIуэкIуэ НитIэ, Хьэмдэхъу Сослъэнбэч, Уэтэр ТIутI сымэ, нэгъуэщIхэри. Къэрал пщэрылъ яIэу къуажэдэсхэр яхъумэн мурадкIэ Къэрэгъэш къыдонэ Гувэжыкъуэ ТIатIым, Уэрыш Нухь, Нэфон ТIутI, Шэт Борис сымэ, нэгъуэщIхэри. Абыхэм, пэж дыдэу, ди къуажэдэсхэм лей къытрагъэхьакъым. Ауэ партизанхэм яхэту щыта ФIыцIэжь Дэгъазэрэ КIуэкIуэ НитIэрэ, гъуэмылэхьэ къуажэм къэкIуэжауэ нэмыцэхэм яубыдри, яукIауэ щытащ. Си лъэпкъым щыщу зауэм кIуахэм ящыщу Талий и нэ лъэныкъуэр имыIэжу, дамыгъэ зыбжанэ къыхуагъэфэщауэ къэкIуэжат, дунейм ехыжыхуи къулыкъу зыбжанэ ирихьэкIащ. ТIэхьир Сталинград и деж щызэуащ, ЩIыхь орденым и ещанэ дамыгъэмрэ медаль зыбжанэрэ хэлъу къигъэзэжащ, партым и Прималкэ райкомым и секретару, Чапаевым и цIэр зезыхьэ колхозым и парт организацэм и секретару, школым и директору, къуажэ Советым и председателу щытащ. Сулеймэн Крымск деж зауэм щыхэкIуэдащ. Ди адэ Уэрыш Хъызыр зауэм Мэздэгу и деж щыIухьащ. Ар Будапешт нэсыху зэуащ. Зауэр иухыным куэд имыIэжу хъыбарыншэу кIуэдауэ тхылъ къытIэрохьэ. Абы иужькIэ и хъыбар лъэпкъ 1946 гъэр къихьэху тщIакъым.
А гъэм и январь мазэт. Дунейр уает. Уэсыр куууэ телът. Зауэр зэриухрэ дэкIар мащIэ дыдэт. ЦIыхухэм иджыри фIыуэ 111 Публицистикэ
зыкъащIэжатэкъым. Зи Iыхьлыхэр зауэм хэкIуэдахэм я нэпсыр иджыри гъущатэкъым. Иныкъуэхэр иджыри гугъэрт хъыбарыншэ хъуахэр къыкъуэкIыжыну. Ди адэм ди гугъэр хэтхыжат. ПщыхьэщхьэхуегъэзэкI хъуауэ ди пщIантIэм гуфIэжу къыдохьэ ди адэ шыпхъуитIыр. Абыхэм я нэгум нурыр кърихырт, гуфIэгъуэ ин къызэрытхуахьар къапщIэу. Дэ абыхэм дапежьат. Езыхэри унэм ныщIыхьэху яфIэбэмащIэу зэпеуэу къаIурылъэлъырт: «Хъызыр псэущ! Хъызыр псэущ!..» Псори дыкъэщтауэ а тIум я жьэм доплъ. Ди пщIантIэм СулътIан фIэкIа нэхъыжь цIыхухъу балигъ дэсыжтэкъым. А нэхъ къытхэжаныкIари илъэс пщыкIуий ирикъуатэкъым. Ар жэрыгъэкIэ пщIантIэм дож, здэкIуари ищIэнури къыдгурымыIуэу. ФызитIри унэм щIэтшауэ, къытхуахьа хъыбарым и пэжыпIэр къытхуаIуатэ. Куэд дэмыкIыу СулътIан къосыж Ботрэ ТIэхьиррэ и гъусэу. А тIумрэ ди адэхэмрэ зэкъуэш бынт. Совет властыр къэхьыжыным апхуэдизу щIэбэна, абы и лъэр увыным, ар Къэрэгъэш къуажэм щыгъэбыдэным, колхозыр ухуэным къарууэ иIэр ирихьэлIауэ къуажэ Советми и тхьэмадэу илъэс пщыкIутхум нэскIэ щытыжауэ, нэмыцэхэр къуажэм дахужри, куэд дэмыкIыу, си адэ къуэш нэхъыжь Нухь пцIы къытралъхьэри ягъэтIысащ. 1945 гъэм мартым и 14-м илъэсий къратри Коми АССР-м яшащ. 1950 гъэм февралым и 12-м Иртэ къалэм щыIэ лъэхъуэщым илIыхьащ. Пэжщ, ар къимылэжьауэ зэрагъэтIысар къыщIагъэщыжри, 1982 гъэм ягъэзэхуэжащ.
Къэсейхьэблэ щыщ, Ворошиловград щыIа лIы гуэрым ди анэм къыжриIащ ди адэр а къалэм зэрыщыпсэур, шахтэм зэрыщылажьэр. Ауэ къэкIуэжынуи письмо къитхынуи зэрыхуимытыр. А зэманым Бот колхоз председателт, ТIэхьир партым и райкомым и секретарт. А тIум мурад ящIащ ди адэр щалъэгъуам кIуэуэ и Iуэхур зыIутыр зэхагъэкIыну. Абыхэм гъуэгу зэрытехьэнум мазэ енкIэ зыхуагъэхьэзыращ. Февралым и пэхэм зэтехуэу отпуск къыIахащ, ди анэри гъусэ ящIри ежьащ. Мазэм и кIэ хъуху къэтащ ахэр. Зы жэщ гуэрым, нэхулъэр къэблэгъауэ, къэсыжахэщ. Дэ псори дыкъыщылъэтащ. Сэрэ сэ къыскIэлъыкIуэ си шыпхъу Раерэ дыжэри ди адэм зеддзащ. Дэ тIум къыткIэлъыкIуэ адрей ди шыпхъу цIыкIуитIыр ноплъэри щытщ Iэнкуну. Ахэр зыр илъэситI фIэкIа мыхъуауэ, адрейр ныбэ илъу ди адэр зауэм кIуат. Ди адэм зыкъригъэзыхыу дыкъищтэн е IэплIэ къытхуищIын укIытащ, ди анэшхуэр щытти. Ди адэр абы бгъэдыхьэри гуапэу IэплIэ хуищIащ.
Шынагъуэт къытхуэкIуэжа ди адэм уIуплъэну. Ар фейцейуэ хуэпат. И жьакIэр кIырт, и нэкIур зэхэдыжыхьат. Зауэм щэнейрэ уIэгъэ хьэлъэ щыхъуат. Сыт хуэдэу щытми, иджы и унэ къэкIуэжати, ар дэркIэ насыпышхуэт. ФIыщIэр зейр Ботрэ ТIэхьиррэт. Абыхэм яхузэфIэкIащ ар щылажьэм кърагъэутIыпщыжу къашэжын. ТIури псэужкъым, я ахърэт нэху ухъу!
Куэдрэ щысакъым ди адэр мылажьэу. Ар занщIэу колхозым хыхьэжащ. Мэкъумылэ зыгъэхьэзыр щIалэгъуалэ бригадэм и унафэщI ящIащ мазэ бжыгъэ нэхъ дэмыкIыу. Абы пщафIэу щыIэт 112 Публицистикэ
ди анэри. Бригадэм хэтым я нэхъыбэр хъыджэбзт. Абыхэм Iэнэ ящтэрт. ЩIалэхэр мэкъу еуэрт. Мэкъур гъуа нэужь ахэр мэкъупIэхэм кърашыжырти, пыпхъуэу зэтралъхьэжырт. Лэжьыгъэр икъукIэ гугъут. Ауэ цIыхухэм ар къатемыхьэлъэн папщIэ, лэжьыгъэр гъэщIэгъуэну зэтриухуат ди адэм. Уафэ джабэр пшэплъ къызэрыхъуу, дунейр щIыIэтыIэу лэжьэн щIадзэрт. Дыгъэр къыдэкIуэтейуэ хуабэ къызэрыхъуу, цIыхухэр пщыIэхэм къекIуэлIэжырти, жьауапIэм зыщагъэпсэхурт. ИтIанэ дыгъэр екIуэтэхыу нэхъ щабэ зэрыхъуу лэжьыгъэм щIадзэжырти, пшапэр зэхэуэху лажьэрт. Сыт хуэдэу ахэр емышами, зы пщыхьэщхьэ дэкIыртэкъым абыхэм джэгушхуэ ямыщIу. Ди анэр пшынауэти, махуэ псом щэ пщэфIами, дапхуэдиз цIыху имыгъэшхами, ахэр жэщыбг хъуху игъэджэгурт. ИтIанэ ди адэр гушыIэрейт, МамытIи апхуэдэти, махуэ псом гугъу ехьахэр трагъэурт. ЩIалэ нэхъ Iэчлъэчхэр пщыхьэщхьэ щIагъуэ дэмыкIыу зэрагъэбэнырт. Псом хуэмыдэу Махъцы Сэрэбийрэ Къардэн Толбийрэт бэнапIэм имыкIыр. Нэхъыбэм Сэрэбий Толбий хигъащIэрт. Апхуэдэу гъэмахуэр икIащ. Ар сэ IэфIу си гум къинэжащ. СыщIалэ цIыкIуми, сэ си нэгу щIэкIащ узэкъуэту, узэгурыIуэу узэдэлажьэмэ, абы нэхъыфIи нэхъ къаруи зэрыщымыIэр, гупым сыт хуэдэ ехъулIэныгъэ зыIэригъэхьэнуми унафэщIым куэд зэрелъытар. А гъэ дыдэм и кIэхэм ди адэр къуажэкIэм хуэзэу мэз лъапэм деж щыт гъэш фермэм и унафэщIу ягъэув. Колхоз тхьэмадэм Iэщ гъэхъунымкIэ и къуэдзэ Мыд ХьэтIохъущыкъуэ и хэщIапIэр а фермэрат. Ди адэмрэ абырэ зэныбжьэгъут, зэкъуэшым хуэдэу фIыуэ зэрылъагъурт. ТIум я Iуэхури хъарзынэу дэкIырт. Ди анэри фермэм пщафIэу яшэжат. Гъэхэр шэджэладжэт, цIыхухэр ерыскъыкIэ хуабжьу гугъу ехьырт. Абыхэм щIакхъуэ дэнэ къэна чыржыну ягъэжьэн нартыху хьэжыгъэ дыдэр ирикъуу ягъуэтыртэкъым. Чыржыныпхъэм и ныкъуэр нартыху хьэжыгъэу, адрей и ныкъуэр макIухуэу е къэбу зэхалъхьэрт. Нартыху хьэжыгъэ къабзэм къыхэщIыкIар зрагъэшхыр унафэщIхэм я закъуэт. Ди адэм къылъысыр Iэщыхъуэхэм яритырти, езым ишхыр абыхэм иратым хуэдэт. КъыкIэлъыкIуэ гъэм сэ къуэш цIыкIу къысхуалъху. Абы Мухьэмэд фIащ. Сабий дахэ цIыкIут. Ауэ ар куэдрэ псэуакъым.
Илъэсрэ мазипщIрэ фIэкIа мыхъуауэ и тхьэмбылым щIыIэ хыхьэри абы ихьащ. Ар икъукIэ гущIыхьэшхуэ тщыхъуауэ, ди гум къыщIитхъыу, аргуэру зы сабий ди унагъуэм къихъуащ. Абы Тае фIащащ. Абы щыгъуэ ди адэр езанэ мэкъумэш бригадэм и унафэщIт. Сэ иджы шыпхъуиплI сиIэт, ауэ къуэш зиIэхэм сехъуапсэрт. Ауэ ар щIэх дыдэ къызэхъулIакъым. Ди адэмрэ ди анэмрэ махуэл ящIам хуэдэт. Си шыпхъу нэхъыщIэ цIыкIур дунейм къызэрытехьэрэ илъэсищ дэкIыжат. Сэ къуэшкIэ сыгугъэжыртэкъым. Тае цIыкIу хуабжьу дгъафIэрт. Ар езыри сабий дахэт. Ауэ сэ псом нэхърэ сынэхъыжьми, нэхъ сагъафIэрт. Ди адэри ди анэри къыстегужьеикIауэ апхуэдэт. Сэ адрей бынхэм сыдагъашхэртэкъым, щхьэхуэуи си закъуэ пэш сиIэт. Апхуэдэурэ екIуэкIыурэ, унагъуэм ди нэхъыщIэ Тае илъэс еплIанэм хыхьауэ 8 Заказ №183 113 Публицистикэ
ди анэр уэндэгъу мэхъу. 1953 гъэм майм и 23-м, дунейр хуабэу, дахэ дыдэу, псори зэщIэгъэгъауэ нэху дыкъекIащ. Ди адэр жьыуэ дэкIат. Хъыджэбзищыр школым кIуат. Ди нэхъыщIэ Тае цIыкIуи ди анэшхуэм и гъусэу зыщIыпIэ щыIэт. ПщIантIэм дэсыр ди анэмрэ сэрэ ди закъуэт. Ди анэм къытелъадэу щIидзащ. Сэ къэхъуар къызгурыIуэртэкъым.
– КIуэи СеIыбат къашэ псынщIэу, – жери ди анэр унэм щIыхьэжащ и ныбэр иIыгъыу.
ИтIанэ сэ къызгурыIуащ. Сэ жэрыгъэкIэ сыжэри, СеIыбат къэсшащ. Ар, зы унэ фIэкIа дяку дэмыту псэурт, ди Iыхьлыт. Фызыр унэм щIэлъэдащ, ауэ куэдрэ щIэмыту къыщIэжыжащ. Сэ пщIантIэм сыкърикIукI-сынрикIукIыу сыдэтти, СеIыбатым зыкъысхуигъэзащ: «ПсынщIэу дэжи фызгъалъхуэр къашэ, мыр сэркIэ зэфIэкIынукъым!» Сэ лъакъуэрыгъажэм сышэсри, псынщIэу сыдэжащ. Къуажэм дэт амбулаторэм сежэлIащ. Иджы фызгъалъхуэм «ди анэр малъхуэ» зэрыжесIэнур сщIэркъым. Сэ сыщIалэ балигъщ, Галя зи цIэ фызгъалъхуэ хъыджэбзыр медучилищэр къиухри ди къуажэ къагъэкIуа къудейт, сэ абы зыкъыпезгъэхырт. Амбулаторэм сыщIэлъэдащ, Галя сыбгъэдэлъадэри жысIащ:
– НакIуэ псынщIэу!
– Сыт къэхъуар? – къызэплъу къыщылъэтащ хъыджэбзыр, хуабжьу сызэрыщтэIэщтаблэм гу лъитэри.
– Ди гъунэгъу фыз малъхуэ, – жызоIэ сэ, нэгъуэщI Iэмал сыГаля.
Хъыджэбзыр лъакъуэрыгъажэм и плIэм къыдэзгъэтIысхьауэ къызохь. Ди деж дыкъэсыжащ. Ди куэбжэмкIэ соIуантIэ. Сэ сщIакъым абы ди унэр ицIыхуу.
– Фи гъунэгъу фызыр лъхуэмэ, дэнэ сыпхьрэ-тIэ? – къызоупщI – Ар ди деж къэкIуауэ щыIэщ, – изотыж абы жэуап, нэгъуэщI жысIэн къысхуэмыгъуэту.
Фызгъалъхуэр унэм щIэлъэдащ. Сэ си тхьэкIумитIыр абы здыщIихьам хуэдэу унэ кIуэцIымкIэ щыIэщ. Зэману блэкIар зыхуэдизыр сщIэркъым, ауэ сэ ар гъащIэ псоуэ къысщыхъуащ.
ИкIэм-икIэжым сабий гъы макъ къоIу. Сэ сыкъогуфIэж. Ауэ сщIэркъым ар хэтми. Зэманыр кIыхьлIыхьу макIуэ. Сытми Галя унэм къыщIокIыж. Ар гуфIэжу къызбгъэдолъадэри: «Сынохъуэхъу, къуэш цIыкIу къыпхуалъхуащ», – жи.
Къуэш цIыкIу къысхуалъхуам Руслан фIэтщащ. А цIэр хэт къигупсысами, хэт фIищами сщIэжыркъым. Ауэ сэ апхуэдэ шынэхъыщIэ зэрызиIэм нэхъ насыпышхуэ мы дунейм темыту къысщохъу. Езыр сэ схуэдэу цIыкIукъым, лъагэшхуэщ, дэгъуэшхуэщ. Ауэ нэхъыщхьэри аракъым. ЩIалэфIщ, губзыгъэщ, хьэлэлщ, псэуакIуэщ, унагъуэкIэ фIы дыдэщ. Псом нэхърэ нэхъыщхьэжращи, ди адэ-анэм я лъапсэм исщ, ар ихъумэу, иригъэфIакIуэу, игъэщIэращIэу. ИтIанэ ди адэм и пIэм ар иува хуэдэщ. Псоми, дэ дынэхъыжьми, ди щIыбагъым къыдэтщ. Псори абы и деж докIуэлIэж. Езым хуэдэу и унагъуэр зэрыщыту гумащIэщ. ДыкIуэжамэ, и щхьэгъусэ Маряти, пщIантIэм абыхэм 114
мыгъуэтыжу. Публицистикэ
ябгъэдэсу дэс я къуэ Мурати, я нысэ Лариси, абыхэм къалъхужа Ислъам цIыкIуи, адрей нэхъыщIэ Ахьмэди – зыкъэмынэ къыдожри, IэплIэешэкIыу пщIантIэм дыдашэж, ягу дыкъэкIауэ жаIэу. ЯIэм я нэхъыфIри къытхуащтэ. Мурат нэмыщI Русланрэ Марятрэ иджыри яIэщ зы щIалэ, РустамкIэ еджэу, зы хъыджэбз Оксанэ и цIэу. Абыхэми пIэщхьагъ тынш ягъуэтащ. Рустам и щхьэгъусэ Аринэ дыщэ цIыкIущ. А тIум хъыджэбз цIыкIуитI яIэжщ. Оксанэ и щхьэгъусэ Беки щIалэфI дыдэщ. А тIуми щIалэ цIыкIуитI яIэщ. Зэрыщыту къапщтэмэ, си къуэшыр унагъуэ хъуэпсэгъуэщ. АдэкIи Алыхьым иригъэфIакIуэ. Бынхэр тэмэму дызыпIа, зыми дыхуэмыныкъуэу дыкъэзыгъэхъуа, гъуэгу зырызыххэ дытезыгъэува ди адэм цIыхугъэшхуэ зэрыхэлъам, псэ хьэлэл зэриIам, ар икъукIэ гумащIэу зэрыщытам сытемыпсэлъыхьу сыблэкIыфынукъым. Сэ зи гугъу сщIынур си нэкIэ слъэгъуарщ, си щхьэкIэ си нэгу щIэкIарщ. Языныкъуэхэм къащыхъункIи хъунщ тIэкIу езгъэлей хуэдэу. Ауэ езгъэлеин дэнэ къэна, уеблэмэ псори зэрыщыта дыдэм хуэдэу къысхуэмыIуэтэжынкIэ сошынэ. Псом япэу сэ си нэгу щIэкIар, сигу къинэжар ди адэмрэ ди анэмрэ я зэхущытыкIарщ. А тIур илъэс 48-кIэ зэдэпсэуати, зэрышагъащIэм хуэдэу къызэдекIуэкIащ. Зыр адрейм «ТIытIэ» щIагъыбзэ псалъэмкIэ еджэрт. Ди адэм и бынхэм къыджиIэрейт: «Мо ТIытIэ псы къевмыгъэхь, пхъэ евмыгъэкъутэ, хадэр евмыгъэтI, яжьэр къревмыгъэх, мафIэ евмыгъэщI, фымыгъэпхъанкIэ, хьэлъэ къевмыгъэIэт.» Ди анэм щысхьу езыр щытхуэпщафIи къэхъурт, пщэдджыжьым ар къимыгъэушын щхьэкIэ жэмыр къыщишри мащIэтэкъым. ЗыщIыпIэ кIуамэ, абы зыщыгуфIыкIын гуэр къыхуимыхьу къанэртэкъым. Езы ди анэри ди адэмкIэ нэхъуеиншэт, абы тегужьеикIауэ, хуэсакъыу и гъащIэ псор ихьащ. Ди адэр щышхэкIэ е щыжейкIэ дэ дыIэуэлъэуэн дэнэ къэна, дыдыхьэшхыу, къэджыхьу идэртэкъым. Сыт хуэдэ Iуэху ищIэми дэ абы дыдэIэпыкъун хуейуэ къилъытэрт. Ди адэр щыту дэ дытIысыну дыхуиттэкъым, дыщысу ар къыщIыхьэжамэ, псори дыкъэтэджын хуейт, дытIысыжыну дыщыхуитыр ар тIыса нэужьт.
Ди адэр зыхуэгумащIэр ди анэм и закъуэтэкъым. Дэ къыдбгъэдэсащ ди анэм и анэ фызыжь хьэлэмэт. Абы и цIэр ТIатIэт, ауэ дэ абы псори дызэреджэр ТIэуейт. Ди адэм ар езым и анэ дыдэм хуэдэу фIыуэ илъагъурт, игъафIэрт. Езы нанэм ипхъу ди анэм нэмыщI къуиплI иIэт. Нэхъыжь дыдэ Мыхъутар колхозым бригадиру щылажьэрт. Абы сытым и дежи пашэныгъэр иIыгъыу апхуэдэт. Лениным и орденыр къратыну къагъэлъэгъуат. Ауэ а зэманым и щыкъу щIалэри бригадиру лажьэрти, ар къагъанэу езым а орденыр къыхуагъэфащэу идакъым. ИкIи дамыгъэ лъапIэр и щыкъу щIалэм къратащ. Абы теухуа ефэ-ешхэм орденыр зратар и малъхъэм къыщехъурджауэу щIидзащ: «Уэрей ар зыхуэфащэм иратам, уэ къэблэжьауэ щытатэмэ, къуатынт», – жери. Мыхъутар и щыкъу щIалэм щригъэлейм, зыхуэмыIыгъыжу, хъуэнащ. Модрейм бзэгу ихьащ орденми ар къезытами ехъуэна хуэдэу. АфIэкIа хэмылъу Мыхъутар дапхъуэтри бзэхащ. ИкIи абы и хъыбар зэи дунейм къытехьэжакъым. Нанэ и къуэ етIуанэр Хъуэтт. Ар комбайнёр 115 Публицистикэ
Iэзэт, япэ дыдэу механизатор хъуахэм ящыщт. Ауэ дунейм пасэу ехыжащ, и ныбжьыр илъэс плIыщIым щхьэдэха къудейуэ. Ещанэр Гъумарт. Ари Хэку зауэшхуэм и зэманым лъэужьыншэу кIуэдащ. НэхъыщIэ дыдэ Мухьэмэд щIалэ фызкъэмышэу 1940 гъэм дзэм ираджауэ щытащ. Абы къулыкъу щищIэрт Белоруссием и къэрал гъунапкъэм. Зауэр къызэрыхъейуэ япэу хэкIуэдахэм ящыщщ. Апхуэдэ щIыкIэкIэ ди анэшхуэр зыпхъу фIэкIа имыIэжу къыщынэм, ди адэм ар зришэлIэжащ, псэухукIи и анэм хуэдэу ипIыжащ. ТIэуей мыгъуэ апхуэдизу фызыжьыфIти, ди адэ къуэш
бынхэми ар езыхэм я анэшхуэм хуэдэу къащыхъурт, фIыуэ ялъагъурт.
Ди адэ Хъызыррэ ди анэ КIутIэрэ быни 8 зэдагъуэтащ. Псом нэхърэ нэхъыжьыр сэращ. Сэ къыскIэлъокIуэ Рае, Ленэ (илъэс
блыщIым иту дунейм ехыжащ, и ахърэт нэху ухъу). Абы къыкIэлъыкIуэ хъыджэбз цIыкIур къызэралъхуу лIэжащ. ИтIанэ Женя къалъхуащ (ар ныбэ илъу ди адэр зауэм кIуат), зауэм иужькIэ Мухьэмэд (илъэсрэ мазипщIрэ хъууэ лIэжащ). Иужь дыдэу къалъхуар си къуэш Русланщ. Ди адэр псоми къытщысхьу къекIуэкIащ. Абы зэи тщIэнIа хуейуэ унафэ къытхуищIыртэкъым. «Мыр щIамэ арат, хадэр дыпщIамэ арат, пхъэ тIэкIу къутэн хуейт.» жиIэурэ къыдиIуэкIыу арат. Дэри къыдгурыIуэрти, ди къалэнхэр дгъэзащIэу ди адэр зэрыдгъэгуфIэным иужь дитт. Псом хуэмыдэу сэ сынэхъыжьти ди адэм щIэгъэкъуэн сыхуэхъун зэрыхуейр зыхэсщIэрт, икIи сыт щыгъуи сэбэп сызэрыхуэхъуным сыхущIэкъурт. Сызэрынэхъыжьрат е щIалэ закъуэу куэдрэ сызэраIарат къызыхэкIыр, сытми сэ псом нэхърэ нэхъыфIу ди адэми ди анэми сыкъалъагъурт. Мэкъушэ дыкIуамэ, ди адэм мэкъур гум сэ нэхъ дахэу, екIуу ислъхьэу жиIэрти, гум ситу езым мэкъур гуахъуэкIэ къидзурэ сэ ислъхьэрт. ИужькIэ къызгурыIуащ мэкъур гум иплъхьэныр куэдкIэ зэрынэхъ тыншыр, ар гум дэбдзеин нэхърэ, ди адэми апхуэдэу щIищIыр сэ къысщысхьу арауэ зэрыщытар.
Ди адэр къысщысхьу, Iуэху хьэлъэхэр сщхьэщиIэтыкIыу зэрыщытыр къызгурыIуа нэужь, сэ быдэу мурад сщIащ си къару сыщымысхьыжу слъэкI псомкIи абы зыщIэзгъэкъуэну. Нэху сыкъекIамэ, зысплъыхьырт нобэ мы пщIантIэм сыт щысщIэн, сытхэр злэжьын жысIэурэ. ИтIанэ бжыхь, чий Iуэбжэ-набжэ сщIыуэ зезгъэсащ. А Iуэхум фIы дыдэу сыхэзагъэ хъуащ. ЯпэщIыкIэ ди жэмымрэ шкIэмрэ зэрытыну Iуэр сщIащ, чы лъэдакъэр и кIуэцIымкIэ хуэмызэу и щIыбымкIэ щыIэу. Апхуэдэу щIэсщIар жэмым бжыхь джабэм зыщихъуэмэ, чы лъэдакъэр абы и джабэм хэмыуэн щхьэкIэт. Ар ди адэми, ди гъунэгъухэми ягъэщIэгъуат, куэдрэ щапхъэу сагъэлъэгъуат. ИтIанэ бжыхьыр, адрейхэм яйм емыщхьу, сщIыуэ къэзублащ. Сигу къихьат ди гупэ бжыхьыр тхыпхъэщIыпхъэхэр хэлъу сщIыну. Ауэ ди адэм идэнутэкъым
бжыхьыщIэ тщIар скъутэжу. Зы махуэ гуэрым ди адэмрэ ди анэмрэ Къэсейхьэблэ кIуэну ежьат. Абы ди адэ шыпхъуитI дэсти, жэщ зырыз щымыIэу къаутIыпщыжынутэкъым. Сэ мурад сщIащ а махуитIыр къэзгъэсэбэпыну. Ди гупэ бжыхьыр Iустхъри, 116 Публицистикэ
тхытхъэщыпхъэхэр хэлъу бжыхьыщIэ абы и пIэм изгъэуващ. А зэманым автобус зекIуэртэкъым, цIыхухэм къызэракIухьыр машинэ тедзэт. Апхуэдэ машинэ гуэрым ди адэмрэ ди анэмрэ къуажэ гупэм деж къыщикIри, лъэсу къыдэкIуеижащ. Сэ ахэр къызэрыкIуэжым гу лъыстат, ауэ жаIэм сеплъыну зыщIыпIэ и деж зыкъуэзгъэпщкIуауэ сыщытт. ТIури ди деж къэсыжащ, ауэ ди бжыхьыр къахуэмыцIыхужу блэкIауэ щытащ.
Ди адэм хуэмыщIауэ псэухэр, зеиншэхэр, ибэхэр фIэгуэныхь хъурт. Апхуэдэхэм зыгуэркIэ защIигъакъуэ къудей мыхъуу, дыдей къишэурэ я Iуэхухэр зэтес хъужыху щыщигъэIэ щыIэт. НэгъуэщI зы хьэл хьэлэмэти хэлъащ ди адэм. Абы къупщхьэ къутар фIыуэ игъэхъужыфырт. Махуэ щIагъуэ дэкIыртэкъым ди дей зыгуэр къамышэу. ЩIымахуэ ткIийуэ, дунейр щтырыгъуу ди гъунэгъу фыз джалэри и лъакъуэр къутат. Ар и къуитIым зэпаIыгъыу ди адэм къыхуахьащ. Ди адэм фызым и лъакъуэ къутар и пIэм иригъэувэжри хуишхащ. ЗэкъуэшитIым я анэр щIахыжауэ ди адэм и Iэхэр итхьэщIыжу здэщысым, щIалитIым я анэр я IэплIэм тесу аргуэру къагъэзэжащ. Ди адэр къэщтауэ а тIум щеупщIым, абыхэм жаIащ я анэр тIэкIу къагъэхуэбэжын мурадкIэ пэшхьэку дакъэм зэрытрагъэтIысхьар, ауэ ар и лъакъуэ къутам тещIэу, абы имыIыгъыу хьэкум къехуэхыу и Iэр зэрыкъутар. Ари ишхэн хуей хъуащ. А фызым псэуху жиIэу къекIуэкIащ «Алыхь, Хъызыр зэIэза си Iэмрэ си лъакъуэмрэ куэдкIэ нэхъ быдэ сфIощIым мыдрейхэм нэхърэ». ЦIыхухэм я закъуэтэкъым ди адэр гумащIэу зыхущытыр. Абы фIыуэ илъагъурт Iэщри, джэдкъазри, псэущхьэхэри, къуалэбзухэри. Сэ фIыуэ сощIэж, зауэм и пэкIэ чы блыну, бгъэныщхьэу гуэщ кIыхьышхуэ ди пщIантIэм зэрыдэтар. Зауэм иужькIэ, илъэс зыбжанэ дэкIыжауэ, нэгъуэщI гуэщыщIэ дыухуат чырбыш блыну, кхъуэщыни телъу. Ауэ ди адэм, адрей гуэщыжьыр къэуэным нэсами, щIы Iыхьэ гуэрхэр иубыдми, зыкIи къэдмыгъэсэбэпыжми, дигъэкъутэжыртэкъым, бзу абгъуэ куэд зэриIэм щхьэкIэ. Абы бзу шыр цIыкIухэр къыщраш, ахэр пкъутэну гуэныхьышхуэ пылъщ, жиIэрти.
Ди адэр хьэлэлу, гущIэгъулыуэ зэрыщытым гу лъата нэхъей, нэгъуэщI псэущхьэ цIыкIухэри ди пщIантIэм къеуэсауэ щыпсэурт. Зоопаркым хуэдэт ди пщIантIэр. Абы щыплъагъунут жьындуи, къанжи, хьэрхьупи, кIыгуугуи, цыжьбани, ужьэ бгъэгуху цIыкIуи. Абыхэм ар щепсалъи, я джэгукIэм щыкIэлъыплъи къэхъурт. Ди бжэIупэм зы мэракIуей жыгышхуэ Iутт. Зыри къыпыкIэртэкъым. Ауэ жьауэ зэрищIым, езыр зэрыдахэм щхьэкIэ идупщIыкIыртэкъым. МэракIуейм и лъабжьэр удзыпцIэ дахэт. Абы хьэндыркъуакъуэ цIыкIухэр хэст. Ахэр гъэщIэгъуэну игъашхэрт ди адэм. ПщыхьэщхьэкIэрэ уэздыгъэр а цIыкIухэр зыхэс удзым деж щыфIидзэрт. Уэздыгъэм бадзэ цIыкIухэмрэ хьэндырабгъуэхэмрэ ежэрти, идз нэхум и хъуреягъыр къалъэтыхьырт. Хьэндыркъуакъуэ цIыкIухэм, дэлъейуэрэ, ахэр къаубыдурэ яшхырт.
Ди адэм пцIащхъуэ цIыкIухэм япищIын яхэттэкъым къуа- 117 Публицистикэ
лэбзухэм. Зауэ нэужьым пэшитI фIэкIа мыхъуу икIи ятIэ лъэгуу диIар арат. Абы зы гъэмахуэ гуэрым пэш цIыкIу пытщIыхьыжат, жьэгу хэту. Ди анэшхуэ ТIэуей мыгъуэм мэжаджэ мащIи щытхуигъэжьакъым абы, нэгъуэщI шхыныгъуэ Iэджи щытхуипщэфIырт. А гъэмахуэ пэшым пцIащхъуэ цIыкIуитIым абгъуэ щащIри, шыр цIыкIухэри къыщрашат. А цIыкIухэр Iыхьэлейм икIауэ фIыуэ илъагъурт. ПщыхьэщхьэкIэрэ я абгъуэм къитIысхьэж пцIащхъуэхэм епсалъэу зыкъомрэ щысыфынут. Абыхэми яжриIэр къагурыIуэ хуэдэ къеплъыхыу, зэзэмызи макъ гуэрхэр къагъэIуу ист.
ГъэщIэгъуэнракъэ, 1995 гъэм унэщIэ тщIат, нэхъ ину, пэшищ хъууэ, кIэлындорышхуэ Iуту, пхъэбгъу лъэгукIэ къищIыкIауэ. А унэми нэкIуат пцIащхъуэ цIыкIухэр икIи я абгъуэр ди адэмрэ ди анэмрэ я пэшым щIащIыхьат.
Куэд мэхъу гукъэкIыжхэр. Дэтхэнэм утепсэлъыхьын. Зэманыр псынщIэу кIуэри сэ сыкъыдэкIуэтеящ. Ди университетым и тхыдэ-филологие факультетым сыщIэтIысхьащ. Абы щыгъуэ фызи сиIэт, ари уэндэгъуу. Мылъкушхуи дбгъэдэлътэкъым. Ди адэри ди анэри колхозым щылажьэрт. А зэманым колхозхэтхэм я Iуэхур щIагъуэтэкъым. Трудодень жари зыгуэрхэр хуатхыу арат, гъавэ тIэкIу мыхъумэ, нэгъуэщI къыпэмыкIуэу. Университетым зы общежит закъуэт иIэр. Абы япэ курсым щIэсхэр щIагъэтIысхьэртэкъым. Фэтэр къэпщтэн хуейт. Еджэным щIэддзэным зы махуэ иIэу ди адэмрэ сэрэ фэтэр дылъыхъуэну Налшык дыкъэкIуащ. А зэманым Сталиным и уэрамымрэ Пощт уэрамымрэ (иджы ЩоджэнцIыкIу Алий и проспектымрэ Нэгумэ Шорэ и уэрамымрэ) щызэпыхьэм хуэзэу щыIэ пхъэ унэ лъахъшэ цIыкIухэм ящыщ гуэрхэм ди къуажэгъу гуэрхэр щыпсэурт. Абыхэм зыгуэрым и деж щхьэегъэзыпIэ щыдгъуэтынкIэ дыщыгугъыу дыкIуати, ди Iуэхур къимыкIауэ Пощт уэрамым дыкъытехьэжащ. Абдежым бэзэрышхуэ щыIэт, иджы «Урысей» хьэщIэщымрэ Радиом и унэмрэ здэщытым деж. Абы и дыхьэпIэм дыкъэсауэ зы лIы зэгъэпэща, кIэстум екIу щыгъыу, галстук дэлъыжу къытIуощIэ. Ар и IитIыр шияуэ, къыдбгъэдолъадэри ди адэм зыкъредз, IэплIэ къыхуещI, къеIэт, егъэувыж. – Уэ дэнэ укъикIа, Хъызыр, дауэ ущыт? Мы сэ слъагъур пэж? – егъэкIэрахъуэ ди адэр, еуэ IэплIэ къыхуещI. – Уэлэхьи, ди дей фынэмыкIуауэ фызмыутIыпщыну, – жи лIым, трегъэчыныхь. – Мы уи гъусэ щIалэри хэт?
– Ар си щIалэщ, университетым щIэтIысхьащ, фэтэр сыхуэлъыхъуэу арат.
– Абыи зыгуэр етщIэнщ, фынакIуэ, фынакIуэ. Сыту фIыт апхуэдэ щIалэ узэриIэр. Еджэ, еджэ, щIалэ, сэ слъэкI псомкIи сыбдэIэпыкъунщ.
Абы куэдрэ дыхигъэзыхьащ я дей дишэну, ауэ дыхуэкIуакъым. ИужькIэ ручкэр и жыпым кърихщ, блокнот цIыкIу гуэрми зы тхылъымпIэ напэ къыдичри щыпсэури и телефонхэри тритхащ. Ар къысхуишийри, жиIащ: – Iэмал закъуэ имыIэу накIуэ, щIалэ.
Сэ абы и деж занщIэу сыкIуэфакъым. Си щыкъу адэм и шыпхъу бынунагъуэшхуэу Стрелкэ хьэблэм щыпсэурти, абы я 118 Публицистикэ
деж зэкIэ хэщIапIэ щысщIат. Гъэ еджэгъуэщIэм зэрыщIэддзэжу, нартыхудэч Старэ Лэскэн (Анзорей) Кировым и цIэкIэ щыIэ колхозым дашат. Абы мазэм щIигъукIэ дыщыIауэ еджэным щIэддзэжащ. Абы щыгъуэ ди факультетыр здэщыIар иджырей медицинэ факультетрат. Сэ Стрелкэм махуэ къэс лъэсу сыкъикIыурэ еджакIуэ сыкъакIуэрт, лекцэхэр духа нэужьи сыздэщыIэм лъэсу сыкIуэжырт. Абы щыгъуэ Налшык псом автобус гъуэгуу тIу къудейт иIэр – зыр «Щхьэлыкъуэ – Долинск», адрейр «Дом Советов – Александровка» жыхуиIэхэрт. АвтобусыпщIэр зэрыптыр къэувыIэпIэ бжыгъэрт. Сэ абы естын сиIэтэкъым. АтIэми япэ курсым сыщIэсу сипхъури къалъхуат, ахъшэ къилэжьу зы цIыхуи ди унагъуэм истэкъым. ИкъукIэ хуабжьу гугъу сехьырт. Университетыр хыфIэздзэжыным сынэсат. СыкIуэну къызэлъэIуа лIым и деж сыукIытэрти сыкIуэфыртэкъым. Сытми, Iэмалыншагъэм срихулIэри, еджэныр къэзгъэнэну мурад сщIащ. Ректорым сыщIигъэкIыжыну лъэIу тхылъ хуэстхауэ, абы цIыхухэр щригъэблагъэ пэшым сыщIэсу дызыхуэзауэ щыта лIыр къыщIокIыж. Алыхьым апхуэдэу иуха хъунти, тIуми ди нэхэр зэхуозэ, занщIэуи гу къыслъетэри къызоупщI:
– Сыт мыбы щыпщIэр?
– Ректорым деж сыщIыхьэну арат, – къызжьэдолъэт сэ Iэнкун сыхъуауэ.
– Сыт къэхъуар?
Си Iуэхур зэрыщыт псори хуэзмыIуатэу идакъым. Езыри гупсэхуу къызэдэIуащ. Сэ сызыхуэныкъуэр сыщыпсэуным и закъуэтэкъым. Университетым сыщыщIэтIысхьэм нэмыцэбзэмкIэ щы къэсхьат. Щы зиIэм стипендие иратыртэкъым. Сэ абдеж сыкъыщIинэри, игъэзэжри аргуэру ректорым и деж щIыхьащ. Зы дакъикъэ тIощI хуэдиз дэкIри, къыщIэкIыжащ. Абы щыгъуэ университетым и ректорыр Бэрбэч ХьэтIутIэти, абы и деж сыщIишащ. Сэ сыстудентми, сыщIалэми, ар куэдкIэ нэхъыжьми, къэтэджри, сэлам къызихащ, си гукъеуэхэри жызигъэIащ. Си адэ къуэш Уэрыш ТIэхьири фIыуэ ицIыхуу къыщIэкIащ. Ар партым и обкомым идеологиемкIэ и секретару щыщытам, ТIэхьири партым и Прималкэ райкомым идеологиемкIэ и секретарат. Бэрбэчым къызжиIащ ди унагъуэм и щытыкIэм теухуа справкэ схьымэ, стипендэ къызитыну, общежитми сыщIигъэтIысхьэну. Апхуэдэу а лIым и фIыгъэкIэ а IуэхушхуитIри къызэхъулIащ. Ар ди къуажэт, Хьэмдэхъухэ ейт, и цIэр Сослъэнбэчт. Партым и обкомым щылажьэрт. Блыщхьэ къакIуэм езым и лэжьапIэм сыкIуэну къызжиIащ. Сэри сыкIуащ.
– Лекцэ укъеджэфыну пIэрэ? – къызэупщIащ ар.
– Сытым теухуауэ? – соупщIыж сэри.
– Псалъэм папщIэ, дунейм щекIуэкI Iуэхум теухуауэ.
– СщIэркъым, – сытемыгушхуащэу жэуап изотыж.
– Мэ, мыбыхэм еплъ, – жери зы папкэ Iув къысхуеший, – узгъэпIащIэркъым, здэхьи еджэ, егупсыс, къызжеIэж. Мы тIэкIури стипендие къуатыху сIых, – жери ахъшэ тIэкIуи къысхуеший. ЗысхъунщIа щхьэкIэ, къеIызмыхыу идакъым. Сэ сытым хуэдэу абы сыхуэныкъуэт. Хьэмдэхъум и фIыщIэкIэ сэ лектор сыхъуащ. Къуажэхэр 119 Публицистикэ
къызэхэскIухьырт, гъэмахуэ хъупIэхэм сыкIуэрт. Зы лекцэ сыкъеджэху сомитху къызатырт. Ар а зэманым ахъшэфIт. Лекцэ къеджэным сэ къыздеджэ студент зыбжани хуэм-хуэмурэ хэсшат. ИкIэм-икIэжым университетым студент лектор гуп къыщызэзгъэпэщат. А псори зи фIыщIэр Хьэмдэхъу Сослэнбэчт. Дэ ар зыкIи къыдгухьэртэкъым, ауэ ди къуажэгъу къудейуэ арат. Апхуэдизу къыщIыздэIэпыкъум и щхьэусыгъуэмкIэ сеупщIати, мыпхуэдэу къысхуиIуэтэжауэ щытат: – Уи адэм сэ къысхуищIар игъащIэкIэ схуэпшыныжынукъым. СыщIалэ цIыкIут абы щыгъуэ, школым сыщIэст. БжьыхьэкIэт, уэс цIынэ къесауэ нэху къекIат. Уэрамыр ятIэпст. Сэ IэпцIупцIу сыхуэпауэ, хъыдан вакъэ тIэкIу фIэкIа слъымыгъыу школым сыкIуэрт. Хуабжьу сыпIыщIат. ЩIыIэм къыпихуа пэшын тIэкIури си IэщхьэмкIэ щеслъэщIэкI дыдэм ирихьэлIэу зы шу къызбгъурыхьащ. Шыр къыжьэдикъуэри, къэувыIащ. «Хэтхэ уарей, щIалэфI», – къызэупщIащ ар. Сэ абы жесIащ адэ-анэ зэрызимыIэжыр, си адэшхуэмрэ анэшхуэмрэ сызэрапIыжыр. ИтIанэ и лъакъуэ лъэныкъуэр лъэрыгъым кърихри, сэ абы
сиувэу сыкIэсыну къызжиIащ. ЛэжьапIэм мыкIуэу шыр къытриIуэнтIэжри, я унэ сихьащ. Унэм сыщIишэри, джанэгъуэншэдж зэпыт къысщитIэгъащ, шырыкъуитI къыслъитIэгъэжащ. Зы джэдыгурэ зы пыIэри къызитащ. ИтIанэ шым сигъэшэсри, школым сихьащ. Шым сыщригъэпсэхыжым си адэшхуэр колхоз правленэм згъэкIуэну къызжиIащ. Ар абы и деж щыкIуам, щIымахуэм дызрикъун гъави къритащ. Сэ абы къызита щыгъыным школыр къэзухыху срикъуащ. Хьэмдэхъу Сослъэнбэч школыр къиуха къудейуэ Хэку зауэшхуэр къэхъеят. Комсомолым жыджэру хэт щIалэщIэр партизанхэм яхыхьащ икIи жыджэру хэтащ, наградэ зыбжани къихьащ. Зауэм и ужькIэ комсомол, парт органхэм щылэжьащ, партым и обкомри хэтыжу, технологие техникумым и директоруи щытащ. И ныбжьыр илъэс хыщIым щхьэдэха къудейуэ дунейм ехыжащ. И ахърэтыр нэху ухъу.
Куэдрэ хьэлъэу сымэджа нэужь 1977 гъэм декабрым и 9-м, пщэдджыжьым, дунейм ехыжащ ди адэр. Дапхуэдизу и узыр мыхьэлъами, ар зэи тхьэусыхакъым, гурымакъым, гызакъым, щэIуакъым. ЖьантIэм дэт гъуэлъыпIэм псоми къытхэплъэу илът. Ди анэр къыщхьэщымыкIыу абы щхьэщыст. Дэри дызэхэст, тIэкIунитIэ дыщхьэщыкIмэ, зыгуэр къэхъун ди гугъэу. ИкIи къэхъуащ. Ди адэр дунейм ехыжащ. Дэ ар гъуэлъыпIэм къитхри, лъэгум къетхьэхащ. Пщэдджыжьым жьыуэ цIыхухэр къызэхуэсу хуежьащ. Дунейр уаеми, ахэр пщIантIэм дэхуэжыртэкъым. Арати, ди адэр иужьрей дыдэ гъуэгум тедгъэувэжащ. Ауэ дэ къытхуэнащ абы цIыхугъэу хэлъари, гуапагъэу дэтлъэгъуари, гумащIэу, хьэлэлу зэрыщытари. Дэ иджыри абыхэм дытету, ди адэм и фэеплъ нэхур тхъумэу допсэу. КъыкIэлъыкIуэнущ 120 Публицистикэ
Мы тхыгъэм зи гугъу щытщIыну егъэджакIуэ-къэхутакIуэ цIэрыIуэ, щIэныгъэлI-методист, педагогикэ щIэныгъэхэм я кандидат Ержыб Аслъэн Къугъуэлъкъуей (Урыху) адыгэ къуажэм къыщалъхуащ, къыщыхъуари аращ. ЩIалэ гурыхуэм еджакIуэ нэхъыфIхэм яхэту курыт школыр къиухащ. Абы иужькIэ а школым гъэ еджэгъуитIкIэ (1951-1952, 1952-1953) щылэжьащ пионервожатэ нэхъыжьу икIи сурэт щIынымкIэ 5-7-нэ классхэм я егъэджакIуэу. Аслъэн зыпэрыува IэнатIэм хъарзынэу хэзэгъат, ауэ, и щIэныгъэм пищэну мурад ещIри, егъэджакIуэхэр щагъэхьэзыру Налшык дэт еджапIэ нэхъыщхьэм щIотIысхьэ.
Къуажэ курыт еджапIэми хуэдэу, еджапIэ нэхъыщхьэми Ержыбыр фIы дыдэу щеджащ, щIэныгъэфIи зригъэгъуэтащ. ФIыуэ зэреджэм папщIэ илъэсиплIкIэ стипендие хэIэтыкIа къратащ, пединститутым и «ЩIыхь пхъэбгъум» и сурэтыр къиухыху илъащ, факультетым и комсомол организацэм и секретару, институтым и профкомым хэту, спортымкIэ зэфIэкI хъарзынэхэр къигъэлъагъуэу щытащ, нэгъуэщI общественнэ лэжьыгъэ зэмылIэужьыгъуэхэри щIыхь пылъу икIи къызыхуэтыншэу игъэзэщIащ. Университетыр къиуха нэужь урысыбзэмрэ литературэмкIэ иригъэджэну ар Хьэтуей (Старэ Урыху) курыт еджапIэм ягъэкIуащ, арщхьэкIэ мыгувэу ди республикэм ЩIэныгъэ IуэхухэмкIэ и министерствэм инспектор-методисту щылэжьэну ирагъэблэгъащ. Абы дзыхь къыхуащIа IэнатIэр щIыхь пылъу илъэсихкIэ ирихьэкIащ. Иужьк1э 1964-1967 гъэхэм школ IуэхухэмкIэ инспектору, 1967-
1980 гъэхэм щIэныгъэ IуэхухэмкIэ министрым и къуэдзэу лэжьащ. Москва дэт щIэныгъэ-къэхутакIуэ институтым и къудамэу Налшык щыIэм и унафэщIу 1980-2006 гъэхэм лэжьащ. Абыхэм къадэкIуэу Ержыбым жыджэру зритащ творческэ лэжьыгъэм: адыгэбзэмрэ литературэмрэ школхэм зэрыщрагъэдж программэхэр къипщытащ, абыхэм рецензэхэр яхуитхащ, тхылъ щхьэхуэхэм щIэрыщIэу елэжьыжащ. Абы и япэ лэжьыгъэу щытащ Къамбий ХьэматI, Нало Ахьмэдхъан, Акъбащ Александр сымэ 3-нэ классым папщIэ зэхалъхьа «Анэдэлъхубзэ» тхылъыр егъэфIэкIуауэ къыдэгъэкIыныр. 7-нэ классым адыгэ литературэр зэрыщрагъэджыну зэхилъхьа тхылъыр 121 Публицистикэ
Ержыбым и япэ ехъулIэныгъэу икIи и етIуанэ лэжьыгъэшхуэу щытащ.
Мы тхылъым къыкIэлъыкIуащ тIощIым щIигъу. Апхуэдэхэщ, къапщтэмэ, адыгэ литературэр 2-нэ, 6-нэ, 8-нэ, 10-нэ классхэм зэрыщрагъэджыну тхылъхэр (10-нэ классым ейм хрестоматиери щIыгъущ); класс щIыб еджэныгъэр 2-нэ, 3-нэ, 4-нэ, 5-нэ, 6-нэ, 7-нэ, 8-нэ классхэм зэрыщрагъэкIуэкIыну тхылъхэр; адыгэ литературэр 2-нэ, 4-нэ, 5-нэ, 6-нэ классхэм зэрыщегъэджыпхъэм теухуа чэнджэщхэр зэрытхэр; ЩоджэнцIыкIу Алий, КIыщокъуэ Алим, шэрджэс тхакIуэхэм я тхыгъэ щхьэхуэхэр школ программэхэм япкъ иткIэ курыт еджапIэм зэрыщегъэджыпхъэм теухуа чэнджэщхэр щызэхуэхьэса тхылъхэр, нэгъуэщIхэри.
Зэрылажьэм хуэдэурэ, Ержыбым Лъэпкъ школхэмкIэ щIэныгъэкъэхутакIуэ институту Москва дэтым и аспирантурэр къиухащ икIи 1973 гъэм и март мазэм и диссертацэр щыпхигъэкIри, педагогикэ щIэныгъэхэм я кандидат хъуащ. Абы и ужькIэ творческэ щIэныгъэкъэхутэныгъэ лэжьыгъэм зритыпэри, Москва дэт щIэныгъэкъэхутакIуэ институтым и къудамэу Налшык щыIэм и унафэщIу илъэс тIощIрэ щым щIигъукIэ лэжьащ, зыпэрыта IэнатIэр институтым и апхуэдэ къудамэхэм я нэхъыфIхэм ящыщу щытащ. Къэхъуакъым Къэбэрдей-Балъкъэрым щыIэ филиалым къыпэщыта къалэнхэр щIыхь пылъу щимыгъэзэщIа. А зэман кIыхьым къриубыдэу Ержыбым мыхьэнэшхуэ зиIэ IуэхугъуэфI куэд зэрилэжьар къалъытэри, 1990 гъэм доцент цIэр къыфIащащ. Апхуэдэу Аслъэн къыхуагъэфэщащ «Дагъыстэн Республикэм щIыхь зиIэ и егъэджакIуэ», «СССР-м егъэджэныгъэмкIэ и отличник» цIэ лъапIэхэр. Адыгэбзэмрэ литературэмрэ курыт школхэм щегъэджын Iуэхугъуэхэм ехьэлIа лэжьыгъэ нэхъыбэ, нэхъыфI икIи нэхъ щхьэпэ зэфIэзыгъэкIа ди автор нэхъыжьхэм икIи нэхъ пажэхэм ящыщщ Ержыб Аслъэн.
Абы и творческэ IуэхущIафэхэм нэмыщI къызэгъэпэщыныгъэ лэжьыгъэ зэмылIэужьыгъуэ куэд зэфIихащ. Ар жыджэру икIи зэфIэкI иIэу хэлэжьыхьащ адыгэбзэмрэ литературэмрэ, урысыбзэмрэ литературэмрэ (ахэр япэм Налшык къыщыдэкIыу щытащ) школхэм зэрыщрагъэдж тхылъхэр егъэфIэкIуэным, зэрырагъаджэ учебнэ планхэр, программэхэр зэхэлъхьэным, нэрылъагъу пособиехэр къыдэгъэкIыным, адыгэбзэмрэ литературэмкIэ школ кабинетхэр зыхуей-зыхуэфIхэмкIэ къызэгъэпэщыным, егъэджэкIэм (методикэм) теухуа тхылъхэр къызэращэхун сом 200 мазэ къэс егъэджакIуэхэм яхухэхыным икIи нэгъуэщI хуэIухуэщIэ щхьэпэхэми. 122 Публицистикэ
Псалъэм папщIэ, етIощIанэ лIэщIыгъуэм и 90 гъэхэм лъэпкъыбзэхэмрэ литературэхэмрэ курыт еджапIэхэм зэрыщрагъэдж тхылъхэр егъэфIэкIуэным теухуа конкурс егъэкIуэкIыным ехьэлIа IуэхущIэхэр ди лъахэм япэу къыщызэгъэпэща зэрыхъуам Ержыб Аслъэн и гуащIи, и фIыщIи хэлъщ. Абы игъэхьэзыращ конкурсыр зэрекIуэкIыпхъэ щIыкIэхэмрэ абы щагъэзэщIапхъэ къалэнхэмрэ зыубзыху Iуэху еплъыкIэр. КъБР-м ЩIэныгъэ Iуэхухэмк1э и министерствэм щIилъхьэри ахэр къригъэщтащ. Абы иужькIэ ахэр ди лъахэм къыщыдэкI газетхэм бзищымкIи къыщытрыригъэдзащ. Конкурсыр зэпэщхьэхуэу пэщIэдзэ классхэм я тхылъхэмрэ 5-10-нэ классхэм яйхэмкIэ екIуэкIащ.
Ди авторхэм ящыщу абы нэхъ жыджэру хэтахэм, Iэрытх нэхъыбэ утыку къизыхьахэм ящыщщ Ержыб Аслъэн. Абы и закъуэщ мы конкурсым IэрытхиплI къезыхьэлIар. Абыхэм ящыщщ 2-нэ классым и «Анэдэлъхубзэр», 6-нэ классым и учебник-хрестоматиер; 8-нэ, 10-нэ классхэм адыгэ литературэр зэрыщрагъэджыну тхылъхэр. Псом хуэмыдэу мыхьэнэшхуэ иIэт адыгэ литературэр 8-нэ классым зэрыщрагъэджыпхъэ тхылъым, арщхьэкIэ абы, ди жагъуэ зэрыхъущи, хуэфащэ гулъытэ игъуэтакъым.
ТхылъиплIри нэхъыфIу къалъытэри, Ержыбым ахъшэ саугъэтхэр къратащ икIи адыгэ литературэр къуажэ курыт школым зэрыщрагъэджын тхылъхэр 1993-1994 гъэхэм къыдагъэкIащ. Адыгэ литературэмкIэ 10-нэ классым и учебникымкIэ 2013-2014 гъэ еджэгъуэм пщIондэ ирагъэджащ. А зэпеуэм хэтащ Багъ Николай (5-нэ классым адыгэ литературэр зэрыщрагъэджыну тхылъыр), Джаурджий ХьэтIыкъэ (5-нэ классым адыгэбзэр зэрыщрагъэджыну тхылъыр), ХьэкIуащэ Андрей (9-нэ классым адыгэ литературэр зэрыщаджыну тхылъыр).
-А конкурсыр егъэкIуэкIыпхъэу къэзылъыта икIи ядэзыIыгъа, а зэманым КъБР-м щIэныгъэ IуэхухэмкIэ и министру лэжьа Тхьэгъэпсэу Хьэжысмел фIыщIи щытхъуи хуэфащэщ. Ержыбым имызакъуэу нэгъуэщI цIыху куэдми Тхьэгъэпсэум псалъэ гуапэхэр хужаIэ, фIыщIэ хуащI лъэпкъ Iуэхум хуэщхьэпэн лэжьыгъэфI куэд зэрызэфIигъэкIам папщIэ.
Ержыб Аслъэн къикIуа гъащIэ гъуэгуанэм щриплъэжкIэ гуапэу игу къегъэкIыж зыдэлэжьа нэхъыжьыфIхэр, и ныбжьэгъухэр: «Сэ мыхьэнэ зиIэ Iуэхугъуэ гуэр злэжьамэ, ар псом япэ зи фIыщIэр си къуэш нэхъыжь Ержыб СулътIанщ, итIанэ гъащIэ гъуэгум сызыщрихьэлIа, сызыдэлэжьа цIыху щэджащэхэу, лэжьакIуэ гъуэзэджэхэу Уэрсей Фаинэ, Бэджырэт Лолэ, КIэш Евгение, Багъ Николай, Джаурджий ХьэтIыкъэ, Дзасэжь Хьэсанш, ЖьэкIэмыхъу Хьэжысмел, КIэрэф Мухьэмэд, Темрокъуэ Индэрбий, Шэшэн 123 Публицистикэ
Щамил сымэщ. Сэ абыхэм я фэеплъ нэхум си щхьэр хузогъэщхъ. Си жагъуэ зэрыхъущи, абыхэм ящыщу нобэ зыри псэужкъым, псори дунейм ехыжащ, жэнэткIэ Тхьэм игъэгуфIэ».
ЕтIощIанэ лIэщIыгъуэм и тхущI гъэхэм я етIуанэ Iыхьэм и щIалэгъуэу Къэбэрдей-Балъкъэрым ЩIэныгъэ IуэхухэмкIэ и министерствэм щылэжьа Ержыбым апхуэдэу фIыкIэ игу къегъэкIыж: «Сызыдэлэжьа цIыхухэр апхуэдизкIэ къысхуэгуапэти, си Iэ-си лъэр щIагъэкIт, си лэжьыгъэр псынщIэ къысщащIт, чэнджэщэгъу нэси дэIэпыкъуэгъу пэжи къысхуэхъут. Абыхэм я фIыщIэкIэ япэ илъэс зытхухым сэ етIуанэ университет – «цIыхубэ университет» къэзухащ. Сэ сызыдэлэжьахэми лэжьыгъэкIэ сызрихьэлIа щIэныгъэлIхэми куэдым гу лъызагъэтащ, куэд сагъэщIащ, япэм сызыщымыгъуэза Iуэхугъуэхэм сыхагъэгъуэзащ, гугъу къызэрыздехьар псапэу Тхьэм къаритыж, икъукIэ сахуэарэзыщ».
Зи илъэс 85 ныбжьыр зыгъэлъапIэ, пщIэ зыхуэтщI ди нэхъыжьыфI Ержыб Аслъэн дяпэкIи и узыншагъэр мыкIуэщIу IуэхугъуэфI куэд иджыри зэфIигъэкIыну ди гуапэщ. Женя 124 Культурэ 125 театрым и Ди лъэпкъ сценэр илъэс 40-м нэблэгъауэ зыгъэбжьыфIэхэм ящыщщ Къэбэрдей-Балъкъэрым щIыхь зиIэ и артисткэ Хьэмыку Жаннэ. А зэманым къриубыдэу абы хузэфIэкIащ гум имыхуж образ телъыджэ куэд къигъэщIыну. Хьэмыку Жаннэ Хьэжумар и пхъур 1953 гъэм накъыгъэм и 5-м Тэрч куейм хыхьэ Плановскэ къуажэм къыщалъхуащ. Ар зэрысабийрэ щIэхъуэпсырт район газетым и редактору илъэс куэдкIэ щыта и адэм ещхьу журналист IэщIагъэм ирилэжьэным, зэгуэрым газетым къытрадзауэ щыта и тхыгъэми иригушхуэрт. АрщхьэкIэ, цIыхум и гъащIэ гъуэгуанэр убзыхуауэ дунейм къытохьэ жыхуаIэр абы и дежи нэрылъагъу щыхъуащ. Тэрч къалэ курыт еджапIэр фIы дыдэу къыщиухыу, КъБКъУ-м филологиемкIэ и къудамэм щIэтIысхьэну зызыгъэхьэзыра, илъэс 17-м зи ныбжьыр ит пщащэр Мэзкуу щеджэну ягъакIуэ гупым хохуэ. Щукиным и цIэр зэрихьэу Мэзкуу дэт театр училищэм щIэсыху Хьэмыку Жаннэ Лениным и стипендиер къихьу еджащ. Литературэм хуиIэ лъагъуныгъэр, гъащIэм зэрыхуэнабдзэгубдзаплъэр, сыт щыгъуи щIэныгъэм хуэпэбгъэн хьэлыр зэрызыхимынар абы къыхиха артисткэ IэщIагъэми сэбэп къыщыхуэхъужащ.
Училищэм щыщIэса лъэхъэнэм Ленинград Яхонтовым и цIэкIэ къыщызэрагъэпэща, художественнэ тхыгъэ къеджэхэм я союзпсо Культурэ
зэхьэзэхуэм Хьэмыкум етIуанэ увыпIэр къыщихьауэ щытащ. ЕхъулIэныгъэ иIэу зэреджэм папщIэ абы къыхуагъэфэщат -м и ЦК-мрэ СССР-м ЕгъэджэныгъэмкIэ и министерствэмрэ я ЩIыхь тхылъхэр. 1989 гъэм Хьэмыку Жаннэ къыфIащащ «Къэбэрдей-Балъкъэр Республикэм щIыхь зиIэ и артисткэ» цIэ лъапIэр. Кавказ Ищхъэрэм и республикэхэм я лъэпкъ театрхэм «Утыкур гъунапкъэншэщ» фIэщыгъэцIэр иIэу ирагъэкIуэкIа етIуанэ фестивалым и лауреат хъуащ. Апхуэдэуи, 2013 гъэм абы къыхуагъэфэщащ Налшык къалэ администрацэм и ЩIыхь тхылъыр, 2014 гъэм – МакъымкIэ жылагъуэ академием и Президиумым и фIыщIэ тхылъыр.
Щукиным и цIэр зезыхьэ училищэр къыщиухым, Хьэмыку Жаннэ и егъэджакIуэм къыжриIат а лъэхъэнэм артисткэр зэсэну зыхунэса гулъытэм хуэдэ здигъэзэжыну лъэпкъ театрым щимыгъуэтынкIэ зэрыхъунур. ЗдагъэкIуэж и хэкум зэрыщылэжьэн хуей илъэситIыр дэкIмэ, щыхуей дыдэм деж Мэзкуу игъэзэжыну егъэджакIуэм къыжриIами, Жаннэ и щIыналъэмрэ и лъэпкъ театрымрэ яхуиIэ лъагъуныгъэр IэщIыб хуэщIакъым.
Хьэмыку Жаннэ зыхэса курсым щеджахэм ящыщу цIыху зытхухым (езыри яхэту) я дипломым итщ театрымрэ киномрэ нэмыщI, эстрадэми (художественнэ еджэныгъэм и мастер) я актеру. ЕджапIэр къаухыу къыщагъэзэжым, а гупым я диплом лэжьыгъэу спектакли 7 хэкум къыздашэжауэ щытащ, иужькIэ ахэр утыку зэхуэмыдэхэм мызэ-мытIэу щагъэлъэгъуащ. Псом хуэмыдэжу театреплъхэм гукъинэж ящыхъуащ Думбадзе Нодар и пьесэм къытращIыкIа «Кукарачэ» спектаклым Ингэ и ролыр Жаннэ зэрыщигъэзэщIар.
Театрым къыщыува япэ махуэхэм щегъэжьауэ Жаннэ къыгурыIуат а IэщIагъэм мылъкушхуэ къызэрыпэмыкIуэнур. Апхуэдэу щытми,
ар щIэхъуэпсырт и лэжьэгъу нэхъыжьхэм – артист цIэрыIуэхэу ТIыхъужь Алий, ДыщэкI КIунэ, Къаздэхъу СулътIан сымэ хуэдэу, къыхиха гъуэгуанэм нэгъуэщI лъэныкъуэкIэ димыдзыхыу, цIыхубэм я лъагъуныгъэр къихьэхуну, и гъащIэр а Iуэхум щхьэузыхь хуищIыну. Артисткэм и творческэ гъуэгуанэм уриплъэжмэ, и гуращэхэр къехъулIауэ къэплъытэ хъунущ. 1974 гъэм щегъэжьауэ адыгэ театрым и утыкум абы щигъэзэщIащ лъэпкъ щэнхабзэми гъуазджэми хэлъхьэныгъэ хуэхъуа роль 60-м щIигъу. Щапхъэу къэпхь хъунущ IутIыж Борис и «Тыргъэтауэм» Адисэ, Уильямс Теннесси и «ХъуэпсапIэм и трамвайм» – Бланш сымэ я ролхэр зэрыщигъэзэщIар, Саган Франсуазэ и «Удзым хэт пианинэм», Толстой Алексей и «Пащтыхьымрэ пащтыхь 126 Культурэ
гуащэмрэ», Къэрмокъуэ Мухьэмэд и «ИугъащIэ лъагъуныгъэм!», Думэн Мурадин и гушыIэ пьесэмкIэ ягъэува «Уэлий и парашютым», нэгъуэщI спектакль куэдми гъуэзэджэу зэрыщыджэгуар.
Хьэмыку Жаннэ усэбзэкIэ тхахэм нэмыщI, прозэ тхыгъэхэм къеджэнми зэрыхуэшэрыуэр наIуэ къыщыхъуащ режиссёр, артист цIэрыIуэ Шыбзыхъуэ Басир и творчествэм и щIыхькIэ къызэрагъэпэщауэ щыта пшыхьым. Абы кърихьэлIахэм артисткэм и къеджэкIэр зэрызыхащIамкIэ, а Iуэхум фIыуэ хэзыщIыкIхэми ягу зэрыдыхьамкIэ наIуэ къэхъуащ
Хьэмыкум и зэчийм иджыри плъыфэ куэду зыкъызэрызэкъуихыфынур. 127
«Пащтыхьымрэ пащтыхь спектаклым Хьэмыку Жаннэ щоджэгу.
Жаннэ и зэфIэкI щеплъыжар театрым и закъуэкъым. Щукиным и цIэр зезыхьэ училищэм и етхуанэ курсым хэсу ар кином ирагъэблэгъауэ щытащ икIи Воронцов Ольгерд и «Клад» фильмым, Свердловскэ киностудием 1975 гъэм щытрахам, роль нэхъыщхьэр щигъэзэщIащ. ИужькIэ актрисэм къыхуагъэлъэгъуат Шоу Бернард и «Пигмалион» фильмым хэтыну, арщхьэкIэ, Къэбэрдей къэрал драмэ театрым зэрыщыджэгумрэ абы щыхэтын хуей зэманымрэ зэрызэхуимыгъэхъуфам къыхэкIыу, ар къехъулIакъым.
гуащэмрэ»
Хьэмыку Жаннэ и зэфIэкIхэм ящыщщ сабийхэм папщIэ адыгэбзэкIэ зэрадзэкIа, ягъэува таурыхъхэмрэ шыпсэхэмрэ хэт персонажхэр и макъкIэ къызэригъэпсэлъар. Щапхъэу къэбгъэлъагъуэ хъунущ, псалъэм папщIэ, «ГукIэ хахуэ» таурыхъым хэт Элинор и макъыр Жаннэ екIуу зэригъэIур.
ЦIыхубэм фIыуэ ялъэгъуа, зэчийкIэ Тхьэр зэта артисткэм и творчествэм теухуа гуфIэгъуэ пшыхь Къэбэрдей къэрал драмэ театрым 2013 гъэм щекIуэкIауэ щытащ. Абы щагъэлъэгъуат итальян драматург Николаи Альдо и «Гуапагъэ мащIэ» («Немного нежности») пьесэм къытращIыкIа «Гулъытэншэ хъуахэр» спектаклыр (зыгъэувар УФ-м гъуазджэмкIэ щIыхь зиIэ и лэжьакIуэ Фырэ Русланщ). Адыгэ
театрым и артистхэм екIуу утыкум кърахьащ гъащIэм къыдекIуэкI зы мыхъумыщIагъэ ин – жьы хъуа цIыхухэр, адэ-анэхэр гулъытэншэ Культурэ
зэращIыр. Спектаклым лъабжьэ хуэхъуа Iуэхугъуэр щекIуэкIыр жьы хъуахэр щапIыж унэрщ. Пьесэми, абы къытращIыкIа теплъэгъуэми нэсу къыщыгъэлъэгъуащ гъащIэр гущIэгъуншэу къыпхущIэкIынкIэ зэрыхъунур, цIыхум и зэхэщIыкIымрэ и гулъытэмрэ кIуэ пэтми зэрыхэщIыр. Ненилрэ (Къэжэр Борис) Мимирэ (Хьэмыку Жаннэ) я бынхэм IэщIыб къащIами, гъащIэм ягу зэремыбгъэным, абы и щхьэдэхыпIэ гугъухэми насыпым и хэкIыпIэ гуэр къызэрыщагъуэтыным хущIокъухэр. «Бынхэм дэрэ дуней зырыз дытет хуэдэщ, псом нэхърэ нэхъыфIыр зыми ущымыгугъыу упсэунырщ» – а гупсысэрщ спектаклым и кIыхьагъкIэ уагъэу хэухуэнар. 128
«Гулъытэншэ хъуахэр» спектаклым Къэжэр Борисрэ Хьэмыку Жаннэрэ щоджэгу.
ГъэщIэгъуэнщ Хьэмыку Жаннэ «Гулъытэншэ хъуахэр» спектаклми зэрыхыхьа хъуар. Актрисэм игу къызэригъэкIыжымкIэ, а лэжьыгъэр апхуэдизкIэ игу ирихьырти, езыр хэмыту зэрекIуэкIа илъэситхуми ягъэлъэгъуэху кIуэурэ еплъащ. Зэгуэрым Украинэм гастроль кIуэн хуейхэу, ЖьакIэмыхъу КIунэ ежьэ мыхъуу Жаннэ хагъэхьауэ арат спектаклым. Махуэ бжыгъэм къриубыдэу абы зригъэщIэжын хуей хъуащ тетрадитIым из хъу псалъэхэр, игъэзэщIэну зыщIэхъуэпса ролым щыджэгун папщIэ. Апхуэдэу щытми, артисткэм а ролыр, адрей ролхэми хуэдэу, екIуу игъэзэщIащ, и пщэ къыдалъхьа къалэн гугъу- Культурэ
ми пэлъэщащ. АбыкIэ Жаннэ сэбэп къыхуэхъуащ къыдалъхуа зэчийри, творческэ Iэзагъри, и IэщIагъэм хуиIэ лъагъуныгъэ куури, а псом ищIыIужкIи дэтхэнэ артистми хэлъын хуей ерыщагъри.
2014 гъэм и гъэмахуэм Галин А. и «Ретро» пьесэм къытращIыкIа «БлэкIам къэгъазэ иIэкъым» спектаклыр режиссёр Емкъуж Анзор Къэбэрдей къэрал драмэ театрым щигъэувауэ щытащ. Пьесэми спектаклми гупсысэ нэхъыщхьэу щыпхышар нэхъыжьхэмрэ нэхъыщIэхэмрэ я зэхущытыкIэрщ, абыхэм я зэхуаку щыхупIэ куу къыдэзыгъэувэ зэгурымыIуэныгъэхэрщ. Хьэмыку Жаннэ зи гугъу тщIы спектаклым Нинэ и ролыр щигъэзэщIащ. Теплъэгъуэр цIыхубэм ягу щIыдыхьам, гукъинэж щIащыхъуам, шэч хэмылъу, Хьэмыкум и джэгукIэ гъэщIэгъуэным и зы фIыщIэ Iыхьи хэлъщ.
ЦIыху зэчиифIэм псэхугъуэ иIэ хабзэкъым: абы и IэщIагъэщIэныгъэкIи, и псэ къулеягъкIи зиужь зэпыту къогъуэгурыкIуэ. Гъуэгуанэ тет цIыхур сыт щыгъуи насыпыфIэщ. А гупсысэр езым и щхьэ щрихьэлIэкIэ мыращ Жаннэ жиIэр: «Хуабжьу сыщынасыпыфIи, сынасыпыншэу зыкъыщыслъытэжи щыIащ, ауэ лэжьыгъэншэу сыкъыщынэм и деж тIэуней сынасыпыншэщ. Творческэ цIыхухэр щыщыуэ куэдрэ къохъу, сэри абыхэм сащыщщ. Театрым зыри щызэзмыгъэхъулIэфыну сыщигугъаи, абы сыхуэмыфащэу къыщысщыхъуаи, нэхъ гъащIэ хуиткIэ, нэжэгужэкIэ сыпсэуну сыщыхуежьаи щыIащ, арщхьэкIэ ар сэратэкъым».
Хьэмыку Жаннэ ЩоджэнцIыкIу Алий и цIэр зезыхьэ Къэбэрдей драмэ театрым ноби и артисткэ пашэщ, спектакль куэдым роль нэхъыщхьэхэр щегъэзащIэ, абы къыдэкIуэуи, 2011 гъэм къыщыщIэдзауэ Кавказ Ищхъэрэм ГъуазджэхэмкIэ и институтым и егъэджакIуэщ. Людмилэ 129
9 Заказ №183 ЩIэблэ
Тыркум щыпсэу ди лъэпкъэгъу Думэн (Iэдэмей) Акилэ къыхилъхьэри, Къэбэрдей-Балъкъэрым и цIыхубэ тхакIуэ IутIыж Борис къызэралъхурэ илъэс 75-рэ щрикъум ирихьэлIэу иджыблагъэ екIуэкIащ ди адыгэ литературэм къыщIэтаджэ, илъэс 17-м къыщыщIэдзауэ илъэс 30-м нэс зи ныбжь тхакIуэ щIалэхэм я зэпеуэ. Абы къагъэхьа рассказхэмрэ новеллэхэмрэ хэплъащ къэпщытакIуэхэм яхэтахэу УФ-м искусствэмкIэ щIыхь зиIэ и лэжьакIуэ, ГТРК-м и унафэщI Фырэ Руслан (къэпщытакIуэхэм я тхьэмадэ), УФ-м культурэмкIэ щIыхь зиIэ и лэжьакIуэ, КъБР-м и Журналистхэм я зэгухьэныгъэм и тхьэмадэ Мэзыхьэ Борис, КъБР-м культурэмкIэ щIыхь зиIэ и лэжьакIуэ, тхакIуэ, критик Къэрмокъуэ Хьэмид, «Адыгэ псалъэ» газетым и обозреватель, тхакIуэ, зэдзэкIакIуэ Хъуажь Фахъри, КъБР-м щIыхь зиIэ и артисткэ Хьэмыку Жаннэ, Къэбэрдей-Балъкъэрым и радиом и редактор, КъБР-м щIыхь зиIэ и журналист Аброкъуэ Беллэ сымэ.
КъэпщытакIуэхэм къызэрагъэнэIуамкIэ, зэпеуэм къагъэхьа тхыгъэхэм яхэтт ящIэлъ гупсысэкIи, я къэIуэтэкIэкIи, я сюжет ухуэкIэкIи гунэс пщыхъухэр. Япэ увыпIэр Къэрэшей-Шэрджэсым хыхьэ Беслъэней къуажэм щыщ усакIуэ ныбжьыщIэ, «Черкес хэку» газетым и лэжьакIуэ ГъукIэкъул Иринэ и «Мы гъэм мэракIуэр мышущ» рассказым хуагъэфэщащ (сом мин 75-рэ). Мыр абы и япэ рассказщ. Арами, ар тхэным хуэIэижь хъуа, ныбжь зиIэ тхакIуэ гуэрым и Iэдакъэ къыщIэкIа фIэкIа пщIэнукъым.
ЩIэджыкIакIуэхэм Иринэ и усэхэмкIэ яцIыхуу щытамэ, Бахъсэн районым хыхьэ Къэсейхьэблэ щыщ Тажджэ Замир и цIэр япэу зэхахыу арат. ГущIэгъум, зэхэщIыкI лъагэм укъыхуезыджэ абы и «Удзыфэу ла тыкуэн цIыкIу» рассказыр къэпщытакIуэхэм ягу ирихьащ икIи зэдэарэзыуэ етIуанэ увыпIэр (сом мин 50) хуагъэфэщащ.
Горький Максим и цIэр зэрихьэу Москва дэт Литературэ институтыр къэзыуха НафIэдз Мухьэмэд и «Гум и фэбжь» рассказым ещанэ увыпIэр (сом мин 30) хуагъэфэщащ. ЕплIанэ увыпIэр (сом мин пщIырыпщI) зэдагуэшащ – «Адыгэ псалъэ» газетым и лэжьакIуэхэу Щомахуэ Залинэ, Гугъуэт Заремэ, КъэбэрдейБалъкъэрым Гуманитар къэхутэныгъэхэмкIэ и институтым и лэжьакIуэ, филологие щIэныгъэхэм я кандидат Хьэвжокъуэ Людмилэ, Адыгэ Республикэм и Куэшхьэблэ къуажэм щыщ Сихъу СулътIан сымэ. КъыкIэлъыкIуэ увыпIэр (сом мин тхурытху) хуагъэфэщащ Къэбэрдей-Балъкъэр радиом и лэжьакIуэ Джэдгъэф Беслъэн, адыгэбзэмрэ литературэмкIэ егъэджакIуэ КхъуэIуфэ Рабия, КъБКъУ-м ФилологиемкIэ и институтыр къэзыуха Кушбокъуэ Маринэ сымэ. Драматург цIэрыIуэ IутIыж Борис и щIыхькIэ екIуэкIа зэпеуэм хэтахэм ди гуапэу дохъуэхъу икIи я тхыгъэ купщIафIэхэмкIэ дяпэкIи дагъэгуфIэну дащогугъ. 130 МЫ ГЪЭМ Иринэ
ЩIэблэ
Рассказ
– КIунэ, хьэм ямышхыжын хъыджэбзыжь цIыкIу, мыдэ къакIуэ! – Хьэрун губжьауэ иреч-иресэ.
– Сыт къэхъуар, Даа? – езым нэхъ цIыху мамыррэ нэхъ цIыху тыншрэ дунейм зэрытемытыр и нэгум къищу, илъэсипщIым ит хъыджэбз сырыху цIыкIур дадэм бгъэдолъадэ.
– А зи унагъуэр бэгъуэн, мы джэдум сыт епщIар? ДэкIуеипIэм цIыкIур тесщ, и фIалъэ лъакъуэ щабэмкIэ и напэр етхьэщIри. джэдуужь – Сыт есщIар, Даа? Меси, щыси.
– А-а, угъурсыз, джэдум и пащIэр даIэ?! 131
Джэдум пащIэ зэрытемытыжыр иригъэлъагъуну дадэ зыщригъэзэкIкIэ, хъыджэбз цIыкIур цIытхъытхъ жиIэу щIопхъуэри, хадэм холъадэ. Нартыху хьэсэм зыхегъапщкIуэри, улIмэ, къэгъуэт!
ЛIыжьым и шхыдэн ирикъуауэ, щIыбагъ жьауэм кIэщIэсу хьэмгъуэкъу здигъэсым, хъыджэбз цIыкIур нартыхум къыхопщыжри, къыбгъэдохьэ. – Даа, нтIэ, Iэмал имыIэу джэдур а пащIэм хуейт?
ЛIыжьым и щхьэр хуэмурэ къеIэтри, и пхъурылъхум мамыру йоплъ. Адэ и нэкугъуэхэм, щыблэ щIыкIэу, къыщохъуэпскI зы бзаджагъэ хъуаскIэ, ауэ гупсысэхэм хошыпсыхьыжри мэкIуэдыж.
– Абы пащIэ къытекIэжыху, уэращ иджы дзыгъуэ едгъэщэнур, – къызыфIимыгъэIуэхуу мэгушыIэ дадэр. КъыхукъуэкIа пщэрылъыщIэм къуэрылъхур къегъанэри, лIыжьыр уэрамым уэршэракIуэ макIуэ. ПщыхьэщхьэхуегъэзэкIщи, дыгъэр пшэплъым зигъафIэу хэсщ. ЛIыжьхэри, махуэ упщIыIуам къегъэделэри, Ахълохэ я деижь щIагъым щызэхуос.
гупсысэм – ЗинэкIэ къалъхуа а импIериалистхэр зэгуэр къыткIэрыкIыну! – жиIэу Хьэрун батэ игъэшу гупым здахэсым, Марэжьхэ я пхъужь хьэгъапхъэр бауэбапщэу къабгъэдолъадэ:
хидза – Псыкъуийм сабий ихуащ! Уэ маржэ хъужынхэ, псыкъуийм сабий ихуащ!
Зыгуэр жаIэнми хунэмыс щIыкIэ, Хьэрун къыщолъэтри щIопхъуэ, башымкIэ зыщIэрыIэжрэ ещIэкъуауэу.
– Псыкъуийм ихуар, дауи, зинэкIэрэ къамылъхуа ди сырыхужь цIыкIуращ! – жиIэурэ мэтхьэусыхэ.
Нэсхэрэ плъэмэ, «сырыхужь цIыкIур» псыкъуийм къоплъри исщ, и нэ цIыкIухэр игъэупIэрапIэу. ЩIэблэ
Псыкъуийм къиплъ хъыджэбз цIыкIур сэращ. Гужьеяуэ ниплъэхэм губжьауэ яхэт лIыжьыр ди дадэщ. А зэманым абы и лIыжьыгъуэ дахэт, адыгэ лIыжьхэм яхэлъыпхъэ хабзэри ткIиягъэри дэплъагъуу. Хьэблэри лъэпкъри чэнджэщ хуэныкъуэмэ, «Хьэрун и деж дывгъакIуэ», жаIэурэ къытхуеблагъэрт. Ярита чэнджэщымкIэ мыарэзыуэ зыгуэр ди пщIантIэм дэкIыжауи слъэгъуакъым. Арами, зэманыр хьэ дзэкъэнщ. ГъащIэм къыгуишхыкIыурэ ирегъэлъэтэх. Дади и къарумрэ и гукъыдэжымрэ кIуэтэху хощI. Сэри абы и къару кIуэщIым си зы гу къуэпс дэгъуурэ макIуэ. ИлъэсипщI дэкIащ джэдум и пащIэр зэрытесщыкI лъандэрэ. Сэри зызужьащ, ныбжьк1э «и шэгъуэ дахэщ», жыхуаIэм сыхуэдэщ. Зэгуэрым, гъэмахуэ зыгъэпсэхугъуэу, ди пщIантIэ сыкъыдэтIысхьэжащ. Тхьэ, зы адыгэ пщащэкIэ къысхуэт щымыIэт, арщхьэкIэ сыбзаджэу сызэIуросыкIри, зы щIали къызбгъэдыхьэн дзыхь ищIыркъым. Аращи, къыкIэлъыкIуэ си еджэгъуэ илъэсыр къэсыным сожьэри, дадэхэ сыщыIэщ. Пщыхьэщхьэ къэс зэхэтIысхьэ унагъуэ «хасэм» зы щIалэ и кандидатурэ къыхалъхьэ. Ахэр, хьэблэ, Iыхьлы фызхэм ягъэныщкIумягъэныщкIуурэ, арэзы ирихъуу, «къызыжьэдадзыжа» щIалэхэращ. Нанэ цыкIуэкIыр егъэджэрэз, дадэ, жьэгу щымыIэжым пэрысу яжьэр зэIищIэ нэхъей, жьантIэ лъэгум башыпэмкIэ йотIыхьри щысщ. Хэплъыхь ищIурэ, ямышэу къыдэнэжа си адэ шыпхъуми, къебэкI и хьэрычэтым кIуапIэ къыхуигъуэтауэ, унагъуэ сызэрыригъэхьэнум тепсэлъыхьын нэхъ гукъеуэ иIэкъым. Зэ зыр къегупсыс, зэ – нэгъуэщIыр. Ебланэ классым хэс, зи делэгъуэ си шыпхъу нэхъыщIэращи, джэдыкIэм цы къыхех, жыхуаIэм хуэдэщи, ауан сыкъызэрищIын щхьэусыгъуэ къелъыхъуэ. Сытми, си Iуэхур щIагъуэкъым. ДыIуохьэри даукI, дыIуокIри дауб, жыхуаIэм хуэдэщ. Ипэхэм, дыдейхэм жаIэр яхуэзмыдэу, седауэу щытащ, ауэ иджы зыри уэим сщIыркъым. Абы щхьэусыгъуэ хуэхъуари, мафIэ зэщIагъэстар езы дыдэхэм зэрагъэункIыфIыжым гу зэрылъыстаращ. Си адэ шыпхъум къигъэлъэгъуа кандидатурэр кърагъэкIэрэхъуэкI-нрагъэкIэрэхъуэкIыурэ, икIэм зы дзы гуэр къыхуагъуэтыжри, езы дыдэхэм лъэныкъуэ ирагъэзыжат. Иджы псори къызгурыIуащи, сахэпсэлъыхьыжыркъым. кIуэурэ, Инжыджышхуэм къыщхьэдэхымкъыщхьэдэхыурэ, зы махуэ гуэрым си гъащIэм зыкъызэридзэкIащ. Псори къыщежьар ди гъунэгъу Чэсейхэ я унагъуэращ. дыгъэр Чэсей тхьэмыщкIэр си нэгу къызэрыщIыхьэжыр нэуэжь лъапэлъагэущ, пкъыфIэущ. И плIэIур захуэрэ и щхьэр ину Iэтауэ апхуэдэт ар сыт щыгъуи, хэзыгъэщIэн удын гъащIэм къридза пэтми – и щхьэгъусэмрэ и къуищымрэ Хэку зауэшхуэм хэкIуэдат. И щхьэр ириудэкIыу унэ нэщIым и закъуэу къыщIэнами, Чэсей, унагъуэшхуэ хэс нэхъей, и пщIантIэм хъурджауэ макъымрэ тхьэусыхэмрэ къыдэIукIыу псэурт.
– А-а, лIыжь джаур! Мы жыгыжьыр пIийуэ утыкум имыту иупщIыкI, жесIати, ауи шотым сыкъримыдзэу фронтым дэкIри хэкIуэдащ! МыдэкIэ пщIантIэм лэжьыгъэу дэлъыр Iуэхукъым, атIэ! Зауэм уIуувэу ухэкIуэдамэ, уи Iуэхур абыкIэ зэфIокI! – жиIэнти, зэм тхьэусыхэу къыдэувэнт, зэми зауэм хэкIуэда и къуэхэм я цIэхэр жиIэурэ, къыбгъэдэту къедаIуэ нэхъей, яхъурджауэу щIидзэнт. Ар зэхихыху, ди нанэ къэуIэбжьырт. «Тобэ! Тобэ! Ялыхь, мы фызыжьым губгъэн къыхуумыщI, и щхьэр зэригъэкIуэкIащ гуауэм. Ялыхь, ЯIэлыхь, уи Ауэрэ 132 ЩIэблэ
гущIэгъум дыщумыгъащIэ», – жиIэурэ цыкIуэкIыр игъэджэрэзу щыст. Ауэ, Чэсей и хъурджауэ псалъэр ишэщIыIуэмэ, нанэ хуэмышэчыжу къэтэджырт, ди зэхуаку дэт бжыхьым бгъэдыхьэрти, нэуэжь цIыкIуитIым, яфIэщыпэу, «зызэрадзырт».
– А-а, бзылъхугъэ мыгъуэу, мыгъуагъэм щыщIэн! Сыт хуэдэ лIыжь уэ узэпсалъэр?! Абы и псэр зэритрэ сыт щIа? КъыщIыщIэплъэфыжыр сыт ар? Апхуэдизрэ и гугъу умыщIу, и псэр гъэтынш! – жиIэнти, ди нанэ Чэсей ешхыдэнт.
Модрейми, нанэ и псалъэхэр щIагъуэу къримыдзэу, хьэ цIыкIу къызэпхъуэкI нэхъей, хъуэнхэр къызэридзэкI-къызэридзэкIыу, и Iуэху ищIэжт. ГъэщIэгъуэныр аракъэ, абдежи щыщыгъупщэртэкъым и лIыжьымрэ и бынхэмрэ ярихъуэныр. Уеблэмэ ахэри щыхьэту къигъэувыну хуежьэрт.
– Зэхэфхрэ абы жиIэр? Къыфщхьэщож! АтIэ, абы сыткIэ ищIэн сэ бэлыхьу сызыхэтыр! Фэ къыфщхьэщыжмэ, нэхъ къещтэ. Абы и псалъэхэрамэ нэхъыщхьэр, фыкIуэ, фыкIуэ Бэрджыжьхэ! ФыкIуэ! Къыфщхьэщыжрэ къывэдэхащIэу фагъэпсэунщ! ФыкIуэ! – жиIэнти, Чэсей и Iэ кIыхьхэр ди бжыхьымкIэ къиупцIу щIидзэнт. Езым и закъуэ цIыху гуп еIунщIурэ еху жыпIэнт. Нани нэуэжь къызэрыгуэкIтэкъым, мэхъашэт. Ауэ, Чэсей «къихухэр» имылъагъуми, къэшынэрти: «Уэри, уэ! Уэ бзаджэнаджэр!» – жиIэурэ бжыхьым къыбгъэдэкIыжырт. ГъэщIэгъуэныр аракъэ, дауэ зэщымыхьами, нанэрэ Чэсейрэ зэхуэбгэтэкъым, атIэ Тхьэ зэхуелъэIут. МащIэу зэщыхьэми, зэхъуэхъужхэрт. Нанэрэ ди гъунэгъу нэуэжьхэмрэ хуэмыдэу, Чэсей уэрамым тесрейт. Я пщIантIэм къыдэкIыу, уэрамыкум нэсу зи щхьэкIэ Iувыр зыдза тутеижьым и жьауэм щIэт тетIысхьэпIэ Iушэм тетIысхьэрти, блэкIкъыблэкIыжхэм яхэплъэу щыст. Жыг тхьэмпэ Iувым къыпхидз дыгъэ бзий мащIэм и нэр щIригъэукъуанцIэу, и Iупэ зэлъахэмкIэ зыгуэрхэр къиIущэщу щыст Чэсей. Зэзэмызи блэкIхэм и фIэщыпэу захуигъазэрт: «А-а, сызэрахьэкIын, ди лIыжьым и хъыбар къалэм щызэхэвмыхауэ пIэрэ?», – жиIэрти. Чэсей псэуху, зы цIыхум жэуап гуемыIу къритауэ слъэгъуакъым. Ини-цIыкIуи, зэрыжаIэу, къэувыIэрт, къэувыIэрти сэлам гуапэ кърахырт, лIыжьым и хъыбар зэрамыщIэри къыжраIэрт. Фызыжьым зыкIи сэбэп къызэрыхуэмыхъуфынур я жагъуэ хъу щIыкIэу, гуапэу къепсалъэхэрт. Махуэм и кIыхьагъкIэ щэнейрэ къигъэувыIи яхэтт абыхэм, арами зыми псалъей къридзыртэкъым. Тутеишхуэм и мэракIуэхэр зэрыхъуу, Хьэдолэ и бжьэхэмрэ хьэблэ сабийхэмрэ дыкъепщIэкIти, мазэ енкIэ Iупэ фIыцIэ дыхъужауэ къудамэхэм дыфIэст. Апхуэдэхэм деж Чэсей гуфIэжу къыдэплъырт, а жыг дыдэм щхьэкIэ и щхьэгъусэм зэрехъурджэуари щыгъупщэжауэ, къыджиIэрт: «Ди лIыжь мыгъуэм хисат мы жыгыр. Абы къыпыкIэ мэракIуэ къэси псапэ шхын хуэхъуу къыщIэкIынщ». Ди хьэблэм зы сабий къыдэкIауэ къыщIэкIынкъым, мэракIуэ IэмыщIэ Чэсей къыхупимычауэ. Арами, нэуэжьым мэракIуэр ишхтэкъым. Япэ къыпычыгъуэм щыщу зытIущ зыжьэдилъхьэнт, игъэныщкIунт-игъэныщкIунти, «Азалыхь, мы гъэми мэракIуэр мышукIэ», жиIэнт. КъыIэщIэнэжа IэмыщIэри тетIысхьэпIэм трикIутэнти, блэкIхэм яхуэупсэу тесынт. Тутейм сыт хуэдиз къыхурамыхьэхми, афIэкIа а илъэсым и мэракIуэ ишхыртэкъым.
– Нанэ, уей! Дауэ зэрымышур?! IэфIыбзэ дыдэщ. Фом хуэдэщ! – 133 ЩIэблэ
жытIэу хуэтшийкIэ, тIихыртэкъым.
– А-а, си сабий дыгъэхэ, а-а, си псэр зэзгъэшхынхэ, мы дунейм тети телъи зыгъэIэфIыр цIыхупсэращ, тIасэ. IэфIыгъэ зыщIэмылъыж цIыхупсэм зыри фIэIэфIыжынукъым, ухуеймэ фо чейм хэкухь, – жиIэрт Чэсей нанэ. Дэри абы и псалъэхэр къыдгурыIуа нэхъей, «дыIулъэтыжырти» жыгым «дыпытIысхьэжырт». Ауэрэ, зэманыр екIуэкIым-екIуэкIыурэ, Чэсей тхьэмыщкIэр дунейм ехыжащ. Ди нани илъэсхэр къытехьэлъэ хъуащ. ХузэфIэкIи щымыIэжу, и щхьэр хузехьэж къудейуэ, пщIантIэм дэтт. Зэзэмызи Хъуэрейхэ я бжыхьым Iуувэрти, и нэр игъэплъызу дэплъэрт пабжьэу зэщIэкIэжа пщIантIэм. Чэсей дунейм зэрехыжрэ илъэс щрикъум, абы и къуэ нэхъыщIэр зэрыпсэум и хъыбар къэIуащ. «Псэбыдэ къыкъуэкIыжащ! Псэбыдэ къыкъуэкIыжащ! Зэхэфха хъыбарыр? Зэхэфха?» – зэупщIыжхэрт къуажэдэсхэр. А хъыбарыр зыхуахьынур ямыщIэу къытрагъэзэжурэ тепсэлъыхьхэрт. КъызэрыщIэкIамкIэ, ди къуажэдэс Емшокъуэ Гъумар Урал лъэныкъуэмкIэ кIуауэ, бэзэрым къыщицIыхужащ и ныбжьэгъур. Къуажэдэсхэм къащыхъуат Псэбыдэ къулейсызыгъэ къылъысауэ е и щхьэм удын игъуэтамэ, зыри имыщIэжу. Армыхъумэ, уи акъыл уитыжу апхуэдиз илъэскIэ уи унагъуэм упэIэщIэу дауэ узэрыпсэунур? АрщхьэкIэ, Псэбыдэ хуэщIауэ псэууэ, урыс фызи къишауэ, зы къуэрэ пхъуитIрэ иIэжуи къыщIэкIащ. ЦIыхухэм ар хуабжьу ягъэщIэгъуащ. Я акъылым къахуигъэтIасэртэкъым апхуэдэ хьэдэгъуэдахэр. Зауэ нэужьым уи анэм и деж къыумыгъэзэжу, къыбдалъхуахэм я Iуэхуи зумыхуэу зыщIыпIэ ущыпсэуну, ар дауэ?! Псэбыдэ езыр къыкъуэкIыжыну къыщIэкIынтэкъым, Гъумар къыхуэмызамэ. Дауэ щымытми, гъатхэку мазэу, жэм дэхугъуэу хъыбар къэIуащ: «Псэбыдэ и унагъуэр щIыгъуу къэкIуэжауэ хапIэжьым исщ». Нанэ куэд щIауэ жэм къимышыжми, зэресауэ, жэм шыгъуэм ирихьэлIэу къэтэджырт. Сэ сыхъыджэбз зи зыгъэфIэгъуэти, шхыIэным сыкъыщIэплъу сыздыхэлъым, зэхэсхащ жейбащхъуэ мащIэм къыхэсыкIа а хъыбарыр. ЗанщIэуи жейр сщхьэрыури, сыкъыщылъэтащ, зысхуэпащ. СыкъыщIэжу, Хъуэрейхэ дежкIэ сеплъэкIа щхьэкIэ, пабжьэр зэрыпабжьэт, пщIантIэм зы цIыхуи дэттэкъым. – Нанэ, уей, мы жаIэр пэж? УекIуэкIа ЧэсейхэкIэ? – сеупщIащ нанэ. Чэсей тхьэмыщкIэр мыпсэужми, ди хапIэм къыпылъ а лъэныкъуэр апхуэдэут зэрыдгъэбелджылыр. – СщIэн згъуэткъым сэ, а напэ зимыIэм сыIурыплъыхьыну сымыкIуэмэ! – Псэбыдэ хужиIа фIэкIа, нэгъуэщI къысхужьэдэшакъым нанэ.
Хьэблэ щIалэр щызэхуэсым, си адэри я гъусэу ХъуэрейхэкIэ екIуэкIри, я пщIантIи я хапIи зэщIэзыщта удзыжьыр хупаупщIащ. Щхьэгъубжэм сыдэплъу, унэ лъэбышэ къыщIэщыжамкIэ сыплъэху,
цIыху цIыкIур щызэблэкIыу слъагъурт. СфIэгъэщIэгъуэнти, сэри сызэгуэудырт Iуэхум и пэжыпIэр къэсщIэну сыхуейуэ, арщхьэкIэ плъакIуэ-дэIуакIуэ сыжэну си ныбжьым къезгъэкIуртэкъым. Си анэшхуэр щымыкIуэм, си анэми зигъэхъеякъым. И гуащэр и мыгъусэу ар зыщIыпIи кIуэртэкъым. Дэпым сытесым хуэдэу есхьэкIащ а махуэри, къыкIэлъыкIуэри. Ауэрэ цIыхури сабырыжащ. Ещанэ махуэм жьыуэ сыкъэтэджри, 134 ЩIэблэ
тутеижьымкIэ сыплъэмэ, абы и лъабжьэм зы щIалэрэ зы хъыджэбзрэ щIэтт, дэплъейуэ. ЗанщIэу къызгурыIуащ ахэр Псэбыдэ зэрибыныр. СыщIэжри, зыфIэзмыгъэIуэхуу, уэрамым сыдэбэкъукIащ. АрщхьэкIэ си дэкIыгъуэм техуэу хъыджэбзыр щыдыхьэжым, сыкъызэщIэувыIыкIащ. Зысплъыхь хуэдэу фэ зытезгъэуа щхьэкIэ, гъунэгъубзэу къызбгъэдэт щIалэм сэлам иумыхыну емыкIутэкъэ. Сэлам есха щхьэкIэ, абы и щхьэр ищIа мыхъумэ, си фIэхъусым зыри къыпидзыжакъым. ИужькIэ дэIэбейурэ мэракIуэ тхьэмпэхэр къыпичрэ зэпиплъыхьу щIидзащ. Ар езыр щIалэ лъагэт, щхьэ сырыхушхуэ хъужауэ, Чэсей и Iэ кIыхьхэр къыпыкIэжащ, жыпIэну, къупщхьэшхуэт. Абы хэту, ди хьэжь цIыкIур къыдэжщ, щIалэр мыцIыху ищIри и лъабжьэм банэу щIэджэрэзащ. Зэ-тIэу сытегуауэри, щымыхъужыххэм, сыбгъэдыхьэри есхужьэжащ. Хьэ Iусхужам хуесхьэха си нэр къыдэсхьеижмэ… – «тенджыз лъащIэншэм ещхь нэ щхъуантIитIым я толъкъунхэр «уарщ» жиIэу къызжьэхакIащ». Iэнкун сыкъэхъуауэ щIалэм и нэ щхъуантIэ джырыджитIым сыщIоплъэ, сыщIоплъэ. ИужькIэ зыкъызощIэжри, щIыжысIэри сымыщIэу, «Ди гъунэгъу ТIутIам башкIэ къиубэрэжьащи, аращ хьэр щIэбзаджэр. Къыщимыубэрэжьым, щэхубзэт», – жызоIэ. ЩIалэр къысхупыгуфIыкIа фIэкIа, зыри жиIакъым. Сэри щIэджырымэж сщIыжри, зыкъомрэ щыму сыщытащ. СыIукIыжынути, жысIэн псалъэ схузэгъэпэщыртэкъым. Къоплъу щыт цIыхум зыри жумыIэу, уи щIыб хуэбгъазэу уIукIыжыныр къезгъэкIуртэкъым. – Уэ Псэбыдэ урикъуэ хъунщ? – соупщI щIалэм.
ЩIалэр къызэплъ мыхъумэ, зыри жиIэркъым.
– Сэ КIунэщ си цIэр, – жызоIэ. ЩIалэр а зэрыщымщ. МащIэу къыпогуфIыкI, армыхъумэ жэуап къызитыжыркъым.
«Уарэ, мыбы делафэ къызиплъу ара? Сыту сыделэ! Лажьэм сыкъыдихуа!» – си щхьэм сохъурджэуэжри сыщытщ. ЩIалэри къызоплъ, и нэ щхъуантIитIыр къыстримыхыу. ИтIанэ си гум къокI абы адыгэбзэ къыгурымыIуэнкIэ зэрыхъунур. «КъыгурымыIуэми, зыгуэр къызжиIэн хуейкъэ!» – жызоIэри согубжь. Зызэпэзгъазэу сыIукIыжыну тезубыдауэ, Псэбыдэ я пщIантIэм къыдокI. ИгъащIэм сымылъэгъуами, ар Чэсей зэрырикъуэр наIуэт. И лъакъуэшхуэхэр иупцIу къыдбгъэдыхьэри, «Здоров!» – жери и Iэ кIыхьыр къысхуишиящ. Сэри хуэсшиижащ.
– Соседка, ара? – жиIащ абы, си Iэр имыутIыпщу. – НтIэ, – жызоIэ сэри, си Iэр хуэмурэ къыIэщIэсхыжурэ.
– Хэтхэ уащыщ?
Сызыщыщыр къыщищIэм, Псэбыдэ арэзыуэ и щхьэр ещI.
– А-а, Олеговнэ, ара? – щIогуфIыкI ар. – Си ныбжьэгъужьым урипхъущ.
Сэ зыри жызмыIэу сыщытщ, сщIэнур сымыщIэу.
– Мыр Магэщ. Си къуэращ. Езыр щIалэфIщ, талантышхуэ бгъэдэлъщ, ауэ глухонемойщ. УмыгъэщIагъуэ, – ар жеIэри, Псэбыдэ я пщIантIэм дохьэж. Iэнкунагъ сызэщIэзыубыдам сыкъиутIыпщкъыми, сыщытщ, зэхэсхам сыкъигъэуIэбжьауэ. Ар дауэ?! ЩIалэм и дахагъымрэ абы зыри зэрызэхимыхымрэ икIи зы псалъи жиIэну къару зэримыIэмрэ схузэхьэлIэркъым. «Дауэ ар, – жызоIэ сигукIэ, – апхуэдиз дахагъкIэ Тхьэр зэтам нэхъ къызэрыгуэкI дыдэ цIыхум лъигъэс зэфIэкIыр пиубыдыжауэ?!» ЗызмыщIэжу, си жьэр Iурыхуауэ, щIалэм сыIуроплъыхьри 135 ЩIэблэ
сыщытщ. Зыгуэр жесIэнущи, зэрыгурызгъэIуэну щIыкIэр къысхуэщIэркъым. Апхуэдизу си гур щIэгъуащи, иджыпступцIэ къыхэздзэу, сызэщыджэу тхьэ сымыгърэ, жысIэу сыбгъэдэтщ.
– А, нынэ, мыдэ укъакIуэкъэ, – къоIу абдежым нанэ и макъыр.
Зыкъызопхъуэтэжри, къызэджам дежкIэ сожэ, пщIантIэм сыдолъэдэж.
щIалэм, – жи нанэ. – Ар сыт, сымыгъуэт, уи жьэ тIэкIу мыгъуэри Iурыхуауэ убгъэдэти IуэхукIэ къыдблэкI си шыпхъу нэхъыщIэм ар зэхехри, щIодыхьэшхыкI. Сэ абы и ауанри зыхэсщIэркъым, нанэ жиIэри зэхэсхыщэркъым. – Тутейр хъуакъым! – жызоIэ, къызыкъузопхъуэтри.
– Ана-а-а! Гъатхэ пасэу тутейм хъу и хабзэ?! – жеIэри къызоплъ. Си шыпхъури, «пIытхъ» жери бжэ къуагъым къыкъуодыхьэшхыкI. Сэ унэм сыщIолъэдэж, пIэм зызоIубэри, сызэщыджэу согъ. Къэхъуар къагурымыIуэу, унагъуэм исыр къызэхуожэс. ИгъащIэми сысабий щэхут, си гъы макъ щIагъуи зэхахатэкъыми, си балигъыгъуэм сызэщызыгъаджэр къагурыIуэркъым. Си анэращи, гужьеипауэ къысщхьэщытщ…
СщIэртэкъым апхуэдизу сигу щIыхэщIар. ЩIалэми сигу щIэгъуат, махуищри, дэпым сытес нэхъей, Iэнкуну зэрисхари къыхыхьэжат. Ауэ нэхъыщхьэу абдеж гукIи псэкIи щызыхэсщIар гъащIэм и дыджагърат. Псэущхьэм я нэхъыкIэми къылъыс зэфIэкIым щIэхъуэпсу зи гъащIэр зыхь цIыху мы дунейм тету си гугъэнтэкъым. ИгъащIэм срихьэлIатэкъым апхуэдэ. Псом хуэмыдэжу схузэхуэмыгъакIуэр щIалэм и теплъэ дахэмрэ и тхьэмыщкIагъэмрэт. Ауэрэ зэман докI. Магэ нэхъ гъунэгъуу къызоцIыхури, къылъыса лейр тхьэмыщкIагъэшхуэу къызэримылъытэри, хуабжьу зэрыцIыху пагэри къызощIэ. Тутеижьыр ди дэлэл мэхъу, махуэ къэскIэ жыхуаIэм хуэдэу дызэхуозэ. Зы псалъи зэжетIэркъым. Дауэт зэрызэжетIэнур?! Дыщытщ. Дыщысщ. Зыдоплъыхь. Дызоплъыж. Магэ и нэ щхъуантIэхэр дыгъэм щигъэпщкIуу и нэбжьыц кIыхьхэм къыщыщIэплъкIэ, сыхуэмейурэ си Iупэр сфIызэтежу къызоублэ. Езыми, зэм удз гъэгъа къысхуехь, зэми IэфIыкIэ гуэрхэр къысхуеший. Дэни кърихрэт а удз гъэгъа дахэхэр?! Губгъуэ удз гъэгъат ахэр. Арами, апхуэдэ удз дахэ ди щIыпIэм къыщыкIыу игъащIэм сытеплъатэкъым. Пщыхьэщхьэ хъуху тутей щIагъым дыщIосри, удз гъэгъахэр е кIэнфетхэр сIыгъыу сыкъокIуэж. Си шыпхъу нэхъыщIэми «Тутовнэ» къысфIищауэ, абыкIэ къызоджэ. Ари уэим сщIыркъым. НэгъуэщI зэманмэ, дызэфIэнэнт, арщхьэкIэ иджы зыри къиздзэжыркъым. Делэ цIыкIу нэхъей, сыкъыпогуфIыкIри сыблокI. Езыми бзаджагъэ къызэкъуихауэ, къыскIэщIимыщIыхьрэ къызимыпэсрэ щыIэкъым. Языныкъуэхэм деж си анэм игу къысщIогъури, си шыпхъур къеубыдри кхъужьбэрэжьейуэ къуэцIекъухь. АрщхьэкIэ, модрейм махуэр и кIэм нимыхьэсу, къысщIедзэж. Ауэрэ гъэмахуэ махуэхэри къохьэри йохуэрэхуэкI. ЩIалэ бзагуэм сригъусэурэ, сэри щым сохъу. Армырами, сыпсэлъэрейтэкъыми, иджы зызоущэхупэ. Нэхъ гъэщIэгъуэныжыращи: Магэ сурэтыщIу къыщIокI. И сурэтхэри езым хуэдэу бзэмыIуу къысщохъу. ПсалъэкIэ хужымыIэр и сурэтхэм хилъхьами ярейщ. Сэри къызгурыIуэжыркъым нэхъыбэу сыдэзыхьэхыр. Езы Магэ? Е и сурэтхэра? Хьэмэрэ сызыхиша макъыншэ пщIыхьхэра? Дунейра? 136 ЩIэблэ
Псэлъэным зыщыздзеяр, си гум нэхъ сыщIэдэIуу щIызодзэ. Псом хуэмыдэу, Магэ сыщыбгъэдэскIэ, гупсысэ псы уэрышхуэм сыхэлъу срихьэх хуэдэщ. Абы сызыIуимыхьэ Iуфэрэ щIыналъэрэ щыIэкъым. Еуэри, апхуэдэурэ екIуэкIыурэ, дадэ и гъусэу шэдыгъуэ къыпытчу хадэм дыздитым, гупсысэ куу сызыхэтым абы сыкъыхеш.
– Анэм и гуэныхьым нэхъ пшыныжыгъуей щыIэкъым, сырыху цIыкIу, – жи дадэ.
Дадэ и псалъэхэм си гупсысэр пцIащхъуэ быну егъащтэри, хьэршым хохьэж. Зытепсэлъыхьыр зэкIэ къызгурымыIуауэ, дадэ сыхуоплъэкI.
– Адэ-анэм къыуатыр гъащIэ закъуэркъым, атIэ цIыхугъэ щIыхуи къыуат. Ар упшыныжурэ упсэун хуейщ. Мы дунейм дину тетым сыт хуэдэ зэщхьэщыкIыныгъэхэр ямыIэми, зымкIэ зэдэарэзыщ – ар уи анэр бгъэлъэпIэн зэрыхуейрщ.
– Сыт ар къыщIызжепIэр, дадэ? – сыщIоупщIэ сэри, ар къыщIызжиIэр къызгурыIуа пэтми. зэрыхуэмыныкъуэр наIуэ ищIу.
– Ущие жыхуаIэр пцIыхурэ, сырыху? – жи дадэ, си упщIэр жэуап – Сыт, Даа?
– ГъащIэр къызэроупщIынум и жэуап хьэзыру къыуатыр аращ. ЖиIэнур жеIэри, дадэ пщIантIэмкIэ егъэзэж. Сэ зыкъомрэ хадэм ситщ, жытIахэм сегупсысу. Псэбыдэ къызэрыкIуэжрэ махуэ къэси кхъэм дэкIырт. ЗимыIуэху зезыхуэу абы кIэлъыплъхэм зэрыжаIэмкIэ, абы кхъэм аркъэ здыдихырти, и анэм и кхъащхьэдэсэм бгъэдэст, ефэу. ГурыIуэгъуэт фадэкIэ игъэундэращхъуэ узыр. Арами, ар емыкIуу къалъытащ апхуэдэ хабзэ зехьэкIэм емыса цIыхухэм, икIи ефэндым деж кIуэхэри елъэIуащ Псэбыдэ кхъэм зэрыщефэм унафэ гуэр трищIыхьыну. Ефэндым Псэбыдэ гуригъэIуащ гуауэ зимыIэ цIыху зэрыщымыIэри, кхъэм илъри езым и анэм зэримызакъуэри, фадэр нэрыгъ пщIы зэрымыхъунури. Ефэндым къыжриIахэм и ужькIэ, Псэбыдэ цIыхухэм къахыхьэжакъым. И машинэ цIыкIумкIэ къыдэж-дэлъэдэж мыхъумэ, уэрамым лъэсу къытехьэжыртэкъым. ПщIантIэми ирищIэшхуэ щыIэтэкъыми, куэд мыщIэу къуажэм зэрыдэкIыжынур белджылыт. Си адэм жиIэу зэрызэхэсхамкIэ, и адэ-анэм яхуигъэувыну сынхэр хьэзыр хъухут Псэбыдэ мыбы зэрыдэсынур. Ахэр игъэува нэужь, щыпсэуа щIыпIэм кIуэжыну и мурадт. Арами, зыри зэмыжьагъэххэ Iуэху къэхъуащ. Сынхэр къызэрыригъэшэж Газелым и пэ ищыну щыкъуэжым, машинэ къыпэкIуэм жьэхэлъатэри, Псэбыдэ зэшэзэпIэу иукIащ. Хъыбар гуауэм цIыхухэм я гур нэхъ ириузарэ нэхъ ирипсэлъарэ къыбгурыIуэнутэкъым. Дауэми, Псэбыдэ и жэнэзым къуажэ щIылъэныкъуэр къекIуэлIащ. Дауэдапщэр зэфIэкIа иужь, сэ махуэ зыбжанэкIэ пщIантIэм сыдэкIакъым, Маги слъэгъуакъым. ПщIыхьым сыхэтым хуэдэу махуэхэр згъэкIуэху, Псэбыдэ и щхьэгъусэмрэ и бынхэмрэ къуажэм дэкIуэсыкIыжри Урал кIуэжахэщ. Сэ абы зыри хэсщIыкIакъым. Пщэдджыжь гуэрым си шыпхъум сыкъегъэуш. Си нэр зэтесхмэ, ар къэгъын къудейуэ, зигъэтхьэмыщкIафэу къысщхьэщытщ. – Сыт иджы зэхэпщIыхьахэр? – жызоIэ, апхуэдэу зыкъызэрысхуихъуэжам и щхьэусыгъуэм сылъыхъуэу. Ауэ си шыпхъур щымщ. – Ей, уэри бзагуэ ухъуа? – соупщI аргуэрыжьу. Зыри жиIэркъым. Сыкъотэджри, зыстхьэщIыну сыщыкIуэкIэ, гъынэгъыдзэу къыскIэлъедз: 137 ЩIэблэ
– Магэ сымэ кIуэжащ…
Си шыпхъум жиIар япэщIыкIэ къызгурыIуакъым. ИтIанэ, зыкъызопхъуатэри, унэм сыкъыщIож. Бжыхьым сыIуолъадэри, сыщхьэдоплъыхри…. Унэбжэр пхъэбгъушхуэкIэ IуаукIэжри, ежьэжат унагъуэр. ПщIантIэр нэщIт. Магэ и сурэт тещIыхьыпIэр пIиижу пщIантIэкум итт. Газет кIапэ гуэрхэр жьыбгъэм зэрихьэрт. Слъагъур си фIэщ мыхъуу сыкъыдокIри уэрамым сроплъэ. НэщIщ. Нани, си шыпхъури си кIэм ищIауэ итщ. КъызжаIэнури ящIэркъым, сщIэри къагурыIуэркъым. Тутей щIагъым сыщIэлъэдауэ зызоплъыхь, зыгуэр сфIэкIуэдам хуэдэу. «Ар дауэ?! Зыри къызжимыIэу дауэ зэрыкIуэжар?! Зи мыхъуми, зыгуэр къысхуитхтэкъэ!» – согупсыс. Сыдэплъеймэ, жыг дыкъуакъуэм дэгъэзэгъа сурэтым гу лъызотэ. Пхъэ рамкэ дахэми итыжу, «си щхьэр жыг дыкъуакъуэм къыдоплъ». ЯпэщIыкIэ зыри къызгурыIуакъым. Си сурэтым сыщеплъкIэ, гъуджэм сиплъэу къысщохъу. Иужьым, сурэтыр къыдызохри соплъыпэ. Нани си шыпхъури къызбгъурыувауэ сурэтым йоплъ, йоплъ.
– Уарэ, мыр сыту уэщхь! – жи си шыпхъум, илъагъур гъэщIэгъуэн щыхъуауэ. Нани, жиIэнур къыхуэмыгъуэту, и IэлъэщI кIапэр и Iупэм Iуилъхьэжауэ щытщ. Алъандэрэ зэхэзмыхауэ а напIэзыпIэм зы макъ гуэр си тхьэкIумэм къоIуэ. КъоIуэри, сигури си псэри зэщIеубыдэ. А макъыр зыхуэсхьынур сымыщIэу, аргуэру сыдоплъей жыгым. Сыдэплъеймэ, фIыцIэ хъужауэ абы пызу пыт мэракIуэшхуэхэр къызолъагъу. СыдоIэбейри зы къыпызоч. СогъэныщкIу. НэгъуэщI зы къыпызоч. Ари согъэныщкIу. Ещанэри зыжьэдызолъхьэ. ИужькIэ сыкъоплъыхыжри, си гур къызэфIэнауэ, жызоIэ: «Мы гъэм мэракIуэр мышущ…» 138 ЩIэблэ Замир ЛА Рассказ
Iэбубэчыр фIэфIкъым бэзэрым кIуэн. Ауэ, и сатур нэхъ щыкIуатэр абдежщи, пщэдджыжьым жьыуэ къотэджри зегъэхьэзыр: машинэм пыщIа гу цIыкIум ит гъущI хъарым хьэпшырхэр ирегъэтIысхьэри, щIеуфэж. Апхуэдэу умыщIмэ, зэ жьы къыщIэхугъуэм ахэр сымаджэ ирихъункIэ бетэмалщ. АпхуэдизкIэ хуэсакъыу, гумызагъэу мэIэбэ Iэбубэчыри, уеплъыну уасэ иIэкъым. Анэр сабий быдзафэм зэрегугъум хуэдэ къабзэу йогугъу ар а псэущхьэ цIыкIухэм. – Сэ си хьэхэр адрейхэм хуэдэкъым, сысейхэр – «уэркъ щылъхущ», – яжреIэ щэхуакIуэхэм, – цIыху тэмэм Iэрыхьэмэ, сыт хуэдэу хьэфI къахэкIыну ахэм! Ауэ… а тэмэмыр езыр къыздитхынур дэнэу пIэрэ? – и щхьэ хуэпсэлъэжу щэхуу кIэлъыжеIэж. – ЦIыхур зэIыхьащ, мылъку фIэкIа нэкуи-напIи яIэжкъым. Сабийхэр-щэ? Иджырей сабийхэм гущIэгъу жыхуаIэр яхэлъкъым…
Ар апхуэдэу щIегупсысым лъабжьэ гуэрхэри иIэт. Куэд щIакъым «дгъэзэуэну хьэ къыдэщэ», жаIэу, илъэсипщI-пщыкIутху зи ныбжьын щIалэ танэ гуп Iэбубэчыр и деж къызэрыкIуэрэ. – Сэ си хьэхэр хъумакIуэхьэщ, зауэкIуэхьэкъым, – къаритащ абыхэм жэуап. Ауэ, апхуэдизкIэ зэгуэпати, щIалэхэр пщIантIэм щыдэкIыжым, къызэтригъэувыIащ: – Дауэ хьэ зэрывгъэзауэр? Дэнэ щывгъэзауэри? – щIэупщIащ Iэбубэчыр. – Псыхъуэ ныджэм щэбэт пщыхьэщхьэ къэс дыщызэхуос, хьэхэр зэдгъэзэуэн щхьэкIэ. Уи хьэр текIуэмэ, долларищэ…. ХьэфI уиIэмэ, умылажьэу уипIынущ… «Мис аращ щIалэгъуалэр зыхуэкIуар, – йогупсыс Iэбубэчыр, – хэту щытми, езыхэр гугъу емыхьу, зыгуэрым зрагъэпIын хуейуэ ягъэув.
Ауэ, аркъудеймкIэ зэфIэкIмэ, абы зыгуэрурэ удэкIуэтэнт. Мыдрей зэрагъэзауэхэр-щэ? Дэтхэнэ зэзауэми и лъабжьэр гущIэгъуншагъэщ, ар хьэ зэзауэ е цIыху зауэ ирехъу. Хьэзэрышхым еплъмэ, нобэ дэрэжэгъуэ зыгъуэт мы цIыкIухэр ин хъумэ, къахэкIынур сыту пIэрэ?..
Бэзэрым зылI уэршэрэгъу къыщыхуэхъуати, Iэбубэчыр абы хуиIуэтащ и зэгуэпыр. Ауэ, къыдэщIыну щыгугъа щхьэкIэ, модрейм ар зыуи къыщыхъуакъым: – Мы дуней псор хьэзэрышхыу къызэхэнащ, ныбжьэгъу. Абы уадекIуэкIын щхьэкIэ, уадекIун хуейщ. А сабийхэр пщэдей зыхыхьэну гъащIэм браныч уи гугъэ къащыпэплъэр? АтIэ, зэгъащIэ – хьэзэрышхщ къапэтIысауэ къэкъу-гъыр. Нобэ хьэхэр зэрагъэзауэурэ, я гумрэ я псэмрэ ягъэбыдэмэ куэдкIэ нэхъ я фейдэщ. «Зыгуэр хэлъу пIэрэ-тIэ мыбы жиIэм, – йогупсыс Iэбубэчыр. – ЦIыху цIыкIур зэIыхьащ. Ар зы пэж. Сабийм гъэсэныгъэ тэмэм епту щытми, къуажэм зэрыдэкIыу, къагъэпцIэну и ужь къиувэнур гъунэжщ. Iуэху Iей зылэжьыну зигу илъхэр мащIэкъым. Ар етIуанэ пэжщ. АтIэ, хуегъэджэн хуей щIэблэр 139 ЩIэблэ
абы зэрыпэщIэтынум? Хуебгъаджэми, пэщIэувэфыну, ятекIуэну? Апхуэдэу къапщтэмэ, цIыхухэм псоми зыхуагъэхьэзырын хуейщ хьэзэрышхыр езыхэм я деж къыщысынум. КъикIыу пIэрэ абы цIыхугъэ, гущIэгъу зыхэлъхэм делафэ щраплъ зэманыр къэблэгъауэ? ГущIэгъу… Ар щымыIэжмэ, дунейм и къутэжыгъуэр къэсауэ аракъэ?… Хьэмэрэ сэ схуэдэу зи ныбжьыр илъэс хыщIым нэзыхусахэм къыдгурымыIуэ гуэр хэлъу пIэрэ мы Iуэхум? ФIызэхозэрыхьыж Iэбубэчыр и гупсысэхэр. Хузэтегъэувэркъым. Хуэукъуэдийркъым. IэщIокIри, фIызэбгрож лъэныкъуэ зырызкIэ, джэгуным дихьэха хьэпшырхэр зэрызэбгрыжым хуэдэ къабзэу. Бэзэрым щытетым деж, Iэбубэчыр сыт щыгъуи цIыхур къепщIэкIауэ къыбгъэдэтщ. Языныкъуэхэр къыбгъэдоувыIэри сыхьэт енкIэ щытщ, яфIэгъэщIэгъуэну хьэпшырхэм еплъу. Мыдрейхэр Iэбубэчыр къочэнджэщ, хьэ гъэсэкIэ зрагъэщIэн я мураду. Ещанэ гупыр – щэхуакIуэхэр – куэдкIэ нэхъ мащIэщ. Махуэм хьэпшыритI-щы ищамэ, ар сату тэмэм хъуауэ къелъытэ Iэбубэчыр. Ауэ нобэ, гъэщIэгъуэнракъэ, зыри къыбгъэдыхьэркъым. Зырыз къызэтеувыIэми, дакъикъэ замыIэжьэу IуокIыж. Зыри имыщауэ кIуэжынкIи шынагъуэ щыIэщ. Ауэрэ дыгъэри къыдэкIуэтеящи, Iэбубэчыр машинэм зытригъэщIауэ здэщытым, жейр къытоуэри, кърегъэпэзэзэх. Ауэ, ужей хъурэ!
«ЗызэщIэскъуэжынщи» сежьэжынщ, жиIэу зыкъыщигъазэм, Iэбубэчыр къилъэгъуащ хьэпшырхэм едэхащIэу ябгъэдэт щIалэ цIыкIур. А сабийр апхуэдизкIэ абыхэм дахьэхати, Iэбубэчыр абдеж зэрыщытым гу лъимытэххэ хуэдэт. И ныбжьэгъу цIыкIухэм епсалъэ фIэкIа умыщIэну, ар хьэпшырхэм ядоуэршэр. «Хьэзэрышхым якъуэшхыкIыну зызыгъэхьэзырхэм ящыщ зы мис иджыри.» – игукIэ жеIэ Iэбубэчыр. Ауэ, щIалэ цIыкIум тIэкIурэ кIэлъыплъа нэужь, и гур нэхъ щабэ къэхъужауэ йогупсыс: «Илъэсийм ит къыщIэкIынщ мы цIыкIур. Къабзэлъабзэу хуэпащ. ЗэранщIакIуи хуэдэкъым. Мыпхуэдэ сабийхэр я закъуэу къаутIыпщ хабзэкъым. Мыр зэрымыщIэкIэ мыгъуэщауэ пIэрэ? И закъуэу къэзгъанэрэ сыIукIыжмэ, къэхъуну псор зыщIэр хэт!…»
– Хьэпшырхэр уигу ирихьрэ? – йоупщI Iэбубэчыр, сабийм хьэмбыIуу бгъэдотIысхьэри.
– Дахэ цIыкIухэщ. Дыхьэшхэнхэщ. Къызэдзэкъэн хуэдэурэ защI.
– Ахэр цIыкIущ иджыри. Уэ лIышхуэм хэт къызэроджэр?
– Сэ сы-Ибрэхьимщ.
– Дахэщ уи цIэр, бегъымбарыцIэщ, – и пащIэкIэ щIогуфIыкI Iэбубэчыр. – Хэт и гъусэу укъэкIуа бэзэрым, Ибрэхьим? – Си анэр си гъусэщ. Сату ещIри тетщ.
– Дэнэ деж и сату щIапIэр? Умыгъуэщауэ узиIэ уэ…
ЩIалэ цIыкIур къыпыгуфIыкIащ:
– Модэ плъэт, мо удзыфэу ла тыкуэн цIыкIур плъагъурэ?
– Солъагъу…
– АтIэ, мис абдежщ си анэр щылажьэр, ухуейми угъуэщэнукъым…
– ГурыIуэгъуэщ. Уэ псэущхьэ цIыкIухэр фIыуэ плъагъуу ара?
– Солъагъу. Хьэ цIыкIухэм я закъуэкъым, джэду цIыкIухэри солъагъу. Псори фIыуэ солъагъу сэ!
– Тэмэмщ, псэ зыIут псори фIыуэ лъагъун хуейщ, ауэ хьэр адрейхэм ещхькъым. Хьэр бгъасэмэ, ныбжьэгъу пэж къыпхуэхъунущ.
– Дауэ зэрыбгъэсэнур? – Абы теухуауэ зы школ псо къэбухын хуейщ, Ибрэхьим, – жеIэ Iэбубэчыр, – ауэ псом нэхърэ нэхъапэр ахэр фIыуэ лъагъунырщ! Уэ ахэр зыхыбощIэ, 140 ЩIэблэ
мыхъужыну!
Ибрэхьим! фIыуэ болъагъу. Сэ сызэреплъымкIэ, уэ хьэгъасэфI дыдэ къыпхэкIынущ!
– Мы цIыкIунитIэхэр сэ схуэгъэсэнуи?
– А цIыкIунитIэхэр зэрыт ныбжьым дежкъэ къыщыщIэдзэн хуейр езыр, Абы хэту, джэ макъ къэIуащ, икIи, и нэкIур мафIэм хуэдэу къызэщIэнауэ, къабгъэдэлъэдащ зы цIыхубз щIалэ дыдэ:
– Ибрэхьим, Ибрэ! Мыбы нэс щхьэ укъэкIуа, си псэ закъуэ?..
– Хьэ цIыкIухэм садэджэгуащ, мамэ! Сытым хуэдэу гъэщIэгъуэн мыхэр!
– Сыту фIыт!.. Сыту фIыт!.. – жиIэурэ, и сабий къигъуэтыжар IэплIэкIэ къипхъуатэщ, и бгъафэм щIикъузэри лъэбакъуэ псынщIэкIэ IукIыжащ цIыхубзыр. Iэбубэчыр зытэлайкIэ щытащ, зэанэзэкъуэм якIэлъыплъу…
ЕтIуанэ махуэми, къехьэлъэкIыпэурэ, Iэбубэчыр бэзэрым кIуащ. Хьэпшырхэр хъарым кърихри гум иригъэтIысхьащ. ЦIыху къызэхуэсахэм еуэршэрылIэху, гу лъимытэу зы хьэпшыр къелъэри машинэ къэувыIам кIэщIэпщхьащ. Арати, уунэхъунумэ, бетэмалкъэ. Машинэр щежьэжым, хьэпшырым и лъакъуэм теуващ. Iэбубэчыр хуабжьу игу къеуащ къэхъуар. И щхьэр фIиудыжырт, зэрыхуэмысакъам щхьэкIэ. Апхуэдэ щIэщхъу абы зэи къыщыщIатэкъым.
Iэбубэчыр къриджа дохутырым хьэпшыр цIыкIум и лъакъуэр зэпиплъыхьщ-къызэпиплъыхьри:
– Мыр хъужынукъым, щIакъуэу къэнэнущ, – жиIэри ежьэжащ. – Дауэ апхуэдэ уи жьэм къызэрекIуэнур? – яхуэтхьэусыхэрт Iэбубэчыр къыIухьахэм. – ЗанщIэу «хъужынукъым» жыпIэ хъурэ?
– Дохутырхэм ящIэм, уэлэхьи! – жеIэ зым. – Абы щыжиIакIэ, уэлэхьи, – Абы жиIэм уемыдаIуэу, рентген егъэщIыт уэ! – трегъэчыныхь адрейм.
Зэуэ къызэхуэса цIыхухэм щхьэж езым и еплъыкIэ иIэжти, ар адрейхэм жаIэм нэхърэ нэхъ пэжу къащыхъурт, икIи Iэмал имыIэу Iэбубэчыр жраIэн хуейуэ къалъытэрт.
– КхъыIэ, а хьэ цIыкIур сэ къызэщэ! – къэIуащ сабий макъ. Iэбубэчыр къызэплъэкIмэ, – дыгъуасэрей щIалэ цIыкIурт. – Абы сэ сыхуейщ, сэ ар згъэхъужынущ! – Ибрэхьим, мы цIыкIум и лъакъуэ къупщхьэр зэхэущэбащи, зэи мыкIыжыну аращ дохутырым жиIар. Мыбы ар илIыкIынукъым, ауэ игъащIэкIэ ныкъуэдыкъуэу къэнэнущ.
– Хьэуэ, хъужынущ ар, хъужынущ! – и макъыр утIыпщауэ магъ сабийр. – Сыт щIэмыхъужынур?! Дэ ди гъунэгъур дохутыр Iэзэщ! Сэ ар абы езгъэлъагъунущ! Дапщэ и уасэр? Сэ ахъшэ сиIэщ! Iэбубэчыр имыгъэщIагъуэу къэнакъым щIалэ цIыкIум а къэхъуар зэрызыхищIар. Ауэ зыхуихьынур имыщIэу, Ибрэхьим щабэу зыхуегъазэ:
– Ибрэхьим, си щIалэ цIыкIу, ахъшэракъым Iуэхур.
– АтIэ, сыт Iуэхур? Хьэ цIыкIум сэ сыхуейщи, кхъыIэ, здумышэжу къызэIэбубэчыр набдзэгубдзаплъэу еплъащ щIалэ цIыкIум. «Естын? Езмытын? Езмытщи, гуэныхь къызохь.»
– Мы цIыкIур уэстмэ, фIыуэ плъагъуу, ухуэсакъыу зепхьэн, Ибрэхьим?
– Ахьей, зесхьэн, къызэщэ закъуэ!..
– Хьэуэ, Ибрэхьим, уэсщэнукъым – уэстынущ…
– Хьэуэ, сэ къызэпту сыхуейкъым. Сэ ар къэсщэхунущ, – цIыху балигъ псалъэ фIэкIа пщIэнтэкъым….
– Ибрэхьим, къызэдаIуэт мыдэ, мы хьэпшырым и лъакъуэр зэи хъужыщэ! 141 ЩIэблэ
нукъым, къыбгурыIуа? Мыбы уасэ иIэжкъым, ауэ узот…
– Сыт мыбы уасэ щIимыIэжыр? – и нэпситIыр къожэх Ибрэхьим. – Мы цIыкIур модрейхэм нэхърэ сыткIэ нэхъыкIэ? И лъакъуэр зэрыпымытыжыр ара? Езыр хуейуэ иригъэкъута ар? Абы машинэ къытеувауэ аракъэ? Сэ сыхуейщ мыр къэсщэхуну! Адрейхэм я уасэр къызжеIи, апхуэдиз дыдэ уэстынущ! ЩIалэ цIыкIур ахъшэ кърихыну и гъуэншэдж жыпым щиIэбэм, Iэбубэчыр и пIэм ижыхьащ: Ибрэхьим и гъуэншэдж лъапэ лъэныкъуэ дэкIуэтеям къыщIэщар пхъэ лъакъуэт… Илъэгъуар зи щхьэм зэуэ дэуея Iэбубэчыр и гур къызэфIэнарэ зыри жимыIэжыфу, сабийм и IэплIэм хьэр ирилъхьащ. Хуэсакъыпэурэ Ибрэхьим ар удзыпцIэм хигъэтIысхьэри, аргуэру и жыпым иIэбащ, и Iэгу цIыкIуитIым из жьгъей кърихри Iэбубэчыр къыхуишиящ… – Мамэ псы уасэ е IэфIыкIэ уасэ къызитмэ, зэзгъэтIылъэкIыурэ, мыпхуэдиз зэхуэсхьэсащ. Ауэ сэ сиIэр псори мыращ зэрыхъур. Мыр ирикъуну? Иримыкъунумэ, мо удзыфэу ла тыкуэн цIыкIум си анэр щIэтщи, абы къезгъэхьыжынщ, хуэчэмыр къызжеIи!
Iэбубэчыр и гущIэ лъапсэр къриIуэнтIыкIырт…
– Ирокъу, – ерагъкIэ къыдришеящ абы.
Iэбубэчыр и плъэкIэмкIэ, и щытыкIэмкIэ Ибрэхьим къищIащ абы псори къызэрыгурыIуар.
– Сэри мы хьэ цIыкIум срещхьщ. Сэри зэи сыщIэпхъуэу къэзжыхьыфынукъым икIи сыдэлъеифынукъым. Сэ сэщхьу, мы цIыкIури хуейщ зыгуэр къыдэджэгуну. Iэбубэчыр и тэмакъым къыщIэгъуэлъхьар ирикъухри, Ибрэхьим лъэгуажьэмыщхьэу бгъэдэтIысхьащ.
– Сыту фIыт мыдрей си хьэ цIыкIухэми уэ пхуэдэ цIыху пэж къахуэзатэДыгъуасэ езыр IэплIэкIэ и анэм зэрыIуихыжам ещхьыркъабзэу, Ибрэхьим и Iэ щабэ цIыкIухэмкIэ и ныбжьэгъущIэр зэщIиубыдэри, едэхащIэурэ IукIыжащ. Абдеж къыщызэхуэса цIыхухэр зэригъэплъыжат а цIыкIум. Щыму, я гур хупихыу, псори нэкIэ кIэлъыкIуатэрт ещIэкъуауэу кIуэж сабийм. – Сэ соцIыху абы и анэри, езыри, – къэпсэлъащ зы цIыхубз. – Хуабжьу цIыхуфIхэщ. Ибрэхьим цIыкIу машинэ къыжьэхэуэри, и лъакъуэр памыхыу хъуакъым… Абы къыхэкIкIэ, адрей цIыкIухэм хуэдэу школми кIуэфакъым. Ауэ унэм щрагъэджащи, и губзыгъагъэкIэ ятокIуэ адрейхэм. «Дадэкъуапэ» жыхуаIэм хуэдэщ. Мис, зэрыфлъэгъуащи, губзыгъэ къудейм къыщымынэу, гущIэгъу ини хэлъщ. ЦIыху хъунущ ар, Алыхьым жиIэмэ!
Бэзэрым къызэрытехьэрэ куэд мыщIами, Iэбубэчыр афIэкIа мыбдеж зыщиIэжьэжыфынутэкъым. Къыщежьэж дыдэм, Ибрэхьим и анэр къыIухьащ:
– Фи махуэ фIыуэ! Уи дежу пIэрэ си щIалэм хьэпшыр къыщищэхуар?
– Си дежщ, – къопсалъэ Iэбубэчыр.
– КхъыIэ, къысхуэгъэгъу, ауэ си къуэм апхуэдиз ахъшэ иIыгъакъым, дапщэ уэстыжын хуейр? – зэтрихащ цIыхубзым и бохъшэр.
– Зыри къызэптыжын хуейкъым, – жиIащ Iэбубэчыр. – Балигъми хузэфIэмыкIынщ Ибрэхьим нобэ хузэфIэкIар: абы зэхуихьэса и ахъшэ псори щIитащ а хьэпшырым.
АдэкIэ къыпимыщэу, Iэбубэчыр епIэщIэкIыу машинэм итIысхьэжри ежьэжащ, хуэмыубыдыжу къыфIыщIэж лIы нэпсхэр зэримыгъэлъэгъуэным хущIэкъуу. 142
мэ. ЩIэблэ Мухьэмэд
ГУМ И Рассказ
гуфIэгъуэщ. Абы зэрыцIыкIу ГъатхэкIэм и япэ махуэщ. Зауррэ Азрэтрэ Уэлий ялъагъуну къэкIуащ. Зыгъэпсэхугъуэ къудейуэ фIэкIа кърамыдзэж нобэрей махуэр лIыжьым IэщIыб дежкIэ хуэщIыркъым лъандэрэ зыщIапIыкIа, лъэлъэжа совет къэралыгъуэм и Iэужьу цIыхухэм Iумпэм ящIыжа хабзэхэр. Ар иджыри мэгугъэ зэманыфI диIам зэгуэр къигъэзэжыну. Совет властыр яубу телевизорым къыщитIысхьэIам деж, и гур зэгуоуд. ЦIыхухэр абы игъэунэхъуауэ, Iей защIэ фIэкIа къахуимыхьауэ жызыIэхэр и гум хутегъахуэркъым. ФIы дыдэу къыгуроIуэ: лей зезыхьэхэр щыIащ. Ауэ зэрыкъэралу щхьэ убын хуей?! Езыр зыщIапIыкIар коммунизм ухуэнырт, цIыхубэм щIэныгъэ егъэгъуэтынырт. Иджы, «рыночнэ экономикэм, демократием зегъэужьын», – аращ къулыкъущIэхэм жаIэу зэхэпхыр. Уэлий фIы дыдэу къыгуроIуэ инми цIыкIуми зэпадзыж «демократие» псалъэр ди къэралым къызэрыщемызэгъыр. ЕщIэ Америкэм зебгъэщхькIэ, абы хуэдэ узэрымыхъунур. Дэ ди цIыхухэр а щхьэхуитыныгъэм есакъыми, зэманыр кIуэтэху, лъэпкъ куэду зэхэт ди цIыхубэр абы зэкъуичынкIэ хъунущ. Идеологие лъэщ зимыIэ къэралыр зыхуэкIуэнур къэщIэгъуейкъым. Уэлий зэрибжымкIэ, илъэс зыбжанэ и пэкIэ екIуэкIа шэшэн зауэми щIэдзапIэ хуэхъуар лъэпкъ зэхэгъэжырщ, цIыхубэр зэрызэкъуэмытырщ. Уи щхьэ ухуитыжынри хъарзынэщ, ауэ ар щхьэзыфIэфIагъым хуэкIуэмэ, абы фIым ухуишэнукъым. ЦIыхум шынэ, укIытэ хэлъын, властым фIэлIыкIын, абы акъылэгъу дэхъуу щытын хуейщ. Арыншамэ, хабзэ щызекIуэ къэрал нэсу ущытыфынукъым.
Апхуэдэ гупсысэхэр и щхьэм щызэрызехьэу жэм лъхуагъащIэр зыщIэт бэкхъыр къитхъурт Уэлий. Иджыри зекIуэкIэ зымыщIэ, зэфIэскъыскъэу, ерагъыу щытыф шкIащIэр къыщIигъэкIауэ пщIантIэм дэтт. Бэкхъыр къэтхъун иухауэ, IэщIэлъыныр щIиудэжырт, щIалэхэр къыщыбгъэдыхьам.
– Фыкъеблагъэ, фыкъеблагъэ, си щIалэхэ!
– Дынохъуэхъу, дадэ! – зыкъыхуагъэзащ Уэлий и пхъурылъху Азрэтрэ абы къыдеджэ и ныбжьэгъу Зауррэ. Ахэр щIэхщIэхыурэ къакIуэрт лIыжьым деж. Заур иIыгъ зэкIуэцIылъыр нэхъыжьым хуишиящ. – Хъуэхъуу щыIэм я нэхъыфIыр тхьэм къыфлъигъэс! Фыхэтын хуеякъым мыбыхэми, – фIыщIэ къахуещI щIалэхэм. – 143 ЩIэблэ
ФынакIуэ унэмкIэ, фызыжьым и гуапэ хъунщ. ЗдыщIыхьам, Данагъуэ пIэм хэлъти, бгъэдыхьэхэри и Iэр яубыдащ. ЗигъэIыхьшыхьурэ, ар гъуэлъыпIэм къеувэхащ. Унэм къыпыт пщэфIапIэмкIэ иунэтIщ, мыгувэу къигъэзэжри, щIалитIыр абыкIэ щIишащ. Iэнэ хъурей цIыкIум тетт бахъэ пщтыр къызыщхьэщих къалмыкъ шеймрэ адыгэ щIакхъуэрэ, шэ щIэмыху кхъуей упщIэтар ящIыгъужу.
– Зэвмыусыгъуэджэу федзакъэ, си псэр зэзгъэшхынхэ. ЗэкIэ тIэкIу фызэIурыумэ, сыфхуэпщэфIэнщи, фызгъэтхъэжынкъэ.
– Нанэ, дадэ къыщIыхьэжмэ, дышхэнщ, – жиIащ Азрэт.
– Ар къыщIыхьэжыхукIэ фыпэплъэмэ, ерыскъыр диижынщ. Фемыжьэ, куэд щIакъым абы пщэдджыжьышхэ зэрезгъэщIрэ. Заур мы пщэфIапIэм къыщIыхьэху, и нэр темынэу къанэртэкъым хьэкъущыкъухэр здагъэувэ шкафым къыдэщ сурэтым. Иджыри арат. Сурэтым къищ щIалэр езым и ныбжьынт. Ауэ и теплъэкIэ Уэлий ещхь куэд хэлът. Уэлий и къуэ закъуэм пэплъэрт илъэсипщIым щIигъуауэ. И фIэщ хуэщIыртэкъым ар мыпсэужу. Минрэ щибгъурэ бгъущIрэ тIум, Куржы-абхъаз зауэр къыщыхъеям, мафIэ лыгъэм хыхьа щIалэм и хъыбару къыIэрыхьар ар хъыбарыншэу зэрыкIуэдарат. ЩIэблэ гуэр къыщIэнауэ щытамэ, апхуэдэ дыдэу я гуауэр къатемыхьэлъэнкIи хъунт, ауэ хунэса мыгъуэкъым. «Хъыбарыншэу кIуэдащ», жыхуаIахэм ящыщу сыт хуэдиз къыкъуэкIыжрэ? Аращи, адэр мэгугъэ и къуэпсыр адэкIэ зыгъэкIуэтэну зыщыгугъ и къуэ закъуэр гува-щIэхами мы жылэм къыдыхьэжыну. Унэм щыщIэсым, бжэ Iух макъ зэхихамэ, къыщIыхьэж фIэщIу мэпсэу.
Сэдэкъэ зэрыхуищIыжрэ зэман дэкIами, зи щIалэгъуэ, зи псэугъуэ дахэр щымыIэжу и фIэщ ищIыну хуейкъым Уэлий. Игу къокIыж сэдэкъэ махуэр. Адэм ар къызэрилъытэр и къуэм тхьэлъэIу хуищIут. Зэщхьэгъусэхэм псэкIэ ягъэвыр цIыхухэми къагурыIуати, зыри жамыIэу хуэщIапхъэр зэфIагъэкIри, зэбгрыкIыжат.
Псом хуэмыдэу гуауэр нэхъ зытехьэлъар Данагъуэт. Нэпсым ирифат фызыжьым и нэхэр.
УлIэмэ, уи кхъаблэм щIэувэн щIэблэ уимыIэныр Iейщ. Алыхьым къыуимытамэ, зыгуэрурэ пшэчынщ, ауэ уиIар пфIэкIуэдыныр егъэлеяуэ хьэлъэщ. Пхъур сыт?! Пхъур, зэрыжа1эу, хамэ унэщ. ЛъэкIынуращи, уигъеинщ, унэм тIэкIу щыIэбэнщи, зэрыхьа унагъуэм яхыхьэжынщ.
ЛIыжьыр зэпымыууэ зэгупсысыр зыщ: «Мы щIалэм къимыгъэзэжмэ, си лъапсэр хэкIуэдэжауэ аракъэ? Шынэхъыжьым къызиIуэкI зэпытт: «Зы къуэр уимыIэ пэлъытэщ, зэкъуэшитIрэ дзитI зыIут къамэрэ, жаIэ игъащIэми». Ауэ седэIуакъым и чэзум, бетэмал».
И нэпс къыщыфIекIуи къохъу Уэлий. ЦIыхухэм къалъагъуу и гур къызэфIэзэрыхьми, емыкIуи къащIыркъым, езыми зиIыгъыну хэтщ. Куэд щIакъым къэкIуэжауэ пщIантIэм дэт хуэдэу пщIыхьэпIэу зэрилъагъурэ. ГъэщIэгъуэныракъэ, илъэс
пщыкIутху щрикъуам къыхуищэхуауэ щыта джанэ хужьыр щыгъ хуэдэт. Ар абы хуэцIыкIу зэрыхъурэ куэд щIами, иджы 144 ЩIэблэ
жамэ.
хуэину щыгът. Псом хуэмыдэу нэм къыфIэнэр и орденхэмрэ медалхэмрэт. Дыгъэ бзийм пэлыдми ярейуэ, зэщIэлыдэрт ахэр. «СыкъэкIуэжащ, ди адэ», – къыжриIэ хуэдэт. Уэлий къыхэщтыкIри къызэфIэтIысхьат. Ауэ, илъэгъуар зэрыпщIыхьэпIэр и гум ешыкъылIауэ, хуэмурэ зигъэукIуриижат.
Арами, а пщIыхьэпIэм Уэлий гугъэ гуэрхэр иригъэщIыжри къару гуэрхэри къыхилъхьэжат. «Пэжу, къэкIуэжу гъуэгу тету пIэрэ?» – зэупщIыжырт ар, и псэм нэхъ пэгъунэгъу хъуэпсапIэхэр къыфIеблыжу. И гум щIэх-щIэхыурэ къокIыж и пхъумрэ и малъхъэмрэ къыжраIауэ щытахэри.
– Папэ, мамэ, гугъу фызэрехьри, хьэзабу фтелъри фIы дыдэу къыдгуроIуэ… – къищIидзат я пхъум, ауэ малъхъэм абы и псалъэр Iэпиудри, езым пищат:
– ФэркIи дэркIи нэхъ тынш хъунут ди деж фынэIэпхъуэДанагъуэ щэхуу заулрэ щыта нэужь, абыхэм захуигъэзащ:
– Унэри лъапсэри хыфIэддзэу, фи деж дынэIэпхъуэжмэ, дауэ хъуну зыгуэркIэ щIалэм къигъэзэжмэ? Ди жьыщхьэ ар дауэ ди напэм едгъэзэгъын?
– Темыр къигъэзэжыну Алыхьым къыхуиуха мыгъуэу къыщIэкIынкъым. Ар зэрыжысIэм щхьэкIэ фи гум сеуэну сыхуейуэ аракъым. Линэ сэрэ тфIэзахуэт, унэ-лъапсэр фщэжрэ, фынэкIуамэ. Фэ фызыхуей псори ди деж щывгъуэтынущ. Уэри, ди адэ, махуэ къэс къалэм укIуэ-укъэкIуэжу хъумакIуэу уолажьэ. Ар тыншкъым. «Хьэуэ» жыфIэрэ, мы лъапсэр фымыщэу къэвгъанэ. АбыкIи зыри къыфпэрыуэркъым. Дэ зи Iуэху зетхуэр фэ фызэрытыншынщ, ди нэIэ нэхъ зэрыфтедгъэтынщ. Фыарэзымэ, фызэтшэлIэжынут.
– ЖыфIэну псори фуха? – щIэупщIащ Уэлий, хэкъузауэ.
«НтIэ», жыхуаIэу, я щхьэр ящIащ тIуми. – АтIэ, зызэщIэфкъуи, фыкIуэж!
– Папэ, уэ зыгуэру къыбгурыIуами…
– Сэ жысIэнур жысIакIэщ! – зэпиудащ и пхъум и псалъэр.
Уэлий и пхъумрэ и малъхъэмрэ гузэрыдзэ ящIри, мазитIщыкIэ къалъихьакъым. Ауэ иужькIэ псори и пIэ иувэжащ. Зи гугъу ящIа псалъэмакъми афIэкIа къытрагъэзэжакъым.
Уэлий къыпхуидэнти гугъэу иIэ закъуэр къыIэщIэпхыу! Уи бын дыдэри къоплъыжынукъым. Лъапсэр дыгъэщэж, жызыIэу уи пащхьэм къиувэжам сыт узэрыщыгугъынур? Пщэдей уэрамыщхьэм укъытранэнри зыхуэIуа щыIэкъым. Ауэ Уэлий, псэууэ дунейм тетыху, апхуэдэ къигъэхъунукъым.
Иужьрей зэманым Данагъуэ и узыншагъэм тегузэвыхь зэпытщ. И гум къыхигъэзыхьрей хъуащи, жэщкIэ бэуапIэ имыгъуэту щIыбым щыдэс куэдрэ къохъу. Зымахуэ къытехуэри, ерагъкIэ зыкърагъэщIэжауэ аращ. Абы щыгъуэ Уэлий псом хуэмыдэу къэзыгъэгумэщIар я щIалэм и цIэр жиIэу, Iуэщхъуу фызыжьыр заулрэ щытыкIэ гугъу зэритарщ. Зыри пхуещIэнукъым жьыгъэм. ГъущIрэ пэт мэулъий, зэполъэлъри мэкIуэдыж. ЦIыхур къэнэн?! МылIэжыныпсэ яIуту къащыфIэщI къэхъуми, зэман докIри, щIым тобзэхыкIыж. Ауэ, 10 Заказ №183 145 ЩIэблэ
сыт дунейм къытранэфыр? Къытранэфыр е лIэужьщ, е Iэужьщ. Уэлий, и гъащIэ гъуэгуанэм ириплъэжрэ Iейри фIыри зэпилъытыжу, хэгупсысыхьауэ куэдрэ щыщыс къохъу. НыбжьыфI зиIэр адэкIэ псэуну зэрыгугъэжышхуи щыIэжкъым. Ауэ абы гъащIэр иужэгъуауэ аракъым, игури иджыри щIалэщ. Зы закъуэщ и ныбжьыр къэзыгъэлъагъуэр: кхъахэ зэрыхъуарщ. Мис иджыпсту, пщIэ къыхуэзыщIу къыхуеблэгъа щIалэхэм здеплъым, Уэлий нэхъ зыхещIэ жьы зэрыхъуар. ЗакъримыгъащIэу йохъуапсэ. Бетэмал, абыхэм я пIэм сыкъиувэжащэрэт! Игу къокIыж езым и щIалэгъуэр. ПщIэрэ, уи щIалэгъуэмэ, уи къару илъыгъуэмэ, сыт хуэдэ гугъуехьми, бэлыхьми уполъэщ. Ауэ зи щIалэгъуэм щыуагъэ къыщыIэщIэщIи къохъу. Уэлий и щыуагъэр игу къимыгъэкIыжмэ нэхъ къещтэ. Нобэр къыздэсми а щIэщхъур и гум дыркъуэу телъу, цIыхухэм ящибзыщIмэ нэхъ къищтэу къекIуэкIащ…
НыбжьыщIэхэр унэм къыщыщIэкIыжам, Уэлий хадэм итт, жыг ухъуэнщIахуэ къэнахэр зэщIикъуэжу.
– Дадэ, уи закъуэ щхьэ зыбукIыжрэ, зыгуэр жыпIамэ, дэ дыбдэIэпыкъунтэкъэ? – зыхуигъэзащ абы Азрэт.
– Абы щхьэкIэ фэ сыту зывэзмыгъэуцIэпIыжрэт, фымыгузавэ, сэ хуэмурэ, си зэш тезгъэу хуэдэурэ, нэзгъэсыжынщ.
ЗэщIэпкъуэжынышхуи илътэкъым хадэм, ауэ мо гумызагъэм лъэкIтэкъым кIэрыхубжьэрыху гуэри къринэн.
– Хьэуэ, уэ зыгъэпсэху, дэ зэщIэткъуэжынщ, – жаIащ Инщ Уэлий и щIапIэр. Кхъужьей, балией, пхъэгулъей изу итщ, ауэ и нэхъыбэр мыIэрысейщ. ЛIыжьым и хадэр и напщIэм зэрытелъым гу лъыботэ, уеблэмэ зыщигъэщIагъуи къохъу: «Мыпхуэдиз берычэтыр зэрылъ хадэ уиIэу улIэн?» – жиIэу. Гъэмахуэу дунейм щихуабэгъуэм мыращ и зэш тегъэупIэр. Хадэкум щежэх псыIэрышэ цIыкIум пэгъунэгъуу IэрыщI гъуэлъыпIэ щиухуэнти, абы зыщигъэпсэхуу илъу плъагъунт, е кIэзет къыхуэкIуамэ, еджэу исынт. Лэжьыгъэнши щыхъуртэкъым ар мыбы: псыIэрышэм къыхишынти, жыг лъабжьэ зэхэтIыхьам щIигъэлъэдэнт, ари фIэмащIэ хъумэ, бошкIэхэм ярыт псыр къигъэсэбэпынт.
Зэм жыг лъэдийр итхъунщIынт, е къудамэ цIыкIу къыдэжахэр, пхъэщхьэмыщхьэм зригъэужьынукъым, жиIэнти, къыпиупщIу щIидзэнт. Жылэм хущхъуэ тракIэмэ, Уэлий апхуэдэ лъэпкъ къигъэсэбэпыртэкъым. Уеблэмэ, уэшх къешха нэужь, бошкIэхэм ярыт псымкIэ жыгхэр игъэпскIыжырт. Псы къигъэжагъащIэри жыгым щIикIэн идэртэкъым, ар махуэкIэ щигъэтт, хлоркэр хэкIын папщIэ. Зыщымысхьыжу къаруушхуэ зэрытригъэкIуадэр арагъэнт пхъэщхьэмыщхьэ къабзэ, бэв къыщIехъулIэри. УмыгъэщIэгъуэн плъэкIыртэкъым апхуэдизым зэрыхунэсри, къалэм нэс кIуэурэ, хъумакIуэу зэрылажьэри.
ЩIалитIым хадэр зэщIакъуащ къабзэу. Уэлии щыIуэхуншэу. ПщыхьэщхьэхуегъэзэкIыу ахэр хадэм сакъым къыщикIыжым, Азрэт жеIэ:
– Дадэ, мэзым дывгъакIуи, тIэкIу зыщыдвгъэплъыхь.
щIалэхэм. 146 ЩIэблэ
ЛIыжьыр хэгупсысыхьати, занщIэу зэхихакъым. – Хъун, дадэ? – зыхуегъазэ абы Заури.
– Ы-ы, сыт жыхуэфIэр?
– Дыпшэн мэзым? – щIоупщIэ Азрэт аргуэру.
– Ахьай фысшэн! Фыхуеймэ, пщэдджыжь жьыуэ дыкIуэнщ. Куэд щIауэ сыщыIакъым сэри.
– ДызэгурыIуащ, – я нэгум дэрэжэгъуэ къищу зэдыжаIащ щIалитIым.
Данагъуэ пщыхьэщхьэшхэ игъэхьэзырати, Iэнэ къахуиухуащ и хьэщIэхэм. Езыри мащIэу едзакъэри, щIалэхэм я пIэр ищIыжыну щIэкIыжащ. ТIэкIурэ псалъэншэхэу щыса нэужь, Азрэт елъэIуащ и адэшхуэм:
– Уэри зэрыжыпIэщи, дадэ, гъуэгу дытемытми, зэманым пкIэлъей едгъэдзыт.
– Уэри уэ, ПIытI! Сыт нэхъ узыхуейр зэхэпхыну?
– Сэ сщIэрэ, нэхъ гъэщIэгъуэну зыгуэр къыджеIэж.
– Хъунщ, апхуэдэу нэхъ къыщыпщтэкIэ, фхуэсIуэтэжынщ зы хъыбар.
Зы дакъикъэ хуэдэкIэ щыму щысауэ, и бгъэгущталъэм тутыныр кърихщ, пигъанэри, тIэу-щэ екъуа нэужь, Уэлий къригъэжьащ:
– НтIэ, фэ зи щIалэгъуэхэм гъэщIэгъуэн фщыхъунущ мы фхуэсIуэтэжынури, фыкъедаIуэ. Ауэ иджыпсту зэхэфхыну хъыбарыр япэу си жьэм къыжьэдэкIыу аращ. НтIэ, хьэдрыхэ здыщIэсхьэн?..
АтIэ, абы щыгъуэ сэ фэ сыфхуэдэнт, хьэуэ, сыщоуэ, тIэкIу сынэхъыщIэнт. СощIэж, ди хьэблэр щыгъэтауэ, ди къуажэ псом зы цIыху дэсу къыщIэкIынтэкъым ди адэр зытес шым хуэдэ иIэу. Езыр къарэ лъакъуэхурэ икIи натIэхуу. И тхьэкIумэхэр дзасэу гъэкIати, жыжьэу плъэгъуами, къыумыцIыхункIэ Iэмал иIэтэкъым. Мо къабзэу зетхьэ псэущхьэ дахэм и цыпэхэр цIуужу дыгъэм пэлыдырт. А адыгэш дахэм имытхьэкъурэ къемыхъуапсэрэ зыри щыIэтэкъым.
Си ныбжь нэсарэ пэт, дзыхь къысхуищIу, зэзэмызэххэт ди адэм абы сыщигъэшэсыр. Псынэпс къабзэ ди хадэбгъум къыщыщIэжми, сэ ар псыхъуэм нэс псафэ схурт, зризгъэщIагъуэу абы сытесын сфIэфIти. УэрамдэкIхэр зэпызупщIурэ сыздэкIуэм, сызыдыхьэ хьэблэхэм дэс щIалэгъуалэр къызэрызэхъуапсэр слъагъурт. Шым гъэпщкIуауэ къещакIуэхэри щыIэт, ауэ Iэмал хуагъуэтыртэкъым абы бгъэдыхьэну. Хамэ гуэр гъунэгъу къызэрыхуэхъуу, щыщурэ и лъакъуитIыр Iэтауэ зрисэрти, а къекIуэтэлIам еуэну зидзырт. Псом нэхърэ нэхъ гъэщIэгъуэныжыр – ди адэр фиямэ, дэнэ щымыIами къэкIуэжырти, и пащхьэм къиувэрт. Къыщыхъу щыIэт, сэ зыщIыпIэ срикIуамэ, си адэм къызэрилъыхъуэр псэкIэ ищIэми ярейуэ, къэкIуэжыну къызэныкъуэкъуу. Хуабжьу хуэпэжт ди адэм.
Зэгуэрым, ди адэм и ныбжьэгъу гуэр къыхуеблэгъауэ здэщысым, мо фIыуэ къэжанам зыкъыхуигъэзат:
– Къасым, зы мэл гуартэрэ шы уанэ зэтелъу зытхухрэ узот, къызэхъуэж мы уи шыр!
Ди адэм, нэщхъейуэ къыпыгуфIыкIри, хьэщIэм жриIат: 147 ЩIэблэ
– БетIал, уи Iэпкълъэпкъым щыщ мо уи Iэр къыпыупщIи къызэт, дунейм хъугъуэфIыгъуэу телъыр узот, жысIэмэ, къызэптын пхузэфIэкIыну? Сэ си гъащIэр стыфынущ а шым папщIэ, ауэ ар зыми схуетынукъым икIи схуещэнукъым. А шыр сэркIэ мылъкукъым, атIэ си псэщ, си гъащIэщ, си дунейщ.
Ди адэм и псалъэхэм зыри къыпидзыжатэкъым хьэщIэм.
Хъыджэбзхэм сеплърей хъуати, ди адэр дэсыну къыщыхуихуэхэм деж, лъакъуэхур къылъызгъэсыжтэкъым. Ар къызыхэкIри Щэрданхэ я хьэблэжьу щыта лъэныкъуэмкIэ, набдзэ зытелъым я нэхъ дахэу, зы тхьэIухуд зэрыдэсырт. Хъыджэбзым я унэм зыблезгъэх-зыкъыблезгъэхыжу къэзублат. Абы ирихьэлIэу езыри куэбжэм къыщыдэувыкI щыIэт. Щхьэц фIыцIэ дахэ зытелъ а пщащэ набдзэ къурашэм и нэ къуэлэныр слъагъун папщIэ сымыщIэн щыIэтэкъым. Ауэ, гъуэгу къыдимыту, ди зэхуаку дэлът лъэпкъитIыр зэпэщIэзыгъэувэ лъы щIыхуэ. Аддэ, пасэм, ди адэшхуэхэр джэгу щыIэу я зэхуаку къаугъэ къыщыдэхъуэм, а хъыджэбзым и адэшхуэм и къуэшымрэ си адэшхуэмрэ щIакIуэ кIапэ зэдытеувэн хуей хъуат.
Ди лъэпкъым лъы уасэр ятыжыну хьэзырми, модрейхэм «лъыр лъыщ зэрытхьэщIыжын хуейр», – жаIэурэ ди зэманым къэсати, тIэкIу нэхъ ящыгъупщэж хуэдэу хъуами, махуэ къэс я хьэблэм шууэ удыхьэу укъыщалъагъукIэ, гужьгъэжь къыпхуамыIэныр Iэмал зимыIэт.
Пшапэр зэхэуамэ, бгыпэр ди зэхуэзапIэу зэманыр кIуэрт, сэри, дэтхэнэ зи щIалэгъуэми хуэдэу, а пщащэм и лъагъуныгъэм сихьырт. Ауэ, сытыт фIыуэ слъагъукIэ? Къызэрызамытынур хьэкъыу спхыкIауэ сщIэрт, езыми ар къыгурыIуэрт. Арами, гугъэм гъащIэ къыдитырт, фIэщхъуныгъэ гуэри къытхилъхьэрт.
Нобэми си нэгум щIэтщ ди адэм и шыр…
ЛIыжьым и хъыбарыр зэпыуащ. КъызэрыгумэщIам гу лъыптэрт. Ар игъэпщкIуну хэту, Уэлий тутыныр пигъэнащ.
– Хъунщ, фыкIуэ, зывгъэпсэху, пщэдджыжь жьыуэ фыкъэтэджынущ.
зэпыбгъэуащ.
ну зэманри къэсынщ.
Зауррэ. – Дадэ, кхъыIэ, адэкIэ къыпыщэт. Нэхъ дыщыдихьэх дыдэм – Хьэуэ, ПIытI, зэкIэ куэдщ ар. Зывгъэпсэху. Абы щыпытщэ-
– НэхулъэфI укъикI-тIэ, дадэ, – жаIэри тэджыжащ Азрэтрэ Къызэригъэгугъам тету, къыкIэлъыкIуэ махуэм щIалитIыр зыплъыхьакIуэ мэзым ишащ Уэлий.
Дахащэщ мы дунейр! Гъатхэм и мэ гуакIуэр дэни къыщыпIуроуэ, удзыпцIэ дахэри псэм и щIэщыгъуэщ, гухэхъуэщ мы щIылъэ щхъуантIэм къыщыпкIухьыну. Жыгхэр дэнэкIи щызэщIэгъэгъами, мэз лъабжьэр, дахэ-дахэу дыгъэ зэрынэмысым къыхэкIыу, къэкIыгъэншэщ, ауэ абы къыщыщIэж псынэпс къабзэм и Iуфэм ущрохьэлIэ щхъуантIагъэ гуэрхэм. ДэнэкIи къудамэ гъуамрэ нэгъабэрей тхьэмпэ щыжамрэ щикъухьащи, жыг щхьэкIэм удэмыплъеймэ, пщIэнкъым бжьыхьэм и 148 ЩIэблэ
зэману фIэкIа. Къуалэбзухэм къраш уэрэдыр хыумыбжэмэ, мэз щIагъыр щымщ.
– Фыкъеплъыт! – захуигъэзащ ныбжьыщIэхэм Уэлий, щIым телъ хьэкIэкхъуэкIэ лъэужьыр яригъэлъагъуу.
– Сыт хуэдэ псэущхьэ ар зейр? – къыжьэдэлъэтащ Заур.
– Мыр кхъуэпIащэм и лъэужьщ, иужьрей зэманым а джаурхэр щыбэгъуащ ди щIыпIэм. – Мо жыгыр сыт лъэпкъ, дадэ? – щIэупщIащ Азрэти.
– Ар пхъэхуей жыхуаIэращ, мы щIыпIэм куэду къыщокI. Фэ абыхэм я цIэр фымыщIэну емыкIущ. Мор тхуейщ, абы пэмыжыжьэу щытым мэзыдэ къыпокIэ, мис мыри мышхумпIей жыг лъэпкъщ. Мобы феплъыт, ПIытI. БжьыхьэкIэ уэ ныпхуэсхь къущхьэмышхыр аращ къызыпыкIэр. Мыр хьэмкIутIейщ, баш къыхэпщIыкIыну уасэ иIэкъым. Мыри мейщ. Заур илъагъу псори и щIэщыгъуэщи, нэм къыфIэнэр зэпеплъыхь, ауэ Азрэт апхуэдэкъым. Ар упщIэрейми, фэуэ тетщ мызэмытIэу мыбы къызэрыкIуар.
– Мыщэ щIэскъэ мыбы, дадэ?
– Нэхъапэхэм щIэсу щытащ, ауэ иужьрей зэманхэм срихьэлIэжакъым. СощIэж си щIалэгъуэу ди гъунэгъу лIымрэ сэрэ мыбы пхъашэ дыкъэкIуауэ зэрыщытар. Жыг пыдупщIыну лъэныкъуэ зырызкIэ дызэбгрыкIат. Мыр хъунщ, жыхуэсIэм хуэдиз пхъэ згъэхьэзырри шыгур здэщыт щIыпIэм сыкъекIуэлIэжмэ, си гъусэр къысIэщIэлъагъуэркъым. Гузэвэгъуэр къыскIэщIэзэрыхьауэ, Iэгъуэблагъэр къызэхэзжыхьу щIызодзэ. ЩIыпIэр даущыншэщи, си джэ макъри жэуапыншэщ. Ауэ, зы зэман зэ абы и лъэужьыр къызогъуэтри, дакъикъэ бжыгъэ нэхъыбэ сымыкIуауэ, зы гъуэшхуэ гуэр къызолъагъу. Абы пэмыжыжьэу зы жыги щылъщ иудауэ. Гъуэ ихьэпIэри лъакъуапIэ защIэщ. Сэ ар зыхуэсхьынур къысхуэмыщIэу, гузэвэгъуэм сызэщIиубыдауэ зызоплъыхь, зыгуэр къыстеуэ хъумэ, срипэщIэувэнуи зыри сIыгъкъым. Сытми, апхуэдэу си пIэм сижыхьауэ сыздэщытым, си нэр тенащ Безыр и джыдэ спэмыжыжьэу щылъым. Къэсщтар Iуэхут, нэхъри сызыгъэгузэвар ар зэрылъы защIэрт. СыздэкIуэнури сыздэжэнури къысхуэмыщIэу сыздэщытым, щэIу макъ къызэхэсхащ. Ауэ, зэуэ увыIэжати, къысфIэщIа си гугъащ. Аргуэру щызэхэсхым, ар къыздиIукI лъэныкъуэмкIэ сунэтIащ. ЛъакъуапIэхэм сригъуазэурэ джабэм сыздехым, къызолъагъу зы псэущхьэ пIащэ. Сыщхьэщыхьэмэ, гъэщIэгъуэныр солъагъу: Безыр и бгырыпхым кIэрыщIауэ къыздрихьэкI и хабзэ и сэмкIэ мыщэр фIигъэжарэ езыри абы теджэлэжауэ щылъщ.
– Дауэ хъуа-тIэ, зыкъищIэжат? – фIэгъэщIэгъуэну щIэупщIащ Азрэт.
– НтIэ. КъызэрыщIэкIамкIэ, гъуэм пэгъунэгъуу щыт жыг итырыгъур къигъэуэну щыхуежьэм, зи шырхэм тегузэвыхь мыщэм зыкърипщытауэ арат. Куэдрэ зэрыфыщIа, къызэрелъэфэкIа нэужь, лIым мыщэм и пщэм зыщIидзэри фIигъэжауэ арат. Безыр Iейуэ зэхэчэтхъат, ауэ, и насыпти, лажьэшхуэ екIатэкъым. Абы ерагъыу зыкъезгъэщIэжащ. ИужькIэ мыщафэр зэгъусэу тетхщ, 149 ЩIэблэ
ди хьэлъэр иридгъэкъури дыкъежьэжащ. – Дэри зыгуэркIэ мыщэ дыхуэзэмэ, дауэ дыхъуну? – жи Азрэт.
– Мыщэр умыгъэгужьеймэ, и гугъу умыщIмэ, игъащIэкIэ къыббгъэдыхьэнукъым, блэри аращ.
– Дыгъужьыр щыетакъэ мыбы? – щIоупщIэ Заур.
– Шэшэн зауэр къызэрыхъейрэ, а угъурсызхэр ди лъахэм щыбэгъуащ, ауэ ахэр мэз лъапэм къэсыркъым. «Мис мыпхуэдэ пхъэ гъурхэр къэфщыпурэ ныщIэфх», – жиIэурэ игъэлажьэрт Уэлий щIалэхэр. Шэджагъуашхэр къыщыблагъэм, дадэ Азрэт зыхуигъэзащ: – Азрэт, а уи хъуржыныр къызэрыхи, нэхъ щIыпIэ зэгъуэкI дей тхьэрыкъуэф Iэнэ къыщыухуэ, мафIэс къыщымыхъун, мафIэ щыпщI хъун гуэр дей, къыбгурыIуа?
– НтIэ.
– ТIури зэгъусэу фыкIуэ, сэри иджыпсту сыныхэкIыжынщ.
Хьэуар мыбы зэрыщыкъабзащэ! Зыжьэдишэ пэтми, Заур зигъэнщIыркъым. ЛъэмыкIыу и Iупэр фIызэтож зэзэмызэ. Апхуэдэу щIыщытри езы дыдэм уеупщIми къыбжиIэфынукъым. Дыкъэзыухъуреихь дунейм и дахагъым гукъыдэж къыузэритыр, къару къызэрыпхилъхьэр иджыщ абы нэсу щызыхищIар. Гуныкъуэгъуэ гуэрхэр иIэми, псори щыгъупщащи, пщIэнкъым нобэ щIэуэ къалъхужауэ фIэкIа. Езым хуэдэу зыхащIэу пIэрэ мы щIыпIэм и дахагъыр Уэлийрэ Азрэтрэ, хьэмэрэ есэжауэ къафIэмыIуэхужрэ?! Заур хьэкъыу пхыкIащ природэм упэгъунэгъумэ, гукIи псэкIи нэхъ къулей узэрыхъур. Iэмал имыIэу, дапщэщми зэ, къытригъэзэнщ мы щIыпIэм.
ЩIалитIым мафIэр зэщIагъэстыху, Уэлий чы цIынэ тIэкIу иIыгъыу мэзым къыхэкIыжащ.
– Дадэ, дыгъуэпшыхь зэпыбгъэуа уи хъыбарым, кхъыIэ, хъунумэ, тхупыщэж! – мэлъаIуэ Азрэт.
– ТIэкIу дедзакъэмэ мынэхъыфIу пIэрэ? ФыкъэмэжэлIакъэ? – жиIащ лIыжьым, зыщхьэдигъэIухмэ, нэхъ къищтэу.
– Хъун, дадэ?
– Уа, ПIытI, нэхъ иужьыIуэкIэ. Зэман нэхъ диIэу. Иджыпсту Iэмал имыIэу щыткъым.
– ИужькIэ дапщэщ дэ мыпхуэдэу хуиту дыщызэрихьэлIэнур? Тщымыгъупщэж щIыкIэ, и кIэм нэгъэсыж, кхъыIэ. А хъыджэбзымрэ уэрэ фи Iуэху дауэ хъуа? ПщIэгъуалэри дэнэ кIуэжа?
– Тхьэщыхьэ жыхуаIэр мыракъэ, Заур? Абы сыхуэмеямэ, къезгъэжьэнтэкъым а хъыбарыр. Аращ-тIэ, уи жьыщхьэ уи бзэм ущыхуимытыжкIэ.
– Ар нанэ ищIэрэ?
– Уэри уэ, щхьэгъавэ! Мыбы фIэкIа шэрей зимыIэм уигъэукIытэну, зыгуэрым ухущIригъэгъуэжыну хэтщ. Ей, зэманыгъуэ, зэманыгъуэ! Дэри зэгуэр щIалэу дыщытащ, дитащ хъыджэбзхэм щакIэлъыплъ а фи ныбжьми. Фэри ди пIэм фыкъихутэнущ. Ауэ зэвгъащIэ: Iэпкълъэпкъыр жьы тфIэхъуами, ди гур иджыри щIалэщ. Хъунщ-тIэ. Дэндейт сыкъыщыувыIар? А-а, къэсщIэжащ. НтIэ, сэри сыерыщти, а хъыджэбзым и ужь сикIыртэкъым. Джэгу дыщыIэмэ, сяпэ зыгуэр къищу ар къезгъэгъэфэнутэкъым. 150 ЩIэблэ
ЦIыхум зыри ящыбгъэпщкIуфынукъым. Ди зэхущытыкIэр хъыджэбзым я унагъуэм ялъэIэсыжати, ар пщIантIэм къыдамыгъэкIыж хъуат. МазитIым щIигъуауэ Iэмал згъуэтыртэкъым, сыхуэзэн дэнэ къэна, гъунэгъуу сыIуплъэну. И адэр зэрылIы ткIийм сыщыгъуазэти, нэгум къыщIэгъэхьэгъуейтэкъым хъыджэбзым псэкIэ игъэвыр. БампIэм сихьырт, ауэ хэкIыпIэ гуэри къысхуэгъуэтыртэкъым. Апхуэдэу куэдрэ екIуэкI зэрымыхъунур сщIэрти, Iэмалу щыIэм сегупсысу щIэздзащ.
Пщыхьэщхьэ гуэрым си ныбжьэгъухэм яхуэсIуэтащ си Iуэху зытетыр, чэнджэщ гуэркIэ сащыгугъыу…
ЛIыжьым и хъыбарыр зэпигъэури, чы цIынэхэм яфIэлъ лыр зэригъэдзэкIащ, тIэкIурэ ар мафIэм пэригъэлъыжа нэужь, я Iэнэм къытрилъхьащ. Лы гъэжьам и мэ гуакIуэр къазэрыIурыуэу, Зауррэ Азрэтрэ зыхащIащ Iейуэ къызэрымэжэлIар.
– Фышхэ иджы, си щIалэхэ! – жиIэщ, тутыныр пигъанэри, хуэмурэ и псалъэм пищэжащ Уэлий.
Арати, а хъыджэбзым и анэ дэлъхум и къуэу къыщIэкIа, абы щыгъуэ си ныбжьэгъуу слъытэу щыта Мэжид зэуэ зыкъызэкъуипхъуэтри къызэупщIащ: – Уэлий, а хъыджэбзыр нобэ уи IэмыщIэ къихуэмэ, си лъэIур къысхуэпщIэн?
– Си къарум къихь лъэпкъ къэзгъэнэнкъым!
– Тхьэ быдэу къысхуэпIуэфыну?
– Узыхуей дыдэмкIэ соIуэ!
– Уи адэ-анэмкIи пIуэн?
– Си адэ-анэмкIи соIуэ!
– Зэхэфхакъэ псоми? Ар цIыхухъу псалъэкъэ?
– ЛIы и псалъэщ, – жаIэ адрейхэми зыжьэу. Мэжид апхуэдизу щIытригъэчыныхьыр сэ занщIэу къызгурыIуакъым. Ауэ а пщащэр си хъым къихуэну сщIэ закъуэмэ, схузэфIэкI лъэпкъ къэзгъэнэнутэкъым.
– НтIэ, псалъэ щыптакIэ, Iуэхум и ужь сохьэ, – жи Мэжид. – Сэ сокIуэри, хъыджэбзыр къыдызош, ди анэм ар дыдей щигъэIэну лъэIуауэ жызоIэри. АдэкIэ фэ фи Iуэхужщ. Ауэ мыбы зыгуэркIэ сыхэтауэ иужькIэ сыкъыхэвмыгъэщыж къудей. Сэ, фыкъыздихуари фыкъыздикIари сымыщIэу, хъыджэбзыр сфIефхьэжьауэ жысIэнщ.
ИужькIэ зыкъысхуигъазэри: – Уэ уахэтауи дыгъум услъэгъуауи жысIэнукъым. ДызэгурыIуа? Ауэ мыр здепхьэлIэнур къызжеIи, абы дыщызэхуэзэжынщ.
– Си ныбжьэгъу ХьэматIхэ есхьэлIэнущ. Арати, дызэрызэгурыIуам тету Iуэхур зэхуэхъуащ. Пхъэрхэми мыбы ар щыIэу къызэрамыщIэнур фIы дыдэу тщIэрти, бзаджагъэм дыхуекIуэри, нэху щыху зейхэм хъыбар едмыгъэщIэну мурад тщIащ.
Абдежым Мэжид лъэныкъуэкIэ сыIуешри къызоупщI: – ПщIэжрэ псалъэ къызэптар? – СощIэж!
– НтIэ, укъигъэгугъэрэ ар пхуэгъэзэщIэну, уи лIыгъэр абы хурикъуну? – къызоупщI ар. 151 ЩIэблэ
– Сэ псалъэ стащ, схузэфIэкI лъэпкъ къэзгъэнэнукъым!
– Сэ пхузэфIэмыкIын ппэзубыдынукъым, – жи Мэжид.
– ЖыIэ-тIэ, апхуэдизу кIыхьу къыумыгъэкIуэкIыу. – КIуэи, а фи шы гъэфIэныр къысхудэшей! АдэкIи сэ жысIэр Шыр зэрищIынур къысхуэмыщIэу Мэжид сыщеплъкIэ, ар пщIэну псалъэ къызэт.
къопсалъэ:
– Сыт, ухущIегъуэжауэ ара? – Сэ жысIам зэи сыхущIегъуэжыркъым! Фыкъызэжьэ. Ди гъусэхэм ящыщ гуэрым и шыр хьэхуу къыIызох, си зы ныбжьэгъу гъусэ сощIри, сыкъохыж. МодэкIэ къэзгъэна пщащэм и деж си гур щыIэщи, согузавэ, зыгуэркIэ ХьэматI фIыщIашыжмэ, жызоIэри. Ауэ абы и псэр пыту апхуэдэ къызэримыгъэхъунур сощIэри, си гур тосабырэж. Сытми, унэм сыкъыщыблэгъэжым, гу лъызотэ ди уэнжакъыр зэрыIугъуэншэм. Ар и щыхьэтт унагъуэр жей IэфIым зэрыхэтым. ЦIыху жеяхэр хьэ банэ макъым къезмыгъэгъэушыжын щхьэкIэ, хадэ кIуэцIкIэ секIуэлIащ шыр здыщIэтым. Ар хуэмурэ уэрамым къытесшэри, дыкъежьэжащ. ДыздэкIуэм, си ныбжьэгъум зыкъысхуегъазэ:
– Уэлий, мы Мэжид ущигъэуэну мурад гуэр имыщIауэ пIэрэ?
– Мы жыпIэр сыт? – хуэздэркъым щIалэм. – ФIыуэ слъэгъуа хъыджэбзыр гъусэ схуэхъунымкIэ сэбэп къысхуэхъуам и зэран къызигъэкIыжынуи? – Уэ ар фIыуэ пцIыхуркъым, – къысхуидэркъым абы. Гупыр къыздэдгъэна щIыпIэм дыщызэрихьэлIэжащ. Мэжид къызбгъэдохьэри, аркъэныр къысхуишийурэ, уи шыр бгъэджэлэфын, жи. Сэри, сыту пIэрэ мыбы и гугъэр, жызоIэри, шы бэлэрыгъам и лъэр щIызоуд. Ар мэукIурий. ЩIалитI къыкъуокIри шым и лъакъуэхэр быдэу кIапсэкIэ зэрапх.
– Уэ пта псалъэм ухущIегъуэжыну ухуитщ, ауэ абы и ужькIэ зи псалъэ тетыжыф цIыхуу удбжыжынукъым. Уи тхьэрыIуэр бгъэзащIэмэ, уи напэр къабзэу укъонэж. Къыхэх узыхуейр. – Сэ си напэр сыт щыгъуи къабзэщ, жысIа псалъэми сызэремыпцIыжынур фIы дыдэу фощIэ. Ауэ мы шыр къэдвгъэгъэтэджыж, гуэныхьщ. ИгъащIэм ар апхуэдэу щылъатэкъым, и псэм гузэвэгъуэр
телъу. Абы зы етхэуэкIэрэ щыщыкIэрэ иIэти, нобэми си тхьэкIумэм икIыркъым.
И гур къызэрызэфIэзэрыхьар къапщIэу, тIэкIурэ щыму щыта нэужь, лIыжьым и нэпс къызэпижыхьар илъэщIыжри, адэкIэ пищэжащ: – Уи псалъэм и пэжагъыр щыдгъэунэхуну зэманыр къэсащи, къащтэ мыр, – жеIэри, Мэжид къамэ къысхуеший. Мэжид и мурадыр къызыгурыIуа гупыр лъэныкъуитIу йоувыкI, зы лъэныкъуэр сэ си телъхьэщ, адрейр – мобы. Iуэхур зыIутыр къызгурыIуащи, си Iэр мэкIэзыз, си Iэпкълъэпкъыр зэрыщыту мэтхытх. Мы псэущхьэ дахэр си IэкIэ дауэ сукIыжыну? Езыри гущIэгъунэкIэ къызэплъ хуэдэщ. Гу лъызотэ и нэм нэпс къызэрытелъэдам. Абы и нитIыр си нэгум щIэтщ нобэми. Къамэ къысIэщIалъхьар езы Мэжид и гущхьэм хэсIуну мурад сщIа къудейуэ, зыгуэр къопсалъэ: «Къэбгъуэтаи, апхуэдэ лIыгъэ абы 152 ЩIэблэ
хэлъ?» СщIэнур сымыщIэу сыщытщ, сэр сIэщIэлъу. Къыспаубыдыр сымыгъэзащIэмэ, си напэр текIыну къысщохъу. Ауэ зи бзэ мыпсалъэ псэущхьэ хейм и псэр згъэныну си гум къысхуидэркъым.
– Фэ фыгушыIэу ара хъунщ? – жызоIэ, зэрафIэщыр хьэкъыу спхыкIарэ пэт. – Псалъэ птащ, хъыджэбзыр уи ныбжьэгъум я деж щыIэщ…
Сыкъэзылъхуахэм я цIэкIэ тхьэ сIуащ… Тхьэр къыбдэджэгунукъым… Си Iэр кIэзызу, къамэ жан къысIэщIалъхьар шым и пщэм хузохь, ауэ сыкъоувыIэжри, къысщхьэщытхэм сахоплъэ. Си телъхьэхэри Мэжид джаурым хуоплъэкI. Аргуэру зыгуэр къопсалъэ: – Мэжид, мыбы хузэфIэкIынур уолъагъу. Мы лажьэ зимыIэ шым гущIэгъу хуэпщIынуми и псэр бгъэнынуми уэращ хуитыр. Уи фIэщ хъуакъэ Уэлий и псалъэм зэремыпцIыжынур, тобэ къэхьыж!
– Сэ жысIам сытекIыу сесакъым, – жи Мэжид. Мы дунейм теттэкъым сызэмыгупсыс, ауэ хэкIыпIэу щыIэр е си напэр сщэжынырт, е шым сепцIыжынырт. Мы хъарыпыр къыхызохри, ныбжьэгъухэм дауэ саIуплъэжыну? Иджыпсту къыздэщIхэми къахэкIыжынущ иужькIэ къысхуэпсэлъэжын. Напэр къыхэсхми, си адэм и пащхьэм дауэ сихьэжыну? ФIыуэ слъэгъуа хъыджэбзми къилэжьу пIэрэ абы папщIэ мыпхуэдэ лей блэжьыну? А упщIэхэм я жэуапыр абы щыгъуэ сэркIэ IупщIтэкъым.
Сэ къыхэсхащ напэр, схъумэжащ си лIыгъэр, апхуэдэу жыпIэ хъунумэ. Мы си IитIым лъыр, а псэущхьэ дахэм и лъыр, кIэрымыкIыжауэ ноби кIэрылъу къысщохъу. СтхьэщI пэтми, къабзэ схуэщIыжыркъым, а тхьэмыщкIэм и хеилъ къабзэр мы си Iэм кIэрызыгъэкъэбзыкIыжыфын сабыни, е нэгъуэщI IэтхьэщI гуэри иджыри къыздэсым къагупсысакъым икIи дунейр къутэжыхуи къахуэгупсысынукъым. IупщI дыдэу си нэгум къыщIохьэж абы и псэр щызгъэна дакъикъэхэр. Етхауэу, кIэзызу и псэр хэкIырт абы. Псом нэхърэ нэхъ гущIыхьэ сщыхъуар и нитIым къыщIэува нэпсым къапхыплъу: «Сыту угущIэгъуншэт уэ! Къуаншагъэу сытыт сэ мы дунеишхуэм щызлэжьар!» – жиIэ хуэдэу ар къызэрысхуеплъэкIыжарат. КIэщIу жыпIэмэ, а дакъикъэм сэ си гум щыщIар зыщIэр Алыхь закъуэращ. Къэбэрдей лъэпкъыш гъуэзэджэ абы къыщIэхъуэну зэрыщытам сыщегупсысыжкIэ, си гур мэуз. Ар гум фэбжьу къытенауэ нобэр къыздэсым къыздызохьэкI. Ар зыгъэхъужыфыни щыIэкъым. Аращ абы щыгъуэ си щIалагъэ-делагъэм, си щхьэпсыншагъэм къысхуихьар. Ди адэми ар къысхуимыгъэгъуфу дунейм ехыжащ. Мэжидыжьым сыхуэзэжат иужькIэ. Ауэ ар нэгъуэщI хъыбарщ. Къэсынщ абыи и чэзур. Сэ къызгурыIуар зыщ: лейр зэи гъуркъым. А шым и гуэныхь къэсхьам сигъэкIуакъым. Ди щхьэщыгу итым си щIалэ закъуэр щIысIихыжар арауэ пIэрэ, жысIэу иужьрей зэманхэм согупсыс. Ауэ, сыт си Iэмал, блэкIам 153 ЩIэблэ
къысхуегъэгъэзэжынукъым…
ЛIыжьым и хъыбарыр зэриухам и щыхьэту, и нэпсыр щIилъэщIыкIыурэ, хуэму къэтэджащ. Ауэ, къикIукI-никIукIыурэ тIэкIу зызэтриубыдэжа нэужь, щIалэхэм къабгъэдэтIысхьэжащ. Хъыбарыр я гум зэрыщIыхьар къапщIэу, Зауррэ Азрэтрэ хэплъэу щыст, зэми Уэлий ягъэзахуэу, зэми ягъэкъуаншэу. Заул дэкIри, Заур щIэупщIащ:
– НтIэ, а хъыджэбзым и Iуэхур дауэ хъужа? – Дауэ хъун, апхуэдэм дей зэрыхъу хабзэм ещхьу, ар зейхэр лъыхъуэм-лъыхъуэурэ нэху къащытещхьэм, ди лъэныкъуэмкIэ икIри хъыбар ирагъэщIащ. Ауэ сыт ящIэжынт, хамэ щIыпIэ уипхъу нэху къыщекIауэ, къыщIэпшыжынт? Тау-тач жрагъэIэри, тесабырэжахэщ.
– КъызгурыIуэркъым зыри. НтIэ, дэнэ ар здэкIуэжар, ибгъэкIыжауэ ара?
– Сыт щхьэкIэ, ди унагъуэм ис фызыжьыр-щэ?
– Данагъуи?! Си гущхьэ къэкIынтэкъым.
– Нанэ щхьэкIэ апхуэдиз бэлыхьым ухэтауэ ара? Сыту гъэщIэгъуэн къыджепIа, дадэ! – жи Азрэт.
– Сэ мыращ вжесIэнур: «Мы гъащIэр бзаджэщ. ЦIыху псоми жаIэр фи фIэщ фымыщI! ЗыгуэркIэ фылъэпэрапэмэ, къыфщыгуфIыкIын мымащIэу зэрыщыIэр зыщывмыгъэгъупщэ!»
И щIалэгъуэм къыIэщIэщIа щыуагъэр къытехьэлъэу Уэлий иджыри къэс псэуами, Азрэтрэ Зауррэ яхуиIуэтэжри, и псэр мащIэу тыншыжат. ЩIалэхэм чэнджэщ щхьэпэ яритати, ари гупсэхугъуэ хуэхъуащ лIыжьым. 154 Къеблагъэ, ИлъэсыщIэ! И Илъэс хъурейм хэт махуэшхуэхэм ящыщу нэхъыбэм нэхъыфIу ялъагъур фщIэрэ? Ар ИлъэсыщIэращ. Дауи, ар адрей махуэхэм ещхькъым. А пщыхьэщхьэр щэху гуэрхэмкIэ гъэнщIа хуэдэщ, дэтхэнэми абы гугъапIэщIэхэр ирепх. 2016 гъэр Номин Плъыжьым и илъэсщ. Номиным и хьэлыр цIыхум ейм ебгъэщхь хъунущ. А псэущхьэр гъэщIэгъуэнщ, Iущщ, щIэ гуэр лъыхъуэ зэпытщ, зыгуэрхэр къиулъэпхъэщу апхуэдэщ, жыджэрщ, ауэ зэпIэзэрыту пхужыIэнукъым. Сыту жыпIэмэ, къэгубжьыгъуафIэщ, зы дакъикъэм къриубыдэу и гукъыдэжым зыбжанэрэ зихъуэжыфынущ. ФIы ищIэфынущ, ауэ хуэмейрэ – асыхьэтуи зэхитхъуэжыфынущ. Зэ еплъыгъуэкIэ гуапэу, Iэдэбу къыпщыхъуми, къыкIэлъыкIуэ дакъикъэм нэщхъыцэу, емылыджу зыкъызэридзэкIыфынущ. Ар зыкъомкIэ елъытащ дуней къэхъукъащIэхэм ящыщу Номиным и гъэр зыхиубыдэм – МафIэм. КъуэкIыпIэ гороскопымкIэ, мафIэм и хьэлри зыгуэрым теубыдауэ щыткъым. Къызэрагъэсэбэпым, къызэрызэщIагъэстым елъытауэ, уигъэхуэбэфынущ, псэр игъэтыншыфынущ, ерыскъы бгъэхьэзырынымкIи сэбэп къыпхуэхъунущ, ауэ ерыщ екIуэрэ – уни, лъапси, щIылъи зэтрисхьэнущ. Абы ипкъ иткIэ, Номинымрэ мафIэмрэ щызэщIыгъум деж къабгъэдэкI къару лъэщым цIыхум и гъащIэм зригъэхъуэжыфынущ – куэд щIауэ щэхуу кърихьэкI и хъуэпсапIэхэм ялъэIэсыфынущ, ехъулIэныгъэ куэди зыIэригъэхьэфынущ. Номиным и «кIапэр» мы гъэм бубыдыфын щхьэкIэ, абы и хьэлыр къыбгурыIуэн хуей къудейуэ аращ, мыхьэнэшхуэ иIэщ езым ещхьу жыджэру ущытынми. Абы зебгъэщхьу упсэумэ, пщIа мурадхэм куэдрэ узыпагъэплъэнукъым, гъащIэр и тыгъэ нэхъыфIхэмкIэ къыпхуэупсэнущ. Номиным и гулъытэр зылъигъэсынур нэхъ хахуэхэрщ, гугъуехьым щымышынэу зи лъагъуэр пхызышыфхэрщ, гуитIщхьитIу щымыту и мурадым ерыщу хущIэкъухэрщ. Жэрдэмыншэу, и дэтхэнэ лъэбакъуэри зэпишэчу щыс цIыхум мащIэщ мы илъэсым къыхуихьынур. Дэтхэнэ зыми хуэдэу, къызыхуэтыншэу щыткъым Номинри, абы и гъэри – уи щхьэ Iуэхур япэ ибгъэщу щIэбдзэмэ, щхьэхуещэ, нэпсей, пагэ ухъунри зыхуэIуа щыIэкъым. ИтIанэ, удэкIуэтеиныр къэгъэнауэ, 155 156
гъащIэм и лъащIэм укъыщыхутэнкIи хъунущ, укъэзыухъуреихьхэми ягу къыпщыкIауэ. Мыбдежым узэгупсысыжурэ упсэуным мыхьэнэшхуэ иIэщ, Номиным и хьэл нэхъыфIхэр къэбгъэсэбэпын хуейщ, ауэ абы хэлъ мыхъумыщIагъэхэм хуэдэ къызэрыбдамылъагъуным ухущIэкъупхъэщ. Номиным и гъэм дуней псом Iуэхугъуэшхуэхэр къыщохъу, къэралу щыIэм ялъэIэсу. Абы и щыхьэтщ номиным и гъэу щыта блэкIа илъэсхэр: 2004, 1992, 1980, 1968, 1956. Псом хуэмыдэу дигу къэдгъэкIыжын хуейр 1956 гъэрщ – ари Номин Плъыжьырт зейр. А гъэм политикэ, социальнэ мыхьэнэ зиIэ IуэхугъуэфIхэр къыздихьат, дуней псом и творческэ интеллигенцэм и зэфIэкIыр игъэлъэгъуат. Ауэ щыхъукIи, а илъэсым дзэ, политикэ зэпэщIэувэныгъэ куэд къэхъуащ – Венгрие революцэр жыпIэми, Суэцкэ кризис жыпIэми. 2016 гъэм плъыфэхэм ящыщу бжьыпэр зыIэщIэлъынур плъыжьырщ. ИлъэсыщIэр къыщивгъэхьэкIэ, плъыжь е а фэр зыхэт щыгъын щыфтIагъэ. Къапщтэмэ, сыт и лъэныкъуэкIи къуэлэныр, цIур ебэкIыу щытын хуейщ. Ахэращ Номиным гу зылъитэр. А жэщым нэхъыбэ къызэхуэсыху нэхъыфIщ, гуфIэгъуэр, къафэр, джэгур зыпищI щыIэкъым мы псэущхьэм. Номиным мафIэр зэригъусэр зыщывгъэгъупщэ хъунукъым. ИлъэсыщIэ жэщым унэм хьэку (камин) щIэтмэ, мафIэ илъын хуейщ, фейерверк жыпIэми, шэху уэздыгъэ жыпIэми, мафIэншэ зывмыщI. А псор къэфлъытэмэ, а пщыхьэщхьэм и закъуэкъым гукъыдэжымрэ дэрэжэгъуэмрэ щывиIэнур, атIэ илъэсыр икIыхукIэ ахэр фи Iэпэгъуу фекIуэкIынущ. Номиным фIыуэ илъагъу хадэхэкIхэмрэ пхъэщхьэмыщхьэхэмрэ куэду, къуэнтхъурей хуэдэхэр нэхъыбэжу илъэсыщIэ Iэнэм телъыпхъэщ. Мы илъэсым салатхэр нэхъыщхьэщ лыхэкIхэм нэхърэ. Апхуэдэуи кхъуей зэмылIэужьыгъуэхэр, пхъэщхьэмыщхьэ гъэгъуахэр Iэнэм телъыныр фIыщ. Номиным шхэн зэрыфIэфIым хуэдэуи къэжыхьыныр, дэлъеиныр зыпищI щыIэкъым. Ари зыщывгъэгъупщэ хъунукъым ИлъэсыщIэ жэщым. Къаз укIар ягъэкъабзэ, и кIуэцIыр кърах, псы щIыIэкIэ фIыуэ ятхьэщI, и пщэ пытыпIэр е зэгуадэ е папхыкI. Нэгэгъури тхьэмщIыгъури ятхьэщI. МыIэрысэхэр мыин дыдэурэ къыхащыпыкIри, ягъэкъаб- зэ, псы щIыIэкIэ ятхьэщI. МыIэрысэр зыупщIати щыIэщ, ауэ япэм адыгэхэм апхуэдэу ящIу щытакъым, щыжьэкIэ и псыр къыщIэмыжын щхьэкIэ. Къаз гъэкъэбзам шыгъу фIыуэ щахуэ, Iэмал зэриIэкIэ, и фэр уIэн хуейкъым. Абы и кIуэцIым нэгэгъур, тхьэмщIыгъур, мыIэрысэр иралъхьэ, псы щIыIэ иракIэри мастэ-IуданэкIэ зэгуадэж. И щIыбыр егъэзыхауэ ар тебэ куум иралъхьэ, псы щIыIэ тIэкIу щIакIэ, духовкэм ирагъэувэри мафIэ мыгуащIэкIэ сыхьэт 1, 5-2-м нэскIэ ягъажьэ – тхъуэплъ хъуху. ЩыжьэкIэ и фэр тримысыкIын щхьэкIэ зэзэмызэ псывэ текIэн хуейщ. Езым къыщIэж псыр е дагъэр текIами хъунущ. Къазылыр жьамэ, и куэпкъым гуахъуэ е сапэ хэпIумэ, щабэу хыхьэнущ. Ар духовкэм кърахыжри, и щIыбыр егъэзыхауэ тепщэчышхуэм иралъхьэ, Iуданэхэр къыхахыж, и кIуэцIым илъхэри кърахыж. Къазыр Iыхьэ-Iыхьэу зэпкърах. Iэнэм щытрагъэувэкIэ мыIэрысэр яупщIатэ, абы и щIыIум къазыл Iыхьэхэр тралъхьэ, къыщIэжа псыри дагъэри тракIэж. ЩIакхъуэ и гъусэу пщтыру яшх. Мы ерыскъыр Аруан, Джылахъстэней щIыналъэхэм хуабжьу щыцIэрыIуэщ.
Халъхьэхэр (цIыхуитху Iыхьэ):
Къазу – 1
МыIэрысэу – грамм 1500-рэ
Къаз кIуэцIым иракIэ псыуэ – грамм 460-рэ
ЩыжьэкIэ тракIэ псыуэ – грамм 200
Шыгъуу – узыхуейм хуэдиз. 157
ИлъэсыщIэ Iэнэр а пщыхьэщхьэм зэщIакъуэж хабзэкъым, къулейсызыгъэ къишэу къалъытэ.
зэфIэнэныр фIыкъым.
Дыгъэгъазэм и 31-м хьэкъущыкъу пкъутэныр, унагъуэм исхэр Илъэсыжьым и иужьрей махуэм уи жагъуэ къэзыщIахэм яхуэбгъэгъун, уэ псоми арэзы уахуэхъун хуейщ.
ЩIыхуэ зытелъхэм япшыныжын хуейщ щIышылэм и 1-р къэмыс щIыкIэ, армыхъумэ гъэ псор щIыхуэ къащтэу ирахьэкIыну къалъытэ.
Дыгъэгъазэм и 31-м, жэщ ныкъуэм сыхьэт 12-р къыщеуэкIэ, цIыхухэм я хъуэпсапIэхэр ягу ираубыдэмэ, къадэхъуну ябж.
ИлъэсыщIэ Iэнэм стIолтепхъуэ хужьыбзэ телъын хуейщ. Ерыскъы 158
зэмылIэужьыгъуэ IэфIхэмкIэ Iэнэр узэдамэ, унагъуэр зыхуей хуэзэу илъэсыр ирахьэкIынущ. Японием илъэсыщIэр махуищкIэ зэпымыууэ щагъэлъапIэ. А махуэхэм «Дыщэ тхьэмахуэкIэ» йоджэ. Псом япэу я унэхэр къабзэу зэлъыIуах. ИтIанэ я унэ щIыхьэпIэм деж прунж щхьэмыж пхыр щыфIадзэ. Абы илъэс псом я унэр къихъумэну, берычэт къахуихьыну къалъытэ. Япэу къащтэ ерыскъыри прунжым къыхэщIыкIащ. Сыхьэтыр 12-м деж тхьэгъушыр 108-рэ къеуэн хуейщ. Абы Iейуэ хъуар докIуэд, фIы къыдокIуэ. ЕтIуанэ махуэм илъэсыщIэ щыгъынхэр ящыгъыу пащтыхьым и уардэунэм макIуэ. Пащтыхьыр шордакъым къоувэри, къызэхуэсахэм илъэсыщIэмкIэ къохъуэхъу. Ещанэ махуэр хьэщIэ зэхуэкIуэщ. Бразилием илъэсыщIэр къыщыщихьэр гъэмахуэм щигуащIэгъуэ дыдэрщ (хуабэр градус 35-40-м щынэс щыIэщ). Абы къыхэкIыу псейм и пIэкIэ пальмэ е фикус щахуапэ. ИлъэсыщIэ пщыхьэщхьэм псори унэм къыщIокI, уэрамым къыдохьэ, ахэр шхапIэхэм, клубхэм, псы Iуфэхэм щызэIуощIэ, щызохъуэхъу. Гупхэр нэхъ иныху, нэхъыфIу ябж. ЗэрымыцIыхухэми, хэт хуэзэми, си къуэш цIыкIу, си шыпхъу цIыкIу, жаIэурэ сэлам зэрах, зохъуэхъу. Сыхьэтыр 12-м ирихьэлIэу я унэ йокIуэлIэжхэри, Iэнэ ухуам бгъэдотIысхьэж. Ауэ нэхъыбэр зэрышхэри зэрефэри щытущ. Псом япэ жызум 12, мазэ къэс и зырызу, яшх, абы фIы къахудэкIуэну щыгугъыу. Австралиеми илъэсыщIэр къыщыщихьэр щыхуабэ дыдэрщ. Абы къыхэкIыу Уае Дадэм къызэрикIухьыр IэжьэкIэкъым, атIэ псым тет пхъэбгъу упса пIащIэшхуэкIэщ. Псым тету къыздикIухьым, къыхуэзэ сабийхэм тыгъэ яхуещI. Инджылызхэми гъэщIэгъуэну кърагъэхьэ илъэсыщIэр. Абы щыхьих зыщIэщIа IэжьэкIэ Сантэ-Клаус къыщекIухь, сабийхэм тыгъэхэр яриту. Балигъхэм щхъуантIагъэ гуэрхэр я унэм щагъэув, кIэнфетхэр мэракIуэм хуэдэу фIэзу фIэлъу. Сыхьэтыр 12-м гуэгуш гъэвар стIолым къытралъхьэ, ром фадэр къытрагъэувэ. Италием мыпхуэдэ хабзэ щыIэщ: илъэсыщIэ жэщым щыгъыныжьхэр, хьэпшыпыжьхэр я унэхэм къыщIадз, къыфIэбгъэкIмэ, хьэкъущыкъу, унэлъащIэ хуэдэхэри хэтыжу. Нэхъыбэу апхуэдэу зыщIыр илъэсыжьыр зыхуэмыфIахэрщ. Абыхэм щыгъыныщIэхэр щатIагъэ, къыщIадзахэм я пIэкIэ унэм щIэ гуэрхэр щIалъхьэ. Болгарием илъэсыщIэ жэщым, махуэшхуэ стIолым емытIысылIэ щIыкIэ, зы дакъикъэкIэ уэздыгъэр ягъэункIыфI икIи щхьэж къыпэщIэхуэм ба хуещI. ИужькIэ уэздыгъэр пагъэнэжри ефэ-ешхэм щIадзэ, ауэ ба зыхуащIахэр ябзыщIыж. Испаниеми Португалиеми зэщхьу зы хьэл гъэщIэгъуэн щызокIуэ. ИлъэсыщIэр къыщихьэ жэщым уэзджынэр дапщэрэ къеуэми, абы и жызум зырыз ирагъэлъэтэх, зытехьэ гъэм насыпыщIэ куэд къахуихьыну щыгугъыу. Шотландием илъэсыщIэ жэщым ирихьэлIэу пхъэ фэндырэшхуэ къагъуэт, фэтыджэн щахуэ, мафIэ щIадзэжри, уэрамым къыдагъэлъадэ. Исын иухыхукIи кърахуэкI, ирагъэжьэж гъэм я гъащIэм Iейуэ хэлъар абы хисхьэу къалъытэурэ. ИтIанэ я унэ йокIуэлIэж, я жьэгум мафIэ щащIри, абы бгъэдэсу ефэ-ешхэу илъэсыщIэр кърагъэхьэ. Шотландхэм илъэсыщIэм япэ дыдэу цIыхухъу къамылыфэ я унэ къыщIыхьэныр фIыуэ, угъурлыгъэу къалъытэ. 159 (Эльбрус)
Литературно-художественный и общественно-политический журнал
На кабардинском языке
Учредители:
Государственный комитет Кабардино-Балкарской Республики по печати и массовым коммуникациям (360000, КБР, г. Нальчик, пр. Ленина, 5), общественная организация «Союз писателей КБР» (360000, КБР, г. Нальчик, пр. Ленина, 5, офис 501).
Главный редактор А. Х. Мукожев
Редакционная коллегия:
Руслан Ацканов, Хангери Баков, Адам Гутов, Хамид Кажаров, Хамид Кармоков, Хачим Кауфов,
Афлик Оразаев, Хамиша Тимижев, Людмила Хавжокова, Муаед Хаупшев (ответственный секретарь) Корректор – Марина Жекамухова
Компьютерный набор и верстка – Зарета Князева 160
Свидетельство о регистрации
Управление Роскомнадзора по КБР
ПИ № ТУ07-00100 от 24.12.2014 г.
Подписной индекс: 73296
Подписано к печати 08.12.15. Формат 70х108116.
Бумага офсетная №1. Печать офсетная. Усл. п. л. 14, 0.
Уч-изд. л. 11, 7. Тираж 3280 экз. Заказ №183 Цена свободная.
Адрес редакции, издателя: 360000, КБР, г. Нальчик, пр. Ленина, 5 Отпечатано ООО «Тетраграф»
360051, г. Нальчик, пр. Ленина, 33
Обложка художника Юрия Алиева
Отпечатано в полном соответствии с качеством предоставленных диапозитивов 