
июль 4 август
1958 гъэ лъандэрэ къыдокI
литературно-художественнэ журнал
Къэбэрдей-Балъкъэр Республикэм ЦIыхубэ хъыбарегъащIэ IуэхущIапIэхэмкIэ, жылагъуэ, дин зэгухьэныгъэхэмкIэ и министерствэмрэ КъБР-м и ТхакIуэхэм я союзымрэ къыдагъэкI Мыкъуэжь Анатолэщ:
Ацкъан Руслан, БакIуу Хъанджэрий, Бещтокъуэ Хьэбас, Гъут Iэдэм, Елгъэр Кашиф (жэуапыхь секретарь), Къэжэр Хьэмид, Къэрмокъуэ Хьэмид, КхъуэIуфэ Хьэчим, ТIымыжь Хьэмыщэ, Уэрэзей Афлик, Хьэх Сэфарбий
2013 Псалъащхьэхэр
ЩIыхь зыхуэфащэхэр
ТхакIуэ, щIэныгъэлI Нало Заур къызэралъхурэ илъэс 85-рэ ирокъу
Къэжэр Хьэмид. МыкIуэдыжын Iэужь. 3
Гъут Iэдэм. ЩIэныгъэлIыр, джэгуакIуэр, лъэпкъыр. 13
Нало Заур. Дыгъэ шыр. МэракIуашхэ. 16
Еджагъэшхуэ Къумахуэ Мухьэдин къызэралъхурэ илъэс 85-рэ ирокъу
БищIо Борис. ТфIэкIуэдар къыщыдгурыIуэжыр. 29
УсакIуэ АфIэунэ Лиуан къызэралъхурэ илъэс 75-рэ ирокъу
Бещтокъуэ Хьэбас. ЦIыкIухэр зыгъэгуфIэ. 35 Уэрэзей Афлик. Арат къызыхуигъэщIар. 40 АфIэунэ Лиуан. Ус. 41
Елгъэр Кашиф. Лъагъуныгъэм и бзэ. 45
Уэрэзей Афлик. Ус. 75
Адыгэ хэхэс литературэ
Юсеф ас-Сибаи. ФитIнэ лъапсэ. Романым щыщ пычыгъуэхэр. 85
Къэрмокъуэ Хьэмид. Щыхьэт тохъуэ. 115
Тепсэрыкъуэ Хьэмид. ЛIэщIыгъуэхэм я лъэужь. 119
ГъущIо Зариф. Гуащэкъарэ и гукъэкIыжхэр. 123
НафIэдз Мухьэмэд. Куэдым хуэIэижь. 127
Нарт Бэдынокъуэ и хъыбархэм щыщщ. 131
Жамбэч Рабия. Прозэу тха усэхэр. 137
ЕгъэджакIуэхэм папщIэ
Балэ Людмилэ. Егъэджэныгъэм и IэмалыщIэхэр. 141
Фэ фыщыгъуазэ?
Хьэкъун Барэсбий. Адыгэ къэкIыгъэцIэхэр. 154
Прозэ
Усыгъэ
Тхыдэ
Культурэ
IуэрыIуатэ
ЩIэблэ ЩIыхь зыхуэфащэхэр
ТхакIуэ, щIэныгъэлI Нало Заур къызэралъхурэ илъэс 85-рэ ирокъу
МыкIуэдыжын Iэужь 3
Лъэпкъым къыдэгъуэгурыкIуэ ФIыгъуэр хъумэн илъэныкъуэкIэ адыгэ псалъэм и пщэ къыдэхуэ къалэныр зыми хуэмыдэжу зэрыиныр фIыщэу къыгуроIуэ тхакIуэ цIэрыIуэ, щIэныгъэлI ахъырзэман Нало Заур. А ФIыгъуэр абы езыми ехъумэ икIи егъэбагъуэ – и къэхутэныгъэ лэжьыгъэ куухэмкIэ, и художественнэ тхыгъэ купщIафIэхэмкIэ.
Дихьэхауэ ар кIэлъоплъ адыгэ псалъэм иIэ зэфIэкIым. Абы зы жанри игъэхамэркъым, зы лъэхъэнэ гуэрми и щIыб хуигъазэркъым; фIэгъэщIэгъуэну ар кIэлъоплъ адыгэ псалъэм и шыфэлIыфэм – лъэпкъ IуэрыIуатэр зэпцIу щыщIидза зэман жыжьэм къыщежьэу ди нобэм къэсыху. Талантым и дэтхэнэ дзыгъэри лъапIэщ абы и дежкIэ, хъумапхъэщ, апхуэдэу щыщыткIэ, джыпхъэу, гъэлъэгъуапхъэу къелъытэ. Зыри кIэрымыхуу, лъэпкъым лIэщIыгъуэкIэрэ къыдекIуэкI ФIыгъуэр къэхутэн, зэуIу щIын, дяпэкIи егъэфIэкIуэн – аращ Нало Заур и гъащIэр зытриухуар. ИкIи а лэжьыгъэ щхьэпэм псэемыблэжу бгъэдэтщ – удзгъэкI гумызагъэм и гъэфIэн цIыкIухэр сакъыу зэрызэрихьэм ещхьу – елIалIэу, егугъупэу, зыщымысхьыжу.
Зэрыфольклорист ахъырзэманым къыдэкIуэу, Налом зыкъигъэлъэгъуащ критик IэкIуэлъакIуэу, литературовед (литературэхутэ) Iэзэу. Лъэпкъ щэнхабзэм и тхыдэр емышыжу зыдж щIэныгъэлI щэджащэм и къэхутэныгъэ лэжьыгъэхэр (я бжыгъэкIэ щэм щIегъу) щызэхуэхьэса тхылъ куэд адыгэбзэрэ урысыбзэкIэ дунейм къытехьащ: «Послевоенная кабардинская поэзия», 1970; «Из истории культуры адыгов», 1978; «ДжэгуакIуэмрэ усакIуэмрэ», 1979; «Этюды по истории культуры адыгов», 1985; «Лъабжьэмрэ щхьэкIэмрэ», 1991; н. ЩIыхь зыхуэфащэхэр
Нало Заур зэхуихьэсыжщ, иджыжри, щIэныгъэм и бгъэдыхьэкIэм тету къыдигъэкIыжащ Бахъсэн узэщIакIуэхэм я Iэужьри («Адаб Баксанского культурного движения», 1991) Елбэд Хьэсэнрэ («Елбэд Хьэсэн. Гукъинэж», 1993) Нало Жансэхъурэ («Нало Жансэхъу. Литературей щIэиныр», 2005) я гуащIэдэкIри.
Абы нэмыщIкIэ, Нало Заур къэуващ «Къэбэрдей литературэм и тхыдэм теухуа очеркхэр» (адыгэбзэкIэ, 1965; урысыбзэкIэ, 1968) къыдэкIыным ехьэлIа лэжьыгъэм и къызэгъэпэщакIуэу (автор гупми ящыщу, псом я лэжьыгъэри иунэтIу).
«Еплъ – къыпхуэIэтмэ, ауэ… уи бгым хуэсакъ», – жиIэгъащ Гёте – езым хузэфIэкIам теухуауэ. ТхакIуэшхуэм а и псалъэхэр уигу къокIыж Нало-къэхутакIуэм хузэфIэкIар зыхуэдизым ущегупсыскIэ.
КIуащ БетIал псэу щIыкIэ адыгэбзэкIэ дунейм къытехьар абы и зы тхылъ закъуэщ («Си гъащIэм и гуащIэр»). УсакIуэр дунейм ехыжа нэужь, абы и щIэиныр щызэхуэхьэсыжа томитIыр къыдэкIыным хуэзыгъэхьэзырар Нало Заурщ. ЕкIуу зэхигъэува, пэублэ псалъэ гъуэзэджи хуитха, комментарийхэри щIигъужа къудей мыхъуу, томитIым хыхьэну тхыгъэхэм ящыщ куэдыр езым къитIэщIыжу, къигъуэтыжу, адэкIэ-мыдэкIэ къыдихыжа пычахуэхэр зэпигъэпщIэжу. КIуащым и тхылъу абы и ужькIэ къыдэкIахэри дунейм къытехьэным хуэзыгъэхьэзырар Налорщ.
Пэжыр жыIэпхъэщ: КIуащ БетIал и творчествэр зыджу ар зыхуэдэ усакIуэр къытхуэзыхутари Нало Заурщ. Абы и ужькIэ хэт сыт итхами, щIагъушхуа щымыIэу нобэр къыздэсым йокIуэкI. Заур и фIыгъэкIи куэд щIауэ десэжащ КIуащ БетIал ди лъэпкъ литературэм и классикхэм ящыщ зыуэ зэрыщытым. 4


Нало Заур зытетхыхьым, ар хэтуи щрети, зы щIэ гуэр хужимыIэу сэ срихьэлIакъым. Ауэ Налом и фIыгъэкIэ къэтцIыхуа, абы лъэпкъ литературэм и тхыдэм къыхиша усакIуэхэри щыIэщ. Аращ Заур «Лъабжьэрэ щхьэкIэрэ» зыфIища и тхылъыр псом хуэмыдэж зыщIри.
Къанэ щымыIэу, псори тIыгъуа защIэщ мы тхылъым ихуа лэжьыгъэхэр – Iэзагъышхуэ хэлъу ухуауэ, бзэ къулейкIэ къэIуэтауэ, авторым зытригъэчыныхь гупсысэхэр щапхъэ IэрыхуэхэмкIэ щIэгъэбыдэжауэ. Апхуэдэщ ПащIэ Бэчмырзэ, КъардэнгъущI Зырамыку сымэ ятеухуа тхыгъэхэр.
Ауэ мы тхылъым и пщIэр нэхъри лъагэ зыщI щхьэусыгъуэ щыIэщ: мыбы хыхьащ Налом тхуихъума усакIуэ зыбжанэм ятеухуа лэжьыгъэхэри. А авторхэм яхэтщ зи цIэкIэ тцIыхуу щытахэри (Сыжажэ Къылъшыкъуэ), дымыцIыхуххэу мыбдеж къыщытцIыхуахэри (Абазэ Къамбот, Куп Хьэжы-Исмэхьил, Къылышбий Исмэхьил, н.).
Ди тхьэкIумэр иджыри зэмыса, зэхэдмыхыхха цIэхэр къихутэу, къигъуэтрэ щхьэж хуэфащэр лъысыжыху и псэм зимыгъэп- ЩIыхь зыхуэфащэхэр
Ауэ сэхуу, нобэми ныжэбэми етIысэхыпIэ зримытыжу мэлажьэ Нало Заур. Си щхьэкIэ, Къылышбий Исмэхьил и усэ гъуэзэджэхэм (абы и «Iуэдыщэр», ди лъахэм теухуар, сыт и уасэ!) хрестоматиер зыгъэдэхэни яхэту къысфIощI. НтIэ, усакIуэр къытхузэIузыхыжари Налорщ. Куп Хьэжы-Исмэхьили аращ (абы и «Адыгэ жьур» дэгъуэ дыдэщ).
къызэрымыкIуэ талант бгъэдэлъщ Агънокъуэ Лашэ (кIуэаракъэ, Франсуа Вийон, адыгэу, зэ дунейм къытехьэжауэ щытмэ, ар, дауи, Агънокъуэ Лашэщ, жыпIэну).
1966 гъэм япэу къыдэкIыгъащ Агънокъуэ Лашэ и тхылъ пIащIэ цIыкIу – «Усэхэр» – КъардэнгъущI Зырамыку игъэхьэзырауэ. «Агънокъуэм къызэрыратхъэ ищIэу щытакъым… – щыжеIэ Зырамыку и пэублэ псалъэм, – … кIуэрыкIуэм здытетым, а дакъикъэм и нэмкIэ илъагъум хужиIэн къигъуэтурэ и усэхэр зэхилъхьащ, нэгъуэщIу жыпIэмэ, импровизировать ищIурэ».
КIуэрыкIуэм тету усэ (уэрэд) зэхилъхьэу, зы псалъэу жыпIэмэ, кIуэрыусэу (импровизатору) къекIуэкIа Агънокъуэр «джэгуакIуэ къудейм къыщымынэу, зыми емыщхь усакIуэщ», – етх КъардэнгъущIым. Ар икIи пэжщ. Апхуэдэ усакIуэ зэрыщыIэр цIыхум яхэзыгъэIуа, абы и Iэужьым щыщ зы Iыхьэ тхылъу ди пащхьэ къизылъхьа КъардэнгъущI Зырамыку пщIэ къелэжь.
ИужьыIуэкIэ Нало Заури Iуэхум хыхьащ. Абы езыми зэхуихьэсыжу щIидзащ Агънокъуэм къыщIэна усыгъэхэр. Лашэ и зэфIэкIыр нэхъ IупщI къэзыщI усыгъэхэр зытхыжари Налорщ (псалъэм папщIэ, «Агънокъуэм цIыхубзым хужиIар», «Агънокъуэм гуащэ хъыджэбзым жриIар», «Агънокъуэм нэпсым хужиIар», «Агънокъуэр Анзорхэ я пхъум зэрыхуэусар», н.). Итхыжам и закъуэкъым, Агънокъуэ Лашэ хуэфэщэн псалъэмакъыр адэкIэ екIуу езышэжьари ар зыхуэдэмрэ зыхуэдизымрэ къытхузэIузыхари Налорщ.

Иджыблагъэ къытIэрыхьащ Нало Заур и лэжьыгъэ щIагъуэ, «Ди литературэм и псыпэр дэнэ деж къыщежьэр?» зи фIэщыгъэр (еплъ: «Iуащхьэмахуэ» ж., 2005, №1).
КъызэрысщыхъумкIэ, тхыгъэр езыр мыин дыдэми, и мыхьэнэм тепщIыхьмэ, тхылъ зыбжанэми пебдзых мыхъунщ.
иужькIэ IуэрыIуатэм къызэрежьэри, Художественнэ псалъэм и псыпэр, литературэу мыхъуу,
IуэрыIуатэу литературэ къызэрыхэтэджыкIри, а тIум (литературэмрэ IуэрыIуатэмрэ) зэдай хьэл-щэну куэд къазэрыдэгъуэгурыкIуэри, ахэр зэрызэщхьэщыкI нэщэнэу, нэпкъыжьэу щыIэр зэрынэхъыбэжри, – дэтхэнэм и гугъу пщIын! – а псори гурыIуэгъуэ хуэдэщ. Абы тхылърэ диссертацэу тратхыхьам гъуни нэзи иIэуи къыщIэкIынкъым. ИтIани…
ИтIани, дымыщхьэхыу, иджыри щIэрыщIэу девгъэгупсысыжыт. А зэрыдигугъэм хуэдэу псори гурыIуэгъуэу пIэрэ? Iуэхум и тэмэмыпIэ дыдэр икIэм-икIэжым къэтщIэну дыхуеймэ, сыт IуэрыIуатэкIэ узэджэ хъунур? Литературэр-щэ? Дэнэ деж дыдэ абыхэм я «хьэсэ гъунэр»? Хэт джэгуакIуэкIэ узэджэнур? УсакIуэ зыфIэпщынур хэт? IуэрыIуатэ мыхъуу, литературэ къэунэхуауэ, лъэпкъым литературэ игъуэтауэ 5 ЩIыхь зыхуэфащэхэр
жыпIэ щыхъунур сытым деж?
Мис а упщIэхэм (нэхъыбэжым) я жэуап тэмэмыр къыщелъыхъуэ Заур и тхыгъэм. ИкIи ар къигъуэтын папщIэ Iуэхугъуищ зэдихьын хуейт.
Япэрауэ, куэд лъандэрэ зэлIалIэ, лэжьыгъэ зыбжани зытриухуа темэр – джэгуакIуэмрэ усакIуэмрэ я зэхущытыкIэр – нэхъри хэгъэзыхьауэ, нэхъ куууэ иджу, япэм иIа гукъэкIхэр иджы гупсысэ тIыгъуам нигъэсыну къалэну зыхуегъэувыж къэхутакIуэм. ЕтIуанэрауэ – нэхъ пасэу къиугъуеяуэ щыта текстхэр, вариантхэр, щапхъэхэр куэдкIэ игъэбагъуэу, адыгэ джэгукIэжьхэм, псом хуэмыдэжу лIэщIыгъуитIым (I–) я зэблэкIыгъуэм ирихьэлIэу псэуа, Iэужьи къызыщIэна авторхэр зэрыгупу, якIэрыху щIагъуэ щымыIэу, ди пащхьэ къригъэувэну, я лэжьэкIэм, я шыфэлIыфэм нэхъ гупсэхуу тхутепсэлъыхьыну. Ещанэу. Иужьрей щIэныгъэм и Iэмалхэр и Iэпэгъуу, нобэрей теорием къыщыунэхуа еплъыкIэщIэхэм фIыуэ щыгъуазэ дэнэ къэна, абы ящыщу езыр арэзы зытехъуэр, и псэм къыдыхьэр къыхигъэщхьэхукIыурэ (ар игъэлэжьэн мурадкIэ), арэзы къэзымыщIыр IуигъэкIуэту, къимыщтэу (ар къызыхэкI щхьэусыгъуэри имыгъэпщкIуу), – аращ Налом и лэжьэкIэр; абы икIи бгъэдэлъщ апхуэдэ зэфIэкI.
А щыр зэдэууэ, зыр зым къыкIэрымыхуу, зэрыIыгърэ зэгурыIуэу щызэдолажьэ Заур и тхыгъэм, зэшхуэзэесуи зыкъыщагъэлъагъуэ.
Зи IэщIагъэм хуэIэзэ цIыхум (пхъащIэм, гъукIэм, н.) и IэбэкIэ къудейм укIэлъыплъыну гухэхъуэщ. Дауи, апхуэдэ IэщIагъэлIым псом япэу и лъэщапIэр лэжьыгъэм хуегъэхьэзыр; и Iэмэпсымэхэр къегъэIэгъуэ, щхьэж здэщылъыпхъэм егъэтIылъ, лъэпощхьэпо къыхуэхъун лъэпкъ и Iэгъуэблагъэм къыщинэркъым, япэу зэIэбынур нэхъ благъэ къещI.
Апхуэдэу Заур бзэм къыщыщIедзэ.
Мы тхыгъэм Iуэхугъуэ куэд къызэщIиубыдэми, къыщIэдзапIэ хуищIар тэмэм дыдэу къыхихауэ си гугъэщ. Сыт щхьэкIэ жыпIэмэ, щIыпIэ Iэджэм щызэбгрыдзауэ къекIуэкI адыгэхэм ящыщу мымащIэм, я лъахэр зэрабгынам къыхэкIыу, я гупэр хамэбзэм хуамыгъазэу хъуакъым (псэун, лажьэу шхэжын нэхъ щхьэусыгъуэ ямыIэми). Тырку, хьэрып, урыс, инджылыз, франджы икIи нэгъуэщI бзэхэмкIи тхауэ лъэпкъым къыхэкIа авторхэм я IэдакъэщIэкI дунейм къытехьащ мызэмытIэу (хамэ щIыпIэм хамэбзэкIэ щытхэурэ абы я классик хъуахэри щыIэщ).
Ауэ, жеIэ Налом, «лъэпкъ литературэр хамэбзэкIэ лажьэ хъуркъым – ар цIыхубэми къагурыIуэркъым, абы лъэпкъ литературэбзэми зригъэузэщIыркъым; дэтхэнэ лъэпкъми и Iэдэбиятыр къызэригъэщIыр и лъэпкъыбзэрщ».
Апхуэдэ еплъыкIэм утеувэмэ, адэкIэ къэнэжыр зыщ: Iуэхур зытепщIыхьынур анэдэлъхубзэмкIэ ятхарщ (яусарщ). Ауэ абдежщ къыщыщIидзэр проблемэ зыфIащхэм я нэхъ зэхэмыбз дыдэм: IуэрыIуатэмрэ литературэмрэ зэрызэтехуэ, зэрызэщхьэщыкI, зэрызэIэпыкI щIыкIэхэм.
ЕтIощIанэ лIэщIыгъуэм фольклорыр (IуэрыIуатэр) нэхъ хэгъэзыхьауэ зыджа щIэныгъэлIхэм, жеIэ Налом, трагъэчыныхь: «IуэрыIуатэр гукIэ яусрэ гукIэ зэрахьэ лIэужьыгъуэщ, Iэдэбиятыр тхыгъэу къожьэри тхылъу къокIуэкI; IуэрыIуатэр къаIуатэ, литературэм йоджэ». 6 ЩIыхь зыхуэфащэхэр
Ауэ езы Налом, апхуэдэ зэхэгъэкIыкIэр къимыщтэу, Iуэхум и пэжыпIэр къихутэну, лъыхъуэу щIедзэ. Абы зэрыжиIэмкIэ, литературэм и къежьапIэр, и къежьэкIэр къэбгъэнэхуэнумэ, тхыбзэм псори тепщIыхь хъунукъым, нэгъуэщI щхьэусыгъуэ къэлъыхъуапхъэщ. ИкIи ар езым къелъыхъуэ, къегъуэт: «… си гугъэщ джэгуакIуэхэм, уэрэдусхэм я авторыгъэр езыхэм къагурыIуэж хъуныр литературей поэтикэм хуэзышэ зыузэщIыныгъэу». А гупсысэ дыдэр нэхъ хэкъузауэ, нэхъ гъэхуауэ: «Литературэр къызэрыщIыкI жылэр авторыгъэращ, ахъумэ тхыбзэракъым». ИкIи усэр «литературэм хуэзышэ авторыгъэм» и зыузэщIыкIэ хабзэхэр къехутэ.
Псом я щхьэу Налом къилъытэр усэр зыхуэдэмрэ езы авторыр абы зэрыхущытымрэщ («усакIуэм и псэр усагъэм зэрыщыIу щIыкIэр»). Заур зэрыжиIэмкIэ, усакIуэм и цIыхущIыкIэр, абы и дуней лъагъукIэр, и гупсысэ-гурыщIэхэр купщIэ зыхуэхъу хабзэр лIыхъужь уэрэд, гъыбзэ хуэдэхэракъым (мыхэр зы жыпхъэ быдэ гуэрым икъузауэ къанэрт), атIэ гъащIэм къыщыхъу Iуэхугъуэ къызэрыгуэкI гуэрхэм теухуауэ, «щхьэхуиту зэхалъхьа усыгъэхэрат». А усэ лIэужьыгъуэри гупитIу зэщхьэщегъэкI къэхутакIуэм: усэ мылъхуэсрэ усэ тIыгъуарэ.
Япэ гупыр. Хуэмыхум, мыкIуэмытэм е адыгэ хабзэм къемызэгъын гуэр зыIэщIэщIам, абы ебэкъуам кIуэрэ пэт хузэхалъхьэнкIэ хъунут усэ хъуэр цIыкIу. АрщхьэкIэ апхуэдэ усэм къикIыр къызыгурыIуэнур абы лъабжьэ хуэхъуа Iуэхум хэзыщIыкIырт. НэгъуэщIу жыпIэмэ, усэм и къалэныр щигъэзащIэр – Iуэхур къыщежьар, къыщIежьар гъэхуауэ къэзыIуэтэж хъыбарыр щигъусэм дежт. Хъыбарыр и мыгъусэмэ, къебжэкIым (усэм) ищIылъэныкъуэр гуэхурти, и мыхьэнэри абы дэкIуэдырт, ауэ щыхъукIэ, зытеухуари мыгурыIуэгъуэу къанэрт.
Усэм зишэщIым-зиукъуэдийурэ зехъуэж. Абы и къэIуэтэкIэIуэхур къэгъэлъэгъуэкIэ къызытехъеикIам и хуэмыныкъуэж мэхъу: зызыIэту лъэтэжа бгъэ шырыр сыткIэ хуэныкъуэж ар къызэрыпща джэдыкIампIэм! Мис ар усэ тIыгъуащ. заузэщI. ИкIэм-икIэжым хъыбарым Апхуэдэ усэ лIэужьыгъуэм и щапхъэу Налом къихьхэм ящыщ Iэмалхэм усэр зыщ мыри: 7
Шхын зымыгъуэтри магъ, Дунеягъэм щытетхэри мэпыхьэ, ТIуми къапыхьыр цIыху нэпсщ.
ПцIы зымыупсым зэхыредз:
ТIуми я нэпсыр шыугъэщ, Умынабгъэу уеплъмэ – къабзэщ, Мо бзийхэм зэщхьу полыд;
Дыгъэ къеIэкIэ – гъущыркъым, Тенджызым хэткIуэкIи – хэгъуащэркъым.
«Нэпсым, цIыху гузэвэгъуэм теухуауэ усэ хьэлэмэт Iэджэ дунейпсо литературэм иIэщ, – етх Налом, – ауэ нэпсым щхьэкIэ «дыгъэ къеIэкIэ – гъущыркъым, тенджызым хэткIуэкIи – хэгъуащэркъым», – жиIэу а гупсысэр уафэм нэс зыIэтыфа сыхуэзауэ сщIэжыркъым, Лашэ фIэкIа».
Пэж дыдэу, дунейпсо лирикэм и антологие зэхигъэувэну нобэ ЩIыхь зыхуэфащэхэр
зыгуэрым гукъэкI ищIмэ, усэ нэхъ дыгъэл, нэхъ тIыгъуа, сыт и лъэныкъуэкIи зэгъэпэща дыдэхэм фIэкIаи химыгъэхьэу, апхуэдэ тхылъым ихуэн папщIэ сыт къыхуэт Агънокъуэ Лашэ и усэм? Апхуэдэ усэуи Лашэ къыпкърыкIар зыкъым икIи тIукъым. НтIэ, а лIэужьыгъуэм литературэ фIэпщыну сыт хуэIуа (а усыгъэхэр тхылъымпIэм щынэса зэманым темыщIыхьауэ)?
ЖаIэж мыпхуэдэ къэхъуауэ: Толстой Лев зыгуэр къеупщIат и романхэм ящыщ зыр зытеухуам, абы и мыхьэнэм ехьэлIауэ. Абы и жэуапыр сэ романым и кIыхьагъкIэ щысхуета къудейуэ аращ, жиIащ тхакIуэшхуэм.
Апхуэдэу, зы псалъэ хэзмыдзу, Нало Заур и тхыгъэр зэрыщыту мыбдеж къыщысхьынт! ИтIанэт гупсысэ тIысауэ абы щызэрыгъуэтыжа псори щызыхэпщIэнур. Апхуэдэ Iэмал зэрызимыIэм къыхэкIкIэ – хэчыхьауэ абыхэм ящыщ гуэрхэм я цIэ къисIуауэ аркъудейщ.
Дауи ирехъуи, мыбдеж мыпхуэдэу щыжысIэну сфIэзахуэщ. Нэхъ пасэу дунейм къытехьа и лэжьыгъэхэм Нало Заур «къыщыщIиуIукIа» псори мы тхыгъэм щызэрогъуэтыж, зыуэ щызэроубыдыжри, куэд щIауэ литературэхутэ щIэныгъэлIхэр гугъу зыдехь Iуэхугъуэ мытыншым (джэгуакIуэмрэ усакIуэмрэ, н.ж., IуэрыIуатэмрэ литературэмрэ зэрызэхущыт щIыкIэм, зэрызэIэпыкI хабзэхэм) екIурэ-ещхьу кIэ щагъуэт. 8
* * * ГушыIэрэ и фIэщрэ къыпхуэмыщIэу, зыгуэрым жиIэгъат мыпхуэдэу: «Нурыр» къыдэкI хъури, псоми сабий усэ ятхыу щIадзащ». Ар мыпэж дыдэми, иджыпсту зыкъомым сабийхэм папщIэ усэ е рассказ зэратхыр пэжщ. Нало Заур сабийхэм яхуэтхэу щыщIидзам щыгъуэ сабийхэм папщIэ зыгуэр итхыу ди республикэм исар Щомахуэ Амырхъан и закъуэщ.
Мыпхуэдэми гу лъытапхъэщ. Щомахуэ Амырхъан зызыхуигъазэ хабзэр еджакIуэ цIыкIухэрт, зи ныбжьыр илъэси 9–12-м итхэрт. Дауи, а ныбжьым ит сабийри хуэныкъуэщ гунэс къыщыхъуну тхыгъэм, удихьэхыу тха усэм, рассказым, повестым. Абы зыми шэч къытрихьэуи къыщIэкIынкъым.
Ауэ хэт жызыIар сабийм даIуэу щыщIидзэр а ныбжьым щынэсым дежу? Иджырей щIэныгъэм къызэрилъытэмкIэ, дунейм къытехьэн и пэкIэ, ныбэм здилъым, сабийр мэдаIуэ. ИкIи зэхех. А зэхихым елъытауэ (фIыкIэ е IейкIэ) зэхъуэкIыныгъэ гуэрхэр игъуэтынкIи мэхъу абы и узыншагъэм (е зэхэщIыкIым), ар белджылы къыщыхъунур нэхъ иужьыIуэкIэми.
Абы шэч къытезыхьэн щыIэми, акъылэгъу къыбдэмыхъун къэгъуэтыгъуей хъунщ, мыпхуэдэу жыпIэмэ: сабий къалъхуагъащIэ дыдэри балигъхэм зэхрагъэхым сакъыу къыщIодэIу; абы тыншу зэхегъэкI – уедэхащIэми, уешхыдэми; къомыпсэлъэжыф щхьэкIэ, жепIэр къызэрыгурыIуэр и фэмкIэ къуегъащIэ.
Апхуэдэу щыщыткIэ, уемыгупсысуи къанэркъым: сыт ныбжьым щыщIэдзауэ сабийм усэбзэкIэ епсэлъэн щыхуейр? Ар къыщалъхуа дыдэм щыщIэдзауэ, жыпIэмэ, ущыуэн си гугъэкъым. Абы щыхьэт хуэ- ЩIыхь зыхуэфащэхэр
хъуну щапхъэхэр гъунэжу ди IуэрыIуатэм иIэщ: сабийр агъэбыгъэм щыхэтми, абы и пэкIи, и ужькIи, и зекIуэгъуэр къыщысми, – абы зэреубзэу, зэрехъуэхъуу, зэредэхащIэу, ар зэрагъэудэIуу, зэрагъэгушхуэу адыгэм къадэгъуэгурыкIуэ усэ-жыIэгъуэ цIыкIухэр.
ЦIыкIу дыдэхэм, сабий садым зи кIуэгъуэхэм, абыи нэмысахэм я деж къыщыщIэдзауэ – лъэпкъым къытщIэхъуэ сабийм пасэ дыдэу (нэхъ пасэхукIэ нэхъыфIщ) зэхахащэрэт адыгэбзэр, абы ирипсалъэу есащэрэт, иужькIэ ящымыгъупщэжын хуэдэу, – а гупсысэм къыпкърыкIыу си гугъэщ Нало Заур сабийхэм яхуитх усэхэр. Езы Налом и жыIэкIэу, икIэщIыращи, адыгэбзэр яIурылъу къэтэджын, адыгэ псалъэм и IэфIыр пасэу къалъэIэсын щхьэкIэ а цIыкIухэми яIэн хуейт езыхэм яхуэгъэза усыгъэ. Мис а лэжьыгъэ иныр (урыс поэзиер къапщтэмэ, мыбдеж уигу къокIыж Маршак С., Чуковский К. сымэ я тхыгъэхэр) адыгэ литературэм япэу къыхэзыхьар Нало Заурщ. Дауи, а IуэхумкIи Заур сэбэпышхуэ къыхуэхъуащ – ар зыхуэIэижь адрей псом я щхьэу – абы адыгэ IуэрыIуатэр фIыщэу зэрищIэр.
Сабийхэм яхуитха тхылъхэм («Инэмыкъуэ», «Аслъэныкъуэ», «Хъуромэ», «КIэфий», «Джэгузэхэшэ», «Дыгъэеджэ», «Нагъуэ щабэрыкIуэ», н.) Налом къыщеIэт адыгэ сабийр зэрыбгъэджэгу, бгъэджэгуури зэрыбгъасэ, зэрыбущий хъун Iуэхугъуэхэр: адэжь щIыналъэм, хэкум, хабзэм, нэмысым, цIыхугъэм, зэныбжьэгъугъэм теухуащ абы и сабий усэхэр.
Ауэ, темэр сыт хуэдэу щрети, абыкIэ Iуэхур зэфIэкIыркъым. Усэ къэсыхукIи IэмалыщIэ къыхуэплъыхъуэн хуей мэхъу. А зызыхуигъазэ сабийм и ныбжьыр, абы фIэхьэлэмэтынкIэ хъунур, и нэ зыфIэнэнумрэ и гум кIэрыпщIэнумрэ – а псори зэи щымыгъупщэу, тхыгъэр зыхуэгъэза цIыкIум деж и гупсысэр зэрынихьэсын IэмалыщIэхэр мычэму къилъыхъуэу икIи Iэрыхуэу къигъуэту мэлажьэ Заур. Абы и сабий усэхэм ящыгъщ лъэпкъ фащэ екIу, адыгэбзэ IэфIкIи тхащ – сабийхэм тыншу къагурыIуэу, ауэ языныкъуэ авторхэм я псэлъэкIэм «сабиифэ» къытрагъэуэн мурадкIэ Iэпэгъу ящI фэрыщIыгъэ купщIэншэм хуэ-хейуэ. * * *
Сабийхэм я мызакъуэу, балигъхэми усэбзэкIэ захуегъазэ Нало Заур. 1959 гъэм дунейм къытехьащ абы и япэ усэ тхылъыр («Бзухэм я бзэр»).
Зэ къеджэм игъащIэкIэ щымыгъупщэжын хуэдэу усэ хьэлэмэт куэд ихуащ а тхылъым. Апхуэдэщ «ГъукIэм и Iэ», «УдзгъэкI», «Анэ», «Бзухэм я бзэ» усэхэр, нэгъуэщIхэри. Псоми ефIэкIыу гъуэзэджэ дыдэу сэ къысфIощI «ГъукIэм и Iэ» усэр.
Адыгэр «гу къабзэ-щхьэ цIапIэкIэ» зэджэ цIыху лIэужьыгъуэр мыпхуэдэу къыщIэкIынщ зэрегупсысыр: «гъукIэ щыхъукIэ, абы и Iэр фIейм хэлъ зэпытщ, фIамыщIыр аращ, гъущIыр аращ…» АрщхьэкIэ апхуэдэу жызыIэну псори зы сатыр закъуэкIэ IуигъэкIуэт хуэдэщ усакIуэм:
Солъагъу сэ фIыуэ лэжьакIуэIэр! 9 ЩIыхь зыхуэфащэхэр
Ауэ мы сатырым къиIуатэр езы авторыр (лирическэ лIыхъужьыр) «лэжьакIуэм» зэрыхущыт къудейрщ. Iэр зыхуэдэр иджыри къытхуиIуэта щIыкIэкъым. «Дауи, къыкIэлъыкIуэ сатырыр арауэ къыщIэкIынщ а къалэныр зи пщэ къыдэхуэнур», – уогупсыс. АрщхьэкIэ…
Ар пхуэмыфащэм – умыубыд…
Узэрыгугъам, узыпэплъам фIыуэ къыщхьэщокI мы сатырым къикIыр: мыр зыхуэгъэзар уэращ, усэм къеджэрщ.Зэгупсысыжыт, жиIэ хуэдэщ усакIуэм, уи IуэхущIафэкIэ, уи дуней тетыкIэкIэ уэ къэблэжьауэ пIэрэ апхуэдэ щIыхь – «лэжьакIуэIэ» бубыдыну («пхуэмыфащэм» жиIэ щхьэкIэ, мы псалъэм мыбдежым къыщригъэкIыр «ухуэмыфащэм» жиIэу аращ, апхуэдэ пщIэ къэблэжьрэ – уэ езыр егупсысыж, жыхуиIэу).
ИкIэм-икIэжым, унос а «лэжьакIуэIэр» зыхуэдэр къэзыгъэлъагъуэ сатырым:
ФIамыщIым фIыцIэу ириIами…
Аращ зэрыхъури: гъукIэм и Iэр фIамыщIым фIыцIэу ириIащ – аркъудейщ мыбдеж «къыщыгъэлъэгъуар». Ауэ абы кIэщIу къыкIэлъыкIуэ сатырым – «ПщIэнтIэпс хьэлэлкIэ ар тхьэщIащ» – щIэлъ щIагъыбзэ гуакIуэм плъэмыкIыу укъызэтрегъэувыIэ, фIы дыдэу плъагъу уи ныбжьэгъужьыр моуэ гуапэу, щабэу къотIыркъа нэхъей. Мыбдеж дауэ уигу къэмыкIыжынрэ Сокъур Мусэрбий и псэлъафэр: «Образнэ псэлъэкIэм къикIыр псалъэ куэдым къахуэмыIуатэр зы псалъэм игъэшэрыуэнырщ». ИкIи, плъэмыкIыу, къытебгъэзэжурэ а сатыритIым щIэрыщIэу укъоджэж: 10
ФIамыщIым фIыцIэу ириIами, ПщIэнтIэпс хьэлэлкIэ ар тхьэщIащ.
Апхуэдэу зы псалъэкIэ, зы сатыр закъуэкIэ куэд къэзыIуэтэф усакIуэу Нало Заур зыкъыщигъэлъэгъуащ и япэ усэ тхылъым. ЕтIуанэ тхылъыр, «Усэхэр», 1973 гъэм къыдэкIащ. Тхылъым ихуа языныкъуэ усэхэр (псалъэм щхьэкIэ, «Ягуэшкъым тхыдэр дэлэн IупщIэу…», «СиIэщ бий куэд инатхэу…», «Сэ бзууэ си анэм сыкъилъхуат…», «Адыгэ шур бий тIощI IущIами…», «Си адэр Iэпхъуамбэ пIащэт…», «Сигу къэкIыху сохъуапсэ…», «ЩIым къытемыпсэр – ар мыдыгъэ…»), сэ сызэреплъымкIэ, ди лъэпкъ поэзием и курыхым хеубыдэ.
Усэр усэмэ, ар, езы Наломи зэрыжиIауэ, «антеннэу дэни нос». Абы пкъы хуэхъур гугъэ лъагэрщ, гупсысэ нэхурщ, псэуэ хэтри цIыхум и гущIэлъапсэм къыщызэрыIэт гурыгъу-гурыщIэ пщтырхэрщ. Апхуэдэ дамыгъэ IупщI ятелъщ зи гугъу сщIы усэхэм. УсакIуэм мыр щыжеIэ тхылъым ихуа тхыгъэ нэхъыфI дыдэхэм ящыщ зым:
Сыхуейкъым ещхьу цIыхур къамэм, Сыхуейщ ещхьыну цIыхур дамэм, ЩIыхь зыхуэфащэхэр
Хуредэ цIыхур псыежэхым, Ирырещхь лъэмыжым
Е щхьэмыжым.
«Усэхэр» тхылъым тебгъэзэжурэ укъыщIеджэн щхьэусыгъуэу нэгъуэщI зыгуэри щыIэщ.
Куэдым къафIощI (е апхуэдэу защI) иужькIэ «застойнэ» зыфIащыжа, иджы IупщIэ зыхуащIыж зэманым къриубыдэу ди къэралышхуэм къыщыдэкIа тхылъхэр къанэ щымыIэу псори пэжым хуэхейуэ щытауэ, тхакIуэ-усакIуэхэри пэж зэрыжаIэным пымылъыххауэ, закъуэтIакъуэххэ фIэкIа ар зыхузэфIэкI щымыIауэ (а закъуэтIакъуэри икIэм-икIэжым щIэпхъуэжын, я хэкур ябгынэн хуей хъуауэ).
Ар Iуэху еплъыкIэ пхэнжщ. Дауи, кIуэрыкIуэм утету «зэфIэбудын» хуэдэу Iуэху джэгукъым ди нэгу щIэкIа лъэхъэнэм ди гъащIэм «фIырэ» «Iейуэ» щызэхэлъэрыхъыхьауэ щыта псор зэпэщхьэхуэу зэхэбгъэбелджылыкIыныр. ИкIи тхыдэтххэмрэ тхакIуэхэмрэ – илъэсищэ бжыгъэхэр дэкIа нэужьи – трагъэзэжурэ, щIэрыщIэжу, икъукIэ ткIия а зэманым тетхыхьынущ. Си гугъэщ «фIы» лъыхъуэми, «Iей» лъыхъуэми, а тIур зэпэзыгъэшэчэфхэми абы щыгъуи жаIэн къагъуэтыну. Ауэ, дауи ирехъуи, жьыр здепщэмкIэ зи гупэр гъэзауэ нэху къекI, дыгъужьыгур зышха журналист гуэрхэм я Iуэху нэхъ тыншми, абыхэм зэраIуатэм хуэдэукъым литературэм зэрызиужь хабзэр.
Ди къэбэрдей литературэр къапщтэмэ, дэ диIащ тхакIуи усакIуи пэжым хуэлажьэу, я напэр хужьу, абы емыпцIыжуи тхэуэ, псэууэ, иужькIэ зыщыукIытэжын гуэри ауэкъудеи кърамытхъэу… Абы и зы щапхъэу къэпхьыфынущ Нало Заур и «Усэхэр». ТIэкIу нэхъ хэгъэзыхьауэ жыпIэмэ, тхылъым дамыгъэ хуэхъуну согугъэ «Ягуэшкъым тхыдэр дэлэн IупщIэу» усэм узыщрихьэлIэ мы сатырхэр: 11
Уэ улIмэ, пэж яжеIэ цIыхум, Зы бзаджи, зы фIи умыгъэпщкIуу.

Нало Заур и прозэм къыхэтэджыкI цIыхухэр я хьэлэлагъкIэ, я псэм и къабзагъкIэ удэзыхьэхщ. Зэ еплъыгъуэкIэ ахэр цIыху къызэрыгуэкIщ, я IэщIагъэкIи адрей къуажэдэсхэм къащхьэщыкIыркъым: вакIуэлIщ, гъукIэщ, фащIэщ. Ауэ нэхъыщхьэр – а «къызэрыгуэкIхэм» я цIыхугъэрщ, я напэрщ, абыхэм я хьилмырщ, къакъуэщ лIыгъэрщ.
ТхакIуэм хуэIэзэу хъыбарыр еукъуэдийри, и персонажхэр зыхуэдэр IупщIу къыщылъэгъуэн къэхъукъащIэ хедзэ, е, езы Налом и псалъэкIэ жыпIэмэ, абыхэм я «дыщэ гъэпщкIуар дурэшым къыдезыгъэхыжын» щхьэусыгъуэ екIуу къахуегупсысыф. Абы къыхэкIкIи ахэр зищIысымрэ зыхуэдэмрэ, уи пащхьэ къитым ещхьу, уолъагъу.
Сабий хей дыдэм ещхьу псэ щабэщ икIи угъурлыуэ тэмакъкIыхьщ Сэхьид Набдзэшхуэ, хэбгъэзыхьми, и пIэм къыпхуишу зы псалъэ жагъуэ къыпхужьэдэмышыну («Сэхьид Набдзэшхуэ и хъыбар»). Зэгуэрым, щIымахуэ жэщу, абы и витIыр ядыгъуат, жи. Шэч хэлъкъым, ар нэгъуэщI зыгуэру щытамэ, къэгубжьыну, щIэпхъуэну, псалъэ ЩIыхь зыхуэфащэхэр
дыдж къыжьэдэкIыну зыри хуэIуатэкъым. Ауэ Сэхьид, сэх лъэмбыр куууэ къызэрытIар щилъагъум, жиIар куэдым я фIэщ мыхъунщ: «ТхьэмыщкIэ, – жери игу щIэгъуат витIыр зыдыгъуам. – Ныжэбэ уаем мыр къэзытIа мыгъуэр пIыщIакъэ?!»
Зауэ IэнатIэ гугъур кърихьэлIэри, и лъакъуэ лъэныкъуэр хилъхьарэ ныкъуэдыкъуэми, и напэр ихъумауэ унэм къигъэзэжащ адыгэлI нэс ТIытIу («ТIытIу и дыгъэ шыщIэр»). Ауэ иджыри зэкъым гъэунэхупIэ зэрыIууэр. Псом хуэмыдэжу дыджт абы и къуэ закъуэр псым зэрыфIихьар (ар нэхъри хьэлъэ къэзыщIи Iуэхум хэлът: псы къащIэуам сабиитIри, езы ТIытIу и щIалэмрэ абы и ныбжьэгъу цIыкIумрэ, зэуэ къыхихыжыфынутэкъыми зи лъакъуэ лъэныкъуэм фIэкIа къызыдэмыбз мо ныкъуэдыкъуэми, зыр ерагъыу къыхехыж, кIэлъытригъазэу етIуанэри къыхихыжын и мураду, апщIондэхункIэ псы къиуам сабийр епхъуатэ… ар езым и къуэрат).
ТIытIу псы къиуам къригъэла щIалэ цIыкIум, Мэд, и адэ Хъымыщи къыщIокI сыт хуэдэ псэзэпылъхьэпIэми лIыгъэ иIэу къыхэкI ТIытIу нэхърэ мынэхъ хуэмыхуу.
«Зы пщэдджыжь гуэру, ТIытIу зриудэкIыу унэм здыщIэтым, «ТIытIу!» – жеIэри къоджэIар. ЩIэкIмэ – Унэрыт Хъымыщ, дыгъэ шыщIэм хуэдэу Мэди къыбгъурыту! ТIытIу Iэнкуну щызэщIэувыIыкIым, Хъымыщ, и къуэм и дамитIыр еубыдри, къыхуегъэкIуатэ:
зэм.
Нартыжь пэлъытэкъэ а лIитIыр! Зым, псым игъэгужьея сабиитIыр щилъагъум, и быныр къегъанэри, къимылъхуар япэ ирегъэщ. Адрейм, шынагъуэм къебгъэла сабийр иджы уэращ зи быныр, жыхуиIэ щIыкIэу, мо тIур зэрешалIэ, езыр йокIуэт…
Апхуэдэ щапхъэ гукъинэж куэд къыхэбгъуэтэнущ Налом и проНало Заур и лэжьэкIэм (и тхэкIэм) хэзыщIыкI вакIуэлIым мыпхуэдэу жиIэну къыщIэкIынт: куууэ мавэ – щIы щхьэфэр триупсыкI къудей мыхъуу, щIыгулъым и IэфIыр къызэригъэдзэкIыу.
Зы бзаджи зы фIи имыгъэпщкIуу жыжьи къыщриупщIэу итхащ Налом и новеллэхэр. Куэдрэ къэхъуркъым ар – хэIущIыIу хъурэ псоми занщIэу зы тхылъ къызэдапхъуатэу. Ар и натIэу къыщIэкIат Заур и новеллэхэр щызэхуэхьэса «Къру закъуэ» тхылъым (1981).

Нало Заур и бзэр-щэ!
Адыгэхэм мэкъу екIуу зэрахьэфу щытащ. И уэшхкIи и хуабэкIи къызыхуэтыншэу игъуэ нэса мэкъу дыгъэлыр и мардэр фIэмыкIыу пыупщIа, тэмэму Iэнэ щта, и чэзуми зэщIэлъхьэжа хъуамэ, гухэхъуэщ апхуэдэ мэкъу пыпхъуэ къакъутэу урихьэлIэныр! ФIы дыдэу хъума дыщэплъ нэхъей, абы и теплъэ къудейр-щэ! Хьэмэрэ щхьэр гуапэу игъэуназэрэ псэм IэфI къыщыхъуу абы мэ гуакIуащэу къыхихыр-щэ!
Абы ещхьщ Нало Заур Iурылъ адыгэбзэр.
– Мэ!..» 12 ЩIыхь зыхуэфащэхэр

Нало Заур и цIэмрэ и пщIэмрэ я мыхьэнэр абы и Iэ зыщIэдза тхыгъэхэм фIыуэ ящхьэдох. Зыкъым икIи тIукъым и гулъытэрэ и чэнджэщкIэ ар дэIэпыкъуэгъу зыхуэхъуар. Литературэм е щIэныгъэм гъуэгу щыпхызышыну мурад зыщIа ныбжьыщIэм Заур и чэнджэщкIэ къыхих хабзэр, нэхъ гугъуми, нэхъ захуэщ.
ЖаIэ, хадэм зы дэшхуей итмэ, абы адрей жыгхэм я пащхьэ санитар къалэн щигъэзащIэу: и сэбэп екIыу, хадэри зэрыщыту иузэщIу. Си гугъэщ Нало Заур ди деж апхуэдэ къалэн щигъэзащIэу. Хьэмид,
филологие щIэныгъэхэм я кандидат

ЩIэныгъэлIыр, джэгуакIуэр, лъэпкъыр
Езым итхами, нэгъуэщIхэм я тхыгъэхэр зэхуихьэсыжами, Нало Заур тхылъ щхьэхуэу зы тIощIрыпщI и Iэдакъэ къыщIэкIащ. Ар Iуэху цIыкIурэ инрэ нэрылъагъу къэсщIын щхьэкIэ, зы тхылъ закъуэм и тхыдэм сыкъытеувыIэнщ.
1971 гъэм Налом и кандидат диссертацэр пхигъэкIри, къэхутэныгъэ темэщIэу къищтащ лъэпкъ литературэм и къежьэкIэ хъуам теухуа лэжьыгъэ. ЩIэныгъэрылажьэхэм я нэхъыбэм зэрыжаIэщи, зи тхыдэр илъэс пщIы бжыгъэ зыбжанэ нэхъ иримыкъуа литературэхэм къежьапIэу яIэр псынащхьитIу зэхолъадэ: зыр цIыхубэ IуэрыIуатэрщ, адрейр зи тхыдэр лIэщIыгъуэрыбжэу зызыужьа литературэхэрщ. Абы щыгъуэми, «лIэщIыгъуэрыбжэу» щыжаIэм деж япэ дыдэу ялъытэр, дауи, урыс литературэ уардэу зи жьауэр лъэпкъ цIыкIу Iэджэм я щэнхабзэм тридзэрт. Ар псоми апхуэдизкIэ хьэкъыу япхыкIати, зэ къащта хъуа пщалъэм шэч къытезыхьэжи, ар къэзыкъутэфын щыIэу къэзылъыти гъуэтыгъуафIэтэкъым. Заури а гъуэгу дыдэм тету и лэжьыгъэр зэфIигъэкIыну и гугъат. Ауэ щIэныгъэлIыр и фIэщу Iуэхум еувалIэу материал зыкъом щызэпилъытым, адыгэ литературэм и тхыдэр къупхъэ хьэзырым имызагъэу къыщIокI. Япэрауэ, зи къэралыгъуэшхуэм дыхиубыдэ лъэпкъым и литературэм нэмыщI, къуэкIыпIэ лъэпкъхэм я тхыгъэ хабзэми я жьыр къытщIихуат (иужькIэ абы къыпкърыкIащ «Бахъсэней узэщIакIуэхэм я щэнгъасэр» лэжьыгъэшхуэмрэ къуэкIыпIэ щэнхабзэм и псыщхьэр адыгэхэм я зыужьыныгъэм зэрыхущытам теухуа статья гупрэ). ЕтIуанэрауэ, литературэ узэщIауи пхужымыIэну, ауэ IуэрыIуатэми щхьэщыкIыу зы къэхъугъэшхуэ зэрыщыIэр наIуэ къэхъуат. Мис а етIуанэращ нэхъри къызэкIуэцIыкIар: ар пасэрей жьэрыIуатэ гъэпсыкIэм тету, ауэ зыуса авторыр белджылыуэ къекIуэкI уэрэдыжьхэмрэ макъамэ зыщIэмыт усэхэмрэт. Литературэ усыгъэм хуэдэу тхылъ имытми, абыхэм ящыщ дэтхэнэми зыусам и нэщэнэхэр хэплъагъуэрт. Апхуэдэт, псалъэм папщIэ, Таукъуэ Лъэпщыкъуэ, 13 ЩIыхь зыхуэфащэхэр
Абазэ Къамбот, Мыжей Сэхьид, ПащIэ Бэчмырзэ, Сыжажэ Къылъшыкъуэ, ХьэхъупащIэ Амырхъан сымэ яуса уэрэдхэр, ардыдэхэм, хьэмэрэ Агънокъуэ Лашэ хуэдэхэм я Iэужьу къэна усэхэр, псалъэ шэрыуэхэр. Зы мащIэм зы мащIэ къыпыувэурэ, щIэныгъэлIым дежкIэ наIуэ къэхъуащ пасэрей джэгуакIуэжьхэм я IуэхущIафэу щытар IуэрыIуатэ хабзэм тет щхьэкIэ, литературэ дыдэм Iуэхур хуэзышэ зы пкъыгъуэ уардэу зэрыщытыр. Абы нэмыщI, гу лъызытэ щымыIэурэ екIуэкIауэ нэгъуэщIхэри къыщIощ: джэгуакIуэхэм къалэнышхуэ зыхуагъэзэщIар литературэм и закъуэкъым, атIэ абыхэм я фIыгъэ хэлъщ лъэпкъым и профессионал гъуазджэм и пкъыгъуэ зыбжанэ къызэрыунэхуами зэрызаузэщIами. Пэжщ, джэгуакIуэхэр лъэпкъ щэнхабзэм и зы Iыхьэу зэрыщытыр Налом ипэжкIи ящIэрт, ауэ абыхэм я творчествэм и мыхьэнэмрэ а творчествэм лъэпкъ литературэм, гъуазджэм я деж щигъэзэщIа къалэнымрэ зыми къипщытатэкъым. Ар къэмыпщытамэ, лъэпкъым и тхыдэм щыщ зы Iыхьэ нэхъ дахэ зэIумыбзу къанэрт. Литературэм и тхыдэм и зы пакIэ къэзыхутэну мурад зыщIа Налор гъуазджэм и пкъыгъуэ зыбжанэм зэделэжьын хуей мэхъу. Абы нэмыщI, джэгуакIуэхэм я Iэужь холъагъуэ гъэсэныгъэ-ущииныгъэми, хабзэ-бзыпхъэ зехьэнми, щIэныгъэми, гъащIэм мыхьэнэ щызиIэ нэгъуэщI Iуэхугъуэхэми.
Iуэхур апхуэдэу къыщыщIэкIым деж хэзэрыхьыжыр мащIэкъым. Ауэ Налор хэзэрыхьакъым, щIегъуэжуи щIилъэфыжакъым, илъэс зытIущым зэфIигъэкIыну и гугъа лэжьыгъэм нэхъ пIалъэ кIыхькIэ зиукъуэдия мыхъумэ. Ар, бгыр икъутэну мурад зыщIам хуэдэу, и пщэ дилъхьэжа лэжьыгъэм йоувалIэ. Псом япэу щIэныгъэлI ерыщым материалу игъуэтыр зэхуихьэсу щIедзэ. ИкIи пIалъэ кIэщIым къриубыдэу теорие и лъэныкъуэкIэ нэхъ щхьэпэу щыIэ лэжьыгъэхэм зыщегъэгъуазэ. Архивхэм зэрыщIэсым нэмыщI, адыгэ щыпсэу щIыналъэхэм материалхэр щызэхуехьэс. Емызэш шэрыуэ мэхъу, жыхуаIэрати, ар ауэрэ щыгъуазэ мэхъу, адыгэ джэгуакIуэ пщIы бжыгъэхэм я гъащIэмрэ я IуэхущIафэмрэ щхьэж и Iэужьыр щыуагъэншэу зэхегъэбелджылыкI. КъинэмыщIауэ, Налом адыгэ джэгуакIуэхэр ирегъапщэ нэгъуэщI лъэпкъхэм яIа гъуазджэрылажьэхэм. КъызэрыщIэкIымкIэ, адыгэ джэгуакIуэжьхэр Азием, Европэм щыпсэу лъэпкъхэм езыхэм хуэдэу яIахэм зыкъомкIэ ещхьщ. Абыхэм я фэгъущ, псалъэм папщIэ, ижьрей алыджхэм ягъэлъапIэу щыта рапсодхэмрэ аэдхэмрэ, нэхъ иужьыIуэкIэ щыIахэм ящыщщ нэмыцэхэм я уэрэдусрэ артистхэу шпильманхэр, британ лъэпкъхэм я скальдхэмрэ бардхэмрэ, урысхэм я скомороххэр, Кавказым ис лъэпкъ зыбжанэм ягъэлъапIэ ашугхэр, къэзахъхэм я акынхэр. КъызэрыщIэкIымкIэ, дунейпсо щэнхабзэм зэрызиузэщIыну гъуэгухэр къыщыхахым, адыгэжьхэри хьэрэкъуакIэ дэсакъым икIи ар куэдкIэ зи фIыщIэр пасэрей джэгуакIуэхэрщ.
НэгъуэщI лъэныкъуэкIэ укъыщеплъмэ, Налом и лэжьыгъэшхуэм хуэдэ илъэс зытIущым птхын щхьэкIэ, узыхуей псори хьэзыру, материалхэр зэхэхауэ, утIысу тхылъ пщIыжын фIэкI къыхуэмыту щытын хуейт. Ауэ Налом псори щIэрыщIэу къиулъэпхъэщыжыну, налъэ зырызурэ зэIуищэу, къигъуэтахэр зы жыпхъэм иригъэзэгъэжыну къыпэщылът. Апхуэдиз лэжьыгъэр е щIэныгъэлI гупым игъэзэщIэн хуейщ, е лIы закъуэм и пщэ дилъхьэжамэ, и гуащIи и зэмани еблэж хъунукъым. 14 ЩIыхь зыхуэфащэхэр
МыдэкIэ, гуп ущыхэткIэ, ящIэр ядэпщIэн хуейкъэ: Заур и лэжьэгъухэм гупу фIэкIа пхуэмыгъэзэщIэн зы лэжьыгъэшхуэ дыдэ къалъыкъуэкIащ: ар «Адыгэ уэрэдхэмрэ пшыналъэхэмрэ» фIэщыгъэр иIэу том зыбжанэ хъу тхылъ гъэхьэзырын зэрыхуейрт. Сэ фIыуэ сыщыгъуазэщ а тхылъыр сыткIи зэпэщу дунейм къытехьэным Налом и гуащIэшхуэ зэрыхилъхьам.
Арати, джэгуакIуэ темэм елэжьыныр аргуэру кIыхьлIыхь мэхъу. Ауэ Налор къикIуэтыжхэм ящыщтэкъыми, и къэхутэныгъэ планхэм хэмыт щхьэкIэ къимыгъанэу, а Iуэхум ерыщу йолэжь. Къэбэрдейм, Шэрджэсым, Адыгейм джэгуакIуэу исахэм я цIэхэр къегъуэтыж, я Iэужьхэр зэхуехьэс, ахэр лIэужьыгъуэкIэрэ зэхегъэкI. Зэуэ тхылъышхуэ игъэхьэзырыну темыгушхуэми, и статьяхэр щIэныгъэ журналхэм къытрырегъадзэ, щIэныгъэ конференцхэм докладхэр щещI.
Абы хэтурэ, ауэ зэкIэ хунэмыгъэса щIыкIэу, къэралым и лэрыджыр къыдэзыгъэзеижа «зэхъуэкIыныгъэ» лъэхъэнэр къэсщ, политикэр гъащIэм и зы Iыхьэу унагъуэ къэс щIыхьэри, Наломи и лэжьыгъэм пэрыкIыу хэку Iуэху зэрихуэн хуей хъуащ. Куэдым ящIэж а зэман зэхэзэрыхьам ди лъахэр мафIэшхуэ хэмыхуамэ, абы Заур и фIыщIэшхуи зэрыхэлъыр. ИтIани зэрыщIэныгъэлIри, и джэгуакIуэ темэри щыгъупщакъым. А дуней зэхъуэкIыгъуэ лъэхъэнэм къриубыдэу Заур къытрыригъэдзащ адыгэ джэгуакIуэшхуэ Агънокъуэ Лашэ, ПащIэ Бэчмырзэ, Сыжажэ Къылъшыкъуэ сымэ ятеухуа тхыгъэ щыпкъэхэр. А зэман дыдэм итхащ Къэжэр Индрис, ЩоджэнцIыкIу Алий, Елбэрд Хьэсэн, КIуащ БетIал сымэ, нэгъуэщIхэми ятеухуа статья купщIафIэхэр. Апхуэдэу дунейм къытохьэ джэгуакIуэхэм я къалэну щытахэр, я IуэхущIафэ зыбжанэр щызэпкърыха тхыгъэхэри.
Ауэ адэкIэ-мыдэкIэ щызэбгрыдза тхыгъэ кIапэлъапэ псори шэщIауэ зы лэжьыгъэу къэлъагъуэртэкъым, езы Заури и ныбжьыр хэкIуатэрт. И гъащIэм щыщ зы Iыхьэшхуэ зытригъэкIуэда, лъэпкъ тхыдэм дежкIи мыхьэнэшхуэ зиIэ темэр нэмыщIысауэ къызэрынэр дэри дигу къеуэрт. Дызэдытегушхуэри, Налом джэгуакIуэ тематикэм ехьэлIауэ итха псори зэхуедгъэхьэсыжри къедгъэгъэтIылъащ. АрщхьэкIэ, зэрыжысIащи, къигъэтIылъа псор зэпыбгъэувэж къудейкIэ зы къэхутэныгъэ укъуэдия хъунутэкъым. Зыр щIэныгъэ сборникым щхьэкIэ итхащи, къэхутэныгъэм и хабзэм ткIийуэ тетщ, адрейр цIыхубэм яхуэгъэза журналым тещIыхьащи, нэхъ къазэрыгурыIуэным хуэгъэпсащ, ещанэри нэгъуэщI зы щхьэусыгъуэкIэ итхащи, стилистикэкIэ модрей тIум языхэзми техуэркъым. Зыврэ зышрэ зэпэщIэпщIэм хуэдэщ. Зыр зым зыгуэркIэ къыщхьэщыкIыурэ тха къомыр зэхуэпхьэсыж щхьэкIэ, пэрэ кIэрэ зиIэ лэжьыгъэ шэщIа хъуркъым. Ахэр зэгъэзэгъыжын, зы жыпхъэм игъэувэн, щIэныгъэ логикэм и хабзэкIэ зэкIэлъыхьыжын хуейт. Сытми, Заурыр тогушхуэри, щIэрыщIэу Iуэхум йоувалIэ. Зэман дэкIыу, Iэрытх пIащэ къыщигъэтIылъам щыгъуэ, езыми, абы и Iуэхум щыгъуазэ дэри «уэху» жытIэжами хъунут. Ауэ тхыгъэр щIэныгъэ редактурэ хуэныкъуэт – ар Iэмал зимыIэщ. Ари зэрымытыншыр мы зы щапхъэм къегъэлъагъуэ: тхылъыр псалъащхьиблу зэхэлъщ, абы щыщ дэтхэнэми цитатэрэ архив материалу щэм щIигъу къыщыгъэлъэгъуэжащ, щитI къыщыхьаи хэтщ! А къомыр къэпщытэн, гъэтэмэмын, дэтхэнэ зыми тетхэжа бжыгъэхэр текстым хуэхьыжын хуейтэкъэ. ЗыщIым нэхърэ еплъыр нэхъ Iэзэщ, щIыжаIэр я нэхъ Iэзэми 15 ЩIыхь зыхуэфащэхэр
зыгуэрхэр IэщIокIри аращ. Мис ахэр редакторым къыхигъэкIыжын хуейщ. Дауэ мыхъуми, абыи зыгуэрурэ дыпэлъэщащ, езы авторри арэзы техъуэу, тхылъри нэхъыфI ихъукIыу.
Илъэс плIыщI ипэкIэ зыхуэдэр езы Нало Заури къыгурымыIуащэу зи ужь ихьа къэхутэныгъэр тхылъ щхьэхуэу 2011 гъэм дунейм къытехьащ, «Институт джегуако» фIэщыгъэцIэр иIэу. А тхылъыр адыгэ лъэпкъым и щэнхабзэ тхыдэм щыщ зы Iыхьэшхуэ хъуащ, уригушхуэн, уи щхьэри уи адыгэцIэри ирилъапIэрэ ирилъагэу щытын хуэдэу.
ГЪУТ Iэдэм, филологие щIэныгъэхэм я доктор
Новеллэхэр
НАЛО Заур
Дыгъэ шыр
ПщIэжрэ уэ япэ дыдэ дыгъэм ущыIущIар?
Сэ пщэдджыжь гуэру ди адэм и куэщIым сису пырхъуэм сытест: сылIыжьыкъуэти, сыщIалэ гъэфIэнт, ухуеймэ лIыжь уэршэрхэми сахэс хъурт. Абдежым къызолъагъу ди пщIантIэ удзыпцIэм хэкIутауэ къаз шыр цIыкIу къом хэпкIэрапкIэу хэсу – удзым пэкIэ еIэмэ, пхэкIэ къигъэтIысыжу. ПщIантIэр щхъуантIабзэт, къаз шырхэр IэшкIэ гъуэжь цIыкIухэт.
– Мор сыт, Бабэ? – Iэпэ хузоший къаз быным. – Къаз шыр цIыкIущ, – жи, – ахэр.
Абыхэм ящыщ зы дэкIуеяуэ уафэ джабэм кIэрысу си нэр хуозэ. Уафэр къащхъуэт, къаз шыр гъуэжьыбзэм дыщэ кхъуакIэ Iутщи, и кхъуакIэхэр жьым зэрехьэ. Си нэр къицIыщхъукIри:
– Къаз шыр цIыкIу! – жысIащ, Iэпэ хуэсшийуэ.
– Ар дыгъэщ, делэ, дыгъэ.
– Дыгъэ…
А псалъэр къаз шыр гъуэжь цIыкIум апхуэдизкIэ ещхьти, куэдрэ сфIызэхэгъуащэу щытащ къаз шырымрэ дыгъэмрэ я цIэхэр. Нэхъ сыкъыдэкIуэтея нэужь къэзгъуэтащ а дыгъэр зэщхь дыдэр: ди шыгъуэгу хадэм итт зы сэхураныщхьэ гъэгъаи ар и нэр къижу дыгъэм худэплъейрт, езы дыгъэри абы гуфIэу къыхуепсыхырт. Сэ абы сэхуран хужаIэу къыщысщIар зыкъом дэкIауэщ: ар дыгъэм ещхьыркъабзэу дыщэ нэкIут, и дыщэ кхъуакIэхэр жьым зэрихьэуи, «Дыгъэ шыр» фIэсщащ.
Апхуэдэу дызэрыцIыхущ дыгъэм дэри зэдэджэгуэгъуу зэман зыбжанэ етхьэкIащ: псым сыкIуэмэ, ныздэкIуэрт, мэзым сыкIуэмэ, си гъусэт, жэщкIи зэгъусэу дыгъуэлъыжырт. Дыгъэр сщIыгъумэ, зэикI сызэшыртэкъым. Пщэдджыжьым жьыуэ сыкъыщылъэтрэ:
Дыгъэ нэкIуплъ, Дарииплъ джанэ, Уи джанэр щыхи къыщIэкI, 16 ЩIыхь зыхуэфащэхэр
КъыщIэкIи къытхэпсэ, Псы архъуанэр гъэхуабэ,
Губгъуэ мэракIуэр гъэхъу, Хъарбыз хъуа къэгъэкI, Ди чыцIым и натIэм къебзей! – жысIэрэ сыджамэ, гуфIэжу, и Iэхэр Iэтауэ къыщIэжырти, Пхъэш мэзыжьым и щхьэм къытеувэрт. Апхуэдэурэ балигъ сыхъуху сыкъисыгъащ. Куэдрэ бжьыбжьу щытащ ар зэпхъуа си гур – мыхъужу, иджыри зэзэмызэ къыщыхэдзэкъыкI къохъу.

Зэрыхъуаращ. Еуэри ди гъунэгъум къущхьэ хъыджэбз хьэщIэ къахуэкIуащ. Ар япэ дыдэ щыслъэгъуам цыплърэ уэгуш Iейуэ къысщыхъуат. Хъыджэбз дахэу къыщIэкIамэ, сыукIытэнурэ, пщыхьэщхьэщыс екIуэкIыныр щызгъэтыжынут. Мы дунейм теттэкъым сэ дахэм фIэкIа зызыпэщIэзмысэф. Ди Урыхужь я нэхъ Iейуэ къыщиуам къысфIэмыIуэхуу сызэпрысыкIырт. Зэныбжьэгъу щIалэжь цIыкIухэр дызэзэуамэ, гъуэгыу есхужьэжырт. Дызэбэнами, зыкъытрезгъадзэртэкъым. Еджэным Iуэхур хуэкIуа нэужьми, сипщэкIэ зыгуэр къэзгъэувыртэкъым. ГъукIэным сыхуежьэри – аргуэрыжьт. Ади къуэши симыIэж пэтми, цIыху зытезмыгъакIуэу унагъуэр сIыгът. Сэ IэубыдыпIэ зыхуэзмыгъуэтыр дахэрат. СыщыцIыкIуами, балигъ сыхъуа нэужьи хъыджэбз дахэ сыхуэзэнкIэ Iэмал иIэтэкъым: си Iэпкълъэпкъ пщыкIутIыр къызэмыдэIуэж хъурт – си IитIыр щыщIэздзкIэ схузэгурыгъаIуэртэкъым, си лъакъуэхэр зэрихъэрт, си Iупэхэм гъырэ гуфIэрэ умыщIэну зызэблашырт. Мис абы щхьэкIэ хъыджэбз дахэ слъагъу хъуртэкъым – икIи сащышынэрт, икIи сафIэлIыкIырт. Сэ схуэмыхьыххэрат, сехъуапсэу къафIэщIынущ жысIэрти.
Арати, хъыджэбз хьэщIэр цыплъу къыщыщIэкIым къысфIэмыIуэхуу секIуэкIыурэ нэIуасэ дызэхуэхъуащ.
Зэгуэрым ди танэр кIуэдри жэщ къэтати, пщэдджыжьым кIэху къыщищIым сыкъыщалъэфри лъыхъуакIуэ срагъэжьауэ Ипщэ Банэ сыкъикIыжырт. Колхоз щхьэлыжьым ипщэIуэкIэ сыкъэсыжауэ удз гъэгъа зэхуихьэсу хьэмбыIуу щыс хъыджэбз хьэщIэм сыкъыбгъэдохьэ. Емынэм ныдихуат ари пщэдджыжь нэмэзым удз щыпэ! Сыкъыщыбгъэдыхьэм, и щхьэ плъыжьыр къиIэтщ, къыдэплъейри пыгуфIыкIащ: си псэр къаскIэри Iазэ и нэкIур дыгъэм ещхьу къэслъэгъуащ, и дыщэ кхъуакIэхэр урыху акъужьым зэрихьэу. Iазэ абы гу лъимытэуи удз гъэгъа Iэрамэр къегъэпIий – ахэр дыгъэ цIыкIу защIэхэт, якухэр дыщэ хъурейрэ нэбзий хужьыбзэ яIуту.
– Мыхэр дыгъэ шырщ, – жи хъыджэбз хьэщIэм.
«Ахэр дыгъэ шырмэ, уэ удыгъэ анэщ», – жи си гум: Iазэ и нитIыр къуэлэнт, дыщэ IуэнтIа щIэлъым нэхъей, жыхапхъэм ещхь и нэбжьыц кIыхьхэри дыгъэ кхъуакIэт.
Псом япэ си IупитIыр си унафэм щIокI – гъырэ гуфIэрэ къыпхуэмыщIэну зызэблаш, итIанэ си IитIыр, здэсхьын сымыщIэжу, лей мэхъу, сыIукIыжынщ щыжысIэкIэ, си лъэр къыздэмыбзыжу къыщIокI. Iазэ мэгуфIэ, сэри си щхьэм сыхуимытыжу зызэфIызош…
… Пщэдджыжьышхэ сышхэри кIыщым сыкIуащ. 2 Заказ № 123 17 ЩIыхь зыхуэфащэхэр
Бригадирыр къэкIуауэ къыспэплъэу къыщIэкIащ, мэкъуауэхэм я шэмэджхэр зэрауIун сыдж сигъэщIыну.
– Къепщэ! – жысIэри гъущIыр пэрыслъхьэри сыувыжащ.
Бригадирым и дзэлыфэр тIауэ къызоплъ:
– Уэ мэтыр зи мыхьэмэт, гъущI цIынэр сыдж хъурэ?

– ГъущI цIынэщ, зо, а пэрыплъхьар…
Щытхэм щыщ гуэр къопсалъэри:
– Щхьэ ущыхьа, – жи абы. – Ар езым ищIэркъэ? Пэрилъхьамэ, зы бэлыхь пхуищIынущи аращ.
Сэ абы я псалъэмакъыр жыжьэ къиIукI хуэдэу фIэкIа зыхэсщIэркъым. Сэ гъущIыр дыгъэм ещхьу хужьу согъэплъри хэсхуу щIызодзэ – ар си уадэм зэрыхуэжыIэщIэм срогуфIэ, сэ къысщохъуж сытри слъэкIыу, сытри сщIэфу, си Iэ бланитIым я Iэмырымрэ я зэфIэкIымрэ сропагэ, си нитIым я жанагъыр согъэщIагъуэ. Мы гъущI къыспэщIэхуари емынэ гуэр хъунщ – и пэнцIыв хъурейр дыгъэм хуэдэу маблэ, къапщIий кхъуакIэ IущIыхьыжамэ, Iазэ и дыгъэ шырхэм ещхь хъунут. Ауэ упщIыIужмэ, сыт епщIэжын, фIыцIэ хъункъэ! Дыгъэ фIыцIэ щыIэ? Бетэмал, ар мыупщIыIужу бгъэплъ хъууэ щытамэ аратэкъэ!
– Iа-зэ ды-гъэщ! Iа-зэ ма-зэщ! – къреш си уадэм. Ярэби, Iэмал гуэр щымыIэу пIэрэ ар лыду къигъэнэну? ИкIэ пхъуэмэ… е саут хэбгъэтIысхьэмэ, дауэ хъун? Хьэуэ, ар цIуугъэнэ къудейщ, мыр дыгъэм ещхьу гуащIэрэ лыду щытын хуейщ.
– Зау! зау! дин! зауэ-зэуэ, дин-дин-дин! – къофэ, хетIэ си уадэм, си лъакъуитIми абы зыдащI. Уа, мы дыгъэ цIыкIум и къапщIийхэр кхъуакIэм хуэдэу псыгъуэ кIыхь щIамэ мынэхъ дахэу пIэрэ?
– Лей гугуэ-лэгуагуэ, лэгуагуэ-лэгуажьэ, тригуагуэ-триупIащIэ, триупIащIэ-триуштIакъуэ…
– Уа, мыр делэ хъуа си гугъэщ, сыт шейтIаныбзэ мыбы къибжыр! – къоцырхъэ си тхьэкIумэм зы макъ гуэр, щIы щIагъым къыщIэIукI хуэдэу.
– Уэлэхьи, а иуIури а къибжым ещхьыжмэ…
– Ей, дуррач, пщIэр сыт?..
– ыI? – сыкъыдэплъеймэ, бригадирым зешхыхьыж, нэгъуэщI зыгуэри мэдыхьэшх.
– ПщIэр сыт, зоIэ! Гуащэ хьэпшып пщIырэ, хьэмэ я шэмэджхэр зытрауIухьын ямыIэу мо Къубатий шытх кIэрытхэм уахуэлъащэрэ? ПщIэр сыт, делэ умыхъуауэ щытмэ, ы?
Си Iэдэпэм пылъым сеплъыжмэ – «дыгъэ шырт»! Iазэ нышэдибэ кърича «дыгъэ шырхэм» ещхь гуэрт. Мэкъуауэ сыджым и пIэкIэ удз гъэгъа сощI – шынэшынэ… Ар дауэ зэрыхъуар? Дауэ хъуами, ещхь мэхъу. Ауэ мы къапщIийхэр нэхъ кIыхь, нэхъ пIащIэу хэхуамэ нэхъ дахэжкъэ?
– Къепщэ уэ!
Ядэ-ямыдэми, махуэ ныкъуэр езгъэхьри, «дыгъэ шыр» сщIащ. Бригадирми зыхуейр Iэрыхьащ, «дыгъэ шырри» зыхуей хуэзащ.
Абы къикIыну псор сэ сыткIэ сщIэнт? Пщыхьэщхьэр къэсри «дыгъэ шырыр» хуэсхьри Iазэ естащ. Iазэм ар сIихащи йоплъ, зэреплъым хуэдэурэ езыр плъыжь мэхъу. Ар плъыжь зэрыхъур къыщыслъагъум, сэри си псэм сыхуимытыжу зелъатэу щIедзэ, мафIэр къысщIэнауэ сес. Дэ тIур плъыжь дызэрыхъум нащхьэIущхьэ ящIу унагъуэр къоплъ, 18 ЩIыхь зыхуэфащэхэр
зэкIэщIоуIуэжхэр. Iазэ нэхъапэ зыкъещIэжри унэм щIож, сэ къэхъуам гу щылъыстэм, Iэнкун сохъури, щIыжысIэри зэрыжысIэри сымыщIэжу:
– Нобэ сыт махуэ? – жызоIэри сыщIоупщIэ.
– Мэремщ, – зэрыбынунагъуэу къыщетхъри мэдыхьэшх, сэ сопщIантIэри, си щIыбхьэкхъуафэмкIэ псыхьэлыгъуэр ежэхыу, хуэмурэ сыкъыщIокIыж.
Абы иужькIэ хъыджэбз хьэщIэр мазэ псокIэ щыIэжа щхьэкIэ, секIуэкIыжыфакъым, и нэкIу сиплъэжыфакъым. СыукIытэрт. МафIэм сыпэрыхьэныр си дежкIэ нэхъ тыншт абы я бжэр Iусхыу сыщIыхьэным нэхърэ! «Мы гъукIэжь цIыкIури сытым щыщ, ди хъыджэбз хьэщIэм къыпылъын хуэдэу!» – жаIэурэ ауан сыкъащIу къысфIэщIырт, апщIондэхуи си гум зишхыжырт: «Пэжыр жыпIэнумэ, сытым сыщыщ сэ, Iазэ сыпылъын хуэдэу? – щIалэ гъуабжэжь цIыкIу, гъукIэ фIеижь цIыкIу, и IитIыр дагъэ защIэрэ езыр укIытэхыу». АфIэкI дызэIумыщIэжу Iазэ кIуэжащ.
Бжьыхьэр хъури, хъыбар къэIуащ Iазэ лIы дэкIуауэ.
УщIэмыупщIэ сэ ар къызэрысщыхъуам! Дыгъэми кхъуакIэ Iутыжтэкъым, дыгъэ шырхэри гъэгъэжыртэкъым. Сэ сызыукIыпэр Ди Гъунэгъум я Пхъур арат. СыхуэзэнкIэ Iэмал иIэтэкъым:
– Зэхэпхакъэ Iазэ зэрыдэкIуар? – жиIэрти сэр къысхиIурт.
Я пщIантIэ сыдыхьами, ди унэ къыщIыхьами, уэрамым сыщрихьэлIами фIэкIынтэкъым:
– Дауэ къыпщыхъуа а ди Iазэ ищIар? – жиIэрти дзасэм сыпиIурт.
Сэ Iазэ къызищIам хущIезмыгъэгъуэжауэ мы дунеишхуэм сытетынкъым жысIэри… седжэу щIэздзащ. Сэ профессорышхуэ сыхъумэ, Iазэ ищIам пэзгъэуджэжауэ, е усакIуэшхуэу сыкъыщIидзрэ къэрал премие къызатмэ, Iазэ абыкIэ згъэгузэвэн си гугъэу седжэрт, седжэрт сыпIащIэу, сыгубжьауэ, си нэр къыщипхъуауэ… жэщкIэ сыжеямэ, пщIыхьэпIэу слъагъурт си усэ тхылъыр къущхьэбзэкIэ зэрадзэкIарэ дыщэпскIэ гъэщIэрэщIэжауэ къыдагъэкIауэ, Iазэ абы бгъэдэсрэ и нэпситIыр къелъэлъэхыу, «щхьэ мыгъуэ къэзгъэпцIа мы лIы бэлыхьыр, щхьэ сыдэмыкIуарэт мы усакIуэшхуэм!» – жиIэурэ зэкуэфэуэжу…
Iазэ сыт и лажьэт! Ар сэ нэхъ иужьыIуэкIэ къызгурыIуэжащ, ауэ а зи гугъу яхуэсщIыж зэманым сэ Iазэ ныбжь бийуэ къэслъытэрт, цIыхум епщIэ мыхъун бзаджагъэ къыскIэлъызэрихьауэ къысфIэщIырти, зилъ зыщIэж пасэрей адыгэм ещхьу, си нэр къыщхьэрипхъуауэ седжэрт, жэщ жызмыIэу, махуэ жызмыIэу.
Курыт еджапIэм и экзаменхэр Ди Гъунэгъум я Пхъум дэстри зэгъусэу университетым дыщIэтIысхьащ. ИлъэсищкIэ дзасэ гъэплъам пыIуауэ сыкърихьэкIащ, ауэ еплIанэ курсым дыхэсу зы пщыхьэщхьэ гуэрым кином дыкъикIыж пэтрэ зэрыхъуар сымыщIэу… ба хуэсщIри… абдежым си насыпым къигъэзащ. Ди Гъунэгъум я Пхъур хъыджэбз къамылыфэт, къамылыфэ пэтми, дыгъэм ещхьу гуащIэт, и кхъуакIэхэр жьым зэрихьэрт, къилъхухэри, езым ещхьу, дыгъэ фIыцIэ цIыкIухэт.
… Нартхэм теухуауэ щIэныгъэлI зэIущIэ ирагъэкIуэкIыу еуэри Орджоникидзе срагъэблэгъащ. Нэгъабэт ар. ИлъэсипщI хъуауэ дызэгурыIуэнкIэ Iэмал имыIэу сызэныкъуэкъу профессорым си унэ уныщIэмыхьэмэ сылIэм и гъунэщ, жиIэри сыщIилъэфащ. НысащIэр къэкIуэжыху жиIэу сызыщIиша кабинетым тхапIэ стIолитI щIэтт. Ар щызгъэщIагъуэм: 19 ЩIыхь зыхуэфащэхэр
– УмыгъэщIагъуэ! – жиIащ. – Ар ди унэгуащэм ейщ, дохутырышхуэщ…
Абдеж си нэр тохуэри къызолъагъу си «дыгъэ шырыр», мис а бэлыхь псор къызэрыкIа гъущIыпэ емынэр. Ар пхъэхуей дакъэ цIыкIум хэукIауэ тхапIэ стIолым тетти, сыкъэуIэбжьауэ сыщеплъым:
– А-а, – жиIащ профессорым, си хьэрхуэрэгъу-си ныбжьэгъужьым, – мыр къэбэрдей IэщIагъэу жаIэ… – «Дыгъэ шырыр» къещтэри топсэлъыхь этнографием хыхьэжауэ.
Абы хэту унэгуащэр къыщIохьэж… Iазэ къыщIохьэж. Сэ си щхьэр тхъуат, си жьэжьейр узырт, ревматизмэм сиукIырт, Iазэ хъыджэбз дэсым хуэдэу иджыри щIалэт. «ЛIыфI, лIы зэгъ пэщIэхуа хуэдэщ мыр», – жысIэу сигу къыщыкIым ирихьэлIэу:
– … ЗищIысри къызыхэкIари сщIэркъым, – жи профессор насыпыфIэм, – ауэ псори мыбы зэреджэр «дыгъэ шырщ». УмыщIэу пIэрэ уэ… – Iазэ къызэплъри, и нэкIущхьитIыр плъыжь хъуащ, сэри Iазэ сеплъри, цIыплъ сыкъэхъуащ. Си ныбжьэгъури къэуIэбжьауэ къыдоплъ:
– Сыт къэхъуар?
Сэри делэм хуэдэу сыкъыдоплъейри зэрыхъуар сымыщIэу:
– Нобэ сыт махуэ? – къызжьэдолъэт, ар зэрыделагъэр къызгуроIуэжри, сопщIантIэ, сыздэкIуэнур сымыщIэжу.
– Мэремщ… сыт зэрыпщIынур?
А дакъикъэм дыгъэпс махуэшхуэм ныбжь гъуабжэ гуэр къытохьэ. Ар си щIалэгъуэм щепса дыгъэ нэбзийт… ЯщIэу пIэрэ физикхэм дыгъэ нурыр зэманышхуэ къызэпхрыкIмэ, ныбжьым ещхьу, гъуабжэ зэрыхъур?
Сэ си дыгъэ гуащIэр нэгъуэщI къалэ щепсырт. 20
МэракIуашхэ

– Тэдж, делэжь, Нотхэ я мэракIуэр яухыж! – жиIэурэ си джабэм къыкIэщIэтIыхьурэ Хьэлий сыкъыщигъэушам, дыгъэр ауи къыщIэкIатэкъым. Дыгъэр сыт – ди анэр хадапщIэ дэкIатэкъым, ди адэм шэрэ мэжаджэрэ хузэхапIытIауэ аркъудейт: мы Хьэлий зымыгъэжейуэ къыщызыхур сыт? Сэ солъэкъуауэ, сотхауэ, зызогъэкIэрахъуэ, щащыхур си щхьэм фIызокъуэ сыкъыхуэмытэджу. – Тэдж, делэжь, укъэмытэджынум, си закъуэ сокIуэ! – жи Хьэлий, хъуагъэщагъэм хуокIуэри, арщхьэкIэ сэ фIыуэ сщIэрт сыкъигъанэу ар зыщIыпIи зэрымыкIуэнур: Фаризэт хъыршын ищIа нэужь, сэ сыдэмышхауэ яхуэшхэркъым ар жызыIэр! – Тэдж, зызоIэ, тэдж! – къыскIэщIотIыхь, къызопIэскIу, си щхьэцым къоIэ. Щымыхъум, псы щIыIэ къехьри си бгъэгум кърекIэ, сэри сощтэри сыкъыщолъэт.
Тут мэракIуэр зэрыхъурэ тхьэмахуэм щIигъуауэ дытхъэжырт, ди Iупэхэр щIыху-фIыцIафэу, ди Iэпэхэр фIыцIэ-щIыхуфэу, ди ныбэ ЩIыхь зыхуэфащэхэр
пцIанэхэр фIыцIэ-къуэлэну! Жылэ цIыкIур дыдэтт, хэтхэ я мэракIуэ нэхъ пIащэ? Хэтхэ я мэракIуэр нэхъ IэфI? – жытIэу. МэракIуэр хъуа нэужь хъыджэбзыжь цIыкIухэмрэ щIалэжь цIыкIухэмрэ дызэкIужырт, зэрыукIауэ зэбийхэр зэфI дыхъужырт. Бзухэм я гъусэу махуэ псом жыгыщхьэм дист, жыгым дэмыкIуеифхэр жыг щIагъым щехъурт. Махуищ хъуауэ Нотхэ я мэракIуеижьыр къэдгъэунэхуати, икIэ къинамэ, щIалэжь цIыкIу, хъыджэбзыжь цIыкIуу зы тIощI хъун дигъашхэрт, пщэдджыжьым дыдэпщеямэ, мэракIуэр дымылъагъуж хъухункIэ дытесу, ди анэхэм дагъэшхэну къыдэлъэдэжамэ, дамыгъуэтыжу, дыкъагъуэтыжа нэужьи къаугъэшхуэкIэ дралъэфэхыжу…
– А ныбэ уз Iейм имыгъэкIэрэхъуэн, Хьэбий, къех мы жыгым бжесIакъэ! – жиIэу УтIэ шэджагъуэ зэрыхъурауэ тутей щIагъым къыщIэувэрт.
– СыхуейIаааам! – жиIэурэ Хьэбий и анэм дежьужу сыхьэт енкIэ зэанэзэкъуэр зэныкъуэкъуа иужь, УтIэ, и кIэр адэкIэ-мыдэкIэ гуанэхэм фIэнэ-къыфIихыжурэ, жыгым ныдэпщейрти Хьэбийр кърилъэфэхыжырт.
Дэ тщIэрт УтIэ, жыг лъабжьэм дауэ зыщимышхыхьыжами, и къуэм IэпэкIэ зэремыIусэнур. Ауэ ХьэIишэт и пщэхэр къихарэ мажьэкъуаншэр и щхьэпхэтIыгум деж хэлъу къакIуэрэ:
– Къехыт, си псэр зышхын, кхъуейжьапхъэр мэупщIыIуж! – жиIамэ, Музэчыр цIутI жимыIэу епщыхыжырт, зэрепщыхыжарауэ и тхьэкIумэр яубыдырти яшэжырт, и пхэм хущIэуэурэ, хущIэуэ пэтми гъыуэ ямыдэу: «… ауэ цIутI жумыIэ, щыжыпIам уи псэр… ауэ зы макъ къэгъэIуи еплъыжыт!..» – жиIэурэ ишэжырт, Музэчырми лъапэпцIийуэ зыкъытриIэтыкIыурэ кIуэжырт, и щхьэр къуаншэ ищIауэ.
… Хьэлий дэрэ дыщынэсам Нотхэ я тутеижьым, бзуупцIэхэм фIэкIа, псэ зыIут пыстэкъым. Дыгъуасэ пытар къабзэу пытшхыкIа щхьэкIэ, ныжэбэ пыз къэхъужат, фIыцIэрэ Iэпхъуалъэ хуэдиз хъухэу. БзуупцIэхэр тхъэжырт, нэхъ мэракIуэ IэфI къапэщIэхуамэ, ирагъэлъэтэхрэ «кIыуруруру!» жаIэу къыхэгуфIыкIыжхэу. Хадэм бзууэ исым дамэ ящIу, зэрыгъэкIийуэ, зэщIэфиежхэу, «кIакIулыли-кIакIулыли…» жаIэу уэрэдышхуэр кърашу Хьэлий дэрэ жыгыжьым дыдопщей. Дызэрыдэпщеярауэ дыгъэри, нэкIутIэ плъыжьышхуэ хъужауэ, гуфIэжу къыщIоцIэфтри жэрыжэ защIэкIэ къокIуэ. Урыхужьей мэракIуэм хон жыпIэнт! Къудамэ зырыз къэдгъэкъэбзэну дыхунэсатэкъым МатIиижь цIыкIум IитIкIэ нартыхухэр зэгуихыурэ хадэм къыщыхэкIам. Сеплъмэ – и нэкIур, негр нэкIу нэхъей, фIыцIабзэщ.
– Мыр лIо, МатIий, жин фIыцIэ ухъуа? – ауан сощI щIалэжь цIыкIур.
МатIий ауан-щыдыхьэшх жыхуэпIэхэр уэим ищIыркъым: сыт жыпIами, е мыдыхьэшхыу е мыгъыу, и фIэщыпэу жэуап кърет:
– Сыхъуакъым! – жи и макъыр жейм къыIэщIэмыкIа щIыкIэу.
– НтIэ нэкIукIэ мэракIуэ пшхауэ ара?
– Аракъым…
– Щхьэ узэтеуфIыцIа-тIэ, негр нэхъей?
– Музэчырыжьым и анэм къыхуищыпа мэракIуэ фалъэм сыхэшхыхьу сыкъиубыдати апхуэдэу сыкъицIэлащ, – МатIий иджыри къэс пцIыупсыкIэ ищIэркъым: ныжэбэ щIэгъутхьауэ щытми къыбжиIэжынущ. Хьэлий ар щызэхихым, къыщиудри жыгым къехуэх пэтащ. 21 ЩIыхь зыхуэфащэхэр
– Уу, делэжь, себгъэукIти! – Хьэлий псоми зэреджэр «делэжьщ»: гъэфIэгъыбзэуи шхыдэбзэуи иIэр а зы псалъэрщ. Зэгуэрым ди егъэджакIуэм турниккIэ «дыгъэ ищIурэ» зигъэкIэрахъуэщзигъэкIэрахъуэри къыщелъэжым, ар Хьэлий игъэщIэгъуа хъунти, «уу, делэжь, сыту емынэжьу зыбгъэкIэрахъуэрэ!» – къыжьэдэлъэтащ. Ар егъэджакIуэм зэхимыхынкIэ Iэмал иIэт, зэхихщ аби, директорым деж илъэфри, школым къыщIадзыж пэтащ.
МатIий и нэкIу къудейратэкъым цIэлар – и щхьэбалыджэр, и пщэ псыгъуэри къыдэкIуэу, ихъуреягъкIэ фIыцIэ-щIыхуфэт, яхущI пэтми яхукIэрымыгъэкIыжауэ!
МатIий къыкIэлъыкIуэу Хьэбий къос, и нэм щIэIуэтыхьу. Абы къыкIэлъыкIуэу Музэчыри къос зэIурыбзаеу, алыхьым ещIэ абы ирагъэшхар! Абы и адэр завхозщи, дыгъуэрабз Iейуэ жаIэ. Музэчыр и ужьыр кIэщIкIэ иIыгъыу Толэ къос… Мыгувэу хъыджэбзыжь цIыкIухэри къакIуэу щIадзэ… Къулъшыкъу хъуатэкъым цIыкIуу жыгым пыхуэр къыщыпытIысхьам!
ЦIыху пщыкIутхум нэблагъэ пысщ тутеижьым, макъ ирагъэщIыр зэхэпхыу мэракIуэ фIыцIэшхуэхэр щIагъэмэракIуэри. Псалъэ жаIэну яхущIыхьэркъым, дихьэхауэ машхэ. Тхьэмбылей махуэм зи жьэр яхуэмыубыд, урокым щыщIэскIи яфIэпсалъэ Хьэбий зиущэхуауэ машхэ. Жыгыжьым и фIыцIагъэм зэрыхэщIыр плъагъуурэ хощI: шэджагъуашхэм ирихьэлIэу тутеищхьэм плъыфитI егъуэт – жыг щхьэкIэр зэрыфIыцIэщ, и щIагъыр, фIыцIагъэ хэмытыжу, удзыфэщ. МэракIуэр дэтшхейурэ дыдэкIуейуэ арат: жыг щхьэкIэр уафэм щIэуэу дэкIеями, дэри ди щхьэбалыджэхэр уафэм еIусэху дыдэкIуеинут, дызэрыдэкIуейр дымыщIэжу.
Шэджагъуэ зэрыхъуу Хьэлий нащхьэIущхьэкIэ сыкърешэхыж жы-
– Дэнэ сыздэпшэр? Мыбы нэхърэ нэхъ мэракIуэ пIащэ пщIэрэ?
– Уу, делэжь, Унэрейхэ я тутеижьыр пщыгъупщэжа?
– Уа! – жысIэу сыкъыщыхэкIиикIкIэ, Хьэлий нопхъуэри си жьэр – ЦIутI жумыIэ: мо къомым гу къытлъатэнурэ нэкIуэнущ.

Унэрейхэ лъэгум дэст, я куэбжэм укъызэрыдэкIыу ищхъэрей щхьэлыпсым ухэбэкъуэн къудейуэ. Абы я хадэм нартыхуи иттэкъым, кIэртIофи иттэкъым, жылагъуэм я хадэм ещхьу: Унэрейхэ я хадэр зэфэзэщу бжьынрэ бжьыныхурэт. Хъаний и закъуэ колхозми щылажьэрт, и хадэри зэрихьэрт. Бжьынымрэ бжьыныхумрэ зэрыхъуарауэ къричыжырти, благъэ дахэу иблэжхэрт; къыздрихри тхьэр игъэпцIт зыщIэм – сытми, машинэ зытIущ къищтэрт аби Тэрчкъалэ ишэрт, бэзэрым къытеувэрти:
– Уэиихь, слатIкий кэбэрдинский луку! СлатIкий кэбэрдинский луку! – жиIэурэ джэрт. Ар зэхэзыххэм лукур щыслатIкэкIэ, щыкэбэрдинскэжкIэ ар зы бэлыхьу къыщIэкIынщ жаIэрти къежэрт. Хъаний зы тхьэмахуэ зэхуакум бжьынри бжьыныхури ищэрти хьэхэрэщIыхэу къэкIуэжырт.
Ауэ Унэрейхэ я унэр дэ къызэрытцIыхужыр бжьын хьэсэхэра- 22
гым.
еубыд: ЩIыхь зыхуэфащэхэр
тэкъым, Хъаний илI тхьэмыщкIэжьырат. Абы зы уз емынэ пкърытти, жэщми игъэжейртэкъым, махуэми игъэзагъэртэкъым. Зы хьэмкIутIей башыжь иIэти, абы зытригъащIэурэ, ерагъмыгъуейкIэ куэбжэм нэс къакIуэрт Нахъуи, кIарц щIагъым щIэст гъуэлъыжыгъуэ хъуху, Нало Аслъэнджэрий псыхъуэм къыхудиха мывэжьым тесу, бэуэным и пIэкIэ фийуэ, щыпсалъэкIи щIэфиежу. Абы лыикI кIэртIофикI яхуишхыркъым жаIэ, мэжаджэ Iыхьэрэ къуэнтхъурейрэ фIэкIа. Ара хъунт тхьэмыщкIэр апхуэдизу щIэуэдыр – пхъэ гуахъуэ пхуапэмэ сыт хуэдэ хъун – апхуэдэт.
Лъэгум дыщыдыхьам Нахъуэ мыгъуэр, а зэрихабзэу, куэбжэпэм деж щыст, бжэндэхъум ещхьу фийуэ.
– Сыт ухуэдэ, дадэ?
– Дыхъарзынэщ-щий, тхьэм фигъэпсэу-фиий!..
– Фи мэракIуейм дыпышхыхьыну арат…
– Сыту фIыт-фиий, тхьэм псапэу къывитыж-жиий, фыкIуэ, тIуфиий, сэри тIэкIу-фиий, къысхупыфч-фиий!
– Ахьай къыпхупытчын! – жытIэри пщIантIэм дыдэлъэдащ. – Иджыпсту къыпхуэтхьынщ!
Дэ ди зэранын, ди гушыIэн къыщикIхэм деж гушыIапIэ нэхъыбэу тщIыр а тхьэмыщкIэрат. Ущысабийм деж гущIэгъурэ гуэныхьрэ пщIэрэ! Ди нэ укIытэншэхэр къицIыщхъукIыу, ди Iупэхэр зэкIэщIэшауэ дыкъыбгъэдыхьэрт аби, мор фииху дэри дыкъыпэфиижрэ дыщыдыхьэшхыжу дыщытт, езы мыгъуэр губжьыртэкъым, бгэртэкъым, тхьэусыхэртэкъым, и пащIэкIэм къыщIэгуфIыкIыу къыдэплъу щыст. Нахъуэ бын зэримыIэм щхьэкIэ, сабийм я нэхъ гъуамэри, я нэхъ бзаджэри угъурлыуэ тхьэ иIуэрт. Апхуэдизу зэрыцIыхуфIым щхьэкIэ, я нэхъ гуащIэу дыщыбзаджэнаджэхэм дежи ар зыгуэркIэ къыдэлъэIуамэ, цIытхъытхъ жиIэу, дилъырти хуэдгъэзащIэрт. Езыми ар къытенэртэкъым: иIэбэрти сагъыз гъэныщкIугъуэ къыдитырт.
Арати, пщIантIэм дыдэлъэдауэ хадэ ихьэпIэмкIэ дыздэжэм, бжэIупэм Iугъухьыжа хьэ гъуэжьыжьыр, и ныбжькIэ деур лъыс пэтми, къотэджри сэлам къыдех, и щхьэ фIэсысыхьыр къешийри:
– Хьэб, хьэб, хьэб – Хьид, Муд, Забит! – жиIэурэ. Хьэ гъуэжьыр зэрытIысыжу Хъаний къыщIож бэлагъыр игъэдалъэу. Ар фыз гъур кIыхьыжьт, дэкIейщ, дэкIейщ, дэкIейри и щхьэкIэр къигъэшыжауэ. Мо фыз нащхъуэ къетхъухыжам и щхьэц бапхъэр зэридзэу мэдалъэ-мэхъущIэ:
– А, ажалым ихьынхэ! Зи хьэдэ сытеплъэнхэ! Щыблэшэр зи кIуэцIыкIыщIэм щыджэрэзынхэ!..
Хьэлий дэрэ дыкъызэщIэувыIыкIыжауэ дыщытщ, Хъаний Iэнкуну доплъри – тщIэнури тщIэркъым, ди лажьэр къыдгурыIуэркъым, езым, дзахъэ хъужауэ, и дзэ гъуэжь псыгъуэ кIыхьхэр къыIуигъэплъурэ мабгэ, мэкIий, зешхыхьыж:
– Хьэуэрэ хьэ зэрахуэм къилъхуагъитIыр, унэ фиIэмэ, щхьэ фимысрэ! Дзасэм фыпауIу! Псывэр фIураугъэлъадэ! Жыхьэнмэбгъум фыщаугъэлыгъуи, жыхьэнмэкум фыщаугъэвэж!
Сэри ди анэр зэгуэзгъэпурэ Iэджэрэ згъэбгат, гъунэгъу фызхэри бгэуэ Iэджэрэ зэхэсхат, ауэ мыбы и бгэкIэм хуэдэ хьэлэмэт пщIыхьэпIэуи слъэгъуатэкъым. Хъаний апхуэдизкIэ Iэзэу бгэрти ар гыбзэм нэхърэ хъуэхъум нэхъ ещхьт:
– Фи пыIэжь тIэкIухэр хъуным яхъуауэ, фи цеибдзхэр Iушэрэ баш 23 ЩIыхь зыхуэфащэхэр
гуанэ фыупсу, пхъэупсахуэ фIэкIа гъэсын фимыIэу, фи Iур гъущIарэ зэрывгъэщIытэн фымыгъуэту, къэвгъуэтаIамэ феIэбыхыу къэвмыщтэфу…
– Уарэ, ей, мыр дахэ Iейуэ зэрыбгэ! – жи Хьэлий, и жьэр Iурыхуауэ едаIуэу.
– … удзым и пэбжыр фи узрэ вагъуэм и бжыгъэр фи гуныкъуэгъуэу, вакъэ зэвым фи лъэр икъузрэ фи гъащIэ кIыхьыр дэгъэзеигъуэу, къэвдыгъуIамэ, фи Iыхьэрэ зыгуэр къыфIэрыхьамэ, фагъэтIысу!.. Сэ си хьэсэкум лъакъуапIэу къивнам нэхъ гурыфIыгъуэ фимыIэрэ…
Хъаний къыщыджьэхэлъам щыгъуэ ди псэр хэкIауэ щытамэ, иджы дигухэр къызэрыгъуэтыжати, дехъуапсэу доплъ-додаIуэ:
– Сэ дяпэкIэ мы щIапIэм фыкъихьауэ фыкъыщыслъэгъуам фыкъэзубыдынщи, джэд гъэвар зэрызэпкърахым хуэдэу, фызэпкърысхынщи фи къупщхьэ цIынэ цIыкIухэм сыщIэфыжынщ! Зевгъэхь иджы, армыхъумэ, тхьэр си биякъым, сынывэуэнщи фи кIэтIий зэрыхъахэр мо уафэ джабэм кIэрезмыгъапхъэм!.. Мы гъуэгу фызытетыр тIэкIу сфIэкъуаншэщ, армыхъуамэ къэвмыгъазэу азалыхьым и пащхьэм фисхуэжынт!.. – Дыкъыдэжыжу мыдэ сивоскIэ гъэсыпIэм дыкъыщысыжами Хъаний и гыбзэ телъыджэр зэпимыгъэуауэ къэIурт.
СивоскIэ гъэсыпIэм деж Музэчыр къытпоплъэри щытщ, и Iупэхэр зэкIэщIишурэ: – Фыхуэза? – жи. – Фи гугъатэкъэ Унэрейхэ я мэракIуэр ткIэщIэфшхыкIыну! Мохьщ ар! – КъытхуегъэпIий и Iэпхъуамбэшхуэр.
КъызэрыщIэкIамкIэ, Хьэлий дэрэ Нотхэ я хадэм дыкъыщикIуэсыкIыжым гу къытлъитэщ Музэчыр щэхужьми, джэду кIуэкIэ зищIри, ди лъэужьыр къихури къэкIуати, Хъаний и гыбзэм къигъэувыIэжауэ арат. 24

– ЛIо-тIэ иджы тщIэнур?
– Мывэжьым дывгъакIуэ!
Мывэжь жыхуэтIэр унэ нэхърэ нэхъ инт. Амщыкъуэ жиIэращ, ар илъэс мин и пэкIэ щхьибл зыфIэт иныжьым къидзауэ. Нарт Сосрыкъуэ иныжьым и пхъэдзакIэр кърихьэжьауэ къыздихьым, иныжьым и зы щхьэр къэушри къилъэгъуащ, абы адрей щхьихыр къигъэушыжщ, къигъэгубжьри къыщигъэлъэтащ. Сосрыкъуэ Урыху Iуфэ мэзым хэту къажэрти иныжьыр къаплъэ пэтми къилъэгъуакъым. Къыщимылъагъум, къуршыщхьэм дэлъейщ аби, Iэдакъэ жьауэкIэ къэплъащ. Нарт Сосрыкъуэ Къалэжьым къэсыжа къудейуэ къилъагъущ аби, иныжьыр пхъуэм – къуршым щыщ къыр кIанэ къыгуичым, къауэурэ Урыху псыхъуэ къыдидзащ, жи, мо мывэжьхэр. Иджы ди псы дыхьэпIэм хуэзанщIэ мывэжьырат дыздэкIуэри абдежым архъуанэшхуэт шу зэтес къыщIимыгъэщу. Ар ауэ сытми архъуанэт езыр! Абы кууагъкIэ къыпеуэн Урыху и кIыхьагъкIэ иIэтэкъым Къуэгъулъкъуей жьэгъужьым фIэкIа! Урыху псо, зы щхьэлыпс тIэкIу гуэмыжу, а мывэжьым и джабэм еуэурэ илъэс мин лъандэрэ къритхъурт абдежыр. Хьэлий тхьэ иIуэрт а архъуанэжьым лъащIэ щIэмытрэ и кууагъыр Тихий океаным нэс кIуауэ!
– Уэи, гъущэу пцIым! – идэркъым ар Музэчыр.
– Уэлей, мыпцI, делэжь! – зехъунщIэ Хьэлий. ЩIыхь зыхуэфащэхэр
– Ар сыткIэ къэпщIа? – Ар къиубыдыну хуожьэ Музэчыр.
– Псым мывэшхуэ хэбдзакъэ уэ зэикI? – икIуэтыркъым Хьэлий.
– Хэздзащ.
– НтIэ ар псы лъащIэ мывэм зэрытехуэр зэхэпхыркъэ? – Псыр куумэ, зэхэпхыркъым!
– Уэлей, зэхохым-тIэ!
– Дауэ зэрызэхэпхыр?
– Мывэр къыщыхадзэм деж зыщIэгъауи едаIуэт!
Хьэлийрэ Музэчыррэ баз зэпохьэ – Хьэлий текIуэмэ, Музэчыр и нэрыплъэр къритыну; Музэчыр текIуэмэ, Хьэлий пцIанабзэу я деж кIуэжыну! Iэ ижьхэм я IэпхъуамбэжьакIэхэр зэрагъэубыдри тхьэ зэхуаIуэ, сэ ар зэпызоудыжри докIуэ Мывэжьым. Хьэлий Мывэжьым докIуейри къытоувэ, Музэчыр псым хохьэ: Хьэлий мывэр къыщыхидзэкIэ Музэчыр зыщIегъауэри дакъикъитI хуэдизкIэ щIолъ, арщхьэкIэ мывэр псы лъащIэм зэрентIэIуар зэхихыркъым. ЩымыхъукIэ, Музэчыр дэрэ зэкIэлъхьэужьу зыщIыдогъауэ: сэ дакъикъитIкIэ сыщIэлъа иужь, Музэчыр зыныщIегъауэри зэрыщIэлъыф хуэдизкIэ щIолъ, арщхьэкIэ зыри зэхэтхыркъым.
– ЖысIатэкъэ, – жи Хьэлий, мывэжьым тету дэлъейурэ. – Къэгъэдэвай мыдэ уи нэрыплъэр: сэ абы куэд щIауэ сохъуапсэ!
– Уэи, нэзмыгъэдэваину-тIэ, – зехъунщIэ Музэчырым. – Хэт уэ апхуэдэ гъэпцIагъэкIэ нэрыплъэ къозытынур? Къэбгъуэтаи делэ!
– Сыт щхьэкIэ, баз укъыспихьакъэ!
– ЛIо-тIэ сыппихьамэ? Дэ псы щIагъым дызэрыщIэлъыфыр дакъикъиплI къудейщ. Сэ сыткIэ сщIэрэ ар дакъикъэ етхуанэм е епщIанэм деж лъащIэм нэсмэ!
– Ара жыпIэнур?
– Аращ жысIэнур!
– ДакъикъипщIкIи нэмысмэ-щэ?
Музэчыр зеIуантIэ-зешантIэри и жагъуэ дыдэу:
– ИтIанэ сфIэпхьауэ тщIынщ! – жи.
Хьэлий и Iэпхъуамбэшхуэмрэ Iэпхъуамбапщэмрэ жьэделъхьэри, Щафтур фызхэр къигъащтэу мэфий, Iэ ещIыжри щIалэжь цIыкIу гуп зэхуешэс.
– ЦIыхуипщI фохъу, – жи, – иджы. Дакъикъэ тIурытI псы щIагъым фыщIэлъмэ, ар дакъикъэ тIощI жыхуаIэращ! – жеIэри Хьэлий къиша гупым ягурегъаIуэ Iуэхур зыIутымрэ ящIэн хуеймрэ.
– Дэвай! – жыдоIэри экспериментым щIыдодзэ: пщIыри псым дыхохьэри чэзу-чэзукIэ зэрызыщIэдгъэуэнум хуэдэу зэкIэлъыкIуэу доув, Хьэлий къызэрыхуэIэтым хуэдизкIэ мывэ фIыцIэжь дрехьейри: «зы, тIу, щы!» – жеIэ аби къыхедзэ; цIыхуипщIми чэзукIэрэ зыщIыдогъэмбрыуэри додаIуэ – итIани зыми зэхихакъым мывэр архъуанэ лъащIэм ентIэIуу! Белджылыт абдежым лъащIэ зэримыIэр!
– Къэсхьакъэ иджы уи нэрыплъэ дахэ цIыкIур! – Хьэлий гуфIэурэ долъей.
хохьэж:
Музэчыр цIутI жиIэркъым. Хьэлий Мывэжьым къопкIэжри къыт-
– ЛIо, делэжь, уи бзэр иубыда: къэсхьакъэ?
Музэчыр псалъэ жиIэркъым. Хьэлий мэгубжь, мапхъуэри абы и жьэпкъыпэр еубыдри и щхьэр къеIэт. Музэчырым и напIэр къыхуиIэтыркъым. Иджы а тIур зэмызэуэнкIэ Iэмал иIэкъым. 25 ЩIыхь зыхуэфащэхэр
зы.
– Япэ емынэпкъыным и нэпкъыщхьэр къытибагэ! – къыхокIиикI Музэчыррэ Хьэлийрэ, адакъэщIэ зэзауэ нэхъей, я пщэхэр хашарэ я жьэпкъыпэхэр шияуэ зэпоув.
– Япэ зэмынэпкъынрэ!
Зодыркъ-къызодыркъыж. Дэри, кино дагъэлъагъуну нэхъей, дигухэр къилъэту дапоплъэ. Хьэлий мауэри Музэчыр и нэшкIулым тохуэ. Музэчыр къоуэжри Хьэлий и пэм лъы къреху. Зызэрадзри зэрофыщI, къызэрохьэкI. Дэри гупитI дызэрогъэхъури зыр Хьэлий дыдощI, адрейр Музэчыр дощI. Зэдоушт, зэтыдогъэгушхуэ. Езы тIури зэроубыд. Апхуэдэурэ псым дызэрыIукIуэтыр дымыщIэжурэ архъуанэм дыкъыIуокIри банэм гъунэгъу дыхуохъу. Хьэлий Музэчырыр иреудри хьэ къукIэу екъу. Музэчыр Iэмал зэригъуэту къыщолъэтыжри IэштIым хуэдиз мывэ къепхъуатэ, и нэм къыщхьэрипхъуарэ ищIэр къыгурымыIуэжу едзри, Хьэлий и щхьэ щIыбым трегъахуэ. Си ныбжьэгъур къызэфIощIэ, къызэфIолIэри и нэ къуэлэнитIыр щIилъафэу ар къоукIурий… Гупыр дызэрызохьэ дыгужьеяуэ, хэт жьэкIэ псы къихьурэ къытрекIэ, хэт лъэгуажьэмыщхьэу щхьэщыту йопщэ, хэти гъущI пыудахуэ къигъуэтауэ къетхъыхь. Музэчыри гузэвэгъуэр телъу Iуфэр къежыхь.
Хьэлий и нэр къызэрызэтрихыжу сэ солъри Музэчырыр хьэ къукIэу сокъу, изоудри и пэр щIым хущызохуэ. Ар къогъ. ЩIалэ цIыкIу зауэм и хабзэмкIэ, уи бийр гъамэ, утекIуауэ аращ. Гъыуэ щылъу къызогъанэри си ныбжьэгъум сыкъыбгъэдохьэж. Хьэлий и щхьэ щIыбым къытетIысхьа шыкъырышхуэм дгъэщIагъуэу доплъ, доIусэ, дытопсэлъыхь, езы Хьэлии, щхьибл къыфIэкIа хуэдэ, зегъэщIагъуэ… А дакъикъэм си ныбжьэгъум и фэр покIри къокIэзыз, и нэр тедияуэ Музэчыр дежкIэ маплъэ. Дэри дыкъеплъэкIмэ – дыкъощтэри ди жьэр къыIуроху: банэм къыхэпщауэ зы блэ фIыцIэжь и шэрэз дыкъуакъуэр къидзауэ Музэчыр къопщылIэ. Хьэлий тIэщIолъри малъэ. Музэчыр ар имылъагъуу магъри щылъщ. Зы дакъикъэ, дакъикъэ ныкъуэ дэкIамэ, упыкIат Музэчырым – ар блэм и гъуэм телъу къыщIэкIащ! – арщхьэкIэ Хьэлийм уафэхъуэпскIыу зедзри, ищIэр имыщIэжу, блэ фIыцIэжьым и пщэр еубыд. Блэми зедзри Хьэлий и Iэблэм зрешэкI. Хьэлий къыIэщIэщIар къыгуроIуэжри, уащхъуэ кIийм еджэу щIопхъуэ. Дэри абы дыкIийуэ дыкIэлъожэ, блэр иутIыпщыжынущи – мэшынэ Хьэлийр, иIыгъынущи – нэхъ Iеижу щомэхъашэ. Делэ хъуным нэсауэ къежыхь. Зы зэман зэ Хьэлий мэлъэпэрапэри, мэджалэр аби, блэр къыIэщIохуж. Дынэсмэ – блэ фIыцIэжьыр лIат, и пщэр икъузурэ Хьэлий итхьэлат.
Блэр зэрымыпсэужыр щилъагъум ар къэтэджыжри, Музэчыр кIэзызу щытти бгъэдыхьащ. ТIури кIэзызрэ я нэпсхэр къежэхыу зыкъомрэ щот зэплъури, итIанэ зызэрадзри IэплIэ зэхуащI.
ЕтIуанэ махуэм Хьэлий, Музэчырым и нэрыплъэр пщIэхэлъу, езым и бгъэр къригъэкIарэ и пэр уэгум етауэ уэрамым къыдоувэ.

Сэ зыми зыри жесIакъым, Хьэлии псалъэ къыжьэдэкIакъым. Музэчыр яхимыхьэжамэ, сщIэркъым, Унэрейхэ я мэракIуэ зэрыдамыгъэшхар хэт иIуэтэжами. Хъаний и къыдэбгыкIар я гъунэгъухэм зэхахыу, хъыбарыр абдеж къыщежьагъэнкIи мэхъу. Сытми арати, Унэрейхэ 26 ЩIыхь зыхуэфащэхэр
я мэракIуэр ирамыгъэшхыу Хьэлийрэ БлутIэрэ къыдахужащ – жаIэри жылэм щахэIуэм, зы цIыху мэракIуашхэ емыкIуэкIыж хъуащ абыхэ я деж.
– Дыдыдыд мыгъуэ, сабийм мэракIуэ пэбубыдыныр гуэныхьышхуэщ! – жиIэрт УтIэ, Мэшыкъуэхэ я шатэтех машинэм здэкIуам.
– Азалыхь, зи мэракIуэ цIыхум езымыгъэшхыу пызыгъэкIуэдэжым и гуэныхьыр УелкIэ зэджэ жыхьэнмэжьым щипшыныжынукIэ! – Тхьэ щиIуэжырт ХьэIишэт, Борэжьхэ я шэщIэху машинэм кIуауэ.
Шатэтех машинэм щащIа унафэри тхьэм жиIа псалъэри къарукIэ зэхуэдэт. Хъаний къыIэщIэщIар къыщIыхьэжауэ хэлът зигъэсымаджэшхуэу. Нахъуэ тхьэмыщкIэми и напэр мэсыр – куэбжэпэм къэтIысыжыркъым. Апхуэдэурэ махуэ макIуэ, тIу макIуэ, тхьэмахуэ блокI. Унэрейхэ я тутеижьым бзу къудей пымытIысхьэжу ягъэхъыбар. Жэщ кIыфIхэм мэракIуеищхьэм дыгъурыгъуу къыщоджэ: «Ну-ну! Ну-ну!» – жиIэурэ.
… Хьэлий дэрэ хъыршын щIэдгъэмэракIуэу дыздэщысым, Фаризэт къыщIолъэдэж:
– ПсынщIэу! – жи. – Нахъуэ къэкIуауэ мэфийри куэбжэм деж щытщ, къысхуеблагъэркъым: фэращ абы къилъыхъуэри гугъу евмыгъэхь, фыкIуэ, фыщIэкI!
ДыщIэкIмэ, сыт – Нахъуэр и хьэмкIутIей башыжьым тегъэщIауэ щытщ бжэндэхъум ещхьу мэфийри.
– А си щIалэхэ-фиий, щхьэ дывбгына-жиий? – ЕрагъкIэ къыдрешей тхьэмыщкIэм.
догъэпцI.
– Уэи, тхущIэмыхьэу арам, дадэ! – Пэжыр жыдмыIэфу тхьэр – А щхьэ мыгъуэжьыр-жьиий, ищIам щIэщтэжауэ-уиий, узым дрехьейри-фиий щылъщ-щиий.
Дигу щIогъу Нахъуэ тхьэмыщкIэм: зы псалъэ жиIэн щхьэкIэ апхуэдиз хьэзаб зышэчым дауэ къызэпичыфа километрым нэблагъэ гъуэгур! Еууей! Хьэлий дэрэ лIы зыукIам хуэдэу дыхущIогъуэж Унэрейхэ я жыгыжьыр зэрыдбгынам.
– Алыхьри фи адэ-анэхэри-риий фызогъэлъэIу-фиий: ди мэракIуэрфиий пывмыгъэкIуэдэжу-жиий фынакIуи фшхы-хиий! Ди напэр мэссиий! Гуэныхьлы дохъу-хъууу…
Фаризэт и хъыршынхэм дахуемыплъэкIыжу дыкъолъри Унэрейхэ я пщIантIэм дыкъыдолъадэ. Хьэ гъуэжьыжьыр ерагъкIэ къыщопщри сэлам къыдет:
– Хьэб! Хьэб! Хьэб! Хьид, Муд, Забит! – жеIэри.
Абы иужькIэ Хъаний кIыхь и макъыр къэIун хуей тфIощIри дызэщIоувыIыкI. АрщхьэкIэ унэм и кIыхьагъкIэ бадзэ щыдымыркъым, адакъэ плъыжьыжьым и лъэдакъэбжьэхэр пIийуэ пырхъуэм тетщ лъэбакъуэхъуу къекIухьри; джэд щIэкIэцIари, дунейр икъутэжу, мэкъакъэ. Абы иужькIэ шынэ хэмылъу хадэм дохьэ: пу, алаурсын, щхьэнтэ лъагэу зэщIэдза бжьыныху хьэсиблым я кум хуэзэу лъакъуапIитI, аргуэру лъакъуапIитI гуэр къыкIуэцIрокI! Мис ара мыгъуэт зымахуэ дэ Хъаний апхуэдизу къыщIыткIуэцIыбгар! Пу, алаурсын, апхуэдэ дауэ пщIэ хъун?
Дэ дыхуэсакъыпэурэ, хьэсэбэкъухэмкIэ дыдокI аби, тутей щIагъым дыщIохьэ. Субхьон алыхь, абдеж дэ дызрихьэлIар зыхуэдэр псалъэкIэ пхуэIуэтэнкъым: мэракIуэжьхэр жыг щIагъым, щынэ фIыцIэ щIэпхъа нэхъей, пIащэ хъужауэ щIэлъщ. Мо цIыхуи былыми куэд щIауэ 27 ЩIыхь зыхуэфащэхэр
здэмыкIуам тхьэрыкъуэф хъуреишхуэхэр Iэнэ ухуауэ щытщи, жыгым къыпыхур абыхэм тохуэри къабзэу телъщ. Узэгуэудамэ ар зэрыхъуам хуэдэу пхуэщIынтэкъым, сщIынщ жыпIэрэ яужь уихьами! Хьэлий дэрэ дызоплъыж, дыкъыпогуфIыкI аби, тхьэрыкъуэф Iэнэ зырыз дыубыдурэ жыг щIагъыр догъэкъабзэ. Уэ нэхърэ нэхъ еIуящIэрэ нэхъ мыгъасэрэ мы дунеишхуэм темытми а тхьэрыкъуэф Iэнэхэм уелъэпауэу жыгым удэпщеифынтэкъым! МэракIуэ тхъэжыгъуэ зымылъэгъуам сыт илъэгъуа, сыти гурыбгъэIуэн? Ар мэз укъикIыжауэ, уи ныбэр уи щIыбым кIэрыпщIэжауэ Iэнэ ущыпэрытIысхьэракъым зэщхьыр. Ар зэщхьыр игъащIэм зэхыумыха таурыхъ телъыджэ къыщыбжаIэм деж уиIэ тхъэжыгъуэращ. Е, псалъэм щхьэкIэ, гъуэгу уздырикIуэм умыщIэххэу зы лIыжь угъурлы ухуэзэрэ нэбгъэф псыгъуэ дахэ къыуитмэ, дауэ къыпщыхъун? Мис апхуэдэщ! Е хадапщIэ укъикIыжауэ Урыхужь зыщIэбгъэмбрыуэным дауэ уеплърэ? Мис апхуэдэщ! Мис апхуэдэ гуэрт зэщхьыр дэ а махуэм насыпрэ гуфIэгъуэу диIар.
Тхьэрыкъуэф Iэнэхэр ухъуэнщIын доухри ди щхьэхэр къыдоIэт: абдежым дэ тлъэгъуар зымылъэгъуам ар сыткIэ и фIэщ пхуэщIын? Жыгыщхьэр зэрыщыту фIыцIэт, мэракIуэ хъуам игъэуфIыцIауэ! КъуанщIэ фIыцIэм ящтащ жыпIэнт а тутеижьыр!
Хьэлий дэрэ нэхъ мэракIуэ шхырей, ди къуажэр и кIыхьагъкIэ иупщыхамэ, умыгъуэтыным хуэдэт. Хьэлий базкIэ тут мэракIуэ пэгун ишхауэ сощIэж, зы мэскъал къримыщIэу ари! Сэри абы сыкъызэрыкIэрыху щыIэтэкъым. ИтIани жэщ хъуху къудамэ цIыкIу зырыз къытхуэгъэкъэбза къудейщ.
Дыгъэр къухьауэ жыгым дыкъолъэж… Хьэлэмэтыракъэ, тутей щIагъым, шэнт цIыкIум тету, лэкъум тепщэчышхуэ щIэтт. ЗанщIэу къыдгурыIуащ Хъаний гъэфIэж зэрытхуищIар. Ауэ дэ дымылъагъуу ар дауэ къихьу тутей щIагъым къызэрыщIигъэувар?..
… ЕтIуанэ махуэм пщэдджыжьым зэныбжьэгъуитIыр Унэрейхэ я мэракIуейм дыкъыщыкIуам, абы цIыкIур пызу пыст, къуанщIэм хуэдэу ежауэ. Хъаний – мо фыз угъурлыжьыр – хьэсэбэкъум дэту гуфIэжу къоплъэ, бжьын зэрипщIэ и IэмкIэ нэпсхэр щIилъэщIыкIыу. Нахъуи шыгъуэгубжэмкIэ къыщIэкIауэ мэгуфIэ: «Алыхьым и шыкурщ! Алыхьталэм и шыкурщ!» – жиIэурэ и бэлътоку гъуабжэшхуэмкIэ нэпс къекIуар игъэгъущу. ЦIыкIу къомым ар щалъагъукIэ зэрогъэкIийхэри Iэгу йоуэ.
Дыгъэри, МатIий ещхьу нэкIутIэ-нэкIуплъ хъужауэ, Унэрейхэ я уэнжакъым къытетIысхьауэ дыхьэшхыу тесщ къоплъэри. Охо-хо, ди мэракIуашхэщ!.. 28 ЩIыхь зыхуэфащэхэр
Еджагъэшхуэ Къумахуэ Мухьэдин къызэралъхурэ илъэс 85-рэ ирокъу 29
ТфIэкIуэдар къыщыдгурыIуэжыр…
Псэужамэ, мы гъэм и июль мазэм илъэс 85-рэ ирикъунут кавказ бзэщIэныгъэм елэжьахэм я нэхъ цIэрыIуэ дыдэхэм ящыщ Къумахуэ Мухьэдин Iэбубэчыр и къуэр. Ар 1928 гъэм июлым и 29-м Лэскэн районым хыхьэ Лэскэн ЕтIуанэ къуажэм къыщалъхуащ. Курыт еджапIэ нэужьым Тбилиси дэт къэрал университетым кавказыбзэхэмкIэ и къудамэм щIэтIысхьащ. 1952 гъэм ар фIы дыдэу къиухри, СССР-м ЩIэныгъэхэмкIэ и Академием БзэщIэныгъэмкIэ и институтым и аспирант хъуащ. Еджэныр зэфIигъэкIа нэужь, а институт дыдэм кавказыбзэхэмкIэ и къудамэм и щIэныгъэ лэжьакIуэу ягъэуващ икIи адэкIэ Къумахуэм зэпича щIэныгъэ гъуэгуанэр зэрыщыту а институтым епхауэ екIуэкIащ. Абы япэщIыкIэ кандидат диссертацэр, иужькIэ доктор диссертацэр ехъулIэныгъэкIэ щыпхигъэкIащ. ЛIэщIыгъуэ ныкъуэм къриубыдэу Къумахуэ Мухьэдин адыгэбзэхэм я фонетикэм, грамматикэм, стилистикэм теухуа щIэныгъэ лэжьыгъэу 200-м щIигъу, абыхэм монографиеу 14 яхэту, игъэхьэзыращ. IуэрыIуатэм и бзэр джыным теухуауэ щIэныгъэлIым иригъэкIуэкIа къэхутэныгъэхэр ди хэкум и филологие щIэныгъэм лингвофольклористикэ цIэр щызыгъуэта унэтIыныгъэм лъабжьэ хуэхъуащ. Къумахуэ Мухьэдин хэхауэ иджащ кавказыбзэхэр тхыдэм къызэрыщызэдэгъуэгурыкIуар. Абы и лэжьыгъэхэм дуней псом пщIэ къызэрыщыхуащIам и щыхьэтщ Европэм щынэхъыжь икIи щынэхъ цIэрыIуэ дыдэхэм ящыщ Лунд университетым (Швецие) и доктор цIэ лъапIэр къызэрыфIащар. Ар Урысейм Естественнэ щIэныгъэхэмкIэ и академием, Грузием ЩIэныгъэхэмкIэ ЩIыхь зыхуэфащэхэр
и академием, ЩIэныгъэхэмкIэ Дунейпсо Адыгэ академием я действительнэ члент. Къумахуэ Мухьэдин и монографие зыбжанэ, статья куэд Швецием, Великобританием, Германием щытрадзащ.
ЩIэныгъэлIым фIыщIэ ин бгъэдэлъщ томитI хъу «Къэбэрдейшэрджэсыбзэр», адыгэхэм я япэ лъэпкъ щIэнгъуазэр дунейм къызэрытехьамкIэ. Аращ а тхылъхэм я проектхэр зи Iэдакъэ къыщIэкIар, я редактор нэхъыщхьэу, щIэныгъэ и лъэныкъуэкIэ унафэщIу щытар. Къэхутэныгъэ лэжьыгъэм, щIэныгъэм ехьэлIа къызэгъэпэщыныгъэ Iуэхухэм къадэкIуэу ар егъэджэныгъэми егугъуащ. Къумахуэ Мухьэдин и унафэм щIэту кавказыбзэхэр джыным пыщIа Iуэхухэм ятеухуа доктор, кандидат диссертацэу 30-м щIигъу ятхащ икIи пхагъэкIащ. Абы къызэригъэпэщащ щIэныгъэм и IэнатIэм пщIэшхуэ щызыгъуэта филологие къэхутэныгъэм и унэтIыныгъэ хэха. Къумахуэ Мухьэдин зэи и нэIэ тригъэкIакъым Адыгейм, Къэбэрдей-Балъкъэрым, КъэрэшейШэрджэсым папщIэ кадрхэр гъэхьэзырыным, а республикэхэм я щIэныгъэлIхэм быдэу япыщIауэ, ядэIэпыкъуу, ядэлажьэу екIуэкIащ.
Филологие щIэныгъэм зегъэужьынымкIэ иIэ фIыщIэхэм папщIэ Къумахуэ Мухьэдин Iэбубэчыр и къуэм Урысейм ЩIэныгъэхэмкIэ и Академием и щIыхь тхылъхэр къратащ, «Къэбэрдей-Балъкъэр Республикэм щIэныгъэмкIэ щIыхь зиIэ и лэжьакIуэ» цIэ лъапIэр къыфIащащ.
Адыгэбзэм теухуауэ Мухьэдин и Iэдакъэ къыщIэкIахэр гупитIу бгуэш хъунущ: япэр бзэм и нобэрей щытыкIэр щызэпкърыхахэрщ, етIуанэр – бзэм и блэкIар зэфIэзыгъэувэжхэрщ.
Бзэм грамматикэ хуитхыну япэу яужь ихьауэ щыта Нэгумэ Шорэ сыт ищIауэ щытар? Абы адыгэбзэр япэщIыкIэ иригъэпщащ урысыбзэм. Псалъэм папщIэ, урысыбзэм а зэманым къыхагъэкIыу щыта падежиблыр ди бзэми къыхигъуэтэн и гугъэу икъукIэ елIэлIауэ щытащ. ИтIанэ адрей бзэ зыщыгъуазэмкIэ – хьэрыпыбзэмкIэ – зигъазэри, абы и къупхъэми иригъэзэгъэну пылъащ. Шорэ абыкIэ емыкIу хуэпщI хъунукъым: япэрауэ, абы «щIыпIэ нэщIым» къыщригъэжьэн хуейт, адыгэбзэм теухуауэ зэи зыми къэхутэныгъэ иригъэкIуэкIатэкъым, етIуанэрауэ, езыми апхуэдизу щIэныгъэ куу бгъэдэлътэкъым. Ауэ иужькIи адыгэбзэм елэжьахэри, мащIэми куэдми, а гъуэгу дыдэм ирикIуащ – щхьэж езыр нэхъ зыщыгъуазэ бзэм и мардэхэмкIэ адыгэбзэр яджыну яужь итахэщ. Ауэ нэрылъагъут абхъаз-адыгэ бзэ гуп жыхуаIэр зэбгъэпщэни зэбгъэщхьыни дунейм зэрытемытыр, абы къыхэкIкIи мыбыхэм езым я бгъэдыхьэкIэ къахуэгъуэтыжын хуейт. Ар икIэм нэсу зыхулъэкIар Къумахуэ Мухьэдинщ. Абы илъэныкъуэкIэ щIэныгъэлIым хузэфIэкIам тхылъ псо тептхыхьыфынущ, ауэ мыбдеж зы щапхъэ закъуэ нэхъ мыхъуми къэтхьынщ. ФIэщыгъэцIэ дыдэ мыхъуами, бзэщIэныгъэлIхэм зэпадзыжу къагъэсэбэп «Къумахуэм и дэкIуеипIэ» («Кумаховская лестница») жыхуиIэ гурыIуэгъуэр. Ар къытекIащ Мухьэдин и лэжьыгъэхэм ящыщ зым къыщихьауэ щыта мы щапхъэм:
шэ
е-шэ-ж
з-гъэ-шэ-жы-ф
е-з-гъэ-шэ-жы-ф-а-щ
д-е-з-гъэ-шэ-жы-ф-а-т
къы-д-е-з-гъэ-шэ-жы-ф-а-тэ-къым
у-къы-д-е-з-гъэ-шэ-жы-ф-а-тэ-къым-и 30 ЩIыхь зыхуэфащэхэр
Пэж дыдэу, и бгъуитIымкIэ теувапIэхэр зиIэ дэкIуеипIэм ещхькъэ? Зы пычыгъуэ фIэкIа мыхъу «шэ» глагол лъабжьэм и пэмкIи и кIэмкIи аффикс зэмылIэужьыгъуэхэр пыувэкIэрэ апхуэдэу зеубгъуф, апхуэдиз псалъэщIи къытохъукI. Ар абхъаз-адыгэ бзэ гупым я зы нэщэнэщ. Ауэ нэхъ гъэщIэгъуэныжыр адэкIэщ. КъызэрыщIэкIымкIэ, а аффиксхэм я дэтхэнэ зыми увыпIэ хэха иIэщ, н. ж. адыгэ Iэнэм щытIыскIэ нэхъыжьнэхъыщIэ елъытакIэ къызэретIысэкIым ещхьыркъабзэу, префиксхэмрэ суффиксхэмрэ зэкIэлъыкIуэкIэ пыухыкIам тету псалъэ лъабжьэм поувэ. Абы гу лъызытэу а зэкIэлъыкIуэкIэм и хабзэхэр зыубзыхуар Къумахуэрщ.
Иджы адыгэбзэм и тхыдэм дыIэбэнщи, абы езыкур закъуэтIакъуэххэт, яужь уихьэкIи къикIынIауэ я фIэщ зэрымыхъум къыхэкIыу. Мыри зи къару къихьар Мухьэдинщ.
Бзэм и тхыдэр нэхъ зэфIэгъэувэжыгъуафIэщ, абы лIэщIыгъуэ бжыгъэкIэ тхыгъэ иIэу къэгъуэгурыкIуамэ, е, индоевропеибзэхэм ещхьу, зэIыхьлы бзэ Iэрамэшхуэ хъурэ абыхэм ящыщ зым фIэкIуэдар адрейхэм я деж къыщыпхуэгъуэтыжмэ. Адыгэбзэм а лъэныкъуитIымкIи «и насып къикIакъым»: ди бзэмкIэ тхэн зэрырагъажьэрэ лIэщIыгъуэрэ ныкъуэм фIэкIакъым, мыдэкIэ нэхъ Iыхьлы гъунэгъу дыдэу диIэ бзищымрэ – абазэбзэ, абхъазыбзэ, убыхыбзэ – дэрэ апхуэдизкIэ дызэпэщIэкIащи, ахэр тегъэщIапIэ щыпщIыфыр зэзэмызэххэщ. Къэнэжа Iэмал закъуэр – езы бзэм и щIыпIэ псэлъэкIэ щхьэхуэхэр (диалект, говор жыхуэтIэхэр) арати, мис ахэр IэкIуэлъакIуэу адыгэбзэм и фонетикэри, морфозэригъапщэкIэрэ пасэрей логиери, кърилъхьэжащ Мухьэдин.
Ауэ Къумахуэм зэфIигъэувэжар ди бзэм и тхыдэм и закъуэкъым. Бзэм къыдит IэмалхэмкIэ абы игъэнэIуащ IуэрыIуатэми, лъэпкъ тхыдэми, щэнхабзэми я проблемэ зыбжанэ. Аргуэру зы щапхъэ закъуэкIэ дыкъызэтеувыIэнщ. 1970 гъэхэм Мухьэдин итхауэ щытащ нарт Сосрыкъуэ и цIэр этимологие и лъэныкъуэкIэ зэпкърыхыным теухуа тхыгъэ мыин дыдэр. Ар инагъкIэ къызэрыгуэкIми, мыхьэнэуэ иIэмкIэ зэи зи пщIэр емыхуэхын лэжьыгъэ щыпкъэщ, сыту жыпIэмэ, бзэщIэныгъэм и хабзэ ткIийм темыкIыу абы къыщыгъэлъэгъуащ нарт цIэрыIуэм и цIэр шэч лъэпкъ къытумыхьэжыну зэрыадыгэбзэр. ЗэрытщIэщи, нобэми нарт эпосыр зралъэфэлIэну нэгъуэщI лъэпкъхэм ящыщ Iэджи къыхузэпощэ. Абдежым эпосым и лIыхъужь курыхым и цIэр зыщыщ бзэр гъэнэхуэным мыхьэнэшхуэ иIащ.
ди пащхьэ синтаксисри Илъэс бжыгъэ я зэхуакуу Къумахуэ Мухьэдинрэ абы и щхьэгъусэ пэж икIи и IуэхущIэгъу IэкIуэлъакIуэ Зарэрэ зэдатхащ IуэрыIуатэм и бзэмрэ гъащIэмрэ я зэпыщIэныгъэм теухуа тхылъищ. Авторхэм а тхылъищымкIэ щIэныгъэрылажьэ псоми хьэкъ щащIащ нарт эпосым и лIыхъужь нэхъыщхьэ зыбжанэмрэ абыхэм ехьэлIа сюжетхэмрэ къыгуэпх мыхъуну адыгэбзэм, адыгэ тхыдэм, адыгэ щэнхабзэм епхауэ къызэрыгъуэгурыкIуэр. Абы щыгъуэми, ар зытххэм нэгъуэщI лъэпкъ гуэри ягъэпудыркъым, зыми и Iыхьэ къытрахын гуращэ яIэкъым, атIэ дэтхэнэми я пщIэр зэрахъумэным пылъщ.
УблэкIынкIэ Iэмал иIэкъым лъыкIи, хабзэкIи, бзэкIи ди Iыхьлы дыдэ убыххэм ятеухуауэ Къумахуэм хузэфIэкIам. Аращ СССР-м щыщ щIэныгъэлIхэм ящыщу ХХ лIэщIыгъуэм и 80 гъэхэм убыхыбзэм ирипсалъэу дунейм къытенэжауэ щыта цIыху закъуэм – Теффик Эсенч деж кIуэфауэ щытар, иужькIэ а лIыжьыр къезыгъэблагъэу и адэжь хэкур 31 ЩIыхь зыхуэфащэхэр
езыгъэлъагъужари Мухьэдинщ. Теффик дэлажьэурэ, итIанэ хамэ къэралхэм щыщ щIэныгъэлIхэм я лэжьыгъэхэр, убыхыбзэкIэ щыIэ тхыгъэхэр куууэ зэпкърихыурэ Къумахуэм япэщIыкIэ убыхыбзэм теухуа очерк япэ дыдэу ди къэралым къыщыдигъэкIауэ щытащ, иужькIэ а унэтIыныгъэм зригъэубгъуурэ, зэпымыууэ елэжьурэ убыххэм ятеухуа тхылъ псо итхащ. Абырэ Адыгэ щIэнгъуазэм (энциклопедием) убыххэм ятеухуауэ ит Iыхьэмрэ (ари Мухьэдинщ зи IэдакъэщIэкIыр) убых лъэпкъым я энциклопедие пэлъытэ хъуащ, ахэр дунейм текIуэдыкIыжа лъэпкъым я фэеплъ игъащIэкIэ мыкIуэдыжынщ.
Апхуэдэкъабзэу адыгэбзэм теухуа энциклопедиещ, а бзэм теухуауэ лэжьа хъуа псори къызэщIэзыкъуэж тхылъщ псом япэу Мухьэдин и фIыщIэкIэ дунейм къытехьа, ищхьэмкIэ зи цIэ къыщитIуа «Къэбэрдейшэрджэсыбзэ» томитIыр. Аращи, зы энциклопедиекIэкъым Къумахуэр къызыхэкIа и лъэпкъым зэрыхуэупсар…
АдэкIэ дауэ къыхыумыгъэщынрэ иджырей адыгэ литературэбзитIымрэ абыхэм я тхыбзэмрэ зэгъунэгъу, зэщхь щIыжыным теухуауэ Къумахуэм зэхилъхьа проектыр?! Зэхилъхьам къыщимыгъанэу, абы теухуа зэIущIэ зэхишэри адыгэ республикищми я бзэщIэныгъэлI псори къигъэдэIуэфауэ щытащ ар зэдэарэзыуэ къащтэну. Дызытепсэлъыхь проектым хэткъым, языныкъуэхэм зэрыжаIэм ещхьу, адыгэ псори зы тхэкIэм дытехьэн, е ди алыфбейри пэжырытхэри зэрыщыту зэтекъутауэ псори щIэрыщIэу зэхэлъхьэжын хуейуэ къэзыгъэув Iуэху еплъыкIэхэр. Жыжьэ плъэф дэтхэнэ зым дежкIи гурыIуэгъуэщ апхуэдэу ухэлъадэмэ, ар мыхъумыщIэм хуэкIуэнкIэ зэрыхъунур.
Проектыр зытеухуамрэ и мурадымрэ кIэщIу къэпIуатэмэ, ар зыхуэунэтIар иджыпсту зэтеувауэ щыIэ литературэ бзитIым (адыгеибзэмрэ къэбэрдей-шэрджэсыбзэмрэ) зэщхьу къыщапсэлъхэм я тхыкIэр зэщхь щIынырщ. Зи гугъу тщIы проектымкIэ щIэныгъэрылажьэхэр арэзы зэрызэдэхъурэ зэманыфI дэкIащ. А лъэхъэнэм къриубыдэу сыт зэфIэкIа атIэ, жыпIэмэ, къэбэрдей-шэрджэсыбзэм и лъэныкъуэкIэ къыхуагъэувам ипкъ иткIэ къэрал унафэ КъБР-м и Парламентым къищтащ. АдэкIэ унафэр тэрэзу лэжьэн папщIэ, апхуэдэ лъэбакъуэ ичын хуейщ адрей лъэныкъуэми – Адыгейми. А республикэм власть хъуэжым и зэранкIэ Iуэхур кIыхьлIыхь щыхъуами, дэ дызэрыщыгъуазэмкIэ, иджыблагъэ ар къыщаIэтыжащ Адыгейм и къэрал хасэм икIи гугъапIэ щыIэщ мы Iуэхум мыгувэу унафэ тэмэм тращIыхьынымкIэ…
Иджы илъэситхукIэ дызэIэбэкIыжынщи дигу къэдгъэкIыжынщ Къумахуэ Мухьэдин и гъащIэм и иужьрей илъэсыр – 2008 гъэр.
Дэ зыдгъэхьэзырырт Мухьэдин и юбилейр дгъэлъэпIэну, дегупсысырт ар нэхъ екIуу зэредгъэкIуэкIыным. Езыри ерагъыу къытедгъэхьат и гъащIэм щыяпэ дыдэу къыщалъхуа махуэр утыку къэтщIыну. Илъэс 80-м къриубыдэу зэи кърахьэжьатэкъым абы ехьэлIауэ апхуэдэ Iуэху. Къимылэжьауэ арат? Къилэжьа къудейт?! Хуэмыфащэрэт? Ауэ сытми хуэфащэт! Илъэс 50 щыхъуами ар щIэныгъэлI цIэрыIуэт, адэкIэ 60-р, 70-р, 75-р… АрщхьэкIэ и унагъуэм исхэмрэ абыхэм я Iыхьлы, ныбжьэгъу гъунэгъу дыдэхэмрэ фIэкIа нэгъуэщIхэм гу лъатакъым а махуэхэм. Иджыри зихъунщIат. Дауэ мыхъуми, къэдгъэдэIуат – абы нэхъыбэу хуейр адыгэ бзэщIэныгъэрщ, адыгэ лъэпкъырщ жытIэурэ. АрщхьэкIэ зыми димыгугъа къэхъуащ – псэужакъым абы нэсыху. Дапщэщи адыгэм ди деж къыщыхъу хабзэр къэхъуащ – цIыхушхуэ 32 ЩIыхь зыхуэфащэхэр
къытхэкIамэ, псэухукIэ абы гулъытэ щIагъуэ игъуэтыркъым. Мухьэдин цIыхушхуэт, мы ди лъэхъэнэм нэхъ дызэрыгушхуэну диIэ ди лъэпкъэгъу нэхъ пажэ дыдэхэм ящыщт. Ар, шэч хэмылъу, наIуэ щыхъуащ Къумахуэм и илъэс 80-м ирихьэлIэу ди телевиденэм къигъэлъэгъуа, иужькIи зыбжанэрэ къызытрагъэзэжа нэтыным еплъа дэтхэнэми. Токъумакъ Светэ – а нэтыныр зыгъэхьэзырам – хузэфIэкIащ Мухьэдин дунейм зэрытета дыдэм хуэдэу ди пащхьэ къригъэувэжын. Ауэ щыхъукIэ, Токъумакъым илэжьам и мыхьэнэмрэ къилэжь фIыщIэмрэ пхуэмыIуэтэным хуэдизщ. Мыдрейхэм псоми Мухьэдин и щIыхуэ ттелъщи, ар зэрытпшыныжа хъунум девгъэгупсыс. Сэ сызэригугъэмкIэ, псом нэхърэ нэхъыбэу абы и псэр зыщыгуфIыкIынур ди лъэпкъым и къэкIуэнум дыхуэлажьэмэщ, ди бзэр, ди щэнхабзэр хэдмыгъэкIуэдэжу адэкIэ дгъэкIуатэмэщ. Дауи, а Iуэхум Къумахуэм хилъхьам хуэдиз зыхузэфIэкIынур закъуэтIакъуэххэщ. Ауэ дэтхэнэми хуэщIэнур мыщхьэхыу ищIэмэщ, лъэпкъыр нобэ зэрыт щытыкIэ гугъум дыщикIыфынур – аращ дерс нэхъыщхьэу зи гугъу сщIа нэтыным къыхэкIыр. Мухьэдин и лъэпкъым зыхуегъазэ: маржэ, дывмыгъэбэлэрыгъ, арыншамэ убыхым я махуэр къытхуэкIуэнущ. Щысхьыншэу лъэпкъ мащIэхэр щIэзылъафэ глобализацэм и лъэхъэнэм пэдвгъэгъэув ди акъылрэ ди зэфIэкIрэ; а IуэхумкIэ дызэкъуэвгъэувэ адыгэу дэнэ щыIэри. Лъэпкъым емызэшыжу хуэлэжьа цIыхум хулъэкIынум и инагъымкIэ щапхъэ нэсщ езы Мухьэдин. Нобэрей дунейпсо щIэныгъэм адыгэхэр нэхъ къызэрыщацIыхур адыгэбзэхэм Къумахуэм ятригъэпсыхьа къэхутэныгъэхэрщ. Пэжщ, адыгэбзэхэм нэгъуэщI Iэджи елэжьащ, ауэ Мухьэдин и Iэзагъым, абы зыздиIэтыфа лъагапIэм нэгъуэщI зыри мызэкIэ нэсыфакъым. БзэщIэныгъэм хуищIа хэлъхьэныгъэм ебгъапщэ хъунущ абы и фIыщIэкIэ дунейм къытехьа япэ адыгэ лъэпкъ щIэнгъуазэри (энциклопедиери). Мыбыи цIыху мащIэ елэжьакъым, ауэ жэрдэмщIакIуэу къэувари, гъуэгугъэлъагъуэу щытари, лэжьыгъэ псори зыунэтIари Къумахуэрщ. Лъэпкъыр зэрыгушхуэ а тхылъ щхьэпэр ди тхыдэм, дыщэм хуэдэу, къыхэлыдыкIыу, къэнащ. ИкIи дяпэкIэ ар уафэ джабэм ис вагъуэм хуэдэу лъэпкъым къыхуэблэнущ. Ар къэблэнущ нобэ «уей-уей» жезыгъэIэ лIыхъу Iэджэм я цIэхэр щыкIуэдыжыпами, ахэр къызыхэкIа лъэпкъ инхэмрэ иджырей ди дунейр къэзыгъэзджыздж къэрал нэхъ лъэщхэмрэ щыщымыIэжыххэм щыгъуи. Адыгэ щIэнгъуазэр лэжьыгъэшхуэ дыдэщ, хуэдэ зэи зыми къемыхъулIауэ, нэгъуэщI лъэпкъхэу зи тхыдэр илъэс минрыбжэхэми яхузэмыгъэпэщауэ. Ди жагъуэ зэрыхъунщи, абыкIи бгъэдэлъ фIыщIэр лъамыгъэсыж щIыкIэ дунейм ехыжащ ар. ЩIэнгъуазэр къызэрыдэкIрэ зэман хъарзынэ дэкIа пэтрэ, адыгэ республикищми абы зы IуэхущIафи иращIылIакъым, а лэжьыгъэм и мыхьэнэр нэгъэсауэ къэзыгъэлъагъуэ зы тхыгъи къытрадзакъым иджыри. Абы щыгъуэми, зи гугъу тщIы лэжьыгъэм пщIэшхуэ къыщыхуащIащ Урысейм ЩIэныгъэхэмкIэ и академием. Абы тхыдэфилологие щIэныгъэхэмкIэ и къудамэм Къумахуэр ирагъэблагъэри ЩIэнгъуазэм теухуауэ доклад щрагъэщIащ икIи къалъытащ ар Урысей щIэныгъэм и хэлъхьэныгъэ нэхъ инхэм ящыщу икIи а лэжьыгъэм къэрал саугъэт къратыну хуэфащэу. Дэ, ЩIэнгъуазэр зыхуатха лъэпкъыр, зыри къэмыхъуа хуэдэу дызэхэсщ. Сэ сыщыгъуазэщ Мухьэдин ар игу къеуэу зэрыщытам: яубми идэнут, ауэ абы и Iуэху зезыхуэн хуейхэм заущэхуауэ зэрызэхэсым игъэпIейтейрт. Сыт абы и щхьэусыгъуэр? Хэт 3 Заказ № 123 33 ЩIыхь зыхуэфащэхэр
къыгурыIуэркъым, хэт къыфIэIуэхукъым, хэт мэфыгъуэ…
Гугъущ си дежкIэ нобэр къыздэсам зэтеубыдауэ Къумахуэ Мухьэдин сытепсэлъыхьыну – иджыри сызэщIиIыгъэщ гуауэм – си егъэджакIуэр, си ущиякIуэр, цIыху телъыджэр зэрытхэкIыжам. Мухьэдин дунейм зэрехыжар куэдым ягу къеуащ – абы и щыхьэтщ щыгъуэ пэкIум къекIуэлIа цIыхухэм я куэдагъри, абы къыщыпсэлъахэм жаIахэри, газетхэм къытрадзахэри. КъримыхьэлIэфа куэдым къэхъуар гущIыхьэ зэращыхъуар иту, Мухьэдин IуэхущIафэу игъэхъам и мыхьэнэм и инагъым тепсэлъыхьу телеграммэхэр кърагъэхьауэ щытащ. Мис абыхэм ящыщ зытIущ, гъэкIэщIауэ нэхъ мыхъуми, мыбдеж къыщыхьыпхъэу къызолъытэ: Урысейм ЩIэныгъэхэмкIэ и академием БзэщIэныгъэмкIэ и институтым и директор, академик Виноградов Виктор: «Адыгэбзэхэм, адыгэ этнологием, IуэрыIуатэм, лъэпкъ тхыдэм теухуа абы и лэжьыгъэ купщIафIэхэр дунейпсо щIэныгъэм и къулеягъэшхуэщ»; Вамлинг Каринэ, Мальмё (Швецие) университетым и профессор: «Къумахуэм и лэжьыгъэхэр къагъэсэбэп кавказыбзэхэр зы-джу дуней псом щыпсэу еджагъэшхуэхэм… ЩIэблэм щапхъэ яхуэхъун лъэужь къызэзынэкIа щIэныгъэлIым и фэеплъыр мыкIуэдыжынщ»; Шенгелие Важэ, БзэщIэныгъэ институтым, Чикобавэ А. С. и цIэр зезыхьэм, и къудамэм и унафэщI, Тбилиси къэрал университетым и профессор: «Къумахуэ Мухьэдин адыгэ щIэныгъэмрэ щэнхабзэмрэ хуищIа хэлъхьэныгъэр къыпхуэмылъытэнщ. Абы и щIэныгъэ лэжьыгъэхэр дуней псом щыцIэрыIуэщ. Мухьэдин и цIэр тхыдэм хэмыгъуэщэжыну къыхэнащ». Езыр тхэмытыжми, Мухьэдин и юбилей гъэм гулъытэ хэха хуэтщIыпхъэщ еджагъэшхуэм и цIэр гъэлъэпIэным. Абы и лъэныкъуэкIэ, сэ сыхуитамэ, схузэфIэкIамэ, мыпхуэдэ Iуэхугъуэхэр къесхьэжьэнт. Япэрауэ, икIэм-икIэжым, зэ яужь ихьауэ, Адыгэ щIэнгъуазэм теухуа зэIущIэ (симпозиум) Iэтауэ, ехьэжьауэ егъэкIуэкIын хуейщ, дэнэкIи щыIэ адыгэхэми я лIыкIуэхэр кърихьэлIэу. А зэIущIэр апхуэдэуи увынт абы и къызэгъэпэщакIуэр – Къумахуэ Мухьэдин щагъэлъапIэ махуэу.
ЕтIуанэрауэ, Мухьэдин зыщылэжьа Гуманитар къэхутэныгъэхэмкIэ Къэбэрдей-Балъкъэр институтым КъБР-м и Президентым зыхуигъэзауэ щытащ Къумахуэм ди республикэм и дамыгъэ нэхъ лъапIэ дыдэр къратыну щIэлъэIуу. Ар мыпсэужхэми хуагъэфащэ, ауэ щыхъукIэ а лъэIур иджыри лъэIуу къонэж. ФIы дыдэт ЩIэнгъуазэм теухуа зэIущIэм ирихьэлIэу абыкIи унафэ щыIамэ.
Ещанэрауэ, Мухьэдин и Iэдакъэ къыщIэкIа лэжьыгъэхэр зэгъэуIуауэ Iэмал имыIэу къыдэгъэкIыжын хуейщ том зыбжанэу.
Мыхэр адэкIэ едмыгъэтIылъэкIыу мы гъэм зэфIэбгъэкI хъунухэрщ. Абыхэм нэмыщI, шэч хэлъкъым, Къумахуэм и цIэр Налшыкрэ езыр къыщалъхуа Лэскэн ЕтIуанэмрэ я уэрам зырызым, апхуэдэу щIэныгъэ, щэнхабзэ IуэхущIапIэхэм яфIэтщыну зэрыхуэфащэм, еджагъэшхуэм и цIэкIэ стипендие республикищми я студент-филолог нэхъыфIхэм щхьэкIэ бгъэув зэрыхъунум. Борис,
Урысейм ЩIэныгъэхэмкIэ и академием и Къэбэрдей-Балъкъэр щIэныгъэ центрым
Гуманитар къэхутэныгъэхэмкIэ и институтым адыгэбзэмкIэ и къудамэм и унафэщI, филологие щIэныгъэхэм я доктор 34 ЩIыхь зыхуэфащэхэр
УсакIуэ АфIэунэ Лиуан къызэралъхурэ илъэс 75-рэ ирокъу
ЦIыкIухэр зыгъэгуфIэ 35
Илъэс зыбжанэ ипэкIэ къыдэкIын щIэзыдза «Нур» журналым наIуэ къищIащ ди сабий литературэр япэкIэ зыгъэкIуэтэфын гупыфI зэрыщыIэр.
ЦIыкIухэр ди IуэрыIуатэм, литературэм, я анэдэлъхубзэм и IэфIыр зыхащIэу къэтэджмэ, езыхэм я дежкIи къызыхэкIа лъэпкъым и дежкIи нэхъыфIщ. ЗэрынэхъыфIым утепсэлъыхьынуи емыкIу хуэдэу мэхъу – хэт ар зымыщIэр – къыбжаIэфынущ. АрщхьэкIэ зымыщIэ дэнэ къэна, зыщIэну хуэмейхэми уарохьэлIэ.
Къыргъыз тхакIуэшхуэ Чингиз Айтматовым «Буранный полустанок» зыфIища и романым мыпхуэдэ миф хэтщ. Жуанжуанхэр Курыт Азием щыпсэу лъэпкъ цIыкIу гуэрым къытоуэри хэкур яхъунщIэ. ЗауэфI щыIэкъым. Жуанжуанхэм лейуэ зэрахьэм я нэхъ Iей дыдэу цIыхум я гум мыпхуэдэ щIэпхъаджагъэр къонэ: зэрыпхъуакIуэхэм зытекIуа лъэпкъым нэхъ щIалэ Iэчлъэчхэр къыхашт, ахэр Iэпхлъэпх ящIырти къумым къранэрт. Абыхэм я щхьэр зэрыфIэпхыкIа махъшафэ цIынэр къурэу зэпрыгъукIырт. Махуэ зытхух дэкIа нэужь, жуанжуанхэм къагъэзэжырти – лIар – лIащ, псэууэ къэнам я щхьэр хуатIэтэжырт. Ахэр псэ яIуту къызэтена щхьэкIэ, езыхэр зыщыщи, къызыхэкIаи ящIэжыртэкъым, я ади я ани къахуэцIыхужынутэкъым. Апхуэдэ лей зылъыса, къэзылъхуаи къыдалъхуаи зымыщIэж щIалэхэм романыр зэреджэр «манкуртщ».
Бзаджагъэр, цIыхугъэншагъэр, тхьэмыщкIагъэр зыр зым къилъхуж щхьэусыгъуэу щызэпхащ Айтматовым и романым хэт миф гъэщIэгъуэным. Мифыр – таурыхъщ. Манкурт дыдэ щыIакъым икIи бгъуэтынукъым. АрщхьэкIэ мы мифым зи гугъу ищI манкуртым и «Iыхьлы» гъащIэм дыщримыхьэлIэу щытамэ, езы мифри апхуэдэу ЩIыхь зыхуэфащэхэр
щIэщыгъуэ, гъэщIэгъуэн къытщымыхъункIи хъунт.
Манкурт щэнщ укъыщалъхуа хэкум, укъызыхэкIа лъэпкъым и тхыдэм, и культурэм, и бзэм псэкIэ ухуэхамэу дунейм утетыныр. КъытщIэхъуэ щIэблэр мис абыхэм хуэхамэ мыхъуныр ди сабий литературэм и къалэн нэхъыщхьэхэм ящыщ зыщ, дауи. Дэ сабий IуэрыIуатэ къулей диIэщ – уэрэдхэр, усэхэр, таурыхъхэр, къебжэкIхэр, къуажэхьхэр, псынщIэрыпсалъэхэр. Ауэ ди нобэрей сабий литературэр хуэкъулейуэ жыпIэныр пасэщ, цIыкIунитIэхэмрэ тхылъеджэ цIыкIухэмрэ нэхъ зыхуеину тхылъу дунейм къытехьэм гулъытэ нэхъыбэ хуэтщIын щIыхуейри икъукIэ гурыIуэгъуэщ.
1983 гъэм АфIэунэ Лиуан къыдигъэкIа «Дадэ и сурэт» тхылъым ущытхъукIэ емыкIу къэпхьынукъым. Лиуан цIыкIухэм усэбзэкIэ зэрепсэлъэн талантышхуэ зыбгъэдэлъ усакIуэщ: сэ абы шэч къытесхьэркъым. АфIэунэм и усэ нэхъыфIхэр уащIытеукIытыхьын ябгъэдэмылъу хуэхьэзырщ зи школ щIэтIысхьэгъуэ нэмыса цIыкIухэми пэщIэдзэ классхэм щеджэхэми гукIэ зребгъэгъэщIэну.
Поэзиер зищIысым утепсэлъыхьыну гугъущ, ауэ поэзие щыщыIэкIэ – ар зыхэзыщIи щыIэщ. Псом япэрауэ, поэзием и хэкIыпIэу игъащIэ лъандэрэ къалъытэр гущIэгъумрэ цIыхугъэмрэщ. Ныбэизыгъэмрэ акъылыншагъэмрэ къагъэщIа поэзие, усыгъэ дахэ тхылъхэм иту дрихьэлIакъым.
Къэбэрдей тхакIуэхэм цIыкIухэм папщIэ зыгуэр зымытха е итхыну зимымурад къытхэткъым, ауэ АфIэунэм хуэдэу сабийхэм епсэлъэфа, мы дунейр зэрытелъыджэр, сабиигъуэр таурыхъым и хьэуакIэ зэрыбауэр, псэущхьэхэми псэ зэраIутыр, абы я псэм хуэсакъын зэрыхуейр цIыкIухэм яжезыIэфа усакIуэ дэ диIэу сыщыгъуазэкъым.
Псом япэу гу зылъыптэр мыращ: Лиуан и усэхэм я нэхъыбэр сабийм зыкъыпхуигъэзауэ усэкIэ къопсалъэ хуэдэу тхащ. АпхуэдизкIэ «тыншу» тхащи, хэлъышхуэ щымыIэ хуэдэуи къыпщыхъунущ зэ еджэгъуэкIэ. АрщхьэкIэ сабий ухъужынуи тынш? Гугъущ апхуэдэ усэ птхыфу зебгъэсэнуи. Сабийм и гум и хуабэр, и дуней еплъыкIэр, и псэлъэкIэр хуэхъумэу цIыху балигъхэм къахэнар дапщэ? Сабийм я Iуэху еплъыкIэр, дунейр зэрызыхащIэ щIыкIэр гукъинэжу, гъэхуауэ къызэриIуэтэн анэдэлъхубзэ зыIурылъри куэд хъурэ?
Лиуан и усэхэм хэт сабийм мыпхуэдэу захуегъазэ псэущхьэхэм: 36
Бзум:
Току зэрыкIуэ кIапсэм,
КхъыIэ, фытемыс.
Си шэнт лъахъшэ цIыкIум, ИIэт, фыкъэтIыс.
ТхьэкIумэкIыхьым:
Зэ къэувыIэ, Нэхъ хуэм зыщI.
УмэжалIэм умыбзыщI.
Умышынэ, умыукIытэ, Ди хьэ мыщи
Ублэсшынщ. ЩIыхь зыхуэфащэхэр
ЗыбгъэнщIыхукIэ
Пхъы, къэбыстэ
Ди деж къакIуи
Уэзгъэшхынщ.
Тхьэрыкъуэм:
СигъэщIынущ нани Iэмэ,
Сэ къабзабзэу зыстхьэщIынщ,
Уэри къакIуи къэтIыс Iэнэм,
Дэ ди гъусэу Iэмэ пщIынщ.
ШкIащIэм:
КIышэ, кIышэ, Си кIэбышэ, Си лъэбыцэ
Быцэ цIыкIу,
УщIэбур сыт апхуэдизрэ, Си нэIуцэ,
Iуцэ цIыкIу…
Усэм хэт сабийр шкIэм зэрепсалъэ щIыкIэм ущыщIэдэIукIэ, сабийр къыдалъхуа гуэр дэуэршэру, абы и гур фIы хуищIыныр езым дежкIэ насыпу къилъытэу зыхыбощIэ.
Мы усэхэми, нэгъуэщI щапхъэ куэдми гу щылъыботэ: IуэрыIуатэм и акъужь къабзэм иробауэ Лиуан и поэзиер. Европейскэ усэ зэхэлъхьэкIэм (нобэр къыздэсым ди усакIуэ куэдым къатехьэлъэм) и нэщэнэ узэщIахэми лъэрызехьэ ящI АфIэунэм и усэхэр. НэгъуэщIу жыпIэмэ, Лиуан ижьымкIэ мэIэбэри Iэмал къегъуэт, сэмэгумкIэ мэIэбэри а Iэмалыр ирегъэфIакIуэ, усэр сабийм и псэм дыхьэн хуэдэу ипсыхьын папщIэ. ИкIи ар гъуэзэджэу хузэфIокI.
МыкIуэщIыж гуапагъэкIэ, хуабагъэкIэ, гущIэгъукIэ гъэнщIащ АфIэунэм и усэхэр. Санэмрэ жызумеймрэ зопсалъэри, жызумей пагэм санэр еущий нэхъ лъагэу дэкIеину.
Санэм и жэуапыр мыращ: 37
«Хьэуэ, хьэуэ, жызумей,
Сабий цIыкIухэр зэзгъэхъуапсэу
Ин сыхъуну сыхуэмей».
Сабийм ябгъэдэзмылъхьэн инагъ, беягъ сыту сщIын сэ, жыхуиIэщ санэм.
Уегупсысыпэмэ – хэт апхуэдэу жызыIэфынур? Санэра? Анэра? Адэра? Щхьэхуещагъэр зэрымыфIым теухуауэ усэуи, рассказуи, статьяуи сыт хуэдиз ухуейми бгъуэтынущ. АрщхьэкIэ АфIэунэм хуэдэу кIэщIу икIи дахэу цIыкIухэм ар яжезыIэфыр зырызыххэщ. Мис «Шылъэгу» зыфIища усэ цIыкIур:
Зым и уни ар щIэмыхьэ, КъэкIухьынкIи лъэрымыхьщ. ЩIыхь зыхуэфащэхэр
Зы псэущхьи ящIэмыхьэ, Зыми хъуркъым фIэгуэныхь.
Жыжьэ дыдэ умыIэбэжуи ди литературэм усэ куэд къыхэбгъуэтэфынущ я сатырхэр плакатым къытратхыкIам хуэдэу «занщIабзэу», итIани гум емыхуэбылIэу. «Умыщхьэх, уемышу лажьэ, япэкIэ бакъуэ, щIалэфIу дунейм тет» жыхуиIэ ущие гъущэхэмкIэ зэщIэузэдауэ. Ущие гъущэр къызытекIуа сабий усэм поэзие, дахагъэ ущIыщылъыхъуэжын щыIэкъым. АрщхьэкIэ поэзием и къэуат зылъэIэса ущиери псэм щIэщыгъуэу пIэпихыу къыщIокI мис мы усэм хуэдэу:
Бабыщ шыр
Щимэ, щимэ, Лъабэ щимэ, Щимэ, щимэ – Лъэпхъуамбищ.
ЗыгъэпскIакIуэ докIуэ
Псыхъуэм, Уэри накIуэ, Дяпэ нищ.
– Хьэуэ, хьэуэ, Сыт а жыфIэр?
Сыздэфшэну фыхэмыт.
Бабыщ «мамэ» симыгъусэу
СынэкIуэну сыхуимыт.
Аргъуей
Лъабэ псыгъуэщ, Ар пэ кIыхьщ.
Жэщ зэрыхъуу къелъэтыхь.
КъыстотIысхьэ, Къызодзакъэ, Сигъэжейркъым, Къысщымысхь.
Ауэ сщIэркъым, Сэ итIани,
Ар итIани
СфIэгуэныхьщ. 38
Лиуан и усэхэм хэлъ ущиер Iэдэб, сакъ, Iэ щабэ-Iу щабэ зыщIыр а ущием и щIыбагъ къыдэт гущIэгъур, поэзиер къэзыгъэщI цIыхугъэ дахэр аращ. Мис абы и щапхъэ усэ гъуэзэджэ:
Аргъуей нэхърэ нэхъ угъурсызрэ нэхъ уфIэмыгуэныхьынрэ сыт щыIэ! ИтIани аргъуейри фIэгуэныхьщ мы усэр къэзыIуатэ цIыкIум. «Аргъуейр бзаджэщ, и зы дзажэпкъ къыхэхын хуейщ», – жаIэ адыгэм ауаныщIу. Мы ауаным гущIэгъу тIэкIуи хэлъу къыщIэкIынущ. Лиуан и усэм а гущIэгъур сэтей къещIри къыбжеIэпэ: пэжщ, бзаджэщ аргъуейр, ауэ абыи псэ Iутщ, псэм гущIэгъу хуэфащэщ.
Сабийр нэхъ псэ щабэ, нэхъ гущIэгъулы хъунукъым, аргъуейр укI, ЩIыхь зыхуэфащэхэр
хьэндырабгъуэу къыпIэрыхьэр фыщI – жыпIэкIэ. ЦIыкIур гущIэгъум, цIыхугъэм хуэущиинри, и анэдэлъхубзэр фIыуэ егъэщIэнри – а мурад дахэхэр зэщыщхъуу щызэхэтщ «Аргъуей» усэми, нэгъуэщI усэфI куэдми. Сабийр зоопаркым кIуауэ къаплъэным бгъэдэтщи йоущие:
Мыпхуэдэ усэхэм куэдрэ утепсэлъыхь нэхърэ куэдрэ уеджэну нэхъ гуапэщ. ФэрыщIагъи, хьилагъи, бзэмыIугъи хэлъкъым мыбыхэм. ЦIыхур дэнэ къэна, псэ зыIут дэтхэнэ зыми дащысхьын хуейщ, ахэр дэ къэдгъэщIакъым – къыджаIэ хуэдэщ Лиуан и усэ куэдым.
ХьэкIэкхъуэкIэм, псэущхьэхэм ятеухуа усэхэм яхэлъ хуабагъэм нэхърэ мынэхъ мащIэ щызыхыбощIэ гъэм и зэманыгъуэхэм теухуа, пейзажнэкIэ узэджэ хъуну усэхэми. 39
Укъэплъэнкъэ уэ инышхуэр, Сытыт нетIэ ущIэгъар?
Дэ къыджеIэт мыдэ псынщIэу, Хэт уи жагъуэ къэзыщIар?
– Зыми, цIыкIухэ, СлъэмыкIыжу
ГуащIэмащIэ – Жьы сыхъуащ.
Сабиигъуэр сигу къэкIыжри,
Фыщыслъагъум тIэкIу сыгъащ.
Япэ уэс
Япэ уэсым щыгуфIыкIыу
Къуаргъхэм къалъэтыхь.
Iэжьэ цIыкIухэм щIэкIуэрыкIыу
ДэнкIи къыщажыхь.
Си щхьэм щIыIэ хэмыхьэну
ПыIэр къескъухащ.
Гуэщи уни зы къэмынэу
Я щхьэр къетхъухащ.
Ди мамыжьри жьэгъуашхэжу, Мес, гъущапIэм щIэсщ.
Хужь защIыну я гугъэжу,
Къуаргъхэр уэсым хэсщ.
Хужь защIыну я гугъэжу,
Къуаргъхэр уэсым хэсщ.
Псори наIуэщ, гурыIуэгъуэщ – теплъэгъуэ дахэр адыгэбзэ къабзэу зэхэлъщ. Псом нэхърэ нэхъ гъэщIэгъуэнщ мы сатыритIыр:
Къуаргъхэм нэхъ къабзэ защIыну я мураду ара? Я фIыцIагъэр адрей псэ зыIутхэм зэрафIэмыфIыщэр зыхащIэу ара? НэгъуэщIу жыпIэмэ, къуаргъ нэгъунэ къабзагъэм хуеIэу яжреIэ Лиуан цIыкIухэм. Дахэуи яжреIэ.
«Дадэ и сурэт» тхылъым ихуа усэхэм ящыщу: «ХъумпIэцIэдж», ЩIыхь зыхуэфащэхэр
«Жьынду», «ТхьэкIумэкIыхь», «ФыкъэтIыс», «Удз дэжей», «Гъэмахуэ», «Джэш дэжей», «Дзыгъуэнэф», «Япэ уэс», «Си кIэбышэ», «Санэмрэ жызумеймрэ», «Гуащэ», «Тхьэрыкъуэ», «Лэу-лэу», «Джэдкъурт», «Шылъэгу», «Гъуэгу махуэ», «Анэш нанэ», «Бабыщ шыр», «Тумэ-тумэ» усэхэри, нэгъуэщI куэди ди сабий литературэм и тхыгъэ нэхъыфI дыдэхэм зэращыщым шэч къытесхьэркъым.
Апхуэдэ тыгъэ хьэлэмэт лъэпкъым и сабийхэм яхуэзыщIар литературэм хуемыджа щIалэщ. АрщхьэкIэ Лиуан и усэхэмрэ абы и лэжьэкIэмрэ щапхъэ яхуэхъупхъэщ литературэр зи IэщIагъэ куэдым. Лиуан и псэм и хуабэр, и гум игъэвар адыгэбзэ къабзэкIэ тха усэ зэщIэжьыуэу инхэми цIыкIухэми ди пащхьэ кърилъхьауэ аращи, дыпэплъэнщ а усэ телъыджэхэр ди буквархэмрэ анэдэлъхубзэмкIэ тхылъхэмрэ щынэсынум. Апхуэдэ тхылъхэр зэхэзыгъэувэ щIэныгъэлIхэм а усэхэм нэхъ пасэIуэу щыгъуазэ зыхуащIыну дащыгугъынщ. Хьэбас

Арат къызыхуигъэщIар
Зи IэщIагъэм хуэIэижьым, зи лэжьыгъэм гукIи псэкIи бгъэдэтым, ар адрейхэм ефIэкIыу зыгъэзащIэм хужаIэ: «КъызыхуигъэщIар аращ». АфIэунэ Лиуан къызыхуигъэщIар сабийм усэ яхуитхынырт…
Жанр псоми ехъулIэныгъэ хъарзынэхэр щызыгъуэта ди адыгэ литературэм сабий усыгъэр увыпIэншэу къыщымынамэ, ар зи фIыщIэхэм ящыщщ хэхауэ цIыкIухэм яхуэтха Лиуани. Зыхуэтхэм и нэкIэ гъащIэм хэплъэфа, ныбжьыщIэм и гупсысэкIэр къэзыубыдыфа, къилъэгъуамрэ къиубыдамрэ гурыIуэгъуэу къэзыIуэтэжыфа усакIуэщ АфIэунэр. Абы щыхьэт тохъуэ «Къэрабэ», «Дадэ и сурэт», «НэщIэпкIэ», «Псынэ цIыкIу», «Хэмыхъуэ МыхъуратI» тхылъхэр, нэгъуэщIхэри. ЖиIэр зыжриIэм тыншу къыгурыIуэу, къыгурыIуэм имызакъуэу, абы дерс къыхихыу, гукъинэж гъэщIэгъуэнхэр къыхигъуатэу зэрыщытырщ Лиуан и усэхэр щIэщыгъуэ зыщIыр, цIыкIухэм я гумрэ я псэмрэ щIыхэпщIэр.
ГъащIэм иджыри куэд химыщIыкIми, дуней псом къабзагъэмрэ дахагъэмрэ щытепщэу фIэкI къызыгурымыIуэ сабийм езыми къабзэу, пэжу ухущымыту хъунукъым. Хъунукъым абы пцIы хуэбупс. Хуэбупсми, зыхищIэнущ. Аращ цIыкIухэм яхуэтхэм и гур зэIухауэ, и мурадыр къабзэу щытын щIыхуейри. Лиуан и гур зэIухат, и мурадыр къабзэт.
УсакIуэхэр куэдрэ зытетхыхьа, «ягъэукъуеижа» жыхуэтIэ Iуэху къыщиIэтым дежи Лиуан иджыри къыздэсым нэгъуэщIхэм гу зылъамытэфа гуэр къигъуэтырти, абыкIэ и тхыгъэхэр телъыджэ ищIырт.
УсакIуэм и лIыхъужьхэм ягъэщIагъуэ «нанэ шей къыщигъэкъуалъэкIэ шейнычыщхьэр ину зэрыпсалъэр», «цIыхуи Iэщи, мэзи къурши, уафи тафи, гъуэгуи хъупIи, уни хади, жыги удзи» пщэдджыжьым дыгъэм щIыгъуу къызэрызэщIэушэр, «дыгъэпс щыгъэ япщIэхэлъу» къызэрызэщIэтаджэр. Ахэр хуейщ «адакъэм и сыджыр дэзыбзыкIар» къащIэну.
И адыгэбзэр зэрылантIэм, зэрыкупщIафIэм, ар дахэу, къезэгъыу зэригъэджэгуфам къыхокI АфIэунэм и гупсысэр тыншу тхылъеджэм деж зэрынэсыр. Ар зыхузэфIэкIынур усакIуэ нэсырщ. 40 ЩIыхь зыхуэфащэхэр
Илъэс 75-рэ ирикъунут АфIэунэр псэужамэ. Щалъхуа Къулъкъужын Ипщэ къуажэжьым и сабиигъуэм щыгъуэ щызыхищIа гурыщIэхэм, я псы цIыкIум и ушэ макъымрэ джабэ нэкIу задэхэм, мэз Iув щхъуантIэхэм, хъупIэ кIырхэм щызэпэджэж къуалэбзухэм я пшыналъэмрэ гуапагъэр зи псэм хэшыпсыхьа усакIуэм а IэфIыгъэ псори и усэхэм джэлэс яхуищIати, аращ щIэблэ къытщIэхъуэри а гуапагъэм щIыхуиущиифар. Афлик Лиуан 41
Уафэм и IэпIохуэм
ПлIаплIэу дыгъэр исщ.
Хадэми имыхуэу
ХадэхэкIыр изщ.
ФIэхуэр фIэлъщ ди санэм, Пызщ ди щхъырыбейм.
Си къуэш цIыкIу Хьэсанэ
Абы доIэбей.
Ди Iущхьэ щхьэ мати
Плъыжьу къэгъэгъащ.
ДиIэщ дэ мамкъути. Ди балийри хъуащ.
ЧЫЦI Ажэ-ажэгъуэмэм,
ЩIыр къызэпхатхъащ.
Ди бжэн тхьэкIумабгъуи Хъу цIыкIуитI къилъхуащ!
ТIури зэщхьыркъабзэщ,
Зыр зым къыпачащ.
Уа-рэ, къамылъху щIыкIэ
ЖьакIи къатекIащ!
Сэ сыхьэндыркъуакъуэщ,
Си щхьэщыгур дыкъуакъуэщ. ЩIыхь зыхуэфащэхэр
Мылым хуэдэу сыщIыIэщ,
Удзым ещхьу сыщхъуантIэщ.
Уакъ! Уакъ! Уакъ!
Псы гущIыIур си тафэщ, Къолъэт си гур, мэуфафэ.
СопкIэ, солъэ, сыфпожьэ, Кхъуафэжьейуи сызожэ.
Уакъ! Уакъ! Уакъ!
Псым и тепщэр сэракъэ, Шопэ-шопэ фыхуейкъэ?
ФэзгъэщIынкIэ си тобэщ
Зэ гъэмахуэр къэвгъэс!
Уа-уа-уа-уакъ!
Соплъ-къызоплъ гуфIэжу
Дыгъэ къыщIэкIар.
Губгъуэм шылэхъару
Телъщ сэхуран гъэгъар.
Уэгу-уэгунэ бзухэр
Уэгум ныхосыхь.
Удзхэр дыгъэ бзийкIэ
Я нэм щIоIуэтыхь.
МэкъупIэм бзэрабзэу
Бзухэр къыхолъэт…
СщIакъэ ещхьыркъабзэу, Губгъуэм и сурэт!
БЖЬЭ
ТIинэ, тIинэ, Бжьэ пэтIинэ, ТIинэ, тIинэ – Лэжьэрей.
Уи фоулъэм
КъищIти пIинэ,
ЩIихуащ дадэ
Фо куэдIей.
ТIинэ, тIинэ,
Сэ фо сшхымэ, 42 ЩIыхь зыхуэфащэхэр
Нэхъ узыншэу
Сыкъэхъунщ.
Удзхэр гъужрэ
ЩIыIэ хъумэ,
Фошыгъу сэри
Уэзгъэшхынщ.
ГУРЭ
Гурэ и кIэр жьауэу
КъызэIуипхъуэтащ.
Хьэфэ топ гъэпщауэ, Бгъэр къригъэпщащ.
Гурэ къафэлъакъуэщ.
И щхьэр къефыхьыж.
Сыфият зэ закъуи,
Къызэшхыдэщ фIыуи,
Хъуащ ар нэхъ иныж! БАЖЭ
Бажэжь цIыкIуу нэ кIатхъэ.
Бажэжь цIыкIуу кIэбапхъэ.
ЩабэрыкIуэу хьэгъапхъэ.
Iужэжэныр зи щапхъэ.
Ди адакъэр зыхьауэ
Бажэжь цIыкIуу дыгъуакIуэ, Зоопаркым, бзаджащэ,
Дауэ хъууэ укъакIуэ?!
И кIэ кIыхьым
Ироджэгур
ТхьэкIумэшхуэ,
ЦIыкIужьей.
ЗитхьэщIакъым
Нышэдибэ,
Ауэ сытми
Напэ фIей! 43 ЩIыхь зыхуэфащэхэр
ШЫ Мо шы цIыкIур
Сыту дэгъуэ,
Ар жэр дыдэу
КъыщIэкIынщ.
ЗыщIэт шэщыр
И зэ пкIэгъуэщ, Шагъдий нэси
КъыхэкIынщ!
Шхуэ пщIэхэлъу
Телъам уанэ,
Зынездзынти
СрикIуэжынт.
Иджы дауэ
Ар къэзгъанэу, Сэ ди унэ
СыкIуэжын?!
Махъшэ, махъшэ, УитI, пэджыдэ, ПщIакъэ
Шэджагъуашхэ?
Уэ инышхуэр
УмыукIытэу, Сыт ущIэжьэгъуашхэр?
Ущымыту
КъэтIыс мыдэ,
Мэ, пыченэ, Вафлъэ.
Уи щIыбыкум
Илъ хъуржыным
Илъыр сыт? – Дигъаплъэ! 44 Прозэ Кашиф
Лъагъуныгъэм и бзэ Повесть
ЛIыжьхэр иджыри бжьэм хэту пIэрэ жысIэрэ, сыкъыщIэплъмэ, – ар щхьэусыгъуэт: слъагъуну сызыхуейр Назифэт… Зифэт… (Сэри гъэфIэныцIэ фIэсщауэ ара-тIэ? Ауан зызощIыж). Си нэм занщIэу къыфIэнэр дадэшхуэщ. Абы упщIэ пыIэ хужь щхьэрыгът. УпщIэ пыIэм къытекъуат уIэгъэпхым къыхэщIыкIауэ Iэгъуапэшхуэ гуэр. Ар ажэ жьакIэм хуэдэу и жьэпкъыпэм къыпылэлт. Зи нэкIу Iухауэ бжьэм яхэт Мэжид цIыкIу къемыуэр уэ уи лъагагъым нэс къыдэлъэтейуэ сыту уаукIрэт а хъарыр зыIуумылъхьами, – сигукIэ дадэшхуэ сыщодыхьэшх. Хьэмэрэ уэ узиинагъыр мо лIы цIыкIум нэхърэ унэхъ шынэкъэрабгъэ?.. Инрэ надэу, цIыкIурэ быдэу жыхуаIэм ещхьу пIэрэ? Мэжид щымышынэкъэрабгъэкIэ Назифи лIыгъэ хэлъу къыщIэкIынщ. Уэй, дауи, лIыгъэншэу щытамэ, сэ сызыгъэдыкъ пэта мо къуршыпс щIыIэм хэту зимыгъэпскIыфынт. Абы, дауи, и щыпэ зыгъэпскIкъым. Псы щIыIэм щыщымышынэкIэ, узыншэщ. Зи насып! Сэ ауэ сызэрыхэхуа къудейм щхьэкIэ, тхьэмбыл узым сихьын си гугъэри, си псэр хьэршым кIуэжат… УэI, мес езыри! Хьэкъущыкъур итхьэщIыжауэ пхъэлъантхъуэм фIедзэ. Нэрыплъэр зыIуздзауэ щхьэгъубжэ цIыкIумкIэ сыдоплъ.
Ауэ фIыуэ слъагъуркъым – абджым хуиту сызэпхрыплъыфыркъым. Щымыхъужым, сыкъыщIокI аби, си пIэтепхъуэр сутхыпщI хуэдэурэ ищхъэрэкIэ соплъых. Назифи къыдоплъей – си Iэуэлъауэр зэхихауэ къоплъэ, – жызоIэ, зэгуакIуэр къизыгъэкI пшынауэжьым нэхъей. ПIэтепхъуэр согъэуфафэри сыщытщ, си нэр мобыкIэ щыIэщ. Си жьэр Iурыхуауэ сызэреплъым гу лъитагъэнщи, къеплъэкIыурэ щIохьэж хъыджэбзыр. Сэри – аращ.
Сыт сщIэми, сытым сеIусэми дахэ-дахэу си Iэ-си лъэ зыми хэмыхьэурэ махуэ псом си унэр зэлъыIусхащ. КIуэаракъэ, нысащIэ зыщIашэну лэгъунэм ещхьу згъэщIэрэщIащ. Си гъуэлъыпIэр блын нэщI лъэныкъуэмкIэ щызгъэуващ. Щхьэгъубжэр зыхэлъыр си гъунэгъухэм яхуэгъэза блынырати, абдеж стIол хуэдэу тIууэ зэтет зы бжьэ ашычышхуэ кIэрызгъэувэри, шэнт папщIэу нэгъуэщI зы ашыч лъахъши бгъэдэзгъэувэжащ. Псом япэращи, щхьэгъубжэм сыдэплъмэ, лъэгум къыщIэт ашыч къомыр хуиту солъагъу. Нэхъыщхьэжыращи, абыхэм сащхьэпрыплъмэ, Назифэ дэнэкIэ зы лъэбакъуэ ичми зэрыслъагъунум сыщогуфIыкI. Си стIолым къытызолъхьэ тхылъу къыздэсхьауэ хъуар. Усэ тхылъхэр щхьэхуэу согъэтIылъ. Назифэ къыщIыхьэмэ, – мынобэми мыпщэдейми, ар мыбы къызэрыщIыхьэнум шэч лъэпкъ къытесхьэркъым, – псалъэмакъым и къежьапIэ сщIынур усэхэращ. Усэ фIыуэ КIэлъыкIуэр. ПэщIэдзэр 3-нэ номерым итщ. 45 Прозэ
зымылъагъу, атIэми, Назифэ хуэдэу дахэу, щIалэу дэнэ къипхын? Сэ Есениным, Блок, Пушкиным, Лермонтовым, Алим, Къайсын, Расул сымэ, нэгъуэщI Iэджэми я лъагъуныгъэ усэхэр гукIэ сощIэ. Абыхэми гукIэ сыкъыхуеджэнщ, ауэ щыщIэкIыжкIэ, уи гур ептын? Тхылъхэм щыщ къищтэурэ кърыреджэ. Сэри усэ, рассказ хуэдэхэр зэрыстхыр зыкъезгъэщIэн-зыкъезмыгъэщIэн? Деплъынкъэ къызэрыщIидзым. Ауэ узыщытхъуж, зыбгъэщIагъуэ нэхъей, япэ уилъадэу занщIэу ущIэпхъуэ хъунукъым. ИгъащIэм укъэзымылъэгъуа хъыджэбз цIыкIум игу къыпщыкIынкIэ зэрыхъунур пщIэнукъым. ЗызышыIэ и Iэ и мурад тохуэ, жи… Сыту пIэрэ сэ апхуэдизу мураду сиIэр? Хъыджэбз дахэр къыдэсхьэхыну селIалIэ нэхъей… Уэлэхьэ, къыдэпхьэхми, – къыпхудэхьэх закъуэм! – а сэ слъагъум ухущIегъуэжыну къыщIэмыкIын. Ауэ Ахъмэт и фо изщ жыхуаIэм ещхьщ ар. Уигу ирихьамэ, еплъи зыблегъэх, щIалэ. Мо Мэжид цIыкIу ар зыхуигъэтIыгъуэ насыпыфIэр Тхьэм ещIэ. Зигурэ зи щхьэрэ зэбгъэжа ди усакIуэ гуэрми зэритхауэ «… насыпыр тыншу зыIэрыхьэр зыфIэмыIуэхурщ насып къилъыхъуэн», – жыхуиIэу хъункIи зыхуэIуа щыIэкъым. Абы щыгъуи сыт пщIэн? Насыпыр Iыхьэ мыгуэшщ, жыIи ежьэж. Хьэуэ, тIасэ! Зи гуращэм щIэбэн адрей усакIуэм жиIар-щэ? «Насып щIэкъуныр арщ насыпыр»… Хьэзыру зыри уафэм къехуэхыркъым. Къехуэхыпауи дощIри, ар насып пхуэхъунукъым…
Апхуэдэу си щхьэм сыхуэшхыдэжым, сызэдэуэжурэ зэлъыIусха си унэм уегуакIуэм хъаныпхъур къыщIэшэ иджы. Пэжщ, а унэ цIыкIум нэхъыбэу ущыхуеинур уэшх къыщешхым дежщ. Армыхъу жэщкIэ бжьэр пхъумэну унэ ущIыщIэлъын щыIэкъым – ныжэбэ зэрысщIам ещхьу, щIакIуэр зэуфэкI, мэкъум хэгъуэлъхьэжи зэфIэкIащ. Ауэ унэри уимыIэу хъунукъым. Уэшхми дыгъэ гуащIэми защыхъумэн хуейтэкъэ? АтIэми, сэ абы тIэкIуи сыщылэжьэн мурад сиIэт… АтIэ пщIэнур Тхьэм уигъащIэ! Мис, хьэзыр хъуащ.
Си хьэкъущыкъур, – нэхъ захуэр жыпIэмэ, ди адэм и хьэкъущыкъур, – губгъуэ гъуэмылэр (гъуэгу гъуэмылэ хьэзырыр нышэдибэ есхьэхакIэт) къызэщIызокъуэри си гъунэгъухэм я дежкIэ изогъэзых. СыщIэпIащIэр дадитIыр бжьэм хэтыхукIэ сэ Назифэ зыкъезгъэцIыхуну, нэгъуэщI мыхъуми, псалъитI-щыкIэ зыкъыпезгъэхыу и шыфэлIыфэм сыкъеплъыну арат. Мобдей апхуэдэ хъыджэбз щысу, уэ уи жьэ хьэкъурт щыжьэдэмылъкIэ, хьэмэрэ илъэсищэ ущимыныбжькIэ, щихъ ущымыхъуакIэ, емыкIутэкъэ ар зумыгъэцIыхуныр? Жэщри махуэри зэхэплъхьэжмэ, зы махуэ псом щIигъуащ сыкъызэрыкIуэри си жьэ хуэзгъазэу сэлам къудей есхакъым. Уафэм ис вагъуэр зыбжу щысым нэхъей, жыжьэу сыкIэлъоплъри нэкIэ согъэхъу… Мис аращ къуэгъэнапIэ фочауэкIэ зэджэр. Уэли, делафэ къызиплъу къыщIэкIыным езы Назифи. Мы къэкIуар цIыху хьэмэрэ былым? Бгъэдыхьэу бзылъхугъэм сэлам зэрырихын хуейр ищIэркъэ? Хьэмэрэ и гугъэу пIэрэ, хъыджэбзыжь цIыкIу нэхъей, сэ сыщыгуфIыкIыу сыбгъэдэлъадэу зыкъезгъэцIыхуну, къысхужиIэми, схуэфащэщ… Зыгуэрхэр щхьэусыгъуэ сщIынщ, сыкъуаншэщ, адрейщ-мыдрейщ жысIэнщи…
А псор зэзгъэзэхуэхукIэ дадитIым я деж сынос.
– Мыр лIо, Мэз и къуэ, уIэпхъуэжрэ? – Мэжид цIыкIу къысхудоп-
– Си мылъкур ныфхэслъхьэну къызохь, – сыкъыпогуфIыкI сэ.
– ЛIо, кIэмунизмэ жыхуаIэм дынэсауэ ара? Абы псори щызэхэлъыну, щызэхуэдэну жаIэ. Уэ, уеджащи, нэхъ пщIэнущ, пэж ар, ди ныблъей. 46 Прозэ
жьэгъужьым и къуэ?
– Хьэдрыхэ кIуэуэ къэкIуэжауэ ар зыхуэдэр зыIуэтэжа урихьэлIа? АтIэ, абы ещхьщ кIэмунизмэри. Ар зищIысымрэ абы цIыхур зэрыщыпсэунумрэ къыбжезыIэфын… - къопсалъэ Темыркъан дадэ.
– Iау, Мэлыхъуэ и къуэ, уэ умыщIэ, сэ сымыщIэ щхьэкIэ, ар зищIысыр зыщIэ гуэри щыIэ хъунщ. Армыхъумэ, Истамбыл губгъуфэ езыплъам нэхъей, Iуэхум афIэкIа хамыщIыкIыу апхуэдизрэ кIэмунизмэ гугъу ящIынтэкъым. Ар дуней жэнэту жаIэри, дэ дымылъагъуми, мис мы цIыкIухэм Тхьэм яригъэлъагъу. ПщIэнукъым ар. ЖаIэр къосри, хасэр къокI, жи. Пэжкъэ, Мэзан? – Мэжид цIыкIу къысщыгуфIыкIыурэ си хъуржыныр сIехри сяпэ йоувэ. Сэ къэп ныкъуэфIыр сIыгъыу дадитIым я ужь ситщ.
Аргуэру си мурадар къызэхъулIакъым: Назифэ сыхуагъазэу епсэлъапIэ къызатыркъым. Мэжид езым и хэщIапэмкIэ щиунэтIым, псоми абыкIэ догъазэ. Дадэм хъуржыныр егъэтIылъ. Си къэп ныкъуэри абы бгъурызолъхьэ.
– Мыхэр мо унэмкIэ щIэслъхьэнт, – щыжысIэм:
– Абы щхьэкIэ умыгузавэу тIыс, тIасэ. Модэ езы ЧыцIлъакъуэ щIихьэнкъэ иджыпсту, – дадэм и щхьэр унэмкIэ ещI. «Тхьэр зыгъэпцIыжын, утхьэгурымагъуэ мыр!» – жызоIэ сигукIэ, и адэшхуэм и псалъэр зэхихыу къыщIэжа фIэкI умыщIэну, Назифэ асыхьэтыпцIэм къыщыIулъадэм. – Мохэр модэ щIэхьэ, тIасэ, – и Iэр ещI дадэм къыфIэмыIуэхукъыфIэмыIуэхуу. Ахэр сэ дыщIэсхьэну сыкъыщылъэта щхьэкIэ, хъыджэбзым къэпыр Iэ ижькIэ, адрейр Iэ сэмэгукIэ къепхъуатэри, сэ лей сохъуж. Нышэдибэ дыщигъэшхам щыгъа кIэ фIыцIэмрэ бостеиплIэ хужьымрэтэкъым иджыпсту абы щыгъыр – чэсыргей бостейр моуэ хуэин-хуэину щIати, и Iэпкълъэпкъыр хуиту зэрыбауэр белджылыт. ЯкIэрылъ псор къэзыгъэлъэгъуэну зи мураду къебзыхьэкIыпауэ щыгъыныр зезыхьэхэми ящыщкъым – аргуэру щытхъупсыр къызогъэжэх Назифэ. Псэм фIэIэфIыр нэм фIэдахэщ жыхуаIэм ещхь сыхъуауэ пIэрэ-тIэ? Мыбы, сыщIыщытхъун фIэкI, сигу щIебгъэну зыгуэр сыту дэзмылъагъурэ? – си щхьэ сыщодыхьэшхыжри асыхьэтуи щIызогъуж: – Сыт тщIэнуми, зы псалъэ жетIащэрэт, е, къыжьэдэкIыныр дыщэми тщIэркъыми, езым зыгуэр жиIэу зэхэтхащэрэт…
– АтIэ, ди ныбжьэгъужьым и къуэ, япэ махуэр дауэ къыпщыхъуа? УкъызэрыкIуам ухущIегъуэжа? Уигу дрихьа-дримыхьа? – бэлыхь сызыхэтым сыкъыхешыж Мэжид цIыкIу. Абы жэуап естынум сынимыгъэсу, Темыркъанышхуэ къодыхьэшх:
– Сысымаджэщ жиIэри Хъуэжэ гъуэлъати, «Сыт, тхьэмыщкIэ, къоузыр?» – жаIэу щеупщIым: «Iау, къызэузыр дэнэ щысщIэн? Сыгъуэлъа къудейщ», – жи. Абы нэхъей, щIегъуэжынуми, игу дрихьынуми, дримыхьынуми, сыткIэ ищIэн? Къэса къудейщ.
– Ари пэжщ, ауэ…
– Уэли, сыщIемыгъуэжа. СыщIегъуэжар щыгъэтауэ, хуабжьу сыщогуфIыкIым сыкъызэрыкIуам. Iэджэ щIауэ хэт щыIэжат мыбыхэм? Сигу къэкIати…
– КъэкIыни хуейщ, тIасэ. Хьэм хэсми, ныбгъуэм и гур хумкIэ гъэзащ, жи. Дэнэ ущыIэми, – ар Мэскуува дыдэуи ирехъуи! – уи гур, уи псэр уи хэкужькIэ, уи лъахэжькIэ гъэзауэ дунейм утетын хуейщ. Къуалэбзурэ пэткIэ, плъагъуркъэ, дунейр зэрыIуичыжу я псэр ди 47 Прозэ
щIыпIэжьым къахьыж, арыншэуи хъурэ? Хъуркъым. Гъуэжькуий щхьэрыуа ущымыхъуакIэ, дэнэ деж ущыфийми уи зэхуэдэу дунейм утетыныр икIагъэщ. Джэд нэхърэ джэдыкIэ нэхъ Iущщ, жи. Сыщыуэрэ, тIасэ?
– Уэли, ущыуэу си мыгугъэ, – си гум тхъу къыщызыхуа дадэм и псалъэр дызоIыгъ.
– А псор къыщIезгъэкIуэкIар ущIегъуэжауэ пIэрэ жысIэри аращ. УщIыщIегъуэжыни щыIэкъым, тIасэ. Гугъу уедгъэхьынкъым. Уэ зумыгъэзэш закъуэ. Бжьэм кIэлъыплъыныр, зыхуей хуэгъэзэныр, фо щIэхугъуэр къэсмэ, ари…
– Iау, апщIондэху езы Къасботи хъужынщи къыдэкIыжыни, – Iуэхум къыхопсэлъыхь Темыркъанышхуи.
– АтIэ, атIэ, зиунагъуэрэ! Ауэ псалъэм къыдэкIуэу жысIэу аращ. Уэ иджыри ущIалэщ. Бжьэ гъэхъун Iуэху мысыхьэткIэ ухыхьэну къыщIэкIынкъым. Ар щIыжысIэращи, шкIахъуэ пщыIэрэ пэт нэхъыжь яIэщ. Нэхъыжь здэщымыIэм Iуэхур тэмэм щыхъуркъым…
– Уэ бригадиру ухыдох, дадэ, – сыкъыпогуфIыкI сэ.
– Уэлэхьэ, сэ езым зыхэсхыжакIэм бригадиру. НтIэ, зэрыжысIащи, Мэлыхъуэ и къуэмрэ сэрэ бжьэр ди пщэ дыдолъхьэ. Дэ бжьэм дыщыхэтым деж уэ пхъэ гъэсын, пхъэ къутэн жоIэ. Пхъэр мес – псым узэпрыкIмэ, мэзщ. Пхъэ куэди дыхуей дэ? ЧыцIлъакъуэ зэрытхуэпщэфIэн тIэкIу диIэмэ зэфIокI. Ар тхуопщафIэ, ди щыгъын кIэлъоплъ. ПщыIэм ди Iуэху щызэфIэкIа – лIыхэр дытокIри колхозыр зыхунэмыс, кърихынышхуи зэрымылъ дурэшплIэрэшхэм, мэз хуейхэм дыщофыщIэ, Iэнэ хъумэ, мэкъур е къэпкIэ, е зэкIуэцIыпхауэрэ къыдохьыжри кIэпIинэу, Iэтэу зэтыдолъхьэж…
– Ар къытхуадэну? – сыщIоупщIэ сэ.
– Къытхуадэнущ. АбыкIэ дызэгурыIуащ. УегуакIуэмэ, тхуашэжыну дыкъагъэгугъащ… Ахэращ… Трудодену къэдлэжьыр лIыжьищми ди зэхуэдэщ.
– ЩIалэгъуалэм я лажьэр сыт? Хьэ къарэ къайдзэкъауэ ара? – къопсэлъых Темыркъанышхуэ.
Назифэ…
– Сэ ди адэм и пIэкIэ сыкъэкIуауэ аращи, сшхыр си Iыхьэщ. Ауэ – Бригадир дыщIыхуейр мис аращ: псори унафэщIмэ, унафэр унафэ хъунукъым. Хэт мышыущ жиIэнщ, хэти шыугъэу тхьэ щиIуэжынщ. Ауэ щыхъукIэ…
– Мырамысэпсри шыгъури уи IэмыщIэ илъщи…
– Сызэрыхуейуэ сщIынщ. СщIар фигу иримыхьрэ – сытефхуж, – Темыркъанышхуэ и псалъэр Iэпеудри, Мэжид цIыкIу адэкIэ пещэ. Абы упэрыуэу къызэрыпхуимыдэнур къызгурыIуауэ, сэри зызоущэхуж. Ауэ трудоденыр зыхуатхынур, зи цIэкIэ ятхынур сэрауэ щытамэ, си Iыхьэм ди пщафIэри зэрыхэзмынынур хьэкът.
– Аращи, ди сэбранэр духащ. Иджы си ЧыцIлъакъуэ тIэкIу зыдигъэтхьэщIыжрэ дигъэшхамэ, зэрану къыщIэкIынтэкъым…
– Уэли, абы сыхуэдамэ, зызмыгъэхъеинт. ЛэжьапщIэр щым ягуэшу, лэжьакIуэр плIы хъууэ…
– ЛIо, вакъэ лъэмбыIум къилъхуа, фи бригадирым и унафэмкIэ умыарэзыуэ ара? Умыарэзымэ, ищхьэкIэ ущытхьэусыхьэжыну ухуитщ. Ауэ абы къикIынуIакъым, – дыхьэшхыурэ гъуэлъыпIэм къоувэх Мэжид цIыкIу. Ауэ а зэрыщысам нэхърэ нэхъ щхьэпэлъагэ хъуркъым. Темыркъанышхуэ зегъэщхъри, лъэныкъуэ пщыIэм къыщIоувыкI. 48 Прозэ
ГъэщIэгъуэныракъэ, зы цIыху емыджауэ мынэгъуэщIу Назифэ къос. И Iэблэм напэIэлъэщI еупцIэкIащ, а Iэ дыдэмкIэ сабынылъэ иIыгъщ, Iэ ижьымкIэ – къубгъан. Нэхъыжьыр ныбжькIи, – иджы къулыкъукIи, – Мэжид цIыкIу пэтми, хъыджэбзым, и адэшхуэм япэ ирегъэщри, Темыркъан зрегъэтхьэщI, зрегъэлъэщIыж. АдэкIэ ищIэнур имыщIэу къоIэнкун – хэт иджы зи чэзур? Сэ, сыщIалэми, сынэхъ хьэщIэщ, сыхамэщ, ауэ щыхъукIэ, сынэхъ гурыщхъуэщIщ. Мор, нэхъыжьми, и адэшхуэщ. ИтIанэ, тIэкIу къызэрыIэнкунауэ щытам щхьэкIэ зыщодыхьэшхыжри, си дежкIэ зыкъегъазэ.
– Упсэу, си хъыджэбз! ХьэщIэ щIалэ щыIэкъым, жи. Ди ныбжьэгъужьым и къуэр нобэризэм дгъэхьэщIэнщи, пщэдей псори зэхуэдэ дыхъужащ, – и пхъурылъхум щогуфIыкI. Ауэ, аргуэрыжьщи, модрейр зэрыщымщ. «Тхьэр зыгъэпэжыным, бзагуэ щымыхъуакIэ, тIэкIу ирегъэлей мыбы. И жьэ зэщIихыу псалъэ жиIэ хъунукъэ? Хьэмэ псалъэм пщIэ щIат и гугъэ? – сигукIэ сыхуошхыдэ Назифэ. – Я фызхэм я жьэм щIихуэу жызыIэу тхьэусыхэ си ныбжьэгъухэм я пыIэкур къизудатэкъэ, мыр… мыпхуэдэ зы фыз сиIамэ, – сигу къэкIа гупсысэр занщIэу къызоIуэнтIэкIыж. Асыхьэтуи сызыщодыхьэшхыж: – ЛIо, лIыхъужь! Сыту Iейуэ укъэшынэжу укъикIуэтыжа! Уэли, а слъагъур, – сэ зыгуэр къызгурыIуэххэу щытмэ, – фызи зэрыпхуэхъуным шэч хэмылъ», – си гур къызэрыгъуэтыжауэ соплъэ Назифэ зыщIыхьэжа унэ цIыкIумкIэ.
ДызэрытIысарауэ, Iэнэлъакъуищыр ди пащхьэм къохутэ. Си джэд гъэварауэ къыщIэкIынт, плъыжьу тхъукIэ гъэжьэжарэ ар дахэу зэIыхауэ тепщэч IэгуIэщIышхуэм илъу, абы и хъуреягъкIэ бжьын, бжьыныху цIынэ, къуэнтхъурей къегъэтIылъэкIауэ, мазэ балыджэри кхъуей цIынэ упщIэтари тепщэч зырызкIэ тету, нышэдибэ къинэжа абдж ныкъуэмрэ зы бжьэ псорэ зэбгъурыту… КIуэаракъэ, езы урыс пащтыхь дыдэр къэтэджыжу къыпхуеблэгъами, утеукIытыхьынтэкъым апхуэдэ Iэнэ. «Тхьэр зымыгъэпцIыжын ЧыцIлъакъуэ цIыкIу, – къызыхэсхар сымыщIэу сэри Мэжид и гъэфIэгъыбзэмкIэ соджэ Назифэ, – псори пщIэуэ, псоми ухуэIэзэу дэнэ укъикIат?» – жысIэу Iэнэр зэпызоплъыхь. Iэнэм зыгуэр къыхуэту щытамэ, ар щхьэусыгъуэ сщIыуэ хъыджэбзым сепсэлъэну, къызэзгъэпсэлъэжыну арат. Ауэ ари хэкIыпIэ схуэхъуакъым. Сыт жепIэнуми, мобы зы дакъикъэ Iэнэм деж зыщиIэжьэркъым. Къытхэплъэрт, къыпыгуфIыкIырти: фыхэIэбэ, фи хьэлэлщ, – жыхуиIэу лъэныкъуэ зригъэзыжырт. ДадитIыр зэбгъурысу жьантIэмкIэ къыдэтIысхьэрт, сэ а тIум си гупэ яхуэгъэзауэ сытIысын хуей хъурти, си щIыбагъымкIэ зэзэмызэ къыдэхутэ хъыджэбзым сыхуеплъэкIын сыукIытэрт. Назифэ зыщIэс унэ цIыкIумкIэ гъэзат Мэжид дадэ и пщыIэ гупэр. Ауэ щыхъукIэ, си щIыбри зыхуэгъэзар а унэ цIыкIурт. КIэщIу жыпIэмэ, мобы IуплъапIэ згъуэтыртэкъым. Щхьэусыгъуэ уимыIэу укъыщылъэту хъыджэбз унэм ужэныр къемызэгът, шы лIа хьэ енэцI нэхъей, зебгъэзэкIыурэ абыкIэ уеплъэкIыу ущысынри къысхуегъэкIуртэкъым: «Уи щхьэ щыIэ абыкIэ?» – къыбжаIэмэ, къыбжамыIэуи сощIри, ар ягу къыпхуэкIмэ, уи напэр текIакъэ? Зэ укъытримыч, Мэз и къуэ! ЗыхуэмышыIэ пщтырафэ умыхъу. Уэ зы махуэкъым икIи махуитIкъым мыбы узэрыщыIэнур. ЛIыжьитIыр мэкъуауэ дэкIмэ, сэ мэз сыкIуэрэ сыкъэкIуэжмэ, пхъэ щыскъутэкIэ, дэнэ кIуэн, сепсэлъэнкъэ… Сепсалъэу сыту пIэрэт мыбы жесIэнур? Iагъ, цIыхум жепIэн мащIэ: уи цIэр хэт, сыт уи IэщIагъэ, сыт уи щIэныгъэ? Сытым удихьэхрэ? Уеджэрэ? Уеджа?.. АтIэми, мыр цIыху псом яхуэдэ?.. АтIэ сыт зыхуэдэр? Хъыджэбз хъарзынэщ! Хъыджэбз 4 Заказ № 123 49 Прозэ
Iыхьэ…
хъарзынэ куэд щыIэщ! Уэли, мыр щыIэ псом ящыщ хуэмыдэ… Апхуэдэурэ сытегупсысыкIауэ ерыскъы бэгъуам содзэпыIури сыщысщ.
– ЛIо, Мэзан, сыту жьажьэ-жьажьэурэ ушхэ хуэдэ. Хьэмэрэ си ЧыцIлъакъуэ и пщэфIэкIэр уигу иримыхьрэ?
– Хьэуэ, тхьэ, хуабжьу ерыскъы бэлыхьщ. СфIэIэфI дыдэу сошхэ.
– Уэлэхьэ, шхэкIэ къысхуэмыхъу ар. ЛIыр лIы хуэдэуи шхэуэ, лIы хуэдэуи лажьэу щытын хуейщ. Уэ уи щIалэгъуэщ, уи шхэгъуэщ. Мывэри вагъуэри пшхыну ухьэзыру упсэун хуейщ. Армыхъу бзум ил и лэпсщ, жи. А мышхэфым къыпхуищIэфыни щыIэкъым. Пэжкъэ, Мэлыхъуэ и къуэ? – и ныбжьэгъум худоплъей Мэжид цIыкIу. Мыдрейми, зэрыарэзыр къикIыу, и щхьэр ещI, армыхъу псалъэркъым – и жьэр гъэнщIащ. – АтIэ ерыскъым и щIопщыр фадэращ, жи. Зы бжьэ едгъэфамэ… – жиIэу къопсалъэ зи жьэр хуит хъужа Темыркъанышхуэ…
– Уэлэхьэ, сефэнщ жиIэми, хуитмэ, ауэ сэ а джаурымкIэ цIыху хэзмыгъэзыхьыфыну.
– Уа, ди бригадир цIыкIу, ухьэщIэмыгъашхэщ уэ. Iау, зиунагъуэрэ, сефэнущи къысхуивгъахъуэ жиIэн-тIэ ди ныбжьэгъужьым и къуэм? Ар зэращIыр пщIэркъэ: «IыIы» жиIэурэ IэщIагуэ.
– Хьэуэ, хьэуэ, Темыркъан, сыхуейкъым. Арыншэми, сошхэри. Си – Аращ, тIасэ: уи Iыхьи пшхыфу, уи Iыхьи къэблэжьыжыфу дунейм утетын хуейщ. Дэ пщэдджыжь жьыуэ дыкъэтэджу мэкъуауэ дытекIын хуейщ…
– ЩырикIи? – Мэжид и псалъэр Iэпызоуд. Сэ сызэригугъам хуэдэу хъуртэкъым си Iуэхур. Ауэ мэкъуауэныр къызэхьэлъэкI хуэдэу къащызмыгъэхъун папщIэ, адэкIэ щIызогъу: – Си шэмэджыр згъэхьэзыракъыми аращ щIыжысIэр.
– Уэ, Iэнэ хъуа диIэщи, Iэнэ пщтэнщ. ЗэкIуискIэм дыкъытехьэжыху. ИтIанэ уи шэмэджри зэфIэтлъхьэнщи икIи щIэдуIукIыжынщ. ИджыпстукIэ си ЧыцIлъакъуэ зэрытхуэпщэфIэн пхъэ диIэщ. Фыарэзы абыкIэ си бригадэм хэтхэр?
– Уэ пщIыр ди унафэщ. КIэмэндирри бригадирри уэращ, – къыпогуфIыкI Темыркъан. – Пэжкъэ, Мэзан?
– Захуэщ, – жызоIэ сэ, унафэр сигу иримыхь пэтми.
– Захуэмэ, захуэщ. Студентхэм фи псэукIэр тщIэркъым, ауэ дэ жьыуэ дыгъуэлъыжрэ жьыуэ дыкъэтэджу десащ, – жери шхэн зэрыдухыу бригадирыр сэ къызоплъ.
– Дэри – аращ, – жызоIэри пцIы соупс, сыту жыпIэмэ гувауэ мыгъуэлъыж студентрэ гувауэ къэмытэджрэ къэгъуэтыгъуейщ.
Арати, а махуэ гуэрми сепсэлъэфакъым Назифэ. Темыркъан езым дежкIэ иригъэзыхыжащ. Сэ зислъэфыхьу тIэкIурэ сыщытащ. Ауэ уи пхъурылъхум зыхуэзгъазэу семыпсалъэу хъунукъым жыпIэу Хъуэжэ и бэщмакъыу зыкъибгъэнэнт? ПщыIэм дыкъыбгъэдэкIуэтри лъэныкъуэкIэ дыщызэтеувыIауэ дыщытти:
– СыбдэIэпыкъунщ, Назифэ, – жысIэу сыщыгуом:
– Хьэуэ, тIасэ, езым Iуихыжынщ. НэхулъэфI укъикI. Зыгъэпсэху, – жеIэри дадэм IуегъэзыкIыж. Умыбылыммэ, къыбгурыIуэн хуейтэкъэ абы къикIыр: си Iуэху зыхэмылъым си бэлагъ хэзмыIуу, си щхьэ фIэлэлу дызогъэзеиж.
Хъунукъым жыхуаIэу къыппаубыдам нэхъри хуэнэхъуеиншэ ухъу хабзэщ. Ар дыдэращ сэри къысщыщIар. Назифэ фIэкI нэкуи-напIи 50 Прозэ
симыIэжу а жэщым сыщIэхъуар хъыджэбзым махуэ псом епсэлъапIэ зэрызмыгъуэтарауэ къыщIэкIынт. ЛIо иджы сщIэнур? НэхулъэфI укъикI жери лIыжьым сэлам къызихыжащ. Абы къикIыр мобыкIэ щысщIэн щымыIэу аращ ныжэбэрей Iуэху. Зыгуэр щхьэусыгъуэ сщIыуэ сыкIуэн? Жэщыбгым сыт щхьэусыгъуэ пщIынури? Псалъэм папщIэ, псы сефэнущ. Уефэнумэ, мес, – щIыIэмыл хъужауэ йожэх. Iуданэ-мастэ… Си щыгъын кIэлъыIэбэн… СыкъыдэкIа къудейщ. АтIэми, нэху щыжынукъэ? Ауэ сытми псэлъакIуэ, щысакIуэ… Мохэр жьыуэ мэгъуэлъыжри жьыуи къотэдж. Сэри апхуэдэу сымыщIмэ… Мобыхэм ящIа унафэмкIэ сымыарэзыуэ къокI… СщIэнур лIо-тIэ? Шэми шхуми сес. Си уэздыгъэр щIэзгъанэщ, тхылъ гуэри къызэгуэсхри сытIысащ. Ауэ си щхьэм къихьэ щыIэкъым. Уэздыгъэр изошэхыпэ – нэхум сыхэсу сыплъэкIэ ищхъэрэкIэ щащIэри щызекIуэри слъагъуркъым. Щымыхъужым, щIакIуэр къызощтэри сыкъыщIокI. Ныжэбэ кIуам сызыхэлъауэ зэхуэслъэфэсыжа мэкъур къызокъухьыжри зызогъэщI. Си нэр къихуу ищхъэрэкIэ соплъых. Iэуэлъауэ зэхэсх мыхъумэ, слъагъу щыIэкъым. Слъагъур уэздыгъэ щIэгъэнам и нур унэм къыщIидзым зэзэмызэ къыхэлъадэ-хэжыж Назифэщ. Ари ныбжь къудейуэ. Нышэдибэ сэ псым щыслъэгъуам и ужькIэ ныбжьыр сытым щыщт? Пэжщ, тхьэхужыIэу жыпIэмэ, иджы, нышэдибэ зэрысщIам ещхьу, щэхуу сытIысу сэ абы сеплъэкIуэжыфыну си фIэщ хъужыртэкъым – ар си напэм схутегъэхуэжыну хъунтэкъым. Нышэдибэ – нышэдибэт: слъагъур зищIысымрэ сщIэр зищIысымрэ сымыщIэжу зы къару лъэщ гуэрым ситхьэкъури сыщыуат. ЕмыкIу злэжьат. НтIэ, иджыри емыкIу зыпылъ дауэ блэжьынт? Ауэ щыхъукIи, Назифэ зищIысыр сощIэ: Мэжид цIыкIу и пхъурылъхущ. Ди пщафIэщ. Ара къудей? И дахагъ, и щэныфIагъ жыпIэнущи – хуэдэ бзылъхугъэ къабзэрэ щэныфIэрэ уигъэлъыхъуэнщ. АдэкIэ-щэ? АдэкIэ… Аращ си щIэныгъэр зыхурикъур… Зы псалъэ жесIакъым, зы псалъи къызжиIэжакъым. ЖеIэпIи згъуэтыркъым. Мохэр пщэдджыжь текIмэ, жысIэри абы сыщыгугъати… Сэри сыздытраш… Уа, укъыщIытричыр сыт? Пщэдеи махуэщ, къэунэхури мазэщ… Ар щхьэхынэм, лIыгъэншэм и дуней тетыкIэщ. НтIэ, сэ сынэхъ щIагъуэ? Суткэ псо нэсауэ сытесщ мыбыи, зы псалъэ схужеIакъым. Удэгуу, убзагуэу щытми, Iэпэ тэрмэшкIэ уепсалъэ хъунт апхуэдэ хъыджэбз… Тхьэр зыгъэпцIыжын Мэжид цIыкIуи… – вым лъэмыIэсыр гуфэм йоуэ жыхуаIэу, лажьэ зимыIэ лIыжьыр щIэбгъэлъэлъынумэ, къеблагъэ мис иджы… Дауэ лажьэ зэримыIэр? Iэнэ къыщихьыну-щихьыжынухэм деж фIэкIа къыщIигъэкIыркъым и пхъурылъхур. И жьэ зэщIихыу псалъэ жригъэIэркъым. Пасэрей зэманыжь хъуа мыр нобэ апхуэдизу уткIиину?.. Нобэрей хъыджэбзыжь цIыкIу щхьэзыфIэфIхэм уахуэмыткIии еплъыт. Хъыджэбзыжь цIыкIу псоми я деж щхьэ унэсрэ? Мес, Мадинэ къащтэ. Уи шыпхъу нэхъыжьыр къыдэбнэу удэдгъэкIуэнукъым къыжраIэнуми ищIэркъым, ар щызэхэкIынур пщэдейщ. ЩIимыщIэр, мурад ищIар зэрищIэнум, ар къызэрыхуадэнум шэч къытримыхьэжу щхьэзыфIэфIщи аращ… Уа, уэ уи лIыгъэншагъэм щхьэкIэ укъэгубжьамэ, Мадини и ягъэр сыт? Абы дежи унэсауэ ари щхьэ умыгъэпсэурэ? ЗалымыгъэкIэ къыздокIуэ жыпIэнщ мыр… Къыуамытыххэнуми, пщIэркъыми. Ауэ а сэ слъагъур… Сыт а уэ плъагъур?.. Апхуэдэурэ сыIурех. Ауэ, гъэщIэгъуэныракъэ, – пэжыр жыпIэмэ, гъэщIэгъуэнышхуи хэлъ хъунтэкъым абы: дыгъуасэ лъандэрэ афIэкI Iуэху ущимыIэкIэ… – нэху щыху сызэпщIыхьар Назифэщ. Абы сызэремыпщIыхьа лIэужьыгъуэри укIуэдыжт. 51 Прозэ
ДадитIым хуэмыхуфэ зрезгъэплъынкъым, абыхэм нэхърэ сызэрымынэхъ жейнэдыр я нэгу щIэзгъэкIынщ жысIэри жьыуэ къэтэджын мурад сиIэу сыгъуэлъыжат дыгъуэпшыхь. Ауэ угъуэлъыжакIэ сыт и пэрмэн? Си жеин къэмыкIуэу, жейм семызэгъыу Iэджэрэ сыхэлъат. ПцIыр сыткIэ щхьэпэ, апхуэдэ жэщ телъыджэр IэщIыб пщIыуэ жейм зебгъэтхьэкъуныр гуэныхьт. Хьэуар апхуэдизкIэ къабзэт, гуакIуэти лъагъуныгъэ гуащIэм и IэфIыпIэ дыдэм ещхьу псэр пIэпихырт. Мо щIылъэ даущыншэм къыщхьэщыт гъэмахуэ жьыбгъэ зэщыщхъум щабэу игъэщхъыщхъ удз щхьэкIэхэм къапих макъамэ зэмылIэужьыгъуэхэм зыгуэркIэ укъыхагъэщтыныр щыгъэтауэ, ахэр мыхъуамэ, дунейр дэгу сагъроуэ къыпщыхъунт. А зэгъэпщэныгъэ мыбелджылым си гур щIыхуэжар сщIэркъым, ауэ ауэрэ сыздыхэлъым къысщохъу: сылIауэ чыристэн члисэм ику дыдэм деж силъу. Бах и органнэ музыкэр къызэрыстегуIэри зэхэсх хуэдэщи, абы лIэныгъэри IэфI къысщищI нэхъейщ. Вагъуалъэ уафэми зыкъыщIригъэлъэхъшэхар иджыпсту сэ сызэдаIуэ макъамэм гъунэгъу зыкъыхуищIауэ арагъэнщ… Мы иджыпсту си псэм къепщIэкIар – иджыпсту и закъуэ? Нышэдибэ лъандэри зы насып гуэрым сыкърехьэкI сэ, – фIыгъуэ псоми сыхэкIыжатэкъэ дыгъуэпшыхь мыбы сыкъыдэмыкIамэ? Мыбы сыкъэзыхьа ухыгъэ, сыти пхузифIыщIэ, сыти пхузищIасэ?! Мы сэ иджыпсту зэхэсхымрэ зыхэсщIэмрэ ущымыщIэу игъащIэ псокIэ ущIэлъ хъуни мыпхуэдэ члисэ… Уэри нэхулъэфI укъикI, Назифэ! Пщэдей зэхудипIалъэщ… А гупсысэм ущIэжеикIауэ абы уемыпщIыхьуи дэнэ кIуэнт?
Сыт хуэдизкIэ жьыуэ сыкъэтэджыну сигу илъами, а гупсысэм и къуэпс пщIыхьэпIэр ескъутэкIт дадэ цIыкIурэ дадэшхуэрэ сыкъыщагъэушам.
– Iау, ди ныбжьэгъужьым и къуэр жьыуэ укъэтэджу утежауэ Iэнэ пщтэ ди гугъати, – щыжаIэм, сыхьэзырщ жыхуэсIэу, сыкъыщолъэт. Пэж дыдэу, сыхьэзырт: сызэрыхуэпауэ сыхэлъат.
– Мы хуэмыху IэщIагъэр Iуэху хъунукъым, Мэз и къуэ, – дыгъуэпшыхь къелъэхъшэхауэ щыта уафэм зимыIэтыжамэ, абы щIэуэнт жыпIэну къопсэлъэх Темыркъан. – Зи гугъу сщIыр ухуэпауэ узэрыхэлъырщ. ЗытIэщIауэ Iэпкълъэпкъым бэуапIэ етын хуейщ, тIасэ. Ар тыншыгъуэми щыщщи къабзагъэми щыщщ.
– Бригадир къуэдзэм жиIэр захуэщ, ди учетчик цIыкIу, – Мэжид чэзууэрэ тIуми къыдоплъ.
– Уэ убригадирмэ, Темыркъан дадэ уи къуэдзэмэ, сэ сыучетчикмэ, ди лэжьакIуэр, дгъэлэжьэнур хэт? – ЛIыжьитIыр схуэфащэу къызэрызэгияр щхьэжэ къызэрысщымыхъуар къэзгъэлъэгъуэн хьисэп сиIэу согушыIэ.
– Сыт щхьэкIэ, Мэжид и ЧыцIлъакъуэ цIыкIур-щэ? Абы тхуэпщэфIэн, дызэрихьэн нэхъ къулыкъу иIэкъым, – къыпогуфIыкI дадэшхуэ.
– Назифэ трудодень хуэмыфащэу жиIакъэ бригадирым. Фыхуеймэ, фи жагъуэ, фыхуеймэ, фи гуапэ фщIы, сфIэунафэ захуэкъым ар. ИщхьэкIэ тхьэусыхэн хуей хъуну къыщIэкIынщ, – жызоIэ зыстхьэщIауэ зыздэслъэщIыжым.
– Уи анэм молэр къыхуэлъэмэ, хэт ухуэтхьэусыхэн, жи…
– Сыт щхьэкIэ, ефэнды щыIэкъэ? – сыхудоплъей Темыркъан.
– Ефэндыми жиIэр пщIэркъэ: сэ сщIэр умыщIэу сэ жысIэр щIэ, жи. ЦIыху цIыкIум я щхьэкIэ щыIэхэр езыхэр зэрощIэ, Мэз и къуэ. Ахэр 52 Прозэ
пэщIэщIэгъу пщIыкIэ фIы щIэпхынукъым. Ауэ щыхъукIэ, ди бригадир цIыкIум дыпэрымыуэныр, къытхуищI ди унафэу едгъэкIуэкIыныр нэхъыфIщ, – апхуэдэу дыгушыIэурэ къуакIэ гуэрым дихьащ. – Мис мы тIэкIур Iэнэ щтэ. МодэкIэ уныдэкIми, нэгъуэщI мыпхуэдэ тIэкIуи щылъщ. АдэIуэкIи аращ… дэ апхуэдэу кхъуейхьэлыпэурэщ мэкъу дызэреуэр. Аращ ди Iыхьэр. Iэнэ пщтэн фIэкI, кIэпIинэ сыт жыпIэурэ уемылIалIэ, тIасэ. Мыбдеж идгъэлъынукъым ар – пщыхьэщхьэ жьауэ хъумэ, етхьэхыжынущ, – жаIэри лIыжьитIыр адэкIэ докI.
–Iэнэ щтэн сухмэ… Фэ дэнэкIэ фыздэкIуэнур? – сыщIоупщIэ. Жэуапу сызыхуейр зыт: бухмэ, ехыж жезгъэIэну арат. Си Iуэхут, сэ итIанэ Назифэ семыпсалъэми.
– Бухмэ, дэ укъыдэмыжьэу, техьэжи зыгъэпсэху, – жеIэ Темыркъан.
– Хьэуэ жыпIэрэ, мо шытхым нихьи адэкIэ къуэ шыхь цIыкIум дитынущи, шэмэдж хьэхукIэ уи Iэпкълъэпкъым зебгъэукъуэдиинщ, – къыскIэщIедзэж Мэжид цIыкIу. Фэ цIынэр къызиупцIат абы. Дэтхэнэра иджы а тIум узэдэIуэнур? Сэ нэхъ къасщтэр гурыIуэгъуэщ. Ауэ Iэзэу зи хъыр къэзыдза дадэ цIыкIум дауэ узэрыфIэкIынур? «Хьэуэ, жыпIэрэ», – жи. Iейуэ жызоIэ: «хьэуэ». Уи шэмэдж хьэху щхьэкIи, уи Iэпкълъэпкъ зегъэукъуэдий щхьэкIи сылIэ мыгъуэрэт сэ иджыпсту? Уи пхъурылъху дахэм и зы псалъэр нэхъ къэсщтэнти игъащIэкIэ дызэуэну мэкъум нэхърэ… Сыту Iейуэ укъысхурикъут, бригадир цIыкIу!.. Ауэ зыщIебгъэхыфэ зребгъэплъынуи емыкIущ.
– Хъунщ. Къевмыгъэзыхыжурэ сухмэ, сынэкIуэнщ, – жызоIэри Iэнэ щтэным щIызодзэ. Ауэ псынщIэу сухыну сызэригугъауэ си Iэпкълъэпкъыр щIэкIыркъым – сыщIэпIэщIэн щымыIэу къызолъытэ. Пэжщ, жьажьафэ дыди дауэ зытебгъэуэн? Iэнэ пщтэну дэгъуэщ: ныжэбэ мо жэщ щIыIэтыIэм игъэтIыса мэкъур жыIэщIэщ, яудэу ягъэхулIэжа цым хуэдэщ пэм ипкуэну щабэ мэкъу хьэлэмэтыр. КъыщызэбгъэдзэкIкIэ абы зы мэ къыхехри, уи щхьэр егъэуназэ. Къупщхьэ гуахъуэбжьэ жанитIыр къызыпылыдыкI си пхъэ гуахъуэр (ди адэм ейр) зэуэ Iэрыхуэщи, езым псэ хэту мэкъур зэрихьэ, уэ абы и ужь уиту къыкIэлъыпкIухь къыпфIощI. Улэжьэнумэ, уигъэлэжьэну махуэм и фIыгъуэ дыдэщ: щIылъэр къабзэщ, уафэр бзыгъэщ, дыгъэмрэ мазэмрэ я зэблэкIыгъуэ дахэщи, а тIум иджыпсту зэIэпах дунейм нэри пэри ехь. СеплъэкIыу сыкъеплъэкIыжыхукIэ ныбгъуэ дамэшхуэр ишхащ жыхуиIэу, Iэнэ тIэкIу абдеж илъым псынщIэ дыдэу кIэ естащ. МыбыкIэ сыкъыдэкIа нэхърэ нэхъыфIтэкъэ модэкIэ сехыжамэ, жысIэу си гур си щIыбагъкIэ щыIэурэ сокIуэ. Дауи, Назифи къэтэджащ иджы. Псы Iуфэм Iуту пIэрэ, дыгъуасэ ещхьу? Аргуэру си нэгу къыщIызогъэхьэ ар дыгъуасэ псы Iуфэм зэрыIутар. Ауэ, гъэщIэгъуэныракъэ, иджы абы сриукIытэжыркъым. Мы слъагъу, зыхэсщIэ псоми я дахагъымрэ мо дыгъуасэ сызытхьэкъуауэ щытамрэ апхуэдизкIэ зэкIупсщ, зэхэшыпсыхьыжащи, ямылейуэ зыр зым къыхэщу, къыхэщхьэхукIыу си гугъэжкъым. Дахэмрэ Iеймрэ зэбгъэувэлIа нэужьщ дахэм укъыщигъэуIэбжьу нэджэIуджэр щыпфIэгущыкIыгъуэр. Иджы Назифэрэ мы лъахэмрэ сызэхуоплъри, зыр бзылъхугъэ къабзэщ, адрейр абы екIупс фащэщ. Ауэ щыхъукIэ, лъэпощхьэпо къыхуэхъуфу аитIур зэпэIэщIэ зыщIыфын блын щыIэкъым… Пщэдджыжь къэс апхуэдэу зитхьэщIу пIэрэ абы? Уэли, лIыгъэ иIэм итIанэ. Ар мыузыншэми си Iуэхущ. Сэри, нобэ дытехьэжмэ, щIызодзэри хуэм-хуэмурэ зызогъасэ. ЕмыкIукъэ ар: бзылъхугъэм щайуэ къримыдзэу зыщигъэпскI, – зигъэпскI хуэдэкъэ абы и 53 Прозэ
зытхьэщIыкIэр? – псы щIыIэм уэ ущышынэу. Зыкъомрэ сыщыIа, дызэса нэужь, накIуэ зэгъусэу зыдгъэпскIынщ, дыгъэ зытедгъэпсэнщ, жиIэмэ, лIо сщIэнур? Сыт сщIауи апхуэдэу щыжиIэн махуэ сихуащэрэт! Ауэ – хьэлIамэ ухуеятэкъэ? Сэ сыщыту зи жьэр зэщIэзыхыу псалъэ жызымыIэм си гъусэу зигъэпскIыну, дыгъэ зытригъэпсэну… АтIэми, и адэшхуэр мыбдеж тесу… ЛIо-тIэ?! Мы тхьэр зыгъэпэжыныр бгъуэнщIагъ щапIа? Хьэмэрэ пасэрей фызыжь хъуа? ЗыщIыпIэ щеджэ, е щеджагъэнщ. ЦIыху хыхьэу-хэкIыжу къыщIэкIынщ… Уа, сыт ищIэнуми, уи жьэ хуэбгъазэу уепсэлъа? Уэ улIыгъэншэмэ, узэфIэгъэкIыншэмэ, Назифэ и лажьэр сыт? Хьэмэрэ, уэ улIмэ, сэ сышщ жиIэу, къызэбгъэжэлIэну арат узыхуейр? Апхуэдэу къэхъу хабзэкъым, ныбжьэгъу. Абы ущымыгугъыу, пщIэнуIамэ-щIэ. УмыщIэнумэ, хьэм нэщI щхьэIуо ущемыуэ… А-а, сщIэнур къэсщIэжащ: нобэ епсэлъапIэ сымыгъуэтмэ, соуэри хузотх: «Назифэ, сыпхуэзэну, сынопсэлъэну сыхуейт». «Укъысхуэзэну ухуеймэ, дызэхуэзэркъэ? Укъызэпсэлъэну ухуеймэ, ухуиткъэ? Хьэмэрэ псэлъапщIэ пхуэсщIын хуейуэ ара? Узинысэу, апхуэдэ хабзэ пкIэлъызесхьэн хуейуэ сщIакъым» – жиIэмэ, лIо пщIэжынур? «Нысэ»?.. «Уфызщ», – жиIэу аракъэ абы къикIыр? ИкIи пхуэфащэпсщ!
Си Iэхэм ящIэмрэ си щхьэм илэжьымрэ зэтемыхуэурэ, апхуэдэу къулъшыкъу нэсащ. Iэнэ хъуауэ сызрихьэлIэу хъуар зэщIэскъуэурэ мэкъу еуэ лIыжьитIым я деж сынэсащ. АрщхьэкIэ Штепселрэ (сфIэнэхъыщхьэр япэ изгъэщу аращ) Тарапунькэрэ зыхэта IэнатIэр Iуахати, адэкIэ ущIыдэкIын щымыIэу, техьэжыгъуэ нэсауэ жаIэ. Апхуэдэу щыхъум, сэри тIэкIу зыкъызогъэлIри:
– Щхьэ дывгъэпIащIэрэ? Си мэкъу еуэкIэри фэзгъэлъагъунти, си лъэгуми фыщIэзгъэплъынтэкъэ… – адрейти-мыдрейти жызоIэ. ИкIи согузавэ: «ПщIэнур уэдгъэщIэнщ-тIэ, щIалэжь цIыкIу», жаIэрэ шэмэдж нэхъ жьабгъуэIуэр къысIэщIалъхьэмэ, «сагъызыр ебзым хэхуащ», жыхуаIэу хъуащ си Iуэхур. Асыхьэтуи лIитIым я шэмэджым сызэхуоплъ. Бригадир къуэдзэм ейр фIыуэ нэхъ инт: сажнэ икIэ къихуэнкъым. Мис ар къызату щытмэ, Iэманту къызэрызигъэбжынур гурыIуэгъуэщ. Дызэрытехьэжа нэхъ пIалъэ имыIэу ди адэм и шэмэджыр зэфIэлъхьэжауэ щIэуIукIыжын хуейщ…
– Хьэуэ, тIасэ. Дынэпсеинкъыми нэхъыфIщ. Пэжкъэ, Мэлыхъуэ и къуэ? – жиIэу Мэжид цIыкIу и ныбжьэгъум хуоплъэкI. Сэ, апхуэдизкIэ сыгуфIэщати, сигукIэ жысIэну си мурада «уи лажьэ укIуэд» псалъищыр занщIэу къызжьэдэлъэт пэтащ. Ауэ, Тхьэм и шыкуркIэ, си напэр текIакъым.
– Бригадирым и унафэр унафэщ! – жызоIэ, Мэжид цIыкIу зыхуэзгъэIужажэу.
Мохэри си унэмкIэ блэкIыжынути:
– Зумыгъэгувэу нех, тIасэ. ЧыцIлъакъуэ къытхуигъэхьэзырар упщIыIужынщ, – жи Мэжид цIыкIу. «Хъунщ» къизгъэкIыу, си щхьэр сщIырэ сыщIыхьэжмэ, сыным хуэдэу си пIэм сожыхь. Дыгъуасэ псыхэлъафэ сщIыуэ иужькIэ зжьыщIыжа си щыгъыным ету тедзэжарэ дахэу зэкIуэцIылъхьэжауэ гъуэлъыпIэм илъщ. Щыгъыным я щIыIу телъщ си жыпым илъауэ щыта бэлътокури. Ар Мадинэ къызитат. Бэлътокур си ужькIи яжьыщIыжу етукIэ зэрагъэгъущыжар белджылыщ: ар чэсейуэ хужьыпсщ икIи иджыри тIэкIу хуэпсыIэщ. А псом я щIыIужым телъа тхылъымпIэ тIэкIур къызэкIуэцIысхмэ: «Ди дадэ къызжиIэри уи щыгъыным ету тездзэжауэ аращ. ЗыгуэркIэ уигу ири- 54 Прозэ
мыхьмэ, уи щхьэгъусэм (а псалъитIыр щIэтхъат) зэрытридзэм хуэдэу схуэмыщIамэ, емыкIу сыкъыумыщI… Уи тхылъ къомым сехъуэпсащ. Ауэ, уи Iизыныншэу къэсщтэнIа сфIэемыкIу хъури, зыми сеIусакъым». Еуэ сыкъоджэ, еуэ сыкъоджэ а псалъэхэм. Си хьэм бажэ къиубыда нэхъейщи, си пIэм сизэгъэжыркъым, си Iупэри зэтехьэжыркъым. Абы и ужькIэ сылIщ жыIэ уэри, Мэз и къуэ! Уэ, и бжьэщхьэIу уебэкъуэныр къэгъани, зы псалъэ пхужемыIэурэ, езыр уи унэм къыщIыхьащ. КъыщIыхьа къудей?! Уи стIолым бгъэдэсащ… Апхуэдэу щIыжысIэм щхьэусыгъуэ иIэт: щыгъыным ету зэрытридзам ехьэлIауэ езым и деж щитха псалъэхэм я ужькIэ хьэрф «Н»-р (дауи, абы «Назифэ» жиIэу арат къикIыр) игъэувыжауэ щытати, си тхылъхэм я гугъур иужькIэ си деж щыпитхэжауэ арат. Ауэ псом нэхърэ нэхъ сигу ирихьыпар «уи щхьэгъусэм» псалъитIырт. НэхъыфIыжыр сыт жыпIэмэ, а псалъитIыр зэрыщIэтхъарат. ЗыIурамылъхьэжыжь, уэ уи жьэ пхузэщIэмых щхьэкIэ, мыр езыр къыбдогушыIэ. Плъагъуркъэ: уи щхьэгъусэм ущышынэ мыгъуэу арагъэнщ ущIэмыпсалъэр, жи. Сыт къыпхужаIэми сыт къыуапэсми, пхуэфащэщ!.. Нэсри къэсыжауэ уфызыпхъэщ! Суткэм щIигъукIэ зы бжьахъуэ пщыIэм уздытеса тхьэIухудым икIэрауэ зы псалъэ жеIэпIэ умыгъуэтауэ зи фIэщ пщIынур хэт? Мисри, къигъуэтаи езым Iэмал. Хуейти къигъуэтащ… Хуейти, жыпIа? Уи щхьэ темылъ тумылъхьэжу пIэрэ, Мэз и къуэ?
Уи щыгъыным ету зэрытездзар уигу иримыхьмэ, емыкIу сыкъыумыщI зэрыжиIэм уэ сыптолIэ жиIэу къипхыну ущIыпылъыр сыт? Уэли, апхуэмыдэ хъыджэбз ар!.. Ар зыхуэдэм уэ хууIуэху щыIэкъым. Iуэхутхьэбзэ къыпхуэзыщIам фIыщIэ хуэщIын хуейщ… СотIысри ручкэрэ тхылъымпIэрэ къызощтэ. «Си псэм хуэдэ…» Ар нэхъ «си псэм хуэдэти!» Псы икIыпIэм унэмыс щIыкIэ уи кIэр щIэпIэтыр сыт, ныбжьэгъу? «Назифэ дахэ…» Ауан сщIыуэ къыщыхъумэ-щэ? Уэли, пэжыр жыпIэным ауани гукъани хэмылът, ауэ… «Зифэ…» Уи Зифэ кIуэда уэ? И цIэмкIэ уеджэу псалъэ зыжумыIам гъэфIэгъыбзэ фIэпщыну емыкIукъэ?
Арати, фIыщIэ псалъэр къызэрезгъэжьэнур сымыщIэу бэлыхь сыхэтщ. Щымыхъужым, псалъэ тэрэфарэхэм сыкъыхэкIри стхащ: «Тхьэразэ къыпхухъу, Назифэ! Мыпхуэдэу фIыуэ игъащIэм си зы щхьэгъусэ (езым псалъитI щIитхъауэ щытамэ, сэ псалъищ щIызотхъэж. Плъэгъуа лIыхъужь?!) ету схутридзакъым. Сыт щхьэкIэ жыпIэмэ щхьэгъусэ сиIэкъым. Ауэ сиIэн хуеят… Си тхылъхэм щыщу узыхуейр къэпщтэн хуеящ. КъыщумыщтакIэ, мис мыбы къеджи (укъемыджамэ), къызэрыпщыхъуам иужькIэ дытепсэлъыхьыжынщ», – сIыгъ псоми къахэсхар Куприн и повестхэмрэ рассказхэмрэ щызэхуэхьэса тхылъырт. Сэ абы мызэ-мытIэу сыкъеджат, ауэ зэпымыууэ сыщIэджыкIыу сыт щыгъуи къыздесхьэкIырт. ГъэщIэгъуэныракъэ, езы Назифэ зэрищIа дыдэм ещхь хъуащ си Iуэхури: хьэрф «М»-р згъэувыжа нэужь, аргуэру адэкIэ пызотхэж: «… псоми укъемыджэфми, «Олеся» повестым къеджэт, кхъыIэ». нэхъ щIытезгъащIэми щхьэусыгъуэ иIэт: дыгъуасэ лъандэм си щхьэм щызепща жьым, – уегуакIуэмэ, борэным! – мызэ-мытIэу жьыбгъэ гуакIуэу къыхэпшэхъуат Куприн и Олесэ дахэм теухуа лъагъуныгъэ хъыбар гуузыр. Я дахагъкIэ, я бжьыфIагъкIэ зэбгъэщхьмэ сщIэркъым, армыхъу щыпсэуа зэманкIи я псэукIэкIи зыкIи зэмыкIуалIэ а бзылъхугъитIыр зэзгъэпщэн хуей щIэхъуар сщIэркъым. Пэжщ, Олеси и анэшхуэм и гъудызолъхьэ. А ТхылъымпIэр повестым тхылъым 55 Прозэ
сэу мэзым щIэсат. Назифи и адэшхуэм щIыгъуу Къущхьэхъу щыIэщ. Ауэ Олесэ и анэшхуэ Мануйлихэ насыпыншэмрэ Назифэ и адэшхуэ Мэжидрэ шурэ лъэсрэ зэразэхуакури гурыIуэгъуэщ. Сыту пIэрэ-тIэ Назифэ и бэлыхь сызыукIым мо повестыр къыхыхьэнкIэ щIэхъуар? А-а!.. Сэ сы-Ивану, Назифэ Олесэу къызыщызгъэхъуауэ, ди зэхуэзэкIэри мохэр зэрызэхуэзауэ щытам езгъэщхьауэ арагъэнщ. Мэжид цIыкIу Мануйлихэ нанэм хуэдэу сиIамэ, гугъу лъэпкъ сыдемыхьу и пхъурылъху дахэр кIэщIэзгъэкIуэсыкIри сежьэжати… Ауэ абы щхьэкIэ… Олесэ Иван фIыуэ къилъэгъуауэ зэрыщытам хуэдэу, сэри Назифэ сыкъилъагъун хуейщ… Уи дзэр къэкIаи! Сызыщодыхьэшхыж. Тхылъыр къызощтэри сыкъыщIэкIыну сыкъожьэ. Ауэ си гур зыгуэр щхьэкIэ мэгузавэ. Сыту пIэрэ къысщыгъупщэр?.. Гъуджэр къызощтэри соплъэ. Къысхуэт щыIэ хуэдэкъым жыхуэсIэу, си дамащхьитIыр дызогъэуей. Ари делагъэщ, армыхъу, къысхуэтыпэIауи сощIри, ар гъуджэм къищынут? АрщхьэкIэ гъуджэр сэбэп къысхуэхъуауэ къыщIокI: ар гъуэлъыпIэм щиздзэжым си гур щIэгузэвар, ар зыхуеяр къызощIэж – Назифэ ету зытридзэу къысхуихьыжа щыгъыныр щыстIэгъэн хуейуэ арат. Сэ къызэрысфIэщIымкIэ, абы къикIын хуейр мырат: ету зэрытебдзар хуабжьу сигу ирихьащ. Уи фIэщ мыхъурэ – къеплъ, зызгъэщIагъуэу ар щыстIагъэри, хъыджэбзаплъэ кIуэм ещхьу, уи пащхьэ сыкъихьащ.
Арати, асыхьэтыпцIэу си щыгъыныр зэблызохъу. Тхылъыр къызощтэжри сыкъожьэ. Ауэ аргуэру гъуджэм сиплъэну зыщызгъэгъупщэркъым. Мис иджыщ зыри къыщысхуэмыт хуэдэр, си гур нэхъ мэзагъэ. Къысхуэтыр сыт жыпIэмэ, а бэлыхь псом сыщIыхэтыр зэрызэзгъэзэхуэн акъылырт схуримыкъур… Ау-уей, ущIалэху уоделэри, уделэху уотхъэж, жи. АбыкIэ сигу согъэфIыжри сыкъыщIокI.
– Уа, ди ныбжьэгъужьым и къуэ, зэпымыууэ зыкъыкIэригъэхуурэ мыдрейхэр зэзыгъажьэу щытауэ зи гугъу ящIыж лIыщхьэм ещхь уэри ущымыхъуакIэ, абы ежьэу щыта адрей лIыщхьэхэри дыщыармыракIэ, мыпхуэдизрэ дызыпумыгъаплъэ, – къыпыгуфIыкIыурэ щIагъыбзэкIэ къыздогушыIэ Темыркъан дадэ.
– Тхьэм щхьэкIэ, емыкIу къысхуэвмыщI. Тхылъ гуэр сылъыхъуэурэ… Мыр Назифэ еджэну къыхуэсхьауэ арат.
– Тхылъри хъарзынэщ. Ауэ ерыскъыр мэупщIыIуж… Сыт хуэдэ тхылъ ар? Зауэ хъыбар? Хэт зытхар? – дадэшхуэ и Iэр къыщишийм сыкъощтэ: тхылъри тхылъщ, мыбы дэлъ письмори сыт жиIэмэ…
– Хьэуэ! Зауэ хъыбаркъым. Зытхари фэ фщIэжынукъым. Куэд щIащ ар зэрылIэрэ. Сэ сыкъалъхуа къудейт абы щыгъуэ…
– А, вакъэ лъэмбыIум къилъхуауэ къэзылъхуари зымыщIэж, уэ укъыщалъхуар дэ щIэдмыщIэжынур сыт? – Мэжид дадэ и нэ цIыкIухэр егъэджэгу. – Уэлэхьэ, си ЧыцIлъакъуи зы тхылъ къом къыздихьакIэ, ауэ апхуэдэ хэлъми сщIэркъым.
–Iау! А цIыкIури къеджэфрэ? – къыжьэдолъэт дадэшхуэ.
– Ауэ сытми къеджэфрэ? Уэлэхьэ, хугур къэзыщып джэджьейуэ кърещыпыкIмэ, – жи Мэжид. Езы тхьэмыщкIэ мыгъуэхэм бзэрэ тхылърэ зэрамыщIэм щхьэкIэ… жысIэу сызыхыхьа гупсысэм сыкъыхешыж дадэ цIыкIу? – Мо тхылъыр Мэзан къыпхуихьащ, тIасэ, – си щIыбагъымкIэ къыдыхьа и пхъурылъхум йоплъри, Мэжид си дежкIэ къоплъэж. Сэри сыкъыщолъэтри:
– Мэ, Назифэ, еджэ! – жызоIэ. ИкIи согузавэ: тхылъыр къызэтрихыну хуежьэрэ мобыхэм ялъагъуу тхылъымпIэр къыдэхумэ… АрщхьэкIэ, 56 Прозэ
фIыщIэ къысхуищIу къысщогуфIыкIри, хъыджэбзыр занщIэу Iуожыж. Ауэ зэрыпсалъэншэщ. «Е гъуэгу махуэ ежьэжыхэн, уи жьэм ущымысхьмэ, «упсэу!» – пхужыIэртэкъэ?» – сигукIэ зысшхыхьыжу сыхуежьа къудейуэ:
– ИIэт-тIэ, фыхэIэбэт, – жери дадэ цIыкIу шхэуэ щIедзэ. АрщхьэкIэ сшхыр здэкIуэр сщIэркъым. Шхын си Iуэхуж сэ? ЗызгъэщIагъуэу зэрызысхуэпари, – езым ету зытридзар зэрыщыстIэгъари, – тхылъыр къызэрыхуэсхьари – псори псыхэкIуадэ хъуащ: зы дакъикъи къызэтеувыIакъым, зы псалъи къыжьэдэкIакъым. КъызгурыIуэркъым мыр зищIысыр; ягъафIэурэ ягъэфIэIуа гуэрщи, фу цIыхумэ жиIэущ къызэрызэплъыр, е зы щхьэпс гуэрщи, темыпыIэу къежыхь. Армыхъумэ апхуэдэ хабзэ щыIэ, зиунагъуэрэ?! Уи жьэ зэщIэпхыу цIыху уемыпсалъэу, къопсэлъами зы жэуап иумытыжу. Уэли, мыр си гугъэм щыщымыIэу, сыщыуэу къыщIэкIынум. Тхьэ имыIуамэ, тхылъыр къыщызитыжкIэ и псалъэ зэхыдигъэхынкъэ?.. АпщIондэху къызэмып… дызэмыпсэлъэнуи? – сыкъыхэкIиикI пэтащ… «ЩIакIуэ кIапэ» повесть закъуэм махуэ псокIэ сыкъеджауэ щытащ сэ. Хьэлэмэткъым ар! Сыкъеджэм-сыгъмэ, сыгъмэ-къытезгъэзэжурэ, дапщэрэ сыкъеджат абы? Сэр хъуа уфIэщIрэ Назифэ?.. НтIэ, ар нэхъ гу быдэу жыпIэну ара узыхэтыр? Мис аракъэ зызыщIэж щыIамэ, зызылIэжи щыIэнт щIыжаIэжар? Дэтхэнэ зыми и гугъэжу къыщIэкIынщ езым нэхърэ нэхъ гу мыгъуэ зиIэрэ нэхъ гумащIэрэ щымыIэу. Ауэ, ди жагъуэ зэрыхъущи, дызыхуэзэ псори гу мыгъуэ зиIэ, гумащIэ защIэкъым…
– Уа, Мэзхэ я къуэ, ипэкIэ лIыщIэ къызэращтэ щIыкIэу щытам ущыгъуазэу пIэрэ уэ? – си гупсысэм къыхопыджэ дадэшхуэ.
– УзыщIэупщIэр?..
– СызыщIэупщIэращи, насып уиIэти, пасэу укъалъхуакъым уэ. Армыхъу зыми лIыщIэу уимыщтэу…
– СылIыщIэнтэкъыми зэфIэкIатэкъэ?
– Пшхын умыгъуэтмэ, прунж лыбжьэ шхы жызыIа делэм ещхькъэ иджы ар? УмылIыщIэмэ, ущылэжьэн бгъуэтынутэкъым. Умылажьэмэ… Ноби аращ: пшхын бгъуэтынукъым. Дэ лIыжь дзахъитIым шхэн духащ. Уэ…
– Уэли, сэри сошхэм.
– Уошхэ уэ! ХьэлIамэр бгъукIэ зышхыну пылъам нэхъей… ЛIы хуэдэу ушхэу, лIы хуэдэуи улэжьэн зэрыхуейр бжетIатэкъэ?
– Уэли, зызгъэнщIам! – мобыхэм шхэн зэраухар солъагъури, сэри щызогъэтыж.
– ЗыбгъэнщIамэ, мащIэ пшхами, уи хьэлэлщ-тIэ. Дэ бжьэмкIэ дахыхьэнщ. Уэ… Уэ зыгъэпсэху, тхылъ еджэ. Ичынды хъууэ дыгъэр нэхъ къэкIэщхъэху ущхьэхуитщ, – жеIэри дадэ цIыкIу зыкъеIэтыж. Дэри – аращ. Сэ, мылым налыншэу къытена шыхъужьу, соуджыхьри си пIэм ситщ. СыздэкIуэну сызыхуеймкIэ си лъэм сахьыркъым, абыхэм сыздахьыжынумкIэ си гур схуэкIуэжыркъым. Апхуэдэу си пIэм тIэу-щэ сиджэрэзыхьа нэужь, сыт пщIэнт, зызочыж. Мы махуитI иримыкъум гу зэрылъыстати, дэ абдеж дыщыту Iэнэр Iуихыжыну Назифэ къыIухьэнутэкъым. АтIэми, иджыпсту, Тхьэм ещIэ, си запискэм и ужькIэ Олесэ тхьэмыщкIэу лъагъуныгъэм къыдэщIэрэщIэжам и насып гъум кIэщIым теухуа хъыбар гуузым тепыхьэу щыс (арат сэ къысщыщIауэ щытар. Iэджэрэ сызэныкъуэкъужа нэужь, Назифи си фэгъуу, ар зигу мыгъуэхэм ящыщу къысщыхъуу щIэздзат). Жагъын зиIэу яхуемыкъу 57 Прозэ
шым ещхьу, сыкъеплъэкIыурэ си щхьэр дызохьеиж. НетIэ мыбдежкIэ сыкъызэрежэхамрэ иджы ерагъыу сызэрыдэпщеижымрэ зэгъапщэт. НетIэ, жэнэтыбжэр зэхуащIыжу сыкъыкIэрыхункIэ сыгузавэ нэхъей, сыкъежэхат. Иджы, зислъэфыхьурэ жыхьэнэмэбжэр зэхуезгъэщIыжу зыкъыкIэрызгъэхуну сыпылъ нэхъей, лъабэдий сощIри сытетщ.
СызэрыщIыхьэжу сытIысу бжьыбжьыжу Назифэ зы письмоужьыфI хуэстхыну мурад сощI. Ар щIопщ схуохъури, бланэ жэр сохъуж. АрщхьэкIэ бжэщхьэIум сызэребакъуэу, сытIысу письмо стхыным и пIэкIэ, нэрыплъэр къызощтэри, хуиту солъагъу лъэгумкIэ щызекIуэри щызежэри. Ауэ сэ сызыхуейр моуэ къызбгъэдэтым хуэдэу сеплъыну аращ. Армыхъу, Тхьэм и шыкуркIэ, си нэр бгъэнэм хуэдэщи, мы къедзари а къедзам я щIыб къыдэт ди къурш щхьэхухэм дэнэ деж зы IэпапIэ ятелъми сеIусэу уэзгъэлъагъуфыным хуэдэщ. Ауэ лъэбакъуищэ мыхъункIэ фIэкI спэмыжыжьэ хъыджэбзыр нэ къудейкIэ дахэ-дахэу къысхуэмылъагъу къысщохъури, жыжьэрыплъэ нэрыплъэр къызогъэсэбэп. АрщхьэкIэ, гъэщIэгъуэныракъэ, Iэнэр Iуихыжыну къыщIэжыркъым Назифэ. Апхуэдэ хабзэ хэлъакъым абы: ди щIыб къызэрыдгъазэу Iэнэр зэщIикъуэжырти хьэкъущыкъур зэхитхьэщIэжырт. Нобэ щхьэ зигъэгувэрэ-тIэ? А-а, Олесэ бгъэдэсу, псалъэмакъ ирагъэжьар ямыухауэ арагъэнщ… Хьэмэрэ сыту пIэрэ?.. Си нэр къизгъэжу абдж хъуреитIым соплъ… Сыту фIыуэ къагупсыса Iэмэпсымэт мы нэрыплъэр! Армыхъу, минрэ сынэ жанми, иджыпсту унэм къыщIэкIауэ Iэнэм хуэкIуэ мо Назифэ и нэкIущхьитIым иIэ кумбыгъэ цIыкIуитIым ит нэпсыр дауэт зэрыслъагъунур? Сыту пIэрэ ар къыщIэгухар? ГуфIэгъуэ нэпс (си письмом игъэгуфIауэ) хьэмэрэ нэщхъеягъуэм (тхылъым къеджэн щIидзауэ) къыхэкIа? Сигу къэкIа IуэхуитIри зэрыщыуагъэр занщIэу къызгуроIуэж: си письмом (абы письмокIи уеджэ хъунт?) узыгъагъыныр щыгъэтауэ, укъыпызыгъэгуфIыкIын къудей иткъым. Пэжщ, щхьэгъусэ сызэримыIэмрэ сиIэн зэрыхуеймрэ теухуауэ стхам папщIэ укъысщыдыхьэшх хъунт: уимыIэмэ, узыIыгъыр хэт? Къашэ… Мыдрейуэ, асыхьэту къеджэфа ар повестым? Уэли, къеджам-тIэ! Къемыджамэ, месри, щIэхщIэхыурэ си дежкIэ къыдоплъейри. Сыту пIэрэ иджыпсту абы и гум илъыр? Мы дуней фIыгъуэм нэхърэ нэхъ къэсщтэнт ар къэсщIэну! Ауэ, неIэмал. Мес, хьэкъущыкъур щыщIихьэжми, и нэр мыбыкIэ щыIащ, иджыри, зыфIимыгъэIуэхуу къаплъэурэ, Iэнэр здэщытар епхъэнкIыж. ПхъэнкIиймрэ жыхапхъэмрэ иIыгъыу здэкIуэми – къоплъэ. Сэри абы и дэтхэнэ зы лъэбакъуэри нэкIэ согъэхъу. Назифэ сфIэгуэныхь хъууэ хуожьэ: лажьэ зимыIэ хъыджэбз нэжэгужэ цIыкIум и гущхьэр щхьэ скъута? Аракъэ щхьэхуещэкIэ зэджэр? Сэ си мурадыр къызэхъулIэмэ, уэ улIэми содэ, жиIэу аракъэ щхьэхуещэм и дуней тетыкIэр? Сэри, мес, укъызэмыпсалъэми сызумыгъэпсалъэми, – аргуэру тхьэр уогъэпцI, пцIыр уоупс! Уепсэлъэну упылъауэ уи псалъэ къелъэпэуа?.. – нэгъуэщIым и псалъэкIэ ухэзгъэщIэнщ жысIэри… Щхьэхуещагъэщ, къуэгъэнапIэ фочауэщ ар, Мэз и къуэ. ЛIыгъэ уиIэмэ, кIуэи хъыджэбзым игу фIы хуэщIыж: абы щхьэкIэ уигу хыумыгъэщI, Назифэ. Ар нобэ къэхъуа Iуэхукъым… ЖиIэ гуэрыр сыт?! Лъагъуныгъэм дыгъуасэ, нобэ, пщэдей иIэ? Лъагъуныгъэр дыгъэщ. Лъагъуныгъэр мазэщ. Лъагъуныгъэр езы Назифэ? КъыгурымыIуамэ, месри, илъэс Iэджэ ипэкIэ Полесьем щыпсэуа Олесэ тхьэмыщкIэ и насыпыншагъэм игъэгуIэжаи нобэрей адыгэ хъыджэбз насыпыфIэ цIыкIур. Тхылъыр къэпхьыжрэ иджыпсту си къыгурымыIуэ гъащIэщ. Ар уфIэщIрэ 58 Прозэ
деж укъэкIуа мыгъуэмэ, уи адэр сукIат?.. Плъагъуркъэ аргуэру?! Уэ пхуэмыщIэр нэгъуэщIым, – атIэми, хъыджэбз цIыкIум, – ебгъэщIэну упылъщ. Уэ зыбогъэджэдухьэжыри, мо лIыжьитIым уащыукIытэ зыпщIауэ, зыри пщIэркъым. Хъыджэбзыр абыхэм къаблэбгъэкIынурэ уи деж къэбгъэкIуэнут. Ухуеятэкъэ?! АтIэми, Назифэ хуэдэкъым апхуэдэу зыщIыфыр. А-а, сщIэнур къэсщIэжащ: хьэкъущыкъур тхьэщIын щиухакIэ, ар иджыпсту псым дыхьэну къыщIэкIынщ. Соуэри, – абы япэ зызогъэщри, – псым сокIуэ. Абдеж сыкъыщыпоплъэ. КъимыдэкIэ, Назифэ ещхьу, псы щIыIэкIэ зызгъэпскIыфу зезгъэсэну жысIакъэ? ЖыпIамэ, еуэ-тIэ. Мес псыр, уэри умис. УэзгъащIэIаркъым… СыщIэкIыну сожьэ. Сигу щIыIэ-щIыIэу къыщIэкIар сщIэркъым – сыкъызэщIоувыIыкIыжри сотх: «Назифэ! КхъыIэ, къомыхьэлъэкIыу псымкIэ ныдыхьэ. ЗыгуэркIэ сынолъэIунут. М».
Куэдрэ сытесащ пхъэ закъуэ лъэмыжым. СылъапцIэщ. Си гъуэншэдж лъапэр си лъэгуажьэм нэс къыдэзгъэджэрэзеящ. Мыдэ кIыщ жьэгум къыпэрахыжа гъущI гъэплъар лъэпсылъэм хаIуа щIыкIэу, си лъакъуитIыр псым хызощIэ. ИкIи къысщохъу гъущIыр зыхаIуа псыр къэкъуалъэу къыдрихуеяуэ – мо псы щIыIэр пIэнкIыу къыдреутхей. Си лъакъуитIри занщIэу къыхызопхъуэтыж. Аргуэру хуэмурэ хызощIэ. Апхуэдэурэ си щхьэ тызогъэужри сыщысщ. Пэжщ, ар Iуэхуншэ Iуэхуу къэслъытэркъым – сэри псы щIыIэм сыщымышыну зезгъасэу аращ… Тхылъыр нысхуихьыжрэ си унэ цIыкIум щIыхьэмэ, абы си запискэр зэрилъагъунум шэчи шубыхьэи къытесхьэркъым – лIыжьитIми къеджэкIэ, тхэкIэ жыхуэпIэр бжэгъукIэ къраудми зэрамыщIэм сыщыгъуазэти, псалъитI-щы фIэкI зэрымыт тхылъымпIэ напэшхуэр нэхъ IуплъапIэ дыдэм деж згъэтIылъат. Иджы си псэр абыкIэ щыIэу сыщысщ. ИныкъуэкIи къысщохъу делэ гугъэкIэ сиIэу. Ауэ… гугъэр адэ щIэиныфIщ жиIакъэ?..
Апхуэдэурэ си лъэдий куцIым щIыIэ ихьэху сыщысащ. ИтIанэ сыкъэтэджщ, Назифэ и зыгъэпскIыпIэм, – апхуэдэу фIэсщакIэт а жыг гуэрэн цIыкIум, – сыблэкIри адэкIэ къыщыт екIэпцIэхэм я къуагъым зыщыстIэщIащ. Сыкъаплъэмэ, хуиту слъагъунущ Назифэ къыдыхьарэ къыдэмыхьарэ, ауэ езым занщIэу гу къыслъитэнукъым. НтIэ, си анэ сыкъызэрилъхуауэ зыстIэщIын? Си трусикыр псыхэлъафэ сщIымэ, зыгуэр къысIэщIэщIа нэхъей, си гъуэншэдж пхалъэм псыр къижу сыдэкIыжыну емыкIукъэ? НтIэ, пцIанэу укъалъагъуныр нэхъ екIуу къэплъытэмэ… ЗызыгъэпскIыу псым хэсхэм якIэлъыплъу псори уэ уэщхь хъуа уи гугъэ? Сэ лIо сызэщхьыр?.. Узэщхьыр пщIэжыркъэ?! Уа, си цIэр сэмызэгъыжу щхьэ сыкъэна? Си трусик щыгъэхуи си псы хыхьи зы сщIымэ, гъэщIэгъуэныракъэ, аркъудеи къызэщIыIэкIкъым къуршыпс сызыхэгъуэлъхьар, – ар, уэрми, куутэкъым, мывалъэт, ухыхьэу ухэгъуэлъхьэн фIэкI, хъыджэбз укъигъэгубжьами, зыхэбдзэ хъунутэкъым. Зыгуэрым уиуIамэ, узыр занщIэу зыхэпщIэркъым, ущыгужьейр уIэгъэм лъы къижу плъэгъуа нэужьщ. Сэри абы ещхь сыхъуат: псым сыщыхэгъуэлъхьам Назифэ лIыгъэшхуэ Iей зэрихьэу къысщымыхъуами, иджы щIыIэр къыспкърыхьэу, сызэщIэдиеу хуежьат. Сызэмыщхьым зезгъэщхьурэ щхьэр згъэузынущ, жызоIэри сыкIэкуакуэу псым сыкъыхопщыж. Си дзэр зэтеуэу напэIэлъэщIыр къызощтэ, зи шындэбзийр къыпхуэгъэза номиным уIуплъэ фIэкI умыщIэну, си щIыфэр маскIэплъу соIуэт – апхуэдэ щIыкIэкIэ зыкъызэщIэзгъэплъэжыну аращ си гугъэр. ЗанщIэу зызохуэпэжри: уи ней къысщыхуэ иджы жыхуэсIэу, 59 Прозэ
сытегушхуауэ си Iэхэр хызотхьэщIэж, армэти еджэнти жыпIэми, Iэджэ щIауэ сызыщыужа къуршыпсым.
Си напэIэлъэщIыр унэ бжьыхьэкIапэм ездзрэ сыщIыхьэжмэ, си Iэпэм содзэкъэж – Назифэ си тхылъыр къихьыжат. Запискэм къеджа дэнэ къэна, мыпхуэдэуи къысхуитхат: «Упсэу, М! Мыбы ит псоми сыкъызэреджэрэ зыкъом щIат. Ауэ Олесэ и насыпыншагъэр лъагъуныгъэм тIуащIэ ищIауэ зэрыщытар аргуэру щыслъагъум нобэ гуэрым сигъэгъащ. Ди насыпыншагъэкIэ абырэ сэрэ зыкъомкIэ дызэщхьщ… – мыр сыт мыбы жиIэхэр? Хьэмэрэ си гугъэм щыщымыIэрэ мыр? – запискэм къизджыкIхэм къыхощхьэрыуэ гупсысэ хъарпшэрхэр… – Хьэрф закъуэкIэ мыхъуу, уи цIэ дыдэр птхы хъуркъэ? СщIэркъым зыщIыпIэ ущыслъэгъуа хуэдэу къыщIысфIэщIыр… – БылымкIэ зэджэр сэ схуэдэкъэ?! Си цIэр сэ жезмыIамэ, абыкIэ и адэшхуэм еупщIыну укIытэмэ… Еу-уей! – аргуэру хьэм зызогъэхьыж. – Мыдрейуэ. Сынопсэлъэнут, жоIэ. Си жагъуэ зэрыхъущи, уэрэ сэрэ дызэгурыIуэнукъым – ди бзэ зэтехуэнукъым… – мыбы жиIэ гуэрырелъ! Дауэ, зиунагъуэрэ, ди бзэ зэрызэтемыхуэнур? Ди бзэ зэтемыхуэмэ, ди бзэкIэ дызэхуотхэри. Уи адэшхуэр къызэропсалъэ бзэр сэ зэхэсхыркъэ?.. Мыбы сыкъызэрыщыхъур сыту пIэрэ? Хьэмэрэ щIагъыбзэкIэ къызэпсалъэу ара? Уэли, армыра! Арамэ: – Уи тхылъхэм щыщ гуэр къэсщтэнщ жысIати… Сэри усэхэр фIыIейуэ солъагъу. Зэгуэр урихьэлIауэ щымытамэ, къеджэт мыбы. Ауэ къызэтыж», – мыбдеж зэрыщамытхар IупщIу (тхылъымпIэ напэр уплIэнщIащ икIи куэдрэ зэрызэрахьар нэрылъагъущ) мы усэ цIэншэри телъщ: 60
В пыльной шинели пришла я домой, Только и дома не так, как было:
Ива под окнами стала немой, А ведь когда-то она говорила.
Помню, слыхала я даже во сне, Как моя ива трепещет и дышит…
Ива шумит, как тогда, по весне, Только хозяйка… совсем не слышит.
Мне бы прислушаться к звукам земли, Чтобы запомнить на годы, навеки
Все: как гудят пароходы вдали
И как вскрываются с грохотом реки.
Как перед бурей замшелая ель
Стонет в лесу, одичало и гулко;
Как синеглазый улыбчивый Лель
Учит любви голубую Снегурочку.
Мне бы запомнить все звуки в лесу, Дождик, клюющий железную крышу…
Сердце мое, я в тебе несу
Все, что не слышу – совсем не слышу.
В ночи бессонные, в сонные дни, В дни, когда нету тебе покоя,
Ты эти звуки в себе храни, Мудрое, сильное сердце людское.
– Дауэ къыпщыхъуа? Укъеджат япэм? – Усэм къеджэн су- Прозэ
хыху къыспэплъэу щыса нэхъей, занщIэу къызэупщIырт Назифэ? Зэгуэр сыкъеджэныр щыгъэтауэ, абы щыгъуэ ар зытхар сщIэртэкъым. СымыщIэххэу пызыхыжар а усэр (иужькIэ къызэрысщIамкIэ, ар зытхар усакIуэ Нинэ Новосельновэрат) зыхуэсхьынурат. Езы Назифэ зыгуэр къитхыу пIэрэ абы теухуауэ? Запискэм адэкIэ сыкъоджэ: – ТхьэмыщкIэкъэ ар зытхар? Аращ-тIэ… ЕмыкIу сыкъыумыщI, нэгъуэщI зыгуэр щхьэкIи сыноупщIынут: сыцIыкIуу зыгъэ газетым тету зы рассказ гуэр («Бзэркъым нэхъыщхьэр – псэрщ») сыкъеджауэ щытащ. Уи нэгу къыщIэмыхуауэ пIэрэт ар? Аращи… – Н» – аргуэру къызоупщI мор, сэ си щхьэфэцым зыкъаIэт: «си нэгу къыщIэхуар» щыгъэтауэ илъэс зыхыбл ипэкIэ шоферу сыщылажьэм щыгъуэ ар зытхар сэрат. Художественнэ и лъэныкъуэкIэ и гугъу сщIынкъыми, си псэ гузэсэжым, сигу къэгубжьам я гъыбзэт, я кIий макът ар. Зытепсэлъыхьыр ди гъунэгъу бзылъхугъэ тхьэмыщкIэ гуэрт – КIулэт. Ар дэгут, бзагуэт. Ауэ дэгууи бзагуэуи къалъхуатэкъым. Апхуэдэу щыхъуар ди къуажэм фашистхэр бомбэкIэ къыщеуа 1942 гъэм и октябрь махуэрт.
КIулэ и адэр зауэм щыIэт. А махуэр тхьэмахуэ махуэти, и анэр бэзэрым кIуат. Зи ныбжьыр илъэс пщыкIутI-пщыкIущым ит хъыджэбзтанэ цIыкIум и дэлъху нэхъыщIэ цIыкIуиплIыр къыбгъэдэнат. Я адэр нэгъабэ зауэм щыдэкIым ныбэ илъу къэна нэхъыщIэ дыдэ цIыкIур илъэс ирикъуатэкъым. Абы нэхърэ нэхъыжьми илъэситI и ныбжьми арат. ГущитIым яку дэс хъыджэбз цIыкIум сабиитIыр Iэ зырызкIэ щIеупскIэри щысщ. Абы хэту, уафэр къехуэхым ещхьу, дунейр къэкъутэжу хуожьэ. КIулэ кIийуэ къыщолъэт. Унэ лъэгум джэгуу ис и дэлъху цIыкIуитIри къигъэщтащи, унащхьэр трачу мэкIий. Хьэблэм дэс псоми хуэдэу, КIыкъуэхи (апхуэдэ унэцIэ яIэу рассказым къыщызгъэлъэгъуат ди гъунэгъухэр) щIыунэ къатIат. КIулэ и анэр бэзэрым кIуэну щыдэкIым, и пхъум и тхьэкIумэр минрэ къыхуиIуэнтIат: «ар Алыхьым имыухкIэ, ауэ, хэт ищIэрэ, тIасэ, зыгуэр къэхъумэ, сабииплIыр занщIэу щIыунэм гъэIэпхъуэ»… Арати, гур зэрыгъум дыгъур ирожэ жыхуаIэу, къэхъуну псом я щхьэр къэхъуат: бомбэкIэ къыдэуэу щIадзат. КIулэ сабиитIри зэуэ хуэхьынутэкъыми, нэхъыщIэ цIыкIур къыхепхъуэт. «Сэ къэзгъэзэжыху мыбы бгъэдэс!» – жеIэри езым къыкIэлъыкIуэ и дэлъхур адрей сабийм къыбгъэденэ. Зыр и IэплIэм ису, зым и Iэпэр иIыгъыу унэм щIож. А тIур щIыунэм иригъэзэгъауэ шыгъуэгум къыщижыжым, унэм къыщIина и дэлъхур гъуэгыу къажэрт – шынэри къыщIэжауэ арат. Ари щIыунэм иредзэри езыр щIопхъуэ. Абдеж къехуэха бомбэр КIыкъуэхэ я унэм къытохуэри…»
Абдеж къэхъуам ущIэмыупщIэ. Гущэм хэлъа сабийр мафIэм хисхьащ. А гуауэм игъэгужьея хъыджэбз цIыкIум и бзэр абдеж щиубыдащ. Дэгу сагъроуи къэнащ.
Зи анэр махуэ псом губгъуэм ит хъыджэбз ныкъуэдыкъуэ цIыкIур сабиищым ящхьэщыубгъуауэ и гъащIэр кърихьэкIащ. Ауэрэ КIулэ и дэлъхуищыр балигъ хъуащ. Фыз къэзышар яхэкIыурэ, бынунэу тIысыжахэщ. Сымаджэ хъуа и анэр дунейм ехыжыху зезыхьари КIулэщ. Мо хъыджэбз ныкъуэдыкъуэ закъуэр унэ нэщIым къызэрыщIэнам, ар къызыщIэна унэмрэ лъапсэмкIэ зи фызым къигъэIула и зы дэлъху ныкъуэкъуэгъу къызэрыхуэхъуарт, зи бзэр псалъэхэм зи псэр къабзэр цIыхугъэкIэ зэратекIуарт, кIэщIу къэпIуэтэжмэ, си рассказыр зытеухуар.
Иджы еплъ, сэ сщыгъупщэжа а тхыгъэр сигу къэзгъэкIыжын хуей 61 Прозэ
зэрыхъуа щIыкIэм. КъызэрыщIэкIымкIэ, сэ сщыгъупщэжами, сэр нэхърэ нэхъ цIыхуфIхэм ящIэж а хъыбар гуузыр. Ауэ щыхъукIэ, Назифи сэр нэхърэ нэхъ цIыхуфIхэм, гущIэгъу нэхъ зыхэлъхэм ящыщщ. Упсэуи, хъыджэбз дахэ! Нобэ си пси си зыгъэпскIи кIуэдат? Унэм щхьэ сыщIэмысарэт? СыщIыщIэмысар пщIэркъэ? Мор псымкIэ ныдыхьэн, жысIэри арати… АрщхьэкIэ, сызэрыщIэмысыр къыщищIэм, тхылъри къихьыжщ, си унэри зэлъыIуихщ, ипхъэнкIри щIэкIыжащ. Аращ – бзур зыIэщIэлъэтыжа бажэжь цIыкIум и махуэр къысхуэкIуащ.
Зы бажэжь цIыкIу бзу цIыкIу къиубыдат, жи. Бажэм и дзэпкъитI зэхуакум дэлъу яхь бзу цIыкIур, и псэм къегъэгузавэри,
бзаджагъэм хуокIуэ. «Нобэ сыт махуэ, бажэжь цIыкIу?» – щIоупщIэ ар. Псори къэзыгъапцIэу еса бажэжь цIыкIум игу къэкIакъым езыри къагъэпцIэфыну. «Бэрэжьейщ», – жери и жьэр зэтрех. Бзу цIыкIур зыхуеиххэр арати – тр-р-р. Мэлъэтэжри, бгъуэтмэ къащтэ. Хуэфащэр къызыщыщIа бажэжь цIыкIур бзу лъэтэжам кIэлъоплъри: «Абы сыхуэмеямэ, быр-р-жьей щхьэ жызмыIарэт», – жери и дзапэфIанэхэр зэтрекъузэри, и щхьэм еуэжу щысщ. Пэжщ, си бзу цIыкIур жыжьэ лъэтэжакъым – мес, мобдеж щIэсщи, зы щхьэусыгъуэ гуэр щIыи… Псалъэм папщIэ, аргуэру тхылъ хуэхь. Тхылъ хуэсхьу сыкъыIукIыжкIэ зэфIэкIыну? Зыгуэр жесIэн, къызжиIэжын хуейкъэ? КъызжиIэнIауэ, къызэпсэлъэну и нэ къикIыу щытамэ, хуэстхатэкъэ псымкIэ ныдыхьэну. АрщхьэкIэ… Ди бзэ зэтехуэркъым, жи. Сытыбзэу пIэрэ-тIэ мыр зэрыпсалъэр? АдыгэбзэкIэ запискэр къысхуитхамэ, урысыбзэкIэ тха усэр къысхуигъэнамэ… Мыр езым итхауэ пIэрэ? Хьэуэ мыр зытхар зауэми хэта, тхьэмыщкIагъэ гуэри къызылъыса хуэдэщ. Зэгуэр псалъэу щыта дзэлыгъуэр бзагуэ хъуащ, жи. Зэхэсхыу щытауэ иджы зэхэзмыхыж псори си гум илъу къызохьэкI, жи. Си КIулэ тхьэмыщкIэм и махуэр къызыхуэкIуа насыпыншэ гуэрщ мы усэ-гъыбзэр зи псэм къыбгъэдэкIар. Апхуэдэу Назифэ итхынкIэ Тхьэм имыух. Ауэ Назифэ цIыхуфIыщэщ, гу мыгъуэ иIэу къыщIэкIынщ, тхьэмыщкIэхэм ятеухуа псори, – ар усэуи рассказуи ирехъу, – щыгъупщэжыркъым. Плъагъуркъэ, сэ си пщIыхьэпIэм къыхэмыхуэжми, зэгуэр къызэджауэ щыта рассказри щыгъупщэжакъым езым. Iуэхур ар сэ зэрыстхаркъым – ар зытеухуа цIыхубз тхьэмыщкIэм игу зэрыщIэгъурщ. ГущIэгъу зыхэлъ цIыхум укъигъэпэжынущ… А рассказыр сэ стхауэ зэрыщытар жесIэнтIэ? Сыт хузиIуэхур? Щхьэщытхъуфэ зрезгъэплъу… ЗыщIыпIэ ущыслъэгъуа хуэдэу къысфIощI, жи. Рассказым щIыгъуу газетым тета си сурэтыр илъэгъуащи аращ. Е гъуэгу махуэрэ, илъэсибл ипэкIэ илъэгъуар зэрыщымыгъупщэжа! Сэ схуэдэу гунэфу щытамэ… Мис аращ гу жыхуаIэр!.. Ящэну бэзэрым яхуауэ тхъупсыр къызрагъэжэх Iэщым ещхьу, сызэрыщымытхъу лъэныкъуэ къэзмыгъанэу, дыщэкIэ зэщIызобгъэ хъыджэбзыр. Ауэ сызэрыхуэмыарэзыр, зыхуэсхьынур сымыщIэр зыщ: дызэгурыIуэнукъым, ди бзэ зэтехуэркъым жыхуиIэрщ. А щIагъыбзэм зы щэху гуэр хэлъщ. Ауэ сыту пIэрэ? СыцIыху псынщIэу фэ къызиплъащ жысIэнущи, гуэныхь стрихынщ – хуэмыфащэ езгъэлъэгъуакъым. НтIэ, дызэхуэгъази дызэгъэпсалъэт зэрыжысIам зыгуэр кърихауэ пIэрэ? КъипхынIауи сыт абы хэлъыр?.. Тхьэр зыгъэпцIыжын, укIуэрэ уеупщIмэ, уашхын хьэмэрэ уи кIэр пачын уфIэщIрэ? Щхьэгъубжэ цIыкIум сыдоплъ. Назифэ къысIэщIэлъагъуэркъым. ДадитIыр бжьэм яхэтщ. Зыхэтри ди бжьэращ. Уи бжьэм кIэлъыплъхэм уаблэкIыу уэ уэршэракIуэ укIуэну къысхуегъэзэгъыркъым. АтIэми, шэджа- 62 Прозэ
гъуэ нэсащ. Мыгувэу шэджагъуашхэм дыщызэрихьэлIэнущ. Ауэ абдеж зэпсэлъапIэ щыдгъуэтыну? Янэр зышхыжыным пхъэ гъэсыныр щIэх иухыну пIэрэ Назифэ? Мохэр мэкъуауэ дэкIрэ сэ мэз сыкIуэн хуей хъумэ, мис итIанэ сигу пэщыху сепсэлъэнт. АпщIондэху мобы и щIагъыбзэм къикIыр зэзмыгъащIэу сыщысынуи?.. НтIэ, мыхъур щыхъужыр, дыкъыдэзыхыжыр тхылъымпIэращи, деуэнщ аргуэру запискэм.
СотIысэхри сотх: «Назифэ! Си гуапэ хъуащ сэ зыми хэзмылъхьэ тхакIуэр уэри фIыуэ зэрыплъагъур, абы и тхыгъэхэм укъеджауэ зэрыщытар. Мыдрейуэ. Усэхэми узэрыдахьэхри дэгъуэщ. Сэри си хьэрэмкъым ахэр. Рассказ узыщIэупщIэми сыщыгъуазэщ. Мы усэ къысхуэбгъэнари Iей хуэдэкъым. Ауэ а зи гугъу пщIы рассказыр зытеухуа КIулэ тхьэмыщкIэмрэ мы усэр зытхамрэ я насыпыншагъэмкIэ зэщхь хуэдэу къысщохъу: тIури зауэм и зэранкIэ дэгу, бзагуэ хъуауэ аракъэ?.. Сыт пщIэн-тIэ, Назифэ? Куэд игъэгуIащ, куэдри насыпыншэ ищIащ зауэм. Абыхэми Тхьэм гущIэгъу къахуищI.
Назифэ, ухъыджэбзыфI дыдэу си гугъати… Пэжыр бжесIэмэ, уэли, иджыри си гугъэм. ПсымкIэ уныдыхьамэ хъуртэкъэ, зиунагъуэрэ? Си унэм укъызэрыщIыхьэнур (сэ сыщIэмысу щытмэ) си псэм ищIэрти арат запискэр щIыпхуэстхари, плъагъуркъэ, абдеж сыщыуатэкъым – укъыщIыхьат. Ауэ сыкъожьэу сызэрыщысамкIэ сыщыуауэ къыщIэкIащ…
Назифэ, ахэр псори зыгуэр хъунщ. Ауэ «дызэгурыIуэнукъым – ди бзэ зэтехуэркъым» жыхуэпIэм къибгъэкIыр сыт? Ар щIагъыбзэ гуэру ара? Хьэмэрэ уэрэ сэрэ ди хьэл-щэнкIэ апхуэдизу дызэщхьэщыкIыу, дызэгурымыIуэну къибгъэкIыу ара? Армырауэ щытмэ… А псор письмокIэ къэпIуэтэну тыншкъым. Мэжид дадэ къызэропсалъэ адыгэбзэмрэ мы усэ къысхуэбгъэнар зэрытха бзэмрэкIэ сигу илъ пхуэсIуэтэфынущ. Уэри а бзитIыр зэрыпщIэм, – пэжщ, упсалъэу зэхэзбгъэхакъым мыбы сыкъызэрыкIуэрэ, – шэч къытесхьэркъым. Хьэмэрэ псэлъапщIэ зыхуэзбгъэщIыну ара? Уэри узэрыщыгъуазэщи, псэлъапщIэ зыхуащI хабзэр нысащIэращ. НысащIэ ухъумэ… Ей-ей, си гушыIэр куу мэхъу ауэрэ. Ауэ, пцIыр сыткIэ щхьэпэ, сыныщопсалъэкIэ жэуап къызэрызумытыжыр си жагъуэщ. Уи зы псалъэ зэрызэхэсхыу дуней фIыгъуэр къысхэхъуэнуми, сэр нэхъ насыпыфIэ щымыIэу сыхъунуми, пщIэркъым. ЦIыхуфIыфэ дыдэ зэсплъ уэ хъыджэбз дахэкIейм а тIуми щхьэ сыхэбгъэкIыжрэ?
НэгъуэщI мыхъуми, а Iэнэм деж тIэкIу зыщыIэжьэ, кхъыIэ. Iэнэр къогъэув, уIуокIыжри дэ дызэбгрыкIыжыху уи унэ цIыкIум укъыщIэкIыркъым. Сэ мо лIыжьитIыр къызэплъу абы сыныщIыхьэн соукIытэри… Аращи, нопсэлъапIэ згъуэтыркъым. Уэри узэрыунэн, насыпыфIэ дыдэ узэрыхъун бжесIэнуми пщIэркъыми, зиунагъуэрэ. Алыхьри узогъэлъэIу, сэри сынолъэIу, дыбгъэшха нэужь, нобэ псым ныдыхьэ. Зы дакъикъэ закъуэ, псалъитI-щы бжесIэху фIэкI узгъэгувэнкъым. Ауэ а псалъитI-щыр бжезмыIэу хъунукъым…» – сызэрымыгугъауэ си письмор кIыхь сфIэхъуащ. Уеблэмэ лъэныкъуэкIэ къыкъуэзгъэплъри Iуэхум лъагъуныгъэ кIапэлъапэ гуэрхэри щхьэтемычу къыхэзгъэщащ. Си цIэр щIэздзыжыну сыхуежьа щхьэкIэ, занщIэу сыщIогъуэж: зи гугъу ищIа рассказыр сэ зэрыстхар къищIэмэ… Хьэрф «М»-р сотхри, усэр естыжын зэрыхуейр сигу къокIыж. Арати, аргуэру псалъитI-щы пызотхэж: «Уи усэри узотыж. Мыр зытхами зи гугъу пщIа рассказыр зытеухуами къалъыса насыпыншагъэм хуэдэм пэIэщIэ тхьэм дищI. Аргуэру 63 Прозэ
бжызоIэ: псым деж сыкъыщожьэнущ. М.»
Си письмоушхуэри езым къызита усэри зыдэлъ тхылъыр сIыгъыу шэджагъуашхэ сыщехым, сэ къыспэплъэу къыкъуэплъу щыта нэхъей, Назифэ Iэнэр къыщIехри дадэ цIыкIу и пщыIэм щIегъэувэ. Сэ сыщынэс дыдэм ирихьэлIэу IуигъэзыкIыжырти:
– Назифэ, мы тхылъыр уэращ къызыхуэсхьыр, – жызоIэ. Хъыджэбзыр къеплъэкIати, тхылъ сшияр къелъагъури къегъэкIэрахъуэ. – Укъеджэмэ, къызэрыпщыхъуар къызжеIэж, – дадитIым сызэхахын хуэдэу, ину сопсалъэ. Назифэ, нэщхъей-нэщхъейуэ къысщогуфIыкIри, и щхьэр ещI. Ауэ зы псалъэ дэнэ къыщызжиIэнт – и жьэр зэщIихыркъым. Абы сризэгуэпу Iэнэм сотIысри дошхэ. Слъагъу хуэдэщ иджыпсту Назифэ си письмом къеджэу зэрыщысыр. Иджыри ныдэмыхьэну пIэрэ ар псым? Уэлэхьи, итIанэ… лIо итIанэ? Ныдыхьэр щыгъэтауэ, иджыпсту къыщIэжрэ: «Дадэ, мы щIалэжьым ищIэр плъагъуркъэ? Лъагъуныгъэ письмо къысхуетх, къыспылъыну и ужь итщ!» – жиIэу къэуврэ уи лъэнкIампIэцыр уигъэбжыжмэ сыкъэпщIэнщ. Хьэуэ, зиунагъуэрэ, уэлэхьэ, апхуэдэу делафэ темыт абы. ХуэстхамкIэ мыарэзымэ: «Си хьэсэм хэкI. МэкъупIэмкIэ ущыуащ», – къызжиIэнщи зэфIэкIакъэ? Назифэ и деж щызэфIэкIауэ дощI. Ауэ си деж-щэ? МафIэ цIыкIур мафIэшхуэ сфIэмыхъуу пIэрэ? Си лъакъуэм хуэмыхъун вакъэ зылъыскъуэну сыхуежьауэ къыщIэкIмэ-щэ?.. Деплъынкъэ. Дызэрышхэу псымкIэ зрызогъэхьэхри… Езы Назифэ нэмыкIуэмэ, дауэ хъуну? Iау, напэ иIэкъэ? Мыр, щIалэжь цIыкIу нэхъей, сыдэджэгу и гугъэ? Уэли, и гугъэми – щоуэм…
– Дунейр къызэIыхьэныфэщ, си лэжьакIуитI. Мэзан Iэнэ ищта мэкъум Iэмбатэу уэшх къыхэшхэмэ… – си гупсысэ ныкъуэухым къыхопсэлъыхь Мэжид цIыкIу.
– Уэлэхьэ, а фэр тетым – си кIэпкъым зыкъызигъащIэу щIидзащ, – дадэшхуи и псалъэ къыхелъхьэ.
– АтIэ, дыгъэр тIысыным дыпэмыплъэу, занщIэу ди Iуэху я ужь дихьэмэ нэхъыфIу пIэрэ?
– НэхъыфIщ. Армыхъу Iэтэр Iэмбатэ щхьэкIэ зыгъэфыжам ещхь дыхъункIэ зыхуэIуа щыIэкъым.
– Къэп зырыз къыдощтэри дытокI-тIэ.
– ДытокI.
– Сэр-щэ?! Сэ дауэ сыхъуну?! – жысIэу сыкъыхэкIиикI пэтащ. Ауэ, насып сиIэти, си бзэгур кIэрэхъуакъым.
Нышэдибэ Iэнэ сщта мэкъур къетхьэхыхукIэ сэ сызэгупсысамрэ зэзгъэзэхуамрэ ущIэмыупщIэ. Дапщэрэ дыкъытехьэжамэ, Назифэ си нэгу зыкъыщIигъэхуакъым. Уеблэмэ псы къытхущIихакъым. Къущхьэ жэмым ущытхъумэ, шэ пэгуным ухокIыж жыхуаIэу къыщIэкIа сфIощI мы си Назифэр… Си Назифэр! Ар уи Назифэ щыхъуари дапщэщ? ИумыгъэлеиIуэу пIэрэ? И жьэ къыпхуэзыгъазэу псалъэ къыбжиIэну зи щхьэ езымыпэсыр уи Назифэу… НтIэ, си письмом жэуап къритыжауэ пIэрэ? Ар сигу къызэрыкIыу, си анэ лIар къэтэджыжауэ къыспэплъэу щыс нэхъей, сыщIопхъуэри си унэм сыщIолъэдэж. Ауэ си анэ лIар къэтэджыжауэ къызэрыспэмыплъэм ещхьыркъабзэу, письмо лъэпкъи щIэзгъуэтакъым си унэ цIыкIум. Си лъэр щIощIэри, занщIэу сохуэх. Сыт иджы сщIэнур? Сыт абы епщIэ хъунур? А нэхъ сыщыхуэмей дыдэм деж нобэ дунейри къызэрызэIыхьа плъагъуркъэ? Апхуэдэу мыхъуамэ, Назифэ сэрэ псы Iуфэм дыщызэхуэзэу дызэпсэлъэну къыщIэкIынт. 64 Прозэ
Иджы псы Iуфэми упыкIащ. СыщыщIэмысым къыщысхуимытхакIэ, иджы узыщыгугъыни ущIэгугъэни щыIэкъым. Аращ: Алыхьым къыуимытмэ, бегъымбарым къытепхын? Уэли, сэ уэ пхуэфI сыхъуным, Назифэ! Аращ уэ пхуэфащэр!.. ХуэфI сызэрыхъуну, зэрызгъэгузэвэну си гугъэр сыт жыIэт? Пщыхьэщхьэшхэ семыхыну мурад сощI. Уэлбанэр щхьэусыгъуэ хъарзынэщ.
Дуней и пIалъэ зыщIэ дадэ губзыгъитIыр (пэжщ, нобэрей си Iуэхур къызэрызэпаудам щхьэкIэ, – мэкъу къехьэхыжыным апхуэдэу жьыуэ дыхамыгъэхьамэ, шэч къытесхьэртэкъым нобэ хуэстха письмом и ужькIэ Назифэ псы Iуфэм къыщысхуэмызэну) щыуатэкъым: ди кIэпIинэр тщIыуэ зэщIэдбгъэжыхукIэ къытпэплъэу ар зэрыдухыу зыкъызэкъуиха нэхъей, Iуэхутхьэбзэшхуэ къытхуэзыщIа уэшхым, афIэкI хуэмыIыгъыжу уафэщIэр къыщIэхуами ярейуэ, занщIэу зыкъриублэрэкIэхащ. Сэ зыкъыздищI щIыкIэу, мы дуней псор къызэщIэуфIыцIащ. Мо уэшх Iув хьэлъэр зытеуэндагъуэ удзхэм, удыным хигъащIэри, щIым зыхаIубащ. Ар къызэфIигъэувэжыну Iуфэлъафэр къэзыжыхь жьым ижь зещIри хъуркъым, сэмэгу зещIри хъуркъым – къэзылъхуа я анэм и IэплIэм игъуэлъхьэжа къэкIыгъэхэм я щхьэр къаIэтыну дзыхь ящIыркъым. Уэшхым мыхьыр зригъэхьыр хэт жыIэт. Къызыщхьэщыжыни щхьэ егъэзыпIи зимыIэ бжьэ матэхэрщ. Ашычыщхьэхэм теIулIа пхъэбгъур зи унэ лъэгу уэшхым зы ислъэмей ещIри, абы и лъэгум къыщIиутхыкIыр, мафIэ хъуаскIэу фIэкI, псы ткIуэпсу пщIэнкъым. Джэд щыкъун и пщIыхьэгъущ, жи. Сэ си гугъэращ – сыфIэтхьэмыщкIэу къегъых си щхьэгъубжэ абдж нэпс нэIуми сыпхыплъу шейтIан джэгужьыр зыщI уэшхми сызэпхрыплъу Назифэ къэслъагъуну. Делэ гугъэкIэщ ар. Армыхъу ирамыху унэ щимыкI мы дунейкъутэж пщыхьэщхьэм апхуэдэ уэшхым хэтыт къыхэбгъэхьэнур? Пэжщ, мы къешхыр мывэ уэшх хъуауэ щытми, сэ сыхэлъэдэнт абы, иджыпсту Назифэ псым дыхьэу слъэгъуамэ… Хэт имылъагъунрэт ар иджыпсту мы гъэмахуэ уэшх къабзэм хэту! И щхьэц фIыцIэ псыфышхуэр щIакIуэу къедзыхауэ, и нэкIущхьитIым, гуфIэгъуэ нэпсым ещхьу, уэшхыпс зэщIэпщIыпщIэр къытрикIутауэ, ину щыдыхьэшхкIэ уэшхыпс къабзэр жьэдэлъадэу… ЛIыгъэ уиIэмэ, уэри къыхыхьэфыт мы уэшхым! – жиIэурэ и Iэр си дежкIэ къищIурэ псыр къызэриуам еплъыну дэлъадэу… Ахэр псори си хъуэпсапIэ къудейуэ арат. А псоми пэжу хэлъыр мэз лъапэр пызыхъукI къуршыпсыр къызэриуарт. Абы и мывэдзэхэр щызэригъэшхкIэ си пхъэбгъу унэ цIыкIур кIэзызырт. Псым къыщхьэщыт мэзышхуэр жьым зэрихуэ тенджызу фIэкI пщIэнтэкъым: жьым и Iэпэм зыкъыдэзыгъазэ хы толъкъун къуэлэнхэм ещхьу, жыг щхьэкIэхэм зэм зыкъауфIыцI, зэми зыкъагъэджэбэху. ИтIанэ, псори зэхозэрыхьыжри, адэкIэ йогъуэлъыкI, мыдэкIэ къогъуэлъыкIыж. КIуэаракъэ, алъп емылыдж епхам зыкъыкIэриуду къилъыну зиукIыж хуэдэщ… Ари пхурикъункъэ природэмрэ цIыхумрэ я псэ къуэпс зэтауэ зэрыщытыр уи фIэщ ирихъуну? Природэмрэ сэрэ иджыпсту дызэрыщIэу, псэкIэ дызэпэджэжу аращ… Апхуэдэ философие мышыум хузошэ сэ дунейм сытетми сытемытми зымыщIэ природэм и къэхъукъащIэхэр.
Ауэрэ къос, псэмрэ тхьэкIумэмрэ фIэкI, нэм зэфIэкI щамыIэж зэманыр – уэлбанэр Iуэхум хущIэроIэри, ныщхьэбэ нэхъ пасэу пшапэр зэхоуэ. Уэшхыр тIэкIу нэхъ кIащхъэ хъуами, си мурадым сызэрытетщи, сэ унэм сыкъыщIэкIыркъым – Назифэ згъэгузэвэн папщIэ шхакIуэ сыкIуэркъым. Ар зэрыгузэвэнум шэч къыщIытезмыхьэри сщIэркъым. 5 Заказ № 123 65 Прозэ
Хьэуэ. СощIэ: и пшынэм зэгуакIуэр къизыгъэкI пшынауэжьым срещхьу аращ. Псалъэм папщIэ, Назифэ и пIэм сэ ситарэ апхуэдэу къызащIамэ, сыгузэвэнутэкъэ? Ауэ сытми сыгузэвэнт!.. Тхылъи семыджэф, зыми сигу хэмыхьэ пэтми, си уэздыгъэри згъэункIыфIыжыркъым. Къаплъэмэ – кърырелъагъу: сыгъуэлъыжауэ, сыжеижауэ аракъым шхакIуэ сыщIэмыкIуэр – езым зыхузогъэгусэ, сыхузэгуопри аращ. ИрегупсыстIэ: зыкъыпхуэзыгъэгусэнкIэ, къыпхузэгуэпынкIэ хъунур зи псэ лъапсэм ущызыхъумэ, зи гу щIагъыр егъэзыпIэ пхуэзыщI, уэри апхуэдэкIэ къыпщыгугъ цIыхурщ. Акъыл иIэмэ, – абы акъыл зэриIэми шэч хэлъкъым, – къыгурыIуэнщ ар…
Пщэдджыжьым сыкъэушмэ, сызэрыхуэпауэ нэху сыкъекIат. Дыгъуэпшыхь си унэм зыгуэр къызэрыщIыхьари, –Тхьэм ещIэ, сашэу сагъэшхэну дадитIым яз къыдэкIамэ, мо IэфIу сыжейр сыкъагъэушыжыну яфIэгуэныхь сыхъуагъэнт, – белджылыт: си уэздыгъэр пыгъэнауэ сыIурихати, ари гъэункIыфIыжат, сэри ди адэм и щIакIуэр къыстепIат. Ахэр си IэщIагъэтэкъым. Ауэрэ сыздыхэлъым сигу къокIыж ныжэбэ слъэгъуа пщIыхьэпIэр: ди гъунэгъу КIулэ тхьэмыщкIэ унажэ къысхуэжа хуэдэт. «Хэтыт уэ къолъэIуар сэ укъысщхьэщыжыну? ЕмылъэIу щIыхьэху ухъуу, си дэлъхум и напэр щхьэ тепха? Ар унэкIэ, лъапсэкIэ къызэдауэу хэт уэ къыбжезыIар? МафIэм зыщIезгъэсыж пэта си дэлъхухэм щхьэкIэ сызэблэжынур сыт сэ зэрызбгъэщIынур? Сыщыуат, КIулэ и дэлъхуищым хуэдэ дунейм теткъым. Ахэр псэууэ абыхэм я шыпхъур тхьэмыщкIи насыпынши хъункъым жыпIэу кIэзетым умытхыжмэ, си дэлъхум и напэр умытхьэщIыжмэ, сытхьэусыхэнущ. Си адэ-анэр хьэдрыхэегъу къысхуэпщIыну ара, си дэлъхум пцIы щIытеплъхьар? Сыт напэр сиIэу саIуплъэжыну сэ абыхэм? Сызэрыдэгум, сызэрыбзагуэм щхьэкIэ тегушхуэгъуафIэ зозгъэщIын уи гугъэ? Дэгури бзагуэри цIыхущ. ЦIыхум лей епхыну ущыхуит зэманкъым иджы! Ар къызгуроIуэ сэри! Аращи, фIы щIэпхынкъым, Къэбэрдей псом я пащхьэм щыбгъэпуда си дэлъхум и напэр умытхьэщIыжауэ!» – псэлъапIэ къызимыту, бзаджэм сыхелъхьэ-сыкъыхехыж КIулэ. Абы и бзэр зэм къеутIыпщыжри къыстримытхъуэ щыIэкъым, зэми бзагуэ мэхъужри, мыувыIэу хъей, гъымшым мыхъумэ, гурыIуэгъуэу и жьэм къыжьэдэкIыжIакъым. «ЗыфIэгуэныхь ухъуу уэ къыпщхьэщыжа сэращ лажьэ зиIэр, армыхъу уэ сыт уи лажьэ? Ер зи унэм ихьа мы насыпыншэр пэшэгъу щхьэ сщIа мыгъуэт? СыткIэ сыгурыIуэну иджы мы цIыхубз бзагуэм-дэгум?» – сигукIэ сызыхуошхыдэж. Жылэр къысщIэплъу уафэм сабэр дрепхъей зи бзагуэбзэ сымыщIэ цIыхубзым. Мывэ ухъупами, укъигъэчэнкъэ иджы мыбы? «ДэкI си пщIантIэм, Тхьэм и ней зыщыхуа!» – зысхуэмыубыдыжу сыкъотэмакъкIэщIри, зэрыслъэкIкIэ сокIий. Абы къыдэщта цIыхубзым и бзэр къеутIыпщыж. Сэри а кIий макъым сыкъыдоуш.
Илъэс зыхыбл ипэкIэ стха рассказым сызэрепщIыхьыжар зыхуэсхьынур сымыщIэурэ зыкъомрэ сыхолъри, пIэм сыкъоувэх. СыкъыщIэмыкI щIыкIэ, щхьэгъубжэ цIыкIумкIэ сыкъыдэплъмэ, гуэгуш псыфым хуэдэу зызыгъэшу зэхэт бжьэ матэхэм фIэкI, си нэгу къыщIэхуэIакъым, псым и Iэуэлъауэ дэгум нэмыщIи, зыри зэхэсхыркъым. Дунейр уэтIпсытIщ, ящIэн щыIэкъыми, къэмыхъеяхэу аращ, жызоIэ, напэIэлъэщI, сабын сытхэр къызощтэри сызэрылъапцIэу сыкъыщIокI.
Ауэ иджыри къэс хэлъыну апхуэдэ псэ загъэ яIэнти си дадэ цIыкIурэ 66 Прозэ
дадэшхуэрэ! Ныжэбэрей псы къиуам кърихьэха псыхьэлъахуэр пщыIэ папцIэ щIыкIэурэ псы Iуфэм щызэраупсеякIэт. Иджы псым зэхикъута псы къигъэхъуапIэр зэрагъэпэщыжырт. ГъэщIэгъуэн дыдэ къысщыхъуар Назифи зэрыжьырытэджырщ. Ари дадитIым ядэIэпыкъуу щытти, сэ сызэрыIухьарауэ пэгуныр къищтэри псынщIэ дыдэу зыкъыIуригъэхыжащ. Пэжщ, мащIэу тIэкIу къысхущIэплъащ. Уэли, удым и удыгъэр япэ кърегъэщ жыхуаIэу, сэ зыхузогъэгусэ жысIэурэ, езым зыкъысхуигъэгусэу си гугъэм мыбы… Ари содэ. Абы щыгъуэ… Мо хъыджэбз лъакъуэ лъагэм и бгыр зыкIи имыухуэу, пэгунитIри зэриIыгъыр зыкIи къыфIэмыIуэху хуэдэу, и лъакъуэ пцIанэ дахитIыр уэшхыпс къабзэм хитхьэщIэу бгым докIыж. Абы сыкIэлъыплъу сыщытыфынут сэ. Ауэ… Ебгъэлей хъунутэкъыми, си гъуэншэдж лъапитIыр дызогъэджэрэзейри лажьэхэм сахохьэ.
– Си ЧыцIлъакъуэ пщэдджыжьышхэр тхуищIа хъунщи, фынакIуэ. ЕтIуанэ-ещанэ дыхэмыту дышхэнщи, щхьэж и унэ бжэн лъакъуэу, дызэбгрыкIыжынщ, – жеIэ псым дыкъыздыдэкIыжым дадэ цIыкIу. – Нобэ мэкъуи-бжьэкъуи дызэрыхэтыным дыпыкIащ. Сэ пщыIэм щIэлъу чыцIыкIу тIэкIу сиIэщи, бжьэматэ сщIынщ. Уэ сыт хуэдэ пкIэлъей, си къуэдзэ, нобэрей махуэ кIыхьым ебдзынур? – Уэлэхьэ, сэри си IитI зэтедзауэ сыщымысыну. Си шыхъуэ щIалэм и уанэ ныкъуэщIым, нобэ-пщэдей нэзгъэсыжынщ жысIэурэ, сыхунэсыртэкъыми… Хэт ищIэрэ, зыгуэрхэр къытхуихьу щIалэр къежэхынкIэ мэхъу. И уанэр сухауэ кърезгъэхьэлIэнщи…
– Ари захуэщ. Уэр-щэ, ди ныбжьэгъужьым и къуэ? Фэ фыIучонэщи, сыт щыгъуи фщIэн вгъуэтынущ: тхылъ къафщтэрэ фыбгъэдэтIысхьэмэ, жэщи махуи фыкIэрысыфынущ. Си ЧыцIлъакъуэ дыгъуаси къэхъей иIакъым, ныжэбэ жэщ псоми жея си гугъэкъым. И уэздыгъэр нэху щыху блащ… – дадэ цIыкIу адэкIэ жиIар зэхэсхыжакъым: сыту пIэрэ Назифэ ищIар? Апхуэдэу письмоушхуэ къысхуитхамэ… Iуэхур сызыхуейм хузохь аргуэру. Сыту пIэрэ апхуэдизу къысхуитхар? Си унэм ихьауэ щIэлъу пIэрэ хьэмэрэ тхылъым дэлъу къызитыжыну иIыгъ? Ди шхэныр зэ зэфIэкIащэрэт. СыпIащIэу соплъэ Назифэ и унэмкIэ. Асыхьэтуи къыщIокI Iэнэ лъакъуищыр зыIыгъ хъыджэбзыр.
– ХьэщIэ хьэзыр щхьэкIэ бысым хьэзыркъым щIыжаIам щыщкъым мы ди Назифэ цIыкIур. Сыт щыгъуи и Iэнэр зэтетщ, – нэщхъыфIэу хъыджэбзым йоплъ дадэшхуэ. Назифи абы къыщогуфIыкI, ар си дежкIи къеплъэкIауэ, сэри къысщыгуфIыкIауэ къысщохъу. Ауэ сэ абыкIэ зезгъэхьэхуну си мурадкъым – зыхузогъэгусэ.
Зэрихабзэу, хъыджэбзым занщIэу IуегъэзыкIыж. Дышхэу дыздэщысым, зыфIэзмыгъэIуэху хуэдэурэ, соплъэкI: дыгъуасэ лъандэрэ къысхуитха письмоушхуэр дэлъу си тхылъыр къыщIихыжу пIэрэ? АрщхьэкIэ шхэни духащ, ди тэджыжыгъуи хъуащ. Письмои тхылъи мэхь-мэхь! Зислъэфыхьурэ, сыкъотэджыжри дызогъэзеиж.
Гурэ гурэ зэрощIэ жыхуаIэр зэрыпэжыр хьэкъщ! Сыщыуатэкъым. Назифэ и лъэр къихуат си унэ цIыкIум. Абы и Iэр зэIусар нэгъуэщI зыгуэр хъурти, ар занщIэу къыумыщIэну дуней Iэмал иIэтэкъым: нышэдибэ нэщIу сызыщIэкIа унэм псэщIэ гуэр къыхыхьа хуэдэт. А псэр зыхэту къысфIэщIри си гъуэлъыпIэку дыдэм илъ тетрадышхуэм и закъуэтэкъым – здэщымылъын деж зы щумылъагъуу, унэр екIуу зэлъыIухат. Пэж дыдэу, уд IэщIагъи хухэмыту пIэрэ мы тхьэIухудым? ЗэIусэм псэ 67 Прозэ
къыIуегъакIэ жыхуаIэр мыракъэ? СыпIащIэ-сытхъытхъыу тетрадыр къызопхъуатэри зэтызох. Абы дэлъ тхылъымпIэ напэр – письмор къыдызох.
«Си гъунэгъуфI, си ныбжьэгъущIэ М. (нэгъуэщIу сызэрыноджэнур сщIэркъым, уи цIэр пщыкъуэцIэу щIубзыщIыр сыту пIэрэ?) Адыгэ письмо тхыкIэу къезгъажьэу си псалъэм япэр сэламщи, сэламу щыIэм я нэхъ гуапэр узох, уи узыншагъэми сыныщIоупщIэ, сэ укъысщIэупщIэмэ, лажьэ сиIэкъым жысIэнути, апхуэдэуи хъунукъым: пцIыупсу сыкъыщIэкIынущ, си гъунэгъуфI. Уи фIэщ хъуми мыхъуми, сэ бжесIэр пэжщ: уэрэ сэрэ дызэгурыIуэнукъым – ди бзэ зэтехуэнукъым… – аргуэру укъэгубжьынумэ – къеблагъэ. Убегъымбару щытми, а псалъэхэм укъамыгъачэмэ, уэр нэхъ лIыфI щыIэкъым… «ДызэгурыIуэнукъым!»… «Ди бзэ зэтехуэнукъым!» Мыр зыхуейр сыт хуэдэбзэу пIэрэ?! Мы укъызэрытхэ бзэр пщIэркъэ, тхьэр зыгъэпэжыжын? Щхьэ сыбгъэбампIэрэ? – «КхъыIэ, мыр зы щхьэпс гуэрщ, акъылыншэ гуэрщ жыпIэу, фэ гуэр къызумыплъ – гуэныхь стумых. Апхуэдэу щIыжысIэр уи иужьрей письмом тIэкIу… ПцIы щхьэ упсын хуей? ТIэкIу мыхъуу, икъукIэ хуабжьу сызэрыхигъэплъарщ. Уэ сэ слъагъур ущыуэу узытемылъэдапхъэ мыл утелъэдэнкIэ хъунущ. АбыкIи узгъэкъуаншэркъым. ЩIалэ щыхъукIэ, хъыджэбз гуэрми егуэкIуэнкIэ мэхъури, хъыджэбз щыхъукIи… А псом сэ ухуезгъэджэжыну сыпылъу аракъым – Iуэхур зэрыщытым ущыгъуазэмэ сфIэфIу аращ… Арыншамэ, сэ напэншафэ, пцIыупсыфэ къызуплъыжынкIэ хъунт иужькIэ… Ар хъыбар кIыхьщ, си гъунэгъуфI. Нэдым и щхьэр къэптIатэмэ, къэпщIэнкъэ абы илъыр хьэрэ хурэ…
Иджы зы лъэIу пхузиIэт: апхуэдиз тхылъ къыщыздепхьэкIкIэ, уэ литературэм зыгуэр хэпщIыкIыу къыщIэкIынщ. Си ныбжьэгъу гуэрым къеIысхауэ щыта мы тетрадым къеджи къызэрыпщыхъуар къызжеIэж, кхъыIэ. Хъун?.. И зо?».. – къызбгъэдэсу, тIэкIуи зыкъысхуигъафIэу къызэлъэIу хуэдэт ди бзэ зэрымыщIэу жызыIэ Назифэ.
Ар къыщIызэлъэIуу сэ сымыщIэн щыIэт? Тетрадыр къызощтэри сотIыс.
Тыгъэ лъапIэ
Бахъсэн бжьэпэ Iус ЕкIэпцIэкъуэ адыгэ къуажэшхуэм щыпсэу дэтхэнэ си ныбжьэгъу цIыкIуми хуэдэу, насыпыфIэ дыдэу зыкъэслъытэжырт сэри. Уеблэмэ си ныбжьэгъу цIыкIухэр къызэхъуапсэрти: «Уи адэ-анэр зэрыегъэджакIуэм щхьэкIэ зыбогъэщIагъуэ», – жаIэурэ пасэу еджэкIэ, тхэкIэ зэрысщIар къызафыгъулIэрт. Ауэ сэ зыщIэзгъэщIагъуэр еджэкIэрэ тхэкIэрэ зэрысщIэратэкъым. Си мамэ нэхъ дахэ мы дуней псом анэу тетым зэрахыумылъэгъуэнур сщIэрт. Ар махуэ къэси слъагъурт, сеплъкIи зыщызгъэнщIыртэкъым. Жьы узэрыбауэр уи тхьэмбылым из хъууэ бэуэн щыбгъэтыжын, ди Бахъсэн аузым къыщхьэщыт мэз щхьэ баринэхэм, къурш щхьэ тхъуахэм уеплъкIэ бужэгъун? Апхуэдэт сэркIэ мамэ. Си мамэ хуэдэу псэ IэфI зиIэрэ гумащIэрэ зэрыщымыIэри сщIэрт. Си школ кIуэгъуэ хъуным Iэджэ иIэу щIэздзауэ, щынэ IэрыпIым ещхьу, мамэ и гъусэу школым сыкIуэурэ классым сыдыщIэсти, сэ слъагъуртэкъэ ар еджакIуэ цIыкIухэм зэрахуэбзэIэфIыр, ахэр фIыуэ зэрилъагъур? Мамэ сабийхэм я егъэджакIуэ къудейтэкъым – я анэми хуэдэт. Уроку Iуэху щыхэмытми, абы сабийхэр сытым дежи иригъаджэрт, иу- 68 Прозэ
щийрт. ЦIыхугъэм, адыгагъэм, напэм, лIыхъужьыгъэм ехьэлIауэ абы цIыкIухэр зыщIигъэдэIур сыт хуэдизыт! Апхуэдэ анэрэ егъэджакIуэрэ узэриIэнт!
Си папэ цIыкIу-щэ?! Мамэ еджакIуэхэм яжриIэ псори ди папэ къыфIидыгъу си гугъэт. Къыхэпх пэтми зыхэмыщI псынэ къабзащэм ещхьт си папэ. Абы зэрыригъаджэр историерати, ар зыщымыгъуазэ мы дунеишхуэм тетауи тетуи си фIэщ хъуртэкъым. Ди унэ блынхэр тхыдэм щыщ лIыхъужьхэм я сурэтхэмкIэ щIигъэнати, зы сурэт закъуэм и гугъу къыпхуищIу жэщ псокIэ щысыфынут. Пэжщ, сэ жэщ псом сыщысыфыртэкъым. Ауэ жейр къыстеуэу си напIэхэр зэкIэрыпщIэхукIэ седаIуэрт. Си адэм къызжиIар жэщкIэрэ пщIыхьэпIэу слъагъужырти, зэ сызэдэIуа хъыбарыр, тIэу зэхэсха хуэдэу хъурти, сщымыгъупщэжу си гум къинэжт… Си адэ гупсэмэ, си анэ псэумэ, лIот-тIэ сэ зыщIэзмыгъэщIэгъуэнур? Абы и закъуэт?! Ди нанэшхуи жиIауэ, сэ схуэдэу зи сабиигъуэр Алыхьым насыпкIэ къибгъа дэнэ къипхынт? АдэшхуитIрэ анэшхуитIри сиIати, я Iум силъми срамыхыну, сыдрахьеймэ – сыгъущIэрт, сыкърахьэхмэ – сыщIытэрт. Ди унэм сыщыIэмэ – сышатэпс теудт, си анэшымкIэ згъэзакъэ – зэрыжаIэу, щыхь куцIымрэ фо цIынэмрэ си псыхьэлыгъуэт. Арати, унагъуитIми сыщагъафIэрт, ауэ си щхьэ темылъ щхьэ теслъхьэн хуей – сыщагъэудафэртэкъым. Сагъэудафэр щыгъэтауэ, чыным хуэдэу сыкърахуэкIт. УнагъуитIми Iэпыдзлъэпыдзу яIэр сэрат. Си анэшхуитIым нэхъ жумарт, нэхъ хьэлэл уафэмрэ щIылъэмрэ яку дэт хъунтэкъыми, мэл дэнэ къэна, зы джэд яукIарэ абы гъунэгъу Iыхьэ хамыгъэкIамэ, яшхыр я дзажэ дыхьэнутэкъым. Ар къезыхьэкIын хуейр сэрат. Гъунэгъу Iыхьэ къехьэкIыным сыщиукIыпэр анэш дадэ цIыкIу (а псалъищыр сыт хуэдизкIэ итхъыкIыжами, тхылъымпIэ напэм сыщIэплъ-сыкъыщIэплъыжурэ ерагъыу къисхри «дадэшхуэ» псалъэ жиIэу ищхьэм тетхэжауэ щытам и пIэкIэ стхыжащ иужькIэ – М.М.) фор щIихуу Къущхьэхъу къришэхыжа нэужьт. Фо зыщэ жылэ дадэм ещхьу, зы Iэпэтез бэзэрым яшэу зэрамыщэм, абы и къехьэкIыным сызэриукIым щхьэкIэ сызэгуэпырт.
Абы и закъуэт сэ сагъащIэр? ШкIэ къэхужын, джэдкъаз гъэшхэн хуей хъуми, нартыху, джэш щыхасэкIи – сытым щыгъуи зэджэр сэрат. Ари IуэхутхьэбзащIэ сагъэкIуакъэ – жэрыгъэ защIэт, Iуэху сагъащIэркъэ – жьы сщIэтын хуейт, армыхъу «хьэпIацIэкIэ къипх нэхъей, упэщэщэхмэ, ужьажьэмэ, укъыдонэж, цIыхум щIэнэкIалъэ уащI», – жаIэрти тепыIэгъуэ къызатыртэкъым. Си щхьэ сыщытхъужынщи, IуэхущIэным цIыху зэримыгъалIэр пасэу къызгурыIуат. АбыкIэ сызыдэплъеин сиIэт.
Си школ кIуэгъуэр къэмысыпэу занщIэу етIуанэ классым сыщIэтIысхьащ. Сыту жыпIэмэ, зэрыжысIащи, еджэкIи тхэкIи сыцIыкIу дыдэу зэзгъэщIат. Мамэ и урокхэм сыщIэсу зэрыщIэздзэрэ Iэджэ щIат. Ауэ иджы школакIуэхэм сыхабжэпат. Уи адэ-анэр егъэджакIуэу, уэ Iейуэ уеджэну, Iейуэ дэнэ къэна, фIы дыдэу уемыджэну емыкIутэкъэ? ЗытезгъакIуэ ди классым щIэмысу седжэурэ, етIуанэр къэзухащ…
Си насыпыншагъэр къыщыслъыса а гъэ угъурсызым щыгъуэ илъэс пщыкIуз сыхъуауэ арат. Зэи си закъуэ къэскIухь си мыхабзэми, а махуэм си щхьэр Iейуэ узу хуежьэри зыкъезгъэутIыпщыжауэ школым сыкъикIыжырт. СыкъыздэкIуэжым, Долыкъуэхэ сыкъэсыжауэ абыхэ я щхьэгъубжэм Iугъуэшхуэ къыдихуу солъагъу. СыплъэIуэмэ, Iугъуэм пкIэунэри зэщIищтащ. Сызэджэн гуэр слъагъуну пIэрэ жысIэри зысп- 69 Прозэ
лъыхьащ – псэ зыIут щыIэкъым. ЗанщIэу пщIантIэм сыдолъадэ. Бжэр Iузудурэ сыщIэлъадэмэ, сабий мэжейри хэлъщ. Ар къызопхъуатэри сыкъыщIожыж. Сабий жейбащхъуэр къэщтауэ магъ. АдэкIэ сщIэнур сымыщIэу, сыщIэпхъуэнущи, си лъэр схущIэмыкIыу, сыкIиинущи, си жьэр зэщIэнауэ зытIэкIурэ сыщытащ. ИтIанэ, си Iэпэм ину седзэкъэжри, сыкъыхэкIиикIащ, сабийри къэкIиящ. Сабийр къэспхъуэтауэ зыгуэрхэм седжэну зыщисчым, мор къогъынанэ:
– Нусэ… ес-с.
– Хэт и Нусэ? – си псэр IуокI.
– Ди Нусэ мыгъуэ… ес-с, – сабийр къыщиудауэ унэмкIэ маплъэ. Сэ сщIэрт Долыкъуэхэ ЖанусэкIэ еджэу нэгъуэщI зы хъыджэбз цIыкIуи зэраIэр. Ауэ ар унэм къыщIэнауэ сыткIэ сщIэнт? Сыгужьейуэ сымылъэгъуауэ пIэрэ-тIэ?
– Пэжу Жанусэ къыщIэна мыбы? – си нэр къихуу соплъ ерагъыу схуэIыгъ сабийм. Илъэс зытхух и ныбжьынт абы. Ауэ, къызыхэсхыжа шынагъуэм стрихыжынкIэ сышынэ нэхъей, згъэувын дзыхь сымыщIу сIыгът.
– НтIэ мыгъуэ-а… – зэпеш хъыджэбз цIыкIум.
– ЯтIэм хэмынэныжь цIыкIу, «нтIэмэ» дэ мыбдей щхьэ дыщыт?! – сабийр изодзыхри, унэмкIэ сожэ. Иджы щхьэгъубжэм къыдихур Iугъуэкъым – мафIэ бзий зызыIуантIэ-зызышантIэхэращ. Щхьэгъубжэ блыпкъхэри щхьэгъубжэIупIэхэри дрелыпщIей. НетIэ Iухауэ къэзгъэна бжэмкIэ къыщIиху Iугъуэм нэр игъаплъэртэкъым. Дауэ сщIыну?! Сыт сщIэнур?! СыщIэлъэдэн сошынэ. СыщIэмылъадэщи… УщIэмылъадэу хъурэ? Сабийр мафIэм ебгъэсыну-тIэ?! – жаIэу си мами, си папи, си анэшхуитIри, си адэшхуитIри къызэплъ хуэдэу къысщохъу. Къуацэ щхьэкIэм ещхьу Iугъуэр зэбгрыстхъун си гугъэу, си Iэхэр сщIыурэ унэм сыщIолъадэ. ПщIыпщI макъ, къехуэх-нехуэх Iэуэлъауэ, мафIэ бзий, Iугъуэ – аращ слъагъури зэхэсхри. «Жанусэ!.. Нусэ!..» – жысIэурэ си тхьэ къызэрихькIэ сокIий. Пэшым кIуэцIыбжитI хэлъщи, пэш ищхъэрэр мафIэм, пэш ипщэр Iугъуэм зэщIащтащ. Псэр IэфIкъэ? Нэхъ шынагъуэншэ пэшым сыщIолъадэри, аргуэру сыкIийуэ щIызодзэ, гъуэлъыпIэ щIагъхэм сыщIоплъэ, шкафым сыдоплъэ. Сабий жейбащхъуэ гужьеям и шыпхъу цIыкIур мафIэм ису къыфIэщIагъэнщ. Унэм щIэмысым сылъыхъуэурэ, мафIэм сыхисхьэмэ… Аргуэру си нэгу къыщIохьэ си мами, си папи, си анэшхуитIри, си адэшхуитIри. Пэш ипщэм сыкъыщIожыжри аргуэру сокIий. Пэш ищхъэрэм сыщIыхьэн дзыхь сщIыркъым… Сабийр зыщIэсыр арауэ къыщIэкIмэ-щэ? Ар щIисхьэмэ-щэ?.. Аргуэру къысщохъу си мами, си папи, си анэшхуитIри, си адэшхуитIри къызэплъу… Зызогъэщхъри сыщIолъадэ пэш ищхъэрэм. СокIий, соIэбэрабэри сыщIэтщ. Сабий гужьеям жиIам седэIуауэ мафIэм зызогъэсыж… Си псэр IукIауэ пэш ищхъэрэм си щхьэр къыщIызох. Си щыгъынми мафIэр къыхидзати, сыгъуэгыу сыкъыщыщIэжыж дыдэм мо сыкъызыхэжыжа мафIэсым сабий кIий макъ къыхоIукI. «Жан-у-уса-а!..» жысIэу сызэрыкIияри пэш ищхъэрэм сыщIэлъадэу мафIэм ис тепIэнщIэлъыныр зэрылъ гъуэлъыпIэ щIагъым сабий ныкъуэлIэр къызэрыщIэслъэфари сощIэж. Ауэ адэкIэ…
Долыкъуэхэ япхъу нэхъыщIэмрэ сэрэ зэгъусэу дыздаша район сымаджэщым зыкъыщысщIэжащ. Сыкъаплъэмэ, си мами, си папи, си анэшхуитIри, си адэшхуитIри къысщхьэщытт. Ахэр зэрыгъыр слъагъут, ауэ я гъы макъ зэхэсхыртэкъым. Абыхэм я нэпсыр къыщIэжу щыслъа- 70 Прозэ
гъум, си нэпсми къызэпижыхьащ. Ауэ, гъэщIэгъуэныракъэ, е зы цIыху къызэдэхащIэртэкъым, е зы цIыху къызэшхыдэртэкъым. Ар дауэ? Къызэубзэрабзэ зэпыту зи дунейр зыхьу щытахэм, уи мыIуэху зепхуэри мафIэм зебгъэсыж пэтащ жаIэу, зыкъысхуагъэгусэу ара-тIэ? Си мыIуэху зесхуа сэ? Сабийр дауэ щыту пIэрэ? – сигу къокI. Ауэ, си щхьэр си жагъуэщи, сыпсэлъэн сощхьэх. Мохэри щыму магъ. Зыкъысхуагъэгусамэ, яфIэгуэныхь сохъури, месри, магъри. Мисри, анэш нанэ ба къысхуищIу и Iупэ щабэ цIыкIур къысщехуэри. Ауэ щIэмыпсалъэр сыту пIэрэ? Сымаджэ хьэлъэ щIэлъу пIэрэ си пэшым? Зысплъыхьыну сыхуожьэ. Псоми зэрызагъэхъеяр солъагъу. Ауэ зыми зы Iэуэлъауэ иригъэщIыркъым. Зыми зы псалъэ жиIэркъым. Зыгуэр жамыIэмэ, телевизоркIэ иныкъуэхэм деж къагъэлъагъуэ кино бзагуэхэм ещхьу, я жьэр ягъэхъейри-тIэ. Си щхьэр зэрызэщIэпхам щхьэкIэ зэхэзмыхыу арагъэнщ. Апхуэдизу си тхьэкIумэр Iуапха? Iуамыпхамэ, зэхэсхынтэкъэ?
Абыхэм сегупсысу сыздыхэлъым си адэ-анэхэм къахыхьа дохутырыр солъагъу. Ауэ ар къыщыщIыхьэми зы Iэуэлъауэ, е бжэIух макъыу, е лъэ макъыу зэхэсхакъым. Мы дуней псор дэгу, бзагуэ зэрыхъуам сегъэгужьейри, угъынумэ – къеблагъэ. Ауэ си гъы макъ дыдэри зэхэсхыжыркъым. Сэ къыстегужьеикIа къыщIэкIынщи, мобыхэми зэрызалIэжыр солъагъу. ИкIэм-икIэжым дохутырым псори щIегъэкIыж. Ауэ си мамэ асыхьэтыпцIэм къыщIохьэж. КIэщIу абы и ужь иту дохутырми къегъэзэж. Си мамэ мэтIысри зыгуэр етх. ТхылъымпIэ напэр къишияуэ сегъэлъагъу: «Ущтэу уи бзэри уи тхьэкIумэри иубыдауэ аращ, тIасэ, дохутырхэм жаIэр, – сыгъыну къезгъэжьати, мамэ пIащIэу адэкIэ тхам тоуIуэ, IэпэкIэ сегъэлъагъу. – …Ауэ мыгувэу ухъужыну жаIэ».
Абыи сигу фIы къысхуищIакъыми, си гъыныр щызгъэтыркъым. Мами магъ, сэри согъ. Мами магъ, сэри согъ. Куэдрэ дыгъа, мащIэрэ дыгъа? Сэ сошри сыIурех. Сыкъыщыплъэжам, си мамэрэ папэрэ сабырыбзэу щыст. Мамэ и нэкIущхьитIым нэпсыр псыхьэлыгъуэу къежэбзэхт. Папэ гъыми мыгъми сщIэртэкъым – и щхьэр ехьэхауэ хэплъэу щыст. Сыкъызэрыушар къезмыгъэщIэн папщIэ, сэри зызмыгъэхъейуэ, си нэр суфIыцIыжауэ сыщылът. Ауэ, си напIэхэм къыщIивыкI нэпсыр къилъэгъуауэ къыщIэкIынщи, мамэ къысщхьэщыувауэ си нэкIур бэлътокукIэ зэпелъэщIыхь. Езым и жьэпкъым къыпыткIу нэпсыр си напэм къыщытеткIуэм сыкъощтэри сыкъоплъэ. СоIэбэри мамэ и напэм си Iэр щызохуэ. И Iэпкълъэпкъыр зэрыутхытхэмкIэ къызощIэ ар зэрызэщыджэр. Папи къотэджри япэщIыкIэ тIуми къыдоплъ, итIанэ и щIыбыр къэгъэзауэ щхьэгъубжэм кIэроувэ. Абы и дамащхьэхэр зэрыдэлъейр, и блэгъукIэхэр къызэрыхэлъэтыр солъагъу. Мамэрэ папэрэ сфIэгуэныхь мэхъури, ерагъыу зызэтызоIыгъэж. Папэ къысхуеджэт жыхуэсIэу, мамэ нащхьэ хузощI. Зауэ Iэджэм хэта лIыхъужь Iэджэм я хъыбар Iэджэ къызжезыIэу щыта си папэ апхуэдизу зэрылIыгъэншэр, зэрыдзыхэр согъэщIагъуэ. СфIэгуэныхьи мэхъу. Зыкъегъэзыхыт къизгъэкIыу, IэпэтэрмэшкIэ сопсалъэ. Лъахъшэ къищIа и щхьэр соубыдри къызошэх, зэдэхащIэ сабийм ещхьу, и напэм ба хузощI. Ауэ сабий гъым уедэхэщIамэ, нэхъри гумахэ хъу хабзэкъэ? Папэ зыкъыстриубгъуащи, еуэ зэщоджэ, еуэ зэщоджэ…. Абы мами зэредэхащIэр солъагъу. ГъэщIэгъуэныракъэ, сэ сыгъыжыркъым. Мохэр зэрызгъэувыIэным сыпылъщ. Зыри щымыхъум, бзаджагъэм сыхуокIуэ: мамэ гурызогъаIуэ тетрадрэ къэрэндащрэ къызитыну. Тетрадыр къызэгузохри изотхэ: «Апхуэдэу сымыщIамэ… Сабийр мафIэм хисхьамэ, нэхъ къэфщтэнт?» 71 Прозэ
Абы къоджэри, я нэр къихуу, тIури къызэплъу зытIэкIурэ щот. Ауэ я жьэр зэрызэщIамыхри солъагъу. Сэ сыкъэуIэбжьу щIызодзэ. ИтIанэ, зэгурыIуа нэхъей, тIуми я щхьэр зэуэ ягъэкIэрахъуэ. Апхуэдэ мамэрэ апхуэдэ папэрэ зэрызимыIэр сщIэртэкъэ сэ? Апхуэдэу сымыщIамэ, сыунэхъуатэкъэ? Сытыфэт абыхэм игъащIэ псокIэ къызаплъынур? АтIэ, фымыгъ жыхуэсIэу, си Iупэр зэтож. Тетрадымрэ къэрэндащымрэ къаIызохыжри сотх: «Сабийр псэу?» Псэущ! ЗэкIэлъагъэпIащIэу я щхьэр ящI. Сэ сыкъыхощэтыкI. Папэрэ мамэрэ тIысыну «яжызоIэ». Сэ гупсысэм сызэщIаубыдэ: дауэ сыхъуну? Мыпхуэдэу сыкъанэмэ, сыунэхъуакъэ? Си мамэ гъуэгыу, нани дади игъагъыурэ зы рассказ гуэр къахуеджауэ щытати, абы хэта цIыхубз бзагуэ-дэгур сфIэгуэныхь хъури, сэри сыгъат. Унэр бомбэм зэпкъримыхамэ, мо хъыджэбз цIыкIур хэлъэдэнутэкъэ сабийр зыхисхьэ мафIэм? НтIэ, сэ… Ауэ Алыхьым имыухкIэ, сэ абы ещхьу сыкъэнэну… Сыт сыкъыщIэнэнур? Сэ мами, папи, анэшхуэхэри, адэшхуэхэри сиIэщ. Мамэ къызэджа рассказыр зытеухуа цIыхубз тхьэмыщкIэм къэзылъхуахэм щыщу зыри иIэж мыгъуэтэкъым… ЛIо абы и дэлъхухэр уиIэкIи-уимыIэкIи?.. Си гур здынэмыс щыIэтэкъым. Ауэ хэт сиIэми – ахэр игъащIэкIэ симыIэн жыхуэпIэр си пщIыхьэпIэ къыхэхуэртэкъым, – си Iуэхур зэрыхэплъэгъуэр къызгурыIуэрт. Сигу зэрызгъэфIыр зыт: си бзэри си тхьэкIумэхэри къиутIыпщыжыну жаIэ дохутырхэм. Тетрадымрэ къэрэндащымрэ къызощтэ: «Дохутырхэм жаIэр – сыхъужыныр пэжу пIэрэ?» Мамэ и псэфылъэм йопхъуэжри, и щхьэр ещI – тхьэрыIуэм дыщынэсам деж уи псэ-си псэкIэт дэ тхьэ зэрызэхуэтIуэр. Абы и ужькIэ зыми шэч къыщIытетхьэжын щыIэтэкъым. Абы щыгъуи мамэ пцIы иупса мыгъуэтэкъым: дохутырхэм къыжраIарат и псэмкIэ тхьэ зытриIухьар. Ауэ, си насыпыншагъэти, е дохутырхэм пцIы яупсауэ, нэгъуэщI мыхъуми, зэкIэ псоми дигу фIы ящIыну, – е ахэр щыуауэ къыщIокI: мазэм щIигъукIэ сызыщIэлъа сымаджэщым сыкъыщIашыж си бзи си тхьэкIуми къимыутIыпщыжауэ. Пэжщ, сымафIэсахуэжтэкъым. Дыркъуэ лъэпкъ къыстемынэу сагъэхъужат.
Мамэрэ папэрэ дохутыркIэ, си анэшхуэхэмрэ си адэшхуэхэмрэ Iэзэ-гъуазэкIэ лъэкI къамыгъанэу къалэ Iэджи къуажэ Iэджи сыкъыщрашэкIащ. АрщхьэкIэ си бзи, си тхьэкIуми къиутIыпщакъым. Алыхьым иухатэкъым сэ апхуэдэ насып, гуфIэгъуэ слъагъужыну, ди дежхэм я псэм телъ хьэзабымрэ бэлыхьымрэ яIуэтэжыну. ЦIыхум и фэм куэд дегъэхуэф, армыхъу мы нобэ сыкъызэрынам хуэдэу сыкъэнэну сщIамэ, япэ дыдэ сызыщIэлъа сымаджэщым и щхьэгъубжэм зыкъыдэздзыжынти… Апхуэдэ зыгуэрхэм егупсысауэ арагъэнт дохутырхэми пцIы щIаупсар. Армыхъу а сэ къысщыщIам хуэдэ къызыщыщIахэм хъужу щэм зы къахэкIми зэрыарам теухуауэ тхылъ куэд сыкъеджащ иужькIэ. Ауэ, гугъэр фIыщ, жи. А щэм щыщ зыр сэрауэ къыщIэкIмэ хъунукъэ? КъимыдэкIэ, наукэм, медицинэм махуэ къэс жыхуаIэу заужь. Сэ схуэдэхэр зэрагъэхъуж къагупсысынуми хэт зыщIэр? А гугъэр дамэу стемытмэ, нобэ сыкъэсынтэкъыми. Сыкъэсыпауи дощIри, зыгуэр зэсщIэжынти, нэджэIуджэу сыкъэнэнти. Ауэ, фIыгъуэр Тхьэм къахуищIэ – цIыхуфIыщэ куэдым я сэбэп къызэкIащ сэ: сигурэ си щхьэрэ зрамыгъэбгъэжын, сытрагъэун, си ныкъуэдыкъуагъэр сIэщIагъэхун папщIэ къысхуамыщIэрэ къысхуамылэжьрэ щыIэтэкъым. АрщхьэкIэ мыгъуэр зи мыгъуэр анэракъэ? А мыгъуагъэр къызэрыслъысрэ сэ псалъэу схужымыIам хуэдиз нэпс щIигъэкIауэ 72 Прозэ
къыщIэкIынщ си мамэ дыщэ цIыкIу. Пэжщ, сэ зыкъызимыгъэлъагъуу гъыну пылът ар. Ауэ, зым хуэмыфI хьэдрыхэ ягъакIуэркъым жыхуиIэу, си тхьэкIумэр щиубыдым, си Iэпкълъэпкъ псомкIи «сыдаIуэу» сыхуожьэ, си тхьэкIумэм къимыIуэр нэкIэ, пэкIэ, псэкIэ «зэхэсхыу» сохъу. Псалъэм папщIэ, фэ, зи бзэ псалъэхэм, зи тхьэкIумэ сэкъатыншэхэм, фщIэуэ къыщIэкIынкъым нэпсым мэ зэриIэр. Ар фи фIэщ мыхъункIи хъунщ, ауэ ди мамэ гъыуэ зэрыхуежьэу абы и нэпсымэр къысщIихьэрт сэ. Ди мамэ зэщыджэу щIидзарэ папэ абы щхьэкIэ шхыдэу къригъэжьамэ, ари къасщIэрт – абыхэм я пэшыбжэм хэлъ абджым къепхъуха чэсейфэху хужьыбзэм и зджыздж макъыр нэкIэ «зэхэсхырт». Зыхуэмыубыдыжу гъы мамэ и Iэпкълъэпкъ зэщIэсысэмрэ папэ и кIий макъымрэ жьыр яутхыпщIырт, жьыми Iупхъуэ пIащIэ тIэкIур игъэхъейуэ щIидзэрт. КъысфIэщIу пIэрэ жысIэурэ, Iэджэрэ згъэунэхуащ ар – ауэ къысфIэмыщIу, а «зэхэсхыр» пэжу къыщIэкIырт. Сыщатэрти, мобыхэм закъезмыгъащIэу, стIолым сыбгъэдэтIысхьэжырт. Си еджэныр зэпызгъэуакъым. Литературэ, историе, географие, нэмыцэбзэ жыхуаIэхэмкIэ си Iуэху хъарзынэт – мамэрэ папэрэ къызыхуигъэщIар ахэрати, езыхэм ящIэм нэхърэ нэхъыбэ сэ сагъэщIэну пылът. Математикэ, физикэ, химие хуэдэхэмкIэ си классэгъу цIыкIухэр къыздэIэпыкъурт. Ди егъэджакIуэхэм щыщ гуэр папэ е мамэ я гъусэу ди деж зэ къыщIэмыхьэу зы махуэ дэкIыртэкъым. Сэ школым сыкIуэртэкъым. СыкIуэуи сыт щысщIэнт? ЖаIэр уэ щызэхыумыхкIэ, уэ «жыпIэр» къащыгурымыIуэкIэ… «ЖыпIэр» щIыжысIэм щхьэусыгъуэ иIэщ: дэгухэмрэ бзагуэхэмрэ иризэпсалъэу апхуэдиз тхылъ щыIэу къызжаIакIэ си фIэщ хъунтэкъым. Ари срихулIэри… Сэ етIуанэбзэ схуэхъуар, псом нэхърэ нэхъ псынщIэу икIи нэхъ тыншу сэзыгъэщIар си папэщ. Мамэ тхыгъэкIэ къызэпсэлъэну, сызригъэпсэлъэжыну нэхъ къищтэрт. Ауэ цIыхум къипсэлъ жыхуэпIэм щIэ зэрыщIэмытыр тхыгъэкIэ «дызэпсалъэу» зэрыхуежьэу къыдгурыIуащ. ЦIыхум къипсэлъым хуэдиз зыхуэтхын щыIэу си фIэщ хъуркъым. ИтIанэ ар зэрыпсалъэм хуэдэу псынщIэу тхэфыни щыIэу къыщIэкIынкъым. Арати, си анэдэлъхубзэм и пIэкIэ, си мами зригъэщIэн хуей мэхъу си насыпыншэбзэр. Аргуэру жызоIэри, ар Алыхьым имыухкIэ, ауэ си гъусэу езыми и бзэр иубыда нэхъей, си папэрэ сэрэт тыншIейуэ зэгурыIуэр. Сэ нэгъуэщI къэралыбзэкIэ жысIэхэр мыбы адрейхэм анэдэлъхубзэкIэ яхузэридзэкIыж хуэдэ, папэ сытым дежи си тэрмэшт. Хэбгъэзыхьмэ, си мамэ дыдэ сэрэ ди тэрмэшт ар. Iуэхуншэу зы сыхьэт сыщигъэстэкъым. Уи тхьэмыщкIагъэм уегупсысу ущысмэ, уи щхьэ мыгъуагъэ зэрыхуэпхьыжынур, нэхъри щхьэлажьэ узэрыхъунур ищIэрти, си дерсхэр (си классэгъухэм ящIэм тIэкIуи ебэкIыу) зэрызухыу художественнэ литературэм сыбгъэдэтIысхьэн хуейт. Абы махуэ лэжьыгъэу си пщэ къыдилъхьэр сэ схуэдэ… сэ схуэмыдэ си ныбжьэгъуитIым ящIэфми арат. Гъэмахуэмэ – бжэIупэр, пщIантIэр, куэбжэпэр къэпхъэнкIын, щIымахуэмэ – уэсыр тхъун. Гъатхэм щыщIэдзауэ бжьыхьэ хъухукIэ къолъэлъэхыжу пщIэн хадэм ибгъуэтэнут. Зы Iуэхуи щыщымыIэм дежи, езымрэ сэрэ тщIэн къигъуэтырт си папэ. Ди шыгъуэгу хадэм турник щигъэуват, жыгышхуэм и къудамэм кIапсэ лэрыгъу кIыхь кIэрищIат, штангэ хуэдэу гулъэмыж зыфIэт гуэрхэри зэригъэпэщат, пут тIурытI я хьэлъагъыу гыритIи къищэхуат… КIэщIу жыпIэмэ, спортзалым хуэдэу иузэдат ди шыгъуэгур. Арат ди махуэ лэжьыгъэр къызэрыщIэддзэр. А псом я ужькIэ ди хадапхэм щежэх псым, мыл щытемылъым деж, къа- 73 Прозэ
зым хуэдэу дыхэст. А псори зыфIэмыдахэ си нанэшхуэ си папэ къызэрыщыхьэр, къызэрытекIиер слъагъурт: сабийм и фэр ибох. Си хъыджэбзыр лIы пщIыну иужь ущIихьар сыт? Ауэ си папэ, дыхьэшхыурэ зыхуейр дигъащIэрт. Тхьэм ещIэ, си хъыджэбзым и Iэпкълъэпкъыр щIэхуауэ щысмэ, къуийм и щIыIу гуэрэф жыхуиIэу, нэгъуэщI узыфэхэри къыкIэрыпщIэнкIэ мэхъу, жиIэу къысхуэсакъыу арагъэнт. Сытми, Алыхьырщ, Алыхьым нэужьым, си папэщ зэманми узыфэми я мэIухуу сиIар. Псалъэм папщIэ, дэн-бзэн, хэдыкI жыхуаIэхэр цIыхубз IэщIагъэкъэ? Ауэ ари япэ зигу къэкIар си мамэкъым – си папэщ.
Махуэ гуэрым ди пощт ашычым къисха газетхэмрэ журналхэмрэ (абыхэм яхэлът хэхауэ сэ схуэдэхэм папщIэ къыдагъэкIхэри) къахокI фащэ екIухэм, хэдыкI дахэхэм я сурэтхэр гъунэжу зэрыт зы журнали. Пощтзехьэр щыуэу ди деж къридзагъэнщ жызоIэри щIызохьэ. Ар зэрилъагъуу, си папэ гуфIэу къыщолъэт: «Мыри зэ къэса сытми! Ди нанэ лIы усщIыну сыпылъу жиIэурэ къызошхыдэри, мис мыр цIыхубз IэщIагъэкъэ? ЛIым ящIэфри пщIэфу, цIыхубз IэщIагъэми узэрыхуэIэпщIэлъапщIэр къэбгъэлъэгъуэнкъэ дяпэкIэ?!» – дуней гуфIэгъуэр иIэщ си папэ. Сэ бзэ схуэхъуар си папэ сэр нэхърэ нэхъыфIу имыщIэу си фIэщ хъуртэкъым. КъыIурылъэлъу, и жьэри, и Iэхэри и нэхэри мыувыIэу щыпсалъэкIэ, абырэ сэрэ апхуэдизу тыншу дызэгурыIуэрти, си папэ дэрэ дыщизакъуэм деж, сэ зыгуэр си лажьэу, дунейм тет адрей псоми сахуэмыдэу сигу къэкIыххэртэкъым. Си мамэ анэти, и гум щыщIэр и фэм къыфIиIуатэрт. Си папэ лIыти, и гум и мыгъуагъэр и фэм дигъэхуэфырт. Арат сэри зэпымыууэ абы сыщIыкIэрыIуар. Адрейхэм, вы лIа сэ хаIу жыхуаIэу, яфIэгуэныхь сыхъуу, гъыуэ, бжэуэ щIадзэрти, си насыпыншагъэр си нэм къыщIаIужырт. Сэ абы зыкIи сыхуейтэкъым. Сызыхуейр сызэрыщымыту, жылэм сарещхьу зыкъысщызыгъэхъуж си папэт. Езыми нэкууи напIэуи иIэр сэрати, школымрэ сэрэ фIэкI Iуэху иIэтэкъым. Унэр унэти, абы и Iуэхур щхьэхуэт, ауэ кино, театр, концерт щыIэу клубым щыкIуэкIи, хьэгъуэлIыгъуэ кIуэми – сэ сыздимышэу зыщIыпIэ лъэбакъуэ ичынутэкъым. Зы цIыхум зэран хуэмыхъуу, сэр фIэкI«зэхэзых» щымыIэу псори къызжиIэжт абы… Апхуэдэ папи!.. Си мыгъуагъэр Тхьэм къыпхуигъэфэщэну щиухами, апхуэдэ адэкIэ уи насып къызэрырихьэкIыжынт… «Бжьын хьэсэм ухалъхуа нэхъей, усыру хьэмэрэ уи нэпсыр къыщIэжу дунейм утет нэхърэ, фо хьэкIуэ джанэ пщыгъыу укъалъхуа щIыкIэу, убзэ IэфIу, унэщхъыфIэу цIыхум уахэтыфмэ, уи насыпщ. Зи бзэ IэфI щынэр мэлитI ящIоф, си хъыджэбз цIыкIу», – жиIэурэ, си тхьэкIумэр схуиIуантIэ зэпытт си папэ.
КIэухыр къыкIэлъыкIуэнущ 74 Усыгъэ Афлик
Усэхэр

Уафэр щымыджэмыпцIэу щIылъэр щызэпцIагъащIэм
Къыщегъэжьауэ къалъыхъуэ защIэщ дунейм и щэхур…
Ауэ зымащIэкIи а щэхум и лъащIэм
Нэплъысыфакъым нобэкIи цIыхур.
Къытхуегъэлъагъуэри ГъащIэм гъуэгу Iэджэ, Дызэрыхуейуэ дыхегъэдэжыр.
Дыкъищыжынущи а гъуэгум гъуджэу, Лъэбакъуэ къэскIэ дыхуосакъыжыр.
Зэмыфэгъу Iэджэ хъууэ лъэужьхэр
Хошыпсыхьыжхэр кIэншэу хьэрш щIэншэм.
АрщхьэкIэ зыми, иувэу и ужьым,
КъищIэфакъым дэ ахэм дыздашэр.
Шэрашэу псынэр къыщIож бгы жьэгъум, Сыхъэ къыхихыр иткIухьу уи Iум,
Къаулъэпхъэщыжыр псоми я лъагъуэ, Къызэребакъуэу я жьэгу бжэщхьэIум.
Дэтхэнэ зыми иIэж къалэныр
ИгъэзэщIэнырщ и гъащIэ фарзыр.
Мы дунеишхуэм и щэху къииным
Хесхьэж ди гугъэр бжьыхьэ хьэуазэу.
Уахътыншэу мауэ лIэужьыр бжьиблкIэ,
Къимыгъэнэну зы лъэужьыншэу.
Гъуэгуанэм гугъэр къытхурегъэблыр, Ди гъащIэ мащIэм хуэнэхъуеиншэу. 75 Усыгъэ
Сыхуейуэ пIэрэ къэсщIэну щэхум –
КъэсщIапэу щытми, ар сыту сщIын?
ДыпсэухункIэ къыттехуэр щIыхуэу
Щытпшыныжыну зэман дихуэн? Гугъэм щIыгъуу адэ щIэиныфIу
Къыслъысащи тыгъэ псом я лей,
Жэщи махуи кIэухыншэу згъафIэу,
Сыщропэгэжыр мы дунейм.
Адэжь лъахэм хуагъэувкъым уасэ,
ГъащIэм иIэ уасэр къыпхуэбжын?
УIуплъэхукIэ си адыгэ хьэсэм,
Уи адэжь щIэин къэплъагъужынщ.
Ди адэжьхэр зэрытыгъа губгъуэм
Ноби щокI нэхъыжьхэм щыхасар.
Къурш щIыбагъхэм IупщIу щызолъагъур
Я ныбжь уахътыншэу дыгъэм къихьэсар.
Хамэ хьэсэм зи мэш щызыгъэкIым
Ящымыщ лъэпкъыжьыр мэгухэщI.
Iэгу лэрыгъуу есам пхъэIэщэкIым
Джатэр къищтэм, губгъуэр мэхъур нэщI.
Хамэ жылэм яхуемысэ хьэсэр Бий шырыкъум ищIу хэутэн,
ЯгъэгъущIэу, мафIэм ирагъэсу,
Зыхэта бэлыхьыр пхуэIуэтэн?!
ЩIым зы ептым, бэкIэ къотэжынущ – А хабзэр щызекIуэфыр адэжь губгъуэрщ, Хьэсэ гъущIари псым игъэнщIыжынущ, Лъэпкъыжь пхъэIэщэм хишмэ псы лъагъуэр.
Адыгэ хьэсэм и пхъэIэщэр
Дадзэжыфакъым вагъэмбэкъум, 76 Усыгъэ
Иджыри уэшхыр мэIущащэ, Иджыри къещIыр лэгъупыкъур. Къыхыхьэу куэдрэ си псысэм,
КъыщIыхьэу Iэджэрэ си нэгу,
Гъунэншэ хым и курыкупсэм
КъыхонэIукIыр зы хытIыгу.
ХытIыгум ухуэзышэ лъагъуэр
Къэзыгъуэтыфыр зым и пэбжщ:
Ар телъщи псым нэрымылъагъуу, Зи гур хьэлэлым къыподжэж.
Къыппэджэжамэ джэрпэджэжу, Пхуэхъунущ лъагъуэр насып гъуэгу,
ХытIыгум зэIуихынущ куэбжэр, Гуапагъэ къищмэ уи нэгу.
Абы щацIыхукъым фыгъуэ-ижэр, Iужажэм ар яхуэхъукъым гъуэгу, ЦIыху гъащIэр щижкъым вагъуэижу,
Дунейм щимыгъэнщIауэ игу.
Псым тетщ щэнауэу кхъуафэжьейхэр, Уэрэд хур пщащэхэм къраш.
Уэрэдым псым къыхиш бдзэжьейхэм
Псы щхъуантIэ щIыIум удж щыхаш.
Щызэшкъым цIыху мыбы, щезэшкъым, Щымыщтэ зыми къуалэбзур.
Дыжьын жьгъей макъым и тхьэгъушкъым
Нэхущ пшыналъэр зыгъэзур:
КъуэкIыпIэ пшэплъым и лъэ макъыр
ХуэщабэрыкIуэу зи даущ
Уэрэд нэщхъыфIэм и макъамэм
Пщэдджыжь уэрамыр къыдоуш… 77 Усыгъэ
А хытIыгу жыжьэм и щIыгулъым
ПIастэмэ IэфIыр хобэукI.
Гъатхэпэм гъунэ гъэм хуралъэу, Я вагъэбдзумэр щогъуэлъыкI…
А хытIыгу жыжьэр хэтщ си псысэм:
Зэгуэр хы ФIыцIэм адыгэпсэу
ЗыIэщIилъхьахэр а хытIыгум
Щызэхуэсыжри, щIэрыпсу
Щаухуэжащ адыгэ жьэгур. Хы тхьэрыкъуэ къытетIысхьащ си бжьыхьэкIапэм, Апхуэдэ сщIэжыркъым къэхъуауэ сэ нэхъапэм.
Хы тхьэрыкъуэр хуэму мэгурымыр,
Солъагъу, егъэгузавэ ар зыгуэрым. 78
СыщIоплъэр хы тхьэрыкъуэм и нэджыджым, Абы толъкъун фIыцIафэхэр щоуджыр.
Къысщохъур а толъкъунхэм сэ сраджэу, «Къытехьэ, – жаIэу, – хы къиуам и ныджэм».
Толъкъунхэм ныджэм къытрадзэ кхъухь къутахуэхэр, А кхъухь къутахуэхэр къауфэрэзыхь тхьэрыкъуэ пщэхухэм.
Си пщэдейм и гъуэгур зыгъэнэху
Кхъухь къутахуэхэм къэсщIам арат я щэху.
Щэху куэд яхъумэу жаIэр кхъухь къутахуэхэм, Исащ а кхъухьхэм тенджыз зекIуэлI хахуэхэр.
Къысхуэлъагъужыркъым зекIуэлIхэм я лъэужьхэр, ЗысплъыхьыхункIэ слъагъур зауэм и Iэужьхэрщ.
Си бжьыхьэкIапэм къыщыгурым
Си хы тхьэрыкъуэ, Уэ дауэ укъела а зэрызекъуэм?! – Жьуджалэ папщIэу укъихъума Алыхьым, Тщумыгъэгъупщэу зэ щыIа бэлыхьыр,
Уахуэхэшэну хы щIагъым щIэзэшыхь псэхэм?!
ЩIыпхуэмыIыгъри ара уи нэпсхэр?! Усыгъэ
МыувыIэжыххэу тенджызым и псы ткIуэпсхэр
Псы Iуфэ пшахъуэ ныджэм треутхэ.
Псы ткIуэпсхэм пшахъуэм сурэт куэд тратхэ:
Месыр, кIэбдзкIэ алъпым щIыр къретхъур.
Шым и лъэужьхэр есеижыр пшахъуэм.
Зыгуэрхэм тралъхьэжыр абы пшагъуэр…
Хы Iуфэ ныджэм
Iэджэм сыкъыщоджэ.
Хы Iуфэ ныджэм
КIэншэу срегъаджэ
Си лъэпкъыжь тхыдэу ямытхыжа тхылъым.
Хы щIагъым тхылъ мытхауэ дапщэ щIэлъыр?!
Ятхащ а тхылъхэр, сощIэ, адыгэлъкIэ.
Толъкъунхэр къытолъадэ тенджыз ныджэм, Толъкъунхэр къытолъадэри тожыж.
А псори къызжиIащ тхьэрыкъуэм и нэджыджым, Толъкъун фIыцIафэр хуэмурэ щыуджым.
Тхьэрыкъуэм и гурымыр мэувыIэж…
Тхьэрыкъуэм хьэлъэу бауэу зеIэтыж.
Нэщхъейуэ къоплъэкIыж – къызэджэ сфIэщIри, Сежьащ, сыкIуэну тенджыз Iуфэ ныджэм.
Си гъуэгугъэлъагъуэу хы тхьэрыкъуэ пщэхур, Къэзгъуэтыжынущ Iэджи кхъухь къутахуэу.
Унэ зэвым халъхьакъым щхьэгъубжэ, И гъущIыбжэм IункIыбзэ етащ.
Мы пэш кIыфIым и блынхэри гъуабжэщ, Пшагъуэр сэхуу блын гъуабжэм етащ.
ПщIантIэ кIуэцIыр щIыIалъэу щхьэжагъуэщ, Шыгъуэгу хадэм щыушэркъым бзу.
КъыпфIэщIыну зыгуэрым хуэщыгъуэ,
Уэсэпс щIыIэ къыпоткIу нартыху бзийм.
Зеиншафэу шия жыг къудамэм
Илъэгъуауэ пщIэжынкъым гъэгъа, –
ЗигъэщIагъуэу зэгуэрым мы жыгым
Пхъэщхьэмыщхьэ бэгъуа пытыгъа? 79 Усыгъэ
Ар ищIэжыркъым хадэм. Шыгъуэгум
Сэх быдапIэм дэплъыну лъэмыкI.
Зыми зыри къэкIыжыркъым и гум,
Зы гъуэгу гуэри мы хадэм имыкI.
КъыщIоплъыкIыр мы пэшым зэшыгъуэр, Закъуэныгъэр мыбы щыбэгъуащ.
КъыщIэплъыну лъэмыкIыу лIэщIыгъуэр, Сыт кIыфIыгъэ мы щIым теубгъуар?!
ФIэкIуэдауэ къуэкIыпIэр, къухьэпIэр, ИмыIэжу и гупэ, щIыбагъ, Лъагъуэ зэвым уимышэ зыщIыпIи, Лъагъуэ бгъузэм уэлбанэр щокъугъ. И ДрикIуэнщ Къэбэрдей уэрамым, ХьэтIохъущокъуэм и хадэм дихьэнщ, Ди нэхъыжьхэу мы хадэм зэгуэрым
Итыгъахэр ди нэгу къыщIыхьэнщ.
ЩIэкIыжынущ ди нэгу блэкIа жыжьэр, Зэман хъыжьэ нэпкъыжьэ зытелъ
Жыгеижь зи кур гъуанэм и лъабжьэм
Тхыдэ кIапэ иджыри кIэщIэлъщ.
Дыкъеджэнщ дыхуэсакъыу а тхыдэм, Дэдмыгъэхуу зы псалъэ, зы хьэрф.
Ди блэкIахэр дгъэфIэжу зымыдэ
Жагъуэгъу псалъэ купщIэншэр гунэфщ.
Жыгеижь зи кумылэр курыхым
Гуауи гуапи куэд дыдэ ещIэж.
Лъэужьыншэу кIуэдынкIи мыдзыхэ – Жыгей лъабжьэм жыгыщIэ къыщIож.
ЖыгеищIэр докIей, лъэдий лантIэм
ЗигъэнщIыхукIэ ирифу уэсэпс,
Къритхари ещIэжыр и натIэм – Мы хадэшхуэм хуэхъунущ ар къуэпс. 80 Усыгъэ
Iэ дыдолъэ жыгейм, Iэ дыдолъэ – Ар иджыри тетынущ дунейм,
Зи бзэр IэфI жэнэтбзум и пшыналъэм
ЩIэдэIунущ иджыри жыгейр.
ЖЭЩ ЩIымахуэ махуэу
ГъащIэр кIэщIщ.
ЩIымахуэ жэщу кIыхьщ гукъеуэр.
СодаIуэр гугъэр зыгъэжэщI
Сыхьэтыр кIэншэу
Къызэреуэм.
Уэрамыр дэгущ, Уэрамыр щэхущ.
Игъуэщыхьащ жыг хадэм жьыбгъэр.
Жыг щхьэкIэр жьым еIущэщэху, Жыг къуэпсыр гъащIэкIэ мэгугъэр.
Мэжей бжэIупэр, Унэр щымщ.
Хьэ закъуэрщ
Плъырыр, жей имыIэу.
Сакъ дыдэу пэшыр зыгъэдым
Сыхьэтырщ къеуэр къэмыувыIэу.
Гупсысэм
Жэщыр хуэмыхьыж,
Къытехьэлъащ
Гупсысэр жэщым.
Мы жэщым зэхошыпсыхьыж
Уахътыншэ хъуари
Гъуэбжэгъуэщри.

Мы гъащIэм сыпэмылъэщыжу, Къэслъыхъуэн хъум къысщхьэщыжын, Абы шэч лъэпкъ къытезмыхьэжу, Сыдыхьэжынущ Къулъкъужын.
6 Заказ № 123 81 Усыгъэ
Пщэдджыжьым жьыуэ сыкъэушым, ЗыхэстхьэщIэнущ уафэ тхьэхум,
Сеплъынущ, игъэдалъэу башыр, Iэхъуэм Iэхъушэр зэрыдихум.
Сабгъэдыхьэнущ псыхъуэ бжьэпэм
Уэршэру щызэхэт лIы гупым,
КъыщысщIэжыну хэлъ насыпыр
Къуажэгъухэм къуах я сэлам гуапэм.
Илъэс блэкIахэм сахэплъэжу, Зыщысплъыхьынущ Апсэм я къуэ.
Абдеж дей чышыр и Iэдэжу, Си сабиигъуэр щощхьэукъуэ.
Дыгъэ пэзазэм зригъэууэ, МэкъупIэм кIыхьу илъщ аргъынэр, Иджыри къэс ямыщтэу Iэнэ, Къысщохъур сэ къызагъэжьауэ.
Арами содэр, гуахъуэ жьищыр
Къэсщтэнщи, сыхыхьэнщ Iэнащтэ, Жьым къызипхъыхми мэкъущIэщыр, Iэнащтэм хузигъэщIкъым гущтэ.
Махуэ къэсыху и зы Iэмбатэу
Зэхуэсхьэсыжмэ щIалэгъуэр, Гугъэ ерыщхэм сагъэятэу, Сихутэжынущ зэманыгъуэ.
Губгъуэ щIыгулъым хищIа къуэпсырщ
Махуэ къэсыхукIэ псэр щыбауэр, Жыг тхьэмпэм фIэлъ пщэдджыжь уэсэпсым
ЗигъэнщIыхункIэ еIубауэ.

Уащхъуэдэмыщхъуэрэ хуэигъуэу
Къыщиудауэ къошхри уэшх, 82 Усыгъэ
Пыл къэгубжьауэ, зэщIэгъуагъуэу,
ХъуэпскIыжу уафэр мэдыхьэшх.
Къулъкъужыныпсым зегъэщIагъуэ, Къулъкъужыныпсым зыкърех, –
УэшхыпскIэ уэру игъэбагъуэ
Толъкъун щIэщыгъуэр ирехьэх.
Мыпхуэдэ махуэр фIэтелъыджэщ, Мыпхуэдэ махуэм и зэфIэкI
И фIэщ мэхъужри, толъкъун сыджым
БгъуфIэшхуэу псыхъуэ пхрещIыкI…
УвыIэжакIэщ уафэгъуагъуэр, ЗитхьэщIыжакIэщ уафэм бзыгъэу.
Къулъкъужын цIыкIум, и псы лъагъуэм
Дэувэжами, игу мызагъэ…
ДэкIащ зэман, къэкIыжри и гум
Зэгуэр жэр дыдэ зэрыхъуар, Псы щIагъым щIэлъ и мывэ лъэгум
ГукъэкIыж IэфIкIэ щIэтIэхъуащ.

КъысхуимыгъэтIасэу си къэухьым
Мы дунейм къыщыхъу-къыщыщIэу хъуар, ПщIэншэрыкIуэу махуэ къэс къэскIухьу
КъысфIэщIыжу куэдрэ къэхъуащ.
ЗэщIэутхъуэрт зэуэ жэщ мазэгъуэр, КъысхуэмыщIэу пшагъуэр къыздикIар.
Пшагъуэр тесхужыну Iэмалыгъуэ
Хуэзмыгъуэту си фэм сыт икIар!..
КIэншэу махуэм къыкIэлъокIуэ жэщыр, Махуэм кIэншэу жэщыр зэрехъуэкI.
ТIуми си илъэсхэр схуагъэжэщIри,
ЩаIэкъым я гъуэгум теплъэкъукI. 83 Усыгъэ
Махуэ къэс щIэ гуэрхэр къызагъащIэ.
Махуэ къэс щIэ гуэрхэр къэсщIэхун,
КъысхуэмыщIэм хохъуэри – я лъащIэм
А щэху куэдым хэт нэплъысыфын?!
Жыгыр мэкI, имыкIыу зэи и пIэм, ЗэщIогъагъэ, тхьэмпэр полъэлъыж.
Зэм тхьэмпафIэу, зэми уэ IэпапIэу
Жыгми жыг гъащIэ къылъосыж.
Къылъосыж и гъащIэ Iыхьэ къуанщIэм, Си жыг щхьэкIэм абгъуэ щызыщIа
Къуаргъым жаIэр илъэс куэд къигъащIэу, Сыт а гъащIэ кIыхьым къыщищIар?
Ар къытщибзыщIыну псэухункIэ, Ара къуаргъым и бзэр щIиубыдар?
«Къуагъ» фIэкIа и макъым къимыкIыну, Щхьэ абы Алыхьым пиубыда?
Щхьэм икIэрэхъухьурэ гупсысэм
Къыщежыхьыр уафэ нэз хъурейм.
Дунеишхуэр Мэлычыпхъу и чысэщ, –
Хэт зыгъэнщIыфынур гу нэпсейр?..
Ахэм сегупсысурэ, си псысэм
КъыздикIар сымыщIэу къыхыхьа
Пщащэм жыг къудамэр игъэсысри, МыIэрысэ мыхъу къысIэщIилъхьащ. 84
Жыгыр мэкI, жыг къуэпсхэр щIым хишытIэу, –
ГъащIэ дапщэ жыгым къепщIэкIар?
Сытыт ахэм яхуэхъунур натIэ, Дыгъэр махуэ къэс къыщIэмыкIам?! Адыгэ хэхэс литературэ
Юсеф ас-Сибаи
ФитIнэ лъапсэ Романым щыщ пычыгъуэхэр
лIыжьым Хущхъуэр къыкIэщIэздыгъукIын мурад сщIащ: псым хэскIутэнщи, мы дунейри цIыхури нэгъуэщI сщIынщ. Хущхъуэр зыхэскIута псыр яIухуэмэ, къэрабгъэр хахуэ, нэпсейр хьэлэл, фэрыщIыр гукъабзэ хъунущ. Сэ зыращ зэкIэ хьэрэмыгъэншэри цIыхугъэ зыхэлъри, адрейхэр псори дыгъуэгъуакIуэщ, ахьмакъщ, щхьэхуещэщ. Куэд сагъэкIун, сэ зым фIэкI щахэмыткIэ? СагъэкIункъым, сызыIурагъэлъэдэнщ, адрейхэри сэ схуэдэ сымыщIмэ. Ар сигу ислъхьащ: тыкуэнтетым къысхуидэнукъым
– ар сощIэ, къысхуимыдэмэ, хущхъуэр
къыкIэщIэзгъэкIуэсыкIынщи, псым хэскIутэнщ.

Пшапэр зэхэуащ. ЛIыжьым уэздыгъэ пигъэнащ, къэп нэщI къищтэри унэ лъэгум ириубгъуащ:
– Сэри зыщIэздзын гуэр къэзгъуэтынщ, уэ мыбдей зыщегъэщIи, 85
жей.
Си жеин сыпэрыуакъым: жейм нэхъ щIэх хилъафэмэ, сэркIэ нэхъыфIщ, хущхъуэр къыкIэщIэзгъэкIуэсыкIын мурад щысщIакIэ.
къакIуэртэкъым, лIыжьым итIани ЛIыжьым сыбгъурогъуалъхьэри жей нэпцI зызощI. ЛIыжьыр мэхущхьэри къызоупщI, и жеин къакIуэ хъунтэкъыми:
– Мы къэпым илъ хущхъуэр псым хэпкIутэмэ, цIыхум сыт къащыщIынкIэ хъунур? Дунейм фэрыщIыгъэмрэ щхьэхуещагъэмрэ текIуэдыкIмэ, дауэ къызэрызэхэнэнур цIыхур?
Си гум къишхыдыкIащ лIыжьыр! Хьэмэрэ сыкъиумысын мурад ищIауэ ара?
игъэунэхуа?..
– Дэнэ щыпщIэн, – жызоIэ, – цIыхум къащыщIынкIэ хъунур? Хэт – Деплъащэрэт щыжысIи щыIэщ.
– Сыт-тIэ къыщIэбгъанэр? – Сыбзаджэкъэ сэри! ЛIыжьым игу ирилъхьар къэсщIэнырщ сэри сызыпылъыр. АлейкIи къызэупщI уи гугъэ: сытми, зыгуэр игу ирилъхьащ!
– КъыщIэзгъанэри? ЦIыхум сигу ящIогъури аращ къыщIэзгъанэр. НапитIыгъэр зыханмэ, зэрыхъунур пщIэрэ? ЗалIэжынкIэ мэхъу, зэрыгъэгужьеижу. НапитI уиIэным нэхъ тынш щыIэкъым: гъащIэр къыптехьэлъэркъым, гуауи гугъуехьи зыхэпщIэркъым. ЦIыхум напитI къыщIритыр сыт уи гугъэ? Емрэ фIымрэ пфIызэхэмызэрыхьын, уи щыуагъэр зыхыумыщIэжын, узэрыхьэрэмыр щIэпхъумэфын щхьэкIэщ. ЦIыхум я нэр къэгъаплъэт: зэрышхыжынущ, зыр зым щIигъэлъэдэнущ. Сызахуэкъэ?
КIэухыр. ПэщIэдзэр 3-нэ номерым итщ. Адыгэ хэхэс литературэ
– Узахуэ си гугъэкъым. Укъэплъэнэф къысфIощI, унабгъэщ, плъагъури къыбгурыIуэри мащIэщ. НапитI уиIэмэ, гъащIэр къыптехьэлъэркъым, аращ цIыхур щIэнапитIыр – ар сфIэзахуэкъым сэ! Ем нэхъ пэлъэщыгъуафIэ, напитI уиIэкIэ? Хьэмэрэ гу къабзэр нэхъ пэлъэщрэ ем? Гу къабзэ уиIэкIи укъигъэнэнукъым!
– Ущоуэ, – жиIащ лIыжьым. Игу илъыр къэстIэщIын мурад сиIэти:
– Сыщыуэркъым. Насыпым щыгугъыурэ, цIыхум и щхьэр къегъэпцIэж. Ер дунейм тетми едэ абы, и щхьэм къылъэмыIэсмэ. Минрэ къэгъапцIэ цIыхур – зыуи къыщыхъунукъым, къызэрыбгъэпцIар имыщIэмэ. Аращ щIыжысIэр: емрэ икIагъэмрэ дунейм текIуэдыкIынри ахэр зыхыумыщIэнри тIури зыщ.
– Хьэуэ, хьэуэ! Узахуэкъым! – ИкIагъэмрэ фIеягъэмрэ ебэнын хуейщ, уапэлъэщынущ. ЦIыхум кIуапIэ къезымытыр икIагъэмрэ фIеягъэмрэщ – ар къыгурыIуэн хуейщ цIыхум. КъыгурыIуэмэ, зэрызыхинынум щIэкъунущ. ГъащIэм и пэжыпIэр илъагъумэ, цIыхум зилIэжынкIэ уошынэ уэ. Уи фIэщ щIы: зимылIэжынукIэ! Пэжым щыщтэнущ цIыхур – абыкIэ узахуэщ, ауэ зилIэжынукъым! Мардэ зимыIэ щыIэкъым. Еми, икIагъэми, фIеягъэми мардэ гуэр яIэщ, арыншамэ цIыхур яIэщIэкIуэдэжынт алъандэм! Зы хъыбар уезгъэдэIуэнщ. ЗэлIзэфыз гъуэгу тетт. Я сабийри я гъусэт. Жэщти, выгур кIэнауэм дэхуэри лIымрэ сабиймрэ псым итхьэлащ. Уи щхьэгъусэрэ уи бынрэ нэхъ IэфI щыIэ! Сигу хэщIащ, а хъыбарыр щызэхэсхым, цIыхубз тхьэмыщкIэм сигу щIэгъуащ. Къелын си гугъакъым фызыр, зилIэжын къысфIэщIащ, делэ имыхъукIмэ. КъызэрыщIидзыжами еплъыт: мазэ дэкIатэкъым цIыхубзыр лIы щыдэкIуэжам! ЗилIэжакъым, дели хъуакъым – лIы дэкIуэжащ! Сэ ар згъэкъуаншэркъым, хъыбарым ущIезгъэдэIуари гуауэмрэ гухэщIымрэ мардэ гуэр зэраIэр бжесIэн щхьэкIэщ. Бынищ щIэзылъхьэжми игу хощI, зы бын щIэзылъхьэжми игу хощI – зэрагъэхь щыIэкъым. Апхуэдабзэкъэ фунт мин къэзылэжьри фунтищэ фIэкI къызыхэмыхъуэри: хуэдипщIкIэ нэхъ гуфIэрэ фунт мин къэзылэжьыр? Нэхъ гуфIэркъым! ЦIыхум и нэр къызэтрихрэ ем, къуаншагъэм, икIагъэм Iуплъэмэ, зилIэжынукъым. А псор зэрызыхиныным пылъын фIэкI! Ебэнурэ пэIэщIэ ищIынщи, езыр хьэлэл, гу къабзэ, гумащIэ хъунщ!
Си тхьэкIумэр згъэкIащ: си псалъэр дауэ къыщыхъуауэ пIэрэ лIыжьым? Зыри къыпидзыжакъым: е си псалъэм игъэгупсыса, е жейм хилъэфа? ЗызгъэпсчэуIуащ. Жеятэкъым лIыжьыр: къэтэджри къэпыр плIанэпэм къыдихащ, ар зригъэтIылъылIэри и пIэ изэгъэжащ. И фIэщ сщIащ жыпIэркъэ-тIэ лIыжьым: дунейр щхьэхуещагъэмрэ напитIыгъэмрэ пэIэщIэ сщIымэ, фIыгъуэ къызэрыдэкIуэнур зэхезгъэщIыкIащ! Ауэ зыгуэр щхьэ къыспимыдзыжрэ – зэрыщымщ. «Жея хъунщ», – жысIащ сигукIэ.
Заул дэкIри, лIыжьым и жейбащхъуэ макъ къэIуащ: – Уи псалъэм пэж куэд хэлъщ, си щIалэ. ИтIани, Iуэху шынагъуэ си гугъэщ зи ужь уихьар. Уи акъыл уитыжкъыми, ари зэхэпщIыхьынкIэ мэхъу уэ. Абы кърикIуэнкIэ хъунур пщIэрэ? Алыхьыращ ар зыщIэр! Уаубыдмэ, уэри сэри ди щхьэр хыдагъэлъхьакъэ!
– Сыт узыщышынэр? СыткIэ дызэрагъэкъуэншэфынур?
– Дызэрагъэкъуэншэфынури? «Апхуэдэ хущхъуэкIэ сату щхьэ пщIырэ? Афиян щхьэ пщэрэ», – жаIэнщи, сэ сагъэкъуэншэнщ. Афиян уефа хуэдэкъэ, гукъабзэ-щхьэкъабзэ ухъуамэ? Хуэдэщ! Аращ цIыхум 86 Адыгэ хэхэс литературэ
иджы къазэрыщыхъунур. ЛIы дукIауэ жаIэнкIи мэхъу, си хущхъуэм узыфэ бзаджэ къыдежьэнкIэ ябжу. ХеящIэм и пащхьэ драшэнщи, дагъэкъуэншэнщ, лъэхъуэщым драдзэнщ.
– Дигу хьэрэмыгъэ зэримылъыр къагурыIуэнкъэ хеящIэм!
– Щыщ къыбгурыIуакъым! ХеящIэракъэ псом япэ дызыгъэкъуэншэнур! ХеящIэм нэхъ щхьэхуещэрэ нэхъ напитIрэ дунейм тет – теткъым! Нэхъ гущIэгъуншэрэ нэхъ тхьэгъэпцIрэ! Нэхъ къанлы! Нэхъ хьэрэмышх! Ди пщэгурыгъыр тхузэраудынщ – къаплъи къэдаIуэ! Ди пIэ дигъэсыжи нэхъыфIщ.
ЛIыжьым уедауэкIэ къыпыпхын щыIэтэкъым. Акъылэгъу сыдэхъуауэ фэ зытезгъэуащ. ЩIызытезгъэуар жейм хезгъэлъэфэн щхьэкIэт, си мурадым сыхущIегъуэжауэ аратэкъым. «НэхулъэфI укъикI-сыкъикI!» – жытIэри, ди щIыб зэхуэдгъэзащ, куэд мыщIэуи лIыжьым и пырхъ макъ зэхэсхащ.
«Ыхьы, хъуащ иджы!» – жысIащ, пщIэнуIамэ, щIэ, игъуэщ. ИтIани, шэч сщIыжащ. Зы лъэныкъуэкIэ уегупсысмэ, цIыху цIыкIум апхуэдэ фIыгъуэ зыми хуилэжьатэкъым иджыри къэс: дунейм и тхыдэм нэгъуэщI гъэзапIэ игъуэтынкIэ хъунут си сэбэпкIэ. НэгъуэщIуи согупсысыжри, нэхъей хъумэ-щэ? ЛIыжьыр жейм хилъэфащ, жеяуэ уедыгъуэнри цIыхугъэншагъэщ. Хущхъуэ зэрылъ къэпыр и щхьэм щIидзащ – къызэрыкIэщIэзгъэкIуэсыкIынури дауэ? Абы сегупсысурэ, жейм сызэрыхилъэфар сщIэжыркъым. Си нэр къыщызэтесхыжам, нэху щат. Iущащэ макъ зэхэсхащ. Си щхьэр изосэри солъагъу лIыжьым пщэдджыжь нэмэз зэрищIыр. Къэпыр спэжыжьэкъым, си Iэр сшиймэ, сылъэIэсынущ. Хуэм-хуэмурэ зызолъэфалIэ къэпыр. ЛIыжьым гу къыслъитэркъым. КъызэхъулIа хуэдэщ: тыкуэным сыщIэцIэфтрэ къэпым илъ хущхъуэр псым хэскIутэмэ, зэфIэкIащ – дунейм зиублэрэкIынущ! Псым сынэжэс закъуэмэ! Къэпыр зэслъэфалIэри, сыкъызэфIэтIысхьащ, лъапэпцIий зысщIри, къэпыр си блэгущIэм щIэзгъэзэгъауэ, тыкуэным сыкъыщIэцIэфтащ.
СыкъызэплъэкIын сошынэ, уэрамым сыдэлъэдащи. СылъапцIэщ, сщыгъри цIыхубз джанэ быхъурщ. Жьыбгъэ хуэдэ сыздэжэм, си щIыбагъкIэ лъэ макъ щызэхэсхащ. СыкъызэплъэкIащ: лIыжьым си ужьыр нихурт. Нэхъри зисчащ, зыщIэзгъэхьакъым лIыжьыр.
Псым сынэсащ, сытми. Къэп щхьэпсыр зэрылъэдащи, солIалIэ. Абы селIэлIэху, лIыжьыр къэсри, зыкъызидзащи, дызоныкъуэкъу. ЛIыжь лъэрызехьэт!
– Делагъэ умыщIэ! Дытеунэхъуэнущ, уанэ мыгъуэр тезылъхьэн! – зелIэж лIыжьым, къэпыр зэпэдубыдащи. Зыкъомрэ дызэрызекъуауэ, къэпыр тIэщIэцIэфтри псым хэхуащ.
Къэпым зыкIэлъидзащ лIыжьым. ЗыкIэлъидза щхьэкIэ, къыхуэубыдыжакъым: къэпыр псым ихьащ.
– Емынэр ди унэм къихьащ! Мы зэхэпщIыхьар сыт? Сэ лажьэ сиIэкъым, уэращ псори зи лажьэр! Аращ хеящIэм яжесIэнур!
ЛIыжьым и фэр пыкIащ, и нэр къыщыпкIын хьэзырщ. Сигу щIэгъуащ лIыжьым.
– Умыгузавэ. Псори си пщэ дызолъхьэж. Уи гугъу зыми къищIынукъым: хущхъуэр псым хэзыдзар сэращ. НакIуэ, тыкуэным дыгъэкIуэж. Алыхьым иухар хъунщ.
ЛIыжьым и Iэблэр субыдри, псы Iуфэм дыкъыIукIыжащ. Дыгъэр къыщIэмыкIами, нэху хъуат. Тыкуэным къэдгъэзэжри, лIыжьыр 87 Адыгэ хэхэс литературэ
плIанэпэм дэтIысхьащ, и щхьэр къыфIэхуауэ: игу фIы щыщIэнт? Гуныкъуэгъуэ естащ, лажьэ зимыIэм лажьэ естащ.
– ЗумыукIыж, – жесIащ лIыжьым. – Уэшхыр блэкIащ, щIакIуэ кIэлъыпщтэжкIэ, сыт и мыхьэнэ?
– Дыбгъэунэхъуащ…
– Алыхьым и гущIэгъур инщ… Уэ тыкуэным ущIэмыкI. Сэ уэрамым сыдыхьэнщи, цIыхум хущхъуэр зыхащIарэ зыхамыщIарэ зэзгъэщIэнщ.
– Сыт тыкуэным щIэзбгъэщIыхьынур? – жиIащ лIыжьым нэщхъейуэ. – Сэри сынэкIуэнущ: сеплъынщ дунейр зэрыхъуам, напитIыгъэмрэ бзитIщхьитIыгъэмрэ, фIеягъэмрэ хьэрэмыгъэмрэ зыхэзына цIыхухэр слъэгъуащэрэт жызори си нэ къокI. Уэри уэ! Iимансыз!
– Тыкуэныр хуэпщI хъурэ! Хущхъуэм щIэупщIэ иIэнущ, цIыхур къызэрыхьынущ тыкуэным! Жэщи махуи! Зи лъэ вакъэ изылъхьэжыфыр къыдэнэнукъым къалэм: псым хэддза хущхъуэмкIэ загъэнщIынукъым – псоми яхурикъун уи гугъэ! Си пащIэр уэзгъэупсынщ, цIыхур къызэремыхьэжьэмэ! Уи хущхъуэр лъапсей хъунущ! Тыкуэныр щызэхуащIыр нобэ хуэдэ махуэ!
– НапIэзыпIэм зыхащIэн уи гугъэ хущхъуэр? Зэман хуейщ. КъинэмыщIауи, хущхъуэр зэран зыхуэхъун къахэкIынри хэлъщ: цIыху псор зэхуэдэкъым. Зым бзитIщхьитIыгъэр зыхинмэ, утыкум къинэнкIэ мэхъу, гужьеяуэ; тынш уфIэщIрэ, игъащIэм убзитIщхьитIауэ напIэзыпIэм гу къабзэ уиIэ хъуныр? Тыншкъым. Щхьэхуещэми къехьэлъэкIынущ: хущхъуэр Iухуэмэ, цIыху щыпкъэ хъунурэ зыкъомрэ гугъу ехьынущ, къыщыщIар къыхуэмыщIэу. Къэрабгъэр хахуэ хъумэщэ? Ежэжьэнщи, лей къезыхауэ хъуар зэтриухъуэнщIэнщ. Ар къыхуадэн: яубыдынщи, тхьэмыщкIэр хьэпсым ирадзэнщ. Хьэпсым ирадзэмэ, и вагъуэр ижакъэ: «Си тхьэмыщкIапIэ щхьэ симысыжарэ, сызезыхуар сыт?» – мащIэрэ къригъэгъыхын уфIэщIрэ? Ахьмакъри губзыгъэ, Iущ хъуауэ добж. «Сэ нэхъ Iущ щыIэкъым, къулыкъу къызэфт!» – жиIэнщи, къэралым ящыхьэнщ, абы къулыкъу IэщIалъхьэмэ, теунэхъуакъэ къэралри цIыхури? Хьэуэ, хущхъуэр сщэнукъым зэкIэ. Псым хэбдза хущхъуэм и кIэм дигъаплъэ: цIыхум ярищIэр тлъагъумэ, тщэнрэ дымыщэнрэ деплъынщ итIанэ. Тыкуэныбжэр згъэбыдэнурэ, уи гъусэу сынежьэнущ. ФIыр ем текIуауэ тлъагъумэ, къэдгъэзэжынщи, тыкуэныбжэр Iутхыжынщ. Ауэ ер фIым текIуэмэ, уэрэ сэрэ къыдащIэнур зыщIэр Алыхь закъуэрщ.
Тыкуэныбжэр игъэбыдэрэ пэт, дзыгъуэр игу къэкIыжащ лIыжьым:
– Лей етхырти: и закъуэу къыщIэднэ хъурэ тхьэмыщкIэр. Дзыгъуэри здетхьэжьэнщ.
Бжэр Iуихри, дзыгъуэм еджащ:
– Шулахь! Си псэр зышхын!
Дзыгъуэр тыкуэным къыщIэжащ, и кIэр ирисауэ.
– Уи хэгъэрей делэм хущхъуэр псым хикIащ, Шулахь. Умыгузэвэж: псори уэ уэщхь хъунущ иджы. Уигу къеуэни къощэни урихьэлIэжынукъым. – Дзыгъуэр лIыжьым и жыпым иригъэтIысхьэри уэрамым дыдыхьащ.
Уэрамым дыдыхьа нэужьщ цIыхубз джанэ быхъур зэрысщыIуам гу щылъыстэжар. Сэ гу зылъыстэжакIэ ягъэ кIынтэкъым, цIыхум заужьрэ уэрамым къыдыхьэмэ, гу къыслъатэнущи, ар нэхъ Iуэхущ.
– Унэм сихьэжынщи, зысхуэпэнщ, – жысIащ. – Мыр фащэ схуэхъункъым. 88 Адыгэ хэхэс литературэ
цIыкIу.
Унэм исхэр къэтэджа щIыкIэтэкъым. Хъарзынэкъэ: си пэшым лъапэпцIийуэ сыщIыхьэжащ, зысхуапэри ахъшэ тIэкIуи къэсщтащ, дэдзыхауэ сиIэти. СыкъащIакъым: пырхъынкIэ ирикъуатэкъым си щхьэгъусэ щIыкIейри си щыкъу анэ жьэхъури. «НэхулъэфI фыкъикI!» – жысIэри бжэр хуэсщIыжащ, лIыжьым и Iэблэр субыдри уэрамым дыдыхьэжащ.
ДомэжалIэ тIури, ди гур щIех. ШхапIэжь цIыкIу гуэр дыщрихьэлIэм, дыщIыхьэри Iэнэм дыпэрытIысхьащ.
– Сыт фи гум нэхъ фIэпихынур? – къыдбгъэдыхьащ зы щIалэ –Джэш лыбжьэрэ къэхьэуэрэ къытхуэхь, – жысIащ. – Хьэмэ нэгъуэщI гуэри пIэпихыну уи гум? – сеупщIащ лIыжьым.
– Псы щIыIэ фалъэрэ щIакхъуэ Iыхьэрэ фIэкI сыхуейкъым, – жиIащ лIыжьым. – ШхынкIэ сыерыщкъым сэ. НыбэхуэфIым сытеплъэ хъуркъым. Уи ныбэм ухуэмысакъмэ, уи щхьэм и зэранщ. Си чэнджэщыращ: шхынкIэ иумыгъэлей – ухущIегъуэжынщ! Уи щхьэр зэрыбгъэтыншынми ухэмыт: щхьэгъэтыншыр щIэх жьы мэхъу, имычэзууэ йохыж дунейм. Уэрамым удэтурэ уешамэ, трамвайм зызэрибдзэнум ухуэмыпIащIэ: уи лъакъуэр есэнщи, узэрамыхьэж хъунщ. МащIэкIэ зигъэнщIын хуейщ цIыхум. МащIэм есэмэ, Тхьэр куэдкIэ зэтам ехъуэпсэнукъым: фыгъуэнэд хъунукъым жыхуэсIэщ. ЦIыхум езым еймрэ хамэм еймрэ зэрегъапщэри, аращ и гуныкъуэгъуэ псор къызыхэкIыр: фыгъуэным фIым ухуишэркъым. Джэш лыбжьэмрэ къэхьэуэмрэ уесамэ, щIакхъуэ гъущэмрэ псы щIыIэмрэ я IэфIыр зыхэпщIэнукъым…
ЛIыжьым губзыгъагъэ зыхэлъ жиIауэ къысщыхъуащ. Сигу къэкIыжащ: цIыхур дэплъейуэ есащ, аращ и лъабжьэ щIэтым и гум щыщIэр щIызыхимыщIэр.
Дедзакъэри дежьэжащ. Газет зыщэ дрохьэлIэ. «Ал-Ахърам» къызощэхури нэкIэ срожэ, дыздэкIуэм. Дунейм ехыжахэм я хъыбархэм соджэ. Си нэIуасэ гуэр къыхэзгъуэтащ хьэдрыхэ кIуахэм: Ибрэхьим Абдел Мутаал. Зи унафэ сыщIэтаращ! Хьэмэ нэгъуэщIым хэзгъэгъуэща? Си фIэщ хъуркъыми, си нэм сыщIоIуэтыхьри иджыри зэ сыкъоджэ. Хьэуэ, хэзгъэгъуэщакъым. Си гуапэу сигу къызогъэкIыж лэжьапIэм сыкъыщыIуигъэкIыжым щыгъуэ сызэрещар: «къэрабгъэри», «шыдри», «къыдырри» къыхуэзгъэнакъым! Сещами, цIыху икIэ дыдэтэкъым Ибрэхьим Абдел Мутаал, мыщихъми. Пэжщ, фадэм пищI щыIэтэкъым, узынши хуэдэт, и ныбжьи хэкIуэтатэкъым – имычэзууэ лIащ. Фадэм ихьагъэнщ, и хьэдрыхэ нэху ухъу! АпхуэдизкIэ сигу щIыхьати, си нэпсым къызэпижыхьащ, газетым сыздеджэм. ЛIыжьыр къызэупщIащ:
– Сыт къыпщыщIар?
Си нэIуасэ зэрылIар жесIащ, сахуэгузавэмэ сызэримыжагъуэр гурызгъэIуащ: хьэдагъэм дахыхьэрэ дыуэ тщIыкIэ сыт къэхъун?
– Сэри сыныбдэкIуэ хъун? – къызоупщI лIыжьыр.
– Сыт щIэмыхъунур? – жызоIэ. – Я гуапэ хъунщ, ар хабзэщ, дыдыхьэнщи, дахуэгузэвэнщ. Дауэ дыблэкIын?
Мэрем махуэт. Пщэдджыжьыр сыхьэтибгъум нэсащ. Дунейм ехыжа тхьэмыщкIэр ал-Мунирэ хьэблэм дэсащ, зы сыхьэт хуэдэкIэ дынэсынущ. Трамвайм дитIысхьауэ, цIыхум дакIэлъоплъ, дакIэщIодэIухь. Сымаджэм мастэ хэзыIуа дохутырым дрещхьт тыкуэнтет лIыжьымрэ сэрэ: узыр щыувыIэнум дыпоплъэ, хущхъуэ етхьэлIауэ.
АрщхьэкIэ гу зылъытта щыIэкъым. Псори зэрыщытащ. Кондук- 89 Адыгэ хэхэс литературэ
торри зэрыкондукторащ: зэрышхыдэбэIущ, зэрыкIуэцIрыкъуэжьщ. Трамвайм ис цIыхухэри зэрыщытащ: хэт щэныншэщ, хэт хьэлыншэщ, хэт щIыкIейщ, хэт щхьэгъавэщ, хэт жьэмейщ. Трамвайзехуэми зихъуэжакъым: зэрыхьэрэмыжьщ, цIыхур щетIысэхынум пэплъэркъым, трамвайм зрырегъэчри, цIыхур зыр зым ирегулI, къыщигъэувыIэкIи аращ, «жьыкъ!» жиIэу къигъэувыIэнщи, трамвайм исри итри зэтоджалэ, езы жьэхъужьыр къахокIие, бзаджэ къатретхъуэ. ЖыпиIэбэр зыхуейр аракъэ: узэплъэкIыу укъызэплъэкIыжыху, уи бохъшэр ягъэкIуэсэнущ. КIэщIу жысIэмэ, зым и хьэли зыхинакъым. ПсыхэкIуадэ хъуауэ пIэрэ ди хущхъуэр? ЛIыжьым сохъуцацэ:
– Хущхъуэр сэбэп хъуауэ гу лъыстэркъым.
– Укъытримыч! Къэпыр зыхэбдза псыр бжьамийкIэ къалэм къэсын хуейщ. Къэса хъункъым иджыри, псыр яIухуакъым. ЯIухуэмэ, зэрыхъум еплъ!
Атабэ дынэсри, нэгъуэщI трамвай дитIысхьащ, Къаср ал-Айни уэрамым дытехьа нэужь, трамвайм дыкъикIри лъэсу дежьащ. Ал-Мунирэ хьэблэм дыдыхьауэ, гъы макъ зэхэсхащ: хьэдэ зэрылъ унэм дынэсащ. ПщIантIэм шэтыр щызэфIадзатэкъым дыщынэсам – дыкъепэсэуащ.
ЛIам и Iыхьлыхэр пщIантIэм дэтщ, нэщхъейуэ, зэIущащэу; цIыхубзхэр зэщIогъуагэ, я хьэдагъэщ. ПщIантIэм щызэхэтхэм хьэдэщIэлъхьэм я тетыр яхэслъэгъуащ. ЛIам и Iыхьлыхэм нэхърэ нэхъ нэщхъейт ар.
Куэбжэм деж дыщытыху, шэтырыр зэфIадзащ. Тыкуэнтетым сэрэ пщIантIэм дыдыхьэри, шэтырым и зы плIанэпэ зыдэдгъэзэгъащ. Унэм гъы макъыр щызэпыуркъым.
– Сыт и цIыхугъэт дунейм ехыжа тхьэмыщкIэм? – къызэупщIащ – Нэхъ цIыхуфIрэ нэхъ Iущрэ уигъэлъыхъуэнт!
СщIэркъым и фIыцIэ щIыжысIар. Дунейм ехыжам и цIэ IейкIэ ипIуэ зэрымыхъунурагъэнщ.
Шэтырым цIыхур щIэз хъуащ. Си лэжьэгъуа куэди яхэслъэгъуащ шэтырым щызэхэтIысхьахэм. Я щхьэ къыфIэхуауэ зэхэст си лэжьэгъуахэр. Я адэ лIауэ къафIощI жыпIэнщ. «Узыгъуэр угъуэт! Уи гъащIэр кIэщI ухъу, ямылъагъужын!» – мащIэрэ ираутIыпща а псалъэ жагъуэхэр Ибрэхьим Абдел Мутаал! Ящыгъупщэжащ зэрыраутIыпщар.
Уфауэ, нэщхъейуэ зэхэсщ цIыхур. Ягу хэщIауэ фэ зытрагъэуащи, дыуэ щащIкIэ щIагъуж: «И хьэдрыхэ нэху ухъу!» «И гуащIэ еблакъым игъащIэм!» «ГущIэгъу хэлъащ!» «И псалъэ жагъуэ зэхэтхакъым!» Щихъщ жыпIэнт дунейм ехыжар.
СыхьэтипщIыр йокIуэкI. Дыгъэр гуащIэ хъуащ. ЦIыхум пщIэнтIэпсыр къожэх. УнэIутхэр къытхыхьащ. Лагъэшхуэ яIэщIэтщ унэIутхэм. Лагъэм псы зэрыт Iэгубжьэ изщ. Псы яхуэлIащ псоми – иракIых. Тыкуэнтет лIыжьымрэ сэри псы Iэгубжьэ зырыз дефащ. ЛIыжьыр си лъакъуэм къытеуващ. Къызоплъ:
– Псыр дауэ къыпщыхъуа?
– Псы щIыIэфIщ, дзэм дохьэ.
– НэгъуэщI зыхэпщIакъэ?
– Сыт зыхэсщIэнур?
– Сыту угукъэкIыншэ уэ! Нил хэпкIа хущхъуэр псым зэрыхэкIуэщIар зыхэпщIэркъэ?
– Уэ зыхэпщIа? 90
тыкуэнтет лIыжьыр. Адыгэ хэхэс литературэ
– ЗыхэзмыщIапIэр иIэ! Си хущхъуэр сцIыхужыркъэ сэ!
Си щIыфэр тхытхауэ къысфIэщIащ, тыкуэнтетым ар щыжиIэм. ПщIантIэм дэтхэми дэсхэми сакIэлъоплъ – дауэ защIрэ? ФэрыщIыгъэр зыханмэ, сыт къехъулIэнкIэ хъунур? ЦIыхур зэщIэтэджащ асыхьэтым, я щхьэр ягъэщхъ, загъэщIыкIафIэ. ПщIантIэм уэзирыр* къыдыхьауэ арат. Езы уэзир дыдэр! Къыдыхьэри жьантIэм дэкIуэтащ; тахътэм итIысхьауэ зрегъэщIеикI. Пащтыхь тахътэм итIысхьа фIэкIа пщIэнтэкъым!
Уэзирым нэщхъеифэ зытригъэуащ, и Iэ ижьымкIэ иIыгъа хьэмкIутIей башыр и Iэ сэмэгум IэщIилъхьащ, и бгъэ жыпым къиплъ дыщэ сыхьэтыпсыр зэригъэзэхуэжри, и пщэр хишащ; и нэкIум дагъэ къивыкIауэ, цIыхум яхоплъэ, шыгъажэм яхэплъэ хуэдэ. ПщIантIэм щызэхэти щызэхэси я нэ уэзирым трагъэкIыркъым, и цIэр жаIэ зэпымыууэ, и къулыкъум топсэлъыхь, уафэм къеха гуэр хуэдэ зэпаплъыхь. Уэзир я щыпэлъагъущ жыпIэнт, щхьитI зыфIэт, IиплIрэ лъакъуиплIрэ зыпыт телъыджэ гуэр къахыхьа фIэкIа пщIэнтэкъым.
Езы уэзирми гу лъитащ, дауи, цIыхум я нэр къызэрытрамыгъэкIым: и бгъэр нэхъри къригъэкIри, и пэр дригъэзеящ, гуэгушыхъу хуэдэ. – Хущхъуэр псым хэкIуэщIауэ жыбоIэ-тIэ? – тезгъазэри сеупщIащ тыкуэнтет лIыжьым.
– ЖызоIэ.
– Плъагъуркъэ зэрызыхамыщIар: яхэплъэт.
– УмыпIащIэ жысIакъэ! УмыпIащIэ! Си хущхъуэр щIэх зыхэпщIэм щыщкъым. КъинэмыщIауи, уэзирыр псы ефакъым иджыри.
Уэзирым псы къыхуахьащ. Зы Iэгубжьэ игъэщIеящ уэзирым. Дакъикъэ зытхух дэкIащ. Си нэр къихуауэ, зызоплъыхь. ЦIыхухэм я нэкIум зихъуэжын щIидзауэ къысфIэщIащ, сащыпкърыплъыхьыIуэм.
ЦIыхур зэщIэгъуэгащ: хьэдэр унэм къыщIахырт. Дунейм ехыжам и Iыхьлыхэр уэзирым бгъэдэлъэдащ, и Iэблэр яубыдри, шэтырым къыщIашащ. Адрейхэри зэщIэтаджэри уэзирым бгъурыуващ.
Кхъаблэр унэм къыщIахащ. Шордакъым къиувауэ, цIыхубзхэм залIэж, зафыщIыж, хьэдэр ягъей. Фызабэ хъуаращ езыгъэлеипэр. «Фыз напэншэкIэ» зэи къеджакъым жыпIэнщ и лIыр, абы зэрызифыщIыжыр плъагъумэ! Дапщэрэ къысхуэтхьэусыха Ибрэхьим Абдел Мутаал: «Си фызыр напэншэщ, бзитIщхьитIщ, жьэмыгъуэщ!» – жиIэурэ! «И щхьэгъусэм пцIы трилъхьэу щытагъэнщ», – жысIащ сигукIэ, фызым зэрызифыщIыжыр, игу зэрыхэщIыр щыслъагъум. АпхуэдизкIэ игу щIыхьауэ къригъэгъыхырти, си гугъащ: «Шордакъым къилъынурэ, и лIым и хьэдэм зытриубгъуэнущ тхьэмыщкIэм!» Фызым щIичэртэкъым:
– Имычэзууэ усIэщIэкIа мыгъуи! Си дунейр къыстеункIыфIэжа мыгъуи, дыдыдыд! Сыт мыгъуэр си махуэ, сыт мыгъуэр си дуней иджы сэ! Дыдыдыд!
Гъым-бжэуэрэ, зэуэзэпсэу пичащ фызым. Хьэдэр къыфIэIуэхужакъым, мэлыр зыукIа унэIутым IэщIэлъ сэ лъызащIэр щилъагъум. Мэлыр хьэдэм и пащхьэм щыфIибзри, унэIут Iэпщацэр иувыкIыжат, сэр IэщхьэкIэ илъэщIыжурэ.
– Ей! – еджащ фызыр мэлыр фIэзыбза унэIутым. – Фэм хуэсакъ! Унэ лъэгум изубгъуэнущ фэр! КъыбгурыIуакъэ бжесIар?
И нэпсыр щIилъэщIыкIыжри, фызым къыщIигъужащ:
– Мэлыр зэIыпхмэ, зы Iыхьэ цIыкIу сфIэбгъэпщкIунщи, усIэщIэкIуэдэнщ! Жьэнфэнми ныбапхъэми уахэмыIэбэ! КIэтIий гъум-
*Уэзир – министр. 91 Адыгэ хэхэс литературэ
ми уемыIусэ – тхьэмщIыгъуныбэрэ жэрумэрэ сщIынущ! КIуэцIым щыщ къытлъигъэсу щытакъым щIым щIыхьэжа джаурыжьым! ЗызгъэнщIыху сыхэшхыхьынщ иджы!
Мэлыр зыукIа унэIутым унафэ хуищIри, кхъаблэм къеувэкIахэм яхэплъащ фызыр. Фызым и псалъэр шэуэ къатехуауэ, зэхэувэжат цIыхур, я щхьэр къаIэтын шынэу. Фызыр къахэкIиящ:
– Щхьэ фызэхэувэжа, джэп фщIы хуэдэ? ИгъащIэкIэ къыздимыгъэзэжынум фхьы ар! Си фэр ириха мащIэрэ емынэунэ хъуным! Сяпэ ищакъэ! Хуэфащэр къыщыщIащ! Къэхьпэм къакIэлъиджэдыхьын фIэкIа Iуэху иIакъым ямылъагъужыным! Ди гъунэгъу фыз нэгъунэ яхухэтащ. Гу лъызмыта и гугъэщ. МащIэрэ жесIа: «Ибрэхьим! УлIэмэ, ущIэслъхьэжынкъым – къэхьпэм къакIэлъумыкIухь!» – жысIэурэ! СызэрыдэкIуэ лъандэрэ зы махуэ сыдэтыншакъым. Алыхьыр къиуэ мыбы сыкъезытам! Мыбы сыкърамытатэмэ, Шэхьид срищхьэгъусэтэкъэ иджы! Дыху зыщэ сондэджэрыращ жыхуэсIэр! ЛIы ухуеймэ, мис ар лIыщ! Ефхьэжьэ жыхьэнмэм кIуэным и хьэдэр! Дэфх си пщIантIэм! И мащэр куууэ къэфтI! МащIэрэ трихакъым си напэр, мащIэрэ къызэщакъым: «Уфызыжьщ! Уутхъуащ!» – жиIэурэ! Дэнэ къикIауэ сыфызыжь сэ, утхъуакIэ узэджэнур сэра? Къызимыпэс щыIакъым – сцIыхужыркъэ сэ ар! Къулыкъу къызэрыратаращ згъэщIагъуэр! Къулыкъу зезыхьэфым ящыща ар? Къэхьпэрэ фадэрэ фIэкIа къыфIэIуэхуа щыIэкъым!
Абы нэсри, фызабэм и бзэр пичащ, жьыр къыпиубыда хъунти. Фызабэм и сэмэгурабгъумкIэ щыт цIыхубзыр къытхэкIиящ итIанэ:
– Мы тхьэмыщкIэм жиIауэ хъуар пэж зэфэзэщщ! Сэри къыскIэлъиущыхьащ щIыкъатиблкIэ щIыхьэным! Зымахуэкъэ, шылэ бостеяпхъэ къэсщэхуауэ, тыкуэныбжэм сыщриубыдар! Зымахуэщ! Ямылъагъужын!..
– Хъэтиджэ ебгъэбза бостеяпхъэра жыхуэпIэр?
– Аращ!
– Дапщэ пIихар Хъэтиджэ?
– Фунтитху!
– ЛъапIэIуэщ!
– ЛъапIэщ жыхуиIэр! Лъапсейщ!
– Мыгъуэ хухъу! ДяпэкIэ иумыгъэбз абы! Сэ бостей зэзгъэдым апхуэдиз сIихыркъым.
– Дапщэ пIихыр?
– Фунтищрэ хъурыщэ плIыщIрэ.
– Ауэ хуэдэщ! Сэри сыбгъэцIыхуркъэ а дэрбзэрыр. УзгъэфIэжынт.
– УэзгъэцIыхунщ, зы бостеяпхъэ къысхуэпщэхунумэ.
– Къыпхуэсщэхунщ. Шылэ бостеяпхъэ жумыIэмэ.
– ЖысIэнкъым. Батисми содэ.
Фызабэр батис бостеяпхъэмкIэ арэзы хъуащ.
– Уэри жэрумэм сыхыумын. Сыхэбнмэ, игъащIэкIэ сщыгъупщэжынкъым!
– Дауэ ухэзнын: гъунэгъу Iыхьэ ныпхуезгъэхьынщ.
ПщIантIэм хьэдэ зэрыдэлъыр ящыгъупщэжащ шордакъым ит цIыхубзхэм, бостеяпхъэкIэ яублэри Iупэщыхуэм нэсащ – зи щхьэфэ имыIэба къагъэнакъым. Дэ ди жьэр Iурыхуауэ дызэхэтщ, хьэдэм дыкъеувэкIауэ. Шордакъым ит цIыхубзхэм ящыщ зым уэзирым гу къылъитащ.
– Мори дэнэ къикIа гуэгушыхъу? – жиIащ цIыхубзым, и Iэр уэзи- 92 Адыгэ хэхэс литературэ
рым дежкIэ къишийри.
«ЦIытхъ-пIытхъ!» – къыщитхъащ дыуэщIым дэтхэр. Уэзирым тхьэмбыл-тхьэмщIыгъу зэкIэрыщIа къраутIыпща къыщыхъуа хъунщ.
Уэзирым сеплъащ: пщIэнтIэпсыр къожэх, зехъунщIэ:
– Мы шыдым щхьэкIэ сыт гугъу зыщIедгъэхьыр? Хуабэм диукIащ! Алыхьым къыхуимыгъэгъукIэ! Хъыбар дывгъэщIэххэн хуеякъым: кхъэм флъэфрэ мащэм ивдзамэ, зэфIэкIат.
И пIэм изэгъэжыркъым уэзирыр, хьэпIацIэкIэ хъуами ярейщ. Зы цIыхуи къеплъыжыркъым, и Iуфэлъафэр сыхьэт ныкъуэ и пэкIэ къажыхьауэ пщIэжынукъым.
– Уэ ныбэкъыр щхьэ укъытричрэ? – къыхуилъащ уэзирым къулыкъущIэ дэфыщIейхэм ящыщ зы.
– Си маршынэр дэнэ щыIэ? Си маршынэр!
– ЗумылIэж: уи маршынэр куэбжэм деж щытщ. Укъытричмэ, кIуэ! Куэбжэм унэсыжыфынукъэ?
Сыт ищIэжынт уэзирым: и щхьэр дихащ пщIантIэм. Зы цIыхуи кIэлъыкIуэтакъым, шоферри къыпежьакъым: маршынэм жейуэ илъщ.
Зырыз-тIурытIурэ зэбгрокIыж цIыхур. ПщIантIэм щыдэкIыжкIэ, Ибрэхьим Абдел Мутаал и хьэдэм къыхуоплъэкIри къоубжьытх:
– ЩIапIэщIэлъадэ ухъу! Хьэрэм мащIэ пшхакъым!
– МащIэрэ сIихакъым щIыхуэ! Зы хъурыщэ къызитыжакъым!
– Уи хьэдрыхэ кIыфI ухъу! ЩIыкъатиблкIэ ущIэукIуатэ!..
ЦIыхур зэбгрыкIыжри, пщIантIэм дэ щыращ къыдэнар: тыкуэнтет лIыжьыр, дзыгъуэр, сэ. ЦIыхубзхэри шордакъым икIыжащ. Хьэдэр пщIантIэм дэлъщ. ЩIалъхьэжынукъэ мыр? Хэт щIэзылъхьэнури? ЩIэзылъхьэнур зэбгрыкIыжащ.
УнэIутым дзыхь трищIэ хъунтэкъыми, Ибрэхьим Абдел Мутаал и фызыр шордакъым къихьащ:
– Ей, мэлыр зэIыпха? ЗэIыпхамэ, кIуэцIфэцIыр мыдэ къэхь!
ПщIантIэм дэлъ кхъаблэм гу лъитащ фызым:
– Иджыри къэс щIалъхьакъэ мыр? ПщIантIэм дэкIын и мурадкъым ямылъагъужыным! – УнэIутхэм еджащ. – Хъурыщэ тIощI-тIощI фэстынщ, мор кхъэм фхьырэ щIэфлъхьэмэ!
Кхъаблэр къапхъуэтащ унэIутхэм. Куэбжэм щынэсым, фызым кхъуэщын ныбэф къриутIыпщащ и лIым и хьэдэм:
– ЩIапIэщIэлъадэ хъун!
Тыкуэнтет лIыжьым и щхьэр игъэкIэрэхъуащ:
– Хущхъуэм къыщIигъэщащ. Дгъэунэхъуащ цIыхур! Гум илъыр фадэм къреху жыхуаIэращ.
– ЛIот-тIэ узыхуейр? Аращ яхуэфащэр. Хущхъуэм къыщIигъэщмэ, зацIыхужынщ. Зэрынапэншэр ялъагъужмэ, цIыхугъэ зыхалъхьэжынкIэ мэхъу. ДумыгъэпIащIэ.
Сыхьэт пщыкIуз хъуащ.
– Дэнэ нэмэз щытщIынур? – къызэупщIащ тыкуэнтет лIыжьыр. – Нобэ мэремщ, жумэщ.
– Нобэ мэрем? – сщIэжыххэртэкъым.
– Мэремщ. Жумэ нэмэз пщIыркъэ?
– СощI. Нобэ сщIынукъым.
– Сыт щхьэкIэ?
– Сощхьэх.
– Умыщхьэх. 93 Адыгэ хэхэс литературэ
уазым.
Сыкъытригъэхьащ: «Жумэ нэмэзыр блэбгъэкI хъунукъым, гуэныхьщ», – жери.
– Хъунщ, уи хьэтыркIэ сщIынщ. ФIы къытхудрекIуэ. – Дэнэ щытщIынур?
Си гугъащ жесIэн: «Уэ нэхъ къыщыпщтэм!» ИтIани, сегупсысыжри, сигу къэкIащ: цIыху куэд зэкIуалIэ мэжджытышхуэ гуэрым щытщIамэ, нэхъыфIт. Апхуэдэ мэжджыт ас-Садд уэрамым тетти, абы дыкIуащ. Ди вакъэр зылъыдгъэпкIри, мэжджытым дыщIыхьащ, псы къызэрыж бжьамийм хьэмбыIуу детIысылIэри андез тщтащ.
Мэжджытым цIыхур щIэзщ. Нэмэз ящIри, нэмэзлыкъым къытенауэ, зэчыр жаIэ, Iущащэурэ, я нэр яуфIыцIарэ я щхьэр ягъэсысу.
Мухьэрэбым лIыжь жьакIэху къиуващ – хьэтибыр*. Си тхьэкIумэр згъэкIащ: «Хьэтибым и уазым седэIуэнщ, сыту фIыт!» – жысIэри. Тыкуэнтет лIыжьым сыкIэщIэуIуащ:
– Ди псым щыщ IухуагъэнкIэ хъункъэ хьэтибым? ДегъэдаIуэт и Ди псым щыщ Iухуар пэжмэ, хьэтибым игу имылъ жиIэнукъым, фэрыщIыгъэм пэIэщIэ хъуащи.
– Жэмыхьэт! – къыщIидзащ хьэтибым и уазыр. – НэщI мазэр къоблагъэ. Фыхуэхьэзыр нэщI мазэм? НэщIыр борш къытщищIащ, фыхэмышхэ! Дыгъэр къыщыщIэкIым къыщыщIэдзауэ дыгъэр щыкъухьэжым нэсыху дынэщIын хуейуэ къыттохуэ муслъымэным! Ухэшхэмэ, гуэныхь пылъщ, пшыныжыгъуейщ!
Хьэтибым и псалъэр зэпигъэуащ, и Iэм IэщIэлъ тхылъымпIэ кIапэр зэхиушкIумпIэри хыфIихуащ, и нэр игъэупIэрапIэщ, и жьэр иущIри жэмыхьэтым къахэплъащ. «Ыхьы! – жысIащ сигукIэ. – Ди псыр Iухуауэ къыщIэкIынущ, аращ тхылъымпIэр щIыхыфIихуар! ЗигъэфэрыщIыжынукъым!»
– Уа, жэмыхьэт!
Щым хъуащ нэмэзлыкъым тес жэмыхьэтыр. Бадзэ лъэтамэ, зэхэпхынущ. Я тхьэкIумэ ягъэкIауэ, поплъэ хьэтибым и уазым.
– Уа, жэмыхьэт! Молэ гуэр псэуащ, абы и хъыбарыр фщIэуэ пIэрэ фэ? «Афиян уефэныр гуэныхьщ» жызыIа молэращ жыхуэсIэр?
– ТщIэркъым! – жаIащ языныкъуэм.
– ДощIэ! – жаIащ адрейхэм.
– Ягъэ кIынкъым, – жиIащ хьэтиб лIыжьым. – ЗымыщIэр фыкъедаIуэ… Жылэ гуэр афияным дихьэхат, жаIэ. Я цIыкIуи я ини ефэрт афиян, абы гуэныхь зэрыпылъыр зыщагъэгъупщауэ. Мэрем махуэм жумэщI зэрыхьащ жылэр. Молэр къахэувэри, къажриIащ: «Афияным фитхьэкъуащ, абы гуэныхь зэрыпылъыр фщIэркъэ?» Молэм зи гугъу ищIыр къагурымыIуафэ зытрагъэуащ жылэм: «Сыт афиян? Сыт ар зищIысыр?» Жылэм ар щыжаIэм, молэр и сарыкъым дэIэбащ, афиян IэшкIэ къыдихри жылэм къаригъэлъэгъуащ: «Мис мыращ афиян жыхуаIэр, иджыри къэс фымылъэгъуауэ ара?»
Мэжджытым щIэс жэмыхьэтыр зэщIэдыхьэшхащ. Зэтесабырэжыху пэплъэнут хьэтибыр, абы нэмыс щIыкIэ зылI къыщымылъэтамэ.
– ЕмыкIущ! Мэжджытым шыпсэ щыжыпIэ хъурэ?!
– ЕмыкIущ жыпIа? – лIым хуилъащ хьэтиб лIыжьыр. – Мэжджытым ущыгушыIэ хъунукъэ? Гуэныхь хэлъ абы, ы?
– Мэжджытым нэмэз щащI, тхьэ щолъэIу, шыпсэ щыжаIэркъым, щыгушыIэркъым! – къыпэрыуэжащ лIыр. *Хьэтиб – уаз зыт; проповедник. 94 Адыгэ хэхэс литературэ
– УгушыIа нэужь, тхьэ уелъэIу щIэмыхъунур сыт? Хъунукъым жызыIар хэт? – идакъым хьэтибым. – ГушыIэр къызэрыIукIыр ди гущIэракъэ? Ди гущIэм нэмысмэ, уазми мыхьэнэ иIэкъым! ПсэкIэ зыхэдмыщIэмэ, фэрыщIыгъэщ!
– Тхьэм деж нэмысын псалъэщ къыджепIэр!
А псалъэр къезыутIыпща лIым еплъыххакъым хьэтибыр, и гур ятригъэзэгъащ и пащхьэ исхэм:
– Зи гугъу фхуэсщIа молэм сыт и лажьэ? Лажьэ зиIэр фэращ! Ара зыщыдыхьэшхын хуейр? Хьэмэ хэт? Хэт жызоIэ? Фи напIэ къевгъэлIыхауэ, си пащхьэ фисщ. Фэ фефэркъэ афиян? ФефэкIэ щысIуэжынщ! Молэм и сарыкъым афиян къыщIыдихар сыт? Фэ фхуэдэ тхьэгъэпцIхэр къиумысын щхьэкIэщ! Дапщэрэ вжесIа: «Афиян фемыфэ, гуэныхь пылъщ, Алыхьым хьэрэм ищIащ афияныр!» – жысIэурэ? ФыкъызэдэIуа? Сищхьэуз фыкъызэдэIуащ! ФыкъызэдэIуатэмэ, мэрем махуэ къэс стынт уаз? Зы жумэ нэмэзи блэзгъэкIыркъым фи тхьэкIумэр сымыIуантIэу: «Афиян фемыфэ! Алыхьым хьэрэм ищIащ афияныр!» Алыхьым и ней къыщыхуэнущ афиян ефэми, хьэрэм зышхми, дыгъуэми, тхьэмыщкIэм зи щIыб хуэзыгъазэми, зи гум Iей изылъхьэми, фыгъуэми, нэпсейми! Си пащхьэ фыкъитIысхьэрэ нэмэз фщIыкIэ, къыфхуэгъу фи гугъэ фи гуэныхьыр? Къыфхуэгъуркъым! Къыщыфхуэгъунур а псор зыхэвнрэ Алыхьу зи закъуэм фелъэIумэщ. Афиян ефэм, хьэрэм зышхым, пцIы зыупсым, дыгъуэм, нэпсейм, фыгъуэнэдым, тхьэмыщкIэм зыщIэзымыгъакъуэм я нэмэзыр къабыл ищIыркъым Алыхьым! Нэмэз фщIырэ мэжджытым фыщIэкIыжакъэ – афиян фефэни, дыгъуэни, фыгъуэни, хьэрэм фшхыни, пцIы фупсыни щывгъэтыркъым! Си уазыр фи зы тхьэкIумэмкIэ йохьэри адреймкIэ къокIыж, сызэхэфщIыкIыркъым, фыкъызэдаIуэркъым! Си уазым фыхуэныкъуэ фэ? Фызэрыхуэныкъуэ слъагъуркъым! Аращ нобэ тхьэ щIэсIуэр: игъащIэкIэ афIэкIа зэхэфхыжынукъым си уаз! ПсыхэкIуадэщ фэркIэ си уазыр, псыхэкIуадэщ!
Ар жери, хьэтиб лIыжьыр мухьэрэбым икIыжащ.
Дэри дыкъыщIэкIыжащ мэжджытым. ЦIыхур зэбгрыкIыжащ, зым и щIыб зыр иплъэрэ я Iэр я щIыбагъкIэ щызэрыдзауэ.
– Дауэ къыпщыхъуа? Сыт цIыхум я щхьэр къыщIыфIэхуар? – сеупщIащ тыкуэнтетым, уэрамым дыкъыдыхьэжа нэужь.
– КъыщIыфIэхуар пщIэркъэ? Ди псым щыщ яIухуати, заумысыжащ, аращ я щхьэр къыщIыфIэхуар. Пэж къажриIащ хьэтибым, я нэр ирищIащ! ДяпэкIэ еплъ зэрыхъум: афиян ефэжынукъым, нэпсеижынукъым, фыгъуэнэдыгъэри фэрыщIыгъэри зыханынущ. Аращ ярищIэнур ди хущхъуэм!
Къэблэ уэрамым дынэсауэ, шэтырышхуэ дрихьэлIащ.
– Мыбыи я хьэдагъэ хьэмэ я хьэгъуэлIыгъуэ? – къызэупщIащ тыкуэнтет лIыжьыр.
ХьэгъуэлIыгъуэм ещхькъым: нып къуэлэнпщIэлэни шэрыб зэмыфэгъуи тлъагъуркъым. Гъы макъи гъыбзи зэхэтхыркъым – хьэдагъэкъым абы щыгъуэ.
– ХьэдагъэнкIи мэхъу, – жысIащ сэ. – Ди псыр ирафамэ, я хьэдагъэми, гъынукъым.
– Арагъэнщ, – акъылэгъу хъуащ лIыжьыр.
Зы щIалэ щхьэфэкъу пкIэлъейм теувэри, шэтыр натIэм тхылъымпIэшхуэ кIэриIулIащ. ТхылъымпIэм тетхам дыкъеджэри, къыдгурыIуащ дыкъызрихьэлIар зэрымыхьэдагъэр. «Ди кандидатым 95 96
щхьэ зэрышхрэ?
Адыгэ хэхэс литературэ
хуэдэ вгъуэтынкъым! Ди кандидатым Iулъхьи хэзагъэркъым, пцIыи иупсыркъым! Ди кандидатым щхьэкIэ Iэ фIэт! Абдел Уэхьид Iэмин щхьэкIэ Iэ фIэт!» Арат тхылъымпIэм тетхар. Шэтырым хэхакIуэхэм я зэIущIэ щокIуэкI жыпIэркъэ-тIэ!
ПкIэлъейм тет щIалэ фэкъум зелIэж:
– Абдел Уэхьид Iэмин хуэдэ вгъуэтынукъым, жылэ! Хьэрэм ишхакъым игъащIэм! Iулъхьэ зригъэкIуэлIакъым! Абдел Уэхьид Iэмин хэдвгъэх мэджлисым*. Шэс сохьэ фыкъимыгъэщIэхъункIэ! ИгъащIэкIэ фыкъигъэпцIэнукъым, фи жыIэм фIэкIынукъым, и пщэм дэфлъхьэр и хьэлъэщ! Абдел Уэхьид Iэмин мэджлисым хэфхмэ, фыщIегъуэжынукъым, фигъэунэнущ, зэрыхэфхам фыщыгуфIыкIыжынщ, жылэ!
– Сыт абы жиIэр? – къызэупщIащ тыкуэнтет лIыжьыр.
ЛIыжьым жэуап езмыт щIыкIэ, уэрамым и сэмэгурабгъумкIэ макъ икIа гуэр къыщыIуащ:
– Мэджлисым хэфхынур Зейнэхьэм Хьэтхьэт-пащэщ! Фыщымыуэ, жылэ! НэгъуэщI хэфхмэ, фыщыуащ, фыщIегъуэжынщ! Зейнэхьэм Хьэтхьэт-пащэ хуэдэ вгъуэтыжынкъым, фызэхищIыкIынущ, фи гум къишхыдыкIынущ, мэджлисым къыщыпсэлъэн хъумэ! ЦIыху губзыгъэщ, щIэныгъэ бгъэдэлъщ, гущIэгъу иIэщ! Зейнэхьэм Хьэтхьэтпащэ щхьэкIэщ Iэ щIэфIэтынур, нэгъуэщIым щхьэкIэ фIэтмэ, фыщIегъуэжынщи, фыIэбэмэ, фылъэIэсыжынкъым!
– Сыт къэхъуар? Иджы хэхыгъуэ? – къызэупщIащ тыкуэнтетыр.
– Мэджлисым щыщ зы лIыкIуэ дунейм ехыжащ, абы и тIысыпIэращ щIызэрышхыр, зэпаубыдауэ. Зыри къикIынукъым я Iуэхум.
– Сыт къыщIимыкIынур? – къызэплъащ лIыжьыр. – КъимыкIынумэ, – ТIысыпIэр зылъысынур белджылыщ.
– Хэт?
– Раис-уэзирым** и малъхъэращ зылъысынур. Модрейхэр лейуэ зэрошх.
ЩIалэ фэкъур пкIэлъейм къелъэжащ. Дыкъыщилъагъум, къыдбгъэдэлъадэри ди Iэр къиубыдащ:
– Фыкъеблагъэ! Фыкъеблагъэ! ФыныщIыхьэт шэтырым: фи псыхуэлIэ ивгъэкIынщ! ФынакIуэ!
Шэтырыбжэм зы лIыжь цIыкIу къыщытIущIащ: лагъэ IэщIэтщи, лагъэм псы кхъуэщын итщ. Псы IэфI кърагъахъуэри къыдатащ:
– Абдел Уэхьид Iэмин узыншагъэр тхьэм кърит! Абдел Уэхьид Iэмин и хьэтыркIэ фефэт! Зейнэхьэм Хьэтхьэт-пащэ и унагъуэбжэр хуиущIыж!
Псы дефэри детIысэхащ, пщIэнтIэпсыр етлъэщIэкIащ. ЩIалэ фэкъур къыдэлъэIуащ:
– Зывгъэпсэху, хуабэвэхщ, дыгъэ гуащIэм фыхэмыхьэж иджыпсту. Езы бэчри къэсынущ зы дакъикъэ-дакъикъитIкIэ. Фи нэкIэ флъагъунщ Абдел Уэхьид Iэмин фIэкIа мэджлис тIысыпIэр зыхуэфащэ ди хьэблэм зэрыдэмысыр!
Дешати, заулкIэ дыбауэми ди жагъуэтэкъым. Шэтырым дыздыщIэсым кIий-гуо макъыр ди тхьэкIумэм икIыркъым: «Нэхъ зыхуэфащэ къигъэщIакъым!..» «Iулъхьэ хэзагъэркъым!.» «Хьэрэм ишхакъым игъащIэм!..» «.И унагъуэбжэр хуиущIыж!» «ПцIы имыупсмэ, ишхыр и дзажэм дыхьэркъым!..»
Дыбэуащ, нэхъ дыщIэгъущхьэжаи хуэдэщ. КIий-гуом ди щхьэр иу-
*Мэджлис – парламент.
**Раис-уэзир – премьер-министр. Адыгэ хэхэс литературэ
дэгуащи, кIэбгъу зэрызытщIыжыным дыпылъщ. ЩIалэ фэкъур дэлъеижати, ар къэдгъэсэбэпри, шэтырым дыкъыщIэцIэфтащ.
– Иджы дэнэ дыздэкIуэнур? – къызоупщI тыкуэнтетыр.
– Хьэтхьэт-пащэ и шэтырым деблэгъэнщ, – жызоIэ.
– Сыт щытщIэнур?
– Псы IэфI дыкъыщефэнщ абыи! Псы пхуэлIэжакъэ?
– Псы IэфI драгъэфэнумэ, содэ.
Уэрамым узэпрыкIмэ, уэрамыщхьэм нэгъуэщI зы шэтыри тетщ. Шэтыр натIэм тет псалъэм дыкъеджафэ зытедгъэуауэ, зыдущэхуауэ дыщытщ, ауэ зыри къыдбгъэдыхьэркъым. Хьэтхьэт-пащэ и узыншагъэкIэ драгъэфэнукъэ мыбы псы IэфI – щхьэ драмыгъэблагъэрэ?
– Драгъэблэгъэныфэ теткъым, дакъыфIэIуэху хъункъым: я щхьэр мафIэм хэлъщ.
Шэтырым дыщIыхьащ. НэщIщ шэтырыр, цIыху щIэскъым, псы IэфIи къинэмыщIи щIэтлъэгъуакъым. ПлIанэпэм зы лIыжь дэлъщи, мэпырхъ. Дыбгъэдохьэри сэлам идох. ДзасэкIэ зыгуэр къыкIэщIэIэба хуэдэ, лIыжь цIыкIур къыщылъэтащ:
– Уалейкум ас-сэлам! Фыкъеблагъэ!
ДетIысэхауэ, псы IэфIым дыпоплъэ: дапщэщ къыщахьынур? ЛIыжь цIыкIум и пщIыхьэпIэ къыхэхуэртэкъым псы зэрытхуэлIар: и нэм щIэIуэтыхьри зигъэукIуриижащ – жеинкIэ зигъэнщIакъым, дауи. Шэтырым дауэ дыщIэкIыжын, Хьэтхьэт-пащэ и узыншагъэкIэ псы IэфI Iэгубжьэ зырыз демыфауэ? ЛIыжь цIыкIум соджэ:
– Ей!
– Алыхьыр закъуэщ, бегъымбарыр хьэкъщ! – жери, лIыжь цIыкIур къызэфIэтIысхьащ, и нэм щIэIуэтыхьурэ.
– Псы дебгъэфэн?
– Ахьейми фезгъэфэн! – щIэжри псы щIыIэ фалъэ къыщIихьащ. Бжьамийм къригъэжащ псыр. Сыхофри, псыр лIыжь цIыкIум хузошииж.
– Абдел Уэхьид Iэмин и хьэщIэхэр псы IэфI ирагъафэ – аращ зэхэт-
– Щхьэж зэрыхуэкъулейщ, – жи лIыжь цIыкIум. – Зэ фыкъытримыч: Хьэтхьэт-пащэ фигъэтхъэнущ, мэл иригъэукIащ. Лэпси теффыхьыжынщ. Мэжджытым къикIыжынущ иджыпсту, итIанэщ дыщытхъэнур. ЗытIтIыжынущ нобэ!
ЛIыжь цIыкIум и псалъэр нимыгъэс щIыкIэ, Iэуэлъауэ къэIуащ. Шэтырым дыкъыщIоплъ, ди щхьэр къыщIэдгъэжауэ. ЦIыху Iув къызэрохь, Хьэтхьэт-пащэ я дамащхьэм тесщ. ЗэрогъэкIий: «Хуитыныгъэм и плъырым иугъащIэ!» «Алыхьым тхуигъэпсэу Хьэтхьэт-пащэ!» «Дэ дунейм дехыжынущ, Хьэтхьэт-пащэ уахътыншэщ!» «Ди гъащIэр щхьэузыхь худощI Хьэтхьэт-пащэ». «Мэджлисыр къыппоплъэ, Хьэтхьэтпащэ!» Зыр мэкIий: «Хэт мэджлисым хэфхынур?» «Хьэтхьэт-пащэ фIэкI зыри хэтхынукъым» – къыдожьу адрейхэр. «Хэт фи нэфI зыщыхуэнур?» – «Хьэтхьэт-пащэщ!» «Хэт мэджлис тIысыпIэр зыхуэфащэр?» – «Хьэтхьэт-пащэщ, нэгъуэщIым хуэфащэкъым!..»
ЦIыхур зэрыгъэкIийурэ шэтырым щIэз къэхъуащ. Хьэтхьэт-пащэ си нэр тезубыдауэ соплъ. Пащэ и цIэ щхьэкIэ, ещхькъым пащэм. Кхъуэ пшэр фIэкIа зэрыпщIэн щыIэкъым – щэ защIэщ, уIуплъэмэ, укъоскIэ, и нэгум зы акъыл ткIуэпси иплъагъуэркъым.
Пащэр жьантIэм дыхьэри тахътэм итIысхьащ. Iэнэ къыщIахьэ шэхар.
7 Заказ № 123 97 Адыгэ хэхэс литературэ
тырым: лы гъэвари, лы гъэжьари, лэпсри, шыпсри, прунжри, пхъэщхьэмыщхьэри. Iэнэм ежащ хэхакIуэхэр, напIэзыпIэм яухъуэнщIащ. Лагъэхэмрэ фалъэхэмрэ нэщI хъуащи, зэщIолыдэ – зэщIатхьэщIа фIэкIа пщIэнукъым. Iэнэ нэщIхэмрэ хьэкъущыкъу нэщIхэмрэ щIахыжащ унэIутхэм.
Iэнэр щIахыжа нэужь, хэхакIуэхэм зэпеуэн щIадзащ: хэт нэхъ жьэнахуэ, хэт и бзэр нэхъ шэрыуэ. ЗылI утыкум иуващ, и нэгъуджэр и пэбгым тригъэсри къытхэплъащ:
– Ныбжьэгъу лъапIэхэ!
Ныбжьэгъу лъапIэхэм сахэплъащ: я нэкIур плъыжьыбзэщ, шхэкъуащи, я жеин къэкIуащ, зыр мэщхьэукъуэ, зыр мэхущхьэ, зыр къокъей.
– Ныбжьэгъу лъапIэхэ! Мы си гущIэлъапсэм физгъэплъащэрэт иджыпсту! Толъкъуным хуэдэщ си гущIэлъапсэр, мафIэм пэрыт шыуаным хуэдэщ – къокъуалъэ! Сыт къыщIэкъуалъэр? КъыщIэкъуалъэр вжесIэнщ. Зыми сыхигъэзыхьакъым сэ, зыми срихулIакъым. Си гурыщIэр къыщиудащи, аращ зыщIысхуэмышыIэр! ЗыпшыIэ хъурэ, зиунагъуэрэ: мэджлисым ди цIыху хыдох! Нобэ хуэдэкъым къуэгъэнапIэ щыкъуэсын хуейр! Мэджлисым нобэ хэтх цIыхум дигъэунэнущ дэ, фIыгъуэр къытхудэкIуэнущ! Хэт, жыфIэт, мэджлисым хэтхыр? Хэтхыр фоцIыху, лейуэ фэзгъэцIыхужынкъым! Хьэтхьэт-пащэ зымыцIыху ис къэралым? Исмэ, тхьэр згъэпцIащ! ФщIэркъэ ар зэрыхеящIэр? ФощIэ! Iэджэрэ къыфщхьэщыжащ, Iэджэм фыкъригъэлащ. Мэджлисым щIэбэгыркъым ар – дэращ хэзыгъэзыхьар! ЩIыхэдгъэзыхьар сыт? Хьэтхьэт-пащэ фIэкIа къытщхьэщыжынрэ дыкъэзыхъумэнрэ диIэтэкъыми, аращ щIыхэдгъэзыхьар! Алыхьым тхуигъэпсэу, и гъащIэр кIыхь ухъу – ди хьэтыр къилъэгъуащ. Хьэтхьэт-пащэ мэджлисым хэтхмэ, ди щхьэращ хэтхыр! Ар текIуэмэ, дэри дытекIуауэ аращ! ПщIэ зиIэ унагъуэ къралъхуащ Зейнэхьэм Хьэтхьэт-пащэ. И адэр зэрыкъулейра фи гугъэ Хьэтхьэт-пащэ и Iуэху щIыдэкIар? Хьэуэ, езым къилэжьыжащ! Ерыщт, губзыгъэт, цIыхугъэ хэлъти, аращ и Iуэху щIыдэкIар. Къулейщ Хьэтхьэт-пащэ, жьыр къыщепщэр ищIэркъым. Къулейми, гущIэгъу хэлъщ, хьэрэм ишхакъым игъащIэм, тхьэмыщкIэм гу ялъетэ, и гъуэншэджыжьыр щихынурэ къуитынущ, уелъэIумэ. Апхуэдэ цIыхущ мэджлисым хэтхынур! Зейнэхьэм Хьэтхьэт-пащэ фIэкIа зыхуэфащэ слъагъуркъым! ИгъащIэ лъандэрэ соцIыхури, сигу щIебгъэн дэслъэгъуакъым, зы щыуагъи зы дагъуи дэслъэгъуакъым! ЛIым къилъхуащ, губзыгъэщ, хьэрэмыншэщ, гупцIанэщ, хьэлэлщ, щэныфIэщ! Абы къыпэувам евгъапщэт Хьэтхьэт-пащэ! Шурэ лъэсрэ я зэхуакущ! Хьэтхьэтпащэ елъытауэ, ар шыдщ, ахьмакъщ, нэджэIуджэщ, тхьэгъэпцIщ! Мэджлисым щIоныкъуэкъу итIани! И напэр сыту мысрэ! Щрегугъ ар абы! И гурыгъыр имыжмэ, си напэм фыкъыщIэубжьытхэ! Щихъым хуэдэщ Зейнэхьэм Хьэтхьэт-пащэ, мо пэшыницIэм елъытауэ!
ЛIы жьэрэIурэм и тэмакъыр игъущIыкIа хъунти, псы ефащ. И псалъэм пищэн и гугъащ, дауи, – къызэрыкIа къудейт. Пищэнут, пырхъ макъ зэхимыхамэ. Пырхъ макъыр къыздиIукIымкIэ зигъэзащ лIым, и нэщхъыр зэхиукIауэ. Хэт пырхъыр? Щытхъупсыр къызригъэжэха Хьэтхьэт-пащэщ!
Пащэм и щхьэр и бгъэгум ихуэжащ, и бзэгур къолэл, и Iупсыр къыIурож, щIэфиежурэщ зэрыпырхъри.
ЛIыр и пIэм ижыхьащ, и жьэр иущIри и нэр къихуащ. НэкIэ иш- 98 Адыгэ хэхэс литературэ
хынт Хьэтхьэт-пащэ: аращ и псалъэр зэрызэхищIыкIар!
Тыкуэнтет лIыжьыр къыскIэщIэуIуащ: «ЛIыр ди псым щыщ ефагъэнущ нетIэ – уи нэIэ тегъэт, едаIуэт и псалъэм пищэм».
Хьэтхьэт-пащэ зыкъомрэ жьэхэплъыхьри, лIыр къытхэплъащ, и Iэр пащэм дежкIэ ишияуэ:
– Флъагъурэ мыр? ЦIыхукъым мыр, кхъуэщ! Мыра ди дзыхь зэдгъэзынур? Мыра дызыщыгугъынур? Дыунэхъури дытIысыжащ, мы кхъуэр мэджлисым хэтхмэ! Сыт мыбы къытхуищIэфынур? Сищхьэуз къытхуищIэнщ! Мэджлискъым мыбы хуэфащэр! Лъэхъуэщщ! ЛIо узэщэр: удыгъуэм-угъуакIуэурэ, мылъку зэхуэплъэфэсащ, иджы мэджлисым ущIэнэцIу ара? Дыкъэпщэхуфын уи гугъэ? Мыбы щхьэкIэ Iэ зыIэтым и унагъуэбжэр хуиущIыж, и лъапсэм псы ираугъэжыхьыж! ЦIапIэ! Хьэбыршыбыр! ХьитIым я кум къыдэкIа! Гъуамэ!
Хьэтхьэт-пащэ къызэщыури къыдэплъеящ. Бзаджэ къызэрытратхъуэр къыгурыIуакъым заулрэ. КъыщыгурыIуэм, и нэр къригъэжащ, и дзэр зэригъэшхри, лIым жьэхэплъащ, и унэIутхэр къриджэри ящIэкIиящ:
– ЩIэвдз мыр! ЩIэвдзи, полицэм ефт!
УнэIутхэм лIы жьэрэIурэм зрадзащ, япхъуатэри чачэу щIалъэфащ.
ПщIэкIэ къищта жьэрэIурэхэм дзыхь яхуищIыжакъым Хьэтхьэтпащэ абы и ужькIэ. ЦIыплъ хъуауэ, и джанэ пщампIэр итIэтащ, псы къригъахъуэри зыжьэдикIащ. И жыпым тхылъымпIэ кърихащ Хьэтхьэтпащэ: жиIэнури пщIэкIэ иригъэтхагъэнут:
– Си хэку дыщэм и къуэфIхэ! Фи щхьэр куэдрэ згъэузынкъым. Сэ лей къэзвыркъым. ИгъащIэм сызэресаращ: уи псалъэр гъэмащIи, нэхъыбэ лэжь! КIыхь зезгъэщIынкъым. Мэджлисым сыхэфхмэ, зи ужь ситынур вжесIэнщ. Си хэкум сыхуэлэжьэнущ, цIыхум сахуэлэжьэнущ. Нил псыхъуэ дэсым щхьэузыхь яхуэсщIынущ си гъащIэр. Инджылызхэр ди хэкум исхужынущ, Суданми исхужынущ – зы сэлэт къизнэнукъым! МэкъумэшыщIэхэмрэ лэжьакIуэжьхэмрэ я гъащIэр зэрефIэкIуэным сыщIэкъунущ, си псэр пытыху! Ди хьэблэм зы лэжьапIэншэрэ зы къулейсызрэ къыдэзнэнукъым – езгъэIуэтэжынущ псоми. Фи нэ фIыкIэ илъагъу: псалъэ фэстамэ, си псалъэм сыкъытевгъуэтэжынущ. Аращ игъащIэми – сыкъызэралъху лъандэрэ! Иджы сыщIегъуэжын фи гугъэ! Фи гум сыкъишхыдыкIынущ, мэджлис псэлъапIэр къысIэрыхьэмэ! ПцIы супсмэ, си напэм.
Абы нэсри, Хьэтхьэт-пащэ и бзэр иубыдащ.
– Си напэм. Си напэм.
А псалъэм фIэкIыркъым Хьэтхьэт-пащэ: зыгуэр тебжа хуэдэ, а псалъэм щхьэдэхыфыркъым.
Хьэтхьэт-пащэ ижьырабгъумкIэ еплъэкIащ, и нэщхъыр зэхиукIауэ:
– Алий! Емынэунэ хъун! Зи унагъуэбжэр хуэзыщIыжын! «Напэм» и ужькIэ птхар сыт? Къысхуихыркъым!
ТхылъымпIэр зэхиушкIумпIэри Алий жьэхидзащ Хьэтхьэт-пащэ.
КъызгурымыIуапIэр иIэт: хущхъуэр къыпкърыхьащ Хьэтхьэтпащэ! БзитIщхьитIщи, зоныкъуэкъуж, хущхъуэм зэхэзехуэн ищIащ. Ар и пщIыхьэпIэ къыхэхуэнт пащэм – хущхъуэм зэхэзехуэн ищIауэ къыщыщIыр езыми къыгурыIуэжыркъым. Заул докIри, къыщеуд, ныбафэуз хъуауэ мэдыхьэшх:
– Алий! Емынэунэ хъун! Уанэ мыгъуэр тезылъхьэн! Зи унагъуэбжэр хуэзыщIыжын! Напэ сыхуей сэ! Сызыхуейр мылъкущ, щIыщ, 99 Адыгэ хэхэс литературэ
сэрейщ, пщIэщ, цIэщ, щIыхьщ! Напэ фIэкI симыIэ щыIэкъым! Сыт напэкIэ узэджэр? ФэрыщIыгъэра, щхьэхуещагъэра, пцIыра? Щхьэр къысхуэбгъэузакIэ тхьэ щысIуэжынщ, Алий! «Нил псыхъуэ згъэунэнущ!..»
Си щхьэфэм ездзын Нил псыхъуэ! Къэралым хьэмэ цIыхум сателэжьэн фи гугъэ? Мохьщ ар! Арат сыкъызыхуэнэжар! АфIэкIа Iуэху сиIэкъэ сэ! Инджылызхэр Египтым щIисхужынури сыт? Сыт я лажьэ инджылызхэм? Зы лажьэ яIэкъым! Инджылызхэращ сызыгъэунар! ИгъащIэкIэ ирырес инджылыз сэлэтхэр Египтми Суданми! Дыунэхъури дытIысыжащ, инджылыз сэлэтхэм кIэбгъу защIыжмэ! Сыт, жыфIэт, мэджлисым сыщIыщIэнэцIыр? ЦIэ сиIэнущи, аркъудейщ! ПщIэ сиIэнущ, цIыхур къысфIэлIыкIынущ – аращ мэджлисым сыщIыщIэбэгыр! Мэджлисым сыхэфхмэ, уэзир къулыкъуми нэсхусынкIэ мэхъу – джэгурэ пэт нэ къраху жыхуаIэр аракъэ! Фэри пщIэ вгъуэтынущ, сэ мэджлисым сыхэфхмэ. Сыхэвмыхмэ, фыбзаджэнаджэщ, фыщхьэхуещэщ, фыунэIутщ. Хьэм фыкъилъхуащ! Си щхьэр яхузогъэлъахъшэ итIани мыбыхэм! IэджэкIэ къызогъэгугъэ! Мэджлисым сыхэфхмэ, си псалъэм сытевгъуэтэжын фи гугъэ? Фыщыгугъ абы! Сыщыхэфха махуэм сщыгъупщэжынущ фыкъызэрызгъэгугъауэ хъуар! Сыт щIысщыгъупщэжынур? СхущIыхьэнукъыми, аращ! Фэр фIэкI Iуэхуи-дэлъи сиIэнукъым жыпIэнщ! Ар фигу ивубыдэ, къыджиIакъым жывмыIэж! Фыщхьэхуещэщ псори, фейдэ къыфхухэмыкIынумэ, зы лъэбакъуэ фчынукъым. Фи жыпрэ фи ныбэрэ зыри фIэфхынукъым – фысцIыхуркъэ сэ! Алий! Емынэунэ хъун Алий! ПщIэ щIэстри уэзгъэтхакъэ мыбыхэм я пащхьэ щыжысIа псалъэр! Фунт дапщэ уэстар, уэзгъэшхам нэмыщI? Мыгъуэ пхухъу уэстари уэзгъэшхари! Фэри фынэхъ щIагъуэкъым щIапIэщIэлъадэ хъун Алий нэхърэ! ФыбзитIщхьитIкъэ, фынапэншэкъэ! Сэ сынэхъ щIагъуэ? Сынэхъ щIагъуэкъым, сымынэхъыкIэмэ! Фыгъуамэщ – сэ сынэхъыкIэщ! ФыпцIыупсщ – сэ сынэхъыкIэщ! Хьэрэм фошх игъащIэм – сэ нэхъыбэж сшхащ! ФыдыгъуэгъуакIуэщ – сэ фыкъысщIыхьэнукъым игъащIэкIэ! Дызыхэтыр сыт-тIэ? Сыт дыкъыщIэвэр? Щхьэр щIэдгъэузын щыIэкъым: дызэгурывгъаIуи, дызэбгрывгъэкIыж. Сэр щхьэкIэ Iэ зыIэтым хъурыщэ щэ ныкъуэ естынущ. ФIэтын сэр щхьэкIэ Iэ?
Шэтырым щIэсхэр зэчэнджэщыжащ: «Хъурыщэ щэ ныкъуэр сытым щыщ? Фунт зырыз игу щхьэ пымыкIрэ?» Хъурыщэ щэ ныкъуэмкIэ арэзы хъуаи къахэкIащ: «Дыарэзыщ!» Зэныкъуэкъу щыхъум, Хьэтхьэтпащэ къахэкIиящ:
– ЗыфлIэжами, хъурыщэ щэ ныкъуэм сытекIынукъым! ФэркIэ куэдыщэщ ар! Емынэунэ хъун Алий! Уэракъэ жыхуэсIэр!
Емынэунэ хъун Алий къыбгъэдэлъэдащ.
– Газетым требгъэдзэнуращ: «Зейнэхьэм Хьэтхьэт-пащэ щхьэкIэ Iэ зыIэтым хъурыщэ щэ ныкъуэ иритынущ. Зы хъурыщэ щIигъунукъым! АбыкIэ мыарэзым и унагъуэбжэр хуиущIыж! Iэ щыфIэт махуэм къывитынущ ахъшэр – зыхэвмыгъэкIыж, хэхакIуэ гъуамэхэ!» Аращ требгъэдзэнур!
ЦIыхур къызэщIэващ, ар щызэхахым:
– Уэри уи адэми Алыхьым и нэлатыр къыфтихуэ! Фи гъащIэр кIэщI ухъу! Фи лъапсэр угъущ!
Зэрызекъуэ хъуащ цIыхур, зым и пщэпкъыр адрейм иубыдауэ, къызэролъэфIэкI, я нэкIур щIаудыж, зи дзэ Iуаудаи зи щхьэр къракъу- 100 Адыгэ хэхэс литературэ
тэхаи яхэтщ. «Дэри къытлъэмыIэс щIыкIэ!» – жытIэри, тыкуэнтетымрэ сэрэ шэтырым дыкъыщIэцIэфтащ, Хьэсэнышхуэ и уэрамым дынэсыху, дыкъызэплъэкIакъым. Хьэсэнышхуэ и уэрамым дынэсри, ди гур къихьэжащ.
– Уэращ псори зи лажьэр! – къызэшхыдащ тыкуэнтет лIыжьыр. – Уэ зэхэпщIыхьам хуэдэ зэхэзыщIыхьа къэхъуакъым. – Сыт щIызилажьэр? Сэра зэзыгъэзэуэжар?
– Хущхъуэр псым хэпкIутэри, цIыхур я хьэлым ипхуащ, я нэр къэбгъэплъэжащи, зэрыцIапIэри зэрыгъуамэри къыщIэщащ. ЗызыщIэж щыIамэ, зызылIэж щыIэнт жыхуаIэращи, защIэжащи, зэрышхыжынущ дяпэкIэ. Уи нэгу щIэкIакъэ иджыпсту?
– Умыгузавэ, си ныбжьэгъужь, – жызоIэ тыкуэнтет лIыжьым. – Уигу щхьэ ящIэгъурэ? ЗэрырефыщI, ирикъуху. Зыгуэри хэкIуэдэнщ, зыгуэри хэунэхъуэнщ. Нэхъыщхьэращи, фIы къахудэкIуэнущ цIыхум.
Ди щхьэр етхьэжьэжри, ал-Хьэляк уэрамым дынэсащ. Уэлийм* и сэрей бжэIупэм цIыхур Iузщ. Зыр мэкIий, зыр мэфий, зыр мэхъуанэ.
ДыщIэупщIащ: сыт къэхъуар? Жэуап къыдат: лъэхъуэщым тутнакъ къикIуэсыкIащ. Къэрэгъулхэрауэ жаIэ зи лажьэр: «Лажьэ фиIэкъым, фыхейщ!» – жари тутнакъхэр лъэхъуэщым къыщIаутIыпщыкIащ.
– Уэращ къуаншэр! – жи тыкуэнтетым. – Къэрэгъулхэм ди псым щыщ ирафати, зэхащIыхьар плъагъуркъэ: тутнакъхэр лъэхъуэщым къыщIаутIыпщыкIащ!
– Хъарзынэкъэ-тIэ! – жызоIэ. – Хуэзэр иращIащ уэлийм: лажьэ зимыIэ къомыр лъэхъуэщым щIидзати, къэрэгъулхэм къаутIыпщыжащ. Лажьэ зиIэр уэлиймрэ и пыхъуэпышэхэмрэщ, ахэращ лъэхъуэщым идзэн хуейр.
Мухьэмэд Алий и уэрамым дытохьэри, Атабэ нэс докIуэ. Абы дынэсауэ, уэрамыщхьэм телъ фыз хьэдэ дрихьэлIащ: щхьэгъубжэм къыдэхуауэ пIэрэ тхьэмыщкIэр? Дыдэплъеящ. ЕплIанэ къатым и шордакъым зы щIалэ итщ, мэдыхьэшхри.
– Фыкъэмыщтэ! Ар си щыкъу анэращ!
Фыз хьэдэм цIыхур блокI-къыблокIыж: «Алий-ефэнды и щыкъу анэраи!» «ЛIо къэхъуар, Алий-ефэнды и щыкъу анэр щхьэгъубжэм къыдэхуамэ!» «Зы фызыжькъэ икIэри ипэри!» «И хьэдрыхэ нэху ухъу!..»
– Уигу къеуэ хуэдэщ Алий-ефэнды и щыкъу анэр? – къызэупщIащ тыкуэнтет лIыжьыр, сызэрызэхэуар щилъагъум.
– Хьэуэ, – жысIащ, – сигу къеуар еплIанэ къатым сызэрытемыДокIуэ адэкIэ. Уэрамыщхьэм тет унэхэм кIий-гуо макъ къыщIоIукI, тыкуэнхэм цIыхур пщэпкъкIэ къыщызэрохьэкI, зыр зым йофыщIауэ. Уэрамым дэт факъырэхэм блэкIми къыблэкIыжми бзаджэ тратхъуэ. «Алыхьым и нэфI къыпщыхуэ, къызыхэпхар фIыкIэ ушх!» – арат факъырэхэм япэм къыбжаIэр, зыгуэр яхуэпшиямэ. Иджы цIыхум ирапэсым еплъ: «Ара уигу пыкIар? Алыхьым и ней къыпщыхуэ! Къэнар мыгъуэкIэ ушх!»
Театрым дынос. Театр бжэIупэми щыIувщ цIыхур. Дохутыр зэрыс маршынэр къэсри, «Континенталь» хьэщIэщым ежэлIащ. И щхьэр фIиубыдыкIыжауэ, зы лIы гъумыщIэ къыщIахащ хьэщIэщым. Зы щIалэ деупщIащ: «Сыт къэхъуар?»
– Ибрэхьим Зэчий-пащэщ ар, – къыджиIащ щIалэм.
– Уэзирри?
сырщ.
*Уэлий – губернатор. 101 Адыгэ хэхэс литературэ
– НтIэ.
– Сыт къыщыщIар?
– И щхьэр хузэгуаудащ.
– Сыт щхьэкIэ?
– Ефэ-ешхэ ищIати.
Тыкуэнтет лIыжьыр къысхуоплъэкI:
– Арэзы ухъуа иджы?
– Ауэ сытми!
– УгущIэгъуншэщ. Плъагъуркъэ и щхьэр зэрызэгуаудар?
– СыгущIэгъуншэкъым, – жызоIэ. – Емынэм зэрихуэрэ, ефэ-ешхэ щхьэ ищIрэ? Хэт и мылъку уи гугъэ ярыригъэфари яригъэшхари? Езым и жып къриха уи гугъэ? Щыгугъ абы! И зы хъурыщэ хигъэкIуэдакъым! Аращ яхуэфащэр къэралым и мылъкур зышхым! Си Iуэхущ, зы уэзири зы уэлии ефэ-ешхэ ящIыжмэ дяпэкIэ! Я щхьэр зэрызэгуаудынур ялъэгъуащи, аращ а хьэл мыгъуэжьыр щIызыханынур.
Уэрамым дыдэтурэ, сыхьэтих хъуащ. Дешащи, ди псэр поху, тлъэгъуамкIи зыдгъэнщIащ.
– Си лъэм сиIыгъыжыркъым. Абы фIэкIмэ, сыкъэджэлэнущ, – жысIащ сэ, пщIэнтIэпсыр еслъэщIэкIри. – Уэ-щэ?
– Сэри сешащ. Уи кIэм къикIащ псори. Зэриухынур хэт ищIэрэ?
– Умыгужьей бжесIакъэ! Къэхъун щыIэкъым. КъэхъуIамэ, Алыхьым и Iэмырщ. НакIуэ, тыкуэным дгъэзэжынщи, зыдгъэпсэхунщ. Нэху дыкъекIмэ, уэрамым дыкъыдыхьэнщи, къалэм зыщытплъыхьынщ пщэдеи.
ЛIы гъур цIыкIу къызэрыткIэщIэдэIухьым гу лъыстащ абдежым. Полицэм я бзэгузехьэхэм ещхьт къыткIэщIэдэIухьыр. ЗыщIэтIэжьэжын щыIэтэкъым: ди щхьэр уэрамым къыдэтхри, тыкуэным къэдгъэзэжащ.
IункIыбзэр хуIумыхыжурэ, зыкъомрэ елIэлIащ лIыжьыр – пшапэр зэхэуакIэт. Хьэмэрэ лIыжьыр Iэпэлъапэсыс хъуауэ арат, и гур икIауэ. Тыкуэным дыщIыхьэжри, лIыжьым и жыпым дзыгъуэр кърихыжащ, къэпитI иубгъури, зыдгъэукIуриящ. Абы нэхъ хэлъакъым: дыIурихащ напIэзыпIэм.
Куэдрэ дыжея, мащIэрэ дыжея – сщIэжыркъым, ауэ сыкъыщыушам тыкуэныбжэр къыттракъутэрт.
– Бжэр Iуфх!
ЛIыжьыр къыщылъэтащ, и лъакъуэр щIокIэзызыкIри, жыхафэгум тетщ. ЛIо тщIэнур? Бжэр къыттракъутэ.
– Хэт ар?
– Iуфх бжэр! Дэгу фыхъуа?
Бжэр хаудынущ, абы фIэкIмэ. ЛIыжьым и фэр пыкIащ:
– Хэту пIэрэ жэщыбгым бжэр къыттезыкъутэр?
– Дэнэ щысщIэн? – жызоIэ. – ЩэхуакIуэ къыпхуэкIуагъэнкIи хъунщ, уи хущхъуэм и хъыбар зэхахамэ.
– Жэщыбгми?
– ДыгъункIи мэхъу. Ди псым щыщ яIухуамэ, уи хущхъуэм къыкIэлъыкIуагъэнщ: апхуэдэ хьэпшып зыхэбгъэкIыж хъурэ!
– АбыкIэ узахуэкъым! Ди псым щыщ яIухуатэмэ, дыгъум и хьэлыр зыханынт.
Бжэр къыттракъутэнущ, абы фIэкIмэ. Iутхын хуей хъуащ. Тыкуэным полицэ гуп къызэрыщIэгуащ. Уэрамым къыщыткIэщIэдэIухьа лIы гъур цIыкIури ящIыгъущ. НапIэзыпIэм дапхащ. Сэ зысхъунщIащ: 102 Адыгэ хэхэс литературэ
– Сыт ди лажьэр?
– Лажьэр къыфкIуэцIыхуэ! Фи лажьэр фэ къыджефIэнщ! ЗэхэфщIыхьар фщIэжыркъэ! – къысщIэкIиящ бзэгузехьэр.
– Зыри зэхэтщIыхьакъым, – жызоIэ. – Ди лажьэращ сымыщIэр.
– Еплъыт абы! – мэкIий бзэгузехьэр. – Зыри имыщIафэ зытрегъауэ! Псым хущхъуэ хэзыдзар уэракъэ? БуцIэпIащ псыр!
– Дауэ зэрызуцIэпIар? Сыт есщIар?
– Псым цIыхур ефэ хъужыркъым! Ефэмэ, зокIуэкI! Я фэм йокI, я хьэлым токI! Мастэ хаIукIи, сэбэп къахуэхъуркъым! ЦIыхур вгъэунэхъуащ!
– Дгъэунэхъуакъым! – жысIащ. – Зыри дбзыщIыркъым, зыри щIэдуфэркъым. ЗэкIуэкIыркъым цIыхур, емыфIакIуэмэ! Хьэрэм зигу илъар хьэлэл мэхъу. ПцIыупсым и хьэлыр зыхенэ. Щхьэхуещэмрэ бзитIщхьитIымрэ цIыху тэмэм мэхъуж. Ар фIыкъэ! ЦIыхум фIыкIэ захъуэжмэ, нэгъуэщI дыхуей дэ! Иджыри къэс зыми къехъулIакъым ар, къехъулIауэ тхыдэм ищIэжыркъым! Дэ къыдэхъулIащ, сыт абы щхьэкIэ дыщIэбгъэкъуэншэнур?
– Мыр и акъылым итыжкъым! Мыбы и щхьэр зэмыкIуэкIамэ, си пащIэр фэзгъэупсынщ! – жиIащ полицэм ящыщ зым, адрейхэри акъылэгъу хъуащ абыкIэ. НэгъуэщI зым къыщIигъужащ:
– Мы тIум нэхъ шынагъуэр мо лIыжьыращ. Мы хъэрахъэм апхуэдиз зэхищIыхьыфынутэкъым, тыкуэнтетыр мыхъуатэмэ. Еплъ цIыхум иращIам: я пIэм ирахуащ, зэрыгъуамэр зыхрагъэщIэжащи, я щхьэр фIаудыж, зызыукIыжаи щыIэщ! Апхуэдэ лей епх хъурэ цIыхум! КIэ етын хуейщ мы бзаджащIэхэм!
Полицэм зыкъыдадзащ.
– Догуэт! – жиIащ тыкуэнтетым. – Дзыгъуэр къэзвгъащтэ! Тыкуэныбжэри сывгъэгъэбыдэ. Дунейм зихъуэжмэ, си хущхъуэм щIэупщIэ иIэнкIэ мэхъу. Бжэр сымыгъэбыдэмэ, хущхъуэр зэбграхынщи, цIыхур зэтеунэхъуэнщ.
Полицэм дызэпаубыдри дралъэфэжьащ. Дигу фIы къытхуащIащ: ди Iуэхум хэплъэху, хьэпсым драдзэнурэ драгъэсынущ, ди Iуэхур зэхагъэкIмэ, тхуэфащэр къыдащIэнущ – лъэхъуэщыр ди унапIэщ.
Iулъхьэ яхуэдгъэлъагъуэмэ, даутIыпщыжынкIэ хъункъэ полицэм? Ар сигу къэкIри, асыхьэтуи сыщIегъуэжащ: ди псым щыщ ирафамэ, Iулъхьэ яхэзэгъэнукъым.
Пщэдджыжь нэмэзщ. Газет зыщэхэр уэрамым къыдыхьауэ зэрогъэкIий: «ХъыбарыщIэм зыхэвмыгъэкIыж! Узыфэ бзаджэ къежьащ!.. ГупцIанэ узыфэ!.. Псэ къабзэ узыфэ!.. Феджэ! ФыблэмыкI!..»
Унэ, тыкуэн, лъэщапIэ зэхэкъутахэм даблокI – къалэм ныжэбэ
зауэ щекIуэкIа? Полицэр уэрамым дэзщ. Сыкъэгузэващ: дызэримыгугъауэ къыщIэкIынкIэ мэхъу мы Iуэхур! Полицэм солъэIури, газет къызощэху.
Трамвайм драгуащ. Газетыр зэкIуэцIызохри псалъащхьэм срожэ: «Телъыджэлажьэ къэхъуащ! КърикIуэнур зыми ищIэркъым!» Абыи и лъабжьэм щIатхащ: «Ефэ-ешхэ щищIам щыгъуэ уэзирым и щхьэр зэгуаудащ! Нэчыхьытх махуэм щауэр делэ хъуащ! Щыкъу анэ минрэ щитхурэ яукIащ! БзаджащIэ гуп теуэри, лажьэ зимыIэ къулыкъущIэм и щхьэр вакъэкIэ къракъутэхащ! Афияным ебэн хасэм и тхьэмадэ профессор Балбуш афияныр зэрысэбэпым теухуауэ лекцэ къеджэнущ ныщхьэбэ!»
А псалъащхьэхэр гъэщIэгъуэн къысщыхъуакъым. ЗгъэщIэгъуар 103 Адыгэ хэхэс литературэ
газетхэм я мыхьэл къызэращтарщ: пцIы яупсыжыркъым, напитIыгъи яхэлъыжкъым!
Баб ал-Хьэляк дыносри, хьэпсым дыщIалъафэ, къыткIуэцIопкIэжри, зы пэш кIыфI дыщIадзэ. Зы шэнтыжь фIэкI щIэткъым пэш кIыфIым.
Сэ шэнтым зытезгъэзэгъащ, тыкуэнтетыр унэ лъэгум итIысхьащ. ТхьэмыщкIафэ зытригъауэри, тыкуэнтетыр къысхудэплъеящ:
– Арэзы ухъуа иджы?
– Зыхуэгъэшэч, укъэмыдзыхэ! – жызоIэ.
– Дапщэрэ зэрысшэчынур? КIапсэлэрыгъур си пщэм кърадзэху сшэчын хуей?
– Умыдзыхэ итIани! Зэман диIэщ: ди Iуэхум Iэджэрэ хэплъэнущ – напIэзыпIэм дызэфIэкIын уи гугъэ? Ныжэбэ палъэнукъым ди щхьэр.
– Ныжэбэми пщэдейми, палъэнущ! – жери тыкуэнтет лIыжьыр хэщэтыкIащ. Сигу щIэгъуащ лIыжьым: гъащIэр IэфIщ – сыт пщIэн?
– Палъэнукъым! ЛIы зыукIым илъэсипщIщ тралъхьэр. Сыт ди щхьэр щIыпалъэнур? ЛIы дукIакъым.
– ЛIы дукIакъым жыбоIэ! Нэхъ Iеиж зэхэтщIыхьащ: цIыхур я пIэм итхуащ, зэхэзехуэн тщIащ. ДуцIэпIащ, кIэщIу жыпIэмэ!
– Хэт и цIыху?
– Ди цIыхур!
– Ди цIыхур Iэджэ мэхъу: зыр хьыкумэтым* и жагъуэгъущ, зыр ифIщ. Зэхэзехуэн тщIар хьыкумэтым и жагъуэгъурауэ жытIэнщ. Хэт хьыкумэтым и жагъуэгъур, зыпэщIэзысэр? ЦIыху тэмэмыращ, зи акъыл зэтесыращ, гу къабзэ зиIэращ! ЦIыху тэмэмыр, зи акъыл зэтесыр, гу къабзэ зиIэр дгъэунэхъумэ, хьыкумэтым и сэбэп хэлъкъэ: хэт къедэуэжын итIанэ, хэт зыкъыпэщIисэжын? КъыбгурыIуэрэ? КъыбгурыIуэмэ, ар зы! ЕтIуанэращи, хьыкумэтым еубзэхэмрэ ебзейхэмрэ сэтей къэхъунущи, зырыз-тIурытIурэ хагуэнщ, я пэр щIым щахуэнщи, хьыкумэтыр жагъуэгъуншэ хъунщ! Ари къыбгурыIуакъэ? КъызэрыщIэкIымкIэ, хьыкумэтым Iуэхутхьэбзэ хуэдлэжьауэ къокI! Iэпэ къыттралъхьэнкъым! ДаутIыпщыжауэ плъагъунщ! Умыдзыхэ! УкъыхэмыщтыкI!
– Хьыкумэтым я фIэщ дыхъункIэ угугъэрэ?
– Сыт дыщIэмыхъунур?
– Псыр дуцIэпIащ. Уэзирхэри псы ефамэ-щэ?
– Раис-уэзирым телеграммэ хуедгъэхьынщ: «Псым фемыфэ, псым хущхъуэ хэткIэри, дуцIэпIащ, фысакъ!» – жытIэнщи.
Си жыпым сиIэбэрэбыхьри, къэрэндащрэ тхылъымпIэ кIапэрэ къисхащ:
– КъедаIуэт, мыр хъункъэ: «ПщIэ зыхуэтщI зиусхьэн раисуэзир! Хущхъуэ зыхэткIа псым уемыфэ, уи уэзирхэри иумыгъафэ – и зэран къывэкIынущ, фытеунэхъуэнри хэлъщ, фи гум фIеягъэр ирилъэсыкIынурэ. Фызэфэнур щIы щIагъым къыщIаш псы фIэIущ. Псы фIэIур зэран къыфхуэхъунукъым, фызэгуиудыху фефэми. Алыхьым фыкъихъумэ!»
Телеграммэм зэ сыкъоджэжри, тыкуэнтетым зыхузогъэлI:
– Хъуакъэ!
– Ефауэ къыщIэкIмэ-щэ, телеграммэр нэмыс щIыкIэ?..
– Абы ди Iуэху хэлъкъым! Телеграммэр яIэрыхьэрэ ди гум бзаджагъэ зэримылъар ялъагъумэ, дэ нэгъуэщI дыхуей? Дыхейщ итIанэ!
Бжэм сытоуIуэри къэрэгъулым соджэ, телеграммэр бжэм дызо-
*Хьыкумэт – правительство. 104 Адыгэ хэхэс литературэ
гъэжри къэрэгъулым солъэIу: «Мы телеграммэр раис-уэзирым хуегъэхь, узгъэфIэжынщ, хуит дыхъужмэ…» СотIысэхыжри, газет къызощтэ: зэманыр иризгъэкIуэнщ, напитIыгъэ зыхэмылъыж газетхэри зэрыхъуар зэзгъэщIэнщ.
Къаир къыщыдэкI газет нэхъ цIэрыIуэ дыдэхэм ящыщщ къэсщтар. Псоми зи цIэ тщIэ цIыху Iущ гуэрым и тхыгъэшхуэ тетщ газетым. И цIэ измыIуэми, къэфцIыхужынущ цIыху Iущыр, итхам сыкъыфхуеджэмэ. Губзыгъагъэ Iэджэ къыщIэкIащ абы и къалэмыпэм – гъэхуауэ, узэщIиIэтэу, ущIигъэпхъуэн хьэзыру. Нобэрей газетым тридза тхыгъэм фIищаращ сыкъэзыгъэуIэбжьар: «ЩIакхъуэ Iыхьэм и хьэтыркIэ!» Сыт абы къригъэкIыр цIыху Iущым, дэнэ апхуэдэ псалъащхьэ къыздрихар? Си дамэр дызогъэуейри, цIыху Iущым и тхыгъэм седжэн щIызодзэ:
«ЩIакхъуэ Iыхьэ цIыхур щIэпсэур? Сыт щIакхъуэ Iыхьэм къыпхуищIэнур? ЩIакхъуэ IыхьэкIэ зигъэнщIрэ цIыхум? ЩIакхъуэ Iыхьэ къудейкъым дэ пцIы щIэдупсри, цIапIагъэ щIэдлэжьри, дыщIэнапитIри! ЩIакхъуэ IыхьэкIэ зыдгъэнщIынукъым дэ, дынэпсейщи, дыныбаблэщи, гъаблэгу тщтащи!
МащIэрэ фыкъэзгъэпцIакъым сэ, мащIэрэ фызгъэплъэкъуакъым. СыфитIнэт, напитI сиIэти, аращ пцIы щIыфхуэзупсари фыщIэзгъэплъэкъуари. Газетым и къалэныр сыт фи гугъэ? Пэж ятх фи гугъэ газетхэм? Фыщыгугъ абы! Я гум илъ ятхынукъым газетхэм, сыт ятхми, щIатхыр ахъшэщ. Газетхэм «Ди хэкур фIыуэ дывгъэлъагъу, ди культурэм зедвгъэгъэужь, хуитыныгъэмрэ зыузэщIыныгъэмрэ дыхуэвгъэлажьэ» щыжаIэкIэ, фи фIэщ фымыщI. Езыхэм я фIэщ хъужыркъым а псалъэ дыгъэлхэр, абыкIэ фагъэплъакъуэурэ, газетыр зэрывагъэщэхунщ зыпылъыр, абы ахъшэ къызэрыщIахынщ. ПцIым фейдэ къыпэкIуэрэ – иугъащIэ пцIым! Хъыбар дыхьэшхэнымрэ ауанымрэ нэхъыбэж къыщIахыфрэ – яугъащIэ абыхэм!
ЦIапIагъэ ятхми, пцIы яупсми, щхьэр ягъавэми, газетыр ящэхумэ, ар къыдэзыгъэкIыр нэгъуэщI хуейкъым. Фейдэ къыпэкIуэмэ, сытри традзэфынущ, я напэм еплъынукъым.
Мылъкум хуэкIуащ псори, нэгъуэщI къытфIэIуэхужкъым дэ, мылъку щхьэкIэ дымыщIэн щыIэкъым, пцIыи дупсыфынущи, дигу имылъри тIуэтэфынущ, фызэрыдгъэщхьэрыуэри дигу къеуэнукъым – апхуэдэ ди щыпэщIэкъым дэ!
Газет гуэрым махуитI-щы и пэкIэ тетащ сионистхэм ядэщI америкэ кинокомпаниехэр зыуб тхыгъэ бэлыхь. Тхыгъэр зи къалэмыпэм къыщIэкIам тхьэ щиIуэжырт а компаниехэр Iумпэм щIын хуейуэ! «Америкэм щытрах фильмхэр Египетым къредгъашэ хъунукъым!» – арат тхыгъэр зей губзыгъэжьым дызыхуриджэр.
Ди хэкур фIыуэ тлъагъун хуейуэ дыхуриджэртэкъэ тхыгъэм? Дыхуриджэрт, захуэт абыкIэ. А тхыгъэм щIагъуар фщIэрэ? Рекламэ! «Мыпхуэдэ фильм телъыджэм феплъ! Америкэм щытрахащ фильмыр! Хуэдэ флъэгъуакъым! БлэвмыгъэкI» – арат тхыгъэм дыщIагъуа рекламэр!
Фигу техуэркъэ? Тевгъахуэ: ахъшэ къыщIахыфынумэ, сытри традзэнущ газетхэм! Рекламэр лъапсейщ, дыщэ уасэщ! ЗэрынапитIым, зэрыфитIнэм иригузавэркъым газетыр. Америкэм къыщыдэкI фильмхэр Iумпэм ящIын хуейуэ ятхми, ахэр ягъэпIиймэ, газетхэр хилъафэркъым. Хилъэфэн дэнэ къэна, фейдэ къахухокI.
КъызгурыIуэркъым: сыт а псор щIывжесIэр, сыт газетхэм сащIыхуэшхыдэр? Сыт, жызоIэ, си жыпым ахъшэ къизыкуэ хьыкумэ- 105 Адыгэ хэхэс литературэ
тым, сызэрихабзэщи, сыщIыщымытхъур?
Хьыкумэтым ахъшэ дэдзыха и куэдщ, и ахъши и бохъши цIыху тригъаплъэркъым, зыми иригъэбжыркъым икIи къригъэпщытэркъым и ахъшэр. Ар сщIакъым, си щхьэкIэ згъэунэхуху. Пщэдджыжь гуэрым, редакцэм сыкIуауэ, махуэ къэс суцIырхъ тхыгъэхэм хуэдэ гуэрым селIалIэрт, хьыкумэтым сыхуэхъущIэу. Хьыкумэтым сигу ебгъауэ аратэкъым сыщIыхуэхъущIэр, хьэуэ. «Газетым и тиражыр абы хигъэхъуэнущ, тхы, яхуэхъущIэ, яхущIэджэ!» – жери редакторым си пщэ къыдилъхьати, арат щIэзуцIырхъыр. УцIырхъыкIэ сощIэ сэ, пщIэ къызытезнэнукъым абыкIэ, сыкъызэрокIри. ПщIэ сыт щхьэкIэ къызытезнэнт, пщIэ (уасэ жыхуэсIэщ!) къыщыпэкIуэнукIэ! Тхыгъэр суцIырхъ пэтрэ, телефоныр къэзууащ. Къытызох: «Мыпхуэдэм дыхуейт». «Сэращ ар», – жызоIэ. «НтIэ, – жи, – пащэр къопсэлъэнущ».
«IуэхушхуэкIэ сыпхуейт, – къызжиIащ пащэм. – Уи унэ сынихьэнкIэ сыт ухуэдэ?» – «Iэгъу! – жысIащ. – Уэ пхуэдэ цIыху цIэрыIуэ къысхуей хъуамэ, сылIэжынкъым!» Уэзир къудейкъым пащэр, къэрал унафэр зыIэщIэлъ партым и тхьэмадэщ, ар зи тхьэмадэ партым нэхъ лъэрызехьэрэ нэхъ зылъэкIрэ ди къэралым иткъым. АпхуэдэлI къысхуеблэгъэнумэ, сыунакъэ!
Сылъэтэным хуэдэт, унэм сыщыкIуэжым! Дамэ къыстекIа къысфIэщIырт. Унэм исхэм яжызоIэ нобэ хьэщIэ лъапIэ къызэрытхуеблэгъэнур.
Къеблэгъащ хьэщIэ лъапIэ дыдэр. Доуэршэр, Iэджэм я щхьэфэ доIэбэ, политикэми дынос. Хьыкумэтым сызэрыхуэхъущIэм щхьэкIэ зыкъысхуигъэгусауэ фэ зытригъэуащ пащэм. СыукIытащ пащэм зыщигъэгусэм. «Хьэуэ, – жиIащ пащэм, – хьыкумэтым узэрыхуэхъущIэр дигу къеуэркъым, ауэ иумыгъэлеищэ». Уэзирхэм къагуроIуэ, дауи, хъущIэным сыщесакIэ, напIэзыпIэм ифI зыкъызэризмышэжыфынур. Хуэм-хуэмурэ… МащIэ-мащIэурэ… Хьыкумэтым ар зэхищIыкIынущ, хьыкумэтыр хьэтырыншэкъым, пщIэи текIуэдэнукъым…
Хьыкумэтыр зэхэсщIыкIыфынутэкъэ сэри! Иджыри къэс сыубами сыхуэдзэлэшхами, зы махуэм зыкъезгъэкIэрэхъуэкIыжынти, щытхъупсыр къезгъэжэхынт – щIакхъуэ Iыхьэм уимыгъэщIэн щыIэ! Редакторым жиIэнур сыт? Редакторыращ газетыр зейр. Абы си тхьэкIумэр иIуантIэ зэпытт: хьыкумэтым ухуэмыдзэлашхэмэ, газетым цIыху еджэнукъым. ЦIыху емыджэмэ – ямыщэхумэ жыхуиIэщ, – газетыр зэрыпсэунур сыт? И кIэр бжыхьым дихуэжынщи – макIуэ-мэлъей: сыкъэплъэгъуакъым – услъагъужакъым…
Сызэрыщэнауэм гу лъитащ пащэм. «Уигу къызумыгъабгъэ, – жесIащ пащэм, сыгупсысэ зысщIри. – Хьыкумэтыр зэхызощIыкI сэ, и Iеи зесхуэнутэкъым. КъыщIэзгъанэр зыщ…» «КъыщIэбгъанэм дызэхищIыкIакIэщ, – къызжиIащ пащэм. – Абы щхьэкIэ умыгузавэ…»
СытхьэкIумэIувтэкъыми, пащэм и псалъэр къызгурыIуащ: хьыкумэтым и ахъшэ дэдзыхам хэшхыкIын и жагъуэ хъунтэкъым редакторым…
Ахъшэ дэдзыха и мащIэ хьыкумэтым! Ахъшэ дэдзыхар езыр зыхуейм тригъэкIуадэкIэ, хьыкумэтыр зыми иришэлIэнукъым жэуапым. Сэ сыхэкIуадэрэ: хуитыр езыращ, жэуап щимыхькIэ, хэти ирырегъэшх и ахъшэ дэдзыхар, сызезыхуэр сыт: щытхъупсыр къезмыгъэжэхмэ, напэншэкIэ къызэщ! Нэхъапэми сынапитIт, сыпцIыупст, мы зэм сыт къэхъужын?.. 106 Адыгэ хэхэс литературэ
Нобэ къызгурыIуащ напитIымрэ бзитIщхьитIымрэ къащIэлъыр: гува-щIэхами кIэ згъуэтынущ! Си гум илъыр зыгуэрым къызжьэдеху, щIакхъуэ Iыхьэ къэзлэжьын щхьэкIэ, дяпэкIэ пцIы сыупс зэрымыхъужынур зыхызощIэ нышэдибэ лъандэрэ. Нобэ къызгурыIуащ: щIакхъуэ Iыхьэр пщIэнтIэпс къабзэкIэ къэлэжьын хуейщ, ар къозытыр Тхьэращ, уи пщэм дэс къулыкъущIэракъым! ЦIыхум и напэм зыри пищI хъунукъым! Ахъшэ дэдзыхаи щыIэ хъунукъым! Хэт абы хуэныкъуэр? Хуэныкъуэр гурыIуэгъуэщ – хьэрэм зышхыращ! Ахъшэ дэдзыха зезыхьэ хьыкумэтым фыхуэсакъ – фIым фыхуишэнукъым апхуэдэ хьыкумэтым. Си щхьэкIэ сэ фыкъызогъэгугъэ: щIакхъуэ Iыхьэ къэзлэжьын щхьэкIэ, пцIы фхуэзупсыжынкъым дяпэкIэ!»
Тхыгъэм сыщеджэм, си гур зэрыхэхъуам щIэ щIэткъым! Сигу зэгъауэ, тыкуэнтет лIыжьым сыхуоплъэкI: – Ди псым щыщ Iухуащ мыр зытха пцIыпхъым! ДяпэкIэ ищIэм деплъынщ. Пэж жызыIэ куэд щыIэ? ДяпэкIэ пцIы зэримыупсынумкIэ тхьэ щеIуэж мыбы. Алыхьым хущIигъэхьэ!
– Алыхьым жиIэ! – акъылэгъу къыздэхъуащ лIыжьыр.
Си нэр газетым къысхутечыркъым. Кинорекламэм сынэсащ. Сыкъоджэ:
«Дэ, кинокомпание цIэрыIуэм, зы фильм фэдгъэлъагъунущи, нэхъ мыхьэнэншэрэ нэхъ купщIэншэрэ дунейм къытехьауэ тщIэжыркъым. Сценариеми, фильмыр тезыхами, абы щыджэгуахэми нэхъ напэншэрэ нэхъ Iэшмэкъугурэ тлъэгъуакъым. Псэжьрэ бзаджэнаджэрэ фIэкI щыджэгуркъым фильмым. АпхуэдизкIэ гущыкIыгъуэщи, уи къэжьын къигъэкIуэнущ фильмым. Узэплъыр къыбгурыIуэркъым, псалъэ гъущэр йобэкI. ЦIыхум я гур зэрырихынщ фильмыр зыпылъыр: зэрыукI, зэрыфыщI, дыгъуэгъуакIуэ, къэхьпэ – нэгъуэщI щыплъагъуркъым. КъыджиIакъым жывмыIэж: фильмым фемыплъ, феплъмэ, фигу зэщыуэнщи, щIэх зыкъэфщIэжынкъым!»
– Заумысыжащ икIэм-икIэжым! – жиIащ тыкуэнтет лIыжьым. – Хьэдэр ягъея алъандэм?
– Дыгъуэпшыхь хъунщ ди псыр щаIухуар…
Соджэ адэкIи. Газетым мыпхуэдэ хъыбар сыщрихьэлIащ:
«Хьэпшып тIорысэхэр щащэ тыкуэным фыщIыхьэмэ, фысакъ: я пIалъэр икIарэ пэт, хьэпшып тIорысэхэм я уасэм кIэрагъэхуакъым. ЗыкъевмыгъэгъапцIэ!»
НэгъуэщI хъыбари сыкъоджэ: «Дохутыр пцIыупс къэунэхуащи, узыфэ псори егъэхъужыф. Фи псэр фужэгъужамэ, дохутыр пцIыупсыр зэвгъэIэзэ. Фыщымыс, фыкIуэ: фи нэкIэ флъагъунщ къывищIэр!»
Политикэ Iуэхухэм сынэсащ. «Уэзирхэм я хасэм» псалъащхьэм щIэт тхыгъэм сыкъыщеджащ:
«Уэзирхэм я хасэм щыхэплъащ къэрал Iуэхухэм. Хасэр сыхьэтищым щIигъукIэ зэхэсащ. Уэзирхэр зэрешар плъагъурт, къыщыщIэкIыжым. Уэзирхэм ящыщ зым еупщIащ ди корреспондентыр:
– Сыт хуэдэ унафэ фщIа къэрал Iуэхухэм теухуауэ?
– Сыт Iуэху жыпIа? – Къэрал Iуэхухэм.
– Ы, къэрал Iуэхухэм теухуауи? Къэрал Iуэхухэращ нобэ дызытепсэлъыхьар. Хьэмэ сыщыуэрэ?
– Ущыуэркъым, къэрал Iуэхухэращ фызытепсэлъыхьар. Сыт хуэдэ унафэ къэфщтар? 107 Адыгэ хэхэс литературэ
– Тхьэр игъэпцI зыщIэм!
–Iэу! Хасэм ухэсакъэ уэ?
– Сыхэсащ. ЖеинкIи зызгъэнщIащ, хасэм сыхэсыху.
ЕтIуанэ уэзирым доупщI. Абы нэхъ нэжэгужафэ етплъат:
– Къэрал Iуэхухэм тепсэлъыхьа нэужь, хьыкумэтым сыт хуэдэ унафэ къищта?
– Зыри къищтакъым.
– Къэрал Iуэхухэм фытепсэлъыхьакъэ?
– Хьэуэ.
– Сыт-тIэ фызытепсэлъыхьар?
– Дызытепсэлъыхьа щIагъуэ щыIэкъым. Къулыкъу дгуэшащ. Ди улахуэм дытепсэлъыхьащ. Сату уэзирымрэ финанс уэзирымрэ зэфIэнати, армыгъуейуэ зэдгъэкIужащ.
– Дуней Iуэху щытыкIэм фытепсэлъыхьакъэ?
– Тхьэм щхьэкIэ скIэрыкI! Щхьэ укъысщыхьа? – къысщIэгубжьащ уэзирыр. – Дуней Iуэху щытыкIэм сыхуэныкъуэ сэ! Раис-уэзирым еупщI.
Раис-уэзирым деупщIын ди гугъати, зигъэпщкIури зыкъыдигъэгъуэтакъым. Маршынэм итIысхьэжрэ пэт дрихьэлIати, дыщеупщIым, къыдэхъуэнри баш къыдиутIыпщащ».
«Уэзирхэр» псалъащхьэм щIэт тхыгъэхэм щыгъуазэ зызощI. Мис зы хъыбар: «Мэкъумэш уэзирыр Александрие зыплъыхьакIуэ кIуащ, и Iуэху лъэпкъ щымыIэ пэтрэ». «ТуризмэмкIэ уэзирым и кабинетым дыщIыхьати, тхьэ щиIуэжащ жэщи махуи дунейкъытехьэ имыIэу: Iуэхум къыдэхуэркъым, и щхьэм къос Iуэхур. Уэзир къулыкъур тыншкъым. Къэралымрэ цIыхумрэ емыплъатэмэ, уэзир къулыкъум зэрытекIрэ куэд щIат». НэгъуэщI газет къызощтэри, «Хэт захуэр? Хэт къуаншэр?» псалъащхьэм щIэт хъыбарым сыкъоджэ: «Хьыкумэтым и унафэкIэ мэджлисыр зэбграутIыпщыкIыжащ, къэрал бюджетыр и чэзум къызэрамыщтам щхьэкIэ. Мэджлисым зэрилъытэмкIэ, хьыкумэтыр зэбгрыхун хуейщ, цIыхум дзыхь кърагъэзыжыркъыми».
– Сыт жыпIэн? – соупщI тыкуэнтет лIыжьым.
– Сыт жысIэнур? Хьыкумэтым пцIы щимыупсыжкIэ, бзитIщхьитIыгъэр зыхинащ, щызыхинакIэ, уэзирхэр трихун хуейщ.
мэджлисыр зэбгрихун Тыкуэнтетым и нэр къригъэжри, газетым зытриубгъуащ, телъыджэ иупсыжыркъым, хуейщ. Мэджлисми къыIэщIэлъэгъуа хуэдэ:
– Мыбы уеджа? Ди гугъу ящI!
– Дэндей?
«БзитIщхьитIыгъэр зыхэднынкIэ щIэхъуар хэт зи лажьэр?» тхыгъэм теIэбащ тыкуэнтетыр. Хьэрф пIащэкIэ традзауэ, хьыкумэтыр зэрытекIамрэ мэджлисыр зэрызэбграхуамрэ я хъыбарым и лъабжьэIуэкIэ сыкъыщеджащ:
«Псори зи лажьэ бзаджащIэхэр къаубыдащ. Лажьэр къатихуэ а тIум! БзитIщхьитIыгъэр зыхозыгъэн хущхъуэ псым хакIутэри, зэрыкъэралу дагъэунэхъуащ! Бзэгузехьэ набдзэгубдзаплъэм и фIыгъэкIэ бзаджащIэхэр къаубыдри хьэпсым ирадзащ. Я унагъуэбжэр хурагъэщIыжынущ къэралыр зытеунэхъуа бзаджащIэхэм!»
– ЛIо тщIэнур? ДаIэщIэкIуэдакъэ? Ди кIэр бжыхьым дэтхуэжакъэ! – гузэващ тыкуэнтет лIыжьыр.
– ДыщIэгузэвэн слъагъуркъым, – жесIащ лIыжьым. – Умышынэ. 108 Адыгэ хэхэс литературэ
Газетыр сушкIумпIри хыфIэздзащ.
– ДикIуэсыкIыжыфынукъэ мы хьэпсым?
– ДикIуэсыкIыжыфынукъым. ДыщIикIуэсыкIыжыни щыIэкъым. ДыкъикIуэтыж хъунукъым! – сыкъыхуэгъэдэIуакъым лIыжьым.
– Сыт тхузэфIэкIынур, дыкъимыкIуэтыжмэ? – игу зэгъэжыркъым тыкуэнтетым. – ХеящIэр къыдэплъын уи гугъэ?
– Алыхьым жыхуиIар хъунщ, думыгъэпIэщIэкI.
ЛIыжьым зигъэукIуриящ. Дешат, ди жеини къэкIуати, сэри зезгъэщIащ. Бжэ I макъым дыкъигъэушащ, жейм дыхилъэфа къудейуэ. МустантIыкъым* деж дашащ. Япэ щIашар сэращ.
МустантIыкъым и пащхьэ сиуващи, соплъ, езыри къызоплъ.
– Уи цIэр?
Си цIэр жесIащ. НэгъуэщIкIи къызэупщIурэ, жэуап естащ. ИтIанэ и нэр къыстриубыдэри сызэпиплъыхьащ, уафэм сыкъехуэха хуэдэ. Сэри зэпызоплъыхь мустантIыкъыр, си нэр тезубыдауэ. Срихухьын мурад зэрищIар IупщIщ, хузэфIэкIмэ, сызыIуригъэлъэдэнут мустантIыкъым. Зыкъомрэ къызжьэхэплъыхьри, къызэупщIащ:
– Дыгъуэпшыхь сыхьэт пщыкIузым дэнэ уздэщыI?
МустантIыкъым сызэрырихухьынур слъагъурти, зызумысыжын мурад сщIащ:
– Зиусхьэн мустантIыкъ! Гугъу зумыгъэхь, сэ зызумысыжынущ: псым хущхъуэр хэзыкIар сэращ. ЗызэрызумысыжамкIэ Iэ тездзэнщи, тхылъ уэстынщ.
МустантIыкъым и фэр зэкIуэкIащ. Сэ зызумысыжмэ, езым ебгъэщIэнур сыт? ЗэрыIэзэжьыр къигъэлъэгъуэн хуейкъэ!
– Щхьэр къысхуумыгъэуз! СызэрыноупщIымкIэ жэуап къызэт!
– Узыхэмытын ухэмыт, сыт зыщIэбукIыжыр: бжесIэр тхыи, 109
зэфIэкIащ!
МустантIыкъыр стIолым IэштIымкIэ теуащ, полицэ къриджэн мурад ищIа хъунти, и жьэр зэщIиха къудейуэ телефоныр къэзууащ. Телефоныр къытрипхъуэтри, мэлым нэхърэ нэхъ Iэсэ хъужащ мустантIыкъыр:
– СынодаIуэ. КъызгурыIуащ. Уи жыIэм сыфIэкIынкъым, зи щIыхьыр ин!.. Сыхьэтиблми?.. СыкъыкIэрыху хъурэ!.. Узыншапэу!..
Телефоныр трелъхьэжри, мустантIыкъым и нэщхъыр зэхеукIэж, и жьэр еущI, полицэр къриджэну хъунти. Телефоныр къозу аргуэрым.
– СынодаIуэ, пащэ!.. IэплIэшхуэ пхузощI!.. Узахуэщ, пащэ, узахуэщ!.. Сигурэ си псэкIэ!.. Аракъэ сэри жысIэр!.. Ар нэхъыфIщ, дауи!.. Тхьэм утхуигъэпсэу, зиусхьэн!..
Телефоныр къэзууху, къыщолъэт мустантIыкъыр, телефоныр игъэтIылъыжакъэ – зрегъэщэтэхыжри, и нэщхъыр зэхеукIэж.
Аргуэру къэзууащ телефоныр. МустантIыкъыр къыщылъэтащ, ауэ щIэх дыдэ зригъэщэтэхыжащ, и нэгур зэхэуауэ:
– УзыфIэфIыр пщэфI!.. Си Iуэху хэлъ абы?.. Щыщ хэсщIыкIыркъым! Мыпхуэдизрэ укъэмыпсалъэ! Сэ схущIыхьэркъым!..
Ар жери, трубкэр тридзэжащ. Сигу къэкIащ асыхьэтым: псы ефатэмэ, езыри тыншыжынут, сэри сытыншыжынут. Къатибым* жызоIэ:
– Зиусхьэныр псы зэрыхуэлIар плъагъуркъэ: псы егъафэ!
Къатибым псы къихьри мустантIыкъым и пащхьэ иригъэуващ. МустантIыкъыр къыдэплъеиххакъым: «жьгъумпI!» жери псыр ирифащ. Заул дэкIри, и щхьэр къиIэтащ:
– Ыыы, дэнэ дыздынэсар?
*МустантIыкъ – следователь.
**Къатиб – секретарь. Адыгэ хэхэс литературэ
Къатибым и жьэр иущIат, ауэ сэ япэ сищащ:
– Зиусхьэн мустантIыкъ! Мыпхуэдиз хэлъкъым мы Iуэхум! Сэ зызумысыжащ: псым хущхъуэ хэзыкIутар сэращ, сэращ цIыхур зытеунэхъуар, къыстралъхьэр си хьэлъэщ, сыпшыныжынкIэ сыхьэзырщ!
– Адрейри къыщIэшэ! – жери полицэм унафэ хуищIащ мустантIыкъым.
Тыкуэнтет лIыжьыр къыщIашащ. МустантIыкъыр къеупщIурэ, лIыжьым жэуап итащ: и цIэр, и унэцIэр, къыщалъхуар, щылажьэр, илэжьыр, и ныбжьыр, и щIэныгъэр – къатибым итхащ мустантIыкъыр къызэреупщIауэ хъуар.
– Хэт хущхъуэр псым хэзыкIутар?
– Мыращ! – жери и Iэпэр си дежкIэ къишиящ. – Сэри сригъусащ, жэуап дэсхьыну сыхьэзырщ. Къэхъунур ищIамэ, хущхъуэр псым хикIутэнтэкъым. Делэт, кърикIуэнкIэ хъунур ищIэртэкъыми, аращ хущхъуэр псым щIыхикIутар.
МустантIыкъым и фэмкIэ къэсщIащ нетIэ зэфа псыр псыхэкIуадэ зэрымыхъуар. И щхьэр игъэсысри, мустантIыкъыр тыкуэнтетым къеупщIащ:
– Куэд щIауэ зепхьэрэ апхуэдэ хущхъуэ?
– Iэджэ щIащ.
– Шыдыщхьэ! Емынэм щхьэкIэ убзыщIа иджыри къэс? Напэ уиIэтэкъэ, гулыцI уиIэтэкъэ? ЦIыхур зэрыбзитIщхьитIымрэ зэрынапэншэмрэ плъагъурэ пэт, хущхъуэ узэриIэр убзыщIащ! Ар къыпхуэгъу хъунукъым уэ! Мыр Iуэху джэгукъым. НэIибыр* хэгъэплъэн хуейщ мы Iуэхум. – Ар жери, ди ужь икIыжащ мустантIыкъыр.
Хьэпсым дашэжащ. Дигу фIы щыщIэнт а махуэми жэщми! ШыгъушыпсыпIэм дыхэлъащ. Пщэдджыжьым мустантIыкъым деж дашащ: къызэрыдэупщIамкIэ загъэнщIатэкъым. Дыщашэм, полицэм делъэIури, газет къэтщэхуащ. Газетым ди хъыбар тетт: «БзаджащIитIыр къаубыдащ! БзаджащIэхэм здеупщIым, мустантIыкъыр псы ефэри зэкIуэкIащ. ЗэкIуэкIащи, бзаджащIэхэр е утIыпщыжын хуейуэ, е апхуэдэ хущхъуэ зэраIэр иджыри къэс зэрабзыщIам щхьэкIэ гъэтIысын хуейуэ къегъэув мустантIыкъым».
Абы пеуэ нэгъуэщI газетми традзащ ди хъыбар: «Дыгъуасэ пщэдджыжьым къаубыдащ псым хущхъуэ хэзыкIа бзаджащIитIыр. Дыгъуасэ сыхьэтипщIым бзаджащIитIыр мустантIыкъым и пащхьэ ирашащ. Щрашэм, мустантIыкъыр къагъапцIэри, псы ирагъэфащ бзаджащIэхэм. Псыр зэран къыхуэхъуащ мустантIыкъым: бзаджащIитIым еупщIын идэжыркъым, нэIибым иритащ а бзаджащIитIым я Iуэхур. ТIури е утIыпщыжын, е гъэтIысын хуейуэ елъытэ мустантIыкъым. Къэралым зы цIыху къабзэ къызэримынэжар ящIэрэ пэт, бзаджащIитIым хущхъуэр ябзыщIащ. Апхуэдэ хущхъуэ зэраIэрэ Iэджэ щIащ, итIани ириIэзакъым. Лей ирахащ цIыхум! НэIибым и унафэкIэ, бзаджащIитIым я Iуэхур нэгъуэщI мустантIыкъым и пщэ далъхьащ. Абы и тхьэкIумэр хуакъузащ псы ефэ мыхъуну. Щыгъуазэ дызэрыхъуащи, хущхъуэм зэIимыгъэхьа псы фэндырэ зыбгъупщI къинащ къэралым, абы ирагъэфэнур къэрал унафэщIхэмрэ хабзэм ирилажьэ къулыкъущIэхэмрэщ. Абыхэм ящыщщ бзаджащIитIым я Iуэхур зэхигъэкIын хуейуэ зи пщэ далъхьар. Хущхъуэм гъуэгу ирамытын щхьэкIэ, я гуащIэ еблэжыркъым щIэныгъэлIхэри хабзэм и хъумакIуэхэри. Нил IуащIэн хуэдэуи жаIэ. Хущхъуэм зэригъэкIуэкIахэр къаубыдурэ лъэныкъуэ ирагъэз. Хущхъуэр зэран хуэхъуауэ гу зылъатэхэр зэщIакъуэнурэ къумым ирадзэнущ, *НэIиб – прокурор. 110 Адыгэ хэхэс литературэ
цIыхум пэIэщIэ ящIын щхьэкIэ. Апхуэдэ фрихьэлIэмэ, фымыбзыщI, бзэгу фхьын хуейуэ унафэ ящIащ».
Газетыр зэзгъэтIылъэкIри, тыкуэнтетым сеплъащ:
– ГугъапIэ диIэжкъым!
– Сыт щIыдимыIэжыр?
– Псы ирагъэфэнукъым къулыкъущIэхэр. Нобэ къыдэупщIыну мустантIыкъыр псы ирамыгъэфам ящыщщ.
МустантIыкъым дызыIуригъэлъэдэн ди гугъащ. Куэдрэ дрихухьакъым, занщIэу зыдумысыжати. Ар къыдэупщIа нэужь, хьэпсым драдзэжащ.
Зы махуэм зы махуэр кIэлъокIуэ, дэ хьэпсым дызэрисщ.
Хьэпсым зыкъомыфIрэ драгъэбэмпIыхьри, хеящIэм и пащхьэ драшащ. ХеящIэм я унэм цIыхур щIэзщ. Ди благъэхэри, ди ныбжьэгъухэри, ди хэгъэрейхэри къэкIуащ, Iэ къытхуащI, къыдогуо: «Фымышынэ! Фымыгузавэ!»
ХеящIэхэм нэкIэ дашхынущ, нэщхъыдзэ защIэщ – ди псыр зэраIумыхуар нэрылъагъущ. Щыхьэтхэм ящыщ зы къраджащ. Полицэр тыкуэным нэзыша бзэгузехьэрат япэ къраджар. Дакъикъэ зыщыплI нэхъыбэ ягъэпсэлъакъым бзэгузехьэр. ИтIанэ чэзу-чэзуурэ къыщIашащ пцIы упсыкIэ зымыщIэжхэр, зигу фIей имылъыжхэр, зи напэ къабзэ хъужахэр, хьэрэм зымышхыжхэр, бзитIщхьитIыгъэ зыхэмылъыжхэр. Бэлыхьым хэддзащ а тхьэмыщкIэхэр, ди псым едгъафэри! Хьэзаб ятетлъхьащ! Дауэ зэрыпсэунур, пцIы ямыупсыжмэ, я гум фIей имылъыжмэ, хьэрэм ямышхыжмэ, мыбзитIмэ, мыщхьитIмэ?..
МутIэхьимым* псэлъэн щIидзащ:
– Зиусхьэнхэ! Мы фи пащхьэ иситIым нэхъ бзаджащIэрэ нэхъ щIэпхъаджэ зылэжьарэ тхыдэм ищIэркъым! Мы тIум зэхащIыхьар щыплъагъукIэ, уи щхьэфэцым зресэ! Ар къазэрыхуэгъун щыIэкъым!
ЦIыхур ягъэунэхъун мурад яIащ мы бзаджэнаджэхэм, ди икIагъэмрэ ди цIапIагъэмрэ зыхыдагъэныным иужь ихьэри. БзитIщхьитIыгъэ яхэмылъыжмэ, цIыхур дауэ къызэрызэхэнэнур? Зыр зым хуэшэчыжын итIанэ? ПцIы имыупсмэ, лIыр и фызым зы махуэ дэпсэуфынукъым. Хьэрэм имышхмэ, цIыхум и Iуэхур дэкIынукъым, и щхьэр игъэпсэужыфынукъым!
Партхэм сыт ящIэжынур итIанэ, хьыкумэтым сыт илэжьынур? Хэт фIым дыхуэзыгъэIущыжынур, газетхэми ятхынур сыт? ХеящIэхэмрэ уэчылхэмрэ ебгъэщIэжынур сыт жызоIэ?!
Зиусхьэн хеящIэхэ! Сэ куэд къезгъэкIуэкIынукъым, арыншэми нэрылъагъущ мы тIур зэрыкъуаншэр. БзаджащIэхэм заумысыжащ, заумысыжа щхьэкIэ, яхуэбгъэгъуи ящхьэщыпхи хъунукъым! Ар яхуэфащэкъым абыхэм! ТIури укIын хуейуэ солъытэ. Сэ къызгуроIуэ: мы тIур дукIмэ, дахуэупсауэ аращ. ДукIмэ, хьэлэлыгъэм, гущIэгъум, къабзагъэм зэщIицIэла дуней цIапIэр ябгынэнурэ, я псэр тыншыжынущ!
МутIэхьимым пщIэнтIэпсыр ирилъэщIэкIри, полицэм хуеплъэкIащ:
– Псы сегъафэт!
И жыпым зы бащырыбэ кърихри псы къригъэхъуащ полицэм. МутIэхьимым зы «къуртI» ищIри, и пэр зэригъэлъащ:
– Псы щIыIэ уиIэкъэ?
– Мыбы фIэкI уефэ хъунукъым. Аращ хьыкумэтым я унафэр.
Уэчыл къэтщтакъым, дызэрымыкъуаншэр тщIэжырти. Ди щхьэ дыкъыщхьэщыжыфынут.
*МутIэхьим – обвинитель. 111 Адыгэ хэхэс литературэ
– Сывгъэпсалъэ, – жызори хеящIэм солъэIу.
– Псалъэ! – къызжаIэ. – Сыт къыджепIэнур?
– ВжесIэнуращ. – Сыкъотэджри, хеящIэм я пащхьэ соувэ. – Ди псым щыщ фIухуамэ, си гуапэ дыдэ хъунут. ДаукIын хуейуэ къегъэув мутIэхьимым. Фэ абы акъылэгъу фызэрыдэмыхъунум шэч къытесхьэркъым. Лей къыттевгъэхьэнукъым, ди псым щыщ фемыфами, захуагъэм фызэремыбэкъуэнур сощIэ. Ди псым ефахэр нэгъуэщI зэрыхъуракъэ фыщIэгузавэр? Абы ущIэгузэвэн хэлъ? ЦIыхухэм я хьэл мыгъуэжьыр зыханэмэ, псори я пIэ иувэжынущ. Мы дуней дызытетыр фигу ирихьрэ фэ? ПцIы яупсурэ, къэралхэр зэраушт, зэрагъэфыщI, зэрагъэшх, зэтракъутэ, зэтракъутар зэтрамыухуэж щIыкIэ зауэмрэ банэмрэ щIэрыщIэу яублэж. ПцIым и лъэр щIэуда хъумэ, цIыхухэм къагурыIуэнущ ер къэрал унафэщIхэм я пэм къызэрикIыр. КъагурыIуэнущ пцIыкIэ къызэрырашэкIыр, я гум фIы зэримылъыр, зэрыщхьэхуещэхэр. Щхьэхуещагъэм и лъэр щIэвуди, феплъыт къэхъум! Къэхъунуращ: хьэрэм зышхри цIыхум я лъыр изыфри сэтей къэхъунущ. ЗылъэкIыракъэ зи унафэ увыр, зи псалъэ пхыкIыр? ТхьэмыщкIэм я фэм дэкIыр ялъагъурэ абыхэм, ягу щIэузрэ тхьэмыщкIэм? Щхьэхуещагъэ яхэмылъамэ, цIыхум лей кIэлъызэрахьэнтэкъым, захуагъэми текIынтэкъым!
Зиусхьэн хеящIэхэ! Щхьэхуещэхэм ди къэралымрэ ди цIыхухэмрэ иращIэр флъагъуркъэ! Ди къэралым цIыху мелуан тIощI исщ, абы и нэхъыбапIэр факъырэщ, Iэщым пащIащ, кърагъэлэжьри шхын щхьэкIэ зымыгъэлIэн мащIэ тIэкIущ. Ди цIыхум я нэхъыбапIэр гъэрщ, хуитыныгъэ дгъуэтауэ жаIэ щхьэкIэ. Унафэр цIыхубэм яIэщIэлъщ жаIэ. Сищхьэуз яIэщIэлъщ! Къэрал унафэр цIыхубэм IэщIалъхьауэ дощI. Абы щыгъуэ тIум язщ: а цIыхубэр е щхьэемыгугъущ, хьэзабыр зэрызыщхьэщахыным щыпымылъкIэ, е мы дунейм теткъым къафIэIуэху, я къурмакъейр зэрыщаубыдыкIари зыхащIэркъым, тхьэмыщкIагъэм, икIагъэм, насыпыншагъэм, хабзэншагъэм я IэмыщIэ зэрикIын хуейр къагурыIуэркъым. Я псэукIэр ирагъэфIэкIуэн папщIэ, сыт ялэжьа цIыхубэм? Зыгуэр ялэжьауэ къыпщыхъунущ, лъэныкъуэкIэ укъыщеплъмэ. ЯхузэфIэкIа щыIэкъым армыхъу! Сыт щIахузэфIэмыкIар? Я пщэдыкъым щхьэхуещэмрэ напэншэмрэ дагъэтIысхьащи, аращ! Сигу къокIыж: пэщIэдзэ еджапIэм пщIэ щIамытын хуейуэ унафэ ящIауэ щытащ. А унафэм насып къытхудэкIуэнутэкъэ зэрагугъар? Ди унафэщIхэм я напщIэм телъщ ар иджыри. Зыгуэр къытхудэкIуа абы? Щыщ къытхудэкIуакъым! Къулеижьхэм я бынхэращ а унафэр къызыхуэщхьэпар!
Зи гугъу сщIы унафэм и лъэр увын щхьэкIэ, япэ игъэщыпхъэ Iуэху щыIэщ: цIыхум яхурикъун еджапIэ ухуэн хуейщ, егъэджакIуи гъэхьэзырын хуейщ япэщIыкIэ. Дэ тлъагъур нэгъуэщIщ: еджапIэхэм я бжыгъэр зэрыщытауэ къэнэжащ, егъэджакIуэри тхурикъуркъым. Финансхэмрэ щIэныгъэмрэ я уэзирхэм я бынхэр йоджэ, еджапщIи ятыркъым, тхьэмыщкIэхэм я бынхэр уэрамым дэтащ, ноби дэтщ! УнафэпцIщ! Ар зи унафэри пцIыупсщ, щхьэхуещэщ – аращ а унафэм и сэбэп цIыхум къыщIемыкIар.
НэгъуэщI зы унафи къэдвгъащтэт – лэжьапщIэм хагъэхъуэн хуейуэ ящIа унафэр. ЦIыху цIыкIум къахуэщхьэпа а унафэр? Къахуэщхьэпакъым. КъулыкъущIэхэращ къызыхуэщхьэпар. МэкъумэшыщIэхэмрэ лэжьакIуэжьхэмрэ зытетам къытенэжащ, зы соми лейуэ къахэхъуакъым. НэгъуэщI унафэхэми девгъэплъ. ЦIыху цIыкIум сыткIэ къахуэщхьэпа ахэри? ЗыкIи! ПцIыIуэпцIышэмрэ щхьэхуещэмрэ я унафэ- 112 Адыгэ хэхэс литературэ
щи, аращ цIыху цIыкIум къащIыхуэмыщхьэпар!
Зиусхьэнхэ! Ди къэралым икIагъэрэ мыхъумыщIагъэу щызекIуэу хъуар унафэр зыIэщIэлъ щхьэхуещэхэмрэ напэншэхэмрэ я дежщ къызыщежьэр. Сыт-тIэ фызэплъыр фэ, зиусхьэнхэ, сыт фызэжьэр? Щхьэхуещагъэмрэ напэншагъэмрэ япэувара бзаджащIэкIэ узэджэнур, укIын хуейуэ флъытэр?
Зиусхьэн хеящIэхэ! Фи IэмыщIэ дилъщ, фызэрегуакIуэщ, фигу зэгъэнумэ, девгъэукI. Щхьэхуещагъэм, напэншагъэм, бзитIщхьитIыгъэм дытекIуэдэжкIэ къыдэхьэлъэкIынукъым дэ!. Я жьэр Iурыхуауэ къызэдэIуащ цIыхур. Си псалъэр и кIэм нэзгъэса нэужь, Iэгуауэ къызащIэкIащ.
ХеящIэхэм зыщIрагъэхащ: «Дызэчэнджэщынущ», – жари. Псы бащырыбэ зыIыгъ полицэм Iэ хуэсщIри, зыбгъэдэсшащ.
– Уи IэмыщIэ дилъщ! – жесIащ полицэм.
– КъызгуроIуэ. УкъызэмылъэIу. Узыхуейр сощIэ сэ. Сэри сефащ фи псым щыщ! – Ар къыскIэщIидзэри, полицэр хеящIэхэм якIэлъыщIэкIащ.
ХеящIэхэр къыщIыхьэжащ. Полицэри я ужь итщ. Бащырыбэм псы ткIуэпс зэрыхэмыщIам гу лъыстащ.
И нэщхъ зэхилъхьэри, хеящIэр унафэм къытхуеджащ:
– МутIэхьимыр захуэщ: фэ зэхэфщIыхьам хуэдэ тхыдэм къыщыхъуакъым! ФедгъэукIмэ, дыфхуэупсауэ аращ: щхьэхуещагъэмрэ напэншагъэмрэ зыхэзына дунейр къызэвнэкIынурэ гузэгъэгъуэ вгъуэтыжынущ. Ар фхуэфащэкъым фэ, аращ фыщIедмыгъэукIыр: бэлыхь хэвдза цIыхум я фэм дэкIыр фи фэми дрырекI!
Iэгур къыттракъутащ хеящIэ унэм щIэтхэм, къытхуэгуфIащ, къыдэхъуэхъуащ. Асыхьэтуи дыкъаутIыпщыжащ. ЦIыхум дапхъуатэри, уэрамым дыдахьащ. Дыкъэзылъагъур мэкIий-мэгуо:
– ЯугъащIэ щхьэхуещэхэм я джабэр щIэзыудахэм!
– Зэпытрэ зэкIэсу укIуэ фитIнэхэр, напэншэхэр, бзитIщхьитIхэр!
– Захуагъэмрэ цIыхугъэмрэ тещхьэрыукIахэр щIапIэщIэлъадэ УнафэщIхэмрэ къулыкъущIэхэмрэ щхьэкIэ яхъумэ фэндырипщIыр зыщIэт щIыунэм илъадэри, цIыхум псыр иракIутащ. ЦIыхур гу къабзэщхьэ къабзэ зыщI псым фIэкI иремыфэ унафэщIхэри къулыкъущIэхэри!
ухъу!

ФIыгъуэр, цIыхугъэр, къабзагъэр дунейм тез хъуащ. ЦIыхур я пIэ итIысхьэжащ, хабзэр зэфIоувэж, къэрал унафэр напэ зиIэ цIыхухэм яIэрыхьащ. ЦIыху гу къабзэщ мэджлисым хахар, цIыхубэм я Iуэху фIэкI зэрахуэркъым мэджлисым. Къэрал унафэр цIыхубэм я IэмыщIэ ираубыдэжащ. Дунейми гъащIэми захъуэж, ди псэукIэр зэрефIэкIуэн фIэкI, нэгъуэщIым егупсысыркъым къулыкъущIэхэр. Къулеижьхэм ди мылъкур яшхырти, яшхыр къыжьэдатхъри тхьэмыщкIэм трагуэшащ. ТхьэмыщкIэм яIуэтэжащ, мэжэщIалIэм я ныбэ из хъужащ, щыгъыныджэхэм захуэпэжащ.
Тыкуэнтет лIыжьым и сатур тхьэм къузэритынщ. Хущхъуэр зымыщэхум и махуэ мыгъуэщ. Сэри сыдоIэпыкъу, схузэфIэкI хузощIэ. Хущхъуэ зрищэм ахъшэ къыIихыркъым лIыжьым. ЯжриIэращ: «Къемэтмахуэм дызэрыгъуэтыжынщ!» Хущхъуэм цIыхур къежэри, къытIэщIэухащ.
8 Заказ № 123 113 Адыгэ хэхэс литературэ
Тыкуэнтетым соупщI, пшапэр зэхэуауэ:
– ЛIо пщэдей тщэнур? Сыт яжетIэнур?
Жэуап къызет:
– Умыгузавэ. Хущхъуэм и пIэкIэ игъащIэкIэ къахуэщхьэпэн чэнджэщ етхьэлIэнщ щэхуакIуэ къакIуэм.
Нэхущым цIыху Iув къекIуэлIащ тыкуэным.
– Сыт фызыхуейр? – йоупщI тыкуэнтетыр цIыхум.
ЦIыхур зэрызехьэ хъуащ: «Къабзагъэ! Хьэрэмыншагъэ! ГумащIагъэ! Гуапагъэ!»
– Зэ фызэтесабырэт! – жиIащ тыкуэнтет лIыжьым.
ЦIыхур тесабыракъым. Тыкуэныбжэр хаудынущ, апхуэдизкIэ къыдэбгъэрыкIуащи: къабзагъэм, хьэрэмыгъэншагъэм, гумащIагъэм, гуапагъэм зыхэбгъэкIыж хъурэ!
– Фытесабырэ жысIакъэ! Къабзагъи, гумащIагъи, гуапагъи фхэлъщ псоми! Зэрыфхэлъыр фщIэжыркъыми, аращ фыкъыщIежэжьар! Фи щхьэм хуэвмыгъэфащэр нэгъуэщIым евмыпэс. ЦIыхур фи щхьэм ефлъыт. ФIы къыфхуэзыщIэм фIы хуэфщIэ. Фигу Iей ивмыгъэлъ. ЦIыхум зэран фахуэмыхъу! Абы нэхъ хущхъуэ щыIэкъым!
Тыкуэнтетым фIыщIэ къыхуащIри, цIыхур зэбгрыкIыжащ.
Тыкуэныр нэщI хъуащ. Дэ щыращ къыщIэнар: лIыжьыр, сэ, дзыгъуэр. Си Iэр къиубыдри, тыкуэнтетым фIыщIэ къысхуищIащ:
– Тхьэм уигъэпсэу! УкъыздэIэпыкъуащ. Ди къалэн дгъэзэщIащ Сэлам зэтхыжащ. Дигу къинэнущ а псалъэр: «ЦIыхур фи щхьэм ефлъыт. ФIы къыфхуэзыщIэм фIы хуэфщIэ. Фи гум Iей ивмыгъэлъ.»
Аращ си хъыбарыр зэрыхъур. ЩIэзгъэлъагъэнкIи мэхъу – фигу къызэвмыгъабгъэ. Мы хъыбарыр сухын си гугъащ щIэзыгъатхъэхэм запэсщIыжу: щи, сыкъэушри, пщIыхьэпIэт!..
ПщIыхьэпIэкъым, си нэгу щIэмыкIа стхакъым! Си гущIэлъапсэм къиIукIа, си нэкIэ слъэгъуа Iуэхущ фхуэсIуэтар. Алыхьым жимыIэкIэ ар пщIыхьэпIэу къыщIидзыжыну! Абдеж щыпысчынщ мы псалъэмакъыр. ИгъащIэм си нэ къызыхуикIар аращ: цIыху гу къабзэмрэ цIыхугъэ зыхэлъымрэ я гуращэр, я хъуэпсапIэр къазэрехъулIэнырщ.
ФитIнэхэ! Аращ ди дунейр! Ар зэхэфщIыкIмэ, сэ нэгъуэщI сыхуей! Ди икIагъэм и зы кIапэ фэзгъэлъагъужа къудейщ сэ. Сэракъым вгъэкъуэншэн хуейр, фи щхьэращ! Фи ныбжьым зыхуэвмыгъэгусэ, фи щхьэм зыхуэвгъэгусэж! Щхьэхуещэрэ фитIнэрэ фхэмытыжмэ, сыпцIыупсщи, мывэ хъурей къызэвутIыпщ!
ЗэзыдзэкIар Хьэмидщ
тIуми! 114 Тхыдэ
Щыхьэт тохъуэ
Кавказ зауэм и тхыдэм щыцIэрыIуэщ поляк зауэлI хахуэ Лапинский Теофил (1826-
1886). И лъэпкъэгъу гупышхуэ къыздишэри, ар Шэрджэсым къэкIуауэ щытащ 1857 гъэм, илъэсищкIэ ядэзэуащ адыгэхэм (шапсыгъхэм, абазэхэхэм, натхъуэджхэм). Зауэ гуащIэм хэт кIахэ адыгэхэм я хэкум щилъэгъуамрэ и гукъэкIыжхэмрэ итхыжри, Лапинскэм 1863 гъэм Гамбург къыщыдигъэкIащ «Кавказ бгырысхэмрэ абыхэм я хуитыныгъэм папщIэ урысхэм драгъэкIуэкIа бэнэныгъэмрэ» тхылъыр. 115
Шэрджэсхэм «я дзыхь къызагъэза нэужь, – етх Лапинскэм, – дэнэ сыкIуэнуми, сыт зэзгъэлъагъунуми, пэрыуэгъу сиIэжакъым, я щIыналъэм зыщысплъыхьащ, тхьэмадэ, дзэпщ куэдым нэIуасэ сахуэхъуащ – ар фи нэгу щыщIэкIынущ си тхылъым».
Адыгэхэм яхэтыху, Лапинскэм куууэ щыгъуазэ захуищIащ абыхэм я хабзэхэм, я псэукIэм, я бэнэныгъэм, я бзэри зригъэщIащ.
Лапинскэр шэрджэсхэм я деж щыщыIа зэманыр (1857-1859 гъэхэр) Кавказ зауэм и гуащIэгъуэт. Илъэс зыбжанэ дэкIри, 1864 гъэм, лъыгъажэ зауэм кIэ игъуэтащ, адыгэхэм я щхьэр халъхьауэ. Лапинскэм и тхылъыр дунейм къыщытехьар 1863 гъэрщ – зауэр зэфIэмыкI щIыкIэ. Тхылъым и пэублэ псалъэм Лапинскэм щыжеIэ: «Тхылъыр стхын мурад щысщIым, сэ, псом япэрауэ, зи ужь ситар бэнэныгъэ гуащIэм хэт, мафIэ лыгъейр зрадза шэрджэсхэр утыкум къибнэ зэрымыхъунур Европэм зэхезгъэщIыкIынырщ: я хэкум и хуитыныгъэм папщIэ лъы ягъажэ абыхэм нобэ, зауэ гуащIэм хиубыдащи, я щхьэр халъхьэнкIэ, лъапсэкIуэдыр къахуэкIуэнкIэ шынагъуэ щыIэщ. Ар къащыбгъэщI хъунукъым а лъэпкъым. Сыт и щхьэусыгъуэми, Европэм пэIэщIэ хъуауэ зыбжанэ лъандэрэ къогъуэгурыкIуэ шэрджэсхэр. Апхуэдэ зыхуэфащэ лъэпкъкъым ахэр. Зы щIыпIи ущрихьэлIэнукъым шэрджэсхэм нэхърэ нэхъ щIэх зыужьыныгъэмрэ цивилизацэмрэ я гъуэгум тепшэфын лъэпкъ – абы щхьэкIэ Iэмалрэ лъэкIыныгъэрэ епт закъуэмэ. Аращ зауэ гуащIэм хэт шэрджэсхэм ядэIэпыкъун щIыхуейр, я псэмрэ я хэкумрэ къещэ зэрыпхъуакIуэхэм ахэр ящихъумэн хуейуэ и къалэнщ Европэм… Я щхьэ къудейркъым шэрджэсхэр щIэзауэр, абыхэм яхъумэ Европэм и хуитыныгъэри».
Лапинскэм лъэкI къигъэнакъым, зауэ гуащIэм хэт шэрджэсхэм ядэIэпыкъун щхьэкIэ. Шэрджэсым къихьэн и пэ Истамбыл кIуащ Лапинскэр, абы дэс адыгэхэм нэIуасэ захуищIащ, зи ужь итыр къагуригъэIуащ. Къулыкъушхуэ зиIэ адыгэ лIыщхьэ, дзэпщ куэд дэст Истамбыл. Абыхэми тыркухэми Лапинскэр къагъэгуIэщэкIэ, фащэкIэ, зауэлIкIэ. Иужьым гъащ къыдэIэпыкъункIэ – къызэрыщIидзыжамкIэ, псоми къагъэгугъа щхьэкIэ, Шэрджэсым къэкIуа нэужь, Лапинскэм зыри къыдэIэпыкъужакъым – ар абы щибзыщIыркъым и тхылъым. КъыдэIэпыкъун дэнэ къэ- Тхыдэ
на, зэрахузэфIэкIкIэ лъакъуэпэщIэдз къыхуащIащ, пцIы къыкIэлъызэрахьэурэ зэрагъэулъииным щIэкъуащ тыркухэри Истамбыл дэс адыгэ лIыщхьэхэри.
Лапинскэм Шэрджэсым къыздишащ и лъэпкъэгъу зауэлIищэм щIигъу. Абыхэм я нэхъыбэм я гъащIэр щIатащ Шэрджэсым и хуитыныгъэм. Нэхъыби къыздишэн мурад иIащ Лапинскэм: поляк минипщI щызэхуэсат Истамбыл, шэрджэсхэм къадэIэпыкъун щхьэкIэ, IэщэкIэ зызэщIаузэдауэ. Ари къыхуадакъым Лапинскэм: урыс лIыкIуэм къайгъэ къиIэтащ жари, ар щхьэусыгъуэ ящIри, Лапинскэм и мурадыр тыркухэм къызэпаудыгъащ. Абы и закъуэкъым: Iэщэ къыкIэлърагъэшэнкIэ къэзыгъэгугъахэм, Лапинскэм зэритхымкIэ, ягу пыкIар… фоч тIорысэ зыбгъупщIрэ шыгъу къэп зыбжанэрэщ. Шэрджэсым щыIэху, Лапинскэм куууэ щыгъуазэ зыхуищIащ адыгэхэм я хабзэхэм, я псэукIэм, я зэуэкIэм. Лапинскэм иригъэлейуэ пхужыIэнутэкъым адыгэхэм я бжыгъэр мелуаным нэсу щитхкIэ. «Зауэм хэт шэрджэс лъэпкъхэм я бжыгъэр гъэбелджылауэ зыми ищIэркъым, – етх абы. – Сэ зэрыслъытэмкIэ, ахэр мин 900-м щIегъу (къэбэрдейхэмрэ нэгъуэщI адыгэ лъэпкъ цIыкIухэмрэ хэмыту). Урыс тхылъ гуэрым сыщрихьэлIащ нэгъуэщI бжыгъэ – мин 290-рэ. Урыс тхылъхэм кърахыжурэ, европей авторхэми къагъэлъагъуэ апхуэдэ бжыгъэ… Шэрджэсхэм зауэ къезыщIылIа урысхэм я дзэр мин 200-м щIегъу, я хыдзэлIхэм нэмыщI. Иджырей IэщэкIэ зэщIэузэдауэ сэлэт мин щитI шэрджэсхэм къариутIыпщынтэкъым урыс пащтыхьым, абыхэм я хэкум цIыху мин 290-рэ фIэкI имысатэмэ».
Шэрджэсхэм я бжыгъэр мелуаным зэрынэсым щыхьэт трищIэу, Лапинскэм етх: «Шапсыгъми Абазэхэми къызэрыщызжаIамкIэ, IэщэкIэ зэщIэузэдауэ – шуми лъэсми – шэрджэсхэм зауэм Iуашэфынущ цIыху мини 150-рэ (мини 100-р лъэсу, мин 50-р шууэ). «ЦIыху мини 150-
рэ зауэм щыIуфшэфынукIэ, урысыдзэм щхьэ фыпэмылъэщарэ?» – жысIэри тхьэмадэхэм сеупщIати, мыращ жэуапу къызатар: «Урысейм гъуни нэзи иIэкъым, къэрал абрагъуэщ». Абы щIызгъужынуращ: цIыху мини 150-р зауэлI мини 150-рэ хъуркъым – ар къагуроIуэ езы шэрджэсхэми. Шэрджэсхэр нэхъыбэм зэрызауэр сэшхуэрэ къамэрэщ, фочыр я мащIэщ, гыныр яхурикъуркъым». ФочкIи, топкIи, гынкIи къадэIэпыкъуащ Лапинскэр шэрджэсхэм, топауи топ зыщIыфи щIыгъуащ, Польшэм къыздришауэ. Ауэ, Лапинскэм и жагъуэ хъууэ зэритхыгъащи, ар мащIэ дыдэт. Топ щащI, топышэ щагъавэ лъэщапIи шапсыгъхэм я деж къыщызэригъэпэщауэ щытащ Лапинскэм.
Адыгэхэм я дзэр зауэм зэрыхуагъэхьэзыр хабзэхэми зыбжанэрэ тепсэлъыхьащ Лапинскэр: «Зауэм Iухьэн и пэ адыгэ тхьэмадэхэм хасэ зэхуашэс. Хасэм кърохьэлIэ зауэм Iухьэн хуей шухэри лъэсыдзэри; абыхэм къаувыхьри, тхьэмадэхэм хасэр зэхаублэ. Тхьэмадэхэм яхэсщ дзэр зауэм Iузышэн хуей дзэпщыр – зэрыхабзэщи, ар зи лIыгъэкIэ цIэрыIуэ хъуа лIыщ. Акъыли лIыгъи пхэлъын, жьакIуэуи ущытын хуейщ, дзэпщ ухъун щхьэкIэ. Тхьэмадэхэм унафэ ящI, мэхасэ: дапщэщ бийм щебгъэрыкIуэн хуейр, зауэм шуми лъэсми дапщэ Iухьэн хуейр? Тхьэмадэхэр чэзу-чэзууэ мэпсалъэ, зыри япэрыуэркъым абыхэм. Хасэм унафэ ищIа нэужь, утыкум зыш кърагъэувэ, абы мэшэсри, тхьэмадэхэм ящыщ зым хасэм и унафэр яжреIэ, абы псори еувэлIа нэужь, тхьэ яIуэн хуейщ я псэ зэремыблэжынумкIэ. Дзэр дзэпщым и IэмыщIэ иралъхьэ абы и ужькIэ, дзэм и унафэр зыIэщIэлъынур 116 Тхыдэ
аращ». Мыри щIегъуж: «И щхьэм и хуитыныгъэм зыри пищIыркъым адыгэм, лей кIэлъызумыхьэмэ, сабийм хуэдэу гу пцIанэщ, ухуэткIийми, ухэзэгъэнущ, уемыкъуэншэкI закъуэ, – ар къыпхуидэнукъым».
Зауэ гуащIэм хэтми, шэрджэсхэр я цIыхугъэрэ я хабзэрэ щебэкъуа ирихьэлIауэ итхыркъым Лапинскэм, ар дэнэ къэна, щIэныгъэмрэ зыузэщIыныгъэмрэ зэрыхуэпабгъэм мызэ-мытIэу гу лъитащ. «Адрей лъэпкъхэм щIэныгъэ зрагъэгъуэтыным трагъэкIуадэ зэманым и зэхуэдитIщ шэрджэсыр зыхуейр – апхуэдизкIэ гурыхуэщ, акъыл жанщи, – итхыгъащ Лапинскэм. – Шэрджэс щIалэ цIыкIу Iэджэм сарихьэлIащ си гъусэ полякхэм къакIэрыхъыжьауэ: тхылъ напэ гуэр къаIэрыхьамэ, абы итым щыгъуазэ ящIыху, якIэрыкIыртэкъым. Илъэс 13-14 зи ныбжь шапсыгъ щIалэ цIыкIуитI си гъусэхэм ящыщ унтерофицер гуэрым къыкIэрыхъыжьэри, тхэкIэрэ еджэкIэрэ яригъэщIэху, бэуапIэ иратакъым – си нэкIэ слъэгъуауэ сыщыгъуазэщ абы…»
ИлъэсищкIэ ядэзэуауэ, шэрджэсхэм яхэкIыжын хуей хъуауэ щытащ Лапинскэр. А зэманым къриубыдэу Лапинскэр нэIуасэ яхуэхъуащ шэрджэс дзэпщхэм – Занокъуэ Сэфарбий, Мухьэмэд-Iэмин, ХьэжыДжырандыкъуэ сымэ, нэгъуэщIхэми. Лапинскэм игу къеуэу етх ахэр зэрызэгурымыIуэр, абы и зэранкIэ шапсыгъхэр, абазэхэхэр, натхъуэджхэр, убыххэр зэкIэщIэчауэ зэрызауэр, я акъыл зэрызэтемыхуэр. Шэрджэсхэм я щхьэр зауэм халъхьэн хуей щIэхъуам и щхьэусыгъуэхэм ящыщ зыуэ елъытэ ар Лапинскэм. ГъэщIэгъуэнщ абазэхэхэм я дзэпщ Мухьэмэд-Iэмин щхьэкIэ Лапинскэм итхыр. Мухьэмэд-Iэмин Щамил Шэрджэсым къигъэкIуауэ щытащ, ядэзэуэн щхьэкIэ. Абазэхэхэм нэIиб яхуэхъури, Щамил 1859 гъэм зитыху, Мухьэмэд-Iэмин епсыхакъым. Щамил зита нэужь, Мухьэмэд-Iэмин зэрынэIибыр щыгъупщэжащ. Лапинскэм етх: «Сэ сакъыхэкIыжа нэужь, Мухьэмэд-Iэмин урысхэм Щхьэгуащэ Iуфэ щаIущIащ. ЕкIужын щхьэкIэ зэрахыхьар щажриIэм, урысхэр Мухьэмэд-Iэмин къыщыгуфIыкIащ, ирагъэблэгъащ, ягъэхьэщIащ, итIанэ Тифлис яшащ, абазэхэ тхьэмадэ 24-рэ щIыгъуу. Генерал-губернаторым IущIэри, жраIащ Iэщэр зэрагъэтIылъыр. Абазэхэ лIыкIуэхэр абы и ужькIэ, Мухьэмэд-Iэмин я пашэу, Бытырбыху кIуэри, пащтыхьым и IэмыщIэ зралъхьащ… Щамил зауэурэ яубыдащ, Мухьэмэд-Iэмин езым зитри, шу гъусэхэри иIэу, урысей къалащхьэм дыхьащ; урысей къалащхьэм щагъэлъэпIащ бийм екIужа нэIиб цIэрыIуэр…»
Кавказым икIыжа нэужь, Лапинскэм и нэIэ зэи ятригъэкIакъым шэрджэсхэм я бэнэныгъэм. Истамбыл зыбжанэрэ зыщиIэжьащ, зауэ гуащIэм хэт шэрджэсхэм тыркухэр къадигъэIэпыкъун щхьэкIэ. Тыркухэм апхуэдэ мурад зэрамыIэм щIэх дыдэ гу лъитащ абы. Тыркум и закъуэкъым, Лапинскэм зэритхымкIэ, шэрджэсхэр утыкум къизынар: Британиеми, Франджыми, нэгъуэщI европей къэралхэми ял узыртэкъым лъы зыгъажэ бгырысхэм щхьэкIэ. Езым хузэфIэкIынурати, зауэм хэт шэрджэсхэм я хъыбар Европэм щигъэIуащ, «Кавказ бгырысхэмрэ абыхэм я хуитыныгъэм папщIэ урысхэм драгъэкIуэкIа бэнэныгъэмрэ» тхылъыр итхри. Тхылъ гъуэзэджэкIэ еджащ абы Карл Маркс, езыри куэдрэ хуэзащ тхылъыр зи Iэдакъэ къыщIэкIа поляк цIэрыIуэм икIи ар Европэм ис нэхъ цIыху губзыгъэ дыдэхэм ящыщ зыуэ илъытащ. Хьэмид 117 Тхыдэ 118 Тхыдэ
ЛIэщIыгъуэхэм я лъэужь
Нарт хъыбархэмрэ пшыналъэхэмрэ нэхъыбэрэ къыхэхуэ псыцIэхэм ящыщщ Псыжь и цIэр (кIахэ адыгэхэм зэрыжаIэмкIэ, – Пшызэ). Тхыдэр щыхьэт тохъуэ Псыжьрэ абы хэлъадэ псыхэмрэ (Лабэ, Щхьэгуащэ, Инжыдж, Адэгум, Уарп, нэгъуэщIхэми) я Iуфэр лъапсэ яхуэхъуауэ, адыгэхэр ижь-ижьыж лъандэрэ къызэрыгъуэгурыкIуам – ар Кавказ къуршым и дыгъэмыхъуэмкIэ. Кавказ къуршым и дыгъафIэм, нэгъуэщIу жыпIэмэ, хы Iуфэм щыпсэуа адыгэхэм я щIыналъэм щежэх псыхэми я цIэ куэд ущрохьэлIэ нарт эпосым. Гу лъытапхъэщ а псыхэм я цIэхэм илъэс мин бжыгъэ зэраныбжьым – ар щыхьэт тохъуэ абыхэм цIэ яфIэзыща лъэпкъыр тхыдэм къызэригубзыгъыж лъандэрэ я пIэ изэгъауэ, зи цIэ къитIуа псыхэм къызэщIаубыдэ щIыналъэр лъахэ яхуэхъуауэ къызэрыгъуэгурыкIуам. Пасэрей алыджхэм (грекхэм) къызэранэкIа тхыгъэхэм («тхыдэм и тхьэмадэкIэ» зэджэ Геродот деж къыщыщIэдзауэ) яхъумащ хы Iуфэмрэ Кавказ къуршым и бгъуитIымрэ щыпсэуа адыгэ лъэпкъхэм я цIи я хъыбари. Тхыдэм зи цIэ нэхъыбэрэ къыхэхуэ пасэрей адыгэ лъэпкъхэм ящыщщ синдхэр, меотхэр, керкетхэр, псесхэр, зиххэр, нэгъуэщIхэри. А псом я цIэ IуэрыIуатэм, псалъэм папщIэ, нарт эпосым къыщызэтенакъым, къыщызэтенэнкIи Iэмал иIакъым – аращ «щIылъэр щызэпцIагъащIэ» лъандэрэ цIыхум къадэгъуэгурыкIуэ IуэрыIуатэм щыхабзэр. Нарт эпосыр апхуэдэ IуэрыIуатэщ: ар зи IэдакъэщIэкI пасэрей лъэпкъхэм я зы цIэщ абы ихъумар – нартхэр, нэхъ белджылыуэ жыпIэмэ, а цIэр ятеIукIащ тхыдэм зи хъыбаррэ зи лъэужьрэ ихъума пасэрей адыгэ лъэпкъхэм (ищхьэкIэ зи цIэ къитIуахэм). Эпосым игъэбелджылыркъым нартхэм я ныбжьыр, ауэ шэч зыхэмылъыр зыщ: щIэныгъэр щыхьэт зэрытехъуэмкIэ, нарт эпосым и купщIэм илъэс минищ нэхърэ нэхъ мащIэ ныбжь иIэкъым. Апхуэдэ ныбжь яIэщ Сосрыкъуэ и хъыбархэми.
Сосрыкъуэ быдзышэ щефар Псыжь Iуфэщ – хъыбар куэдым къыхощ ар. Балигъ хъуа нэужь, зекIуэ ежьамэ, Сосрыкъуэ щыболъагъу Тэн (Дон) Iуфи. Тэн е Тэн губгъуэ ущрохьэлIэ адрей нартхэми – Бэдынокъуи, Ашэмэзи, Батрэзи, Къанж и къуэ Щэуеи. Абыи къыщызэтеувыIэркъым: Индыл (Волгэ) зэпрокIри шыбэр къызэпраху («Индылыжьым и нэр къыщопкI» – апхуэдэ псалъэ халъхьащ пасэрей адыгэ уэрэдыжьхэм ящыщ зым). Дауи, нарт хъыбархэм Тэни Индыли я цIэ къыхэхуэнтэкъым, пасэрей адыгэхэм ар зекIуапIэ яхуэхъуауэ щымытамэ. ЗекIуапIэ яхуэхъуам и закъуэкъым: тхыдэр щыхьэт тохъуэ пасэрей адыгэхэм я щIыналъэм и гъунапкъэм Тэн нэс зидзауэ зэрыщытам.
Псыжь нэгъуэщI лъэпкъхэр къызэреджэр Кубанщ, а цIэми ныбжьышхуэ иIэщ – пасэрей алыджхэм я деж къыщежьащ. Адыгэхэр ПсыжькIэ зэджэ псым пасэрей алыджхэр ГипанискIэ еджэу щытащ, нэгъуэщIу жыпIэмэ, – Шыпс. ЗэралъытэмкIэ, алыджхэм Псыжь апхуэдэцIэ фIащын хуей щIэхъуар абы и Iуфэр шыбз гуартэ бжыгъэншэхэм яуфэбгъуауэ зэрыщытарщ: дуней псом нобэ щыцIэрыIуэ адыгэшым илъэс минищым нэблагъэ ныбжь иIэщ, апхуэдиз хъуауэ зэрахуэ адыгэхэм шы (илъэс минитI и пэкIэ щIалъхьауэ щыта синд 119 Тхыдэ

дзэпщ гуэрым и кхъащхьэм тращIыхьыгъа Iуащхьэм археологхэм къыщIахащ шы щиплIым я къупщхьэ; дауи, пасэрей адыгэхэм шы куэдыкIейуэ Iэджэ щIауэ зэрамыхуатэмэ, я дзэпщым апхуэдиз шы дыщIалъхьэнтэкъым)
Нартхэм унафэ щащIыр хасэрщ. Нарт хъыбархэмрэ пшыналъэхэмрэ я нэхъыбапIэм къызэрыхэщымкIэ, нарт хасэр щызэхыхьэр Алыджхэ я унэрщ. Езы Алыдж нарт хъыбархэм къызэрыхэщ щIагъуэ щыIэкъым, и цIэ къыхэхуэ фIэкI: зекIуэми хыхьэркъым, чынтыр къащылъихьэкIи нартхэм ядэшэсыркъым, итIани Алыджхэ я унэр нартхэм я кIуапIэщ, хасэ, санэхуафэ щащI, лIыгъэкIэ цIэрыIуэ хъуа нартым лIыхъужьыбжьэ щрат, жьы хъуар зрашэри Алыджхэ я унэрщ. Гу лъытэн хуейщ адыгэхэр пасэрей грекхэм алыджкIэ еджэу зэрыщытам. Адыгэ щIыналъэм, псалъэм папщIэ, хы Iуфэм, пасэрей грекхэм къалэ зыбжанэ къращIыхьауэ щытащ, а къалэхэм я къутахуэр нобэм къэсащ. Нэгумэ Шорэ итхыгъащ: «Ди лъахэм члисэжь куэд къинащ, ахэр алыджхэм зэраIэужьым шэч хэлъкъым. Апхуэдэ члиситI ущрохьэлIэ Псыжьыщхьэ. Псыжьрэ Тебэрдырэ яку чырбыш унитI дэтщ; зым шонэкIэ йоджэ, адрейм – хасэ мывэкIэ. «Шонэр» къызытекIар «шу унэ» псалъэхэрщ – «шухэм я унэ» жыхуиIэщ. Абдеж ноби ущрохьэлIэ мывэ шхалъэрэ шы фIэдзапIэрэ. Хасэ мывэм шы лъакъуапIэрэ хьэ лъакъуапIэрэ телъщ. ЗэрыжаIэмкIэ, хасэ мывэр гъуанэщ; къуаншэмрэ захуэмрэ зэхагъэкIын щхьэкIэ, а мывэ гъуанэм ирагъэпщ: къуаншэр, псыгъуэ дыдэми, мывэ гъуанэм ипщыфынукъым; захуэр, гугъу дехьми, мывэ гъуанэм йокI. Нэгумэ Шорэ гу зэрылъитащи, Алыджхэ я унэм, нэгъуэщIу жыпIэмэ, члисэм (тхьэм и унэм) пасэрей адыгэхэм я деж пщIэ лей зэрыщиIар нэрылъагъущ: къуаншэмрэ захуэмрэ абы щызэхагъэкIыу – тхьэм и пащхьэ зыщаумысыжу щытащ.
Нарт хасэм ущрохьэлIэ нарт цIэрыIуэхэм: Сосрыкъуэ, Бэдынокъуэ, Ашэмэз, Батрэз, Лъэпщ, Тхьэгъэлэдж сымэ, нэгъуэщIхэми; хасэм я тхьэмадэр Насрэн ЖьакIэщ («Ди нарт тхьэмадэр Насрэн ЖьакIэщ» – щыгъуазэ дыщохъу Ашэмэз и пшыналъэм). Хасэм унафэ щащI къудейкъым нартхэм: хасэр щызэхыхьэ махуэм нарт щауэхэр шурылъэс мэджэгу, лIыгъэ-шыгъэкIэ зэпоуэ.
«Унэм зыщыгъаси, хасэм кIуэ» – апхуэдэ псалъэ къызэранэкIащ дяпэ итахэм: хасэм емыкIу къыщыпхь хъунутэкъым, цIыхум узэригъэсар, хабзэрэ нэмысрэ зэрыпхэлъыр къыбдалъагъун хуейт, жылэм я пащхьэ уихьамэ.

Нарт е пасэрей лIыхъужь тIощIрэ зым я цIэ къыщреIуэ Нэгумэ Шорэ «Адыгэ лъэпкъым и тхыдэм». Сосрыкъуэ и гугъу щищIкIэ, Шорэ етх: «Зэм жаIэ ар мывэм къыкIуэцIахауэ, лъхугъэм илIыкIа и анэм и ныбэм кърахауи щыжаIэ щыIэщ».
Нэгумэ Шорэ гу лъитащ Сосрыкъуэ и хъыбарым Рим дзэпщ Юлий Цезарь теIукIа хъыбар гуэр къыхэпшэхъуагъэнкIэ хъуну зэрыщытым: 120 Тхыдэ
и анэм и ныбэм кърахащ ари («кесарево сечение» жыхуаIэр абы къыдежьащ). Шорэ зэритхымкIэ, Сосрыкъуэ зыпIар Уэзырмэджщ. «И ныбжь нэсри Сосрыкъуэ рим пащтыхь хъуащ, – етх Нэгумэ Шорэ, – ауэ адыгэхэр абы и лъэгу щIэувакъым, мыпхуэдэу хъуэр псалъи ирадзащ: «ЛъапэкIэрыхъыу жэмыхъуэрылъху, мывэ хэкIыкIыуэ къызыхэкIар зымыщIэж, сыт щхьэкIэ уныкъуакъуэрэ?» И лъэгу щIэувэн щамыдэм, Сосрыкъуэ адыгэхэм зауэ-банэ къарищIылIащ, куэдрэ къеныкъуэкъуа щхьэкIэ, къыхигъэщIэфакъым. Абы къыдежьащ ноби зэхэпх псалъэжьыр: «Адыгэм Созар ягъэшщ».
Нэгумэ Шорэ гу лъитащ Цезаррэ Сосрыкъуэрэ я цIэхэри я хъыбархэри зэрызэхэзэрыхьам. «Юлий Цезарь и хъыбар къэсагъэнщ ди деж, – дыкъыщоджэ «Адыгэ лъэпкъым и тхыдэм». – Ар иужьым Сосрыкъуэ и хъыбархэм хэзэрыхьыжащ».
Юлий Цезарь и хъыбархэм я закъуэкъым пасэрей адыгэхэм я деж къэсар: тхыдэр щыхьэт тохъуэ Рим къикIа дзэшхуэ Кавказым Ищхъэрэм къихьауэ зэрыщытам. Пасэрей адыгэхэм къызэранэкIа псалъэжьри щыхьэт тохъуэ абы: «Адыгэм Созар ягъэшщ». Созар (рим дзэпщым) зэрыпэувын къару ябгъэдэлъащ пасэрей адыгэхэм – абы щыхьэт тохъуэ тхыдэр, псалъэм папщIэ, пасэрей алыдж тхакIуэхэм къызэранэкIа тхыгъэхэр.

Нэгумэ Шорэ зэритхымкIэ, санэхуафэ щащI махуэм нартхэр е пасэрей лIыхъужьхэр я тхьэмадэм деж щызэхуэсырт, вы джэмыдэ яукIырт («вы ехъуар ди нышщ» – дыщрохьэлIэ нарт хъыбархэм), тхьэмадэм и унэм шэху уэздыгъих щыпагъанэрти, тхьэ елъэIурт: «Нобэ нартхэ ди санэхуафэщ», – жаIэурэ. Нартхэм санэхуафэ щащIыр нобэ КисловодсккIэ зэджэ щIыпIэрат; адыгэхэр абы НартсанэкIэ йоджэ, аращ «нарзан» псалъэ цIэрыIуэр къызытехъукIыжар – «нарт санэ». КIахэ адыгэхэм я бзэм «санэ» псалъэм «жызум» мыхьэнэ щиIэщ, жызумым къыщIаху фадэ пIащIэм санэкIэ йоджэ («санэху» – «санэплъ»). Пасэрейхэм санэр тхьэхэм я фадэу ялъытэу щытащ, тхьэ щелъэIукIэ санэбжьэ яIэтурэ хъуахъуэ хабзэт. Нартхэм я лъэхъэнэ лъандэрэ адыгэхэм къадэгъуэгурыкIуащ а хабзэр – санэхуафэр. Пасэрей алыджхэми яхэлъащ апхуэдэ хабзэ: тхьэ щелъэIу махуэм пасэрей алыджхэм, Олимп деж щызэхуэсурэ, санэхуафэ ящIу щытащ, санэм (фадэм) и тхьэм хъуэхъубжьэ хуаIэту.
Нэгумэ Шорэ и зэманым адыгэхэм санэхуафэ щащIу щыта нарт псынащхьэм – санэ лъахэм (иджы КисловодсккIэ зэджэм) и хъыбар япэ дыдэ зыгъэIуар Псыхуабэ и Iэхэлъахэм щыса адыгэ къуажэм япщ ХьэтIохъущокъуэ Исмелщ: нарт псынащхьэм (псы хущхъуэм) и хъыбар абы 1810 гъэм хуиIуэтэгъащ нэмыцэ щIэныгъэлI доктор Гааз, абы лъандэрэ дуней псом цIэрыIуэ щыхъуащ нартхэ я псы хущхъуэр – иджы нарзанкIэ зэджэр.
Анапэ и Iэхэлъахэм пасэрей къалэжь ущрохьэлIэ, къызэрищэхэжрэ Iэджэ щIауэ. Зэшиблым я къалэжькIэ йоджэ абы нобэ, * * * 121 Тхыдэ
къызэрахутамкIэ, ар зи IэдакъэщIэкIыр синдхэрщ, нэгъуэщIу жыпIэмэ, пасэрей адыгэхэрщ. Къалэр мывэ блын лъагэкIэ къэхухьауэ щытащ, блыным метритIрэ ныкъуэрэ и Iувагъащ, и лъагагъыр метрихым нэблагъэрт. Зэшиблым я къалэжькIэ нобэ зэджэ быдапIэр (и цIэ дыдэр тхыдэм къыхэнакъым) зыщIар илъэс минитIрэ щихрэ ипэкIэ къэрал зыухуауэ щыта синдхэрщ. Синдикэ къэралым (аращ пасэрей адыгэ къэралым зэреджэр) илъэс щищым щIигъу къигъэщIащ, иужьым ар хыхьэжыгъащ Боспор къэралыгъуэм (Боспорым Кърым хытIыгу ныкъуэмрэ абы къедза щIыналъэмрэ IэщIэлъащ).
Пасэрей адыгэхэм я къэралым – Синдикэм и лъэужь куэд ихъумащ тхыдэм. Тхыдэр щыхьэт тохъуэ Синдикэм зыужьыныгъэшхуэ игъуэтауэ, къаруушхуэ бгъэдэлъу зэрыщытам. Синдхэм я щIыналъэм (Тамань, нобэрей Анапэ и Iэхэлъахэм) къалэ, быдапIэ зыбжанэ итащ, абыхэм ящыщщ Гермонассэ, Фанагорие, Корокондамэ, нэгъуэщIхэри; я къалащхьэм ГоргиппиекIэ еджэрт, ар иджырей Анапэ деж щысащ. Синдхэм гъавэ ящIэрт, Iэщ зэрахуэрт, къалэхэм цIыху IэпщIэлъапщIэ куэд дэст – абы щыхьэт тохъуэ синдхэм къащIэна кхъэлэгъунэхэм, Iуащхьэхэм къыщIэкIыж хьэпшып зэмылIэужьыгъуэхэр, абыхэм куэдрэ къыхохуэ дыщэм, дыжьыным къыхэщIыкIа хьэпшыпхэр (хьэкъущыкъухэр, Iэмэпсымэхэр, къинэмыщIхэр). Синдхэм сату дащIу щытащ пасэрей алыдж къэралхэм, езыхэм я ахъши паупщI хъуакIэт – ар къэралым зыужьыныгъэ ин дыдэ игъуэтауэ зэрыщытам и нэщэнэщ (щIы щIагъым къыщIэкIыжащ синдхэм я дыжьын ахъшэ, шыщхьэ сурэт хэщIыхьауэ; ахъшэр синдхэм зэраIэдакъэщIэкIыр къыбжеIэ абы тет тхыгъэм).
Синдхэм къызэранэкIа мывэ сын куэд къыщагъуэтыжащ Тамань, ахэр щыхьэт тохъуэ пасэрей адыгэхэм цIыху IэпщIэлъапщIэ куэд зэрахэтам, синд скульптурэхэр дуней псом щыцIэрыIуэ пасэрей алыдж (грек) скульптурэм ехьэехуэ хъуауэ зэрыщытам. Синдхэм мывэ сын гъэщIэрэщIахэр хухасэрт зауэлI, дзэпщ хахуэхэм, ар нэрылъагъу ящI сынхэм я щIыфэм хэщIыхьа шабзэ, джатэ сурэтхэм; сынхэм ящыщ зыбжанэм тыболъагъуэ афэ джани. Нэхъ гъэщIэгъуэныжыращи, синд мывэ сынхэм тетщ ахэр зыхухаса дзэпщхэм я цIи – ар синдхэм тхыбзэ зэраIам, щIэныгъэшхуэ зэрабгъэдэлъам и щыхьэтщ.
Пасэрей адыгэ къэралыр, Синдикэр, илъэс минитIрэ щищрэ ипэкIэ хыхьэжыгъащ Боспор къэралыгъуэм. ЩIэныгъэм зэригъэбелджыламкIэ, Боспор къэралым и пащтыхьхэр синд лъэпкъым къыхэкIауэ щытащ, я дзэм и нэхъыбэри синдрэ меотрэт, аращ абы Боспор-синд-меот къэралкIэ щIеджэр. Хьэмид 122 Культурэ
Гуащэкъарэ и гукъэкIыжхэр
Хэку зауэшхуэм иджыри щIидзакъым. Илъэсым щIигъу иIэжщ. Зи лъэ вакъэ изылъхьэр губгъуэм щолажьэри, нэщI хъуа уэрамыщхьэхэм зеиншафэ къатоуэ. Макъ щIагъуи къыщыIуркъым жылэм: пщIантIэ гуэрым хьэр щыбанэри, игъэщта джэдхэр къакъэу зэбгрыжащ, къуалэбзухэр, я нысашэ хуэдэ, уэрэд кърашу уэгум щызэрызохьэ… Сэрмакъ къуажэр щымщ, мамырщ, щэхущ… 123
А дунейр зызыущэхуа къигъасгуэрым и щхьэгъубжэ
кIэу, зы унэ IухамкIэ къыдоIукI пшынэ макъ. IэкIуэлъакIуэкъым пшынауэр, – игъэIур макъамэм ещхькъым, пшынэм и макъ къудейуэ аращ. Дауи, ар БырмамытIхэ я пщIантIэращ къызыдэIукIыр, пшынэ зиIэу а зы унагъуэращ къуажэ псом дэсыр. Ауэ абы еуэфыр зэшыпхъухэм я нэхъыжьитIращи, ахэр губгъуэм щыIэщ. Унэм щIэсыр илъэсибл зи ныбжь Гуащэкъарэ и закъуэщ. Абы аргуэру къищтащ и шыпхъу нэхъыжьхэм я пшынэр, дапщэрэ къыжраIэми, едаIуэркъым – фIагъэпщкIу пэтми, къегъуэтри пшынэ еуэкIэм зыхуегъасэ. Мыдэ зэ умыпIащIэ, къэгъэсыж уи шыпхъу нэхъыжьхэр, уагъэлъагъунщ абыхэм дунейр здэщыIэр…
А пшынэм хъыбар иIэщ: зэшыпхъухэм я адэ Хьисэ хьэгъуэлIыгъуэ гуэрым пшынауэ здишэну мурад ищIат, арщхьэкIэ, я къуажэр щыгъэтауэ, жылагъуэ гъунэгъухэри къызэхикIухьа щхьэкIэ, зыри игъуэтакъым. Ар зи жагъуэ хъуа адыгэлIым мурад ещI пшынэ къищэхуу ипхъухэм ящыщ зы пшынауэу игъэсэну. ПшынэщIэ щимыгъуэтым, мащIэу зэгъэпэщыжын хуейми, адыгэ пшынэкIэ зэджэ лIэужьыгъуэм хуэдэ къищэхуащ. ИкIи куэд дэмыкIыу а пшынэм хъарзынэу еуэфу загъэсащ Хьисэ ипхъу нэхъыжьитIым. НэхъыщIэр – Гуащэкъарэ – цIыкIущэти, абы ирагъэIусэртэкъым. Ауэ сабийм пэбубыд псори нэхъ фIэгъэщIэгъуэнкъэ – пшынэр фIагъэпщкIуурэ зэшыпхъухэр лэжьакIуэ дэкI щхьэкIэ, хъыджэбз цIыкIум ар здэщыIэр тыншу къигъуэтурэ, абыхэм закъыкIэримыгъэхуу адыгэ макъамэ дахэхэр игъэIу хъуащ. Культурэ
А гъэхэм БырмамытIхэ я унагъуэр япэхэм хуэдэу беижтэкъым, – Совет властым зыхуигъэувыжа къалэныр игъэзэщIат. Уэркъ унагъуэр революцэм и зэманым Хэкум иIэпхъукIащ, – зэтраукIэнкIэ шынагъуэ щыIэт. Зэрысымаджэм къыхэкIыу, абыхэм ящIыгъуу гъуэгу хьэлъэм темыхьар Гуащэкъарэ и адэшхуэм и закъуэти, ари щыпсэу КъэрэшейШэрджэсым къиIэпхъукIыу Къэбэрдейм къэмыIэпхъуэу хъуакъым. Апхуэдэ щIыкIэкIэ революцэм ипэ и беягъкIэ цIэрыIуэу щыта БырмамытIхэ я унагъуэм и фэеплъу я лъахэм къинар абы я уней мылъкуу щыта, я унагъуэцIэр ноби зезыхьэ БырмамытI бгыщхьэм и закъуэщ. 1930 гъэхэми зэрыуэркъ лъэпкъым и зэран къекIащ БырмамытIхэ – хэт хъыбарыншэу ягъэкIуэдащ, хэти судыншэу яукIащ.
– ПлIыщI гъэхэм си шыпхъухэм пшынэр къафIэмыIуэхужу къагъанэри, ар си япэ пшынэу слъытэ хъуат. Мис апхуэдэу зэшыпхъуищри пшынэ еуэкIэм десащ, ауэ дэ тщыщу нэхъ Iэзэу ар зыгъэбзэрабзэр, дауи, ди шыпхъу нэхъыжьырат, – игу къегъэкIыж Гуащэкъарэ. И нэхэр сэ къызэплъ щхьэкIэ, гу лъызотэ: си упщIэхэм и блэкIа жыжьэм хашэжри и сабиигъуэр щабэу къедэхэщIэжащ Гуащэкъарэ и псэм. Уеблэмэ, и макъми зихъуэжащ, – япэм хуэдэу щабэми, иджы нэхъ жыжьэ къиIукIыу къыпфIощI. Гуащэкъарэ и ныбжьыр илъэс 80-м щIигъуащ, ауэ, гъэщIэгъуэныращи, а ныбжьым щIыгъун хуей жьыгъэм и лъэужь мащIэ фIэкI дэплъагъуркъым. Уэркъ лъэпкъ къызэрыхэкIар и зыIыгъыкIэкIи, и IэбэкIэкIи, и псэлъэкIэкIи нэрылъагъу ищIу, щIалэгъуэм и пкъыгъуэ мыкIуэдыж гуэр ихъумэфащ Гуащэкъарэ. Ар дэтхэнэ бзылъхугъэми хузэфIэмыкI, махуэ къэс узэрыпсэу хабзэ нэхъ цIыкIу дыдэхэри зытелэжьэн хуей Iуэхугъуэшхуэщ.
Ауэрэ Гуащэкъарэ и пшынэуэкIэм и хъыбарыр, щыпсэу куейм и мызакъуэу, республикэм и щIыпIэ зэхуэмыдэхэми нэсащ. ПшынауэфIыр гъуэтыгъуейти, хьэгъуэлIыгъуэ къызыпэщылъ дэтхэнэми абы нэхъ пасэу лъыхъуэн щIидзэрт. ИкIи псом япэ ахэр Гуащэкъарэ и деж къекIуалIэ хъуащ.
Апхуэдэурэ екIуэкIащ 1950 гъэ пщIондэ. А гъэм уэрэдымрэ къафэмкIэ «Кабардинка» ансамблыр Сэрмакъ кIуат концерт щигъэлъэгъуэну. Абы и унафэщIхэм нэгъуэщI зы муради яIэт – Гуащэкъарэ и макъамэхэм щIэдэIуу, пшынауэр къызэмэщIэкI ансамблым ар хэбгъэхьэ хъунрэ мыхъунрэ зэхагъэкIыну.
Ансамблым щрагъэблагъэм, Гуащэкъарэ занщIэу арэзы хъуащ. «Кабардинка»-м щылэжьэну щIэмыхъуэпсу зы пшынауи ибгъуэтэнтэкъым республикэм. Апхуэдэ къэфакIуэ гуп цIэрыIуэм а зэма- 124 Культурэ
ным щIэх-щIэхыурэ хамэ къэралхэм зыкъыщигъэлъагъуэу щытауэ нобэ къызыфIэщIхэр щоуэ. А Iуэхум Совет къэралыгъуэм езым и бгъэдыхьэкIэ щхьэхуэ хуиIэжт: творческэ гупхэр хамэщI имыгъакIуэу зэтриIыгъэным, къэрал гъунапкъэр зэпызыупщIыну хуитхэр ткIийуэ къыхэхыным коммунист партым къаруушхуэ ирихьэлIэрт. Москварэ Ленинградрэ зыкъыщызыгъэлъэгъуа гупхэм ехъулIэныгъэшхуэ яIэу арат зэралъытэр. ИтIани «Кабардинка» ансамблым Гуащэкъарэ зэрыщылэжьа илъэси 5-м къриубыдэу, Къэбэрдей-Балъкъэрым и къэфакIуэ гуп нэхъыщхьэр щыIащ Болгарием, Мароккэм, Финляндием. Ари ирикъуащ хамэ къэрал зэмылIэужьыгъуэхэм щыпсэу адыгэхэм Хэкужьым щыщ пшынауэ Iэзэм и хъыбарыр зэлъащIысыным. А хъыбарыр Иорданием щыпсэу и благъэхэм я дежи нэсащ. КъэбэрдейБалъкъэрым щыщу партым и лIыкIуэу а къэралым кIуэ псоми къелъэIуу щIадзащ етIуанэ гъуэгу щыкIуэкIэ, пшынауэ Iэзэ БырмамытI Гуащэкъарэ здашэну. Ауэрэ, хамэ къэралхэм щыпсэу адыгэхэм ар ирагъэблагъэ хъуащ визэ щхьэхуэкIэ. КъэфакIуэ гупым и мыгъусэу, и закъуэу хамэщI кIуэныр нэхъ тыншу Гуащэкъарэ и дежкIэ къыщIэкIащ. Ар щыIащ Иорданием, Сирием, Югославием, Ираным, Тунисым, США-м, Европэм и къалэ куэдым.
Дауи, апхуэдиз дуней зылъэгъуа цIыхум СССР-м и псэукIэу щытари, ди нобэрей гъащIэри зригъэпщэн щапхъэ зэмылIэужьыгъуэхэр иIэщ.
– А зэманым сыздэщыIа къэралхэр дэ нэхърэ куэдкIэ нэхъыфIу псэурт. США-м е нэгъуэщI къэралыгъуэ нэхъ зызыужьахэм я гугъу тщIынкъыми, нэхъ къыкIэрыхуу ялъытэ Африкэм е хьэрып пащтыхьыгъуэхэм а гъэхэм щыслъэгъуауэ щыта хьэпшыпхэм, техникэщIэхэм хуэдэ куэд нобэр къыздэсми ди республикэм сыщрихьэлIакъым. Псом хуэмыдэжу сигу нэхъ ирихьар Африкэм щыщ къэралыгъуэщ – си фIэщ хъуркъым Мароккэм нэхърэ нэхъ дахэ, нэхъыфI бгъуэтыну. Я псэукIэр, я зэхэтыкIэр, я хабзэ зехьэкIэр, я мэжджытхэмрэ я уардэунэхэмрэ умыгъэщIэгъуэнкIэ Iэмал иIэтэкъым, – игу къегъэкIыж Гуащэкъарэ.
1955 гъэм, унагъуэ ихьа нэужь, Каменномост жылагъуэр псэупIэ хуэхъуащ Гуащэкъарэ. Сыт хуэдэу игу къемыуэми, «Кабардинка» къэфакIуэ гупым къыхэкIыжри, а къуажэм ЩэнхабзэмкIэ и унэм лэжьапIэ уващ икIи мыгувэу а IуэхущIапIэм и унафэщI къулыкъур къыхуагъэфэщащ. Зыгуэрым къыфIэщIынкIи хъунщ республикэм и къэфакIуэ гуп нэхъыщхьэм ухэтауэ къуажэм и щэнхабзэ зехьапIэм къулыкъу щепхьэкIыныр зэшыгъуэу. Ауэ апхуэдэу къызыфIэщIхэр 125 Культурэ
щоуэ. Псори зэлъытыжар лэжьыгъэм пэрыувэ езы цIыхурщ, ар къыпэщылъ къалэнхэм зэрыхущытырщ. Гуащэкъарэ зи унафэщI Унэр пIалъэ кIэщIым къриубыдэу республикэ псом цIэрыIуэ щыхъуащ, абы и гъэсэнхэр зэпеуэ зэхуэмыдэхэм зэрыщытекIуэм къыхэкIыу. Сабийхэм папщIэ къыщызэIуаха кружокхэм къищынэмыщIа, иджы яIэт пшынауэ хъыджэбзхэм я ансамбли, къэфакIуэ, жылагъуэм щыпсэу нэхъыжьыфIхэм я уэрэджыIакIуэ гупхэри. Пщэдджыжьым къыщыщIэдзауэ жэщыбг хъуху ЩэнхабзэмкIэ унэм лэжьыгъэр щызэпыуртэкъым. Зызыгъэпсэхуну гукъыдэж зиIэ къуажэдэсхэр пщыхьэщхьэ къэси абы къыщызэхуэсырт. Псом хуэмыдэжу лэжьыгъэм щигуащIэгъуэр гъэмахуэрат – Къущхьэхъу хъупIэм щыIэ Iэщыхъуэхэр Гуащэкъарэ игъэса гупхэм темыпыIэжу къапэплъэрт.
… Гуащэкъарэ и гукъэкIыж жыжьэхэм иджыри къыхэкIыжакъым. И лэжьыгъэфIым къыпэкIуа щIыхь тхылъхэмрэ газетхэм къытрадза щытхъу псалъэхэмрэ щызигъэлъагъукIи щIагъуэу къысхуиIуатэркъым дэтхэнэр сыт щыгъуэ къратами. А тхылъымпIэ кIапэхэм и нэр зэрытеплъызэмкIэ и гукъэкIыжхэр зыхуэдэр къэсхутэну сыхэт щхьэкIэ… къызэхъулIэркъым. – Гуащэкъарэ, мы ЩIыхь тхылъхэм ящыщу уи дежкIэ дэтхэнэр нэхъ лъапIэ? – соупщI абы, уэршэрэгъу къэсщIыжыным сыхущIэкъуу.
– Дауи, ди республикэм щэнхабзэмкIэ щIыхь зиIэ и лэжьакIуэ цIэ лъапIэр къыщысхуагъэфащэм къызатаращ!.. – погуфIыкIри, пещэ адэкIэ. – ИтIанэ, пщIэрэ, 1967 гъэм япэу Союзпсо еплъыныгъэм и лауреат дыщыхъуам къыдатыжа ЩIыхь тхылъри лъапIэщ, – ар япэщи, мылъапIэнкIэ Iэмал иIэкъым. Иджыри зы упщIэ Гуащэкъарэ естыну сигу къэкIат, ауэ сытегушхуакъым, къысфIэщIащ и жэуапыр наIуэу. АрщхьэкIэ, иджы а жэуапыр апхуэдэуи IупщIу къысщыхъужыркъым… ГъэщIэгъуэнщ: лъэхъэнитIым щыщу – «Кабардинка» къэфакIуэ гупым щыхэтамрэ Каменномост ЩэнхабзэмкIэ унэм и унафэщIу щыщытамрэ – дэтхэнэра абы нэхъ игъэлъапIэр?..
Сызэгупсысыр къищIа нэхъей, Гуащэкъарэ и гукъэкIыжхэм къыхопсэлъыкI: – Сэ дэнэ сыщымыIэми, пшынэр си Iэпэгъущи, сынасыпыфIэщ. Зариф 126 Культурэ
Куэдым хуэIэижь
– Сэ схуэдэ анэтэкъым хыфIадзэр, Сэлэдин. – А псалъэхэр ноби и тхьэкIумэм итщ Жылэтеж Сэлэдин. Абы щыгъуэ ар гъуэгуанэ теувэрт зэрыцIыкIу лъандэрэ зыщIэхъуэпса и мурадыр зригъэхъулIэну. Ауэ лъэпкъым къупщхьэ хуэхъуну зыщыгугъ зы къуэрэ хъыджэбзитIрэ фIэкI зимыIэ цIыхубз тIорысэм гугъут Iуэхур зыIутыр къыгурыбгъэIуэну. 127
Шумэданыр зыIыгъыу мафIэгум пэплъэу щыт щIалэми: «Щхьэ псори хыфIэздзэу унэм сымыгъэзэжрэ?» – жиIэрт. И нэгум щIэтт и анэр, абы и псалъэхэр и гум къыщыфIыдрихьейкIэ, и нэпсым къызэпажыхьырт. Мы дуней псом нэхъ лъапIэ дыдэу щиIэ закъуэм и жагъуэ ищIыну хуейтэкъым. ЩIалэр гуитIщхьитIт. КъызыдэкIа Аргудан къуажэжьым игъэзэжынущи, – щIэныгъэ куу зригъэгъуэту къызыхэкIа адыгэ лъэпкъым хуэлэжьэн мурадым покI. Имыгъэзэжщи, анэм хыфIадзэу къыщохъу.
Тынштэкъым зи ныбжьыр хэкIуэта бзылъхугъэм и пIэм уиувэну. И щIалэ закъуэр зыми хуэмеижу Урысейм хыхьэжут абы къызэрилъытэр. МафIэгур, ежьэну хуэмей хуэдэ, хуэмурэ зэщIохъае. Щхьэгъубжэ абджым зезыгъэщIа щIалэщIэм къыфIощI абы и джэ макъ зэпышам езым и гущIэр зычатхъэ «ма-а-мэ» псалъэр къыхэIукIыу. «СыщIэмыхуэнуми сщIэркъым, сыщIэмыхуэмэ, псынщIэу къэзгъэзэжынщ», – игукIэ жиIэурэ зызэтреуIэфIэж. Анэм темыплъэкъукIыну псалъэ быдэ къезыта и шыпхъуитIыр и нэгум къыщIохьэри, пIейтеигъэр тIэкIу-тIэкIуурэ щхьэщокIуэт.
Псы куэд ежэхащ абы лъандэрэ. НэгъуэщIу жыпIэмэ, илъэс 46-
рэ дэкIащ. Иджы Жылэтеж Сэлэдин ди республикэм и мызакъуэу, нэгъуэщI щIыпIэхэми къыщацIыху тхакIуэщ, усакIуэщ, кинематографистщ. КъикIуа гъащIэ гъуэгуанэ кIыхьым щытепсэлъыхьыжкIэ, Сэлэдин зэIуоуэ, зэми дэрэжэгъуэ налъэхэр и нэгум йолъагъуэ.
Илъэсий ныбжьым иту Жылэтежыр къуажэ курыт еджапIэм щIотIысхьэ. ЩIэныгъэм зи гур хуэпабгъэ ныбжьыщIэм унагъуэ Культурэ
Iуэхухэри еджэныгъэри хъарзынэу зрегъэхъулIэ. Библиотекэм тхылъ къыIихамэ, ар унэм нэсыжыху щIиджыкIыу етIуанэу щытригъэзэж къэхъурт. 5–6-нэ классхэм щIэсу абы и япэ тхыгъэхэр Лэскэн районым къыщыдэкI «Бэракъ плъыжь» газетым къытехуэу хуожьэ. Япэ лъэбакъуэр журналист гъащIэм хэзычэ щIалэщIэр тхэным сыт и лъэныкъуэкIи тригъэгушхуэрт а зэманым школым и директору, иужькIэ а газет дыдэм и редактор нэхъыщхьэу щыта КIумыхъу Мухьэдин. Сэлэдин тетхыхьырт школым, колхозым къыщыхъу зэхъуэкIыныгъэхэм, къуажэдэсхэм я ехъулIэныгъэхэм. Абы и тхыгъэ зытемыт номер щIагъуи къыдэкIыртэкъым. Жыджэру къадэлажьэ щIалэщIэр корреспондент нэхъыфIу къалъытэри, саугъэт лъапIэкIэ и цIэ къраIуауэ, и сурэтри газетым къытрадзауэ щытащ. Курыт еджапIэ нэужьым Жылэтежыр Къэбэрдей-Балъкъэр къэрал университетым щIотIысхьэ. ЕплIанэ курсым щIэсу, заочнэм зрегъэдзыжри, щалъхуа къуажэм егъэджакIуэу егъэзэж. ЩыIэщ зыIэригъэхьа ехъулIэныгъэхэмкIэ зыхуэмыарэзыжу нэхъ мурадышхуэхэм зезыпщыт икIи ахэр зэзыгъэхъулIэф. Апхуэдэхэрщ зыхэпсэукI лъэхъэнэр езыгъэфIакIуэр. Сэлэдини куэд щIауэ иIэт зыщIэхъуэпс. Ар нэхъапэхэм димыIауэ адыгэ лъэпкъым хуэщхьэпэну кинематографиерт. Къуажэ клубым кино къашамэ, ар, дэтхэнэ сабийми хуэдэу, фIэгъэщIэгъуэну еплъ къудейтэкъым. Абы и гъэлъэгъуэкIэр, техыкIэр, цIыху пащхьэм кино хъуауэ ипхьэным пыщIа Iуэхухэм и сабий акъылымкIэ егупсысырт, упщIэу къэувыр нэхъыбэми, жэуап зэраритыным пылът. ЕгъэджакIуэр щIыхь зыпылъ IэщIагъэщ. Сэлэдин и гуи и пси етауэ и IэнатIэм пэрытми, и хъуэпсапIэ щэхухэм къаIэщIэкIыфыртэкъым. ИкIэм-икIэжым ар тогушхуэри Москва макIуэ. ИкIи ВГИК-м (КинематографиемкIэ Союзпсо къэрал институтым) и сценарнэ факультетым щIотIысхьэ.
ЦIыхущIэ къэпцIыхуху, уи гъащIэм къыпещэ. Жылэтежым фIыкIэ игу къегъэкIыж кинодраматург цIэрыIуэ Каплер Алексей. Абы сценарнэ факультетым щригъаджэрт. Алексей Яковлевич гу лъетэ Аргудан щыщ егъэджакIуэм и конкурс лэжьыгъэр зэрыхьэлэмэтым, абы ехъулIэныгъэ хъарзынэхэр къызэрыкIэлъыкIуэнум. Гугъут а зэманым апхуэдэ еджапIэ цIэрыIуэм ущIэтIысхьэну. Ди къэралышхуэм и щIыпIэ зэхуэмыдэхэм ныбжьыщIэ куэд къикIат – зым и пIэм цIыхуищэ итт. Ауэ Сэлэдин и лэжьыгъэр творческэ комиссэм пхокI. Жылэтежырщ къэбэрдей адыгэхэм ящыщу мы еджапIэр япэу къэзыухар. 128 Культурэ
Институт нэужьым Сэлэдин Iэмал иIащ къалащхьэм къэнэну, арщхьэкIэ зи ныбжьыр хэкIуэта анэм пэIэщIэу адэкIэ хуэхьынутэкъым. ЕджапIэр къэзыухахэр здагъэкIуэну щIыпIэхэм щытрагуашэм, Жылэтежыр щIолъэIу Орджоникидзе (иджы Владикавказ), Кинохроникэм и Кавказ Ищхъэрэ студием къагъэкIуэжыну. Абы зэрыщыIа илъэситхум къриубыдэу Жылэтежым лэжьыгъэшхуэ зэфIигъэкIащ. Апхуэдэщ ар яхэту «Северный Кавказ» киножурнал цIэрыIуэм и къыдэкIыгъуэ 39-рэ зэрагъэхьэзырар, езым и сценарийхэмкIэ «ЦIыхумрэ абы и гъащIэмрэ», «Адэм и сурэт» «Кировыр – Кавказ Ищхъэрэм» документальнэ фильмхэр зэрытрахар. Щалъхуа хэкужьым къигъэзэжа нэужь, Сэлэдин КъэбэрдейБалъкъэр телевиденэм редактору мэув. Литературэмрэ искусствэмрэ я лэжьакIуэхэр щIэх-щIэхыурэ къригъэблагъэурэ псалъэмакъ щхьэпэхэр ядрегъэкIуэкI. Ди тхакIуэхэм я IэдакъэщIэкIхэм яхуитха сценарийхэмкIэ телепостановкэхэр егъэув. Апхуэдэщ ЩоджэнцIыкIу Алий и «Кхъужьей щIагъым» рассказым, Къэрмокъуэ Мухьэмэд и «Лъагъуныгъэм и хьэтыркIэ» повестым къытращIыкIа телевизионнэ фильмхэр. Сэлэдин и цIэр мыкIуэдыжын зыщIынухэм ящыщщ адыгэм зэи димыIауэ, нарт хъыбархэр и лъабжьэу, абы и сценарийхэмкIэ траха мультипликационнэ фильмхэр. Апхуэдэщ «Мывэм и къуэ», «Мывэм и къуэмрэ Иныжьымрэ» жыхуиIэхэр. Ахэр «Союзмультфильм» киностудием щагъэуващ, инджылызыбзэмрэ нэмыцэбзэмрэ къадэкIуэу, СССР къэралыгъуэм хыхьэу щыта республикэхэм я бзэхэмкIи зэрадзэкIащ. Абыхэм ятеухуа псалъэ гуапэхэр «Советская культура», «Советский экран», «Экран – детям», «Новые фильмы» журналхэм тетащ.
Шэч хэлъкъым Сэлэдин и дэтхэнэ IэдакъэщIэкIми и псэм щыщ Iыхьэ зэрыхилъхьэм. Арагъэнщ абы и лэжьыгъэхэр цIыхухэм гунэс щIащыхъури.
Жылэтеж Сэлэдин зэрыкинематографист Iэзэм и мызакъуэу икIи зэфIэкI зиIэ тхакIуэщ, усакIуэщ, драматургщ. Абы и сабий усэхэр, поэмэхэр, рассказхэр, повестхэр, романхэр щызэхуэхьэса тхылъ 14 дунейм къытехьащ. Абыхэм ящыщщ «ГъащIэм къыпызыщэн», «Лэгъупыкъу», «ЛIыгъэ зэхэгъэкIыпIэ», «Нарт и ныбжьэгъухэр», «Зэрыджэ», «Толъкъун гъыбзэ», «Сосрыкъуэ», «Мазэм ит мэлыхъуэ», «Лъапсэжь», «Лъапсэмрэ къуэпсхэмрэ», «Пащтыхь хужьым и лIыкIуэ», нэгъуэщIхэри.
Жылэтежым и тхыгъэхэр урысыбзэкIэ, балъкъэрыбзэкIэ, зыкъигъэлъэгъуащ зэрадзэкIащ. Езы Сэлэдини тыркубзэкIэ 9 Заказ № 123 129 Культурэ
зэдзэкIакIуэ Iэзэу. Абы адыгэбзэм къригъэтIэсащ Шекспир, Пушкиным, Лермонтовым, Кулиевым, Шахмурзаевым, Беппаевым я тхыгъэхэр.
Мы тхакIуэм и дэтхэнэ IэдакъэщIэкIри зытеухуар лъэпкъырщ, абы и блэкIарщ, къыщIэхъуэ щIэблэм я зэхэщIыкIым зегъэужьынырщ. Адыгэбзэр адыгэпсэм и лъабжьэу зэрыщытыр къызыхэщ художественнэ, публицистическэ тхыгъэхэри и мащIэкъым Жылэтежым.
Адыгэхэр щыпсэу къэрал куэд къызэхэзыкIухьа тхакIуэр и «Гъуэгуанэ тхыгъэхэм» щытопсэлъыхьыж хэхэс гъащIэр натIэ зыхуэхъуа ди лъэпкъэгъухэм ягъэва хьэзабхэм, я нобэрей псэукIэм, я гурыгъугурыщIэхэм. Зи щхьэ пщIэ хуэзыщIыж дэтхэнэри и лъэпкъ тхыдэм щыгъуазэу щытын хуейщ. Абы и лъэныкъуэкIэ куэдым уезыгъэгупсысщ Сэлэдин и «ИстамбылакIуэ» поэмэр. Мы тхыгъэр Iыхьищу зэхэтщ: «Тхыдэм и гъуджэ», «Толъкъун гъыбзэ», «Ноби хамэ щIыпIэм». Дэтхэнэ Iыхьэми езым и ухуэкIэ-гъэпсыкIэ иIэжщ, зытеухуа елъытыжауэ. «Тхыдэм и гъуджэм» къыхощыж Урыс-Кавказ зауэм и лъэхъэнэм пащтыхь дзэпщхэм зэрахьа лейр. «Толъкъун фIэщыгъэцIэми къызэрыбжиIэщи, зи адэжь щIыналъэр зыбгынэ цIыху цIыкIур зыIууэ гугъуехьырщ, хьэзабырщ. зытеухуар, гъыбзэр» «Ноби хамэ щIыпIэм» Iыхьэм дыщегъэгъуазэ хэхэс гъащIэр натIэ зыхуэхъуа ди лъэпкъэгъухэм я псэукIэм, я дуней тетыкIэм, я IуэхущIафэхэм, ахэр Хэкужьым къызэрыхуэпабгъэм.
и БлэкIамрэ къэкIуэнумрэ зэпызыщIэ лъэмыжщ Сэлэдин и «ИстамбылакIуэ» поэмэр. сыт хуэдиз Зэман дэкIами, ехъулIэныгъэ мы гъащIэм щызыIэримыгъэхьами, Сэлэдин а псори зи фIыщIэу къилъытэр и анэ лъапIэрщ. Абы хуиIэ лъагъуныгъэм къыхилъхьэ къарумрэ кърит дэрэжэгъуэмрэщ ар Iуэхушхуэхэм тезыгъэгушхуар, и мурадхэр къезыгъэхъулIар. Налшык къэIэпхъуэжа нэужь, и анэр зришэлIэжу илъэс 30-м щIигъукIэ зыхуей хуигъазэу ипIыжа пэтми, Жылэтежым и тхьэкIумэм ноби къоIуэж: – Сэ схуэдэ анэтэкъым хыфIадзэр, Сэлэдин! Мухьэмэд 130 IуэрыIуатэ
Нарт Бэдынокъуэ и хъыбархэм щыщщ
Нартхэ зыхана хабзэ
нартхэ.
Кхъахэ хъуар, и лIэгъуэ къыщысым, бгым щадзыж я хабзэт Бэдынокъуэ и адэри жьы хъуащ. «Жьыгъэибг схьынщи, бгым щыздзынщ», – жери, и адэр и дамащхьэм игъэшэсри, Бэдынокъуэ Жьыгъэибг дэкIащ, тажьджэ ищIри и адэр иригъэтIысхьащ, еIунщIри тажьджэр бгым иригъэжэхащ.
Бгым щежэхым, тажьджэр жыг лъэдакъэ хуэзэри фIэнащ.
– И ажал къэсакъым, и ажал къэмысауэ бгым щыздзынкъым, – жери Бэдынокъуэ и адэр бгым къыдихыжащ.
– Унэм сыпхьыж хъунукъым, – къыжриIащ и адэм. – Нартхэ къыпхуадэнкъым – хабзэр думыгъэкъутэ.
– Дэнэ усхьын? – еупщIащ Бэдынокъуэ и адэм.
– БгъуэнщIагъым сыхь, – къыжриIащ и адэм. – Сыпсэуху бгъуэнщIагъым сисынщ, гъуэмылэ къысхуэпхьурэ сыбгъэшхэнщ, нартхэ закъедгъэщIэнкъым.
БгъуэнщIагъым ихьри щIигъэтIысхьащ Бэдынокъуэ и адэр, нартхэ бгым щидзауэ фIэкI ящIакъым, гъуэмылэ хуихьурэ егъашхэ.
ЕкIуэкIыурэ, нартхэ я пхъэщхьэмыщхьэр зэтегъуащ. Зы гъи кIуащ, гъитIи кIуащ – пхъэщхьэмыщхьэм заужьыжыркъым.
Махуэ гуэрым, и адэм гъуэмылэ хуихьрэ пэт, Бэдынокъуэ псым щызэпрыкIым зы мы цIыкIу къыIэщIэлъэгъуащ. «Ди адэм хуэсхьынщ», – жери зригъэзыхащ Бэдынокъуэ, зыщригъэзыхым, псым зыщIигъэмбрыуэри мыр кIуэдыжащ. БгъуэнщIагъым нэсри мым и гугъу хуищIащ и адэм, нартхэ я пхъэщхьэмыщхьэ жыгхэр зэрыгъужари жриIащ.
– Мыр мэзым къыщIихащ псым, – къыжриIащ и адэм. – Мэзым фыщIыхьи, мей жыг къэвгъэIэпхъуэ.
Бэдынокъуэ нартхэ яхыхьэжри:
– Мей жыг къэвгъэIэпхъуэ, – яжриIащ, – ар жыг фхуэхъунущ.
Мей жыг къагъэIэпхъуэри, пхъэщхьэмыщхьэ къадэхъужащ нартхэ. «Мы Iэрысэ» жаIэ щыхъуари абы лъандэрэщ.
ЕкIуэкIыурэ, уз къыхыхьэри нартхэ я мэл хъушэр зэтелIэ хъуащ, хъушэм тIы къыхэнэжакъым, мэлыбгъэ зыбжанэщ къелар. Нартхэ гузэвэгъуэ хэхуауэ, гъуэмылэ ихьри Бэдынокъуэ бгъуэнщIагъым кIуащ, нартхэ я мэл хъушэр зэрызэтелIар жриIащ.
– Псэууэ къэна мэлыбгъэр Амыщ и тIы хъупIэжьым фху, абы щыхъуакIуэмэ, щIэжьей къащIэхъуэнущ, – жиIащ Бэдын.
Бэдынокъуэ нартхэ къахыхьэжри:
– Мэлыбгъэр Амыщ и тIы хъупIэжьым фху, – яжриIащ.
Амыщ и тIы хъупIэм зы гъэкIэ щагъэхъуакIуэри, мэлыбгъэм щIэжьей къащIэхъуащ, нартхэ я мэл хъушэми зиужьыжащ.
ЕкIуэкIыурэ, уэгъу кIыхь хъури нартхэ я мэшыр ихьащ, жылапхъи къахуэнэжакъым. Нартхэ къехъулIар жриIащ Бэдынокъуэ и 131 IуэрыIуатэ
адэм.
– Гъатхэм Тхьэгъэлэдж и мэшыпIэжьыр иревэ нартхэ, – жиIащ Бэдын. – Жылапхъэ ягъуэтыжынщ.
Тхьэгъэлэдж и мэшыпIэжьыр яващ нартхэ, абы мэш къытекIэри, жылапхъэ яхуэхъуащ, мэши ящIэ хъужащ.
– Ди пхъэщхьэмыщхьэ жыгыр щыгъужым, уи чэнджэщ къыдэпхьэлIэри жыг дгъэкIыжащ, – жаIащ нартхэм Бэдынокъуэ деж кIуэри. – Мэл къытщIэхъуэжами мэш къытщIэхъуэжами, зи фIыщIэр уэращ. Сыт пхуэтщIэжын?
– Зи фIыщIэр сэракъым, – къажриIащ Бэдынокъуэ нартхэ. – Зи фIыщIэр ди адэращ. Жьы щыхъум, ди адэр бгым щыздзыжакъым: хабзэм себакъуэри, бгъуэнщIагъым схьауэ исщ.
Нартхэ кIуэри Бэдын бгъуэнщIагъым кърашыжащ, кхъахэ хъуаи бгым щадзыжакъым абы щегъэжьауэ.
Бэдынокъуэрэ иныжь нэ закъуэмрэ
Бэдынокъуэ щакIуэ ежьауэ, мэз бжэн къыпэщIэхуащ. Шабзэр зэIуидзэщ, еуэри бжэныр къриудащ. «ЗэIысхынщ», – жери щыбгъэдыхьэм, бжэныр къыщылъэтыжри мэзым хыхьэжащ. КIэлъыуэри къриудыжащ бжэныр. Щыбгъэдыхьэм, къыщылъэтыжри щIэпхъуэжащ. Ещанэуи кIэлъыуащ, къриуда щхьэкIэ, щыбгъэдыхьэм, бжэныр къыщылъэтыжри, мэзым хыхьэжащ.
– Мыр сыт гъэщIэгъуэн! – жиIащ Бэдынокъуэ. – Щэ сытехуати, щэми сIэщIэкIащ. ЗдэкIуэр зэзгъэщIэнщ, – жери мэзым хыхьэжа бжэным и ужь иуващ Бэдынокъуэ.
Бжэным и лъэужьыр ихуурэ, Бэдынокъуэ унэ ирихьэлIащ.
– Еблагъэ, Бэдынокъуэ! – жери унэм щIалэ къикIащ, унэм иришэри Iэнэ къыхуигъэуващ, Iэнэм здыбгъэдэсым, бжэным и гугъу хуищIащ бысым щIалэм.
– Ар си бжэнщ, – къыжриIащ щIалэм. – ЩакIуэ укъызэрежьар сщIэрти, бжэныр нэзутIыпщри укъыкIэлъызгъэкIуащ. Губгъэн къысхуэпщIынкъым, уэр фэкI сызыщыгугъын слъагъуркъым – уи хъыбар зэхэсхауэ, уи лIыгъэм сыщыгъуазэщ. Си Iуэху зытетыр мыращ. Зэшибл дыхъурти, щакIуэ дежьэгъащ. Къуэ кIыфI гуэр дыщыдыхьэм, иныжь нэ закъуэ дрихьэлIащ: къуэ кIуэцIым дэувауэ, мывэр лъапэкIэ зэредзэ, йоIэдэкъауэри уэгум ирехуэ.
ДгъэщIагъуэри, дыбгъэдыхьащ иныжь нэ закъуэм. «ХьэщIэ сиIи! – жери къытхуеплъэкIащ иныжь нэ закъуэр. – БгъуэнщIагъым фыщIыхьи, лэгъупыIэмпIэ зэфIэвдзэ, – къыджиIащ, – си мэл хъушэм фыхэплъи, зы гъэлъэхъу фукI, сэ си джэгун зэфIэкIмэ, сынэкIуэжынщ». БгъуэнщIагъым дыщIыхьащ зэшиблыр, мафIэ тщIащ, лэгъупыIэмпIэ зэфIэддзащ, мэл хъушэм дыхыхьэри зы гъэлъэхъу къэдубыдащ, дукIри лыр хэтлъхьауэ, иныжь нэ закъуэр къэсыжащ, мэл хъушэр къихужри. Мэл хъушэри зэшибл- 132 IуэрыIуатэ
ри бгъуэнщIагъым дыщIихуэри абрэмывэ Iуигъэлъэдэжащ, лыр щывэм, деплъурэ ишхри, мафIэм бгъэдэгъуэлъхьэжащ. Жэщибл-махуиблкIэ жея нэужь, къызэщыужри бгъуэнщIагъыр къиIэбэрэбыхьащ, ди шынэхъыжьыр къыIэрыхьэри бгым щидзащ.
– Нартхэ си гур фхуэплъырти, фыкъызихьэлIащ: фи лъапсэр згъэгъущынщ, – жиIащ иныжь нэ закъуэм, бгым махуэ къэс зы щидзурэ си шынэхъыжьихыр IэщIэукIащ. Си чэзур къэсауэ, мэл хъушэр хъуакIуэ ихун хуей хъуати, хъушэм хэт ажэм и жьакIэр субыдри и ныбэгум зыщIэзгъэзэгъащ, бгъуэнщIагъым сыкъыфIыщIэкIри сыкъэкIуэжащ. Аращ къысщыщIар, силъ сщIэжынущи, гъусэ къысхуэхъу.
– Сыпхуэхъунщ, – жиIащ Бэдынокъуэ. – Гъуэгум щыгъуазэ сыщI закъуэ. АдэкIэ зэрыхъури тлъагъунщ.
Гъусэ зэхуэхъури ежьащ. Къуэ кIыфIым дыхьа нэужь, Бэдынокъуэ и гъусэм жриIащ:
– Уэ къуэ кIуэцIым къыщыспэплъэ, сэ бгъуэнщIагъым сихьэнщ.
АбыкIэ зэгурыIуэри, Бэдынокъуэ иныжь нэ закъуэм и бгъуэнщIагъымкIэ иунэтIащ. Абрэмывэр Iуигъэжауэ, иныжь нэ закъуэр бгъуэнщIагъым къыщIэплъырти, къаплъэри Бэдынокъуэ къилъэгъуащ.
– Сыту фIыт укъызэрыкIуар – пщафIэ усхуэхъунщ, – жиIащ иныжь нэ закъуэм.
– Узэрыхуей сыпхуэхъунщ, – жиIащ Бэдынокъуэ.
– Си мэл хъушэм хыхьи, зы гъэлъэхъу къыхэш, укIи схуэгъавэ.
– Хъунщ, – жери Бэдынокъуэ зы гъэлъэхъу иукIащ, лыр игъавэри шхэуэ тIысыжащ. Иныжь нэ закъуэр къыщетIысылIэм, Бэдынокъуэ IуигъэкIуэтыжащ:
– ПщафIи, шхэж. Гъэлъэхъур сэ схурикъун къудейщ, – жери.
Тэджри, иныжь нэ закъуэм зы мэл иукIащ.
Махуэ къэс мэл зырыз яшхыурэ, иныжь нэ закъуэм и мэл хъу-
– Иджы сыт тщIэнур? – еупщIащ Бэдынокъуэ иныжь нэ зашэр яухащ.
къуэм.
– ХэтIэхэсэ дыджэгунщ, – жиIащ иныжь нэ закъуэм.
– Хъунщ, уэ къыщIэдзэ, – жиIащ Бэдынокъуэ.
Иныжь нэ закъуэм Бэдынокъуэ зэщIиубыдэри, и лъэкIэным нэс щIым хихуащ. ЕтIуанэ Iэбэгъуэр Бэдынокъуэ ейти, иныжь нэ закъуэр иIэтри, и лъэгуажьэм нэс щIым хихуащ. Зэрыубыдыжри, иныжь нэ закъуэр и бгым нэс хихуащ, ещанэу щызэрыубыдым, иныжь нэ закъуэм и пщэм нэсащ, Бэдынокъуэ и бгым фIэкIакъым. КъеIа щхьэкIэ, иныжь нэ закъуэм зыкъыхухэчыжакъым. Бэдынокъуэ и джатэр кърихащ.
– Сыт пщIэнур? – къэпыхьащ иныжь нэ закъуэр.
– Уи щхьэр фIэсхынущ, – жиIащ Бэдынокъуэ.
– СыщыпIуплъэм укъэсщIат сызэрыпIэщIэкIуэдэжынур…
Бэдынокъуэ иныжьым и щхьэр фIихри бгым щидзащ:
– НокIуэ! – жери.
Щхьэр къахьри, Бэдынокъуэрэ зилъ ищIэжа щIалэмрэ къуэм къыдэкIыжащ. 133 IуэрыIуатэ
Бэдынокъуэрэ Шужьейрэ
хуащ.
Хъыжьэ зекIуэ ежьамэ, илъэскIэ къигъазэртэкъым. ЗекIуэм хэт зэпытурэ ихьащ и гъащIэр.
Зэ ежьэри кIуэдащ – къигъэзэжакъым. Шы пщIэгъуалэкIэ дэшэсыкIати, пщIэгъуалэр уанэгу нэщI хъуауэ къыдыхьэжащ.
Илъэси дэкIащ, илъэситIи дэкIащ – Хъыжьэ дунейм къытехьэжакъым, кIуэдыпIэ хуэхъуар зыщIи къыкъуэкIакъым.
Хъыжьэ щыдэшэсыкIам и унэгуащэр уэндэгъути, щIалэ къалъШужьей фIащауэ къэхъуурэ, щIалэр къыдэкIуэтеящ. КIэнджэгум яхыхьауэ ящыхьэри, Хъыжьэ и къуэм зы щIалэ къещащ: – Дэ укъытщымыхьэ, лIыгъэ уиIэмэ, уи адэм илъ щIэж, уи адэм кIуэдыпIэ хуэхъуар пщIэркъым, – жери.
Ар щхьэкIуэ щыхъуауэ, унэм ихьэжри и анэр хигъэзыхьащ Шужьей:
зыслIэжынщ.
къыжриIащ Шужьей:
– Си адэм кIуэдыпIэ хуэхъуар къызжыIэ, къызжумыIэмэ Щыхигъэзыхьым, и анэм Хъыжьэ зэрыкIуэд лъандэрэ ибзыщIар 134
– Уи адэм кIуэдыпIэ хуэхъуар зыщIэ щыIэкъым: зекIуэ ежьэри къигъэзэжакъым, и пщIэгъуалэр уанэгунэщIу къыдыхьэжыгъащ, уи адэр зэрыкIуэд лъандэрэ пщIэгъуалэр бом щIозашэ. Нартхэ лъежьа щхьэкIэ, и лъэужь техьакъым: къаукIами сщIэркъым, псэуми сщIэркъым. УщIалэт, уи ныбжь нэсатэкъыми, алъандэм пщызбзыщIащ.
– Си ныбжь нэсащ иджы, си адэм и лъыхъуакIуэ сежьэнущ, – жиIащ Шужьей.
– УщIалэIуэщ, уэр гуэрыр укIуэдынщ, – гузэващ и анэр. – ЗекIуэ ежьэмэ, Iэгъуэблагъэм къыщызэтеувыIэ и хабзакъым уи адэм.
И анэм зихъунщIа щхьэкIэ, щIалэм идакъым:
– Уи адэр щыкIуэдар пщIэркъым жари къызахъуэн, си адэм и лъэужь сытемыхьауэ къэзгъэзэнкъым, – жери Шужьей пщIэгъуалэр бом къыщIишащ, уанэр трикъузэри шэсащ.
И къуэр зэремыпсыхыжынур къыщыгурыIуэм, и анэм къыжриIащ:
– Гъуэгу утехьэмэ, шым и жьэр утIыпщ: уи адэм и кIуапIэр шым ещIэ – уздихьымкIэ упэрымыуэ. Гузэвэгъуэ зытелъ гъуэгум ущрихьэлIэмэ, ублэмыкI, гъуэгум къытумынэ.
Ар жриIэри, дигъэшэсыкIащ и къуэр.
Шужьей ежьэри мазэ гъуэгущхьиблыр щызэхэкIым зы Iуащхьэ щрихьэлIащ. Iуащхьэ лъапэм шы лъэхъа тетт, шыр зей лIыр Iуащхьэм тест.
зэпичауэ, Шу гъуэгурыкIуэр щыбгъэдыхьэм, лIыр Iуащхьэм къехащ. Шум и гъуэгу пщIэгъуалэр зэпиплъыхьри, лIым жиIащ:
– Дэнэ къикIами, пщIэгъуалэр Хъыжьэ и пщIэгъуалэщ. Уэ хэт урищIалэ, пщIэгъуалэр дэнэ къыщыпIэрыхьа? – жери.
– Хъыжьэ срищIалэщ, – жиIащ Шужьей. – Си адэр зекIуэ къежьэри кIуэдауэ сыкъалъхуащ. ПщIэгъуалэр къыщыпцIыхужакIэ си адэм и кIуэдыпIэри уощIэ. ПщIэр къызжеIэ. IуэрыIуатэ
– Хъыжьэ урищIалэр пэжмэ, си хьэщIэщ унихьэнщ, – жиIащ лIым. – Си унэр жыжьэкъым. Си хьэщIэщ унихьэнщи, уи адэм и кIуэдыпIэ хъуам хэсщIыкIыр бжесIэнщ.
Шужьей дидзыхри, лIым и хьэщIэщым ихьащ. ЩIалэм хьэщIагъэ кърихащ лIым, итIанэ мыр къыжриIащ:
зекIуэ – Уи адэм и кIуэдыпIэ хъуам хэсщIыкIыр мыращ. Нарт Бэдынокъуэ и цIэ зэхэпхамэ, зи хьэщIэщ уисыр аращ. Уи адэр си ныбжьэгъуащ, Iэджэрэ дызэдежьащ. Иужьрейуэ дыщежьам къытщыщIар бжесIэнщ. Чынтым дахыхьэри я шыбз гуартэр къетхужьауэ дыкъыздэкIуэжым, зы шу къыдихьэлIащ. Сэ шыпэм ситти, си деж къэсри фIэхъус къызихащ шум. «Яхэдэ, щIалэ, уи нэ къыфIэнэр хэху шыбз гуартэм», – жесIащ шум. «Шыбз гуартэм и хъер улъагъу», – жери шур зблэкIащ. Хъыжьэ шыбз гуартэм и ужь итт. Хъыжьэ деж щынэсым, абыи къыжриIащ: «Яхэдэ», – жери. «И хъер улъагъу», – жери шум Хъыжьэ игъэбэлэрыгъащ, и пыIэр щхьэричри ежьэжащ. ПыIэр яхьри щхьэр яхьри зыти, Хъыжьэ шум лъежьащ. Шыбз гуартэр мэз лъапэм къытезнэри, шумрэ Хъыжьэрэ салъежьащ сэри. Салъежьа щхьэкIэ, сащIыхьакъым, уи адэр сIэщIишри шум зыщIигъэхьэ зищIащ, зыщIигъэхьэри къепхъуэщ, уанэгум иричри ирихьэжьащ. Я ужьыр хым нэс схуащ – сащIыхьакъым. СащIэмыхьэурэ, шур хым хэпкIэри кIуэдыжащ, уи адэр ихьри. Уи адэм и хъыбар зэхэсхыжакъым абы лъандэрэ, хы тIуащIэм дыхьэжа шум IэщIэкIуэдами тIури хым хэкIуэдами сщIэркъым. Хым сызэпрыкIын ескуакъым, гъусэ усхуэхъумэ, дызэпрыкIынщ.
Бэдынокъуэрэ Шужьейрэ хы Iуфэм кIуащ, вы шэрыб ягъэпщщ, шы джабитIым щIапхэри хым хыхьащ.
Хым зэпрыкIри тIуащIэм дыхьащ Бэдынокъуэрэ Шужьейрэ. Iуащхьэ теувэри заплъыхьащ: бгы лъапэм банапцIэ чо къыщалъэгъуащ.
БанапцIэ чомкIэ яунэтIащ шууитIым. Чом къыдэкIри зы щIалэ къа-
– ФIэхъус апщий, Бэдынокъуэ! – жери. – Феблагъэ.
–Уи благъэ куэд ухъу, гъуэгу къызэпытчащ, хьэщIэ дыпщIынумэ, деблэгъэнущ, – жиIащ Бэдынокъуэ.
– Фи хьэщIэгъуэм сызэрыпэплъэрэ куэд щIащ, – жери щIалэм Бэдынокъуэрэ Шужьейрэ чом дишащ, хьэщIэщым иришэри, Iэнэ къахуищтащ.
– Чом дыкъыщекIуалIэм, си цIэ ипIуащ, дэнэ сыкъыщыпщIэрэ? – еупщIащ Бэдынокъуэ щIалэм.
– УзощIэ, – жиIащ щIалэм. – Уи гъусэри къэсцIыхуакIэ шэч сощI. ТIуми лей фэсщIауэ фи хьэкъ стелъщ, си Iуэху зытетыр вжесIэмэ, сызэхэфщIыкIынщи, губгъэн къысхуэфщIынкъым. Си Iуэху къызэрекIуэкIар мыращ. Зэшибл дыхъурти, иныжьхэм ныкъуэкъуэгъу дыкъащIри си шынэхъыжьихым я щхьэр халъхьэху ди ужь икIакъым. Шынэхъыжьихым ялъ сщIэжын хуейуэ стелъщ, зы щIалэ къарукIэ сапэлъэщынутэкъыми, тхьэгурымагъуэм сыщечэнджэщым, мэуэ къызжиIащ: «Уи закъуэ уапэлъэщынукъым иныжьхэм. Хъыжьэ жари зы нарт щыIэщи, абы къуэ къыхуалъхунущ. Хым зэпрыкIи, Хъыжьэ къэхь, Хъыжьэ къэпхьмэ, дунейм къытехьэрэ и ныбжь нэспежьащ: 135 IуэрыIуатэ
мэ, и къуэр и адэм къыкIэлъыкIуэнущ, Бэдынокъуэ гъусэ хуэхъунурэ. Хъыжьэ и къуэмрэ Бэдынокъуэрэ уи хьэтыр къалъагъурэ къыбдэшэсмэ, уи шынэхъыжьихым ялъ пщIэжыфынущ». Тхьэгурымагъуэм ар къыщызжиIэм, нэгъуэщI Iэмал сиIэтэкъыми, Хъыжьэ хым къызэпрысхащ. Лей фэсщIащ, фэсщIар къысхуэвмыдэнуми, фи щхьэ фызэреплъщ. Хым къызэрызэпрысх лъандэрэ Хъыжьэ си унэ исщ, си адэм хуэдэщ, адэм хуащIэр хуэсщIащ, езыми къуэ хуэдэущ сыкъызэрилъагъур. Си унэ зэрис лъандэрэ емыкIу къезгъэхьамэ е зыгуэркIэ и жагъуэ сщIамэ, езым къывжиIэнщ. Хъыжьэ нэхъыжьщ, нэхъыжьыпIэ исщи, фынакIуэ: Бэдынокъуэ уи ныбжьэгъужьыр плъагъужынщ, Шужьей уи адэм укъезгъэцIыхунщ. АдэкIэ езым унафэ зэрищIщ.
Ар жери, щIалэм и хьэщIитIыр Хъыжьэ зэрыс унэм иришащ…
Хъыжьэрэ щIалэмрэ зэрызэраухылIати, я пIалъэр къэсри шэсащ, Бэдынокъуэрэ Шужьейрэ гъусэ щахуэхъум. ЗызэщIаузадэри дэшэсыкIащ, иныжьхэм зи щхьэ яхьа зэшихым ялъ ящIэжыхуи епсыхакъым. 136 ЩIэблэ
Жамбэч Рабия Прохладнэ районым хыхьэ Алътуд къуажэм 1983 гъэм къыщалъхуащ. Курыт еджапIэ нэужьым абы Къэбэрдей-Балъкъэр къэрал университетым щIэныгъэ нэхъыщхьэ щызригъэгъуэтащ – филологиемкIэ факультетыр къиухащ. Мы зэманым адыгэбзэмрэ литературэмкIэ я къуажэ школым щрегъаджэ.
Рабия и IэдакъэщIэкIхэр ди республикэм къыщыдэкI газетхэмрэ журналхэмрэ щIэх-щIэхыурэ къытохуэ. Абы и рассказ зыбжанэ итщ «Шыхулъагъуэ» литературэ хасэм хэтхэм я тхыгъэ нэхъыфIхэр щызэхуэхьэса «КъудамэщIэ» тхылъым. 137
Прозэу тха усэхэр Рабия
Уэрыншэу дунейр…
уэрыншэу къысхуихь Созэш… Сыщозэш сызэрыщIэмыплъэнум дунейм… Сесэжкъым уи нитIым гукъеуэм. Уеблэмэ, сытебзэхыкIыжыну сфIэигъуэщ уэ ущызимыIэж, ущызмыгъуэтыж дунейм… Дуней зеиншафэм… И насыпкъэ уэ узыхуэпсэум, дунейм узыхутетым – и гурыфIыгъуэр щIэншэу, и дунейр зэпэщу мэпсэу ар. Сэ абы шэч къытесхьэркъым. ЩIэчэ имыIэу уогъафIэ, щIэщыгъуэмрэ фIыгъуэмрэ я курыкупсэм хэбгъэсщ. Гупсысэм я нэхъ гуапэр лъогъэс. УщытеплъэкъукI къэмыхъуу и псэр уохъумэ, и гум къэкI гуапагъэм ухуохъу джэрпэджэж. Слъэгъуам хуэдэу сощIэ, – зы лъэбакъуэ лейуэ пчамэ, утехьэулеикIауэ къыпщыхъужу, зы бэлыхь къытепсыха къыпфIэщIу, унэм упIащIэу уокIуэж. Сыту фIыщэу плъагъурэ уэ ар! Дамэ къыптригъэкIа пэлъытэщи, дуней жэнэтыр къызэхэплъэтыхь хуэдэщ, уи гъащIэри, уи псэри а зым тыхь хуэпщIын хьэзыру уопсэу. Уи гурыфIыгъуэр кIэншэщ. ГуфIэгъуэм зыхогъэпскIыхь.
Сэ созэш… Сыщозэш уэрыншэу дунейм… Сытозашэ си хъуреягъкIэ къыщекIуэкI псоми. КъызозэвэкI мы щIы хъурейр, къысщохъу сыщылейуэ мы гъащIэм… Псоми яфIэтелъыджэ гъащIэ теплъаджэм… Уэ ущыспэIэщIэ дунейри, уэрыншэу къыпызбжыкI зэманри сыткIэ лъапIэ?! Фейдэ къыпэзгъэкIуэн щызогъэтри, телъхьэ хуэсщIыжу хэти естыну сыхьэзырщ апхуэдэ гъащIэр. Ауэ ухуэупсэ хъуну пIэрэ зыгуэрым абыкIэ? ФIэщщIыгъуейщ псэ зыIут гуэри а тыгъэм щыгуфIыкIыну. И псэ гуэгъум хуэныкъуэ зэпыту, а зым IущIэным кIэухыншэу щIэхъуэпсу, мы дунеижьыр и щхьэм къыфIаIубами ярейуэ, нэплъэжыгъуэ зымыгъуэту псэуну зи нэ къыхуикI, дауи, гъуэтыгъуейщ. Гъэвыгъуейщ псэм бдзапцIэу къытещIэ гупсысэ ткIыбжьхэр, шэчыгъуейщ, хьэцэпэцэм ЩIэблэ
ищта хуэдэ, акъылыр зэщIэзыблэ гуныкъуэгъуэхэр, лъытэгъуейщ бжьэ зэуам ещхьу гур зыгъэбжьыбжьхэмрэ зыгъэбэгхэмрэ.
Сэ созэш… Сыхуозэш уи теплъэм… уи зэ Iуплъэгъуэм… уи псалъэм… уи гуфIэкIэм… Уэрыншэу гъащIэр пэш нэщIщ, уи макъыр зэхэзымыхыж си тхьэкIумэр дэгуми ярейщ, узыщIэмыплъэж си нитIыр хьэфиз пэлъытэщ.
Созэш… СогумэщI… СожэщI… икIи сесэжкъым… Се-сэж-къым хъуэпсапIи теупIи щызимыIэж, уэрыншэу зыкIи сызыхуэмыныкъуэж гъащIэм…
Гум и къарур
Телъыджэу зэхэджащ цIыху гъащIэр. ГъэщIэгъуэнми къыщынэжкъым ар плъыфэбэу, къуэпсыбэу, нурыбэу икIи къуабэбжьабэу зэрызэхэлъым укIэлъыплъыныр. Къыпхуэмылъытэным хуэдизщ упщIэ нагъыщэу абы къытлъыкъуигъэкI жыхуэпIэр. Жэуапым я нэхъ пэжым и къэулъэпхъэщыным, хэкIыпIэм я нэхъ захуэм и къэгъуэтыным зэману тедгъэкIуадэри лъытэгъуейщ. Узыфэ IэубыдыпIэншэм Iэпкълъэпкъым зэрызригуашэм ещхьу, сэри апхуэдэ упщIэхэм сызэщIаубыдащ. ЗэщIэблащ, зэщIащтащ, зэхагъэзэрыхьащ си гъащIэр. ДэнэкIэ згъазэми – ипэкIэ сыкIуатэми, сыкъикIуэтми, дэздзыхми – а упщIэхэм дапщэщи си гъуэгур яуфэбгъу, гъуэм кърахуа благъуэу къыспотIыс, зы бэлыхь ясщIами ярейуэ, гурыфIыгъуэмрэ нэплъэжыгъуэмрэ збгъэдаху. Си фэм симытыжу фагъуэ сащI, фэтегъуэ къупщхьэм сыхуэкIуэным сынагъэс, лIэныгъэр IэфIыпс сщащI. Фащэм я нэхъ дахэр хуэзгъэфащэу хэIэтыкIа нагъыщэ пагэкIэ зэщIэузэдэжа си лъагъуныгъэ дахащэми къылъагъэс я щхъухь шынагъуэр къылъагъэс, къопэбжьауэ, къоныкъуэкъу яфIэщыпсу. Си гур тIу иращIыкIыну къыхуодзэлашхэ. Я щхьэр ягъэщхъарэ емызэшыжу къытоуIуэ къопIэстхъ – зы дакъикъи псэхугъуэ ирагъахуэркъым яуныкъуу елъэпэуэжын я мурадкIэ къауфэрэзыхь сигу тхьэмыщкIэр. ГъырнэIурэ псэкIуэду ирызагъэхьэкI си гъащIэр. ЩIэращIэу, щIэщыгъуэу, хъуэпсапIэ зэмыфэгъухэр ебэкIыу зэгуэр сызыхэпсэукIа гъащIэр… Лъэгуажьэмыщхьэ захуэсщIу селъэIу, си щхьэр яхуэзгъэлъахъшэ пэтми, я фIэщ схуэщIыркъым гур ууныкъу зэрымыхъунур – ныкъуэдыкъуэрэ къыхуэныкъуэ щымыIэжу, къеижхэр къыхукъуэплърэ, къаплъэнэф пэлъытэу ар дунейм къызэрытенэнур къагурызгъэIуэфакъым… Сызэхахкъым… Къысхуэдэгущ… ГуитIщхьитIу сагъэпсэуныр яфIэкъабылщи, лей къыстрагъэхьэ, хьэм ирагъэхь къупщхьэжьу си гум къодзэгъу, арщхьэкIэ быдэ дыдэу зэрыубыдауэ, фошыгъупсым хэлъэфа IэфIыгъэкIэ псыхьыжауэ гум и курыкупсым лъагъуныгъэр хэгъэпщIащи, дыгъэ бзийм къыхэча Iуданэ дыщэпскIэ и гъунэхэр къэдыхьыжащи, мыщIэ цIуугъэнэ цIыкIуурэ а лъагъуныгъэр гум хэз хъуащи, Iэрымылъхьэ-нэрымылъагъу къуалэбзуубзэ макъкIэ ар къедэхэщIащи. УпщIэ нагъыщэу къыпэщIэувэр зэрырищIыкIын, я лъапси, я къуэпси зэрыгъэгъущIын къару лъэщ зэрыкъуэлъым ирипагэрэ иригушхуэу гум къоцIуукI, къолыдыкI, къогуфIыкI… -
… 138 ЩIэблэ
ПщIыхь псэгъапцIэ
ФIыгъуэмрэ фыгъуэмрэ зэращIылIа зэдауэ, зэзауэ, зэрыукI гущIэгъуншэм, IэубыдыпIэншэм я зэхуаку къыдэспхъуэтыкIа си гурыфIыгъуэм, си насып кIэухыншэм, си дуней гъащIэр щIэщыгъуэкIэ схуэзыгъэнщIым пхуэслъэгъуащ ныжэбэ пщIыхь. Нэщэнэм я нэхъ хъуэпсэгъуэр къызыхэтэджыкI, гур зыщIэхъуэпс, псэр зыщIэзыгъапсэ гурыфIыгъуэхэр къызыхэхъуэпскIыкI пщIыхь дахащэ. Си лъэр щIым тримыубыдэжу, си гур си бгъэм къысфIилъэтынкIэ сигъэшынэжу сегъэпсэу си нэгу щIэкIам…
Зэгуэрым гъуэгущхьэм къытезнэу сабэмрэ нэпсымрэ езгъэтхьэлэжа гугъэ кIапэлъапэхэм я лъыхъуакIуэ щхьэхуимыту срегъэжьэж а пщIыхьым. Емызэшыжу фо зэхуэзыхьэс бжьэ унагъуэм я лэжьэкIэм сригъэхъуэпсэн мурад иIэ хуэдэ, гъащIэм и къудамэ гуэрэнхэм си гугъэ-щыгъэхэр къыпызегъэхыж – псэм акъылыр и дэлэлу, дзыгъуэ гъуанэ дихьа къэзмыгъанэу, гугъэ щыкъуейхэр залымыгъэкIэ зэхузегъэхьэсыж. «Упсэуну сыту фIы!» – щIыжысIэн щхьэусыгъуэхэр куэду си пащхьэм къизылъхьа пщIыхьым къигъэщIа къару лъэщым си блэкIамрэ си къэкIуэнумрэ хуэсакъыпэурэ зэбгъэдегъэкIуэтри, Iэдэбу я зэхуаку дегъэзагъэ зэуIу, зэкъуэт, зэрыIыгъ хъужа гугъэхэм къахищIыкIа гурыфIыгъуэшхуэр. Ар абы си нобэм дыгъэпс гуакIуэу кърекIых. АпщIондэху си гур къогуфIыкI, къогушхукI, си пщэдейм и плъыфэ зэмыфэгъухэр напIэзыпIэм си нэгу къыщIоувэ. Сыт щыгъуи фIым щIэхъуэпс си псэр зыхуэпабгъэ, зыщIэбэг дахагъэ псори нэрылъагъу зэрыхъунум къыпкърыкI гупсысэхэм зэшыпIэ срагъахуэркъым, сытрагъэпыIэркъым.
ТыншыгъуэкIэ къызэтэу, гурыфIыгъуэкIэ сызыгъафIэу си хъуреягъыр зыгъэщхъуэкIэплъыкIэ пщIыхьыр къыздэтIысу, къыздэтэджу, къыздэбакъуэу сегъэпсэу. Уафэ къащхъуэр уи нэгуу сегъэлъагъу, сызэрыбауэ хьэуам уи джэрпэджэж щызэхызегъэх. КъысхуэгумащIэрэ сыфIэпсэкIуэду зи кхъуакIэхэр къысхуэзыгъэджэгу дыгъэр уи хуабагъкIэ, уи гуапагъэкIэ къысхуоупсэ. А псор зыхэзыщIэ, зыгъэунэху си гум къыспэплъэ гъащIэм сыхуегъэпабгъэ – уэ ущызгъуэтыну, ущызыхэсщIэну гъащIэм… ПцIапцIэу, цIанлъэу, цIэнтхъуэрыгъуэу зэгуэр къысхущIэкIыжынкIэ хъуну гъащIэм – пщIыхь псэгъапцIэр щыскIэрымыкI гъащIэ…
Пэж
Сытым хуэдэу си гум укъэкIа! Сынаджэ, сынэлъаIуэ пэтми, уи ныбжь къудейм гущIэгъуншэу сыхуогъэныкъуэ. Узэхэсхыну, сыпIущIэну, си дуней гъащIэм укъыхэсшэну си нэ къызэрыпхуикIыр къысхуэмыIуэтэнкIэ сошынэ. Сошынэ, икIи сопIейтей афIэкIа си гъащIэм укъыхэмыхьэжыну къысщызыгъэхъу гупсысэхэр си щхьэм къыщиджэразэкIэ. ЗэкIэ ущымщ, усэро дэгущ. Уэрэ сэрэ дызэпэжыжьэщ, дызэпэжыжьащэщ. Жьыбгъэмрэ жьапщэмрэ зэфыщIэуа си гупсысэхэм зэгуэр дыгъэпсу уакъыхущIэкIыжынкIэ согугъэ. ЗгъэтIыгъуэ а 139 ЩIэблэ
си гугъэ кIапэрщ теплъаджэ сфIэхъу си гъащIэм псэ къыхэзылъхьэжыр. Нэ жанкIэ мы дунейм утезыгъэплъэфыну щыIэу къысщыхъур зы закъуэщ – уи закъуэщ, уи закъуэпцIийщ… Закъуэныгъэрэ зэш зэфэзэщкIэ укъызэтэурэ си фэр йох, укъысхуэхъукъым зыкIи бампIэдэх. Зи нэм бжэгъуу ущIэуэ уи бий къомым зэщIащтащ мы дунейр, къаплъэнэфхэмрэ пцIыIуэпцIышхэмрэ я фащэр хуэфIыпсу зыщатIэгъа мы дуней домбейр. Уи лъапсэр зыунэщIыну, уи къуэпсыр зыгъэгъуну щIэхъуэпсхэм я мурадым гъуэгу ебгъэгъуэтынкIэ Iэмал иIэкъым. Зэгуэр дунеижь жьэгум урижьантIэдэсу зэрыщытар, фIэщхъуныгъэмрэ дахагъэмрэ я нуркIэ угуашэу укъызэрекIуэкIар цIыхум яIэщIэхужыпэмэ, мис итIанэщ шынагъуэм и лъахэм щхьэхуимыту дыкъыщихутэнур. Уэращ зи нэр щапхыкIыу, щIэткIукI-щIэсыкIыр къызыхуагъакIуэу щыхупIэм тIэкIу-тIэкIуххэурэ щхьэдадзыхыр, щхьэдагъэукIуриехыр… Уэращ дыгъэм и гъэфIэн закъуэр, мазэгъуэ жэщым и нурыр, уафэр тхуэзыгъэкъащхъуэ, щIылъэр тхуэзыгъэщхъуантIэр. ТегушхуэгъуафIэ узыщIа уи жагъуэгъу мыфэмыцхэм уазэрытекIуэн, зэрыхэбгъэщIэн къару лъэщ пкъуэлъщ уэ. ЕбгъэрыкIуэ, ищIыкI ер, тегушхуи зылъыгъэсыж тепщэгъуэр. Захуагъэм уриуэчылрэ пцIым уриажалу, цIыкIуми инми урагурыфIыгъуэрэ уи хьэмтетыгъуэр имыухыжу мы ЩIым утетын хуейщ Уэ. Уэрыншэу гъащIэр дыджщ, купщIэншэщ. Сызэхэх, сызыхэщIэ, си джэ макъым къыпэджэж, си Пэж. 140 ЕгъэджакIуэхэм папщIэ
Егъэджэныгъэм и IэмалыщIэхэр
Сыт хуэдэ лъэпкъми езым къыдэгъуэгурыкIуэ лъапIэныгъэхэр иIэжщ, адыгэхэм ди дежкIэ ар – адыгагъэрщ. ЦIыхум и щхьэ лъапIэныгъэхэр зы псалъэм къызэщIеубыдэ – цIыхугъэ. Сабиипсэр псыхьыныр, ныбжьыщIэр лъэпкъыпсэу къэгъэхъуныр и къалэнщ художественнэ литературэм, ар дыдэр и къалэн нэхъыщхьэщ дэтхэнэ егъэджакIуэми. Апхуэдэу щыщыткIэ, литературэм и Iэмалхэр къигъэсэбэпу, лъэпкъым и къуэпсхэр хуэсакъыу зыхъумэн щIэблэ гъэсэным егъэджакIуэр еувэлIэн хуейщ. Егъэджэныгъэмрэ гъэсэныгъэмрэ теухуауэ ди зэманым къыдэунэхуа IэмалыщIэхэр ухуэсакъыу къыумыгъэсэбэпмэ, зэран зэрыхъунур нэхъыбэщ, сэбэпу къахьынум нэхърэ. Тыншщ сабийр бгъэтIысу телевизоркIэ таурыхъ, псысэ, спектакль, кино ебгъэплъыныр, усэ, уэрэд ебгъэдэIуэныр. Ауэ абы сабийхэм я бзэм зегъэужьыным, я псэр псыхьыным хуэунэтIауэ хузэфIэкIынур куэдкIэ нэхъ мащIэщ, езыхэр таурыхъым, псысэм хэту щыбгъэджэгум нэхърэ. Сценарийри ебгъэтхыжу езыхэр хэту кинофильм щытребгъэхым, ар щебгъэлъагъужым деж сабийм и псэм нэхъ пэгъунэгъу уохъу, зыхуэбущиину узыхуейри нэхъ къыгуроIуэ. Дэтхэнэ сабийри мэхъуапсэ утыку къихьэну, актерышхуэу зыкъызыфIигъэщIыжу спектаклхэм, кинохэм хэтыну, усакIуэхэм заригъэщхьу усэхэр итхыну. Мис ахэр сабийхэм я дэрэжэгъуэр къэзыIэт Iэмалхэщ, тхыгъэм хэт лIыхъужьхэм я образым ихьэрэ фIымрэ Iеймрэ, щIыкIеймрэ щIыкIафIэмрэ, екIумрэ емыкIумрэ, Iэсэмрэ Iэлымрэ, псалъэ дахэмрэ гуауэмрэ, псэ къабзэмрэ икIагъэмрэ зэхагъэкIыу езыгъасэхэщ. Сабийм и бзэм зиужьын папщIэ нэхъыбэ еджэн хуейщ, и акъылым зиузэщIын, езыр-езыру сытри къиулъэпхъэщу есэн папщIэ, нэхъыбэрэ гъэлъыхъуэн хуейщ. Къигъуэтар зэригъэзахуэу, абыхэм нэхъыщхьэр къахигъуатэу утыку кърихьэн папщIэ, ар къызэриIуэтэн, нэхъ наIуэ пщызыщIын схемэхэр, сурэтхэр, видеофрагментхэр, таблицэхэр дыщIигъужыфу егъэсэн хуейщ. Пэжщ, ар гугъущ, зэман куэди ехь, ауэ а псори къыбдигъэпсынщIэу Iэмал хьэлэмэти щыIэщ: сабийхэр, дэзыхьэх, я зэфIэкI елъытауэ, гуп-гупурэ гуэшауэ гъэлэжьэным ахэр ирегъасэ сыт хуэдэ Iуэхури зэтрагуашэрэ ягъэзащIэу, иужькIэ псори зэгъусэу хэплъэжрэ я лэжьыгъэ щхьэхуэхэр зэхалъхьэжу. Апхуэдэу лэжьыгъэр ебгъэгъэзащIэмэ, Iуэхушхуэр нэхъ псынщIэу зэрызэфIэкIым, зым ищIэм гуп псом я лэжьыгъэм и фIагъыр зэрелъытам гу лъатэнущ икIи сабийхэр сытми жэуаплыныгъэ хэлъу бгъэдыхьэу есэнущ. Абы къищынэмыщIауэ, гуп къэс хэтынкIэ хъунущ еджэнми лэжьэнми темыгушхуэ сабийхэр. Я ныбжьэгъухэр къазэрыкъуэтыр зыхащIэмэ, ахэри лэжьыгъэм нэхъ хэшэгъуафIэ мэхъу, Iуэхуми нэхъ тогушхуэ, щыуэнкIэ шынэхэркъым, я щыуагъэхэр ныбжьэгъухэм я дэIэпыкъуныгъэкIэ зэрызэрагъэзэхуэжыфынур ящIэри. Арауэ къыщIэкIынщ китайхэм щIыжаIэри: «КъызжепIэмэ – сщыгъупщэнущ, сыбгъэлъагъумэ – сигу изубыдэнущ, сыбгъэщIмэ (сыб- 141 ЕгъэджакIуэхэм папщIэ
гъэлэжьмэ) – сщIыуэ (сщIэуэ) сесэнущ».
«ЦIыхум и акъылыр и Iэпэм пылъщ» ауэ жаIакъым. Сабийм къызэтридзын хуейщ тхылъ напэхэр, и Iэпэхэр иригъажэурэ къеджэн, къызэджар игъэщIэгъуэн, ар нэгъуэщIхэм яхуиIуэтэжыфын, акъыл, щIэныгъэ, дерс щхьэпэ къыхихыфын хуейщ. Апхуэдэ есэныгъэхэр сабийм щигъуэтынур егъэджакIуэм иунэтIурэ езыр «лъыхъуакIуэ» щригъажьэм и дежщ.
Анэдэлъхубзэ дерсхэм я гугъу пщIымэ, гулъытэ нэхъыбэ зыхуэщIыпхъэр сабийхэм я лэжьыгъэр тэмэму къызэгъэпэщынырщ. Iэмал иIэххэмэ, дерсым и процент 99-м псэлъэн хуейр сабийращ: макъкIэ къегъэджэн, абы тегъэпсэлъыхьыжын, къызэджам зэрыхущытыр, тхыгъэм и темэмрэ и гупсысэ нэхъыщхьэу къилъытэмрэ жегъэIэн, ар и гъэпсыкIэкIэ зэпкърегъэхын, псалъэ гурыIуэгъуейхэр псалъалъэм къыщегъэлъыхъуэн, абыхэм я мыхьэнэр къегъэIуэтэн, идж темэм теухуауэ нэхъыжьхэм я деж къыщищIахэр, лIыхъужьхэм ядилъэгъуа хьэл-щэнхэм зэрыхущытыр, къызэджам къыхиха щIэныгъэр къегъэгъэнэIуэн, зэджа тхыгъэр нэхъ къыгурыIуэн папщIэ, абы теухуауэ нэгъуэщI тхылъхэм къыщищIахэм, щIыуэпсым щилъэгъуахэм ирегъэгъэпщэн. Зы къэрал къулыкъущIэми, зы тепщэми цIыхухэм я акъылым, я гупсысэкIэм зригъэхъуэжыфынукъым, ауэ егъэджакIуэм абыхэм нэхърэ нэхъыбэ ищIэфынущ. ЕгъэджакIуэм сабийхэм езыхэм ямыщIэу якъуэлъ къарур къахузэкъуихыфынущ, я гупсысэр ипсыхьыфынущ, я псэр игъэкъэбзэфынущ, я бзэм, акъылым зригъэужьыфынущ, сыт хуэдэ Iуэхуми тригъэгушхуэфынущ. ЕгъэджакIуэхэр нобэ нэхъ хэкъузауэ зэлэжьхэм ящыщщ захуагъэзэхэгъэкI гупсысэм зэрызрагъэужь Iэмалхэр (Апхуэдэу Балэ Л. зэридзэкIащ «технология развития критического мышления» жыхуиIэр – ред.) къэгъэсэбэпыныр.
Нобэрей ныбжьыщIэхэр тхылъ еджэным дебгъэхьэхыну тыншкъым. Ар куэдым къыхокI, ауэ нэхъыщхьэр сабийхэм пэжырыгъуазэм тет я захуагъэзэхэгъэкI гупсысэм зиужьауэ зэрыщымытырщ. ЕджакIуэхэм я акъылыр сыт щыгъуи хуэунэтIын хуейщ захуагъэр зэхэгъэкIыным. Захуагъэр къэзылъыхъуэм езым и Iуэху еплъыкIэ иIэжщ. Ар шэч къызытрихьэм тепсэлъыхьынукъым, фIэщщIыгъуей хъыбархэм пхуедэIуэнукъым, едаIуэми, Iуэхур зэрызэхигъэкIыным яужь итынущ; абы нэгъуэщIхэм я гупсысэхэри я Iуэху еплъыкIэхэри и акъылым и кхъузанэм щIигъэкIынурэ, пэжымрэ пцIымрэ зэхигъэкIынущ; дзыхь зыхуимыщI Iуэху иублэнукъым, утыку кърахьа Iуэхугъуэхэм лъэныкъуэ псомкIи зыщигъэгъуэзэнущ, жаIахэр зэпишэчынущ. Апхуэдэр гупым ядэлэжьэфынущ, цIыхухэр зэщIигъэуIуэфынущ, жэуап зэрихь Iуэхур екIуу зэфIигъэкIыфынущ, къыхуэныкъуэхэм зэрылъэкIкIэ защIигъэкъуэфынущ. Куэд лъэкIынущ зи захуагъэзэхэгъэкI гупсысэм зезыгъэужьым. Фи пащхьэ нитлъхьэ анэдэлъхубзэ дерсхэм апхуэдэ гупсысэкIэм зезыгъэужь Iэмалхэр къыщыгъэсэбэпащ. Сабийхэм я захуагъэзэхэгъэкI гупсысэр тегъэщIапIэ щIауэ лэжьэныр сэбэп мэхъу абыхэм я Iуэху еплъыкIэ яIэжу, ар нэгъуэщIхэм я деж щыпхагъэкIыфу есэнымкIэ; акъылым зиужьынымкIэ, дихьэхыу 142 ЕгъэджакIуэхэм папщIэ
лэжьыгъэм хэшэнымкIэ, тыншу щIэныгъэ зригъэгъуэтынымкIэ, захуагъэм и телъхьэу, пэжыр и гъуазэу, зэпIэзэрыту, губзыгъэу, сыт хуэдэ Iуэхуми хэкIыпIэ тэмэм къыхуигъуэтыфу, и IэщIагъэм хуэIэзэу, гъэсэныгъэ бгъэдэлъу, бэшэчу, нэгъуэщIым и гупсысэм пщIэ хуищIу – кIэщIу жыпIэмэ, цIыхум щхьэ лъапIэныгъэу иIэн хуей псори хэлъу къэхъунымкIэ. Апхуэдэ гупсысэкIэ зиIэ сабийхэм къахутэфынущ къэхъукъащIэхэм яку дэлъ зэпыщIэныгъэхэр, ябгъэдэлъ щIэныгъэр щIэуэ яджым тегъэщIапIэ хуащIыфынущ. Сабийхэр дихьэхыу нэгъуэщI тхылъхэм, интернетым, журналхэм, газетхэм щылъыхъуэнущ ядж темэр нэхъ куууэ къызэпкърызых материалхэм. Апхуэдэ щIыкIэкIэ темэм зэрипх щIэныгъэ зэмылIэужьыгъуэхэм щыгъуэзэнущ, гъащIэм нэхъ хуэхьэзыру къэхъунущ. Апхуэдэу щыхъукIэ, егъэджакIуэхэми адэ-анэхэми ди къалэнщ а гупсысэкIэм сабийхэм я акъылым зэгъусэу зыщедгъэужьыну. Творческэ лэжьыгъэхэри хуэунэтIащ сабийхэм я гупсысэм, я бзэм, я зэхэщIыкIым зегъэужьыным, анэдэлъхубзэр, хэкур, щIыуэпсыр фIыуэ ялъагъуу, нэхъыжьхэм пщIэ, гулъытэ хуащIу ахэр къэгъэхъуным. «Еджам зэджар ещIэри, губзыгъэм псори ещIэ», – жеIэ адыгэ псалъэжьым. Лъэпкъым ар ауэ сытми жиIакъым. Сыт щыгъуи гулъытэ хэха лъэпкъ щIэблэм яхуэзыщI адыгэхэм я таурыхъхэм, псысэхэм, нарт хъыбархэм, пшыналъэхэм, уэрэдыжьхэм, псалъэжьхэм, нэщэнэхэм, къуажэхьхэм щIалъхьащ щIэныгъэ куу, бзэпсу яубзыхуащ лъэпкъ щIэблэр зыхуагъэсэну щхьэ лъапIэныгъэ псори. Хьэлэмэтт адыгэхэм я щIэблэ гъэсэкIэр. Нобэ педагогикэмкIэ уасэ зимыIэщ ахэр. Дунейр шэрхъщи мэкIэрахъуэ – хэт ищIэнт игъащIэ лъандэрэ ди лъэпкъым къыдэгъуэгурыкIуэ гъэсэныгъэ хабзэхэм ди зэманым егъэджэныгъэмрэ гъэсэныгъэмрэ я IэмалыщIэкIэ еджэну. Нобэ ди сабийхэр «вэнтхъулэу» къэдмыгъэнэнумэ, «сяужькIэ хуейми…» гупсысэр псоми зыщыдвгъэгъэгъупщэ. Илъэсищэм куэдкIэ щIигъуащ ПащIэ Бэчмырзэ зэрыжиIэрэ: «МыхъумыщIэр дзыгъуэу мэбагъуэ, Сабий зыгъасэхэр фысакъ». Ди зэманым сабий зыгъасэр куэд хъуащ, а псоми я къарур (япэм зэрыщытам хуэдэу) зэгъэуIужын хуейуэ къызолъытэ, зым сабиипсэм «щыхисэ» щхьэ лъапIэныгъэм адрейм хуэсакъыу зригъэужьу, иригъэфIакIуэу, арыншамэ щIэблэр «вагъэплъу» къэнэнкIэ шынагъуэщ. ЩIэблэ узыншэ къызыщIэхъуэну щIэхъуэпс адэ-анэхэм ящыгъупщэ хъунукъым езыхэм я деж сабийм и гъащIэр къызэрыщежьэр, лъэпкъ псом и пащхьэ абыхэм жэуап зэрыщахьыр. Къэзанокъуэ Жэбагъы зы къуэ фIэкIа зэримыIэр щыхуагъэщIагъуэм, жиIауэ жаIэж: «Ар къуэ хъумэ, сэ срикъунщ, ауэ къуэ мыхъумэ, зэрылъэпкъыу къытхурикъунщ». Аращ щIэблэ гъэсэныр унагъуэм деж къыщежьэн щIыхуейр. Сабийр дунейм къызэрытехьэу унагъуэм илъ хабзэфIхэм пщIэ яхуищIу гъэсэн хуейщ. Абдеж къыщожьэ лъэпкъ лъапIэныгъэхэр щIэблэм зыхищIэныр. Ар гъэзэщIа зэрыхъуну Iэмалхэр щыгъунэжщ адыгэбзэмрэ литературэмрэ щадж дерсхэм. Фи пащхьэ идолъхьэ а урокхэм къыщывгъэсэбэп хъуну Iэмал зыбжанэ. 143 ЕгъэджакIуэхэм папщIэ
1. Сыт хуэдэ тхыгъэри зытеухуар гъащIэрщ. Сабийм и гъащIэм и лъабжьэ хъуж унагъуэри къыдыхэтщ а гъащIэм. Унагъуэм и архитектоникэр еджакIуэхэм ебгъэщI хъунущ мы схемэм хуэдэу. 144
2. Адыгэ пщащэм и щэнырщ и фащэр. «Адыгэ пщащэ» щыжаIэкIэ, фигу къэкI псалъэхэр пщащэм фащэу щыфтIагъэ (фтхы). Щэнхэр фащэм и пкъыгъуэхэм требгъатхэу адыгэ пщащэм и модель зэхебгъэгъэувэми (пщащэ сурэту) хъунущ. ЕгъэджакIуэхэм папщIэ
3. Адыгэ щIалэм хэлъын хуей хьэл-щэну Бэдынокъуэ дэфлъагъухэр фтхы. Щэнхэр фащэм и пкъыгъуэхэм требгъатхэу Бэдынокъуэ и хьэл-щэн 145
модель зэхебгъэгъэувэ хъунущ.
4. Адыгэ щIалэм хэлъын хуей сыт хуэдэ хьэл-щэнхэр дэфлъагъурэ Андемыркъан?
10 Заказ № 123 ЕгъэджакIуэхэм папщIэ
5. ЦIыхугъэ зыхэлъыр сыт хуэдэу щытыпхъэми тегъэпсэлъыхьын, абы и сурэт егъэщIын.
Мыпхуэдэ сурэту кластерыр ящI хъунущ. 146 Мы псалъэхэр зыхэт адыгэ псалъэжьхэр ягу къегъэгъэкIыжын.
ГукъэкI зиIэм имыIэ щыIэкъым. Псапэ щIэи, псым хэдзэ.
ФIы пщIамэ, зыхуэпщIар уи щхьэрщ. Псапэ зыщIэм псапэ къехь. «ЦIыхугъэ хэлъщ» хужаIэ псапэ, фIы зыщIэм, гукъэкI зиIэм, гущIэгъу, гуапагъэ зыхэлъым, цIыхум хьэтыр, гулъытэ хуэзыщIым.
«ЦIыху» жиIэмэ, зи псэр, зи акъылыр нэху псэущхьэ жиIэу аращ. 6. «ЦIыхугъэ» псалъэм и кластер Сосрыкъуэ и сурэтымкIи ебгъэщI хъунущ. Дыгъэ бзийхэм сабийхэм тратхэ «цIыху нэхур» зэрыщытын хуейр къазэрыгурыIуэр къэзыгъэлъагъуэ псалъэхэр. ЕгъэджакIуэхэм папщIэ Нарт эпосым хэт нартхэм, литературнэ персонажхэм ящыщу «цIыху нэхукIэ» уеджэ хъуну еджакIуэхэм къалъытэр, апхуэдэу къыщIалъытэр жегъэIэн. «ЦIыху нэхукIэ» узэджэ хъун гъащIэм щацIыхумэ, абыхэм ятеухуа хъыбар жегъэIэжын.
ущрохьэлIэ. 7. Лъэпкъым игъэлъапIэ хьэл-щэнхэм сыт хуэдэ тхыгъэми А лъапIэныгъэхэм ящIыфу егъэджакIуэм иригъасэмэ, ныбжьыщIэхэм я акъылым, гупсысэм, бзэм, зэхэщIыкIым зиужьынущ.
архитектоникэр сабийхэм я 147
а)
б)
в) ЕгъэджакIуэхэм папщIэ
г) Дэтхэнэ псалъэри хэту псалъэуха е псалъэжь сабийхэм къегъэМыпхуэдэ схемэхэм сабийхэм яджыр нэхъ наIуэ, гурыIуэгъуэ, гупсысын. щIэщыгъуэ ящI.
8. Нэмыс
Дэтхэнэ цIыхуми нэмыс хуэщIын зэрыхуейм, псоми нэмыс тхэлъын зэрыхуейм теухуа псалъэмакъ сабийхэм ядегъэкIуэкIын. Нэмыс зыгуэрым хуэпщIынымрэ нэмыс уэ езым пхэлъынымрэ еджакIуэхэм къазэрыгурыIуэр зэхэгъэкIын. Нэхъыжьым, нэхъыщIэм, цIыхухъум, цIыхубзым, сабийм, хьэщIэм, гъунэгъум, нэгъуэщIхэми хуащI нэмысым зэщхьэщыкIыныгъэ зэриIэм сабийхэм гу лъегъэтэн. Абы къыхэкIыу схемэ егъэщIын. 148
Нэмысым теухуауэ адыгэхэм жаIэ мы псалъэхэр дауэ къывгурыIуэрэ? Нэмыс зимыIэм насыпи иIэкъым. ЦIыхум хуэпщI пщIэр зыхуэпщIыр уи щхьэщ. ЦIыхур гъэлъапIи, уи щхьэр лъапIэ хъунщ. ЕгъэджакIуэхэм папщIэ
9. Адыгэ напэ Мы щэнхэр зыхэлъ лIыхъужьхэмрэ ахэр зыхэт тхыгъэхэмрэ фигу къэвгъэкIыж. Напэм теухуауэ адыгэхэм жаIэхэм фыкъеджэ. 149
Шынэ зиIэм укIытэ иIэщ, укIытэ зиIэм напэ иIэщ. УкIытэр и нэгу щIэлъщ, акъылыр и бзэгу телъщ.
Зи нэгу къабзэм игури къабзэщ. Напэншэ нэхърэ – накъэпакъэ.
Нэм илъагъур щхьэм и уасэщ. Жьэшхуэ тхьэшхуэ и жагъуэщ.
ЕмыкIур зылэжьым дежкIи емыкIущ, еплъым дежкIи укIытэгъуэщ.
Захуэм хабзэр и телъхьэщ. Зэ жыпIэнум тIэу егупсыс.
Зи нэхъыжь зымылъытэм и щхьэ илъытэжыркъым.
Зи псалъэ нахуэм и напэ хужьщ. Псэр ящэри, напэ къащэху.
Зи щхьэ пщIэ хуэзымыщIыжым пщIэ иIэкъым.
Пэжыр зи гъуазэм насыпыр и гъуэгущ. Уи псалъэ гъэIэси, уи нэмыс гъэбыдэ.
Уи щхьэр уи IэкIэ зыфIумыхыж. УкIытэ зиIэм насып иIэщ.
УкIытэмрэ нэхъуеймрэ цIыхугъэм и дамыгъэщ.
ХабзэмыщIэ емыкIухьщ. ХабзэмыщIэ щIыкIейщ.
ЦIыхум и цIэр езым зыфIещыж. ЩIыкIей кIуэдыжыкIейщ.
Щэныншагъэр узщи, Iэзэгъуэ зимыIэр делагъэщ. ЕгъэджакIуэхэм папщIэ ЦIыхум и напэм и гъусэу сыт иджыри ихъумэр? Джэдгъэф Борис и «Си адыгэ напэ» усэм къегъэджэн. 150
СИ НАПЭ
Сэ соупщIыр, сэ соупщI
дыгъуасэм,
Тхыдэм и дыгъуасэ
гум и щIасэм:
– Яхъумахэр сыт ди адыгэлIхэм,
Я псэ IэфIыр мафIэм щыпэралъхьэм?
Зыщ жэуапыр: ар адыгэ
напэщ,
ГъащIэм елъэпIэкI
адыгэ напэщ. Ноби си гум
Арщ игъэнэхъапэр
Си адыгэ,
Си адыгэ напэр.
Сэ соупщIыр, сэ соупщI
си махуэм,
Си нобэрей махуэ псэм
и хъуахуэм:
– Зыхуэлажьэр сыт си гъащIэ мащIэр?
Зыщ жэуапыр: ар ЕгъэджакIуэхэм папщIэ
адыгэ напэщ,
ГъащIэм елъэпIэкI адыгэ напэщ.
Ноби си гум арщ щIигъэнэхъапэр
Си адыгэ,
Си адыгэ напэр.
Сэ соупщIыр, сэ соупщI
си гъащIэм,
Си къэкIуэну гъащIэ нуру сфIэщIым:
– Къыхуэзгъанэр сыт ди лъахэ дыщэм,
Сыпсэуну сэ сащымыгъупщэу?
Зыщ жэуапыр: ар адыгэ напэщ,
ГъащIэм елъэпIэкI адыгэ напэщ.
Ноби си гум
Арщ щIигъэнэхъапэр
Си адыгэ,
Си адыгэ напэр. 151
1) Сыт жиIэр усакIуэм адыгэ напэм щхьэкIэ? (ГъащIэм елъэпIэкI…)
2) Фэ дауэ фегупсысрэ, сыт дэтхэнэ цIыхуми игъэлъэпIэн щIыхуейр и лъэпкъ напэр? Сыт абы щхьэкIэ щIэн хуейр?
3) Дауэ къывгурыIуэрэ ГубэщIыкI Владимир и жыIэгъуэхэр? ЦIыхур цIыху зыщIыжыр напэрщ. Напэ здэщымыIэм цIыху щыIэжкъым.
Зи напэ зымыхъумэр напэншэмэ, зи хэку зымыхъумэр лIыгъэншэщ.
Зызыщыпхъумэнур теплъэ зимыIэракъым – напэ зимыIэращ.
Напэр щыкъабзэм псэр мэтынш.
10. ЛIыгъэ Мыпхуэдэ схемэхэмкIэ ирагъэкIуэкI словарнэ лэжьыгъэхэм сабийхэм я бзэм зрагъэужь, тхыгъэхэм хэт лIыхъужьхэм тыншу характеристикэ иратыфу ирагъасэ. ЕгъэджакIуэхэм папщIэ
ЛIыгъэ зимыгъусэ цIыхугъэм и зэфIэкIыр мащIэщ. ГубэщIыкI Владимир
1) «ЛIыгъэ» псалъэм и архитектоникэ еджакIуэхэм егъэщIын.
жегъэIэн. 152
2) ЛIыгъэм и мыхьэнэр къэзыIуатэ псалъэжьхэр еджакIуэхэм Хахуагъэм теухуахэр. Е улIын, е улIэн. ЛIэным лIыгъэ хэлъщ. ЛIыгъэр ажалым щыщтэркъым. И анэ лIыуэ къилъхуащ. ЛIыгъэм гугъэр и гъусэщ. Къэмыланджэм теухуахэр. АдыгэлIрэ шы бэшэчрэ. АдыгэлIрэ лIы бэшэчрэ. ТэмакъкIыхьагъым теухуахэр. Щэным я нэхъ IэфIыр тэмакъкIыхьщ. УтэмакъкIыхьыныр насыпщ. ЛIыфIыгъэм теухуахэр. Бзаджэ пщIэныр лIыгъэкъым, лIыгъэр фIы пщIэнырщ. ЛIыфIыгъэ зэригъахуэркъым. (Не желают уступить друг другу в Iуэху цIыкIу щыIэкъым, лIы цIыкIу мыхъумэ. (Къэзанокъуэ Жэмужестве-благородстве). багъы). 11. ЦIыхум я цIыхугъэм хэхъуэху я насыпри кIуэтэнущ. «Насып» псалъэм кластер хуегъэщIын.
Кластер – инджылызыбзэщ, и мыхьэнэхэм ящыщщ «Iэрамэ» ГубэщIыкI Владимир (гроздь), «зэтрихьа» (скопление) псалъэхэр. ЕгъэджакIуэхэм папщIэ
1) Насыпым къызэщIиубыдэу къэфлъытэ псори къызэрыкI псалъэхэр фтхы. (Мы лэжьыгъэхэр интерактивнэ досками класс къэ фIэлъ къызэрыгуэкI доскахэми щыбгъэзащIэ хъунущ. Абы къыдэкIуэу, сабийхэм сурэту яхуэбгуэшу щхьэ закъуэ лэжьыгъэу е гуп лэжьыгъэу ебгъэгъэзащIэми хъарзынэщ). 2) Насыпым теухуа адыгэ псалъэжьхэр фтхы.
Нэмыс зиIэм насып иIэщ. Нэмысыншэ насыпыншэщ. ШыIэ зиIэм насып иIэщ. 153
12. Зи бзэм елъэпауэр и псэми елъэпэуэнущ. Псэмрэ бзэмрэ зэтохуэ. Елбэрд Хьэсэн 1) Псэмрэ бзэмрэ яхужыпIэ хъуну псалъэхэр япыфщIэ. 2) Мы псалъэ зэпхахэр хэту псалъэухахэр е усэ кIэщI зэхэфлъхьэ. Мы тхыгъэхэм къыщыхьа сурэтхэмрэ схемэхэмрэ компьютеркIэ езы еджакIуэхэми ебгъэщI хъунущ.
Лъэпкъ лъапIэныгъэхэм я архитектоникэр еджакIуэхэм тэмэму щаухуэфынур Бгъэжьнокъуэ Барэсбий адыгэм и этикэм теухуа и тхыгъэхэм, МафIэдз Сэрэбий и «Адыгэ хабзэ» тхылъым, адыгэхэм я тхыдэм зыщагъэгъуазэмэщ. ЩIэныгъэмрэ зэманымрэ зэдезыгъэкIу егъэджакIуэм Iуэхушхуэ зэфIегъэкI, сыт щхьэкIэ жыпIэмэ абы зэманым хуэфэщэн лъэпкъ бын егъасэ. БАЛЭ Людмилэ Фэ фыщыгъуазэ?
Адыгэ къэкIыгъэцIэхэр
Бад – Ладанник крымский.
Гъурц лIэужьыгъуэщ, и лъагагъыр см 40-60-м нос. Бадым и тхьэмпэхэр хъурей-кIыхьхэщ. Гъатхэм гъэгъа пшэплъыфэхэр см 2 я инагъыу къыпедзэ. Гъурцым ипкъхэр занщIэу докIей, лъабжьэшхуэ ещI. Нэхъыбэу къыщокI мэз лъапэхэм, джабэхэм, гуэрэну зэхэту ухуозэ. КъэкIыгъэр, и дахагъэм папщIэ, паркхэми щагъэкI.
БадзэгъалIэ – Валериана лекарственная.
БажэкIэ – Мышей сизый, щетинник сизий.
Зы гъэкIэ къэкI удз лIэужьыгъуэщ. Ипкъ занщIэу дэкIейм и лъагагъыр см 40-60 мэхъу. И бзийхэр бгъузэ-кIыхьщ. БажэкIэм, лъыхъцым ещхьу, лъабжьэ псыгъуэ кIыхь куэд ещI. Пкъыхэм я щхьэкIэхэм, щхьэмыжым ещхьу зэхэт, цы гъуэплъыфэ зыпыт гъэгъахэр къапедзэ гъэмахуэм. ГъэмахуэкIэм, бжьыхьэпэм, хум ещхьу, бажэкIэ жылэхэр мэхъу. Хадэхэм, хьэсэхэм, губгъуэхэм, жыг хадэхэм, зэран къахьу, куэду къыщокI. Псом хуэмыдэу бажэкIэм зыщеубгъу пщIэгъуэ зэманым удзыжьхэм зэщIащтэ нартыху, сэхуран, жэгундэ хьэсэхэм. БажэкIэр Iэщым фIыуэ яшх, мэкъууи пыбупщI мэхъу.
БажэкIэцIынэ – Куриное просо.
Зы гъэкIэ къэкI удз лIэужьыгъуэщ, и лъагагъыр см 60-100 хъууэ. И бзийхэр кIыхьщ, бгъузэщ. Удзым ипкъхэр занщIэу докIей, лъабжьэ ищIхэр псыгъуэ-кIыхьхэщ, куэдщ, лъахъцым ещхьщ. Гъэмахуэкум щыщIедзэри пкъыхэм я щхьэкIэм гъашэ къыпедзэ. Жылэхэр гъэмахуэкIэм, бжьыхьэм мэхъу, гъуабжафэщ, хум ещхьщ. БажэкIэцIынэр щхъуантIэу щытщ, жэп къехын щIидзэху. Губгъуэхэм, нартыху щIагъхэм, сэхуран, кIэртIоф, жэгундэ хьэсэхэм, хадэхэкI щащIэхэм, жыг хадэхэм, зэран къахьу, куэду къыщокI. Iэщым фIы дыдэу яшх, силосу иралъхьэ. Адыгэхэм бажэкIэцIынэр куэд щIауэ мэкъуу паупщI.
Балией, балийжыг – Вишня обыкновенная, вишня садовая.
ЦIыхухэм куэд щIауэ къагъэкI жыг лIэужьыгъуэщ. И лъагагъыр м 4-6 мэхъу, пхъафэм плъыжьыфэ мащIэ къыщIолъадэ, жьы щыхъукIэ – щхъуэ-фIыцIафэщ. Балиейм и лъабжьэм гъэ къэс жыгыщIэ цIыкIу куэд къыкIэщIож. Тхьэмпэхэм цы ятеткъым, см 5-7 я кIыхьагъщ, см 3-4 я бгъуагъщ. Гъатхэм, тхьэмпэхэр къыпидзэн щIидза нэужь, хужь дахэу мэгъагъэ. Гъэгъахэр кIы кIыхь яIэу, 2-4-уэ зэгъусэу къыпедзэ, бжьэхэм абыхэм фо къыпах. Балией тхьэмпэр адыгэхэм фIэIугъэхэми шейми халъхьэ. Балиейм тумэ къэхъукIэ иIэщ, мэз шэдыгъуеймрэ губгъуэ шэдыгъуеймрэ я кум къыдэкIащ. ЩIэныгъэлIхэм хуагъэфащэ ар ижь-ижьыж (лъэхъэнэщIэм и пэ къихуэ лIэщIыгъуэхэм) ди хэкуэгъухэм Днепр и Iэгъуэблагъэхэм, Македонием и щIыналъэ щхьэхуэхэм Iэрысэ щащIауэ. Тхыдэтх Плиний щыхьэт зэрытехъуэмкIэ, Урым консул Лукулл Митридат текIуэн и пэкIэ а щIыпIэм (иджы «Италие» жыхуэтIэм) балией щыIакъым, ар Понтым къришу Урымым къэзышар Лукуллщ. Нэхъ иужьыIуэкIэщ балий жыгыр нэгъуэщI къэралхэм щыщызэлъащIысар.
Балий – Плод вишни садовой. Балий жыгым къыпыкIэ пхъэщхьэмыщхьэрщ, хъуа нэужь плъыжьфIыцIафэщ. Балийм шхыныгъуэ хьэлэмэтхэр къыхащIыкI. 154 Фэ фыщыгъуазэ?
БалийIэрысей – Черешня (культурная), вишня птичья (культурная).
ЦIыхухэм куэд щIауэ къагъэкI пхъэщхьэмыщхьэ жыгщ, и лъагагъыр м 10-15-м нос. И пхъафэр щхъуэ-гъуабжафэщ. Гъатхэм пасэу, тхьэмпэхэр къыпимыдзэ щIыкIэ, жыгыр хужь дахэу мэгъагъэ. Цы зытемыт тхьэмпэхэм см 10-12 я кIыхьагъщ, см 5-6 я бгъуагъщ. Гъэгъахэм см 3 я инагъщ, пхъэщхьэмыщхьэ къыпыкIэр июным мэхъу.
БалийIэрысэ – Плод черешни (культурной).
Жыгым къыпыкIэ пхъэщхьэмыщхьэрщ. ЦIыхухэм жыг лIэужьыгъуэ куэд къагъэкI. Абыхэм языныкъуэм къапыкIэ пхъэщхьэмыщхьэр гъуэжьыфэщ, плъыжьыфэ-фIыцIафэщ. БалийIэрысэм шхыныгъуэ куэд къыхащIыкI.
плъыжьыфэщ, адрейхэр Балыджэ – Редиска, редис.
ЦIыхум куэд щIауэ къагъэкI хадэхэкIщ. И тхьэмпэхэм цы теткъым, хуэкIыхь щIыкIэщ, лэдэх мащIэ яIэщ. Балыджащхьэр хъуа нэужь, гъэмахуэм см 20-30 зи лъагагъ пкъыхэр къыдедз, я щхьэкIэм гъэгъа хужьхэр е мащIэу шакъафэхэр къапедзэ. И жылэ хъурей фIыцIафэхэр е гъуэжьыфэхэр гъэмахуэкIэм, бжьыхьэм ирихьэлIэу мэхъу. Балыджэм цIыхур зыхуэныкъуэ витамин зэмылIэужьыгъуэ куэд хэлъщ.
Балыджэплъыжь – Редиска, редис.
Адыгэхэм, нэгъуэщI лъэпкъхэм къагъэкI балыджэ лIэужьыгъуэщ. КъэкIыгъэм и лъабжьэр (балыджащхьэр) зэрыплъыжьращ и фIэщыгъэр къызытекIар.
Балыджэхужь – Редиска, редис.
Зи лъабжьэр (балыджащхьэр) хужь балыджэ лIэужьыгъуэщ. Унагъуэ хадэхэм къыщагъэкI.
Балыджэхъу – Редиска, редис.
Зи гугъу тщIа балыджэм щыщ къэкIыгъэщ. Балыджащхьэ нэхъ ин зыщI зырызхэр хадэ цIыкIухэм щыгъагъэу жылэ ищIыхукIэ къыханэ, жылапхъэ зэхуахьэсын папщIэ. Апхуэдэ къэкIыгъэхэм балыджэхъукIэ йоджэ.
БалыджэфIыцIэ – Редька.
ГъитIкIэ къэкI хадэхэкIщ. Къудамэ зыщI и пкъыр см 50-70-кIэ докIей. ИщIагъкIэ къыпидзэ тхьэмпэхэр инщ, хуэкIыхь щIыкIэщ, лэдэх мащIэ иIэщ. КъэкIыгъэм япэрей гъэм лъабжьэ гъум (балыджащхьэ) ещI, етIуанэм – и пкъыр къыдож, къудамэ щхьэкIэхэм гъэгъа хужьыфэхэр е плъыфэ къызыщIэлъадэхэр гъэмахуэпэм къыпедзэ. Лъабжьэ ищIа нэужь, зы гъэм и кIуэцIкIэ и пкъыр къыдидзу, гъэмахуэкум е гъэмахуэкIэм ирихьэлIэу къыщыгъагъи къохъу. И жылэхэр балыджэм ейм ещхьщ, ауэ нэхъ инщ. ЦIыхухэм куэд щIауэ къагъэкI, витамин хэлъщ, хущхъуэ зэмылIэужьыгъуэхэр къыхащIыкI.
Банэдэгу – Дурнишник зобовидный.
Ди щIыпIэхэм дэнэ дежи узыщрихьэлIэ, зы гъэкIэ фIэкI къэмыкI удзыжьщ. И пкъыр см 50-70-кIэ докIей, къудамэ ещI. И тхьэмпэхэр хуэхъурей щIыкIэщ, кIы кIыхь яIэщ, лъабжьэ гъум быдэ ещI. ЗыкъыпкIэрызыщIэ банэ зытет, 1 см хуэдиз зи инагъ жылэ хъурейкIыхьхэр гъэмахуэкIэм – бжьыхьэпэм мэхъу. Банэдэгур щIы бгыныжахэм куэду къыщокI. Апхуэдэ щIыпIэхэм мэл щыбгъэхъу хъуркъым, сыту жыпIэмэ банэ зытет жылэхэр къыкIэрынэурэ, цым и фIагъыр мэкIуэд. Медицинэм хущхъуэу къыщигъэсэбэп къохъу. Барэсбий 155 (Эльбрус)
Литературно-художественный журнал
На кабардинском языке
Учредители: Министерство по средствам массовой информации, общественным и религиозным организациям КабардиноБалкарской Республики (360000, КБР, г. Нальчик, пр. Ленина, 5), общественная организация «Союз писателей КБР» (360000, КБР, г. Нальчик, пр. Ленина, 5, офис 501).
Главный редактор А.Х. Мукожев
Редакционная коллегия:
Руслан Ацканов, Хангери Баков, Хабас Бештоков, Адам Гутов, Хамид Кажаров, Хамид Кармоков, Хачим Кауфов, Афлик Оразаев, Хамиша Тимижев, Сафарби Хахов, Кашиф Эльгаров (ответственный секретарь).
Корректор – Марина Жекамухова
Компьютерный набор и верстка – Зарета Князева
Подписано к печати 07.08.13. Формат 70х108116.
Бумага офсетная. Печать офсетная. Усл. п. л. 13, 65.
Уч-изд. л. 11, 7. Тираж 2000 экз. Заказ № 123
Цена в розницу – договорная.
Индекс издания: 73296. Регистрационный № Н-0036
Адрес редакции: КБР, г. Нальчик, пр. Ленина, 5
ООО «Тетраграф»
360051, г. Нальчик, пр. Ленина, 33
Обложка художника Юрия Алиева
Отпечатано в полном соответствии с качеством предоставленных диапозитивов 156 Журналым къытехуа тхыгъэхэм я пэжагъ-мыпэжагъымкIэ жэуап зыхьыр езы авторхэрщ.
зэтехуэн хуейуэ щыткъым.
Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е дискым тету щытын хуейщ.
Журналым къытехуа тхыгъэ нэгъуэщIыпIэ щытрадзэмэ, «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэкIэ щыIэ уэрам, 5, епщыкIузанэ къат, «Iуащхьэмахуэ» журналым и редакцэ. 157
Телефонхэр: 40-04-51 (редактор нэхъыщхьэ); 47-35-32 (жэуапыхь секретарь); 42-42-14 (прозэ, поэзие, публицистикэ); 47-32-94 (бухгалтерие). -i: 73i. Журналыр зэрытедзам сэкъат гуэр иIэу къыщIэкIмэ, абы теухуауэ фыщыщIэупщIэ хъунущ: Лениным и цIэкIэ щыIэ уэрам, 33, ООО «Тетраграф». 