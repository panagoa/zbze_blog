 2015 Псалъащхьэхэр
ЖьантIэ
ТхакIуэ Мысачэ Пётр къызэралъхурэ илъэс 85-рэ ирокъу
Тхьэгъэзит Зубер. Псыгуэнсу макъамэхэр. 3
Мысачэ Пётр. ЯмыIуэта лъагъуныгъэ. Рассказ. 9
УсакIуэ Щоджэн Леонид илъэс 80 ирокъу
Балъкъыз Батий. Сабийхэм я ныбжьэгъу пэж. 19
Щоджэн Леонид. Усэхэр. 26
ТхакIуэ, критик, публицист КхъуэIуфэ Хьэчим илъэс 75-рэ ирокъу
Мэзыхьэ Борис. НэгъуэщIу псэуфынукъым. 31
КхъуэIуфэ Хьэчим теухуауэ жаIахэр. 37
КхъуэIуфэ Хьэчим. Iуащхьэжь. Рассказ. 45
УсакIуэ Зэгъэщтокъуэ Людэ илъэс 65-рэ ирокъу
Хьэвжокъуэ Людмилэ. Пшыналъэ гуапэ. 55
Зэгъэщтокъуэ Людэ. Усэхэр. 59
Шинкубэ Бэгърат. ЖылакIэ. Роман. 67 Прозэ
Литературэм и илъэс
Бещтокъуэ Хьэбас. ЦIыхугъэ лъагэм и уэчыл. 99
Камю Альбер. Калигулэ. Пьесэ. 101
Публицистикэ
ЦIыхубзхэм я дунейпсо махуэм ирихьэлIэу
НэщIэпыджэ Замирэ. Зыхуэбгъадэ хъун щымыIэ. 159 Адыгэ тхыбзэм и махуэм ирихьэлIэу
Шыпш Даянэ. Анэдэлъхубзэр хъумэнырщ ди къалэн нэхъыщхьэр Интервью. 165
ЩIэблэ
Тембот Санитэ. ГъащIэм щынэхъ лъапIэр лъагъуныгъэрщ! Интервью. 171
Хьэпэхъу Асият. Гъунэ итлъэ къудейщ. 177
Джатокъуэ Юрэ. Усэ кIэщIхэр. 180
Мыз Ахьмэд. Псалъэзэблэдз. 182 ТхакIуэ Мысачэ Пётр къызэралъхурэ илъэс 85-рэ ирокъу 3
Мысачэ Пётр куэд щIауэ зи творчествэкIэ лIыпIэ иува, ди литературэм и жанр зэмылIэужьыгъуэхэм зи псалъэ щыпкъэ хэзылъхьа, зи тхыгъэхэр цIыхубэм ягу ирихьа ди тхакIуэ пажэхэм ящыщщ.
Си гугъэщ абы къикIуа гъащIэ гъуэгуанэм, нобэр къыздэсым итха тхыгъэ зэмылIэужьыгъуэхэм нэхъыбэр фIыуэ щыгъуазэу, итIани нэхъ тэмэму къызолъытэ тхакIуэм и гъащIэмрэ и лэжьыгъэмрэ нэхъ зыубгъуауэ дытепсэлъыхьмэ.
Мысачэр 1930 гъэм Псыгуэнсу къуажэм къыщалъхуащ. Курыт еджапIэр къиуха нэужь, Пётр зыкъомрэ Къэбэрдей пединститутым щеджащ. Ауэ зи гумрэ зи псэмрэ усэным пасэу къыхуэуша щIалэр хуэпабгъэрт Максим Горькэм и цIэр зезыхьэ Литинститутым щIэтIысхьэнуи, а и гугъэ нэхъыщхьэр зрегъэхъулIэ. Москва щыщыIа илъэсхэм абы и щIэныгъэм зрегъэубгъу, и IэщIагъэм хегъахъуэ. УсакIуэ щIалэм и япэ тхыгъэхэр «Къэбэрдей пэж» газетым, «Къэбэрдей» альманахым къытрадзэу щIадзэ.
Институтыр къимыух щIыкIэ Мысачэм къыдегъэкI зи гупсысэкIэ, зи дуней еплъыкIэ, зи хъэтI щхьэхуэ зиIэж усакIуэ ди адыгэ литературэм къызэрыхыхьар тхылъеджэхэм хьэкъ ящызыщIа и япэ тхылъыр – «Къурш псынэ» зыфIищар. Абы итт щалъхуа лъахэр, Совет Хэкушхуэр, псэукIэщIэр, лъэпкъхэм я зэныбжьэгъугъэр, лъагъуныгъэр зыгъэлъапIэ, зауэ блэкIам къихьа гуауэ иным тепсэлъыхь усэ щIэщыгъуэхэр. Абы лъандэрэ Пётр и усыгъэхэр, и рассказхэр, и повестхэр, и пьесэхэр щызэхуэхьэсауэ тхылъ зыбжанэ адыгэбзэкIэ дунейм къытехьащ. «Молодая гвардия», «Современник», «Советская Россия» тхылъ тедзапIэхэми зы тхылъкъым абы къыщыдигъэкIар. Мысачэм и япэ тхылъым теухуауэ критик ХьэкIуащэ Андрей мыпхуэдэу итхыгъащ: «Мысачэм и тхыгъэ нэхъыфIхэм я ехъулIэныгъэр къызыхэкIар ар гъуэгу тынш зэрымылъыхъуарщ,
IуэхугъуэщIэхэр къызэригъуэтыным, гупсысэщIэхэр къызэриIуэтэным, езым и тхэкIэ зэрызэригъэпэщыным яужь зэритарщ. Мысачэм и тхыгъэхэм я нэхъыбэм хэлъ гупсысэхэр гъащIэрщ къызыхихыр. Нэ жан зиIэ усакIуэм абы куэд щелъагъу, Iэзагъ хэлъуи къытхуеIуэтэж. Гъунапкъэншэщ, усакIуэм зэрыжиIэмкIэ, дэтхэнэ зы цIыхуми и Хэкум хуищIын хуей лъагъуныгъэр, – аращ абы къару къезытыр, дамэ къытезыгъакIэр, щIым Iуэхуу щилэжьым псэ къыхэзылъхьэр.
Сыт цIыхум хулъэмыкIыу щыIэр? Ар мэпсэу, мэлажьэ, и гуащIэ щымысхьу, зыхуэлажьэри и щхьэ закъуэкъым – атIэ цIыхухэрщ, ди пщэдейрщ, ар хьэзырщ вагъуэхэм нэсыну, уафэхъуэпскI дыдэр пшэм къыхипхъуэтыкIыну. Ар и лъэкIыныгъэм къызэрихьынуми шэч лъэпкъ къытрихьэжыркъым. Ауэ щыIэщ зы Iуэхугъуэ нэхъ ин дыдэ абы хузэфIэмыкIыу, хузэфIэкIынуи хуэмейуэ, мыупщIэжмыусэж гурыщIэу, анэ быдзышэм щIыгъуу и лъым хэпща хъуауэ. Ар сыту пIэрэ? Мы упщIэм и жэуапыр Мысачэм къыщеIуатэ «Хэку лъагъуныгъэ» жыхуиIэ усэм: жэщи махуи, и Iуэхур щыфIи, щымыщIагъуи, щылажьи, зыщигъэпсэхуи цIыхум и гум хуигъэхунукъым щалъхуа щIыналъэр, бийм я нэхъ бзаджэм гъэр ищIу ирихулIэми, абы щхьэкIэ и гъащIэ мащIэр, и гъащIэ закъуэр итын хуей хъуми.
Пётр и тхыгъэ нэхъыфIхэм къыхэтэджыкI лIыхъужьыр, лирическэ лIыхъужькIэ дызэджэжыр, езым и ныбжьщ, щэщI гъэхэм къыщыщIэдзауэ абы и гъащIэ къекIуэкIыкIар куэдкIи ещхьщ усакIуэм нобэм къэс къикIуа гъуэгуанэм и нэгу щыщIэкIахэм. Ар – зи лъахэр, зи лъэпкъыр гурэ псэкIэ фIыуэ зылъагъуж, лэжьыгъэншэу, и IитIыр зэтедзауэ щысу зы махуи мыпсэуф, ныбжьэгъугъэм, лъагъуныгъэм емыпцIыж цIыхущ. НэгъуэщI куэди хужыпIэ хъунущ абы, ауэ итIани а лирическэ лIыхъужьым нэхъыфI дыдэу дэплъагъур кIэщIу къызжеIэ – жиIэу зыгуэрым зыкъыпхуигъазэмэ, жэуапыр зы псалъэкIэ ептыфынущ: «ГупцIанагъэ!» Абы къикIыркъым Пётр и тхыгъэхэм хэт лирическэ лIыхъужьыр зэпымыууэ къыпыгуфIыкIыу, зэхэгъэж лъэпкъ имыщIу псоми гущIэгъу яхуищIу щысу. Абы и IэштIымыр екъуз, и лъахэм бий къихьэмэ, хабзэмрэ нэмысымрэ ебакъуэ илъагъу хъуркъым, хамэм и узыр зыхэзымыщIэ, цIыхугъэм елъэпауэ илъагъумэ – хьэзырщ апхуэдэм пэщIэувэну. Щхьэхуещэхэр, бзэгузехьэхэр, зи пщIэнтIэпс хьэлэлкIэ мыпсэухэр абы и хьэрэмщ.
УсакIуэм и зы усэ цIыкIу гуэрым мыпхуэдэу щыжеIэ:
Зэдежьахэм зыгуэр щхьэщыкIамэ, – КIэлъоплъыр и гур къеныкъуэкъуу: 4 Шы щIакъуэ тесым – ХулъэкIамэ – Шагъдийуэ щыIэр ищIынт щIакъуэ.
Хэку зауэшхуэм илъэс зыбгъупщIкIэ и пэ иту къалъхуа, зи сабиигъуэр, зи щIалэгъуэр зауэ зэман бзаджэм, зауэ нэужь лъэхъэнэ хьэлъэм техуа усакIуэм и къалэмыпэм усэ куэд къыщIокI ди цIыхухэм гуауэу, бэлыхьу ягъэвам теухуауэ. Куэдым гукъинэж ящыхъуащ Мысачэм и япэ тхылъым ита «Джэгум» усэр. Къэхъуа псор псалъэ гъущэкIэ къримыбжэкIыу, мы тхыгъэм Мысачэм щыхузэфIэкIащ зауэм мыгъуагъэу къихь псор сурэту ди нэгу къыщIигъэувэну – ар епхащ къуажэм нэхъ къэфакIуэу дэса, иджы зи лъакъуэ пымытыжу зауэм къикIыжа зауэлIым и ухыгъэ ткIийм.
Хэти фIыуэ ещIэ зауэм гузэвэгъуэу къихьыр ар щыувыIа махуэм зэрымыкIуэдыжыр. Нобэр къыздэсым гъущакъым зи бынхэр зыфIэкIуэда анэ-адэхэм, фызабэу, зеиншэу къэнахэм я нэпсыр. Абы йогупсыс Мысачэри, икIи и гупсысэхэри, гурыщIэу къызэщIэзыIэтэхэри гукъинэж сатырхэмкIэ къеIуатэ. Апхуэдэщ «ЕтIуанэ фэбжь» зыфIища тхыгъэр. Дунейм и дахэгъуэщ, цIыкIухэр, я псэр къахыхьэжауэ, гъатхэ псыхъуэм щоджэгу. Абыхэм ящыщ зы имыщIэххэу зауэм и Iэужь лагъымым тоувэ.
УсакIуэм и гур усыгъэм къыщыхуэушыр ар гуфIэгъуэ гуэрым е гуауэ иным игъэпIейтеямэщ. Абы и щыхьэтщ Пётр и IэдакъэщIэкIхэр.
Мысачэм иужьу къыдигъэкIа тхылъым дунейм ехыжа и адэм и фэеплъу усэ гуп итщ. А усэхэм уагъэнэщхъей, гукъэкIыжхэм ухашэ, куэдым урагъэгупсыс. «Адэм и пыIэ» усэм Пётр щетх: 5
Гуауэр щIэрыщIэу
Къеблыжау а махуэм
Гъунэгъухэр,
Ди Iыхьлыхэр зэхуэсат,
Уэрыншэу пщIантIэр
Нэху къекIат тхьэмахуэ,
Иджы чэзур – Щыгъынхэм къалъысат.
Псалъэ жаIэхукIэ
Хьэлъэу хэщэтыкIыу,
Уэ уи щыгъынхэр
ПщIантIэм «дагъэкIыжт»,
Хэти си дежкIэ
Щэху дыдэу къеплъэкIыу,
Абыхэм я гум
Куэди къагъэкIыжт.
Ауэ гуэшыныр
ПыIэм деж щынэсым,
Нэхъыжьым жеIэ, Игу къызэфIэнар
СщигъэпщкIурэ
IэщIкIэ илъэщIу и нэпсыр:
«Ар зыхуэфащэр
Къуэ – лъапсэм къинарщ.
КъогъуэгурыкIуэ
Ар хабзэу игъащIэм:
ЦIыхухъу зэрысым
ПыIэ ирамых,
Зеям къимыгъэщIари – КърырегъащIэ,
Абы и напи
Зэи трыремых».
АдэкIэ усакIуэм жиIэм ухуешэ гупсысэ узыншэм: зи анэ-адэ я пщIэ, я щIыхь зыгъэулъийм и лъахэм и напэри трех.
Мысачэ Пётр и зэфIэкIыр къыщигъэлъагъуэу щыIэщ иджыри зы лэжьыгъэ – зи гугъу сщIыр абы нэгъуэщI усакIуэхэм я тхыгъэ куэд зэрызэридзэкIырщ. ЗэдзэкIакIуэм и къалэн нэхъыщхьэр къищта тхыгъэм купщIэу хэлъыр, абы и кууагъыр, и фащэ екIур ихъумэжу и анэдэлъхубзэм ирипсалъэ псоми я пащхьэ ирилъхьэнырщ. Шэч хэлъкъым ар зэрылэжьыгъэ гугъум, уи усэ птхыным нэхърэ зыкIи зэрымынэхъ тыншым. А къалэн гугъур зэригъэзэщIэфыр уи фIэщ ищIу Мысачэм зэридзэкIауэ усэ куэд дунейм къытехьащ – классикхэм, советскэ усакIуэхэм я IэдакъэщIэкIыу. ЗэридзэкIахэм я нэхъыфIхэр зэхуихьэсу Iыхьэ щхьэхуэу и «ЕтIуанэ щIалэгъуэ» тхылъым зэрыхигъэхьар икъукIэ тэмэму къыдолъытэ. Абыхэм яхэтщ Лермонтов Михаил, Шевченкэ Тарас, Есенин Сергей, Райнис Ян, Джалиль Муса сымэ я усэ гъуэзэджэ куэд.
Мысачэ-зэдзэкIакIуэм и зэфIэкIыр нэхъ къызыхэщ зы усэ къэтхьынщ, Есениным ейуэ: 6
СыщыIакъым сэ Босфор игъащIэм, Абы папщIэ укъызэмыупщI.
Тенджыз къащхъуэм дыгъэ бзийр дэпщIыпщIу
ЩIэслъэгъуащ уи нитIым – сымыбзыщI.
Сэ Багдади чэруан псо зэщIэсщIэу
ХъугъуэфIыгъуэ зэи сымыша.
Зысхуэгъэщхъи, гуапэу сигу зыхищIэу,
Уи куэщI щыгъэтыншыт сипкъ ешар.
Къытезгъазэу дапщэрэ солъэIуми,
Уэ, шэчыншэу, пщIэну ухуэмей
Сэ сыусакIуэшхуэу, сыцIэрыIуэу
Сызэрыщалъытэр Урысейм.
Урыс пшынэр си гум щобзэрабзэр,
СфIэфIщ хьэ банэ макъым седэIуэн Жэщ мазэгъуэм. Догуэ, перс хъыджэбзыр,
Ухуэмейрэ ди щIыпIэр пцIыхун.
Зэштегъэууэ сэ мы щIыпIэ хуабэм
СыкъэкIуакъым – уигукIэ сыкъебджащ.
Уэс чэсейуэ уи IэблитI схуэщабэм
Къыум и дамэу зыкъызашэкIащ.
Къызолъыхъуэ псэхугъуэ куэд щIауэ,
Семыбгыжми нобэ къэс згъэщIам,
КъысхуэIуатэт и хъыбарыр щIэуэ
НэщхъыфIагъкIэ уи хэку щIэрэщIам.
Аддэ жыжьэу къэзгъэна си пщащэм
И гупсысэм, бампIэм симыхьын
ПапщIэ, си гум акъужь къыщегъапщэт,
Уэ плъэкIынущ си псэр бгъэтыншын.
СымыкIуами сэ Босфор игъащIэм – Ар зищIысыр уэркIэ къэзгъэщIынщ.
А уи нитIыр ещхьщи тенджыз пщIыпщIым,
Я нур щхъуантIэр зэи мыкIуэщIын. 7
Мысачэм и Iэдакъэ къыщIэкIащ прозэ тхыгъэ купщIафIэхэри. Абы щыхьэт тохъуэ критик Шэвлокъуэ Пётри: «Мысачэм тхэн къызэрыщIидзар усэкIэщ, ноби усэ пшыналъэр игъэтIылъакъым. Ауэ, абы и Iэдакъэ къыщIэкIауэ дунейм къытехьа прозэ тхыгъэхэм наIуэ зэращIащи, шэч хэмылъу, Мысачэ Пётр нэхъ зыкъыщигъуэтыжари, и зэфIэкIыр нэхъ щигъэнэхуари прозэрщ. Абы и щыхьэтщ тхакIуэм и повестхэр. Абыхэм наIуэ къащIащ къэбэрдей прозэ ныбжьыщIэр зи гупсысэкIэ, зи художественнэ псалъэ купщIафIэкIэ зыгъэбелджылыфыну тхакIуэ ди литературэм къызэрыщыунэхуар. Апхуэдэ зэфIэкI тхакIуэм зэриIэм кърикIуа IуэхуфIщ «Кхъужьейр мэгъагъэ», «Псыхъуэ гуащэ» повестхэр».
Мысачэм прозэу итха япэ тхыгъэшхуэр – «Кхъужьейр мэгъагъэ» повестыр – зытеухуар иджырей зэманырщ, зытепсэлъыхь Iуэхухэр щекIуэкIыр нобэрей адыгэ къуажэщ. ТхакIуэм и гулъытэр нэхъыбэу зытегъэщIар колхоз лэжьыгъэм и курыкупсэм хэт ныбжьыщIэхэрщ. Абы узыIэпишэу ухегъэгъуазэ повестым нэхъыщхьэу къыщыхъу Iуэху псори зэпхыжа Мадинэ и гъащIэм. И ныбжьэгъу хъыджэбзхэм къазэрыщхьэщыкI щымыIэу, зыхэт бригадэм закъыкIэримыгъэхуу лажьэ Мадинэ гъащIэм зэрипсыхьар тхакIуэм гукъинэжу къигъэлъэгъуащ.
Мысачэр зытетхыхь Iуэхухэр, цIыхухэр къыщигъэлъагъуэкIэ, и лIыхъужьхэр зыхэт лэжьыгъэмрэ езыхэм я щхьэ Iуэхухэмрэ зэи зэпэIэщIэ ищIыркъым. Дэ долъагъу хьэл-щэн зырыз зиIэ, зи IуэхущIафэмрэ зи гупсысэмрэ тэмэму зэгъэзэгъа цIыхухэр. Абыхэм яку илъ зэхущытыкIэм дэтхэнэ зыри зыхуэдэр сэтей къещI. ФIымрэ Iеймрэ зэзэгъынкIэ Iэмал зимыIэщ. Абы къегъэнаIуэ дэтхэнэми и зэфIэкIымрэ и лъэкIыныгъэмрэ. А щIыкIэм тету укIэлъоплъ Мадинэ и гъащIэм. Мысачэ Пётр и етIуанэ повестыр – «Псыхъуэ гуащэр» – зытеухуар, абы купщIэ хуэхъуар нобэрей адыгэ къуажэм дэс цIыху гуащIафIэхэм я псэукIэрщ, я IуэхущIафэхэрщ, я гупсысэгухэлъхэрщ. ТхакIуэм и нэIэ зытет лIыхъужьхэм я щхьэ Iуэхухэри, къуажэм щекIуэкI Iуэхухэри зэриубыдылIэурэ, хьэлкIи дуней тетыкIэкIи зэхуэмыдэ цIыхухэм я образ гъэщIэгъуэнхэр дегъэлъагъу.
Повестым лIыхъужь нэхъыщхьэу хэтыр механизированнэ звеном и унафэщI Къантемырщ. Ар псэ хьэлэл зиIэ щIалэ жанщ, цIыху гуащIафIэщ, лэжьакIуэ емызэшыжщ, и звенор лэжьыгъэкIэ псом япэ итщ. Абы къыдэкIуэу, повестым и кIыхьагъкIэ тхакIуэм пхреш колхозым и председатель Наурыз. И хьэлкIи, и щэнкIи, и дуней еплъыкIэкIи ар Къантемыр зыкIи ещхькъым. А тIум я образыр повестым IэкIуэлъакIуэу щызэгъэпэщащ.
Мысачэр и зэфIэкI щеплъыжащ драматургиеми. ЩоджэнцIыкIу Алий и цIэр зезыхьэ Къэбэрдей драмтеатрым щагъэуващ абы и пьеситI. Ахэр «Ар уи напэщ» жыхуиIэ комедиемрэ «Псэм и щIасэр нэм фIэдахэщ» тхыгъэмрэщ.
Абы и закъуэкъым Мысачэм ди театрым хуилэжьар: абы адыгэбзэкIэ зэридзэкIащ тхакIуэ-драматург куэдым я пьесэ цIэрыIуэхэр. Апхуэдэщ Шекспир и «ЕпщыкIутIанэ жэщыр», Островскэм и «Гу пщтырыр», Мольер и «Тартюф»-р, Гамзатовым и «Бгырыс хъыджэбзыр», нэгъуэщIхэри.
Усэхэм, повестхэм, пьесэхэм нэмыщI, Пётр и Iэдакъэ къыщIэкIащ ди композиторхэм макъамэ зыщIалъхьа уэрэд зыбжани.
ЗэрыжытIащи, Мысачэр литературэм и жанр зэмылIэужьыгъуэхэм ирилажьэ тхакIуэщ. ИкIи дэркIэ гуапэщ дэтхэнэ IэнатIэми абы ехъулIэныгъэ зэрыщиIэр. Зубер
1980 8 Пётр
Рассказ
Нэгъабэ Кърым сызэрыкIуа путёвкэр къызэрыслъысам Темыркъан дадэ и фIыщIи хэлъу къызолъытэ. «Ар сыт щхьэкIэ, Темыркъан колхозым и председателкъым, профсоюз Iэтащхьэкъым, сэ сщIэ мыгъуэрэ. КIэщIу жыпIэмэ, къулыкъущIэкъым. Апхуэдэ зэфIэкI лIыжьым дэнэ къриха?..» – жиIэу щIэупщIэни щыIэнщ.
Сыт-тIэ щIэупщIэмэ?.. Жэуапым папщIэ ди гъунэгъум лъэIуакIуэ секIуэкIынукъым – ар хьэзыру, хьэзырыпсу сиIэщ, щIыхуэу е хьэхуэу къэзмыщтауэ!..
Си щхьэ сыщытхъужынщи, си путёвкэ зыри хэмылIыфIыхьауэ сощIри, апхуэдэ гулъытэ зэрысхуэфащэм шэч лъэпкъ къытесхьэркъым. Догуэ, сэ фIыкIэ фIэкIа си цIэ колхоз Iэтащхьэхэм ирамыIуэу сымеханизатор пашэмэ, абы къыдэкIуэу ди университетыр заочнэу къэзухамэ – схуэфащэкъэ апхуэдэ гулъытэ, ари си пщIэнтIэпс хьэлэлкIэ къэзлэжьыжауэ?..
Iуэхум Къэзлэжьыжауэ аращ жиIэр ди колхозым и председатель Нажмудин. Фи фIэщ мыхъумэ, езым феупщI. Уеблэмэ зи гугъу сщIы путёвкэр къызэрыслъысар Темыркъан дадэ и фIыщIэу жысIэ щхьэкIэ, сэ си фIыщIэу нэхъыбэм (абыхэм езы Нажмудин дыдэри яхэтщ) къалъытэ Темыркъан дадэ нэгъабэ Кърым зэрыкIуар.
Абыи пэж гуэрхэр хэлъу къыщIэкIынущ. Содэ ари. Сыт щхьэкIэ жыпIэмэ, сэ игъащIэми сфIэфIкъым апхуэдэ Iуэху мыхьэнэншэхэм папщIэ тIыс-тэджу сыдэуэну. А псори къызогъанэри, фIэкIа Iуэхум уридэуэжкIэ сыт къикIын?.. Мыхьэнэншэщ нэсри къэсыжауэ, нэхъ тэмэму жыпIэмэ, делагъэщ.
Апхуэдэу щыщыткIэ, нэхъ къезэгъыу къыщIэкIынущ Iуэхур къызэрекIуэкIар, щIыдгъуи кIэрыдгъэхуи щымыIэу, зэрыщыта дыдэм хуэдэу къэтIуэтэжмэ.
ЗэрыжытIащи, сызэрылажьэм хуэдэурэ ди университетыр къэзухыу сыкъыщыкIуэжам цIыху мащIэ къызэхъуэхъуакъым. Нэхъыщхьэращи, абыхэм яхэтащ ди колхозым и председатель Нажмудин. Псалъэ гуапэкIэ къызэхъуэхъуа-къысщытхъуа къудейм къыщымынэу, гулъыти къысхуищIащ абы.
– Аращ-тIэ, «улажьэмэ – лыжь пшхынщ, умылажьэмэ – лажьэ бгъуэтынщ» жыхуаIэр. ИкъукIэ си гуапэ хъуащ, Мухьэжид, – жеIэ абы куэду къысхуэарэзыуэ икIи сигу дахэ къысхуищIу, – къызэрыбухар. ДяпэкIэ, узэрылэжьакIуэфIым къыдэкIуэу, уи къулыкъукIи удэдгъэкIуэтейми ягъэ кIынукъым, дэри жьэ нэхъ дгъуэтынущ. Ауэ мызыгъуэгукIэ абы дыхуумыгъэпIащIэу – еуи зыгъэпсэху. Путёвкэ къытхуэкIуати, дызэхэтIысхьэри унафэ тщIащ Кърым, Ялтэ, езы Ялтэ дыдэ удгъэкIуэну. Уэ дауэ уеплърэ абы?..
Сэ хъуни мыхъуни жызмыIэу си дамэр щыдэзгъэуейкIэ, Нажмудин и псалъэм пещэ:
– Уи фIэщ зэрыхъун, дыпхуэупсэу аркIэ, дыпхуэупсэу. Ауэ, 9 пщIэрэ, уи закъуэкъым Ялтэ нэкIуэнур, Темыркъан дади пщIыгъунущ. Уэ дауэ уеплърэ, гъусэ пхуэхъун уи гугъэ Темыркъан? Уи фIэщ зэрыхъун, си щхьэкIэ абы нэхъ гъусэфI сыхуэмейтэкIэ. курорт дэнэ къэна, мафIэм е псывэм укъыхэмыщту ухыхьэ хъунщ ар пщIыгъумэ, арщхьэкIэ сэ си Iуэху иджыкIэ хуэзэркъым. Хуэзапэми, уэ япэ уидмыгъэщу хъуркъым.
Абдеж председателым жэуапу естыжыну си Iупэм къэсат: «Сэ лIыжь кIэрыщIэн сиIэну си нэ къикIыркъым, апхуэдэ гъусэу уиIэну ущыщIэбэгкIэ – еуэ, Темыркъан дадэ зыщIыгъуи, Ялтэ зегъэхь…». АрщхьэкIэ хабзэр гугъукъэ, Нажмудин и нэхъыжьыгъэмрэ и къулыкъумрэ сеплъри щIэслъэфыжащ.
Абыи гу лъимытэу къэнакъым Нажмудин:
– СощIэ, – жи абы, – фэ зи щIалэгъуэхэм лIыжь кIэрыщIэн зэрыффIэмыфIыщэр, ауэ нэгъуэщIу къикIыркъым. ИлъэситI хъуауэ лIыжьыр къызогъэгугъэ, сыхуэзэху «уа, а курорт жыхуаIэм сыщыбгъэкIуэнур дапщэщ, Нажмудин, хьэмэ сыкъэбгъэгугъэурэ сыкъэбгъэпцIэжауэ ара?.» – жиIэурэ си щхьэр здэсхьын сымыщIэжу сигъэужэгъуащ. Иджы ар жыжьэу уэрамым кърикIуэу слъагъумэ, нэгъуэщI лъэныкъуэкIэ дызодзых, Темыркъан сыхуэмызэн щхьэкIэ. Гукъанэ къысхуищIым и закъуэ, шэ ефа джэдууэ псалъэкIэ среудэкI: «Дэ властыр къэтхьыжащ, колхозым и гугъугъуэм лэжьар дэращ, иджы фэ а псори фщыгъупщэжащ. СыткIи фщымыгъупщэжынрэ: фыгуахъуэкъым, фышэмэджкъым, дунейр маршынэ защIэ хъуащи, зы пщIэнтIэпс ткIуэпс къыфпхымыкIыу гъэ мэкъумэшыр зэщIыволъхьэж», – жи. Догуэ, апхуэдэу къыбжиIэфын уфIэщIыркъэ Темыркъан?..
Сэ «пэжщ» жыхуэсIэу, си щхьэр сощI. АдэкIэ Нажмудин мыпIащIэу, кIыхьу къригъэкIуэкIыу и псалъэм пещэ Темыркъан дадэ гъусэ хуэхъун сэр фIэкIа ди колхозышхуэм щIалэ хэмыту, апхуэдэ дзыхь зэрыкъуажэу къыпхуащIыным щIыхьышхуэ пылъу, а псори сэркIэ куэд и уасэу.
Пэжыр жыпIэмэ, Темыркъан лIыжь Iейтэкъым, жьэ нахуащэ нэхъ дагъуэ иIэтэкъым. Ар зэи пщIэншэу шхыдэнутэкъым, нэхъыщхьэращи, къуаншагъэ зыдилъэгъуар, ар хуейми ирекъулыкъущIэ, абы щхьэкIэ къимыгъанэу занщIэу утыкум къриукIэнут. ЗэраIуэтэжымкIэ, а и жьэ нахуагъэ мыгъуэр мыхъуамэ, куэд щIат Темыркъан нэхъ пасэу къулыкъущIэ зэрыхъурэ, арщхьэкIэ и пенсэ кIуэгъуэ хъухукIэ бригадир нэхъыщхьэ IэнатIэ къылъысакъым. Иджы сыт, лIыжьщ. Ауэ, илъэс блыщIым нэсами, жанщ, лъэсу ежьамэ, улъэщIэмыхьэу, гуахъуэрэ шэмэджкIэ езым нэхърэ нэхъ IэкIуэлъакIуэ уигъэлъыхъуэнщ. Езыми зэрыжиIэрейщи, гуахъуэрэ шэмэджкIэ иджыри зи щIалэгъуэ Iэджэм къадэжэфынущ Темыркъан, машинэрэ тракторрэ жумыIэ закъуэмэ. «Иджырей щIалэхэр сытым щыщ?! Я гъуэншэдж лъапэм жьыуейр щызепщэрэ я пщэм хъыдан тIэкIу дэлъыжым – псори зэфIэкIауэ къалъытэ», – жеIэри, нобэрей фащэри шылэ пщэдэлъри ауэ жыжьэуи къридзэркъым, къридзэ дэнэ къэна, зэримыпэсу Iумпэм ещI. Мы дунейм мылъку теткъым абы гъуэншэдж лъапахъуэ зэрыщебгъэтIэгъэфын. Гъэми щIыми джэлэфейщ. Мо лIыжь гъур кIыхьым сытым хуэдэу екIурэ джэлэфейр! И лъэбакъуэхэр сажнэрэ и бгыр Iэ кIуэцIу – гухэхъуэщ Темыркъан зекIуэу уеплъыну. Абы 10 и ныбэр къезыгъэжьэни бгъуэтынкъым. И ныбэр къыщIемыжьэр ишхын имыгъуэту е шхыным игу хуэмыкIуэу аракъым. Уеблэмэ, лIитI я Iыхьэ зэ тIысыгъуэм IуегъэкIыф. Ауэ лIитI я Iыхьи лэжьыгъэ IэнатIэкIи лъэныкъуэ езыгъэзыфу къэгъуэгурыкIуэ Темыркъан, ишхым хуэдиз и пщIэнтIэпс хьэлэлу къызэрыпхыкIыжым и фIыщIэкIэ, и щIалэгъуэм и пIэ иува и Iэпкълъэпкъ зэкIужыр нобэр къыздэсым къыхуэнащ, жьыгъэм и нэпкъыжьэ лъэпкъ къытемынауэ.
ЗэраIуэтэжымкIэ, щищIалэгъуэм, «вындыпэ иIыгъщ» жыхуаIэм хуэдэу, хъыджэбзу къытеплъэр къытелIэу щытащ Темыркъан. Иджыри тхъугъэ щIагъуэ зыхимыдза и пащIитIым Iэ дилъэу ущыкIэлъыплъкIэ, уи фIэщ мэхъу ар зы илъэс щэ ныкъуэ ипэкIэ нэхъ екIужу зэрыщытар.
Дауи щрети, Iейкъым апхуэдэ гъусэ уиIэу гъуэгуанэ утехьэну: зи, сыт хуэдэ гупи яхыхьэ, и теплъэрэ, нэхъыщхьэращи, и щIыкIэкIэ Темыркъан укъигъэукIытэнукъым – нэсауэ адыгэлIщ. Уеблэмэ, сэр дыдэр а IуэхумкIэ щыхьэту сыкъэувыфынущ, ауэ мызэкIэ фымыпIащIэ, абыи дынэсынкъэ.
ФIы и лъэныкъуэкIэ Темыркъан дэплъагъумрэ хужаIэмрэ асыхьэтым занщIэу сигу къэкIыжри, арэзы сыхъуащ абы сригъусэну.
– Дэгъуэщ, – жызоIэ сэ Нажмудин, – гъусэу езым дызэрипэсмэ, сыт дэ щIызэдмыпэсынур. Апхуэдэ гъусэ алыхьым къыузэритынщ!.. – щIызогъуж, мащIэу сыгушыIэу.
– Сыт ущIызэримыпэсынур?! Узэрипэсынщ. Ущыщымытым и деж уэ нэхъ щIалэфI, нэхъ хабзэ зыхэлъ мы ди къуажэ кIыхьым дэмысу къыпхужеIэ Темыркъан.
Гъуэгуанэ дытеувэну Нажмудин и машинэм дыщитIысхьэ дыдэм, Темыркъан гуапэу къысхуоплъэкI:
– Ярэби, а тенджыз жыхуаIэр сыт хуэдэу пIэрэ? Си гъащIэм и кIуэцIкIэ зэи слъэгъуакъым тенджыз жыхуаIэр, зэраIуатэмкIэ, хуабжьу инщ, и гъунэм унэмыплъысыфу.
Темыркъан сэрэ ди санаторэхэр зырызти, япэщIыкIэ дадэр зыхуей хузогъазэ. Си Iуэху и ужь сихьэну сыкъыщыдэкIыжым, и мыхабзэу хощэтыкIри къызжеIэ:
– Куэду ущIалэ хъарзынэщ уэ, Мухьэжид, узэрылэжьакIуэфIым нэмыщIкIи зэфIэкIыфIрэ хыхьэхэкIыфIрэ уиIэуи гу плъыстащ мы гъуэгуанэм, ауэ мыбы дыщыIэху тIэкIу сумыбгынэу зэзэмызэ къыкъуэкI. Уи фIэщ хъумэ, уэр мыхъуамэ, сытегушхуэу сэ мыбы сыкъэмыкIуэнут. Ауэ си гъусэнумкIэ сыщыщIэупщIэм, уэрауэ къызжаIэри, абы таучэл сигъэщIащи, сызыщумыгъэгъупщэ!.. – Зы хьэщIэ лъапIэ гуэрым дэкIуатэ нэхъей, дадэм мыдэ санаторэ куэбжэм нэс сыкъыдешыж.
Темыркъан и фIыщIэми и зэранми сэ зы махуэкIэ сыкъыкIэрыхуауэ секIуэлIащ сыздэщыIэну санаторэм. Абыи сыхущIегъуэжыркъым. АтIэми, а сызэрыгувам и сэбэпу къызолъытэ а мазэм Михаил Леонидовичрэ Агатэ Фёдоровнэрэ гъусэ-цIыхугъэ зэрысхуэхъуар. Дауи, Михаил Леонидович мыхъуамэ, цIыхуитI фIэкIа зыщIэмыс пэш сэ къыслъысыну къыщIэкIынтэкъым: езыри сэ схуэдэу зы махуэкIэ къыкIэрыхуауэ дызэрихьэлIэри, пэш цIыкIур къыдатащ. Абы и закъуэ! Дэ щым щхьэхуэу зы стIол цIыкIуи къыщытлъысащ шхапIэм. 11 – Фэ щыри фыкъыкIэрыхуащ, иджы дэнэ фытхьыну, тIысыпIэ псори яубыдащ, ауэ щыхъукIэ, сыт фхуэтщIэн, зэвмыусыгъуэджэ, мыбы фыбгъэдэтIысхьэ, – жаIэри жьантIэ дыдэм щытхуагъэуващ а стIолыжь цIыкIур.
Дэ, зэшхэгъу-зэгъусэхэр, ди ныбжькIи, IэщIагъэкIи, дыкъыздикIа щIыпIэкIи куэду дызэпэIэщIэт. Агатэ Фёдоровнэ Киев къикIат. «Илъэс дапщэ ухъурэ?» – жытIэу дэ абы зэи деупщIакъым, ауэ, езым зэрыжиIэмкIэ, ипхъу дохутырыр си ныбжьт, унагъуэт, цIыкIуитIи иIэт. Езыр пенсэм зэрыкIуари къытщибзыщIакъым Агатэ Фёдоровнэ.
– Бетэмал, – къызэплъурэ жиIэрт абы, зэзэмызэ тIэкIуи гушыIэу, – хъуакъым си пхъур пасэу лIы зэрыдэкIуар, армыхъумэ уэ уэстри сежьэжат! Сыт и уасэт уэ малъхъэу узиIэну!
Михаил Леонидович Мэзкуу щыщт, иужькIэ къызэрытщIамкIэ, инженерт, инженерышхуэт, къэрал саугъэт зыбжанэ къратауэ. Уеплъмэ, шынагъуафэ зытет а лIы набдзэуфэшхуэм нэхъ гушыIэрейрэ зыгуэр къэгупсысыным нэхъ хуэIэкIуэлъакIуэрэ къэгъуэтыгъуейт. «Мыбы фIэкIа тIысыпIэ къыфхуэдгъуэтыфынукъым», – къыщыджаIэм, ар жэуапым куэдрэ лъыхъуакъым, стIолыжь цIыкIур зыхуимыгъэфащэуи и дамэр хишакъым:
– Хъарзынэкъэ-тIэ, сыт мыбы и лажьэр, нэхъыфI уигъэлъыхъуэну хьэлэмэт гуэрщ, – жеIэри нэхъ жьантIэу къилъытэмкIэ и Iэр ещI, Агатэ Фёдоровнэ дигъэтIысхьэну. Iэнэзехьэр зэрыIукIыжу и псалъэм пещэ:
– Сыт жыфIа-тIэ мы ди стIол гъуэзэджэм фIэтщынур?! Киев – Москва – Нальчик?.. Хьэуэ, ар къезэгъыркъым: кIыхьыIуэщ, жыIэгъуейщ. Ауэ щыхъукIэ, «Лъэпкъхэм я зэкъуэшыныгъэ IэнэкIэ» девгъаджэ. Си гугъэмкIэ, ар нэхъ тэмэмщ, ди Iуэхуми нэхъ къозэгъ. Дауэ феплърэ, хъунукъэ?
– Дэгъуэу, дэгъуэ дыдэу къэбгупсысащ, Михаил Леонидович! – жэуап иретыж абы Агатэ Фёдоровнэ.
– СлIо, уэ зыри жыпIэркъыми, бгырыс? – зыкъысхуегъазэ Михаил Леонидович, «бгырыс» псалъэм нэхъ трикъузэрэ сызэригъэлъапIэ гурыщIэ гуэрхэр абы щIилъхьэу.
– Нэхъыжьхэм я унафэр – нэхъыщIэхэми ди унафэщ, – жызоIэри сэри арэзы сытохъуэ, мо лIы хьэлэмэтым и псэлъэкIэр гуапэ сщыхъуауэ.
«Лъэпкъхэм я зэкъуэшыныгъэ Iэнэм» щысхэр дызэсащ щIэх дыдэ: зэзэмызэ кино, концерт дыкIуэнуми, тенджызым зыщыдгъэпскIынуми дызэщIыгъут. Шхэгъуэм деж дящыщ зыгуэр
къэту адрейхэр Iэнэм дытIысыртэкъым, дытIысами дымышхэу дыщыст, ар къэсыху. Уеблэмэ шхыныгъуэу къедгъащтэри щыми зы лIэужьыгъуэт. Къаплъэм ягъэщIагъуэу къыщIэкIынт: «Мы щым я ныбжь зыкъым е нэгъуэщIкъым, сыту пIэрэ апхуэдизу ахэр зэзыпхыр?» жаIэу. Сэ зэзэмызэ Темыркъан и деж лъагъунлъагъу сыкIуэрэ си гъусэхэм сакъыкIэрыхуамэ, лъэбакъуэу счам хуэдиз упщIэкIэ сыщIагъанэрт сыздэщыIамрэ «сыщыхьэулеямрэ» теухуауэ.
– Си къуажэгъум и деж лъагъунлъагъу сыщыIащ, жыпIэурэ хьэрэмыгъэ тфIумышхыу пIэрэ уэ, бгырыс? – жиIэрти гушыIэу къызэупщIырт Михаил Леонидович. 12 – Хьэуэ, хьэрэмыгъэ лъэпкъ сшхыркъым!
– Хьэрэмыгъэ умышхмэ, уэ зэпымыууэ уокIуэ а зи гугъу пщIы уи къуажэгъум и деж, езыр сыту зэ уи деж къэмыкIуэрэ? – Агатэ Фёдоровнэ щIэупщIэ къудейм къыщымынэу, шэчи къысхуищIырт.
– Ар плъагъуркъэ, Агатэ Фёдоровнэ, си къуажэгъур сэ нэхърэ фIыуэ нэхъыжьщ, ауэ щыхъукIэ, дэ, нэхъыщIэхэм, ди къалэнщ нэхъыжьым папщIэ лъэбакъуэ лей тчыну.
– Нэхъыжьым нэмыс хуэпщIыныр икъукIэ хабзэ хьэлэмэтщ, бгырыс, цIыхугъэщ, – си жэуапыр игу ирихьауэ икIи ар зэрыпэжым шэч къытримыхьэу жеIэ Михаил Леонидович.
– Пэж дыдэщ, – деIыгъ абы и псалъэр Агатэ Фёдоровни, – нэхъыжьым пщIэрэ нэмысрэ хуэзыщIым езыми насып игъуэтынщ. Упсэу, икъукIэ ущIалэфIщ. Сэ ауэ сытми уэ малъхъэу сынохъуэпсатэкъым. АрщхьэкIэ сыт Iэмал, дэмыкIуэмэ къыдэнэжын фIэщIу, пIащIэу дэкIуэри ежьэжащ си пхъур, институтыр къызэриухыу.
Зызумысыжынщи, сэри щэхуу сыгуфIэрт Агатэ Фёдоровнэ малъхъэу къызэхъуапсэу жиIэу щызэхэсхкIэ.
Дыкъыщежьэжыну пIалъэр къэблэгъауэ ди хабзэм епцIыжащ Агатэ Фёдоровнэ. ЕпцIыжа дыдэри сыт, ауэ а махуэм ар фIыуэ къыкIэрыхуащ шэджагъуашхэм. Михаил Леонидович дэрэ шхапIэм дыщIыхьэу Агатэ Фёдоровнэ Iэнэм зэрыпэрымысыр щытлъагъум, псалъэншэу тIуми дгъэщIэгъуащ. А зыри зэрыжыдмыIэм хуэдэу дызоплъыжри, «мыр дауэ» жыхуэтIэу, тIуми ди дамэр дыдогъэуей. Iэнэм дотIысри еуэ дыпоплъэри-дыпоплъэ Агатэ Фёдоровнэ, шхын къытхуахьари тIэкIу-тIэкIуурэ мэупщIыIуж. УпщIыIуж пэтми, дэри зыдмыгъэхъейуэ дыщысщ, ди гъусэм дожьэри. Ауэрэ зы сыхьэт нэблагъи блэкIащ, арщхьэкIэ Агатэ Фёдоровнэ а къызэрымыкIуэжщи-къызэрымыкIуэжщ. Михаил Леонидович бзылъхугъэр шэджагъуашхэм къыщIыкIэрыхур зыхуихьынур имыщIэу егъэщIагъуэ, щIэх-щIэхыурэ шэнтым зыкъытреIэтыкIри зеплъыхь: зэм бжэмкIэ маплъэ, зэми дызыIус щхьэгъубжэмкIэ доплъ, щхьэгъубжэр зыхуэгъэза джабэ задэмкIэ лъагъуэ зэрыщымыIэр, абыкIэ Агатэ Фёдоровнэ къызэримыкIыжынур ищIэ пэтми.
– СлIо тщIэнур, бгырыс, дышхэрэ, хьэмэрэ дыпэплъэрэ мы ди къэтым? – къызоупщI ар. – Зы дакъикъипщI дэкIыжым мы шхапIэм дыщIахужынущ. Плъагъурэ мыр?.. – И сыхьэтым срегъэплъ абы. – Шэджагъуашхэ зэманыр еух.
– ДыщIахужми, сыт тщIэн, Михаил Леонидович, тIэкIу дыпэплъэжынщ. Нэхъыбэрэ дыщыпэплъакIэ, нэхъ мащIэм щхьэкIэ къэдгъэнэжынкъым, армыхъумэ «зы сыхьэтыпэ къыспэплъэфахэкъым» жиIэнщи губгъэн къытхуищIынщ. – жысIэу абы жэуап щестыж дыдэм, си псалъэр зэпиуду Михаил Леонидович и щхьэр бжэмкIэ ещI. Сэри абыкIэ сыплъэмэ – Агатэ Фёдоровнэ къакIуэрт пIащIэу, бауэ-бапщэу, пщIэнтIэпсыр бэлътокукIэ ирилъэщIэкIыу. Бзылъхугъэр тIысыну хунэса щIыкIэтэкъым, ар упщIэкIэ Михаил Леонидович щыщIигъэнам:
– Ар дауэ, Агатэ Фёдоровнэ, ар сыт хьэл, ар сыт хабзэ а къэбублар?.. ХабзэфI дыдэ къебгъэжьащ дэ лIышхуитIыр сыхьэт псокIэ дызэбгъажьэу.
– Тхьэм щхьэкIэ, тхьэм щхьэкIэ, къысхуэвгъэгъу. – жеIэ бзылъ- 13 хугъэм, бауэкIэщI къыздэхъуам ерагъыу и псалъэхэр зэпищэу. – СощIэ фызэрызыпэзгъэплъари.
– Аракъэ нэхъ Iеижыр, Агатэ Фёдоровнэ, пщIэуэ дызыпэбгъэплъащи, аракъэ дымыдэр. Догуэ, уэ ди тезыр къызэрыптехуари пщIэркъэ?..
– СощIэ икIи содэ сыт хуэдэ тезыр къыстефлъхьэми, ауэ, кхъыIэ, мызэкIэ фымыпIащIэ.
Бзылъхугъэм, Iэмал иIэххэмэ, ди пащхьэ зыщигъэзэхуэжыну, ди губгъэныр игъэзэкIуэжыну хэтт. Абы къыдэкIуэуи, Агатэ Фёдоровнэ хэпщIыкIыу нэжэгужэт, укIэлъыплъыпамэ, нэхъ щIалафэ къытеуауи къыпфIэщIырт, и напэм телъ зэлъахэр и нэкIу къызэщIэплъам къыщIэува дыхьэрэным хэгъуэщэжати. – ГъэщIэгъуэныр жыбоIэри уэ, Агатэ Фёдоровнэ! СлIот-тIэ уи гугъэр: шэджагъуашхэм дыкъызэрыкIэрыбгъэхуам и гугъу умыщIыххи, дызэрыбгъэгузэвар сыт и уасэ – ар пщIэншэу зэфIэкIын Iуэхукъым, – увыIэжыркъым Михаил Леонидович. – ДыбгъэфIэжын хуейщ, Агатэ Фёдоровнэ, дыбгъэфIэжын! НэхъыкIэжыракъэ, укъыщIыкIэрыхуам и щхьэусыгъуэри къытщыбобзыщI.
– КъэфщIэнщ ари, ауэ мызэкIэ фымыпIащIэ, япэщIыкIэ дывгъашхи, иужькIэ псори къэфщIэнщ.
– Сыноплъри – узэрыщымытауэ зыпхъуэжаи хуэдэщ, догуэ, зыгуэрым уемыгуэкIуауэ пIэрэ уэ, Агатэ Фёдоровнэ?!
– Апхуэдэ гуэрхэри щыIэнкIэ хъунущ, Михаил Леонидович, ауэ абы зыри къикIыжыну мыгъуэкъым. – жиIэурэ Агатэ Фёдоровнэ гуахъуэр къыздищтэм, сэ сегупсысащ: «Уэ пенсэм кIуа фызыжьми сыт мыгъуэр уи лъагъуныгъэ…» – жысIэри.
– Ей, фэри фэ!.. – жиIа фIэкIа, Михаил Леонидович зыри щIигъуакъым, ауэ шхэн дыухыу дыкъыщытэджыжам абы занщIэу игу къэкIыжащ Агатэ Фёдоровнэ «апхуэдэ гуэрхэри щыIэнкIэ хъунущ». зэрыжиIар.
– АтIэ «апхуэдэ гуэрхэу щыIэр» къытхуэпIуэтэну дыппоплъэ, Агатэ Фёдоровнэ, дэ десакъым щэху зэщыдгъэпщкIуу.
– Бэлыхьу щхьэ укъыстрилъхьа, Михаил Леонидович!
– Агатэ Фёдоровнэ, дыножьэ!
– Хъунщ, фхуэсIуэтэнкIэ-фхуэсIуэтэнщ, ауэ емыкIукъэ си жьыщхьэ.
– ЕмыкIур сэ къызощтэ!
– Ауани сыкъэфщIыжынкъэ иужькIэ?
– Сыт ущIэтщIыжынур, Агатэ Фёдоровнэ, къэдмылэжьауэ апхуэдэ фэ Iей щхьэ къыдуплъа? Нэхъ узыщыукIытэр мы бгырысыр армэ – мыри балигъщ, уи пхъум и ныбжьми, бынунагъуэщ. КIэщIу жыпIэмэ, апхуэдэ Iуэхухэм щIэбгъэдэIумэ, щызэIыхьэну ныбжьым икIащ.
А тIум я псалъэмакъым седаIуэурэ дыкъыздэкIуэм Михаил Леонидович и сыхьэтым йоплъри:
– Ей, мыбыхэм «шэджагъуэ жей фщIы» къыджаIэнущ дыкъалъагъумэ, фынакIуэ модэ, къуэгъэнапIэ зытщIынщ, – жеIэри абы и унафэкIэ адэ жыг щIагъ гуэрым худоунэтI. ТетIысхьэпIэм дызэрыбгъэдыхьэу: – Мыбдеж дыщысмэ гу къытлъатэнкъым, дыкъамылъагъум сыт ящIэн. Аращи, Агатэ Фёдоровнэ, дынодаIуэ. Моуэ 14 нэхъ гупсэхуу дякум къыдэтIысхьэт, арыншамэ уэ утIэщIэкIынкIэ хъунущ.
– Щхьэ мыгъуэ фыкъысщыхьа, Михаил Леонидович, сэ делэми зызущэхун хуеящ. Ауэ сыт сщIэжын, утыкум дыкъыщиджэрэзакIэ, псори къызэрекIуэкIар тэмэму фхуэсIуэтэжыну аркъудейщ къысхуэнэр.
Куэд щIащ абы лъандэрэ, Михаил Леонидович, куэдIей щIащ. Абы щыгъуэ, уеблэмэ лIыи быни сиIэтэкъым, си ишэгъуэ дахэт, «хэтхэ я щIалэ нэхъ дахэ, хэтхэ я щIалэ нэхъ зэкIэлъыкIуэ» жысIэу. ФымыгъэщIагъуэ, ауэ а Iуэхури къыщыхъуар мы Ялтэ дыдэрщ. А зэманым лэжьыгъэкIэ нэхъ пашэу щIалэгъуалэ гуп мыбы дыкъагъэкIуауэ щытащ. Дэ тхэтт Кавказым къикIауэ зы щIалэ. МишэкIэт абы дызэреджэр. Уи цIэр зэрызэхэсхыу, – жеIэри Агатэ Фёдоровнэ си дежкIэ зыкъегъазэ, – Мишэ занщIэу сигу къэкIыжащ. Ауэ ар уэ пхуэдэт!.. Ар зэрыжысIам щхьэкIэ, тхьэм и хьэтыркIэ уи жагъуэ умыщI, уэри ущIалэ хъарзынэщ, ущIалэ екIущ, ауэ абы хуэдэ щIалэ си гъащIэм слъэгъуауэ сщIэжыркъым. Езыр щIалэ псыгъуэ кIыхьрэ и пащIэ тIэкIури екIупсу. АрщхьэкIэ уеплъамэ, плъыжь хъууэ зэрыукIытэхым мыщIыфэ къытригъауэрт. ИтIани хъыджэбзу хъуам Мишэт я плъапIэр. Си гугъэмкIэ, зэрыукIытэхырт нэхъыбэу ар псоми ягу щIрихьыр. Езым сэрат плъапIэу иIэр, дэнэкIэ сыкIуэми и нэр къыстримыгъэкIыу щэхуу къыскIэлъыплъырт. ПцIыр хьэрэмкъэ, сэри абы гу лъызмытэу къэнакъым. Къэмына щхьэкIэ зыри къызыфIэзмыгъэIуэхуфэ зытезгъауэрт. ТIэкIуи сфIэауану, тIэкIуи сфIэгуэныхь хъууэ мо щIалэ дахэшхуэм сыкIэлъыплъырт, нэгъуэщIым сыкъыдэфэми, ар нэкIэ згъэхъуу.
«Уа, сыту уделэ мыгъуэ уэ, Агатэ, щхьэ зыгуэр жумыIэрэ, езыр къызэрыптелIэр умылъагъуу ара?..» – жаIэурэ си гъусэ хъыджэбзхэм жьэкIэ сашхырт Мишэ щхьэкIэ. Ауэ сытыт жезбгъэIэнур! «Уэ укъызэхъуапсэмэ – сэри сынохъуэпсащ, Мишэ!» – жысIэу сэ япэ сищу щIалэм си гухэлъыр хуэсIуэтэну къезгъэкIуртэкъым. ХуэзмыIуэтэфми, ар жэщкIэ пщIыхьэпIэу слъагъурт. Зи щIалэгъуэзи делэгъуэр хъарзынэкъэ, пщIыхь IэфIым сыздыхэтым си нэгу щIэкIырт Мишэ шы къарэшхуэм тесу, езыр адыгэ фащэкIэ хуэпарэ щIакIуэ фIыцIэ щыгъыжу, шууэ срихьэжьауэ зы бгы лъагэ гуэрым сыздыдихым шым сыкъехуэхынкIэ сышынэу абы быдэу зесшэкIауэ.
А.а, пщIыхьэпIэ мащIэ си нэгу щIэкIа. Апхуэдэу бгыщхьэм «дыщынэс» дыдэм зэ шыр щыхупIэм «елъэри» «диукIыным» зы тIэкIунитIэщ къэнэжар! Сэри сыкъащтэри сыкъыхэкIиикIащ, си кIий макъым сыкъигъэушрэ сыкъаплъэмэ, сыт мыгъуэ, псори пщIыхьэпIэт.
Насыпыжьыр сиIэти, мо гъэмахуэ жэщ кIэщIым псори IэфIу жейуэ къыщIэкIынти, си ныбжьэгъухэр къэушакъым. Абдеж угъынум къеблагъэ, еуэ согъ, еуэ согъ, си щхьэр шхыIэн щIагъым щIэслъхьарэ шхыIэн кIапэр си Iупэм Iулъу. АдэкIэ си нэбдзыпэ зэтеслъхьакъым. Джанэ пцIанэу сыкъыщIэкIри, кIэхутхьэху къищIыху щIыбым сыдэтащ. Сыдэтащ сыкIэкуакуэу, Мишэ сымэ зыщIэлъ пэшым хэлъ щхьэгъубжэм си нитIыр тенауэ. АрщхьэкIэ зыми сызэхихакъым, зыми сыкъилъэгъуакъым… Щымыхъужым, сэри къэзгъэ- 15 зэжащ, пщэдей нэхъ пIалъэ езмыту Мишэ зыхуэзгъазэу си гухэлъ псори хуэсIуэтэну мурад быдэ сщIауэ.
Иджыпсту слъагъу хуэдэу сощIэж а пщэдейм и пщыхьэщхьэм и дахагъэр! Мо щIалэ кIыхьышхуэм сыгуфIэурэ щэхуу сыхудэплъейуэ дэ зыбжанэрэ тенджыз Iуфэм къыщыткIухьащ. Зэрихьэлыжьти, Мишэ зыри жиIэртэкъым, сэрат зи жьэр мыувыIэр. Си псэлъэныр зэпыумэ, щIалэр сIэщIэкIыжынкIэ сышынэ нэхъей, дунейм теттэкъым сэ сызытемыпсэлъыхьрэ зи гугъу сымыщIрэ.
«Сешащ, Мишэ, кхъыIэ, дыгъэтIыси тIэкIу зыдгъэгъэпсэху», – жызоIэ абы щымыхъужым. «Ари содэ» жыхуиIэу Мишэ и щхьэр ещI, тенджыз Iуфэм Iут тетIысхьэпIэхэм ящыщ зым дытотIысхьэри зыбжанэрэ дыщысщ, псалъэншэу тенджызым дыхэплъэурэ толъкъунхэм я псыпыху макъым дыщIэдэIуу. Зэманыр фIыуэ хэкIуэтащи, цIыху щIагъуи щыIэжкъым. Псори мамырщ. Адэ жыжьэу тенджызыщхьэм къыщылыд прожекторхэм я нэхугъэр зэзэмызэ къыттридзэ фIэкIа, мазэр еIэжащи, жэщри кIыфIщ. А кIыфIым игъэгушхуами сщIэркъым, ауэ сэ зыхэсщIэрт къызыфIимыгъэIуэхуурэ Мишэ гъунэгъу зыкъызэрысхуищIыр. Абы зыкъызэкъуехри занщIэу сызэщIеубыдэ, ба къысхуищIыну. Сэри занщIэу ба зыхуезгъэщIынт, зызохъунщIэ: си щхьэр адэкIэ-мыдэкIэ изоIуэнтIэкI. Апхуэдэу дызэрызекъуэу тетIысхьэпIэм дыздытесым, прожектор мыгъуэжьым и нурыр аргуэру къыттолыдэри, си Мишэу плъагъур укIытарэ къызэмыплъыфу къыщолъэтыж. Псалъэ жимыIэу макIуэ-мэлъей, ар къокIуэж, сыкъыкIэлъеIэ пэтми сыкъылъэщIэмыхьэу.
Аращ зэрыхъур ди лъагъуныгъэр, Михаил Леонидович!.. Иджы, гъэщIэгъуэныракъэ, нобэ сыхуэзащ Мишэ. Аращ сыкъыщIэгувари. Зэрызихъуэжаишхуэ щыIэкъым, нэхъ лIыжь хъуащ жумыIэмэ, зэрыпсыгъуэ кIыхьышхуэщ, и пащIитIри зэрытетщ. Тенджыз Iуфэм Iусу срихьэлIэри сешыху сыкIэлъыплъащ, гу къыщыслъимытэм, сыбгъэдэтIысхьэри – сыкъицIыхужакъым. Тхьэм ещIэ, а зэманыр игу къэкIыжауэ езыри егупсысыжрэт, зыри къыфIэмыIуэхуу щыст и закъуэпцIий, зэи-тIэуи зызгъэпсчэуIуа щхьэкIэ, хъымпIар сыкъищIакъым. Абы, дауи, и гущхьэ къэкIауэ къыщIэкIынутэкъым илъэс куэд ипэкIэ мыбы фIыуэ щилъэгъуауэ щыта хъыджэбзыр, хъыджэбз дахэр сэрауэ. Сэри сыукIытэри зыри жесIакъым. Къэтэджыжу ежьэжа иужькIи сымылъагъужыхукIэ сыкIэлъыплъу сыщысащ, Iэдакъэжьауэ сщIыуэ. Адэ жыжьэ нэсыжа нэужькIэ сыкъэтэджри лъапэпцIий зысщIу сыкIэлъыплъащ. И зекIуэкIэкIи, и лъагагъкIи аращ – Мишэщ тэмэму, ауэ щхьэ зыри къызжимыIауэ пIэрэ абы, Михаил Леонидович? Догуэ, иджыри къэс зыкъысхуигъэгусэу пIэрэ? Зыкъысхуигъэгусэну сэ сыткIэ секъуэншэкIа абы?.. Езыращ псори зи ягъэр.
– Иджыри къыпщыукIытэу къыщIэкIынщ, Агатэ Фёдоровнэ!
– СщIэркъым сыкъимыцIыхужами е къысщыукIытэпами. И жьыщхьэ къысщыукIытэн хуеякъым Мишэ.
«Мишэр» абы зэуэ дахэу, зэуэ гъэфIарэ гъэщIэрэщIауэ жиIэрти, пщIэнтэкъым жьыгъэкIэ пенсэ зрат Агатэ Фёдоровнэ нобэ илъэс пщыкIуий ныбжьым къиувэжауэ езым и ныбжь щIалэщIэм еубзэрабзэу фIэкIа. Ауэ, бетэмал, хэту пIэрэ апхуэдизу Агатэ Фёдоровнэ нобэр къыздэсым игу имыхужу дэзыхьэхыфар?.. 16 А гупсысэм и бэлыхьым сиукIыу екIуэкIащ иужьрей махуэхэр. Агатэ Фёдоровнэ сызэрыIуплъэу занщIэу си нэгу къыщIыхьэрт абы и «Мишэр». … Пщэдей хуэдэм дыкъежьэжыну «Лъэпкъхэм я зэкъуэшыныгъэ Iэнэм» дыщысхэр дыкъыдэкIащ нэхъ дигу къина щIыпIэхэм «сэлам етхыжыну». ЦIыхур, бжьэ къэпщIам хуэдэу, тенджыз Iуфэм щопэкIури зекIуапIэ къыуатыркъым. Зэманыр шэджагъуэнэужьу и хуабэгъуэми, пшэщIэущи, щIыIэтыIэщ. Ауэрэ IуфэмкIэ дыздрикIуэм сэ жыжьэу къэслъэгъуащ Темыркъан. Ар щытт тенджызым хэплъэу, цIыху блэкI-къыблэкIыжхэр къызэрыфIэIуэшхуэ щымыIэу, и щIыбыр къахуигъэзауэ.
– Къысхуэвгъэгъу, – жызоIэри сэ Темыркъан сыбгъэдохьэ. – Уузыншэм, Темыркъан, дауэ ущыт?
– А-а, уэра ар, Мухьэжид?.. Сызэрыщытыр плъагъунт, къапшэу мы тIыпхым къыдэбдза лIыжьым нэхъ щIэх-щIэхыурэ укъылъыгъуэзатэмэ, – жеIэ Темыркъан, къызэрысхуэхъущIэм нэхърэ ауан сыкъызэрищIыр нэхъыбэу. – Уэ сэ слъагъур «шакIуу-макIуухэм» уахыхьауэ къыщIэкIынущ, уэ сэ суриIуэхужын, ауэ, умыпIащIэ, мыдэ зэ дынэгъэсыж, мис итIанэ сэ уэ пхуэфI сыхъунщ! – Хьэуэ, Темыркъан, а зи гугъу пщIы «шакIуу-макIуухэми» сыхэткъым.
– ТщIэркъым ухэтми ухэмытми, зыри бдэтлъэгъуакъым, уи нэкIэ умылъэгъуам щыхьэту утеувэну гугъущ.
– Къыздэплъагъунуи къыщIэкIынкъым!
– Хъунщ, хъун, ауэрэ зумыгъэджэдухьэжы! ЩIалэр щIэщIалэр моуэ и гумрэ и псэмрэ хуиту тегушхуауэ щытын хуейуэ аращ. Си щхьэкIэ игъащIэми сытеплъэ хъуркъым зызыгъэтхьэмыщкIафэ мацIэ дияхэм, апхуэдэхэм лIыфи цIыхуфи есплъыркъым. Мы дуней фIыгъуэу къэслъытэнти уи ныбжьым ситу мыбы сыщыIэну!.. – Темыркъан кIыхьу уэршэрыну къыщIэкIынт, ауэ сэ гъусэ сызэриIэр къыщыгурызгъаIуэм, мо хабзэ зыхэлъ лIыжьым губгъэн къысхуищIу и псалъэм кIэщI зрегъэщI: – Гъусэр нэхъапэщ, мыбдеж ууэршэру ущытурэ ахэр щхьэ зыпэбгъаплъэрэ? КIуэ, сэри сыкIуэжынущ. Пщэдей нэхъ пасэу ныIухьэ си дежкIэ!..
– Хъунщ, Темыркъан, сыныIухьэнщ!
Санаторэм къыщыдгъэзэжам, Агатэ Фёдоровнэ нащхьэ къысхуищIащ, «уи закъуэу зыгуэркIэ сыпхуейт» жиIэу къригъэкIыу. Ди закъуэу дыкъызэрынэу, ар мащIэу хоплъэри къызоупщI:
– Хэт а узыбгъэдэтар?
– Дапщэщ?
– Мис иджыпсту къыщыткIухьым тенджыз Iуфэм Iуту узыбгъэдыхьар?
– А-а, аращ си къуажэгъу зи гугъу фхуэсщIар. ФэзгъэцIыхунути, «сопIащIэ» жиIэри идакъым.
– «СопIащIэ» жиIэу дызэригъэцIыхун имыдауэ ара?..
– Аращ. Сытыт щIыжыпIэр?
– Зи, ауэ. ГъэщIэгъуэнщ ар, иджыри къэс и хьэл мыгъуэжьыр зыхинакъым.
– Хэт зи гугъу пщIыр, Агатэ Фёдоровнэ?
– Уэри зыри зэхыумыщIыкIыжу сыту укъэна!.. Зи гугъу сщIыр 2 Заказ №39 17 мис а узыбгъэдэтарщ. КъыбгурыIуа?!
– КъызгурыIуэркъым.
– Сыт къыбгурымыIуэр?.. Мис а уи къуажэгъуращ зи гугъу фхуэсщIа Мишэр езыр.
– Дауэ?!
– Мис аращ… КхъыIэ, езым сыкъыщимыцIыхужакIэ е сыкъицIыхужами сыкъимыцIыхужыфэ щызытригъэуакIэ, си гугъу лъэпкъ хуумыщIыж. АтIэми мащIэ щIа абы лъандэрэ, зыри жумыIэжмэ нэхъыфIщ. – и псалъэр и кIэм нимыгъэсу Агатэ Фёдоровнэ IуокIыж, сэ сыздэщытым сыкъегъанэри. Асыхьэтым абы дэплъагъужыртэкъым япэм иIа нэщхъыфIагъэмрэ гушыIэ дахэмрэ.
Сэри а жэщым сымыжейуэ куэдрэ сыхэлъащ: зи, мыувыIэу сегупсысырт Агатэ Фёдоровнэ и псалъэхэм икIи къысхуэщIэртэкъым абы Темыркъан зригъэщхьа Мишэр хэтми. Ар езы Темыркъан дыдэу сощIри, Темыркъан «Мишэ» щхьэ хъуа?! ИтIанэ лIыжьым тхьэ еIуэ игъащIэм иджы фIэкIа тенджыз жыхуаIэр имылъэгъуауэ, мы щIыпIэми щымыIауэ. Абы и закъуэ, хъыбару яIуэтэжымкIэ, Темыркъан щыщIалэм къыщыщIэдзауэ укIытэхыу, уеплъамэ (атIэми хъыджэбз къеплъамэ) плъыжь хъууэ щытын дэнэ къэна, «уей-уей» жригъэIэу, и нэр зытеплъэ пщащэр псалъэрэ теплъэкIэ къыдихьэхыу къогъуэгурыкIуэ.
КIэщIу жыпIэмэ, мы Iуэхум зэхэмыбз куэд хэлъщ, зы щхьэ закъуэкIэ пхузэхэмыгъэкIыну. Ауэ щыхъукIэ, дэ сыт тхуэщIэн, Агатэ Фёдоровнэ зэригугъэм хуэдэу Iуэхур кърыренэ. Дэ тхузэфIэкIынур зыщ – ар Темыркъан жедмыIэжыну, лъаIуэу, дзыхь къытхуащIу къыдагъэза щэхур нахуэ дымыщIыну аращи – абыкIэ бзылъхугъэр къыдогъэгугъэ!.. 18 УсакIуэ Щоджэн Леонид илъэс 80 ирокъу 19 - - - - - - - - - -









- - - 25 - Усэхэр Леонид
УНЭ 26
Дадэ ЩещIыр
ПщIантIэм
Унэ,
Мывэ унэ,
Унэ быдэ,
Унэ дыдэ.
Сэри сощIыр
Унэ цIыкIу,
Сэри сощIыр
Iэдэмрэ Уадэмрэ
Зодауэр.
Iэдэм идэр
Уадэм идэркъым,
Уадэм идэр
Iэдэм идэркъым.
Уадэм
ХиукIэр
Iэдэм
Къыхечыр.
Уей, Къуршыбгъэ,
Къуршыбгъэ,
Уей, Къуршыбгъэу
ГъащIэ кIыхь,
Уэгум иту
Махуэр зыхь,
Зи нэр жану
Зызыплъыхь.
Уей, Къуршыбгъэ,
Унэ екIу.
Сэ си унэм
Бжэ хэмылъ,
Сэ си унэм
Щхьэ темылъ.
Сэ си унэр
Пшахъуэ унэщ,
Ар си гуащэхэм
Я унэщ.
Iэдэм къыхичыр
Уадэм хеукIэр.
Ахэр
Куэдрэ
Зэдэуами,
ИкIэм хъуащ
Зэакъылэгъу.
Иджы сыткIи
ЗэгурыIуэу,
Зэдолажьэ,
Зэныбжьэгъущ.
Къуршыбгъэ,
Иджы, хъуну
Щытмэ,
Къуршым
Зэ къехыж.
Илъэс щищым
Къэплъэгъуахэр
КъызжеIэжи
Сыгъэтхыж. Сэ щхьэгъубжэм
Сыбгъэдэсщи,
Бзу шыр цIыкIухэм
Согупсыс:
Абгъуэм ису
Мылъэтэфхэр
Дауэ хъуну пIэрэ,
Мы уэлбанэ иным ахэр
Къелыфыну пIэрэ?
Тхылъ ар йоджэ,
Шыд щытесми –
Тхылъ ар йоджэ,
Куэд еджахэм
Я зэпеуэм
ЯгъэкIуати – ЯтекIуащ, Саугъэту
КъратамкIи
ТхылъыфI Iэджэ
Къищэхуащ.
Фыбэяу!
– Ди мамыжьым
Сыт жиIар?
– Бу-бу-бу,
Бор гъэкъабзэ,
Iус гъэхуабэ.
– АтIэ, уэри
Сыт жыпIэн?
– Iэщхэм я бзэ
ЗызогъащIэ,
Сэ я лъэIухэр
СогъэзащIэ!
Щыблэр
Уафэм
Къыщоджэгу,
Уэшхыр
ЩIылъэм
Тоджэгухь.
Жьышхуэм
Жыгхэр
Егъэсыс,
Еджэн и къуэ
Еджэрей
ЗэрыцIыкIурэ
Еджэрейщ.
Тхылъ зэджэни
И куэдIейщ.
Школым кIуами – Ар тхылъ йоджэ,
КъэкIуэжами –
Ар тхылъ йоджэ,
Псым щыхэсми – – Хьэжьым
Сыт жиIар?
– Хьэу-хьэу-хьэу,
Хьэлу Iыхьэ
Къысхуэпхьа?
– Джэдым
Сыт жиIар?
– Къа-къа-къа,
ДжэдыкIэхьэ
ФыкъэкIуа?
– Джэдуужьым
Сыт жиIар?
– Нау-нау-нау, 27
ХЭТ СЫТ ЖИIА? ЩакIуэ, щакIуэ,
ЩакIуэрей,
ЩакIуэ, щакIуэ
Мэз кIуэрей.
Уи фочыжьыр
Умыгъауэ,
ХьэкIэкхъуэкIэм
Уахэмыуэ.
Уи фычыжьыр
Бгъэуэн хуеймэ,
– Мыщэр
Мащэм
Ищэта?
– Ищэтащ.
– Мыщэр
Мащэм
Къипщыжа?
– Къипщыжащ.
– Иджы Мыщэр
Динэ ида
Данэ джанэр
Гуащэ цIыкIум
ЩитIэгъащ,
Ауэ Динэ
Ида джанэр
Щхьэ нэщхъей,
Щхьэ нэщхъей,
Хьэфэ мыщэр
Щхьэ нэщхъей,
Уафэм дэгъэуей.
Уи фоч макъыр
Зэхахамэ,
ХьэкIэкхъуэкIэр
ЩIэпхъуэжынщ.
Я шыр цIыкIухэри
Я гъусэу
Ахэр щтапIэ ихьэжынщ,
Зы гуэныхьи къыумыхьауэ
Уэри унэм укIуэжынщ.
Нэхъ Iущ хъуа?
– Нэхъ Iущ хъуащ.
– Иджы Мыщэр
Нэхъ сакъ хъуа?
– Нэхъ сакъ хъуащ.
Иджы Мыщэм,
Нэхъ сакъ хъуащи,
Жыжьэу мащэм
КъыпекIухь.
Гуащэ цIыкIум
ХуэкIыхь хъуащ,
Мис итIанэ
Ида джанэм
Динэ бостей
ФIищыжащ.
Къупщхьэ гуащэр
Щхьэ нэщхъей?
Нобэ КIуцэ
Школым макIуэ, ДИНЭ ИДА 28 ГУРЭ
Дыхъужыну,
Иджы хэт
Дигъэджэгуну?» – ЖаIэхэу зэхэсщ,
Нэщхъейхэу
Зэхэсщ.
Хэт нэхъей.
Зыкъегъазэ,
Зынегъазэ,
ЗигъэзэхукIэ
ЖиIэу «цыкъ».
ГъэщIэгъуэн
Къыщыхъужауи
Дегъэлъагъур
Гуэгуш цирк.
Iэдэ-уадэр
Согъэлъащэ,
Си лэжьыгъэм
СыхуэIэзэщ,
Жыгыжь
Гъуахэм
СраIэзэщ.
Сыт епщIэнур,
Сыт а къомыр
ЗэрыпщIынур?
Хъуну щытмэ,
КхъыIэ,
Хъуащи ар
ЕджакIуэ,
Абы щхьэкIэ
Нэщхъей хъуащ,
Гуащэ цIыкIухэр
Нэщхъей хъуащ.
«Иджы дауэ
Гурэ и пэр
Щыгъэ кIыхьщ.
И пщэ пцIанэр
Нэхъ кIыхьыжщ.
И цей фIыцIэр
ЩIым елъэфыр,
Мэуфафэр,
Къэфэрейщ,
ХьэгъуэлIыгъуэ
– Къэдабафэ
Фэ къуэлэн,
Сытхэр нобэ
Уи къалэн?
– Си пэр
Iэдэщ,
Си щхьэр
Уадэщ.
Ей, Цыжьбанэ,
Банэ,
Ей, Цыжьмастэ
Мастэ,
Мастэ къомым 29 ПщIэншэуи
Зы джанэфI
Пхуэздынщ.
Из къищIа?
– Из къищIащ.
– Матэр и гъуэм
– Ихьыжа?
– Ихьыжащ.
– ПхъыкIэ
Шырхэм
ЗатIыжа?
– ЗатIыжащ.
Мастэ тIэкIу
Къызэщэ,
Мастэ къэскIэ
Апэсищ уэстынщ.
– КIэпхъыр Ди пхъым
Къеуэса?
– Къеуэсащ.
– КIэпхъым
Ди пхъыр
КъитIыжа?
– КъитIыжащ.
– Пхъыхэр
Матэм 30 ТхакIуэ, критик, публицист КхъуэIуфэ Хьэчим илъэс 75-рэ ирокъу 31 - - - - - - -












- - - - - 3 Заказ №39 33 - -


- 36 37 38 39 40 41 42 43 44 Хьэчим
Рассказ
Дунейр къызэриухуэрэ щытщ абдеж Iуащхьэжьыр. Зыми ищIэжыркъым ар зы Iуэху гуэрым и фэеплъу зэтратхъуами, лIы цIэрыIуэ гуэрым и хьэдэ къупщхьэ щIым и гуфIакIэм дэгъуатэу абы и лъабжьэм щIэлъми, е мылылъэхэр щIы щхьэфэм щытекIыжым абыхэм къакIэрыхуа ятIэ IэшкIэу тафэм къытенами. Сытми, щытщ Iуащхьэжьыр, зи толъкъунхэр мывэжьхэм езыудэкIыурэ жэщми махуэми, гъэми щIыми хъущIэу ежэх Бахъсэн щхьэпрыплъу нэпкъым тету. Уэри абы удэкIуейрэ зуплъыхьмэ мы куейм умылъагъун иткъым, – псыхъуэ кIыхьым хэт къыдыхьэми дэкIыжми, къэрал псор щызекIуэ пощт гъуэгум къыбгъэдэкIыу псыхъуэ лъэгумкIэ къех лъагъуэм машинэ е гу кърикIуэми, псы Iуфэм хэт бгъэдыхьэми. Мы куейми искъым икIи щызекIуэркъым Iуащхьэжьым дэкIуейуэ тIэкIу тесын зыфIэмыфI. Псом хуэмыдэу гуапэщ абы и щыгур гъэмахуэ пщыхьэщхьэхэм деж. Псым къыхиху акъужь гуапэм махуэ хуабэм къэбэмпIа уи гум салъкъынкIэ ету тридзэм хуэдэщ. Губгъуэм ита, мэзым щIэта къуажэдэсхэм ящыщ куэд псым дыхьауэ загъэщIыIэтыIэ, тафэ иным емышыжу къыщажыхь гупитI защIауэ топ къезыхуэкI щIалэ цIыкIухэм; нэпкъым бгъурыту ежэх псыIэрышэ цIыкIум и Iуфэхэр сыт щыгъуи щхъуантIэщи, бадзэм махуэ псом ягъэбэмпIа шкIащIэхэм я Iупэ щабэхэмкIэ удз цIынэ IэфIыр яфыщI; сабэр пшэ Iэтэм хуэдэу яужь иту зэзэмызэ машинэхэр блож. КъуажэкIэмкIэ ехыж гуэрхэри кIэщI-кIэщIурэ блокI, хъыбар жаIэу бжьэпэм деж щызэхэс лIы гупым «сэлам алейкум!» – къарехри. «Уалейкум сэлам!» – жаIэри къызэроIэт модрейхэри. БлэкIым и щIыбыр ялъагъу зэрыхъуу, мэтIысыжхэри я псалъэ пащэж. Апхуэдэщ дунейр къызэриухуэрэ. ЩIалэхэм я топымрэ машинэхэмрэ мыхъумэ, зызыхъуэжа щыIэкъым. А псоми уеплъу, сабэр мащIэу зыхэгуэша, псым къыхиху гъуэзым хэжьыщIыхьа, пшагъуэмэ тIэкIу зыщыу хьэуар зыжьэдэпшэу Iуащхьэжьым ущытескIэ хьэкъыу уи фIэщ мэхъу дунейр къутэжыхуи а псори апхуэдэу щытыну, абы нэхъыфIи зэикI къэхъункIэ мыхъуну.
ЛIы ныбжьитI-щы и пэкIэ уIэбэжмэ, жылэм хъыбар гуэрхэр щызекIуэу щытащ Iуащхьэжьым и тхыдэм пыщIауэ. ЯIуатэрт абдеж шу зэтес зэрыщыту щIатIауэ, зи щхьэгъусэ щауэщIэр зауэм хэкIуэда нысащIэм и IэкIэ зэтритхъуауэ, уеблэмэ, хъаным и дыщэ тэрэнтасыр абдеж щигъэпщкIуауэ. Иджы а хъыбархэри щIагъуэу къэIужыркъым. Къуажэдэсхэм мымащIэу яхэт хъуащ пасэм и хъыбархэми и нэщэнэхэми зыкIи хуэмеижхэр.
Ауэ зы цIыху гуэрым зэрылIэжынум хуэдэу и фIэщ хъурт а хъыбархэм ящыщ зыр.
Илъэс тIощIрэ пщIырэ хъуауэ пщыхьэщхьэ къэс Iуащхьэжьым докIуей зэпымыууэ IэлъэщI фIыцIэкIэ зи щхьэр фIэпхыкIа цIыхубз. Пщыхьэщхьэ къэсыхункIэ абы зыхещIэр «дыгъуасэ нэхърэ нобэ» нэхъ къарууншэ зэрыхъуар. Ар икIи пэжщ. Нэхъапэм псынщIэу, 45 зыкIи дэкIуеигъуэр зыхимыщIэу, щыгум нэсыхункIэ пIащIэу Iуащхьэм дэжейуэ щытащ зи лъэр гугъэм игъэжан цIыхубз щIалэр. Ауэрэ Iуащхьэр, дауэ щытми, зэрылъагэм гу лъитащ, итIанэ зигъэпсэхуурэ фIэкIа дэмыкIыф хъуащ, и гур къилъэту щIидзащ. Иужьрей зэманым баш иIыгъыу и къуэрылъху цIыкIуитIым драшейрт. Iуащхьэжьым епхащ цIыхубзым и гъащIэри, а гъащIэм фIыгъуэрэ гуфIэгъуэу щилъэгъуа псори. Хэт ищIэн а цIыхубзым и хъыбарыр, дэркIэ нэхъ гъунэгъур, адрей псоми елъытауи нэхъ нэрылъагъур, нэхъ гуауэр, нэхъ нэпс гуащIэкIэ шууар, пасэрей хъыбархэм я пIэ зэриувар арагъэнкIи хъунщ Iуащхьэжьым и къежьэкIэм теухуа таурыхъхэр цIыхухэм ящыгъупщэжыным щIынэсар.
ЦIыхубзым и цIэр Дыщэнэхут. Абы и щхьэгъусэм зэреджэу щытар ТIэмашэт. ТIэмашэ зеиншэ дыдэу къэхъуат. И адэри анэри гъеишхуэм щыгъуэ зэуэ лIат. ЩIалэ цIыкIур и закъуэпцIийуэ унэ нэщIым къыщIэнат. ПщIантIэм икIэрауэ зы чыцIи дэттэкъым. Ягъэшхэнрэ пцIанэ дыдэу къимыкIухьын щхьэкIэ зыгуэрхэр къыщадзэнрэ нэхъ къыпэмыкIуэу ар куэдрэ Iэхъуэ-лIыщIэу Iутащ нэхъ хуэкъулейхэм я деж. ВитI-жэмитI зэригъэпэщу, унэ тIэкIу иуцIырхъыу итIанэ унагъуэу тIысыжыну и гугъэу абы еIэурэ щIалэм и къэшэгъуи зыкъомкIэ блэкIат, щхьэгъусэ хуэхъунур и анэшхэм къыщыхущIахам щыгъуэ. Дыщэнэху фIыуэ нэхъыщIэт, хъыджэбз лантIэ щIалэ дыдэт. ЗанщIэу и гум дыхьат ар ТIэмашэ. Ауэ нысащIэ къызыхишэн мылъку, хьэгъуэлIыгъуэм тригъэкIуэдэн абы, сыт имыщIэми, иджыри зэхуихьэсыфатэкъым. Хьэблэ-шыблэ жаIэри зэхыхьэри хьэгъуэлIыгъуэри худахащ, и унэ блынджабиплIри пцIанэми, дуней насыпыр иIэу зыкъыщыхъужу ТIэмашэ псэууэ ежьэжащ.
Абы ирихьэлIэу колхозу жылэр зэгухьэри ТIэмаши псэукIэщIэм еувэлIащ. Шыгу зэщIэщIа къратри трактор бригадэм я пщыIэм тесхэм дагъэгъэсын, гъуэмылэ яхуишэу лэжьэн щIидзащ.
Къуажэр планировкэ щащIым ахэр Iэпхъуэн хуей хъури, мис мы Iуащхьэжьым деж щIапIэ къащылъысат. А гъэ дыдэм ТIэмашэ бжыхьыщIэкIэ хадэр къихухьащ, унэ зэщIэкъуа цIыкIуи, бэкхъгуэщи пщIантIэм дищIыхьащ. ЖыпIэнурамэ, псынщIэу жылэм яхэгъуэщащ. Насыпыр къызыдэкIуэнур пщIэнукъым. Насып натIэ дыдэу къыщIэкIат ТIэмашэ щхьэгъусэ ищIар. ПщIантIэм берычэтымэр къыдихырт унагъуэм Дыщэнэху къызэрихьэрэ. Джэдхэр зэпэджэжу къакъэрт, бабыщхэр хъущIэу зепщыпщэхэрт, и шхуэлым шэр щызу пщыхьэщхьэм жэм пэхужьыр бууэ къыдыхьэжырт. Хадэм уихьамэ, щумыгъуэтын щыIэ, жыпIэну апхуэдэт. А псори Дыщэнэху и Iэ емышыжхэм я фIыгъэт.
Iыхьэ лейм икIауэ фIыуэ зэрылъагъурт езы зэлIзэфызри. ЦIыху щытмэ, зыкIи фэ зрамыгъэплъ щхьэкIэ, я закъуэ къэнамэ, зикI зэрышагъащIэхэм хуэдэу дунейр яхьырт. Зеиншэу къэхъуахэр сыт щыгъуи нэхъ гумащIэхэщ, нэхъ гу щабэхэщ. Ахэр къогъуэгурыкIуэ къыдалъхуауэ щыт гуапагъэр, гу хуабагъэр зытрагъэкIуэдэн ямыгъуэту. ИужькIэ, псэгъу зыгуэр щахуэхъуам и деж, апхуэдизу зэтрихьа гурыщIэ IэфI къомым и уэшх щабэмкIэ берычэту ягъэпскI щIэрыщIэу къагъуэта Iыхьлым и гумрэ и псэмрэ. И шыпхъу цIыкIум е ипхъу дыдэм хуэдэу хуэгумащIэт ТIэмашэ и нысащIэ ныбжьыщIэм, абыкIэ зыми зыкъримыгъащIэ пэтми. Езы Дыщэнэхуи зэикI къэхъуатэкъым лIым хуэфащэ нэмыс щхьэгъусэм щыхуимыщIа. Уе- 46 блэмэ, хабзэкIэ къытехуэм нэхърэ нэхъыбэ. ЗэикI къанэртэкъым
абы хэкIуэтауэ къэкIуэжа ТIэмашэ шыхэр щыщIитIыкIыжкIэ, гур
щиунэщIкIэ дэмыIэпыкъуу. ЗэикI пщыхьэщхьэм унэм щIыхьэжыртэкъым шхалъэм мэкъур димылъхьауэ, шы Iусыр имыгъэхьэзырауэ. А псори илэжьырт, махуэ псом Iуэху ищIауэ еша пэтми, зыкIи къемыхьэлъэкIыу, езым нэхърэ нэхъ ешаелIауэ къэсыжыну ТIэмашэ зэрыдэIэпыкъум жаныгъэрэ къаруущIэрэ къыхилъхьэу, «Упсэуащэрэт уэ, си Дыщэ закъуэ», – жиIэу гуапэу къыхуэгуфIэу и щхьэгъусэм и Iэ бгъуфIэшхуэр и плIэм къызэрыришэкIынур и нэгум зэпымыууэ щIэту.
Сыту дакъикъэ IэфI куэд и гум къэкIыжрэ Дыщэнэху Iуащхьэжьым тесу псыхъуэм щыдэплъэм деж!
Гъэмахуэ пщыхьэщхьэхэм нэхъ жьыуэ къыдыхьэжамэ, ТIэмашэ шыхэр псынщIэу щIитIыкIырт, IумпIэкIэ иIыгъыу псыхъуэм дишэрти илъахъэрт, езыр, шхуэхэр Iэ лъэныкъуэм IэщIэлъу, Iуащхьэм дэкIуейрти, абдеж тест мо псыхъуэ кIыхьыр нэпсейуэ къиплъыхьу. Сыту фIэфIт а пщыхьэщхьэхэр Дыщэнэху и псэм! Зыуэ и гур хэхъуэрти, абы щхьэгъубжэм къыдэплъурэ Iуащхьэм тес и щхьэгъусэм и Iэпкълъэпкъ зэкIуж плIабгъуэр, упщIэ пыIэ хужьым и жьауэм щIэсыр щилъагъукIэ! Сыхьэт бжыгъэкIэрэ тесыфынут абдеж ТIэмашэ, шхэн зэрыхуейри щыгъупщэжауэ. Ауэ Дыщэнэху зэикI и гум ихуртэкъым лэжьакIуэ щыIар зэрымэжалIэр. Iуащхьэм тес лIым и деж укIуэну ари щхьэусыгъуэти, Дыщэнэху хуэмурэ хадэм кIуэцIрыкIырт, шыгъуэгум укъикIыу занщIэу Iуащхьэм удэкIуей хъун папщIэ бжыхьым ТIэмашэ хищIыхьа куэбжэ цIыкIур къыIуихырти, щэху дыдэу Iуащхьэ лъапэм деж къыщыувыIэрт. Зыри хужымыIэу зыкъомрэ аргуэру щэхуу щытт Дыщэнэху, дыгъэ къухьэм и бзий гъуэплъхэр зытридзэ и щхьэгъусэм и напэбгъу къыхуэгъэзам еплъу. Апхуэдэу щытт псалъэ хужымыIэу. Абыи ищIэрт ар мыбдеж къызэрыкIуар псэкIэ зыхищIэу ТIэмашэ къызэреплъэкIынур. «Щхьэ укъэкIуа мыбы нэс?» – хъущIэ хуэдэу, ауэ зэрыгуфIэр наIуэ дыдэу жиIэрт ТIэмашэ. «АIей-й, ушхэнукъэ? МэупщIыIуж», – жиIэрт, мыдреймикI: «Дышхэнкъэ, сыт къэхъуар?» – щабэу хъущIэ хуэдэу зищIырт аргуэру ТIэмашэ. АбыикI гукIэ ищIэрт и фызыр хуэмурэ Iуащхьэм къыдэкIуейуэ къызэрыбгъэдэувэнур. Пэж дыдэу, хьэблэм дэс цIыхухъухэм закъримыгъэлъагъущэмэ нэхъ къищтэу зигъэщхъыурэ, Дыщэнэху джабэрыекIуэкIыурэ щыгум ихьэрт, и лIым и щIыбагъым дэти хуэдэу, и сэмэгурабгъумкIэ къыбгъурыти хуэдэу къызэтеувыIэрт. Хьэуэ, зыкъидзу IэплIэ къыхуищIыртэкъым абы и лIым, псалъэ дыгъэли къыжриIэртэкъым, уеблэмэ къепсалъэуи фэ зытригъауэртэкъым. Ар идэртэкъым ахэр зыщIапIыкIа хабзэм. Ауэ сыт хуэдиз гуфIэгъуэ зыхищIэрэт Дыщэнэху апхуэдэ пщыхьэщхьэхэм деж!
Дыгъэ къухьэм псым и щIагъым гъуаплъэ лентI кIыхь щIилъэфам хуэдэу Бахъсэн и щыгур дыщафэу тецIуукIырт. Дыгъэм и шэрхъыр адэ морафэу уафэ лъащIэм щIэуэ бгыхэм я сыджым теувати, и лъакъуэ кIыхьхэр псыхъуэм къыдиукъуэдиерт (адрей лъакъуэхэр модрей лъэныкъуэмкIэ щедзыха хъунт). МыдэкIэ псыхъуэ лъэгум унэм кIуэжыну мыпIащIэ IэщIэвыщIэхэм къыщажыхьырт. Абдеж щыхъуакIуэрт ТIэмашэ и шитIри.
Зэуэ фIыуэ илъагъурт Дыщэнэху а шитIри! 47 Псом хуэмыдэжу шы къэбыфэ ПщампIэху цIыкIур. Ар зэуэ шы сабырт, зэуэ псэ хьэлэлт, зэуэ губзыгъэти. ЦIыхум хуэдэу къоплъырт абы и нэ гъуабжитIыр, псори къызэрыгурыIуэр нэрылъагъуу. Иджыпстуи и пащхьэм итым хуэдэщ фызым ПщампIэхур.
Ар шы щIалэ цIыкIуу ТIэмашэ къратат. Гугъуехь мащIэ дишэчакъым абы и гъэсэным. Сытми, шыгуш бэлыхь къыхэкIат. Куэд дэмыкIыу ПщампIэхум зиукъэбзщ, зишэщIри и цыпэр цIуужу шы жыIэдаIуэ, ауэ зыкъомкIи гурбиян къищIыкIат. Ар къызэгуачырт къарумрэ щIалэгъуэмрэ, бом щIэтмэ, фIалъэкIэ щIыр къриудырт, шыбз илъэгъуамэ, ещыщырт.
Зэгуэрым шыр IумпIэкIэ иIыгъыу ТIэмашэ махуэ шэджагъуэу къыдыхьэжащ. ПщампIэхум и цыпэр уат, и щхьэр хуэIэтыртэкъым, и лъакъуэхэр ерагъыу зэблихырт. «Сыту пIэрэ къэхъуар?» – гузэващ Дыщэнэху. Нэхъ гъунэгъуу бгъэдыхьэрэ еплъмэ, шым и бэкъум лъы къыдэжырт, пэцыр иричу хущхъуэмэ Iей гуэри къыпщIихьэрт.
– Сыт, на, мыбы къыщыщIар? – еупщIащ и лIым.
ТIэмашэ и щхьэр къимыIэту мащIэу дыхьэшхащ:
– Уэлэхьи, къыщыщIыну псори къыщыщIам. ЯсэкIащ, сыт – Сыт жыпIэр, на-а? – къэуIэбжьащ Дыщэнэху, – еууей, нэгъуэщI.
тхьэмыщкIэ.
ЦIыхум хуэдэу игу щIэгъуат абы шым. ПщампIэхур щытт мэкъу дыгъэл бгъэдалъхьам и пэр трилъхьауэ, ар ишхынуи гукъыдэж лъэпкъ имыIэу. Дыщэнэху шым бгъэдыхьэри абы и тхьэкIумэм еIусащ, и щхьэм Iэ дилъащ, шы соку Iувым и Iэпэхэр хигъэлъадэри шым и пщэм етIэхъуащ. Хуэмурэ и напIэхэр иIэтри ПщампIэхур цIыхубзым къеплъащ. Абы и нэхэр зэуэ нэщхъейхэти! ЗэикI игу ихужынкъым а дакъикъэр Дыщэнэху. «Плъагъурэ сэ цIыхухэм къызащIар? Схуэфащэу пIэрэ сэ ар?» – жиIэу къеупщI хуэдэт шым и нэ бзэншэхэр.
Сыту куэду зэхэлъ мы гъащIэр! Дунейм щекIуэкIхэм цIыхур сыт хуэдизкIэ Iэ лъэщкIэ хэмыIэбами, дунейр хущIокъу езыр и гъащIэм зытетым темыкIыну, щIылъэм тет псоми – Iэщми, цIыхуми, хьэпщхупщми – езыхэм я натIэм иту къигъэщIар яригъэгъэзэщIэну.
НэгъуэщI зы махуи и гум къокIыж Дыщэнэху ПщампIэхум и нэхэм пыщIауэ.
бэзэрым Дыщэнэху къикIыжри къыдыхьэжат. Шыгур пщIантIэкум итт, Iэпслъэпсхэр зэбгрыдзат, абдеж дыдэм щылът, хьэкхъуафэм дэлъ шы Iусыр джэдхэм къратхъуауэ. ТIэмашэ апхуэдэу ахэр хыфIидзэ и хабзэтэкъыми, илъагъур игъэщIэгъуащ. «Дэнэ щыIэу пIэрэ?» – жиIэри унэхэр къиплъыхьащ, шыгъуэгуми дыхьащ, и гум зыгуэр къэкIри шэщым щIыхьащ. Шэщыр жьауэт, щIыIэтыIэт. Блыным декIуэкI шхалъэм шитIыр бгъэдэтт шыудз цIынэ яшхыу. Абыхэм тIэкIу япэIэщIэу удзым и щхьэр тегъэщIауэ ТIэмашэ щылът, ар пырхъырт, здэжейм и нэгур пыгуфIыкIыу. Дыщэнэху и гум къэкIыжащ нышэдибэ шыгур зэщIищIэу ТIэмашэ малъхъэгъум деж зэрыкIуар, и шыпхъум цырибон зэрыщIригъэгъэжыр. Фызыр бгъэдыхьэри хуэму абы и дамэм теIэбащ:
– Мыр сыт, на-а, мыбдеж щхьэ ущылъ? НакIуэ, унэм нэкIуэж.
ТIэмашэ къызэщыуащ, ауэ и нэр къызэтримыхыу и Iэхэр Дыщэнэху дежкIэ къишиящ: 48 – Дыщэнэху, си Дыщэнэху, си Дыщэ закъуэ, уэра ар? Иджыпсту пщIыхьэпIэу услъагъуу арат.
– Сыт къыпщыщIар, на-а? Учэф?
ТIэмашэ и нэхэр къызэтрихащ.
– Уэлэхьи, икIи сымычэф, моуэ мы удзымэ дахэр къысщIихьэу шыхэм я жьэгъуашхэ макъым седаIуэу моуэ тIэкIу сыщылъынщ, жысIэри зызгъэукIурияти сыIурихащ. Иджы уэ укъэкIуэжащ, аракъэ атIэ дуней насып жыхуаIэр. КъакIуэт мыдэ си деж, си Дыщэ закъуэ.
Бзаджагъэ гуэр щIэлъу ар Дыщэнэху къеплъащ. Зыкъэзышия ТIэмашэ и Iэ лъэщхэм ирагухри фызыр напIэзыпIэм шхалъэм къыдэхутащ. «Мыр сыт, на-а, пщIэр, делэ ухъужа иджы?» – хуэму жиIащ Дыщэнэху, зихъунщIэнуи хуежьащ. Ауэ фадэмрэ лъагъуныгъэмрэ къызэщIагъэплъа и лIым и IэплIэ пщтырым игъэумэзэхри, зыри хужыIэжакъым. ЗыкъищIэжу къыщыдэплъеям япэу абы и нэр зыхуэзар шыхэрщ. Зыр удз цIынэр жьэдилъафэу шхэуэ щытт. Мыдрейр – ПщампIэхур – и щхьэр къиIэтауэ, и жьафэхэр зэтрикъузауэ, и нэ гъуабжэ хъуреишхуитIыр мыхъеижу дияуэ кIэлъыплъырт шхалъэм щекIуэкIым. Дыщэнэху зэуэ къыщылъэтыжащ, и бостеикIэхэр ирихьэхыжащ. Абы иужькIи куэдрэ екIуэкIащ цIыхум хуэдэу ПщампIэхум щыукIытэу, и нэ хъуреишхуэхэмкIэ къеплъыхункIэ, занщIэу цIыплъ къэхъуу.
Унагъуэм къызэрихьэрэ илъэсищ дэкIами, Дыщэнэху иджыри бын игъуэтатэкъым. А гъэм Дыщэнэху и лIыр игъэгуфIащ, пэлъху зэраIэнур къригъащIэри. ЦIыхубзым езым фIэкIа зыри зыщымыгъуазэ лъабжьэ гуэрхэм триухуэри, Дыщэнэху триубыдащ пэлъхум и къежьапIэ хъуар шхалъэр арауэ. А махуэм щIыр хъеящ, сейсмическэ станцхэм я прибор стрелкэхэм зыщIыпIэкIи замыгъэза пэтми. Iуащхьэжьри зджызджат а махуэм. ТIэмашэ мэкъуауэхэм ящIыгъуу жэщхэс щыIэти, зауэм и хъыбар абы занщIэу Iэрыхьакъым. Ар унэм къыщыкIуэжам къуажэр хьэдагъэт. Унагъуэ куэдым я щIалэхэр ирагъэжьакIэт. ТIэмашэ и ныбжьым итхэм занщIэу къеджакъым. Ауэ абыхэм я чэзури къэсащ. Уэсят папщIэу псалъитI къыдинат ТIэмашэ къуажэм. ШитIыр къызыхуагъанэм вожэр IэщIилъхьэри елъэIуащ:
– Алыхьым иухарауэ щытмэ, сэ къэзгъэзэжынщ. АпщIондэху уи анэмэтщ. Я ныбэ умыгъэныкъуэ, псапэ къэпхьыну ухуеймэ. УдынкIэ лей иумых. ПщампIэхум нартыху куэд ишхмэ, егъэпщIантIэ. Ари уигу игъэлъ, кхъыIэ.
Апхуэдэу лъэIу куэд жиIэнкIэ хъунут ТIэмашэ ишхэм ятеухуауэ. Ауэ сэлам кърахыжыну лIы гуп къыIухьэри, абдеж щимыухыу хъуакъым.
Щежьэну махуэм и пэ къихуэ пщыхьэщхьэм ТIэмашэ хадэм кIуэцIрыкIри Iуащхьэжьым кIуащ. Абы и щыгум дэкIуейри и Iэр и бгым иту хъуреягъыр къиплъыхьащ. Гъэмахуэ пщыхьэщхьэ дахэт. Ауэ псыхъуэми къыщIихуа хуэдэт адэ дыгъэ къухьэпIэмкIэ щыпапщэ зауэм и жьы гуащIэ гъуркIыр. Хъуреягъыр цIыхуншэт. И упщIэ пыIэр зыщхьэрихри, ТIэмашэ хьэмбыIуу етIысэхащ. ТэлайкIэ щысащ, псым и макъым щIэдэIуу, абыкIэ къриху жьы щIыIэтыIэр и бгъэм щызу зыжьэдишэу. АпхуэдизкIэ нэхъуеиншэу псыхъуэр нэкIэ къищырт, апхуэдизкIэ ерыщу хьэуа салъкъыныр IукIэ къиубыдырти, къыпфIэщIынт псыхъуэр и нэм щIэз ищIу, жьы гуапэри и гум щызу 4 Заказ №39 49 ириубыдэу, ахэр гъуэгу гъуэмылэу зауэм здихьыну мурад ищIауэ.
И щIыбагъымкIэ Iэуэлъауэ гуэр къыщызэхихри, ТIэмашэ къеплъэкIащ. Сыт щыгъуи хуэдэу, мащIэу зигъэщхъыурэ, хуэмурэ Iуащхьэм къыдэкIуейрт и щхьэгъусэр. Сыт щыгъуи зэрищI и хабзэм тету, Дыщэнэху и лIым бгъурыуващ – и сэмэгурабгъумкIэ къыщыти хуэдэу, и щIыбагъымкIи къыдэт хуэдэу. Зыкъомрэ щытахэщ, зы псалъи жаIэн дзыхь ямыщIу.
– ЩIалэ закъуэм хуэсакъ. Уи анэмэтщ, – лъэIуащ ТIэмашэ. ЩIалэ закъуэр – Мэшыкъуэ – абы щыгъуэ илъэс ебланэм итт.
ТIэмашэ зыхэту дэкIа гупыр къанэ щIагъуэ щымыIэу Iэщ гъэхъун лэжьакIуэжьт, къызэралъхурэ мэкъумэш щIэн, фIэкIа нэгъуэщI Iуэху зэрамыхуауэ, нэхъыбэм Iэ тедзэжыкIэ къудей ямыщIэу, «левэри» «правэри» яхузэхэмыгъэкIыу. Арауэ къыщIэкIынщ, дауи, абыхэм «упщIэ пыIэ гуп» щIыфIащауэ щытари.
МафIэгум зэрырагъэтIысхьэрэ ТIэмашэ и хъыбари и шыбари щыIакъым, ар зэрыхъуар ямыщIэу кIуэдауэ тхылъ къызэрыкIуам нэмыщI.
ЗэрыжаIэмкIэ, «упщIэ пыIэ гупыр» зауэми Iухьэну хунэмысу, зэуэнми хуамыгъэсауэ, уеблэмэ Iэщэри кърамыт щIыкIэ окруженэм ихуэри зэрыщыту хьэлэч хъуащ. Аращ зыгуэр ямыгъуэтыжмэ, нэхъ жьэрэIурэхэм нобэр къыздэсым щIыжаIэр: «УпщIэ пыIэ гупым хуэдэу кIуэдащ ар».
Iуащхьэжьми и нэгу щIэкIащ зауэ жыхуаIэр. МазитIрэ ныкъуэкIэ ар тесащ фронтым и линием и дэнагъэ дыдэм, хэкум къихьа зэрыпхъуакIуэхэр Бахъсэн къызэпрамыгъэкIыу къыщагъэувыIам щыгъуэ. А зэманым и фэеплъу Iуащхьэжьым и щыгум кумбышхуэ къытенащ топышэ техуам и нагъыщэу. Зауэри Хэкум икIыжащ, ауэ Iуащхьэжьым нэхъ лъахъшэ, нэхъ щхьэгуэ, нэхъ жьы хъуауэ фэ къытеуащ, зауэр Iэ щIыIэкIэ зэIуса дэтхэнэми хуэдэу.
Зэуэ жьыфэ къытеуащ Дыщэнэхуи. Ауэ лъэкI къигъэнакъым лъапсэр ихъумэн, игъэбыдэн, и къуэ закъуэр адэ зыщхьэщытхэм емыхъуапсэу къигъэхъун папщIэ.
ЩIалэ IэчлъэчыфI къищIыкIат Мэшыкъуэ. Лэжьэн и жагъуэтэкъым. Уэрамым дэтыным, тутынафэ, аркъафэхэм дахьэххэми ящыщи хуэдэтэкъым. Ауэ лIэужьыр бжьиблкIэ уэ пэтми, щIалэр нэхъ балигъ хъуху, Дыщэнэху нэхъыбэрэ гу лъитэрт ар и адэм и дуней тетыкIам куэдыIуэкIэ зэремыщхьым. ТIэмашэ хэлъа гу щабагъыр, цIыхугъэр, хьэлэлыгъэр, гуапагъэр зауэм здихьами ярейт, къуэм зыри къыхуимыгъанэу. Мэшыкъуэр къриIуэнтIэкIыну, и адэм хэлъа псэ дахэр абыи хилъхьэну Дыщэнэху сыт хуэдизкIэ емылIэлIами, зыри къикIакъым.
Япэу зэгурымыIуэ яку къызэрихъуэрэ куэд щIат. Класс ебланэр хыфIидзэри щIалэр школым къыщIэкIыжат.
– ЗыкIи сыхуейкъым сэ абы сызрагъаджэм. АбыкIэ псэуа ухъунукъым нобэ, – жиIащ. И анэр унэкум итIысхьэу гъа, бжа щхьэкIэ, ауи еплъэкIакъым абы и дежкIэ.
А зэманым шыгу зэщIэщIа уисмэ, арат «псэуа узэрыхъуну» нэхъ бзаджэхэм къызэралъытэри, ар зыIэщIигъэхьэну яужь ихьащ Мэшыкъуэ. Гъэр икIыху мэкъуауэхэм я гъусащ, псышэу, шауэу, зи, щхьэх имыщIэу лажьэу. ИужькIэ бригадирым щелъэIум, и 50 адэм и хьэтыр къалъагъури, шитIи къратащ. Дуней фIыгъуэр къеуэлIа хуэдэт Мэшыкъуэ. «Си Iуэхущ сэ мис иджы Аслъэнбэч сылъэщIэмыхьэжым», – жиIащ пщыхьэщхьэм хуабжьу лIыфэ зытригъэуауэ.
Абдежщ Дыщэнэху жьыр къыщеуэр къыщыгурыIуар. Аслъэнбэчыр я унэкъуэщ лIы гуэрт, шоферу Бахъсэн зыщIыпIэ щылажьэрт, зэм пхъэбгъу, зэми цемент машинэм изу къишэурэ унэ зыщIхэм ярищэу. Езыми унэшхуэ къригъэжьат. ЗэрыцIыкIурэ а Аслъэнбэчым кIэрыщIат Мэшыкъуэ, машинэ кабинэм зэрыригъэтIысхьэм папщIэ, абы сыт жиIэми ищIэну хьэзыру. Ауэ къуэ закъуэр и адэм ещхьу шыгум зэритIысхьам, иджы ТIэмашэ щыдэсам хуэдэу пщIантIэм шитI зэрыдэтынум щыгуфIыкIат Дыщэнэхуи, зыри жиIэфакъым Аслъэнбэчым щхьэкIэ.
Нартыху дэчыгъуэт. Бжьыхьэ жэщ кIыфIу, фIыуэ хэкIуэтауэ Мэшыкъуэ къыдыхьэжащ. И анэр жеиххэртэкъыми, унэм къыщыщIэкIым занщIэу гу лъитащ тажьджэм щызу нартыху зэрилъым.
– Мыр сыт, на-а? – къэуIэбжьащ фызыр.
Мэшыкъуэ зыри жимыIэу гум епэщэщырт.
– А, Мэшыкъуэ, мыр щхьэ къэпша, тIысэ? – нэхъри къэгузавэурэ щIэупщIащ Дыщэнэху.
– ПщIэркъэ кьыщIэсшар! – губжьауэ къепэбжьэуащ и къуэр.
Иужьрей зэманым Мэшыкъуэ гурбиян дыдэ хъуат. И анэм зыгуэр зэрыжиIэу, занщIэу къэгубжьырти къыпэпсалъэрт. Апхуэдэу и къуэр имыгъэпсэлъэн щхьэкIэ Дыщэнэху зэфIэкIыу иIэр зыт: езыр Iэмал зэриIэкIэ нэхъ щабэу Мэшыкъуэ епсэлъэнырт. Ауэ абыикI къикI щыIэтэкъым. ИтIани нартыхугум и Iуэхур къыщыгурыIуэм лъаIуэу щIидзащ: «Дыхуейкъым мыбы, си щIалэ, мыр хьэрэмщ, дэшыж», – жиIэу. АрщхьэкIэ модрейр аргуэру къыжьэхэлъащ, куэдщ жыпIар, укъызэплъу ущымыту мыр дыгъэунэщI, жиIэри.
– Хьэуэ, си тIасэ, ухуейкъым мыбы, сэ къызэдаIуэ, уи адэм игъащIэм имейуэ чымпэ къищтакъым, – къригъэжьат аргуэру Дыщэнэху. Ауэ мыдрейм Iэпиудащ:
– Сыту куэд жыпIэрэ ныщхьэбэ, си адэм игъащIэм ищIам сыт хузиIуэху сэ! Уи адэ уагъэлъагъунмэ, уэлэхьи, мыбы и лъэужьым зыгуэр кърикIуэмэ. ИIэ, унэщI.
Дыщэнэху гур иунэщIын хуей хъуащ. Апхуэдэу иужькIи зэ къыдыхьэжащ Мэшыкъуэ, аргуэруи зэ. Гъатхэр къыщыблагъэм нартыхур ягъэлъалъэри Аслъэнбэчымрэ абырэ машинэкIэ ирашэжьащ. Махуэ зыбгъупщIкIэ къэтри къигъэзэжащ ахъшэ Iэтэ иIыгъыу. Абы щыщIэдзауэ ахъшэ нэхъыбэ зэгъэпэщыным фIэкIа нэгъуэщI мы дунейм къридзэ темыт хъуащ Мэшыкъуэ. Гур хыфIидзэжри шоферу машинэ итIысхьащ, унэшхуэ щIэуэ ищIащ, фыз къишащ. ЯпэщIыкIэ мотоцикл, итIанэ «Победа» машинэ къищэхуащ. Колхозыр хыфIидзэжыпэри заготовителу ежьэжащ.
И нысэри Iейуэ къыхущыттэкъым Дыщэнэху, къуэрылъху цIыкIуитI яIэ хъуати, ари и гурыфIыгъуэт. И шхынкIи щитIэгъэнкIи зыхуей игъуэтырт. Ауэ сыт имыщIэми пэлъэщыркъым Мэшыкъуэ и гурбияныгъэмрэ мылъкукIэ ар егъэлеяуэ зэрынэпсеймрэ. Сыт имыщIэми къыхуэгъуэтыркъым ТIэмашэ хэлъа хьэл-щэнхэм и къуэм пщIэ зэрыхуригъэщIын Iэмал. 51 Зэгуэрым Мэшыкъуэ и фызри дэмысу, и анэри къуажапщэмкIэ хьэдагъэ щыIати, шхын мыхьэзыру къыдыхьэжащ. Унэм зыщихущыхьри, зыри щимыгъуэтым, шыгъуэгум ихьащ. Плъэмэ, Дыщэнэху Iуащхьэжь щыгум тест, и Iэр и жьэгъум щIигъэкъуауэ псыхъуэм дэплъэу. Мэшыкъуэ къэгубжьауэ абы дэжеящ.
– Уа, унэм зыри щIэскъым, дзэкъэгъуи щIэлъкъым. Уэ Iуащхьэм утетIысхьэжауэ утесщ. Хэт и мэлу пIэрэ бгъэхъур, мыпхуэдизрэ мыбдеж утемысынкIэ Iэмал имыIэу!
– Иджыпсту сыпщэфIэнщ, тIасэ, накIуэ нэкIуэж, – хуэмурэ жиIащ Дыщэнэху. – Уи адэр сигу къихьати сыкъэкIуащ. Мыпхуэдэ пщыхьэщхьэу уи адэр зэи шхэну тIысыртэкъым Iуащхьэжьым къэмыкIуауэ.
АрщхьэкIэ Мэшыкъуэ и гукъуэпс гуэри жьэхэуакъым анэм жиIар. Уеблэмэ, нэхъри къигъэгубжьащ абы:
– Дэ нэхърэ нэхъ хущIыхьэу щытагъэнущ ар. Куэдщ мыбы укъызэрыкIуар иджы. Делэ хъуащ къытхужебгъэIэным унэсащ. Гъэми щIыми пIийуэ утесщ мыбдеж.
Шэуэ къытехуащ а псалъэхэр Дыщэнэху. ЖиIэнур къыхудэмышеижу зыкъомри щытащ. Къэгубжьынут, и къуэм ешхыдэнут, арщхьэкIэ дунейр бзэ IэфIу зыхьа цIыхубзым апхуэдэ лъэкIыныгъэ иIэу къыщIэкIынутэкъым.
– Апхуэдэу жумыIэ, си щIалэ, – лъэIуащ ар, – гуэныхь къыумыхь. Зауэм хэкIуэдар шэхьидщ, жи.
Мэшыкъуэ шыгур хыфIидзэжу колхозым пыкIыну яужь щихьам щыгъуи пэлъэщакъым и къуэм Дыщэнэху.
– КхъыIэ, мы шитIыр умыутIыпщ, ахэр пщIантIэм дэту слъагъумэ, уи адэр къыдыхьэжа къысфIощI. Къуажэми уахэмыкI. Укъэзылъхуахэм мэкъумэш ящIэу дунейр яхьащ. Мэшыкъуэ къыщIыпфIищари арат уи адэм, бэв натIэ хъунщ, жери, – апхуэдэу еубзэу жэщ хъуху и къуэм кIэрыса щхьэкIэ, зыри къыпихакъым, псалъэ дыдж мыхъумэ. «Абыхэм щыгугъырти аращ жылэм лъэщIэмыхьэу дунейр щIихьари», – жиIэри къещащ апхуэдэ цIэ къыщIыфIащауэ щытам щхьэкIэ. Пэж жыпIэмэ, Мэшыкъуэ и цIэр куэд щIауэ зэрипэсыжыртэкъым, нэхъыбэр къызэреджэр Мишэт, езым нэхъ къищтэри арат.
Ауэ псом хуэмыдэу Дыщэнэху сыт игу къеуар жыпIэмэ, ар унэм и гупэм деж щыта щиху жыгыжьищырт. Ахэр ТIэмашэ хисат Мэшыкъуэ къыщалъхуа махуэм «унэм исым ди зырызщ» жиIэри.
Щихухэр иджы лъагэ хъужауэ уэрам псом щхьэщытт, дэнэкIэ укъиплъами занщIэу къэплъагъуу. МащIэрэ ябгъэдэта абыхэм Дыщэнэху я щIыфэ пхъашэхэм гуапэу Iэ дилъэу. МащIэрэ и къуэм хуиIуэтэжат щихухэр ТIэмашэ зэрыхисам и хъыбар. Ауэ адрей псоми хуэдэу, а хъыбарри Мэшыкъуэ и зы тхьэкIумэм ихьэри адреймкIэ икIыжат.
Къуажэм дэтым къахэщу унэ имыщIу мыхъуну жиIэу Мэшыкъуэ абы щыпыхьам, щихухэр иупщIыкIын хуейуэ иукъуэдиящ. Дыщэнэху гъащ, бжащ, «Мис мыпхуэдэу гъэув уи унэр, си тIасэ», – жиIэри щихухэр зыкIи зэран зэрымыхъунур къригъэлъэгъуащ.
– Хьэуэ, – идакъым Мэшыкъуэ, – и гупэр езмыгъэзыхыу хъунукъым. А зэрыжыпIэм хуэдэу хэптIэмэ, Аслъэнбэч и унэм ещхь хъунущ. Сэ абы нэхърэ нэхъ ину сщIын си гугъэщ.
– Ягъэ кIынкъым, си тIасэ, Аслъэнбэч и унэм ещхьми. Унэ гу- 52 пэр ирагъэзых хабзэкъым, фIыкъым, жаIэ. ДыгъэщI сэ жыхуэсIэм хуэдэу, – мэлъаIуэ фызыжьыр. АрщхьэкIэ и къуэм джыдэр къищтауэ жыгхэм ябгъэдэтщ. Дыщэнэху макIуэри щихухэм яхоувэ, лIитI зэзауэм яку дыхьа цIыхубзым хуэдэу.
– Жыгхэр уи адэ и фэеплъщ. Хэт ищIэрэ, алыхьым Iэмыр ищIарэ, уи адэм къигъэзэж хъумэ, гуфIэнщ илъагъумэ, алыхьым щхьэкIэ уемыIусэ, – мэлъаIуэ аргуэру Дыщэнэху.
Мэшыкъуэ зы дакъикъэкIэ щытащ, ищIэнур фIыуэ ищIэж пэтми, Iэнкун къэхъужауэ. Сыт щыгъуи хуэдэу бзэ дыджу мэхъущIэ, и адэм щхьэкIэ анэм жиIэхэр фIэауану. ИтIанэ и анэм и блыпкъыр еубыд, къыIуегъэкIуэтри джыдэр жыгым и лыпцIэ щабэм хеупцIэ.
ТхьэмахуитIкIэ и лъэр къыщIэмыувэжу пIэм хэлъащ абы иужькIэ Дыщэнэху.
Я унэр, пэжу, ин, дахэ, тынш хъуат. Ауэ зи и гур щигъэтIылъыртэкъым абы Дыщэнэху. Иджы пщIантIэм зыри дэтыжтэкъым абы и псэр зыгъэгуфIэу щытахэм ящыщу. Iуащхьэжь закъуэрт къэнар. Фызыжьым сыткIэ ищIэнт къуэм абыикI мурад гуэрхэр хуиIэу.
Iуащхьэжьым и лъапэ мыдэкIэ щыгум къытехьам деж зыми имейуэ щIы дурэш цIыкIу къыдэнауэ екIуэкIырт куэд щIауэ. Мэшыкъуэ и бжыхь, бжьэпэ нэз дыдэмкIэ ирикIуэу щытар, Iуащхьэжьым щхьэдидзыхри езы Iуащхьэри а щIы хъурей тIэкIури къиубыду хадэр къиухъуреихьащ. «Алыхьыр узогъэлъэIу, мыпхуэдэу умыщI», – жиIэу и анэр аргуэру къыпэува щхьэкIэ, зыри къикIакъым.
Зэгуэрым и дэлъхум и деж зы тхьэмахуэкIэ щыхьэщIауэ Дыщэнэху къигъэзэжат. Унэм щIыхьэжа щхьэкIэ, щIэмызагъэу шыгъуэгумкIэ дыхьащ. Ар хуэмурэ хадапхэмкIэ кIуэрт, иджыпсту еуэкIыпIэм деж щыт кхъужьей жыг щхьэ баринэм зэрыблэкIыу Iуащхьэжьым и джабэр къызэрилъагъунум егупсысу. Жыг щхьэ баринэри къызэринэкIат, нэхъ жыжьэ дыдэу хадэм ит пхъэгулъейри щIыбагъымкIэ къэнат. Ауэ Iуащхьэм и сурэтыр, зи, нэм къыIуидзэртэкъым. Ар зыхуихьынур имыщIэу, игури щтэIэщтаблэ хъуауэ адэкIэ хуэмурэ кIуэрт Дыщэнэху. «Си нэхэр набгъэ дыдэ хъуауэ Iуащхьэжьыр сымылъагъужу арауэ пIэрэ?» – жиIэуи къэгузэващ, зы лъэбакъуэм адрей лъэбакъуэр ерагъыу пигъэувэу кIуатэурэ бжьэпэ дыдэм нэсащ. ПщIыхьэпIэ жагъуэу мыхъумэ нэгъуэщIу къыфIэщIакъым абдеж щилъэгъуар Дыщэнэху. Iуащхьэжьыр, дунейр къызэриухуэрэ абдеж щыт Iуащхьэжьыр. бзэхат. Абы и пIэкIэ бжьэпэ псом щикъухьат иджы къатIагъащIэу щIы цIынэ, адэкIэ-мыдэкIэ бел лъэщ гуэр, я джабэхэм епIэстхъауэ кхъэ мывэ жыхуаIэм хуэдэ мывэ фэрэкI напэхэр щыплъагъурт, къупщхьэ къутахуэ гуэрхэри зыгуэрым Iэтэ цIыкIуу зэхуидзысауэ щылът, гъуабжэ дыдэ хъуа, ауэ итIани зи дзэхэр иджыри хэплъагъукI зы щхьэ къупщхьэ зэпэгъуани яхэлъу. АдэIуэкIэ, лэжьыгъэр зэриухам и щыхьэту, и пэм пыт вабдзэ иныр иридзыхыжауэ зы бульдозер абрагъуэ къыщытт.
Къэхъуар къыгурыIуащ Дыщэнэху. Ауэ а псори и акъыл итIысхьэным и пэкIэ фызыжьым и гур къилъэтри, и лъэхэр щIэщIащ, и нэхэр щыункIыфIыкIри, уафэ хъурейри, мыбдеж игъащIэм щыта Iуащхьэжьри, ар щIым щыщ зыщIыжа бульдозерри и гущIыIум къытеублэрэкIащ. 53 Деур, сэдэкъэ сытхэр зэрыхуэфащэкIэ ищIщ, и анэм сын хуигъэувыжри къуэм и къалэныр тэмэму игъэзэщIауэ къилъытэжу Мэшыкъуэ и Iуэху иужь ихьэжащ.
Иджы Iуащхьэжьыр здэщыта дыдэм деж нэпкъым къелъэным хуэдэу унэщIэ абрагъуэ тетщ. Унэм и лъабжьэр гаражрэ подвалрэщ. Псыхъуэ лъэгумкIэ къех гъуэгумкIэ унэм укъыщекIуалIэмэ, нэпкъым укъыдэкIыу гугъу зумыгъэхьу занщIэу гаражым ущIыхьэ, ухуеймэ, унэм и лъабжьэмкIэ укъыщIэкIыу асфальткIэ къищIыкIа пщIантIэшхуэм машинэмкIэ укъыдэлъадэ мэхъу. Нэхъапэм ищIауэ щыта унэр щIы тIэкIу и гъусэу лъапIэу зыгуэрым ирищащ Мэшыкъуэ. Мыдрейр адэ пощт гъуэгум утету е псым адэкIэ щыс къуажэм удэту укъэплъами уолъагъу. Ауэ сэ абыкIэ сыблэкIыхукIэ е псыхъуэжьыр си нэгу къыщIэзгъэхьэхукIэ къысфIощI Iуащхьэжьыр иджыри абдеж щыту, IэлъэщI фIыцIэкIэ зи щхьэр фIэпхыкIа фызри абы дэкIуеяуэ, псым и хъущIэ макъым щIэдэIуурэ хьэлъэу зыгуэрым егупсысу, иджыри тесу. Арауэ къыщIэкIынщ мы тхыгъэр къыщезгъажьэм «Дунейр къызэриухуэрэ щытщ абдеж Iуащхьэжьыр» жысIа мыхъумэ, а псори иджыри япэм хуэдэу екIуэкIыу вжесIа мыхъумэ, нэгъуэщIу щIысхуэмытхар. 54 УсакIуэ Зэгъэщтокъуэ Людэ илъэс 65-рэ ирокъу 55
Адыгэ лъэпкъым и мащIэкъым литературэр зэфIэзыгъэува, зезыгъэужьа, хэлъхьэныгъэ инхэр хуэзыщIа тхакIуэхэмрэ усакIуэхэмрэ. Абыхэм ящыщу а къалэн мытыншыр зи пщэ къыдэхуа бзылъхугъэ тхакIуэ, усакIуэхэр зэрыхъур зыбжанэ къудейщ, аращ абыхэм я Iэужьхэр лъэпкъым и хъугъуэфIыгъуэ хэхауэ къыщIэлъытапхъэри. Апхуэдэщ, псалъэм
папщIэ, Балъкъэр Фоусэт, ХьэIупщы Лолэ, Къуныжь ХьэIишэт, Бэлагъы Любэ, Къаныкъуэ Заринэ, Аброкъуэ Беллэ сымэ. Абыхэм ящыщщ мы тхыгъэ кIэщIыр зытеухуа, адыгэ литературэм зи псалъэ щIэщыгъуэ щыжызыIа усакIуэ, публицист, КъБР-м щэнхабзэмкIэ щIыхь зиIэ и лэжьакIуэ Зэгъэщтокъуэ Людэ.
Зэгъэщтокъуэр усыгъэм и лъагъуэм зэрымыщIэкIэ къытехутакъым, атIэ «лIэужьыр бжьиблкIэ мауэ» жыхуаIэращи, усэныр и лъым хэлъу дунейм къытехьауэ къыщIэплъытэн щхьэусыгъуэ щыIэщ – Людэ и анэшхуэ КIуащ Мымэтрэ адыгэм ди усакIуэшхуэ КIуащ БетIалрэ зэкъуэшитIым я бынти, зыгуэрхэр зэхилъхьэну яужь ит хъыджэбз цIыкIум БетIал и фэ ираплъырт, «мыри абы ещхь хъуну пIэрэ?» жаIэу. Арат езы Мымэти: «Ди Лузэ (анэшхуэр Людэ къызэреджэр арат) БетIал ещхьу усакIуэ мыхъуну си фIэщ хъуркъым», – щIыжиIар. Ещхь хъуакъым, атIэ, зи хъэтIрэ зи дуней еплъыкIэрэ зиIэж усакIуэ къыхэкIащ. Дэтхэнэ усакIуэ нэсми и дежкIэ нэхъыщхьэр игу илъымрэ и псалъэмрэ зэтехуэнырщ. Абы и лъэныкъуэкIэ къапщтэмэ, Людэ и усыгъэм фэрыщIыгъэ, гупсысэ дыкъуакъуэ, гуитIщхьитIыгъэ хэплъагъуэркъым.
Зэгъэщтокъуэм и творческэ гъуэгуанэм сабий дыдэу къыщIидзащ. ЕплIанэ классым хэсу арат Арщыдан къуажэм ЩэнхабзэмкIэ и унэм и утыкум кърашэу и япэ усэм къыщрагъэджам. Усэр хуэгъэзат а къуажэм щызэхэт колхозым и унафэщI, иужькIэ Социалист Лэжьыгъэм и ЛIыхъужь цIэр зыфIаща Тэрчокъуэ Къамболэт. А цIэ лъапIэр Тэрчокъуэм къыфIащыным илъэс иIэжу, тхьэгурымагъуэми ярейуэ, Зэгъэщтокъуэр езым зэхилъхьа усэм къеджэрт: «Вагъуэр цIууэ и бгъэм къыхаIунщ Тэрчокъуэм», – жиIэу.
Илъэс пщыкIублым хыхьа къудейуэ унагъуэ ихьэу къалэн куэд и пщэ къыдэхуами, лэжьыгъэ IэнатIэ зэхуэмыдэхэр ирихьэкIын хуей хъуами, Людэ усыгъэр зэи IэщIыб ищIакъым. 1987 гъэм «Эльбрус» тхылъ тедзапIэм къыщыдэкIащ абы и «Гухэлъ псалъэ» япэ усэ тхылъыр. Сборникым ихуа усэхэм щызэхэухуэнащ гъащIэм и лъэныкъуэ куэд къызэщIэзыубыдэ гупсысэхэр. Ахэр нэхъыбэу ехьэлIащ Хэкум, анэм, пэжыгъэм, дахагъэм, зауэм, мамырыгъэм.
Зэгъэщтокъуэ Людэ усакIуэпсэкIэ куууэ зыхещIэ псалъэм и къарур:
Сопсэу
Сыхуиту си гуи си щхьи,
Зыщ фIыгъуэу сиIэр –
Псалъэ хейщ.
…СыкъимыкIуэту хэт и пащхьи
ЩыжызоIэф Сэ сызыхуейр! («Сопсэу сыхуиту си гуи си щхьи…») 56
АдэкIэ усэм къеIуатэ усакIуэр «ер зигу илъхэм» ерыщу зэрапэщIэтыр. ГъэщIэгъуэнщ «псалъэ хейр зи Iэщэ» адыгэ бзылъхугъэм цIыхугъэмрэ захуагъэмрэ къызэрыщхьэщыжын лIыгъэ къызэрыкъуэкIыр. «Гухэлъ псалъэ» тхылъым щIыпIэшхуэ щаубыд анэмрэ бзылъхугъэм и гурыгъу-гурыщIэхэмрэ тегъэпсыхьа усэхэм. Абыхэм лъабжьэ яхуэхъуащ анэм и гущабагъыр, бын лъагъуныгъэм и гуащIагъыр, анэмрэ бынымрэ я зэхущытыкIэр. «Анэ хъуну хуейщ цIыхубзыр» усэр хуэгъэпсащ бзылъхугъэм дунеягъэм къалэн нэхъыщхьэу щиIэм – анэ хъуным. Усэм художественнэ Iэзагъ хэлъу щызэпэщIэгъэуващ анэ хъуну бзылъхугъэм игъэв гугъуехьымрэ игъуэт щIэблэм кърит гухэхъуэмрэ, абы щыгъуэми «дыгъэ къепсу» и нэгу щIэт сабийм анэм зыхригъащIэ гуфIэгъуэр нэхъ лъэщу къыщIокI. «Анэм и гупсысэ» усэр ди зэманым пэджэжу, анэхэр нобэкIэ зыгъэпIейтей Iуэхугъуэхэр къыхэщу гъэпсащ. Абы къеIуатэ цIыхум къигъэIэрыхуэ IэщIагъэ, къигъэщI хьэпшып псори фIым хуэунэтIауэ зэрыщымытыр, я нэхъыбэми насыпыншагъэ къызэрашэр. Iей къэзышэ Iуэхугъуэхэр цIыхухэм щIалэжьыр къызыгурымыIуэ анэр щIоупщIэ:
Сыт щхьэкIэ цIыхум къигупсысыт
Нейтроннэ бомбэ угъурсызыр?
Сыт щхьэкIэ я Iэм IэщIэухьэт,
Сыт щхьэкIэ я мэсхьэбым ихьэт
А угъурсызыр
Зигу мыузхэм? («Анэм и гупсысэ») Анэр сыт хуэдэ мыхъумыщIагъэми псэкIэ пэщIэтщ икIи зауэр зи нэрыгъхэм я бийуэ мэув: «ЗауэщIэ щIэкъухэ, ныфхуэддэнкъым Фэ дуней псом джэбын ефшэкIыу», – жеIэ абы. Зэгъэщтокъуэм и япэ усэ тхылъым щIыпIэ хэха щаубыд зауэмрэ мамырыгъэмрэ («Хэкум ипхъу», «Фэбжь», «Псымрэ нэпсымрэ»), гъащIэмрэ лъагъуныгъэмрэ («Налкъут щыгъэ», «Лъагъуныгъэм и къапхъэным.», «Жэщыр ди щыхьэтщ», «Си насыпыр уэращ», «Сыпщыгугъами…», «Уи сурэтымрэ сэрэ», «Гупсысэ», «Жэуап») ятеухуа усэхэм. УсакIуэм и художественнэ Iэзагъым и гугъу пщIымэ, къыхэгъэщыпхъэщ бзэм и Iэмал зэхуэмыдэхэмрэ рифмэ лIэужьыгъуэхэмрэ IэкIуэлъакIуэу къызэригъэсэбэпыр. Псалъэм папщIэ, Зэгъэщтокъуэм и усыгъэм дыщрохьэлIэ IуэрыIуатэм и усэ гъэпсыкIэм:
Жэщыр ди щыхьэтщ,
Щыму дэ дыщытщ,
Щэхуу ди гурыщIэхэр зэрощIэ. («Жэщыр ди щыхьэтщ…»)
УсакIуэм нэхъыбэрэ къигъэсэбэпхэм ящыщщ эпитетымрэ метафорэмрэ: «лъагъуныгъэм и къапхъэн», «гъащIэм и шхуэIу», «удзхэм макъамэ иракъухь», н.
Зэгъэщтокъуэ Людэ «Мывэми нур къыпех» зыфIища и етIуанэ тхылъыр 1999 гъэм «Эльбрус» тхылъ тедзапIэм къыщыдэкIащ. Япэрей тхылъым ит усэхэмрэ етIуанэм ихуахэмрэ зэбгъапщэмэ, иужьрейр щыхьэт тохъуэ усакIуэм и Iэзагъым хигъахъуэ, и къэухьым зригъэубгъу зэпыту зэрекIуэкIым. ЕтIуанэ тхылъым Зэгъэщтокъуэм и лирикэм нэхъ зыщиужьащ. Апхуэдэ усэхэм гупсысэ куу ящIэлъщ, ущие мыхьэнэ яIэщ. Псалъэм папщIэ, «ГъащIэ, сынолъэIур, къысхэлъхьэф…» усэм и лирикэ лIыхъужьыр щIохъуэпс «ерууагъэм текIуэфын къару», «хьилагъэм пэувын Iущагъ», «иригушхуэу зэрихьэфын къабзагъ», «цIыхубэм дигуэшын IэфIагъ» иIэным, ахэр къритынуи гъащIэм йолъэIу.
УсакIуэм и псэ къабзагъэм и зы нэщэнэщ щхьэхуещэхэм, фэрыщIхэм, Iужажэхэм, пцIыупсхэм, бзаджэнаджэхэм зэрызащидзейр. Аращ абы мыпхуэдэу Ухыгъэм зыщIыхуигъазэр: 57
УхуэзэнкIэ хъунущ бзаджэ,
ПцIы иупсым фIэфIу цIыху,
Ауэ, ди Тхьэ, бзаджэнаджэ
ЩIы спэIэщIэ сыпсэуху. («УхуэзэнкIэ хъунущ бзаджэ…»)
«Мывэми нур къыпех» тхылъым щIыпIэ нэхъ ин дыдэ щызыубыдхэм ящыщщ гухэлъ усэхэр: «Сыхьэзырщ», «Сыкъыумыгъанэ си закъуэ», «Си гур мафIэм къебгъэлынум…», «Дывгъэхъумэ», «Сынофыгъуэркъым», «Уи гухэлъым зихъуэжами…», «СыкъыумыщIэу», «УмыгъэпщкIу», н. Ахэр лирикэ макъамэ дахэрэ ритмикэ шэщIакIэ узэдащ. Зэгъэщтокъуэм и лъагъуныгъэ усэхэм куэдрэ ущрохьэлIэ и щхьэгъусэм хуэгъэзахэм: «Щхьэгъусэм деж», «Уэрыншауэ», «ЩызэбгъэдэкIыр пситIыр», «СиIэжкъым сэ уи лъагъуныгъэр…», н. Гухэлъым и мызакъуэу, абыхэм наIуэу къапкърощ цIыхугъэ лъагэр, гуапагъэр, пэжыгъэр, дахагъэр – цIыху гъащIэм и мыхьэнэр. 2010 гъэм «Эльбрус» тхылъ тедзапIэм къыщыдэкIащ Зэгъэщтокъуэм и «Сыдоуэршэр си анэм» ещанэ усэ тхылъыр. Усэу 100-м щIигъу, зы поэмэрэ зы эссерэ зэрыт а тхылъым Людэ и дуней еплъыкIэмрэ и гукъеуэхэмрэ, и хъуэпсапIэхэмрэ и гущIагъщIэлъхэмрэ, дахагъэ нэсыр зищIысымрэ ар зэрыхъумэн хуеймрэ, нэгъуэщI куэди къыщыIуэтащ. «Мамэ», «Анэпсэм къумыр къелъэтыхь», «Удын гъущэр мэгъущри…», «Си унагъуэр – Къэбэрдейрщ», «Гугъэ», «Дэ афияным дрибийщ», «Апхуэдэщ гъащIэр», «Гъуазджэм и цIыху», «Удз гъэгъа» усэхэм, «Зауэм и джэрпэджэж» поэмэм, «Жыг закъуэ» эссем я фIэщыгъэхэми къызэрыбжаIэщи, усакIуэм цIыхупсэр зыгъэпIейтей Iуэхугъуэхэр щызэпкърех:
Сыдоуэршэр щIэх-щIэхыурэ си анэм,
Къэхъуа-къэщIахэм ар щыгъуазэ сощI,
ИтIани схъумэм сфIэфIщи и гур анэм,
Iуэху мыфэмыцхэр къохъур щыщызбзыщI. («Сыдоуэршэр си анэм») Щхьэхуэу къытеувыIэпхъэщ Зэгъэщтокъуэм и псалъэхэр зыщIэлъ уэрэдхэм: «Дэнэ укъикIа?», «Лъагъуныгъэр уи гум къэгъэкIыж», «Си анэ», «ЗикI укъыкъуэмыкI», «Умылъэтэж», «Урейщ нэгъуэщIым», «УзгъэфIэнкIэ сэ семыш», н. Ахэр ди уэрэджыIакIуэ цIэрыIуэхэу Сокъур Ольгэ, Тхьэгъэлэдж Светланэ, Мэстафэ Эммэ, Даур Иринэ, Лий Аслъэн сымэ, нэгъуэщIхэми ягъэзащIэ. Псом хуэмыдэжу цIэрыIуэ хъуащ, ди уэрэджыIакIуэ ныбжьыщIэхэм къагъэщIэрэщIэжауэ ноби жаIэ «Си анэ» уэрэдыр. 58
Зэхызох сэ жаIэу: «Анэ дыщэ».
УзыпэсщIыр
Дыщэр армыра,
УзыпэсщIыр ГъащIэуэ IэфIыщэрщ,
ГъащIэм и къежьапIэри Уэращ.
Зэгъэщтокъуэ Людэ литературэм щиIэ зэфIэкIхэм ящыщщ ар зэдзэкIын Iуэхум зэрыхуэIэрыхуэр. Агуей Розэ урысыбзэкIэ итха «ЩыхупIэ» пьесэр зэридзэкIри, абы къытращIыкIа спектаклыр ЩоджэнцIыкIу Алий и цIэр зезыхьэ Къэбэрдей драмэ театрым 1998 гъэм щагъэувауэ щытащ.
Зэгъэщтокъуэр икIи публицистщ. Абы и тхыгъэ купщIафIэхэр щIэхщIэхыурэ къытохуэ «Адыгэ псалъэ», «Баксанский вестник» газетхэм, «Литературная Кабардино-Балкария» журналым, нэгъуэщIхэми. Унагъуэ зэрихьэ лъандэрэ и псэм хэпщIауэ фIыуэ илъагъу Къэсейхьэблэ къуажэм и тхыдэм, абы къыдэкIа цIыху цIэрыIуэхэм, жылэм и цIэр ноби фIыкIэ зыгъэIухэм ятеухуа тхыгъэхэр щызэхуэхьэсауэ 2004 гъэм «Котляровхэ Мариерэ Викторрэ я тхылъ тедзапIэм» къыщыдэкIащ Зэгъэщтокъуэм «Си къуажэмрэ си къуажэгъухэмрэ» зыфIища и тхылъыр.
Зэгъэщтокъуэ Людэ и гъащIэмкIи и тхыгъэхэмкIи щыпкъагъэкIэ узэда щыхъу ныбжьым хыхьащи, и зэфIэкIым дяпэкIи хэхъуэну ди гуапэщ. Людмилэ,
филологие щIэныгъэхэм я кандидат Усэхэр Людэ
СИ Сытоувэ гъуэгуанэ,
ДыщIызогъу хьэлу Iыхьэм
Си щIыналъэ IэмыщIэ.
Сытоувэ гъуэгуанэ,
Изошажьэ си гъусэу
Сэ си Хэку и пшыналъэ.
Сытоувэ гъуэгуанэ,
Анэ Iущым и псалъэр
Сщымыгъупщэу гум илъу.
Сытоувэ гъуэгуанэ,
Адэ хъыжьэм и лIыгъэр
Гум и лъынтхуэм пыщIауэ. СИ АНЭМ 59
Сыдоуэршэр щIэх-щIэхыурэ си анэм,
Къэхъуа-къэщIахэм ар щыгъуазэ сощI,
ИтIани схъумэм сфIэфIщи и гур анэм,
Iуэху мыфэмыцхэр къохъур щыщызбзыщI.
Зехъуэж ди гъащIэм, ягъэфIар зэгуэрым
Иджы яубыр иралъхьау убалъэм,
НэхъыфI ящIыну жаIэми ди гъащIэр, ЦIыху цIыкIухэм щIощIэр махуэ къэскIэ я лъэр.
Къэралри ягуэшыжри тIэкIу-тIэкIуу,
КъагъэщIыр «парт» зэмыщхьу куэдыкIей.
Мы зэрызехьэм напэр зыфIэкIуэду,
Куэд мэхъу я бжыгъэр хъуахэм цIыху щIыкIей.
Псом нэхъ Iеижыр къуэш зэрыукIыжырщ,
ГъэпщкIуауэ Iэщэр цIыхухэм зэраIыгъырщ.
Ди бийр здэщыIэр зыми зэрыдмыщIэрщ,
Псэ хейр мафIаем гуIэу зэрыхисхьэрщ. Сыдоуэршэр жэщ къэскIэ сэ си анэм,
Къэхъуа-къэщIахэм ар щыгъуазэ сощI,
ИтIани схъумэм сфIэфIщи и гур анэм,
Сызыгъэдзыхэр къохъур щыщызбзыщI. СИ АНЭ
Зэхызохыр жаIэу:
«Анэ дыщэ».
УзыпэсщIыр дыщэр армыра.
УзыпэсщIыр
ГъащIэуэ IэфIыщэрщ,
Си псэм и къежьапIэри уэращ.
Сэ сыхъуауэ щытми анэ,
Сянэ,
Ноби сфIощI
Гущэкъу уэрэд къысхуипш.
Къысхэплъхьари гъащIэ лъагъуныгъэу,
ЗэрыслъэкIкIэ
Дунейм щызогуэш.
ГъащIэ гъуэгум уриакъыл бжьыфIэщ,
Ди щIы иным хуэдэу
УбыныфIэщ.
«Анэ» псалъэ гуапэу
Уи цIэ закъуэм,
СфIощIыр
Дунеишхуэм зыщIигъакъуэу.
Сэ уи нэкIу зэлъахэм
СодэхащIэ, Уи щхьэц тхъуахэм
Щхьэщэ яхузощI.
Сянэ, къурехъулIэ уи гуращэр,
УтетыхукIэ мы дуней дахащэм. Зэгуэрым гъуджэм сыбгъэдэту,
Си щхьэцыр хуэмурэ езжьыхт.
Сеплът, бынхэм гу зылъезмыгъатэу,
Си натIэр зэрыхъуам лэдэх. 60 Си щхьэцыр хуэмурэ здезжьыхым,
Зы налъэ тхъуа къыхэлъэтащ.
Сынэщхъеяуэ сыздеплъыхым,
Си къуэ къызэплъым гу лъыстащ.
КъыпогуфIыкI си щIалэр мащIэу,
КъызжеIэр, фIэфIу си фIэщ хъуну:
– Ар Iей-тIэ, мамэ, уи щхьэц тхъуну?
Абы нэхъ дахэ куэдкIэ уещI.
Къыщытт щхьэгъусэри гъунэгъууи,
КъызэIущащэу сигу фIы схуещI:
– Ар насып щхьэцщ, си дахэ, ахъумэ,
Уэ жьы ухъуным Iэджи хуейщ.
Си насып щхьэцым сеIусэжри,
Си нэкIущхьитIыр зэщIэплъащ.
Аргуэру гъуджэм зэ сиплъэжри,
Бынунэм гуапэу сахэплъащ. НУР Мы дуней нэхур сщохъур кIыфI,
Сэ анэ гъыуэ слъагъумэ,
Лей лъигъэсауэ зы цIыхуфI,
ЩыгуфIэм деж жагъуэгъур.
Мы дуней нэхур сщохъур кIыфI,
Сабийр гуIэжу слъагъумэ,
ЖрамыIэфу псалъэ IэфI,
Жьы хъуам ящIам и жагъуэ.
Мы дуней нэхур сщохъур кIыфI,
ЦIыхуитI зэфIэнэу слъагъумэ,
Слъэгъуам жьэгу мафIэр зыгъэункIыфI,
Игъэсу хей унагъуэ.
Мы дуней нэхур сщохъур кIыфI,
Сэ фоч уэ макъ зэхэсхмэ.
Ауэ щыжаIэм уэрэдыфI,
Мывэми нур къыпехыр. 61 ЦIыху лъагъуныгъэм ныбжь имыIэ,
ЦIыху лъагъуныгъэр псэм хэпщIащ,
Мы дунеишхуэм, ар уимыIэм,
IэфIыгъэу хэлъыр щэщэжащ.
Ирегъэмахуэ, ирещIымахуэ, –
Уэ узигъусэм дуней псом
ЗысхуеузэщIри, мэхъу Iумахуэ,
Зи фIыщIэр псори ар уэращ.
Сэ узолъагъур фIыуэ, фIыщэу,
Гъэгъа Iэрамэу гур мэпщIыпщI.
Дуней насыпри къыстещащэу,
Гухэлъ макъамэр гум ешэщI. Си Iэпкълъэпкъ псомкIи зыхэсщIэу,
И нур мыухыу мазэщIэм,
Уи нэм къыщIэпсыр – Гухэлъщ.
Ар налкъут щыгъэу
Зэхэлъщ.
ФэрыщIу умыубзэрабзэ,
И макъкIэ къурш псынэ къабзэм
Уэ къысхуэпIуатэр – Гухэлъщ.
Ар налкъут щыгъэу
Зэхэлъщ.
Гъатхэ удзыщIэу щIэращIэу,
ГъащIэр щIэщыгъуэ къытхуищIу,
Дэ зэIэпытхыр – Гухэлъщ.
Ар налкъут щыгъэу
Зэхэлъщ.Мэубзэрабзэ пшынэм и бзэр,
ЙокIуэкI адыгэ хьэгъуэлIыгъуэр. 62 Идогъэжьэжыр нэчыхьытххэр,
НысащIэ цIыкIум и Iыхьлыхэр.
Нэчыхьытх щIалэм, къурш бгъэ пагэу,
Си пащхьэм иту къеуджыхь.
ИтIанэ хуэму, Iэдэб дыдэу,
Сыкъигъэфэну къыспекIухь.
Дыкъофэ тIури, Iэгуауэшхуэщ.
Зэм щIалэр мэхъур бланэ жэр,
Сыкъифыхьыну зэми хуожьэр,
Псалъэншэу къызэубзэу нэр.
Дэ дыкъыздэфэм, сымыщIэххэу,
Си пащхьэм зэуэ укъохутэ,
Щэху дыдэу жыпIэу зэхызохыр:
«Апхуэдэу, кхъыIэ, укъэмыфэ».
Сыкъофэ сэри си пIэм ситу,
Си лъакъуэм лъэкIкъым сыбблихын.
Сэ мы дакъикъэм си гум щыщIэр
НэгъуэщIым сыткIэ зыхищIэн?
Къыздэфэ щIалэр дэнэ щыIэ?
Iэгуауэм щыщи сымылъагъу.
Сиубыдащ техьэгъуэ щIыIэм:
УкъысхуэкIуа уэ лъагъунлъагъу?
ЗэбгрокIыжхэр цIыхухэр хуэму,
Уэри уожьэж зумыгъэгувэу.
Ауэ уи макъыр итщ тхьэкIумэм:
«Апхуэдэу, кхъыIэ, укъэмыфэ». * * *
Ей, сигу, Сыт пщIэншэу
ЗыщIебгъэхьыр гугъу,
Уэрэдыр къипшу?
Узэхихынукъым Абы…
Ар дэгущ,
Дэгущ уэркIэ,
Уи уэрэдкIэ.
Ей, сигу,
Ар къеджэфынукъым уи усэм.
Ар нэфщ, Ар нэфщ уи дежкIэ,
Уи усэм дежкIэ. 63 Ей, сигу,
Иджыри уэ уешакъэ,
Къоджэнум уежьэурэ
Уешакъэ? – Гугъу зумыгъэхь.
Ар бзагуэщ,
Бзагуэщ уэркIэ,
Уи цIэр жиIэнукъым Абы
Зэи.
Зэи
Уи цIэр жиIэнукъым Абы. * * *
ЦIыхуу щыIэм уахъты диIэщ,
Сэ, итIани, согужьей,
КъыщысфIэщIкIэ сяпэ уищу
Убгынэн дунейр.
Псэм сыхуэпхьу сыбгъэфIэну,
Уэрмыра сызейр.
Уи IуэхуфI сригушхуэну,
Сэркъым уэ узейр.
Ауэ, сщIэркъым, псэр гузавэу
УэркIэ мэпIейтей.
Жыжьэу щызгъэпщкIуа гухэлъыр
Усэм сфIещI сэтей.
Арагъэнщ мы гъащIэм хэлъыр:
УегуэкIуэн, хъуэпсэн,
Псэр зыхуеIэ гъуэбжэгъуэщым
Куэдрэ лъыхъуэн. * * *
Ди хьэлырщ дэ цIыху псоми диIэр фащэу,
УиплъакIэ гъуджэм, ар умылъагъуж.
Ар щIыхуэу, хьэхуэу ятхэми щымыщу,
Мылэжьэж джанэу диIэщ дыпсэуху.
КъыпфIремыщI сэ щихъыу зыслъытэжу,
ЦIыху гъащIэр кууущи, ущыуэнкIи мэхъу, 64 Нэлат зэхыпхъэр псэурщи Iужажэу,
Уэсэпсми мылъкур, ар абы досэхъу. * * *
Фыгъуэныр хьэл мыхъумыщIэхэм ящыщщ,
Хъуэпсэныр, – хуэмыкIуэжу щытмэ фыгъуэм, – Нэхугъэ гуэрым ухуэзышэ фIыгъуэщ.
Хъуэпсэным къегъэщIыжыр зэхьэзэхуэр,
Узэхьэзэхуэмэ, Iуэхури йофIакIуэр,
Хьэрхуэрэгъу псоми фIыгъуэ къахудэкIуэу.
Бжьыпэр зыIыгъым фIыкIэ уэ ехъуапсэ,
Фыгъуэныр ауи уи гум къыумыгъэкI, ЩIэкъузи уи бгыр, а уи хьэрхуэрэгъум
ТекIуэфи, бжьыпэр уэ къыIэщIэгъэкI. * * *
Махуэ къэскIэ дунеижьым ЩолIэр цIыхуу куэд.
Махуэ къэскIэ дунеижьым
Къыщалъхур цIыху куэд.
МэкIэрахъуэр дунеижьыр
Зэи мыхъуу жьы,
КъикIэрэхъуми и ныбжьыр
ЗыщIэу щыIэ зы?
Еш имыщIэу и шэрхъыжьым,
Зэм уэрэд къреш,
Зэми гущIэр пхрисыкIыу
Гъыбзэ макъыр хеш.
Ныбжь зимыIэ дунеижьым
Батэр ныщагъэш,
Гудзэ макъым хэшыпсыхьу,
Куэди щызэрошх.
МэкIэрахъуэр дунеижьыр,
ЩIылъэр егъэзджыздж,
ФIыри Iейри зэрызехьэу,
ЯрегъэщIыр удж. ГъащIэ, сыпхуэарэзыщ.
ГуфIэгъуи гуауи куэду къызэптащ,
5 Заказ №39 65 Псэ гузэвэгъуи Iэджэрэ сыхэбдзащ,
Сыджалэм сыкъэтэджыжу, адкIэ гъуэгум
Пысщэну къару гуэри къысхэплъхьащ.
ГуфIэгъуэ сиIэм, ар къыздиIэтыну
Iыхьлыи ныбжьэгъуфIи схухэпхащ.
ГъащIэ, уи IэфIыр сыткIэ сэ къэсщIэнут,
Уэ уи дыджыпIэм щыщ семыдзэкъам?
Сызэригъалъэу псэм зызэхуишами,
Уэ гугъэр дамэ схуэпщIти зысIэтыжт,
Лъагащэу уэгум сэ сыщемысами,
Псэр зыщIэхъуэпсым сыхуеIэни слъэкIт.
Сыпхуэарэзыщ, си гъащIэ, дунеижьым
И Iеи и фIи уэ сыхэбгъэплъащ,
Губгъэн къэзмыхьу къызэпта си Iыхьэр
ЗэресхьэкIыным сэ сыхущIэкъуащ.
СлъэкIами сщIэркъым,
Зэманыращ судыщIэр. * * *
ГъащIэ гъуэгур и кIэм нэблэгъащ,
Си гъуэгуанэм нобэ сроплъэж:
Зэм ар гъатхэ жыгыу схуэгъэгъащ,
Зэм и жьапщэм тхьэмпэр илыгъуащ.
Къэхъуащ уэшхыпс щIыIэм сыщиуфэнщI,
Лыгъейм щIыфэ хейри къыщилыпщI,
Ауэ, къыкъуэкIыжти дыгъэ бзийр,
ШкIащIэ цIыкIум хуэдэу къызэбзейрт.
Сэ аргуэру си гъуэгуанэ скIум,
Сыщыхэтт къыщызмыхьын емыкIу,
Си лъэужьым тету нэгъуэщI гуэр
КIуэмэ, къигуфIыкIт слъэмыкIыу гур.
ГъащIэ гъуэгур и кIэм нэблэгъащ,
Си лъэс лъагъуэр сфIощI нэхъ Iузэ хъуа,
Си гъуэгу напщIэм зы удз цIыкIу гъэгъа
Тетмэ, гъащIэр сэ къысхуэупсащ. 66 Прозэ
Роман Бэгърат
Къэсащ махуэкури. КIэгъэпшагъэу нэху къекIащ, бжьыхьэ уафэм пшэ фIыцIэ чэтхъахуэхэр щызэблоу. Уэлбанэ хъуныфэщ, уэшхым къыщIидзакъыми, гъуэгу сабэр къолъэлъ. Джэмхъэсархэм я мэл хъушэхэр бгым кърахужащ, мэлыр ди хьэсэбгъум къобгъэрыкIуэ. Убых плъырхэм я нэбдзыпэ зэтралъхьакъым ныжэбэ, фоч драгъэуейуэ жэщыр ирахащ. Джэмхъэсар мэлыхъуэхэми щIачакъым, плъырхэм зы шэкъым къытраунэщIар. 67
Пщэдджыжьым жьыуэ сынэсащ Iуащхьэм. Iуащхьэ щыгум тхуей жыг лъахъшэ тетщ – убыхыр Къарындж-Овасы деж къыщытIысам щыгъуэ хасат ар. И лъабжьэ зэрыхиубыда щыIэтэкъым, жыг ныкъуэгъут, пщIащэ цIырхъым ущызэкIэщIэплъырт. Жыг щIагъым бгъуэнщIагъ цIыкIу иращIыхьауэ, Бытхьэ и хэщIапIэр арат. Iуащхьэм сытеуващ, ауэ гъуаплъэ бжьамийр згъэджэн ескуркъым. «Си къарум къихьын ар, – жызоIэ сигукIэ, – абы хурикъун жьы ит си бгъэм?» ИтIани си пщэ дэлът ар – бжьамийр згъэджэн хуейт. Си Iупэм хуэсхьащ гъуаплъэ бжьамийр, сытемыгушхуащэурэ сопщэ. Бжьамийм и макъ Iуащ, мащIэ-мащIэурэ зыкъызэщIищIэри, макъым зиIэтащ. Дыгъэ къуэкIыпIэмкIэ зызгъэзащ япэщIыкIэ, дыгъэ къухьэпIэмкIэ сшиящ бжьамийр итIанэ. ИщхъэрэкIи ипщэкIи щызгъэджащ бжьамийр. Жьыр бгъэм щыз сощI, кIуэ пэтми нэхъ къызэрокI бжьамийр, и макъыр жьым хокIуасэ. Бгы куэщIым щыджамэ, абы и макъым зэлъищIысынут къуакIи псыхъуи, хымкIэ къикI жьыбгъэм ирихьэжьэнурэ бгым ирихьэнут, джэрпэджэжыр къепщIэкIауэ. Мыбдежым аратэкъым: пшэ фIыцIэ лъахъшэм жьэхоуэри, мэкIуасэ, упщIэ псыф траубгъуа пэлъытэщи, бампIэурэ мэужьыхыж. Уэшхым къыщIидзащ. Жьы къизнэжакъым си бгъэм, уэшхымрэ пщIэнтIэпсымрэ зэхэлъэдэжащ. Бжьамийр джэртэкъым, гузэвэгъуэ хэхуа кхъухь нэхъей, зилIэж фIэкI.
Сешри, жыг щIагъым сыщетIысэхащ, бжьамийр ижьырабгъукIэ згъэтIылъащ. Уэшхыр теужащ, дыгъэр пшэ зэхуакум къыдэплъащ. Жылэр шэджагъуэрат щызэхуэсынур, шэджагъуэ хъуху схущIыхьэнути, Iуащхьэм сыкъехыжакъым, гупсысэм сыхэхуауэ, сыщIэсщ жыг щIагъым.
Нэса гъуаплъэ бжьамийм и джэ макъыр убыхым я деж? Къыдэуша бжьамийм и макъым? Шэджагъуэм зэхыхьэмэ, едэIуэн Щолэхъу и псалъэ? Ар си щхьэм илъщи, сигу пыIэркъым, си пIи сизагъэркъым. Заул дэкIауэ, сигу нэхъ тIысыжри, сыщхьэукъуащ. Пщэдджыжьым пшагъуэ мащIэм бгыщхьэхэр хэслъагъуэ хуэдэщ. Къуршыщхьэ хужьхэр дыгъэ бзийм полыд. Псыхъуэ зэвым къуршыпс уэрыр щоIэуэлъауэ: нэпкъ лъагэхэм къолъэ Сошэ, тхъурымбэ хужьхэр, зыр зым еIунщIурэ, КIэухыр. ПэщIэдзэр 2014 гъэм и 3-нэ, 5-нэ, 6-нэ, 2015 гъэм и 1-нэ номерхэм итщ. Прозэ
зэрохьэх. Уэхым нэсащи, псыр нэхъ Iэсэ мэхъури, мэжабзэ, псы щIагъым къыщIэплъ мывэкIэщхъ зэмыфэгъухэр дыгъэм полыд. Нэпкъ лъагитIым лъэмыж хъыринэ зэпрыдзащ, лъэмыжым сытетщи, псым сыкъызэрыхэщыр солъагъу – си пащIи къэкIакъым, си жьакIи къыхэжакъым! Псы Iуфэ къамылым и макъ къызэхызох абдежым, сыкъызоплъэкI: щыхь шырищ псафэ дохьэ, щтэIэщтаблэщи, я нэр къихуным хуэдэщ. Пщащэ щIыкIафIэм и нэщ жыпIэнт, нэбжьыц кIыр хъужауэ! Фоч сIыгът, арщхьэкIэ си гум идэнт – лъэныкъуэкIэ зэзгъэтIылъэкIащ си фочыр. Фочым и щIыфэ диям сытеIэбауэ къысщыхъури, сыкъызэщыужащ: гъуаплъэ бжьамийрт сибгъукIэ щылъыр. Iуащхьэм ит жыг ныкъуэлIэр жьыбгъэм дэсысри, ткIуэпс пIащэр къыпылъэлъащ. Сыкъэщтащ. Дэнэ сыщыIа дакъикъэ и пэкIэ? СыIурихауэ ара? Си нэ зэтеспIауи сщIэжыркъым, пщIыхьым щхьэ сыхэхуа? Хьэмэрэ жейм ухимылъафэми, пщIыхь щIэкIынкIэ хъуну уи нэгу?
Си щхьэр къэсIэтри, Iуащхьэм къыхуэзыунэтIа лIым гу лъыстащ. Уафэм сыдэплъеящ; шэджагъуэ хъуатэкъым. Бжьамийм и джэ макъым къыкIэлъыкIуамэ, къепэсэуащ, жысIащ сигукIэ. ЩхьэпцIэщ, цыджанэ щыгъщ, и шырыкъур ятIэ защIэщ. Къэблэгъэпащ, и нэкIум соплъэри, къысхуэцIыхуркъым. Хьэуэ, си нэIуасэ хуэдэкъым. Лъагэщ, Iэпсыгъуэлъэпсыгъуэщ, и щхьэц тхъуар и щIыбкIэ ежьэкIащ. Къызбгъэдыхьэри къыпыгуфIыкIащ.
– Уи махуэ фIыуэ, Зауркъан! Хэт и гугъэнт услъагъужыну! – IэплIэ къысхуещI.
– Тхьэм и щIасэ ухъу! – жызоIэ, къысхуэцIыхужыркъым.
– СыкъэпцIыхуж си гугъэкъым, – къыподыхьэшхыкI. – Фи унэ си- 68
сакъэ сэ! ШыгъупIастэ мащIэ зэдэтшха!
– ТIэхьир! ТIэхьир, – жызоIэ, – мы слъагъур! Бытхьэ и цIэкIэ соIуэ, си нитIыр нэжмэ, ТIэхьиркIэ!
Илъэс щэ ныкъуэм щIигъу дэкIащ абы лъандэрэ. МатIэ сэрэ IэплIэкIэ тхьыгъащ ар Уэсмэн-куей, и псэ пыт къудейуэ, цIыху хъужынкIэ дыщыгугъыжыртэкъым. Иджы еплъ: и щхьэцыр къетхъухащ, лIы хъури ежьэжащ. Ди унэ исащ, къуэш тхуэхъуауэ. Иужьым Ало и къуэ Шардын Истамбыл ишэри и щIалэ щхьэпсым гъусэ хуищIыгъащ. ЩIалэ цIыкIур щригъажьэм, нэпс мащIэ щIигъэкIат ди анэ тхьэмыщкIэм! Соплъкъызоплъыжри, зызэщыдгъэнщIыркъым. Си нэгу къыщIохьэж и сабиигъуэр, къызогубзыгъыж и сабиищхьэ. И пэри аращ, и нэ къащхъуитIми захъуэжакъым.
– ДыщызэрихьэлIэжари дэнэ: Бытхьэ дежщ, – жызоIэ. – Бытхьэ иуха хъунт ар – мыбдеж дыщызэрихьэлIэжыну. Бытхьэ и лъапсэ деж!
– Бытхьэ и лъапсэр хым адрыщIкIэщ, – и нэгу зэхэуащ ТIэхьир. – Ныжэбэщ Истамбыл сыкъыщикIыжар, унэгуащэм уи хъыбар къызжиIащ. Жэщыр хэкIуэтати, узгъэпIейтеифакъым. Сит нышэдибэ къызжиIащ мыбы укъызэрыщызгъуэтынур. Бжьамийм и макъри зэхэсхащ. Захуэщ фи малъхъэ лIыжьыр: «Хьэдрыхэ зыгуэр къикIыжамэ, къикIыжар Зауркъанщ», – жи. Уи нэгу щIэкIамрэ уи фэм дэкIамрэ бгъэунэхуауэ Къэукъасэ уихьэжатэмэ, уэрэд пхуаусынт, шыкIэпшынэкIэ дежьууэ. ШыкIэпшынэм еуэурэ лIыхъужьым уэрэд хуэзыусын щымыIэжмэ, уэ сыт уи лажьэ, Зауркъан. ИтIани, дигу хэбгъэхъуащ, укъытхыхьэжри. Дигу къэбгъэкIыжащ пасэрейм жиIар: бгым и плIэм гуауэ иралъхьати, къыхигъэщIащ, цIыхум и плIэм гуауэр щыдалъхьэм, къызэфIэщIакъым. Зигу кIуэдам гукъыдэж ептыжащ, я щхьэр лъагэу ебгъэлъагъужащ, лIыгъэ яхэплъхьэжащ. Прозэ ТIэхьир соплъри, зыщызгъэнщIыркъым. ПлIабгъуэщ, и натIэ бгъуфIэр къабзэщ, и нитIыр жанщи, гупсысэр щIэтщ, и пащIэм тхъугъэ хидзами, и набдзэр фIыцIабзэщ иджыри.
– ЦIыхум уакъызэрыщхьэщыжыр зэхэсхати, сыгуфIащ, ТIэхьир. Щытхъу зыхуэфащэр уэращ. ХъыбарыфI къипха Истамбыл? – ХъыбарыфI дэнэ къикIын, Зауркъан? Убыхыр къызыфIэIуэху щыIэкъым. Тетхэр зэригъахуэркъым. МазэкIэ сытетащ я бжэщхьэIу. Зигу къытщIэгъун срихьэлIакъым. ПщIэншэрыкIуэ сыхъуащ. ХьэIупс дащIащ убыхыр.
зэрошх-зэролI, бжьыгъуэ Шэджагъуэм нэблэгъат зэманыр.
– ЗэхуэсынкIэ угугъэрэ цIыхур? – сеупщIащ ТIэхьир. – Нэхъыжьхэм жылэр зэхакIухьащ, хъыбар ирагъэщIащ. Бжьамийм и макъри зэхахащ. Иныкъуэр къекIуэлIэнщ жызоIэ, псори къримыхьэлIэми, – жиIащ ТIэхьир, хэплъэри. – Убыхыр муслъымэн хъуащ, мор кърадзэжыркъым, – еплъэкIащ Бытхьэ дежкIэ. – Абы и зэманыр икIа хъунщ. НэгъуэщIт иджы дызыпылъын хуейр.
– Сыт?
– Ди щхьэр хуит зэрыхъун! Аращ дызыщIэбэнын хуейр!
– Дызэрыхъур уощIэ: къэрал псо дыпэувыфын?
– ДымащIэщ, пэжщ. ДымащIэми, ди щхьэ и пIалъэ тщIэжын хуейщ – и чэзу хъуакъэ! Лъэпкъхэр зэгурымыIуэмэ, езыхэм я лажьэкъым. Лажьэ зиIэр ди пщэм дэсхэрщ. ЦIыху цIыкIур зэгурыIуэнущ, я бзэ зэтемыхуэми. ЩIыр зыбгъэдэлъын хуейр абы телэжьыхьырщ, пщIэнтIэпсыр зыгъажэрщ. ЦIыхур зэгурыIуэмэ, фIыщ къыдэкIуэнур.
– ЦIыхур зэгурыIуэнукъым, ТIэхьир. Апхуэдэу дыкъигъэщIащ. Махуэ здэщыIэм жэщи щыIэщ, зыр къулейщ, зым зыри бгъэдэлъкъым. Зым и гуфIэгъуэмэ, адрейм и хьэдагъэщ. Зыр дунейм къытохьэ, зыр щIым щIохьэж. Хьэуэ, ар ди Iэ къикIынукъым. Сыт тхухэлъхьэжын дэ мы дунейм? Дунейр къызэриухуэрэ аращ къызэрекIуэкIыр.
– Жэщымрэ махуэмрэ, гъащIэмрэ лIэныгъэмрэ я гугъу пщIымэ, узахуэщ, Зауркъан. ЦIыхур зэгурыIуэнукъым жыхуэпIэр пэжкъым. Абдежым ущоуэ. Урысейм я пащтыхьыр зэрытрадзар зэхэпхакъэ?
– Зыгуэрхэр зэхэсхащ, мышыпсэмэ.
– Инкилабыр* шыпсэкъым. Урысейм зэшыгъэ хабзэ щагъэуващ. ЗылъэкIхэм я хабзэкъым увар, гугъуехьакIуэ зэшыбэм я хабзэщ! Уи анэшым я лъэпкъым – абхъазым – къэралыгъуэ ягъуэтыжащ. Абхъазым я лIыщхьэр Тыркум къэкIуащ нэгъабэ.
Сызыхэхуар плъагъуркъэ, Шэрахъ? Бытхьэ сыкъыкIэлъыкIуащ, тхьэлъэIупIэ Iуащхьэм ситщ – ТIэхьир сызригъэдаIуэр зэхэпхыркъэ! Сигу къызогъэкIыж си анэшыр – Iэджэрэ сихьакъэ Абхъазым, си фIэщ схуэщIыркъым ар нэгъуэщI хъуауэ, си нэгу къысхущIэгъэхьэркъым.
– Урысейм я инкилабым и джэрпэджэжыр мыбыи къэсащ. Тырку
пащтыхьыр мастэм фIэсщ. Мыбыи къыщызэрыIэтынущ цIыхур, итIанэ.
– Сыт итIанэ къэхъунур? – жызоIэ.
– Iэджэ къэхъунущ, Зауркъан. Сыночэнджэщынут абыкIэ. ЦIыхур зэхуэсмэ, я пащхьэ сиувэ хъункъэ, жызоIэ, иджыпсту зи гугъу пхуэсщIам щыгъуазэ сщIы хъункъэ цIыхур, жызоIэ.
– И чэзууэ пIэрэ? УзэхащIыкIынкъым. Убыхыр зэпекъу хъуащ, зыр Дыгъэр шэджагъуапIэ иуващ. Зырыз-тIурытIурэ къокIуалIэ цIыхур зым едэIуэжыркъым.
* Инкилаб – революцэ. 69 Прозэ
Iуащхьэм. ЦIыхубз яхэслъагъуэркъым: муслъымэн диным идэнукъым. ЩIалитI къыбгъэдыхьащ Iуащхьэм, зы чыцI ажэ къалъэф. ЩIалитIым я ужь итщ лIыжьхэр, тхьэпщыр я пашэу. ТIэхьир сэрэ Iуащхьэм дыкъехыжащ – тхьэпщым фIэкI, Iуащхьэм нэгъуэщI тет хъунутэкъым тхьэлъэIу махуэм. Куэд къекIуэлIакъым Iуащхьэм, си гум зэрыжиIауэ. Тхьэ елъэIуа нэужь, тхьэпщым чыцI ажэр иукIащ. ЩIалэщIэхэм яхузэIыхынукъым, чыцIым Талустэн етIысылIащ. ЧыцIым и фэр трихри, лыр Iыхьэ-Iыхьэ ищIащ Талустэн, лэгъупым ирилъхьэри фIидзащ. Нэхъапэм, хэкум дыщисыжам, Бытхьэ къурмэн хуэзымыукI унагъуэ къанэртэкъым, иджы я ахъшэ зэхадзэри зы чыцI ажэ къащэхуфауэ арат.
Бжэнылыр вамэ, бахъэр къыщхьэщихыу, бжей тхьэмпэм къытралъхьэ хабзэт нэхъапэм, мыбы зы жыг закъуи иттэкъым нэм къиплъыхьым. Нартыху бзий тхьэмпэ къахьащ щIалэхэм.
Уигурэ уи щхьэрэ зэбгъэжырт, цIыхум уаздыхэплъэм. Я цейр хьэзыр Iупэхурэ дыжьын къамэр ябг ищIэжауэ, дэнэ щыIэ лIы зэкIужхэр? ЛIыжь жьакIэхухэм я уэршэр дахи зэхэпхыжрэ! ЩIалэгъуалэми я Iэпкълъэпкъ щхьэ щIэлIа? Дэнэ щыIэ шууей щIалэхэр – тхьэлъэIур зэфIэкIмэ, шыгъажэ ящIынукъэ? Слъагъуркъым пщащэ къуданхэр, я щхьэцыр я лъэдакъэпэм теуэу. Зэхэзежэркъыми нобэ, хьэмэрэ шыгъажэм хэт щауэхэр къафIэмыIуэхужрэ? ЩIыр фIалъэкIэ къраудыркъыми шагъдий Iэлхэм, шхуэIум езауэркъыми хуарэ натIэгъуджэхэр. Зы махъшэжь мэжьэгъуашхэ, иц укъуеижауэ. ЦIыхури ешаелIауэ зэхэтщ, я пщIыхьэпIэ Бытхьэ къыхэхуэркъым. Зыбжанэм ТIэхьир къаувыхьащ, Истамбыл къриха хъыбарымкIэ йоупщI.
Джанэ хужь кIыхьыр къызыщитIагъэри, Щолэхъу Iуащхьэ щыгум къихьащ. И Iэ ижьымкIэ иIыгъ пхъэ дзасэм чыцI ажэм и гумрэ и тхьэмщIыгъумрэ пылъщ. Iуащхьэ лъапэм тет лIыжьхэм, я пыIэ зыщхьэрахри, лъэгуажьэмыщхьэ защIащ. ЛIыжьхэм сахэуващ сэри. ТIэхьири къызбгъурыуващ. «Уаз итын и гугъащ езым», – згъэщIэгъуащ сигукIэ, ТIэхьир къыщызбгъэдэувэм.
Нэхъыбэр я пIэ къикIакъым, мэуэршэрри зэхэтщ. Тутын ефи яхэслъэгъуащ.
– Я дэ ди тхьэ! Ди тхьэ лъапIэ! – къыщIидзащ Щолэхъу. ЦIыхур щым хъуащ. Тхьэпщым и псалъэм къыпещэ: – Уэращ дызыщыгугъыр, ди тхьэ лъапIэ. Гуэныхь тщIамэ, уигу къыдумыгъабгъэ, фIыр уэращ зыщIэри, уи фIым дыхыумын, дыщхьэрыуамэ, гъуэгу захуэ дытегъэувэж. Я дэ ди тхьэ! Ди тхьэ лъапIэ! Дыкъыболъагъу, тхузэфIэкIым деблакъым, губгъэн къытхуумыщI, уи гущIэгъум дыхыумын.
Тхьэпщым и псалъэр Бытхьэ и гущIэгъум нэсауэ, Iуащхьэ лъапэм щызэхэт цIыхум зы къахэфиящ. ЦIыхур зэплъэкIащ. Къахэфияр аскэр фащэ тIорысэ зыщыгъ гуэрт, и IэпхъуамбиплIыр и жьэм жьэдиIуауэ. ЛIыжьхэр хуэхъущIащ аскэрым, езым и нэ джылакъым.
– ДыкъызэригъэщIрэ долъэIу Бытхьэ, сыт зи пэрмэныр? Си адэшхуэри хуэпщылIащ, си адэри и пащхьэ итащ мобы, – къажьэхидзащ аскэрым, Бытхьэ хуеплъэкIри. – ИлъэсищкIэ лъы хуэзгъэжащ пащтыхьым, цIэм сихъуауэ къэзгъэзэжащи, си ади псэужкъым, си ани псэужкъым, уни лъапси сиIэкъым, си щхьэ закъуэ си лъакъуитIщ. КъыджепIэркъэ-тIэ, тхьэмадэ: щхьэ гущIэгъуншэ Бытхьэ? Нэфи дэгуи щхьэ зищIа, сыкъилъагъуркъэ, и щIыб щхьэ къысхуигъэза? – Аскэрыр убжьытхащ, и Iэр щIидзри. – ПцIырыпцIщ мыр зыкъэмынэ! Ди щхьэр къыдогъэпцIэж, къикI щыIэкъым!
– Делэ ухъуа, сыт жыпIэр? – щIэкIиящ аскэр нэхъуеиншэм Сит. 70 Прозэ
– Мэжджытым дыщагъэпсалъэркъым, мыбдежми ди жьэ дыщыхуиткъым! Куэдщ ар, ирикъунщ! – къыдэщIащ аскэрым нэгъуэщI зыи.
– ЗэтефпIэ фи жьэр, Iиманыншэхэ! – ящIэкIиящ Даути, арщхьэкIэ мо тIум щIачэн мурад яIэтэкъым, нэхъри къызэрыкIат.
– Бытхьэ и вагъуэр зэрижрэ куэд щIащ, тхьэмадэ. ЧыцIым и гумрэ и тхьэмщIыгъумрэ хуэпшийкIэ къэхъужынкъым. И гущIэгъуи ущымыгугъ! – жьэхидзащ аскэрым Щолэхъу.
ЕтIуанэм жьэхидзар нэхъеижщ:
– Бытхьэ хуэпший нэхърэ, мыдэкIэ къэпшиймэ, нэхъ псапэт!
Зэрыхьзэрий зэрыгъэхъуащ. ЩIалэгъуалэр зэрогъэкIийри, нэхъыжьи нэхъыщIи ящIэжыркъым.
– Ди тхьэлъэIур фкъутэн мурад фщIауэ ара, щэныншэхэ! – и башыр щIалэхэм яхуегъэдалъэ Талустэн. – Тхьэр си биякъым, фхуэздэмэ!
ТIэхьир Iуащхьэм ихьащ – цIыхум къахэпсэлъэн мурад ищIагъэнт. Ар Iуащхьэ щыгум нэсауэ, Щолэхъу чыцIым и гумрэ и тхьэмщIыгъумрэ зыфIэлъ дзасэр Iэпыхуащ, ещIэри, кIапсэм жьым къыфIиуда жьыщIыгъэ хуэдэ, и IитIыр ишияуэ, Бытхьэ и пащхьэ иджэлащ.
Тхьэпщ лIыжьыр и унэ итхьэжащ. А махуэм и жэщым дунейм ехыжащ Щолэхъу, зыкъищIэжакъым.

Уи щхьэ сымыгъэузамэ, нэгъуэщI хъыбари уезгъэдэIуэнщ, Шэрахъ. Си хъыбарым кIэи пэи иIэкъым, уезгъэшамэ, емыкIу сыкъыумыщI.
Ало и къуэ Шардын къыдищIар бжесIащ. Ало и къуэ Шардынт ди лъэпкъри ди унагъуэри зытеунэхъуар. И цIэ къудейри сигу техуэртэкъым, зэхэсхакъэ – Iэл фIыцIэу сыкъызэкIуэкIырт. Си шыпхъу насыпыншэхэр зытекIуэдам сигу хуэплъынтэкъэ! Езыми и щхьэр хилъхьа щхьэкIэ, сигу ихуртэкъым, си шыпхъуитIым ялъ сщIэжын зэрыхуейр зы дакъикъи зыщызгъэгъупщэртэкъым – уигу къызумыгъабгъэ.
Къарындж-Овасы сыдэтIысхьа нэужь, зэхэсхащ Шардын и къуэ Мансоу зэригъахъэр – жьыр дэнэкIэ къыщепщэми ищIэртэкъым. ЦIыхум я лыр ишхырт, и мыпщIэнтIэпст зэрыпсэур. ЛIыукIым и къуэр абы къыщыщIидзыжынкIэ хэт гугъэнт? КIуэ, яукIакъыми, и щхьэ зэрыхьщ, нэгъуэщIым и пщIэнтIэпст зэрыпсэури, ар ягу дауэ техуа жыхуэсIэщ. ЗылъэкIым езым я хабзэ яIэжщ. Сэ схуэдэ тхьэмыщкIэ гуэрым къыIэщIэщIакъэ – езыми и щхьэр храгъэлъхьэнурэ, и Iыхьлыхэри дагъэкIуэжынущ. Ало и къуэ Шардын хуэдэм лIы иукIакIэ и Iыхьлыр жэуапым ирашэлIэнукъым. Жэуапым ирашэлIакъым Шардын и къуэри. Сыти жыIэ, лIакъуэлIэшым къыхэкIащ. ЛIакъуэлIэшым пхъэIэщэкIыр IэщIэплъхьэ хъурэ! Ар ялъагъумэ, цIыхум жаIэнур пщIэрэ: алыхьым и пащхьэ къикIа хабзэкъым дызрагъэувэлIар, езыхэм зэрагъэкIэса хабзэщ, щыхуейм якъутэ, щыхуейм зэблахъу – аращ цIыхум жаIэнур. ЖаIэми къыщамынэнкIэ мэхъу, пщIэ къыпхуащIыжынкъым, уи щхьэм къыдэкIуеинщ.
Ало и къуэ Шардын и щхьэр хилъхьа нэужь, Мансоу Франджым къыщыщIидзащ и анэм и фIыгъэкIэ. И къуэр иригъажьэри, езыр илъэситI фIэкI псэужакъым. ЩIалэ щхьэпсыр куэзыр джэгум къыхэкIакъым, Франджым исыху. КIуэгъужэгъу и куэд хъури, храгъэлъэфащ, джафэ щыхъум, убыхыр игу къэкIыжащ, къэджэдэжри, Къарындж-Овасы къыдыхьащ. «Сэ сывиуэркъщ, – къажриIащ. – Уэркъ хабзэ къыскIэлъызефхьэ!» ГъэщIэгъуэныракъэ, я пщэдыкъ 71 Прозэ дагъэтIысхьэжащ, телэжьыхьуи щIадзэжащ.
МащIэ ягъэва, мащIэ яшэча убыхым – Iущ хъуакъым итIани. Я щхьэ ягъэщхъащ, зи щхьэ гъэщхъам бжьы телъхьэгъуафIэкъэ? Къэралми Iыхьэншэ къищIакъым: щIы къыхупачащ, псэу закъуэ къыжраIащ, убыхыр умыгъэпIэтIауэ, щIэщIи, бжьыр ятумых. Ахъшэр зэрызэблагъэкIым бзаджэ хэхъукIагъэжьт, бжьэхуц сатум хыхьэри, и кIэн къикIащ, мылъкуфIи зэригъэпэщащ хьэкIэбасэм. Унэ дэгъуэ къыхисащ, езы Алий Хьэзрэт-пэщэр къехъуапсэу. И лъэпкъэгъухэм щхьэкIэ ил узынт Мансоу, къатеубжьытхащ и лъэпкъэгъухэм. Закъыхуегъэуэркъ, хьэкъ къатрилъхьащи, зытрегъэлажьэ, вым хуэдэу щIищIащи. И адэм и хьэл зыхилъхьэжащ, ещхьыркъабзэщ, къыпачауэ: гущIэгъуи гулыцIи иIэкъым, цIыхум я фэр трех. Шардын и къуэ цIапIэм си щхьэ хуэзгъэлъэхъшэнт?
Сит гукъыдэмыж щыхъум, лIыжьым и пIэ сиувэн хуейуэ къысхудэкIащ: Шардын и къуэм тхьэмахуэм зэ мэл хузогъэхъу е хадэр хузопщIэ. Убыххэмрэ джэмхъэсархэмрэ зэщыIеящ зэгуэрым, Iэщэ къызэхурахащ. Джэуад-бей мэл зыбгъупщI фIэкIуэдат. Уэлийм хуэтхьэусыхащ: убыххэращ зыдыгъуар, жери. Убых щIалищ яубыдащ, хагъэзыхьащ, зыкъэвумыс, жари, арщхьэкIэ лажьэ яIэтэкъыми, къыкIуэцIакъухьри, къаутIыпщыжащ. Джэуад-бей губжьащ: дауэ ар, мэлыр кIуэдащ, зыдыгъуар яубыдакъым! Махъшэ гуартэ къриутIыпщхьащ убыхым я щIым. Убыхым ар ядэнт: IэщэкIэ пэуващ махъшэми махъшахъуэми. Модрейхэми зыкъыпэщIасащ, зэхуилъащ, шэр зэхуракIутащ.
Мохэр зозауэри губгъуэм итщ, езы Джэуад-бей, шу гъусэр къепщIэкIауэ, Мансоу деж кIуэуэ ялъэгъуащ цIыхум. Еблэгъащи, фадэ Iэнэм бгъэдэсщ, зыр зым щотхъу, мэхъуахъуэри зэхэсщ, губгъуэм щызэрыукIыр къафIэIуэхукъым.
ЛIыжь гуп Сит и унэ къихьащ, лIыкIуэ тхуэхъу, жаIэ, Мансоу уи хамэкъым, Джэуад-бей тхуегъэпсалъэ, лъыуэ дгъэжар ирикъунщ, дызэгурыIуэмэ, нэхъыфIщ, жаIэ.
– ЛIыкIуэ фщIын къэвгъуэтащ, – зытезгъэхьакъым зыкъомрэ.
– Фи адэхэм я быдзышэ зэIулъщ, уи хьэтыр къилъагъунщ, – къызолъэIу лIыжьхэр. – Уэ лIыкIуэ утхуэмыхъумэ, нэгъуэщI дгъуэтынукъым.
Уи жагъуэгъуми уи хьэтыр къиулъагъу Мансоу си хьэтыр къызэрилъэгъуам хуэдэу. ГъущI куэбжэр зэIусхри, пщIантIэм сыдыхьа къудейуэ, зы къэрэгъул къихутащ си пащхьэ.
– Сыт узыхуейр?
– Сэ сы-Золакъ Зауркъанщ. Мансоу сриблагъэщ, IуэхукIэ сыкъыкIэлъыкIуащ, – жызоIэ.
– Сриблагъэщ жыпIа? Золакъ Зауркъан жыпIа? Уи жьафэр хэтхъэнщ, уи цIэр къэппсэлъын хуеймэ, – Золакъ Зауркъан. Мансоу апхуэдэ благъэ иIэу зэхэсхакъым.
Си лъакъуэм къыщыщIэдзауэ си щхьэм нэс сызэпиплъыхьри, дзыхь къысхуищIакъым, къысщIэкIиящ:
– Зегъэхь адэ!
– Мансоу бзэгу хуэсхьыжмэ, фIы щIэпхынкъым! – згъэшынэн си гугъащ къэрэгъулыр.
– Зиусхьэныр хущIыхьэркъым! ХьэщIэ лъапIэ къыхуепсыхащ, уэ факъырэр дауэ уахэзутIыпщхьэн хьэщIэм? Алий Хьэзрэт-пэщэи франдж инэрали къыхуепсыхащ. Зегъэхь жысIакъэ! ЗыIуегъэх! 72 Прозэ
Сыт сщIэнт? ТIэкIу зисIуэнтIыхьри, си щхьэр къыIусхыжащ. Сэрей къуапэм сынэсауэ, хадэмкIэ къиIукI дыхьэшх макъ зэхэсхащ. Мансоу и жьафэр зэтехьэжыркъым, и хьэм бажэ къиубыдащ жыпIэнщ. Ало и къуэ Шардын плъагъуххамэ, ар зэры-Мансоур къэпщIэнут: ещхьыркъабзэт, къыпачауэ. Мансоу и сэмэгурабгъукIэ тырку ныбэкъ къыщыслъэгъуащ, тутыныр Iурыгъэсауэ. Дамэтелъым сеплъри, хуэзгъэфэщащ: уэлийращ, Алий Хьэзрэт-пэщэщ. ИжьырабгъумкIэ лIы къуэгъу кIыхь щызолъагъу, и бзэр къызгурыIуэркъым, франдж инэралырауэ къыщIэкIынщ, жысIащ. ЩэкI пыIэ хужь къыщхьэрыпхъуауэ, зылI хэкIуэта я ужь итщ. И хъыбар Iэджэрэ зэхэсхати, ари къэсцIыхуащ – Джэуад-бейт.
ПлIыри Iэнэ хъурейм бгъэдэтIысхьащ. Iэнэм пхъэщхьэмыщхьэр тезщ, IэфIыкIэ телъщ. «Я IутIыжщ хьэ ныбэм къикIахэм, – жысIащ сигукIэ. – Адакъэ зэзауэщ къызыхуэтыр». Ар жысIа къудейуэ, унэIутитI къэсащ, я блэгущIэм адакъэ зырыз щIэсу. АдакъитIыр утыкум ирадзащ. Адакъэ плъыжьыр адакъэ хужьым ебгъэрыкIуащ. Зэрыубыдащи, зэролI, зэрофыщI, зэрытемыгъэкIуауэ зэпэщIокIуэтыж, я дамэ гуагъэхуарэ я нэм лъы къытелъэдауэ зэбгъэдэтщ адакъитIыр, я пэр щIым щахъуэ, къызэрогъэгубжьри, аргуэру зэхуолъ, зызэраупсей. Я сыджыр лъы защIэ хъуащ, я пщэцыр яфыщIыжащ, зэрытемыгъакIуэурэ. ХьэщIэхэмрэ Мансоурэ ныбафэуз хъуащ, мэфий, мэкIий, адакъитIым дэ ираутIыпщ.
Сигу ящыкIауэ, сыкъыбгъэдэкIыжащ гъущI сэрейм, сазэрыкIэлъыплъам щхьэкIи сигу зэбгъэжауэ, унэм сихьэжащ.
«Адакъэм хуэдэу, дызэраушт гъунэгъумрэ дэрэ, – сызэгуэпырт сыздэкIуэжым. – АдакъитI зэрыубыдамэ, яфIэдыхьэшхэнщ, цIыхур зэрыукIкIэ ял узын? ЗэрыреукI, ягу пэщыху, нэхъыбэ зэрыукIмэ, нэхъ жыIэщIэ хъунщ. Фызэрышх, фызэрышх – дэ ди шхын къыдэкIынущ.»
ЕтIуанэ махуэм, хьэщIэхэр зэрежьэжар зэзгъащIэри, гъущI куэбжэм сыбгъэдыхьащ аргуэру – гъущI куэбжэ мыгъуэр иущIыт абы! Куэбжэр къэрэгъулым къыIуихащ – дыгъуасэрейратэкъым. КъызоупщI:
– УзыхуейIа?
Шардын и къуэ Мансоу сызэрыхуейр жесIащ, ди адэхэм я быдзышэ зэIулъщ, дызэхамэкъым, жесIащ.
– Уанэ зытелъ мо шыр плъагъурэ? ЩакIуэ ежьэнущ, хущIыхьэр-
– Згъэгувэнукъым, – жысIащ. – ПсалъитI къудейкIэщ сызэрыкъым зиусхьэныр.
хуейр.
– Удэзгъэхьэфынукъым. Зыри къыдумыгъэхьэ жари, унафэ къысхуащIащ, – сыхэзагъэркъым къэрэгъулым.
Къэрэгъулым седэуэху, Мансоу пщIантIэм къыдыхьащ. Шырыкъу лъапщэ кIыхьщ, хьэуазэ пыIэ щхьэрысщ, и плIэм фоч зэгуэт илъщ.
Сэ цей сщыгът, къами скIэрыщIат. Си фащэм гу къылъитэри, къызбгъэдыхьащ Шардын и къуэ Мансоу – мыри дэнэ къикIа жиIа хъунщ.
– Уи махуэ фIыуэ! – жесIащ убыхыбзэкIэ.
ФIэхъус къызихыжыным и пIэкIэ, и нэр къригъэжри, тыркубзэкIэ къызэупщIащ: – Ухэт уэ?
– КъызэплъыIуэт: сыкъэпцIыхужынкIэ мэхъу.
– СхущIыхьэркъым сыноплъыну.
– Сы-Золакъ Зауркъанщ. Ди адэхэм я быдзышэ зэIулъщ, – жысIащ сэ. 73 Прозэ
жар.
– А-а, мухъутарым уи гугъу къысхуищIат. – ЩIопщыр и шырыкъу лъапщэм диIуурэ, къысхудоплъей. – Пэщэр фIэзыгъэжаращ жыбоIэ.
– Ди лъэпкъ хабзэщ – сэ сакъыхэжыжын, – сыхузэгуэпри есIуэкIащ Мансоу и адэми апхуэдэ зэрыкъуэлъыр. – Къысхуагъэгъуащ, зэрыспшыныжар ирикъункъэ?
– Къысхуагъэгъуащ жыпIа?.. ЛIыукIым хуагъэгъуркъым, уэ лъы птелъщ. – и нэщхъыр зэхилъхьащ Шардын и къуэ Мансоу.
– Си щхьэ Iуэхукъым сыкъыщIэкIуар.
– Дызэблагъэщ жыбоIэ, ы?
– Уи адэр зи быдзышэ ефар си анэшхуэращ.
– Сыт мыбы къыхиIуар. МащIэ щIа абы лъандэрэ?.. Сыт жыпIа узыхуейр?
– Губгъэн къысхуумыщI узэрызгъэгувэм щхьэкIэ. Си щхьэ Iуэхукъым сыкъыщIэкIуар – лIыкIуэ сыкъащIащ.
– Хэт узилIыкIуэр?
– Уи лъэпкъэгъухэращ.
Шардын и къуэ Мансоу и тхьэкIумэр игъэкIащ:
– Сыт си лъэпкъэгъухэр нэхъ зыхуейр?
– Джэуад-бей урагъэпсэлъэну аращ. Ирикъунщ, жаIэ, лъыуэ дгъэ-
– Лъы ягъажэ щхьэкIэ уигу ныкъуэрэ уэ, уи щыпэлъагъукъым. Убыхым дыгъуэн щрегъэти, псори зэтес хъужынущ. Ар схуажеIэж укъэзыгъэкIуам.
НэгъуэщI хэслъхьэнукъым жыхуиIэу, Мансоу, зригъэзэкIри, шымкIэ иIуэнтIащ, лъэбакъуитI-щы ичри, къызэплъэкIащ:
– Сыт хуэдэ махуэра си деж ущыщылажьэр?
– Блыщхьэмрэ гъубжымрэ.
– Ди адэр пщыгъупщэжакъыми, зы махуэр пщхьэщызох. Гъубж махуэм фIэкI укъэмыкIуэ. Нобэ, укъыщыкIуакIэ, пщIантIэм дэпэщэщыхь. Ей, Хьэсэн, – джащ Мансоу, – мыбы ищIэн къыхуэгъуэтыт!
Шэсри, пщIантIэм дэцIэфтащ, ищхъэрэкIэ иригъэзыхри, гъуэгу
сабэм хэкIуэдэжащ. «Мыбы сыкъэзыхьа си лъакъуитIыр къутамэ, нэхъыфIт», – сыкIэлъыубжьытхащ Шардын и къуэ цIапIэм.
ХьэсэнкIэ зэджам, щIалэ нэкIутIэ зэщIэкIэжам, пхъэ къутапIэм сишэри, джыдэр къысхуишиящ.
– Уи Iэгу иубжьытхи, джыдэкIыр убыд!
Пхъэ къутэн суха нэужь, щIалэ нэкIутIэм, мэкъуэщым сришэри, гуахъуэр къысIэщIилъхьащ:
– Мэкъур зэтелъхьэ!
Шэджагъуэ хъуащ апщIондэху. СыкъэмэжэлIащ, си кIэтIийр зэрошх. Си нэ къызыхуикIыр зыт – мы пщIантIэм си щхьэр зэрыдэсхын. АрщхьэкIэ Хьэсэн нэкIутIэр къэсащ, къызэкъури, хьэщым сишащ:
– Хьэр гъэпскIын хуейщ. Уи Iэщхьэр дэгъэджэрэзей, сэ псы нытескIэнщ.
Сэ сызыпэрымыхьа IэнатIэ къэнэжа хъунтэкъым, ауэ хьэ згъэпскIын хуей хъуатэкъым иджыри къэс. Бгырыс фащэ сщыгът, си бгым къамэ ищIат. Хьэ бжьыдзэм щIаухуэт хьэуэ дунейм тетыр! Си Iэ ялъэIэсакъым игъащIэм, иджы згъэпскIын хуейуэ къысхудэкIащ.
– Дэгу ухъуа, зэхэпхыркъэ бжесIар? Уи Iэщхьэр дэгъэджэрэзей, фасикъ! – къысщIэгубжьащ нэкIутIэр.
– Ар схузэфIэмыкIынщ, – жызоIэ. 74 Прозэ
– Емынэм уихьи! Сыт схузэфIэмыкIынщ жыхуэпIэр? IэштIым ищIащ нэкIутIэм. IэштIым мыгъуэр уэзгъэщIыни, хьэ ныбэм къикIа! Къамэр къиспхъуэтащ. И кхъаблэм ущIэувамэ, уи щахэр къригъэхынт, нэкIутIэр апхуэдизкIэ домбейти. Къамэм щыIуплъэм, бзу лъэта фIэкI сщIакъым, и щэ ныбэри къытехьэлъэжакъым: IуцIэфтри, пщэфIапIэм зыщIидзэжащ. АфIэкIа зысIэжьэжакъым, пщIантIэр къэзбгынащ – псы зрагъэжыхьыжын пщIантIэр!
СыкъыздэкIуэжым, емыкIу сыкъэпщIынкъым, Шэрахъ, ди анэшхуэр сигу къэкIыжри, сыхузэгуэпащ: Ало и къуэ Шардын зригъэфа быдзышэр хьэрэм щхьэ хуимыщIарэ! «Уи къаныр шэкIэт зэрыбгъэпскIыр, псыкIэ бгъэпскIын уи гум идэртэкъым. Уи къаным и зинэкъуэм къызипэсам еплъ иджы! Хьэ гъэпскIынщ къысхуэнэжар! И хьи езыри зэпытрэ зэкIэсу укIуэ!..»
Си щхьэр си жагъуэщи, сызытеувэри слъагъуркъым, сымэжэлIащи, си гур поху, сабэр си Iум из хъуащ.
Мансоу и унэм нэхъ жыжьэ сыхуэхъуху, ди благъэмрэ дэрэ дяку дэж псыр нэхъ ин хъууэ къысщохъу. «АфIэкI сыпэщIэмыхуэжащэрэт!» – арат асыхьэтым сызыщIэхъуэпсыр.

– Ди лъэпкъым щыщ нэгъуэщI къэмынауэ пIэрэ? – сеупщIыгъащ Хъымсад, етIуанэ махуэм Къарындж-Овасы сыдыхьэри.
– Зы псэущ, – жиIащ ди адэ шыпхъум. – Къыдырым еупщIащ: «Хэт уи адэр?» – жари. «Си анэр шыщ», – жэуап къаритыжащ къыдырым. Апхуэдэщ къэнар.
– Хэт езыр?
– УмыцIыхужынкIи мэхъу. Сабиящ, Тыркум дыкъыщыIэпхъуам. Астанщ зэреджэр. ДжэгуакIуэ лIыжьыр пцIыхужрэ – Сакъут? Абы и къуэрылъхущ. И хьэдрыхэ дахэ ухъу: Сакъут Самсун деж щыщIалъхьэжащ.
Ар бжесIащ, Шэрахъ, джэгуакIуэ лIыжьыр Самсун деж щылIащ. Сакъут тхьэмыщкIэр дызэриунэкъуэщыр бжесIакъым, сIэщIэгъупщыкIащ. Унэкъуэщ мащIэ диIакъым абы щыгъуэ. Иджы тIу дыкъэнэжауэ арат, къызэрыщэкIымкIэ: сэрэ Астанрэ. Къызэрызгъэзэжам и хъыбар зэхимыхынкIэ хъуакъым Астан. Сэр нэхърэ нэхъыщIэт, сыкъилъагъункIэ къытехуэрт. Сигу хуэплъащ: щхьэ къыскIэлъымыкIуэрэ? Дилъ зыт, дызэшт, езым гукъэкI имыщIмэ, сэ цIыхугъэ схэлъын хуейтэкъэ? «СыкIуэнщ, зэзгъэлъагъунщ си къуэшыр», – жысIащ. Гъэмахуэ махуэт, ауэ дыгъэр къэплъа щIыкIэтэкъым, Астан и пщIантIэм сыщыдыхьам. Къыцэ жыгхэр бжыхьым къыщхьэдоплъых, уэнжакъым Iугъуэ мащIэ щхьэщытщ, бэкхъым вэнвейр щIэзщ, джэд пщэ къуиитI-щы сабэм хэсщ. Жыг жьауэм хэтIысхьауэ, лIы къуэгъу хэкIуэтам, лъэрмывэр и бэкъум дигъэзэгъащи, джыдэ елъ, и набдзэ кIырыр пытхъукIащ.
– Уи махуэ фIыуэ! – жысIащ убыхыбзэкIэ, лIым сыбгъэдэкIуатэри. – Си унэкъуэщ сыкъыкIэлъыкIуащ – Золакъ Астан. Дэсу пIэрэ?
ЛIым, Iэдакъэ жьауэ ищIри, заулкIэ сызэпиплъыхьащ. И жагъуэгъу пщIантIэм къыдыхьами, къэтэджын хуеякъэ? Зыкъигъэхъеякъым.
– Золакъ Астаныр сэращ. Уэ хэт ухъуну? – къызэупщIащ – СыкъэпцIыхужыркъэ? Золакъхэ я хэкум Зауркъан зи цIэ исауэ тыркубзэкIэ.
пщIэжынкIэ хъуну? 75 Прозэ
Астан, джыдэр зригъэтIылъэкIри, и нэр къригъэжащ.
– Зауркъан жыпIа? ЩыIащ апхуэдэ абрэдж гуэр. Абрэджыным текIуэдэжащ. И шыпхъу идыгъуати, пэщэр фIигъэжащ. И щхьэр палъащ ахьмакъым!
– Си щхьэр палъамэ, ахърэтым сыкъикIыжащ. Уи къуэшыр къыпхуэкIуэжащ! – жызоIэ.
– Умыделэ, кхъыIэ! Сэ къуэши шыпхъуи сиIэкъым. Дунейм ехыжащ псори.
– СыкъэпцIыхужыркъым-тIэ? УкъэзгъапцIэ уи гугъэщ. – ЛIар къэхъуж хабзэкъым. Джаурхэращ ар зи фIэщ хъур: я бегъымбарыр къэхъужауэ жаIэ.
– Тхылъ уэзгъэлъагъуфынущ: пащтыхьым и унафэкIэ сыкъаутIыпщыжащ. Уи нэм щIэIуэтыхь. Уи адэшхуэр нэфу щытами, уэ унэф? Убыхыр къыщыдбгынэ махуэм Сакъут иуса гъыбзэр уигу къэзгъэкIыжынщ, ухуеймэ. Усабиящ абы щыгъуэ, лIыжь нэфым и Iэпэр пIыгъащ. УмыщIэжмэ, къедаIуэ. Сэ сщыгъупщэжакъым Сакъут и гъыбзэр.
И зыусам. Самсун деж ахърэтыр нэху ухъу гъыбзэр щыщIэтлъхьэжыгъащ тхьэмыщкIэр.
Астан къыщылъэтын си гугъащ асыхьэтым. Сыщыуауэ къыщIэкIащ: лъэрмывэм къыбгъэдэкIакъым, ирапхащ жыпIэнт.
– Щхьэпылъэ ящIын хуейм щыхуагъэгъу къэхъуа! Си фIэщ хъунтэкъым игъащIэкIэ. Уи насыпщ, укъелащи. Тхьэм уигъэIуэтэж. Ауэ уи жагъуэ умыщI, Зауркъан, узэсшэлIэфынукъым. Хэт деж уздекIуэлIар?
– Сит и унэ сисщ. СызэкIуэлIэн хуеяр уэрат хабзэкIэ. Си ужь пхъэрыр ищIами, пщIантIэм сыдэпхуж хъунутэкъым – хабзэм идэнутэкъым.
– Хабзэри выфэри зыщ. Выр псэхэлIэ хъуамэ, и фэр траудри, – Си щхьэ палъами, силъ пщIэжын хуейт. Ар къызэрыптехуэр – Уафэм къехуэхащ жыпIэнщ мыр! Си адэм илъ сщIэжакъым сэ – хьэдрыхэ сыщIамыгъэхьэми содэ, сыпсэуху си гугъу къремыщI закъуэ! Зым и хьэкъи и щIыхуи стелъкъым.
– Умыгузавэ. ЛъэIуакIуэ сыкъыпхуэкIуакъым. Услъагъун щхьэкIэщ сыкъыщIэкIуар. Дызэшщ, сыти жыIи.
ЛъэIуакIуэ сыкъызэрымыкIуар щызэхихым, Астан игу нэхъ зэ-
– Алыхьым и шыкуркIэ, уи Iи уи лъи къэткъым. ЕлъэIу – щIы тIэкIу къуатынкIи мэхъу. Утхъэжрэ упсэууэ уежьэжынщ.
– Ди лъэпкъым къинэжар уэрэ сэрэщ. Ди лъэпкъыр кIуэдыж хъугъащ.
нукъым.
– Си унэцIэр зесхьэжыркъым сэ, схъуэжащ. Си фызым и унэцIэр къэсщтащ – шэруал унэцIэ! – и пщэр хишащ Астан.
– Узэрыпэгэн къэбгъуэтаи! ЛIым фызым и унэцIэ къищтэ хабзэ! Апхуэдэ зыщIэ урихьэлIа?
– КъикI щыIэкъым абы. ЦIыхур фэлъыркъэбым хуэдэщ, унэцIэр къэб жылэщ. Фалъэ щащIкIэ, къэбым жылэр кърадз.
– Уи жьэ дауэ къекIуэрэ?
Фызым и унэцIэр къэзыщта убыхыр пыдыхьэшхыкIащ, IупщIэ ищIри:
– Пагагъэм дытекIуэдэжащ. Дыпагэ хъунт, ди унэ дисыжамэ. 76
хыфIадзэж.
пщIэжрэ? Прозэ
ТлъэкI къэдгъэнакъым абы щыгъуи. Къэбым и къур теудамэ, зэтпэсыжыртэкъым, Iэщым едгъэшхырт. Нэху къекIа лыр хьэщIэм пщэдджыжьым хутедгъэувэжыртэкъым – емыкIукъэ, ныкъуэшх тебгъэувэ хъурэ! ХьэщIэм и Iэнэр нэщI мыхъумэ, унагъуэр зэтелIэкIэ дыгузэвэнт? Зэдмыпэсым япхъу къэтшакъэ – къэзышар е хьэрэм ящIынт е зыхахупэнт. Убыхыр зы Iэбжьыб хуэдизщ дызэрыхъур, зы псыхъуи дрикъунукъым, итIани пагагъэм дыкъызэгуичыртэкъэ? ДыкъызэрыщIидзыжами еплъ. Хэт зи лажьэр – къызжеIэт?
– Уи щхьэр зэрыхэпхыным ухэмыт. Сэ сынэхъыжьщ, уи пащхьэ ситщ, тIыс къызжепIэххакъым уи пщIантIэ сыкъызэрыдыхьэрэ.
– Уигу пэщыху щыс. Хэт узымыгъэтIысыр? Дэнэ дежи тIысыпIэщ, – и Iэр ищIащ си унэкъуэщым.
– Зы къыци къысхуэпшиякъым – уигу пыкIыркъэ? Пызи жыгым.
– Уигу къихьамэ, къыпыч – хэт къыппэрыуэр?
– ЩIыбым сыдэбгъэтщ, унэмкIэ ныщIыхьэ къызжепIакъым.
– Унэ бэмпIэгъуэм сыт щIэпщIыхьынур? Лъэхъуэщым ущисакIэ, блынджабиплIкIэ зыбгъэнщIа хъунщ.
– Уи щхьэгъусэри сыбгъэцIыхуркъэ!
– ЩхьэгъуситI сиIэщ сэ. ТIури шэруалыпхъущ.
– Слъагъуркъыми атIэ?
– Унэм щIэсщ. МэпщафIэ, зэщыхьэжа хъунщ, зэрахьэлыжьщи.
– ФызитI къызэрыпшэн мылъкуи дэнэ къипха?
– СиIащ зыгуэр, иужьым исыкIыжащ, фызыращ къысхуинар. «СыбгъэцIыхуркъэ» жыбоIэ, уазэрыхуэупсэн къыздэпхьа?
– Я благъэ зрагъэцIыхумэ, абы нэхъ уазэрыхуэупсэн щыIэ?
– Унэ бэмпIэгъуэм нэхърэ пщIантIэ жьыщIэхур нэхъыфIкъэ, жызоIэ сэри, сызахуэкъэ? – пыдыхьэшхыкIащ аргуэру, си гуи фIы къысхуищIащ: – Укъытримыч, фызым щIакхъуэ егъажьэ, къэхьэуэ ягъэвэнщи, ди гъунэгъу лIыжьми сыкъеджэнщ. Чэзу зимыIэ щыIэкъым, думыгъэпIащIэ.
– Бын уиIэ?
– КъуитI сиIэщ. ФызитIым я зырызщ.
– Уи унэцIэ зэрахьэр, хьэмэ я анэхэм я унэцIэ?
– Си фызым и унэцIэр къэсщтащ жысIакъэ – Къэзанжы-оглы. Аращ зэрахьэр. Тыркум яфIэдахэщ, шэчи къыпхуригъэщIыркъым.
– Дэнэ щыхэт-тIэ уи Къэзанжы-оглыр?
– Зыр дэнэ щыхэтми сщIэркъым, илъэсым щIигъуащи. ДыгъуэгъуакIуэм яхыхьащ къэкIухьлъакъуэр. Хьэпсым ис хъунщ, ямыукIамэ. Зэпыту ирекIуэ! ЕтIуанэм зыгуэр къыхэкIын хуэдэщ. Къуэние дэсщ, тыкуэнтет гуэрым деж Iутщ. И щхьэ егъэпсэужыф. Фызи быни иIэщ. И фызи и быни слъэгъуакъым иджыри къэс.
– Уи жьыщхьэ утрагъэунт, щхьэ зыкIэлъумыгъакIуэрэ? Уи пщIантIэм сабий дэсмэ, абы нэхъ насып щыIэ!
– Уи щхьэфэр трашхыкIын фIэкI, къыпхуащIэн щыIэкъым. Гуныкъуэгъуэ ущагъэщIэнукъым. Я унэ ирыресыж, си нэ къахуикIыркъым, езгъэшхыни сиIэкъым. ГъащIэ яIэмэ, я натIэм къритхам IущIэнщ.
– Уэ уи щхьэ зэрыбгъэпсэур сыт?
– Сыкъазыхъуэщ. Хъусен ефэндым и къаз согъэхъу. Щы дохъури, махуищым зэ къыслъос къазыхъуэ чэзур.
– ЦIыхухъум къаз игъэхъу хабзэ? Апхуэдэ къэхъуа? Уи напэр щхьэ зытепхыжрэ? Умэлыхъуэтэкъэ, ушыхъуэтэкъэ – цIыхухъу IэщIагъэщ. 77 Прозэ Уи напэр зытепхыжащ. – Напэм сыт къыпхуищIэжын?.. Къазыл пшха игъащIэм? Си гурыIупсыр къэбгъэжащ, сигу къэбгъэкIри. Узыщымыгъуазэ жумыIэ. Къазыцри сыт хуэдэ! Уэ уи щхьэнтэм икуэ хьэуазэ. Хъусен ефэндыр делэкъым – къазым и уасэр ещIэ. ГъэхъугъуафIэкъым – абыкIэ узахуэщ, утеплъэкъукIамэ – думпщ! Сесэжащ, гугъу садехьми.
Шы хакIуапщIэ я гугъу ищI фIэкI пщIэнтэкъым, къаз хъыбарым апхуэдизкIэ дихьэхати.
Унэм зы фыз къыщIэкIащ, и щхьэ фIэпхъуауэ. Пхъэ къутапIэм нэсри пхъэ къута IэплIэ къищтащ, къызэплъэкIыххакъым, зблэкIри унэм щIыхьэжащ.
Фызыр унэм щIыхьэжыху, Астан зы псалъи жиIакъым. – Сэ убыхыбзэкIэ сынопсалъэ, уэ тыркубзэкIэ жэуап къызыботыж. Хьэмэрэ уи анэдэлъхубзэр пщыгъупщэжауэ ара?
– Сщыгъупщэжауэ щIы. ЖыпIэр къызгуроIуэ, сыщыужыпакъым убыхыбзэм, итIани тыркубзэм нэхъ сыхуэшэрыуэщ. Си фызитIыр тыркубзэщ зэрызэпсалъэри зэрызэфIэнэри. Си щхьэра убыхыбзэкIэ сызэбгъэпсэлъэнур? Щхьэхуэпсалъэ хъуащ жаIэнщи, ауан сыкъащIынщ. Хъусен ефэндым, и гушыIэн къыхэхъыжьэмэ, убыхыбзэкIэ сегъэпсалъэ. Къыхэздзакъэ убыхыбзэ – ныбафэуз мэхъу: «Бзу макъщ, – жи, – фи бзэр, сегъэдаIуэт иджыри тIэкIурэ!» Сэ убыхыбзэкIэ сыкъыхуовэ, езыр мэдыхьэшхри шэнтжьейм исщ. Уэ, мис, къамэ пкIэрыщIащ, улъиижа хъунщ уи къамэр, лейуэ къыболъэфэкI. Абы ещхьщ ди бзэри. КъыпхуищIэжын щыIэкъым.
Къамэр къисхащ. Дыгъэм пэлыдащ къамэдзэр. Астан и пщIантIэри езыри къытощ къамэдзэм. Къамэдзэм къытещу щыслъагъурщ си унэкъуэщри сыкъызэрыхьа лъапсэри зэрыжьгъейм гу щылъыстар. Жьыр къыспиубыдауэ къысщыхъуащ абдежым. Сигу къэкIыжащ чэруанакIуэм сащыхэтар: мащIэрэ сыхэхуа апхуэдэ – дыгъэ жьэражьэр шэджагъуапIэ иувамэ, жьыр щысхуримыкъуж? «ДэкIыжын хуейщ мы пщIантIэм, – жысIащ сигукIэ. – АфIэкIа къыдыхьэ сиIэкъым мыбы!» Лъыр си щхьэм къыдэуеящ.
– Дызэрызэшыр зыщумыгъэгъупщэ, Астан. Укъысхуей хъужыкъуэмэ, Сит и унэ сыкъыщыбгъуэтынщ. ДызыфIумыгъэкIуэдыж. Уи Iуэху фIы ирикIуэ!
– Узыншэу ущыт! ПщIантIэм сыкъыдишыжын дэнэ къэна, къэтэджыххакъым, джыдэкIыр иубыдыжри, лъэрмывэр зыбгъэдигъэкIуэтэжащ Астан.
Ди зэшыгъэм и къуэпсыр а джыдэмкIэкъым Астан зэрызэпиупщIыжар. СымыщIа щхьэкIэ, куэд щIат а къуэпсыр зэрыгъужрэ. Зи унэцIэр къищта шэруал фызым а къуэпсыр мафIэм пэридзэжкIэ емыкIу къыхуащIынтэкъым.
«Уей-уей!» жезыгъэIа Золакъхэ я лъэпкъыр хэкIуэдэжащ жыпIэркъэ! – си щхьэр къыфIэхуауэ, сыкъыдэкIыжащ си унэкъуэщым и пщIантIэм. ХэкIуэдэжа къудейкъым, ди лъэпкъым и напэр трихащ Астан, игъащIэкIэ хурикъун хъуэн къыхуихьащ. Астан сыт и лажьэт? ГъащIэм ирихулIащ. Уи натIэ къритхам уфIэкIынукъым. Сэ сынэхъыфI? Сытым срипэрмэн? Уни быни сиIэкъым. Си щхьэ закъуэ си лъакъуитIщ. Щыблэ зэуа жыгыжь сыхуэдэщ: мафIэм сыхисхьэри, яжьэщи, жьым сипхъэхыжащ. КIуэдыжыпащ итIанэ Золакъхэ я лъэпкъыр, зы лъэужьи къэнэжынукъым. Дауэ ар? Лъэпкъ псор кIуэдыжынкIэ 78 Прозэ
щхьэ хъурэ? Щхьэ кIуэдыжын хуей ди бзэр – мыбдеж щыт абы и ныбжьыр? КIуэдыж хъурэ гущэкъу уэрэдым, вакIуэлIым, тхьэмадэ жьакIэхум, шууей щIалэм я бзэр! Дызэрызэщыхьэри дызэрызэкIужри а бзэракъэ, тхьэ зэрытIуэри сабийр зэрыдгъэудэIури а бзэракъэ, уэредадэ зэрыжытIэри ди лIар зэрыщIэтлъхьэри а бзэракъэ – хэт и нэлат къытехуа абы нобэ? Ди натIэм къритха, хьэмэ жагъуэгъум и гыбзэ къыттехуа? Ар къытщыщIынкIэ хъунт, ди лъэпкъым къыщIэхъуар ТIэхьир хуэдэ хъуамэ? Хьэуэ, цIыхур абы дэплъеямэ, нобэ дызыIут IэнатIэм дынэсынтэкъым, жагъуэгъум и нэлати къыттехуэнтэкъым!..
Мэзым щIэгъуэщыхьа гъуэгурыкIуэм сыхуэдэт асыхьэтым: мэзыр Iувт, лъагъуэ пхыкIыртэкъым. Си щхьэ си жагъуэти, сымыщIэххэурэ, уэрам зэв цIыкIу сыкъыдэхутащ. Уэрамыщхьэм тет унэ лъахъшэм сыбгъэдыхьащ.
Си щхьэр зытескъутэм и жэуап щызгъуэтынур ТIэхьир и унэрт.

ТIэхьир и унэр нэхъ лейтэкъым, адрей унэхэм къазэрыхэщи щыIэтэкъым, пэшитI хъурти, Iэзэвлъэзэвт, цIыху къыщIыхьамэ, зыгъэзапIэ ягъуэтыртэкъым. ИтIани зы махуэ блэкIагъэнкъым цIыхуншэ щыхъуа. Гуапагъэ иралъагъуэрт мы унэм, гузэвэгъуэ хэхуэм и кIуапIэр мырат. Мухъутарым деж уихьэкIэ, узэхищIыкIын? УкъыфIэIуэхунукъым, зил къыпщIэмыузым уи щхьэ уз хуумыIуатэ жиIакъэ? ТIэхьир и бжэр зэIухат дапщэщи: чэнджэщакIуэ ихьэ, тхьэусыхафэ ебгъэтхынукъэ – хьэзырщ, псом ящхьэращи, псалъэ IэфI щызэхэпхынущ, дэуэгъу узэхуэхъуамэ, захуагъэ къыщыпкIэлъызэрахьэнущ, лей къыщыптехуэнукъым.
Ар дэнэ къэна, зыгуэр удз хущхъуэ хуей хъуами, зэкIуалIэр ТIэхьирщ, апхуэдэ IэщIагъэм Истамбыл щыхуемыджарэ пэт. ЦIыхур щыхуэныкъуэкIэ, абыи хэзэгъэн хуейщ: пасэрей тхылъыжьхэр щIиджыкIыурэ, удз хущхъуэ зэхэлъхьэкIэми Iэзэ хуэхъуащ ТIэхьир. Мухъутарыр къытеплъэ хъуртэкъым абы, къефыгъуэрт. Игу темыхуэр зыми хамыIу убых щIалэжьым, и IэмыщIэ унафэ имылъ пэтрэ, псоми пщIэ щIыхуащIырт. Молэракъым жылэр зэдаIуэр, зэгуэпырт мухъутарыр, къэзылъхуари зымыщIэж мо хьэулейрщ! Уи нэIэ тебгъэкI хъунукъым апхуэдэм! КIэлъызеплъэ хъуащ, кIэщIодэIухьри, Алий Хьэзрэт-пэщэ бзэгу хуехь. ТIэхьир щыгъуазэт мухъутарым бзэгу къызэрыкIэлъызэрихьэм, щыгъуазэми, худидзыхыртэкъым.
ПщIантIэм сызэрыдыхьам гу къылъитэри, ТIэхьир унэм къикIащ.
– Еблагъэ, Зауркъан! ЕмыкIу къысхуэпщIынкъым: ди унэ цIыху къихьащи, я Iуэхур зэфIэзгъэкIыху, мо жыг жьауэм щIэс. КIыхь зедгъэщIынкъым.
– ХьэщIэм хуэпщI и унафэщ, – жысIащ сэ, жыг жьауэм сыщIэтIысхьащ.
Гулизар, ТIэхьир и унэгуащэм, къэхьэуэ къысхущIихащ. Истамбыл щыщ тырку цIыхубзт Гулизар, цIыхубз къамылыфэ лъагэт, къыпщыгуфIыкIыжу. И щхьи кърипхъухыртэкъым, цIыхухъуми защигъэпщкIуртэкъым. Слъагъуху къэси си гур хэлъэтырт, Фэлдыщэ езгъэщхьырти. Гулизар ди бзэр къыгурыIуэрт, иримыпсэлъэфми. ТIэхьир щIалитI къыхуилъхуат абы. Сит дэрэ Щолэхъу деж дыщыкIуам, гъуэгу сабэм дызыщрихьэлIа щIалэ цIыкIу нэмысыншэхэм хуэдэтэкъым 79 Прозэ
ТIэхьир и къуитIыр. Бгырыс хабзэт ТIэхьир и къуитIыр зыщIипIыкIыр, тIури щэныфIэ дыдэт, я хьэлкIи я щэнкIи ядэбгъуэн щыIэтэкъым.
И унэ къихьахэм я Iуэху зэфIигъэкIри, ТIэхьир сригъэблэгъащ:
– НыщIыхьэ унэмкIэ. ПщIантIэм удэзгъэсащ – губгъэн къысхуэпщIми, схуэфащэщ.
ТIэхьир пэш цIыкIум сыщIишащ. Иджыт мы пэшым сыкъыщыщIыхьэр. Блыныр плъагъуртэкъым, тхылъ фIэкI – унэ лъэгум къыщыщIэдзауэ унащхьэм нэс. Ар гъэщIэгъуэн къысщыхъунтэкъэ – апхуэдиз тхылъ хэт илъэгъуат игъащIэм! Убыхым и унэм зы тхылъ илъмэ, ари уогъэщIагъуэ. ТIэхьир и унэм тхылъым ущызэрагъакIуэркъым! Уэри тхылъщ узыхэтыр, Шэрахъ. Сэ сыткIэ къысщхьэпэнт: сынэф пэлъытэт, хьэрф къызэрыратхъэ сщIэртэкъым. ИтIани си щхьэм къилъэдащ: мы къомым ярытыр сщIэтэмэ, уэзирри къыдэзгуэжынт, гъунэ къыдэзгъэплъынтэкъым.
Тхылъым си нэр зэрытенар щилъагъум, ТIэхьир жиIащ: – Пасэрей тхылъыжь дыди хэлъщ, Зауркъан. Убыхыр пабжьэм дыкъыхэкIакъым, тхыдэшхуэ къызэднэкIащ. Ди тхыдэм тетхыхьащ пасэрей алыджхэри хьэрыпхэри, тырку тхылъхэми куэд итщ. Ди натIэм кърикIуар зи лажьэр ди пашэ щхьэхуещэхэрщ. Хэкур дамыгъэбгынатэмэ, жылэр зэхъуапсэ лъэпкъ дыхъужатэкъэ иджы!
– Дэнэ мыпхуэдиз тхылъ щызэхуэпхьэсар?
– Ало и къуэ Шардын ахъшэм еблакъым – и къуэр щигъэщIакъым жыхуэсIэщ. Щхьэпсыншэм сызэрыдеджар уощIэ: тхылъ уасэр Мансоут къызэзытыр. КъыщIызитыр езым щхьэкIи седжэн хуейти аращ. КъэкIухьлъакъуэм тхылъ къызэгуихыртэкъым, сэ седжэрти, сызэджар жесIэжырт. Абы и пщIи къызитырт Мансоу. Апхуэдэурэ зэхуэсхьэсащ мы плъагъур – абы нэхъ мылъку щыIэ! – Шэнтыр бгъэдигъэкIуатэри, тхылъымпIэ зытелъ Iэнэм сыбгъэдигъэтIысхьащ ТIэхьир. – Мыр, Зауркъан, убыхым я тхыдэщ, пасэм къыщыщIэдзауэ нобэм къэсыху. Куэд щIащ сызэрелIалIэрэ. Сыпсэумэ, нэзгъэсынщ. Дунейр бзаджэщ, къэхъунур пщIэнукъым. Убыхыр дыкIуэдыжынкIи мэхъу, ди лъэужь гуэр къытенэн хуейкъэ дунейм! ДыхэкIуэдэжмэ, мыр ди тхыдэщи, дунейм къахуэнэнщ. Къытрыренэ дунейм ди тхыдэ кIыхьымрэ дызытеунэхъуэжамрэ я пэжыпIэр!
– Тхьэм къуигъэхъулIэ, – жысIащ сэ. – Тхьэм ухунигъэс. Зауэм къыщыхагъэщIами, ди адэжьхэм дзэр лIыхъужь уэрэдым щIагъэдэIуу зэрыщытар сощIэж. Дзэр уэрэдым зэщIиIэтэжырт, бийр игъащтэрт. ЛIыхъужьхэм я уэрэд хуэдэщ уи тхылъыр. Ар дунейм къытемыхьэмэ, хэт игу дыкъэкIыжын, дащыгъупщэжынщ, ягу дыкъызэрыкIыжынури зы закъуэщ: «ЛIыгъэ яхэлъащ, дунейм тетыху». Аркъудейщ.
ТхылъымпIэм Iэ дилъащ ТIэхьир – уи быным Iэ дэплъэкIэ, емыкIу илъ! ТIэхьир и псалъэм содэIури, Астан и пщIантIэр сигу къокIыж. Зи гугъэр гъащIэм хэзыхыжа цIыху ныкъуэлIэм и псалъэщ Астан и пщIантIэм щызэхэсхар. ТIэхьир и унэм щызэхэсхыр лIыгъэм и пшыналъэщ. Астан щыхупIэм щхьэщысмэ, ТIэхьир бгыщхьэм итт, къуршыбгъэ хабзэу.
ТIэхьир, Iэнэм теIэбэри, зы къалэм къищтащ: – Мыр зищIысыр пщIэрэ, Зауркъан?
– Къалэмщ, – жысIащ сэ. – КъалэмкIэ матхэ.
– Уи фIэщ щIы, Зауркъан: сэшхуэм нэхърэ нэхъ жанщ ар. Дэ, убыххэм, ди гъунэгъуа куржыхэм хуэдэу, тхыбзэ диIатэмэ, тIэщIамыудыфын 80 Прозэ
нэхъей.
Iэщэ тхуэхъунтэкIэ! Мы ди щхьэм кърикIуари ди нэгу щIэкIынтэкъым. ЩIэныгъэ зыгъуэтар пхуиудыжынукъым. Ди адэжьхэр егупсысакъым абы. Нобэ дыздынэсам дынэсынтэкъым, абы егупсысын дяпэ итатэмэ. КIасэми, ди нэр къэпщI хъуащ иджы. Абхъаз хьэжрэтхэм алыфбей зэрагъэпэщащ, еджапIэ къызэIуахын мурад яIэщ, я сабийр ирагъэджэнущ. Адыгэхэри пыхьащ абы. Сэри зэхэслъхьащ убых алыфбей, мис! – Си пащхьэ кърилъхьащ зы Iэрытх, зэкIуэцIыдауэ. Зы напэ зэригъэдзэкIащ. – Еплъыт, мыр убых хьэрфщ: а, б, в.
– Пыл хуэдиз хъуми, къысхуихынукъым, ТIэхьир. Сэ сыт хэсщIыкIрэ? Гугъу зыкъыздумыгъэхь. Набгъэ сыхъуащ, нэгъуджэми къысхуищIэжын щыIэкъым.
– Ар жызыIэр уэ зырамэ, ягъэ кIынтэкъым. Псоми ар жаIэмэ – тхьэмыщкIагъэщ! НэгъуэщI сыт фIэпщын? Хуит сыкъащIащэрэт: си унэ къыщызэIусхынт еджапIэ, пщIэ къызэIысхыни щыIэнтэкъым. Убых сабийм и анэдэлъхубзэ езгъэджэным нэхъ гухэхъуэгъуэ слъагъунт! Си щхьэм зыгуэр къихьэ зэрыхъу лъандэрэ сызыщIэхъуэпсыр аращ.
Алыфбейр, си Iэгум ислъхьэри, щIэзупскIащ, сабий къалъхуагъащIэ – ТхылъыфI дыдэ птха хъунщ, ТIэхьир, ди лъэпкъым хуэщхьэпэн тхьэм ищI. Уи тхылъым и пщIэр сымылъытэфмэ, губгъэн къысхуумыщI – хьэфизри сэри дызэхуэдэщ. Уигу къызумыгъабгъэ, ТIэхьир, ауэ тыркум жаIэу Iэджэрэ зэхэсхащ: фи бзэр тхылъымпIэм изэгъэнукъым, бзу макъ хуэдэщ фи бзэр, жари. «Къашыргъэбзэщ!» – жи Хъусен ефэндым.
– Хъусен ефэндым фIэтыр щхьэкъым, къэбщ. ТхылъымпIэм имызэгъэн бзэ теткъым дунейм. Алыфбейр тездзэфарэ еджапIэ къызэIусхыфамэ, фэзгъэлъагъунт убыхыбзэр тхылъымпIэм изагъэрэ имызагъэрэ! Си гугъэ хэсхыжыркъым. Къыздэхъункъэ жызоIэ.
ТIэхьир IурыкIыркъым тутыныр, и пащIэкIэри пекъузыкI зэзэмызэ – тхьэм ищIэнщ иджыпсту зэгупсысыр. Къэхьэуэ пщтырым сыхэзагъэркъыми, ТIэхьир нэбгъузкIэ сыхущIоплъ.
– Сабийуэ сагъэбгынащ Убыхыр, итIани си нэгу щIэкIыркъым иджыри къэс, си щхьэм илъ зэпытщ, – зэхызох ТIэхьир и макъ. – Урысейм, Къэукъасэми, къыщыхъуар бжесIащ – цIыхубэм я IэмыщIэ иралъхьэжащ я щхьэ и унафэ. Абы къикIыр къыбгурыIуэрэ, Зауркъан? Лъэпкъ зэбиинымрэ лъы гъэжэнымрэ кIэ игъуэтауэ аращ абы къикIыр. ЦIыхухэр зэш хъуащ. Ди хэкур дымыбгынамэ, тIуэтэжатэкъэ иджы? Дэ къытIэщIэщIам хуэдэ зыIэщIэщIа лъэпкъ къэхъуагъэнкъым! Ди IэфракIэ дедзэкъэжын къудейщ къытхуэнар.
Ар жери, хэщэтыкIащ ТIэхьир. Зэщыджэху гъа цIыхур зэрыхэщэтыкIыр плъэгъуа, Шэрахъ?
– Си фIэщ схуэщIыркъым, – жысIащ сэ. – Алий Хьэзрэт-пэщэ хуэдэм щIыкIэ узыдигъэгуэшэн? Дыгъужьрэ мэлрэ зэзэгъын?.. Си нэгу къысхущIэгъэхьэркъым.
– ФIырыфIкIэ къыбдэгуэшэнкъым, ухэзэгъэнкъым игъащIэкIэ! Ауэ вакIуэри, гъукIэри, фочыщIэри, шыхъуэри, лIыщIэри зэрыубыдмэ, Хьэзрэт-пэщэ хуэдэкъым къыжьэдакъуэнур – псибл ирагъэкIынщ!
– Лъэхъуэщым си нэ къыхуикIыркъым, ТIэхьир, къызолъэлъэхыж щыслъэгъуар.
– Истамбыл иджыблагъэ сыщыкIуам, алыдж гуэр сыщрихьэлIащ кхъухь тедзапIэм. Сыхъум къикIыжырт. Сызэрыкъэукъасэ лъэпкъыр къыщищIэм, Абхъазым и хъыбар сригъэдэIуащ, Абхъазыр къэралыгъуэ 6 Заказ №39 81 Прозэ
зэрыхъужар къызжиIащ. Газети къызитащ алыджым.
– Тыркуми щыгъунэжщ газет, – жысIащ сэ.
И Iэрытхыр зыдилъхьэжа пхъуантэр зэтрихри, ТIэхьир зы газет къытрилъхьащ Iэнэм.
– Мыр сытми газет! Мыр уи анэшхэм я лъэпкъ газетщ. «Апсны къапщ», нэгъуэщIу жыпIэмэ, «Абхъаз плъыжь» – аращ газетым зэреджэр. «Плъыжь» щIыфIащар я хуитыныгъэрэ я къэралыгъуэрэ
щыщIэзэум лъы ягъэжати аращ. Плъагъурэ мы сурэтыр? ЛIакъуэлIэшхэм я щIыр зыхуагуэша мэкъумэшыщIэхэрщ зи сурэтыр. КъэпцIыхужын яхэтынкIи мэхъу, яхэплъэт.
– Мыр хэт? – сытеIэбащ лIы гуэрым и сурэтым.
– Ар Абхъазым я лIыщхьэращ. ЦIыхубэм яхопсэлъыхь.
– Я дэ ди тхьэ, къурмэн сыпхухъу, нобэ сыкъыщысакIэ, – жызоIэ, газетыр къызощтэри. – Лей къызэпхати, мыр си нэгу щIумыгъэкIамэ! – Си фэм дэкIар зымыгъэвам сызэхищIыкIынтэкъым: газетыр си Iупэ хуэсхьащ. – ФIыгъуэр зыхуищIэн, ТIэхьир: мыр си анэшым я тхылъщ, жыбоIэ, сылIэмэ, къысхуэпщIэжынкIэ сызэрыпщыгугъыр зы закъуэщ – къыстепIэ мыр, си кхъащхьэм къытелъхьэ. ТхылъымпIэ къытеплъхьауэ слъытэнкъым, си лъахэм щыщ щIы Iэгуэ си кхъащхьэм къытепкIутауэ къысщыхъунщ.
Си нэпсыр къыщIэлъэлъащ, схуэубыдыжакъым. Дэни къикIа нэпсыр? Нэпс сиIэж си гугъэнт сэ – зэрыгъущIэжрэ Iэджэ щIатэкъэ? Бзэпсыр пшэщIыщэмэ, зэпычыркъэ, Шэрахъ? Пщыхьэщхьэр хэкIуэтэху сисащ ТIэхьир и унэ. «Нэху къыщекI ди унэ, кIасэ хъуащ», – жиIа щхьэкIэ, и хьэтыр схуэлъэгъуакъым.
– Мансоу къыдоджэ пщэдей, – жиIащ ТIэхьир, куэбжэм – Си нэ къыхуикIыркъым!
– Сэри си нэ къызэрыхуикI щыIэкъым, ди щхьэ Iуэху си гугъэкъым къыщIыдэджэр, – убых Iуэху къысфIощI. Армыхъуамэ, сэри сыкIуэнтэкъым.
Пщэдджыжьым дыщызэрихьэлIэнур зэдухылIэри, дызэбгъэдэкIыжащ. Унэм сихьэжакъым. Къуажэм сыдэкIри, нэху щыху ситащ губгъуэм. ТIэхьир къызита газетыр си гуфIакIэ дэлът. Зыгуэрым сыкъилъэгъуатэмэ, делафэ къызиплъынт. «Къуажэ щIыбым дэтщ, и щхьэ хуопсэлъэжри!» – жиIэнт. Жейм ухэмытми, уи нэгу пщIыхь щыщIэкI къэхъуркъэ? Ди анэм и дэлъхухэр зыдэс къуажэм сыкъыдэхутэжауэ слъагъу хуэдэщ. Цэбал сыдоплъэри, солъагъу Пиандж бгыр, абы и щыгум уитмэ, Абхъазыр уи Iэгум илъ хуэдэщ. Куанахъчыр къуршым и дзакIэр дыгъэм полыд, абы и лъапэм Къуэдор псыр щоIэуэлъауэ. Дал лъэныкъуэкIэ шы лъэ макъ къоIукI, фочхэр драгъэуей – я нысашэ хъунщ.
ПщIыхьыр сщхьэщоуж абдежым. Сит и куэбжэм сыбгъэдыхьэжакIэт. Пырхъуэм сытохьэри, пхъэ гъуэлъыпIэжьым зызогъэщI. Джэд Iуэгъуэ хъуащ, нэхулъэ къызэкIэщIеч.

ГъущI куэбжэм дыблэкIри, ТIэхьир дэрэ Шардын и къуэ Мансоу и пщIантIэм дыдыхьащ. Къэрэгъулыр къытпэувакъым. «Сыт фызыхуейр?» – къытщIэкIиякъым зыри. УнэIути къытIэщIэлъэгъуакъым. 82
сыкъыщыдигъэкIыжым. Прозэ
Бадзэ щыдымкъым пщIантIэм.
– ЗэтелIа мыхэр? – сеIущэщащ ТIэхьир.
– Зэпыту кIуарэт.
Адакъэ зэуапIэм дыщыблэкIым, лъы къуалэр къызэжэх адакъитIымрэ ныбафэуз зэтехъуа зиусхьэнхэмрэ си нэгу къыщIэувэжащ. Си гур щтэIэщтаблэщ: «ФIыгъуэ къыщытпэплъэркъым мыбы!» Унэм дынэблэгъауэ, зы унэIут къыкъуэкIащ. Шардын и къуэ Мансоу къыдэджати, дыкъэкIуащ, щыжытIэм, зыкъытхуигъэщхъащ унэIутым:
– Къыфпоплъэ!
И Iэр дэкIуеипIэмкIэ ищIащ. ЕтIуанэ къатым дыдэкIуейри, пэш Iэхуитлъэхуит дыкъыщIэхутащ. Унэ лъэгум алэрыбгъу илъщ, жыхафэгум Iэнэ хъуреишхуэ тетщ. Къупщхьэ мыштыкур жьэдигъэсауэ, Мансоу шэнтжьейм исщ. И лъакъуитI зэтедзащ, тырку джанэ быхъу щыгъщ, бгынтIэщ.
– ФыкъыщIыхьэ! ФетIысэх моуэ! – ищIащ и Iэр Мансоу.
И пащхьэ дитIысхьащ, шэнтжьей зырыз бгъэдэдгъэкIуатэри. СыбгъэдэтIысхьащи, зэпызоплъыхь. Зы махуэ щыслъэгъуам щакIуэ фащэщ щыгъар, хьэуазэ пыIэ щхьэрыгъащ. Иджы соплъри, щIалафэ тетщ, и зыц тхъуауэ гу лъыстэркъым, и ныбжьыр илъэс хыщIым нэблэгъами. И напIащхьэр къэпщауэ къысфIощI, и нэ цIыкIуитIри куууэ исщ, нэщIащэм зраудыгъуауэ. И сабиищхьэ слъэгъуауэ сщIэжырт. Щыщ къыхэнэжакъым! Iэгъуапэ быхъум къищ и IитIым лъы щIэмыт хуэдэщ, гъуэжьыфэщ, жьауэм хэта нартыхум и бзийуэ. И Iэпэ гъурхэм ящыщ зым дыщэ Iэлъын Iэрысщ.
– Дауэ фыпсэурэ? Сыт фи хъыбар? – мыштыкум тутын кIэфыр къриудыжри, къыдэупщIащ Шардын и къуэ Мансоу.
– Сэ сымэкъумэшыщIэщ, сэрейм сыщIэскъым, уэ етIуанэ къатым унеплъыхмэ, дызэрыпсэур плъагъу хъунщ, – жэуап иритащ ТIэхьир.
– ЗумыгъэтхьэмыщкIафэ! Дэнэ къикIа умэкъумэшыщIэ! Жылэр къызэроджэр алимщ*. Уи унэм тхылъыр щIэхуэркъым, къалэмырщи – бгъэтIылъыххэркъым.
– АбыкIэ узахуэщ. Алыфбей зэхэслъхьащ, убыхым я тхыдэр сотх, сызэрыпсэур щIым къытесхырщ – си пщIэнтIэпсщ.
ТIури зэрыпсалъэр тыркубзэт.
– Уэ куэд зэрыпхузэфIэкIынур сощIэ. Истамбыл дызэрыдэсрэ сыщыгъуазэщ абы. АрщхьэкIэ шым Iусыр сэбэп хуэхъуакъым, тхылъым уагъэщхьэрыуащ. Зэманым упэщIэувэ хъурэ: Iущыгъэкъым, уи гуащIи зыпэмылъэщынщ.
– Щхьэж и акъыл иропсэуж.
– ЩIэныгъэ зиIэр ерыщмэ, шыдым нэхърэ нэхъыкIэщ. Сыт зэблэпхъужыфынур? Бгым джэдыкIэкIэ еуэ. Уи щхьэм, уи быным уегупсысыжамэ, нэхъыфIт.
– Уи чэнджэщым седэIуэнт, сыфIэкIынтэкъым, уэри къыпщыгугъым уегупсысамэ. ЦIыхум уигу ящIэгъуркъым.
Мансоу пщIэнтIэпсыр къекIуащ. ПщIэнтIэпсыр ирилъэщIэкIри, дыжьын пэтырбакъыр къытхуишиящ:
– ЩIэвгъанэ!
– Дигу тIэпихыркъым, – жиIащ ТIэхьир.
Мансоу тутын ириIуащ мыштыкум.
* Алим – щIэныгъэлI. 83 Прозэ
– ЦIыхур щхьэ бгъэутхъуэн хуей? – и лъакъуэр зэтридзэжащ Мансоу, тутыным екъури. – ЦIыхур бгъэжакъуэ хъунукъым – теунэхъуэнущ. И натIэм къритхам фIэкIынукъым цIыхур – уэ абы сыт пхуещIэнур, ТIэхьир? Уи щхьэр къэбгъэпцIэж къудейщ. Уэ зым фIэкI хэмыкIуадэмэ, ар хъунт, ауэ цIыхур зэрыгъэутхъуэмэ, хэкIуэдэнум щIэ щIэткъым – къуаншэри захуэри здихьынущ. – Си дежкIэ къеплъэкIащ. – Сызахуэкъэ, Зауркъан?
– ТIэхьир цIыхум защIегъакъуэ, и гум хьэрэмыгъэ илъкъым. Уигу къызумыгъабгъэ, Мансоу, мыр бжесIэмэ: чэнджэщакIуэ къэкIуэнукъым цIыхур уи деж, лъэIуакIуи къэкIуэнукъым, дыкъихъумэнщ жаIэу, къыпщыгугъи срихьэлIакъым. Ар пхуэфащэ уэ? Уэ пхуэдэкъэ убыхым къыщхьэщыжын хуейр?
Мансоу дыхьэшхыпцIащ.
– Уэри укъицIэлащ мобы, – и щхьэр ищIащ ТIэхьир дежкIэ, – уигъэделащ. Хьэмэрэ лъэхъуэщыра Iущ ущыхъуар?
– Лъэхъуэщми Iущ уихъухьынкIэ зыхуэIуа щыIэкъым.
Мансоу, и щхьэр ирихьэхри, зыгуэр илъытэу хуежьащ. Абы и щIыбагъкIэ блыным фIэлъ сурэтым си нэр хуэзащ абдежым. СыкъэскIащ, сурэтыр щыслъагъум: цIыхубз пцIанэ сурэтт. Щащыхур текIуэтауэ, алэрыбгъум телът, езым и IитIыр и пщэдыкъым щызэридзауэ, нэхъуеиншэу къыпIуплъэрт.
Плъыжь сыкъэхъури, си нэр къытесчыжащ сурэтым. ЦIыху сурэт пщIыуэ щамыдэ, цIыхубзым и нэкIу ущрамыгъаплъэ муслъымэн лъахэм апхуэдэ сурэтыр щыхьэрэмтэкъэ? «Шардын и къуэ Мансоу джаур хъунщ», – жысIащ сигукIэ.
– УкъытфIэнэн щхьэкIэ укъыщIыдэджар, Мансоу? – зэхэсхащ ТIэхьир и макъ. – УкъыщIыдэджар къыджеIэ.
БжэщхьэIум къыщытIущIа унэIутым къэхьэуэ Iэбжьэ цIыкIуищ къыщIихьащ, къэхьэуэр ди пащхьэ къригъэувэри, езым зыщIигъэбзэхыкIыжащ.
– Мыбы дыкъызэрыIэпхъуэ лъандэрэ тыркум я нэм бжэгъуу къыщIоуэ убыхыр, – къиублэжащ Шардын и къуэ Мансоу псалъэмакъыр.
ТIэхьир зишыIэн хуеягъэнщ абдежым, Мансоу и псалъэр иригъэухын хуеящ, арщхьэкIэ щакIуэм я нэхъ шэрыуэми кIакхъур и чэзум щыщIимыч къэхъуркъэ:
– Узижагъуэм уи щхьэр фIэгъумщ!
Ар зэхимыха фэр зытригъэуащ Мансоу, зыщхьэдигъэIухащ.
– Мы къэралым пащтыхьыр алыхьым и лIыкIуэущ зэрыщалъытэр, абы и IэмыщIэ илъыр муслъымэн диным итын хуейщ. ПцIы зыхэмылъыжыр зыщ: дин щымыIэжмэ, цIыхур зэбгрыжыжынущ, зыми едэIуэжынукъым. Убыхыр мэжджытым кIуэми, ягу хыхьэркъым диныр.
– Дагъуэ гуэр зимыIэ щыIэкъым, ар ищIэн хуейт пащтыхьым. Дагъуэ зимыIэ щигъуэтынур жэнэтырщ – хур пщащэхэм я IэплIэ ихуа нэужь. Абы нэмыщIи бжесIэнщи, диным имыхьэр хигъэзыхьакъым Мухьэмэд: и унафэ къедаIуэрэ хьэкъ ящIэмэ, диныр зыми пиубыдакъым. Дэ тщIэркъэ хьэкъ, тщIэр пфIэмащIэ?
– Алыхьым и пащхьэ къикIа фIыцIагъэм итыр зыщIэр пащтыхьырщ, уэ уэзирми унэсакъым зэкIэ. Мазэ ныкъуэ щхъуантIэмрэ бэракъ удзыфэмрэ убыхыр щIэувэнкIэ и чэзу хъуащ, муслъымэн лъахэщ зэрысыр, узыхэсым захэбгъэгъуэщэн хуейщ. Я цIи я унэцIи зэрахъуэкIын 84 Прозэ – О!
Къызэрытхэлъэдам хуэдабзэу, тхэжыжащ цIыхубзыр. ТIэхьир Шар- 85
хуейщ убыхым, тыркуцIэ кърыращтэ, уэсмэну зрырагъэтх.
– Арыншэми нэхъыбэм ящыгъупщэжащ Бытхьэ, тыркубзэкIэ мэпсалъэ, мэжджытым йокIуалIэ, иджы я цIэри зэребгъэхъуэкIыну ара? Ар егъэлеящ.
– Унафэщ! Уэсмэн къэралыгъуэм исыр уэсмэн хъун хуейщ. Зыри къагъэнэнукъым. КъызжиIакъым жумыIэж, ТIэхьир: цIыхур умыгъэутхъуэ, сакъ, узыхущIегъуэжын умылэжь: уи щхьэр хэплъхьэнщ, цIыхури бгъэунэхъунщ. Мэжджытым мафIэ щIэзыдзэн мурад зыщIыр езыр мафIэм хисхьэнущ. Щапхъэ егъэлъагъу убыххэм: хъуэж уи унэцIэр!
КIуэцIрыкIыбжэр къэкIыргъри, цIыхубз щIалэ къыщIыхьащ пэшым. Бостей кIыхь щыгъщ, Iэщхьэ кIэщIщ, и бгъэр къихащ. Дыхумэр щIэз хъуащ пэш кIуэцIым. СщIэркъым сигу къыщIэкIар: «Мырмырауэ пIэрэ мо сурэтыр зейр?» ТIэхьир дэрэ дыкъэтэджри, ди щхьэ хуэдгъэлъэхъшащ цIыхубзым. ЦIыхубзыр пыгуфIыкIащ, Мансоу бгъэдыхьэри, къызгурымыIуэ бзэ гуэркIэ еIущэщащ. Мансоу и унэ дыкъикIыжауэ дыкъыздэкIуэжым, ТIэхьир къызжиIащ ар франджыбзэкIэ зэрыпсэлъар. КъэкIухьакIуэ ежьэрти, Алий Хьэзрэт-пэщэ деж лъагъунлъагъу зэрыщIыхьэнури къыжриIащ и лIым.
– Пщыхьэщхьэ сыкъэпшэжын зэрыхуейр зыщумыгъэгъупщэ! – унафэ къыхуищIащ Мансоу, зыкъригъэзэкIри, и Iэр ТIэхьир къыхуишиящ, сэри къызбгъэдыхьащи, и нэр къоху:
– Ой-ла-ла! Къэукъасэ!
Си бгырыпхым къеIусащ, къамэми хьэзырми кьытеIэбащ, и псэр IукIауэ фэ зытригъэуащ:
дын и къуэ Мансоу ехъурджэуащ:
– Уи фызым и нэкIу щIиуфэркъым, муслъымэн лъахэм къыщезэгърэ ар, алыхьым и губгъэным уигъэкIуэн?..
– Ар франсызэщ, муслъымэнкъым.
– ЦIыхум и сурэт пщIыныр гуэныхьщ – аращ диным жиIэр. ЦIыхубз пцIанэм и сурэт фIэлъщ уи блын. Убыхым ящыщ гуэр и блын апхуэдэ сурэт фIидзатэмэ.
– Дыщеджэм щыгъуэ, латин псалъэжь гуэр къызжепIэгъащ, пщIэжрэ: «Тхьэм хуашэчыр вым и фэм дах». Сэ сытыркукъым, сыубыхкъым, сыеуропейщ.
– Зиусхьэн еуропейр чэнджэщэгъу щхьэ къытхуэхъурэ-тIэ, игу щхьэ къытщIэгъурэ?
– ФIы къывэхъулIэмэ си жагъуэкъыми аращ.
– ФIыщIэ пхудощI. ФIы къыдэхъулIэмэ ущимыжагъуэкIэ, щIыхуэ къыдэптыркъэ: еджапIэ къызэIутхынут, алыфбей теддзэнут.
– Фэстынт. Ауэ хэт фи еджапIэми фи алыфбейми хуэныкъуэр? Ар зэрыделагъэр щхьэ къыбгурымыIуэрэ? Лъэпкъ цIыкIур лъэпкъышхуэм и IэмыщIэ ихуэмэ – ар езы зэманым и унафэщ. И IэмыщIэ залымыгъэкIэ ириубыдэми! Уи къуэхэми ящIэжыркъым убыхыбзэ. Дэнэ унихьэсын убыхыбзэм? Тыркубзэм гъащIэм и бжэр къахузэIуихынущ. БжэщхьэIум фIэкIынукъым убыхыбзэр. Латиныбзэрэ пэт, цIыхум яIурыхужащ.
– Апхуэдэ гъуэгу урикIуэнумэ, Iуэхур нэхъ зэфIэкIыгъуафIэ пхуэщIынущ: дуней псор зы бзэм ехулIи, уи бэлыхь ухэкIыжащ. Франджыбзэм, псалъэм папщIэ, латиныбзэм и IуэхукIэ бжесIэнур мыращ, – къыщIигъужащ ТIэхьир, къызэщIэплъэ зэпытурэ. – Къэралыгъуэр Прозэ 86
сыхыхьащ сэри. – Сыт тхузэфIэкIыжын?
– Iэщэ зезыхьэфын тхэтыжкъым. ТIэхьир жиIэр пэжщ, – псалъэм лъэлъэжа нэужьи щIэх кIуэдыжакъым латиныбзэр, и щхьэ псэущ иджыри, цIыхур иримыпсэлъэж щхьэкIэ.
– Щхьэ уерыщ, ТIэхьир? Пхыплъыт убых тхыдэм. ЗылI цIэрыIуэ и цIэ къысхуипIуэфын? ДиIакъым апхуэдэ! ДиIакъым! Хэт узэрыпагэр? УиIэкъым узэрыпэгэн? Хэт и хъыбар сабийр зэбгъэдэIуэнур? Унэрыуэ шу пашэхэра, лIыукI гущIэгъуншэхэра, хьэмэрэ абрэдж хьэулейхэра? Сабийм уигу ящIэгъэгъуи нэхъыфIщ, убыхым я унафэр зэманым зэригъэзэхуакIэщ. Абы хэпщIыхьыжын щыIэкъым, узыхэтыр мыхъун Iуэхущ. Убых щIалэгъуалэр тыркум щIэх хэшыпсыхьыжмэ, я щхьэм нэхъ и сэбэпщ: щIэныгъэкIэ, IэщIагъэкIэ, гъэсэныгъэкIэ тыркухэр лъэпкъ цIыкIухэм ящхьэпрыкIыжащ.
ЗысхуэшыIакъым абдежым:
– Нэхъ белджылыуэ жыпIэркъэ: хьэм уахэсмэ, хьэ бэнэкIэ пщIэн Шардын и къуэ Мансоу къызэплъыххакъым, и псалъи зэпигъэуа-
– Я щхьэ кърагъэлын яфIэфIмэ, убыхым нэгъуэщI хэкIыпIэ яIэкъым: я щхьэр пащтыхьым и куэщIым ирыралъхьэ. Мы куейм и тет Алий Хьэзрэт-пэщэ шу хеш, зэранщIакIуэхэм я джабэр щIиудынущ. Абы и бэракъым щIреувэ убых щIалэхэри.
– Дэнэ щыIэ а убых щIалэ жыхуэпIэхэр? Куэд къикIыжа зауэм? Псэууэ къэкIуэжам хэт и Iэ къэтщ, хэт и лъэ къэтщ.
– Зауркъан фэрэ фахыхьэмэ, убыхыр къывэдэIуэнущ, Iэщи къащхуейщ!
къым:
тэнущ.
– ФхузэфIэкI щIагъуэ щымыIэми, пащтыхьым фыкъуэмыувэмэ, игу къывэбгъэнщ, фепцIыжауэ илъытэнщи, къыфхуигъэгъункъым. Чэмалпэщэ утыкум къызэрихьар фощIэ. Пащтыхьыр гузэвэгъуэ хэхуащ. Нобэ хуэдэ махуэщ пащтыхьым щыкъуэувэр. Алий Хьэзрэт-пэщэ шэч зыхуевгъэщIрэ игу зэвгъабгъэмэ, сэ фыкъысхуэмыгъыж. ЩIым трихужынщ убыхыр, я лъапсэм псы иригъэжыхьыжынщ. КъызжиIакъым жывмыIэж!
– Уи щхьэфэми Iэ къыдалъэнкъым! – жысIащ сэ.
– Къыдалъэнукъым, сощIэ, – жиIащ Шардын и къуэ Мансоу, къэтэджри гъуджэм бгъэдыхьауэ. – Мансоу щхьэкIэ фигу фымыгъэныкъуэ. – И набдзэр ирилъэщIэкIащ. – Си сэреймрэ си щIымрэ Хъусен ефэндым изощэ. Сэ Франджым сокIуэж – си щыкъу адэм деж. Сыт хуэдэ санэ хадэ щысхуагъэтIыгъуэрэ абы! Пащтыхьым хуэжыIэщIэм и цIэкIэ хъуэхъубжьэ сIэтынкIэ фыкъызогъэгугъэ! Пащтыхьым епцIыжым и хьэдрыхэ гъуэгур занщIэщ!
– Уэ хъуэхъу Iэнэм упэрысынущ, дэ мафIэм дыпэрыхуэкIэ уил узын!
жами хъурт.
– Сэ си щхьэр фхызох. Хъыбар фэзмыгъащIэу кIэбгъу зысщIы-
– Убыхым я гуэныхьым уигъэкIуэнкъым, дэнэкIэ бгъазэми.
– Куэдщ, дызэрывмыгъэшх. Убыхым я натIэ хъунум симыгъэгузавэтэмэ, нобэ фыкъезгъэблэгъэнтэкъым: фысакъ, вжызоIэ. – Шардын и къуэ Мансоу ТIэхьир дежкIэ зигъэзащ. – Уигу сыкъэгъэкIыж уэшх блэкIам щIакIуэ кIэлъызыщтэм: си чэнджэщым уелъэпэуэнщи, мы- Прозэ

гъуагъэ ухэхуэнщ. Фи Iуэху фIы ирикIуэ!
И щхьэр игъэкIри, Шардын и къуэ Мансоу пэшыр ибгынащ. Дэри дыкъежьэжащ, ди щхьэ къыфIэхуауэ.
И псалъэр и кIэм нигъэсакъым Зауркъан ныщхьэбэ. И псалъэр зэпигъэури, щым хъуауэ, щысащ заулрэ. Зэгупсысыр тхьэм ищIэнщ, щысщ, и Iэр и куэщI ирилъхьэжауэ.
Зы псалъэ къыхуэгубзыгъыжыртэкъыми, абы иризэгуэпырт лIыжьыр. Заул дэкIауэ къигубзыгъыжащ: жьэпхъалъэ*.
– Къэбгубзыгъыжыни хэмылъ хуэдэщ: жьэпхъалъэкъэ икIэри ипэри – итIани си гум ихужащ! – игу зэбгъэжащ Зауркъан. – МащIэ щIа зэрызэхэзмыхыжрэ! Кхъэ мащэм сис хуэдэщ, щызэхэзмыхыжкIэ сIэпыхужынкъэ!
И щхьэр фIиубыдыкIыжри, игу зэбгъэжауэ, куэдрэ щысащ Зауркъан. И пащхьэ сыздисым, лIыжьым и гъащIэ кIыхьыр си нэгу къыщIызогъэхьэри, си гур мэхыщIэ: мащIэ игъэва абы, мащIэ дэкIа и фэм, гукъутэгъуэ мащIэм къыпхиха и гъащIэр!
Бгыр къилъэлъэжрэ, псыр жэщIыжрэ, мэзыр гъужрэ?! Бзэри аракъэ? Дауэ кIуэдыжын бзэр? Хьэуэ, бзэр лъэужьыншэ хъунукъым, Зауркъан и фIэщ хуэщIынутэкъым ар, и тхьэкIуми иригъэхьэнукъым, абыкIэ уемыщхьэкIуэ. Щхьэ сеуэнт лIыжьым игу, хремыхыж и гугъэ, игу ирырегъэфI абыкIэ.
Зимыумысыжми, езы Зауркъани зыхищIэ хъунт убыхыбзэм гъащIэ зэримыIэжыр. ЩIым щIыхьэжащ и лъэпкъыр, езым и закъуэщ дунейм къытенар. ЖылакIэщ нобэ, къисэхэжащ убыхым я лъапсэр, Зауркъан абы и зы къутахуэщ.
И хэку исыжатэмэ, апхуэдэ IэнатIэ Iуувэнтэкъым Зауркъан – абы шэч къытесхьэркъым сэ, си щхьэкIэ згъэунэхуащ. Гъуэгуанэ кIыхь къызэпысчамэ, сыкъызытекIухьар зи мафIэр ужьыхыж бзэрщ, а мафIэр иджыри щоблэ убых жылакIэм и гущIэм, ихьыжынур хэт зыщIэр? Абы сримыгузэвамэ, хыри къызэпрыскъутыкIынтэкъым, мы щIыпIэ пхыдзами сыкъихьэнтэкъым.

Мустэфа Чэмал-пэщэ къулыкъум щытекIа гъэм бжьэхуцыр тхуэбэгъуащ. Шы зыгъуэт нэху тещхьэркъым. Дунейр зэрыхьзэрийт, зауэм и гуащIэгъуэти, гъуэгум утехьэ хъуртэкъым. Пащтыхьым инджылызхэм, франджыхэм, алыджхэм е зарищащ, е я IэмыщIэ ихуащи, къэралыр хэкIуэдэжыным нэсащ. Мустэфа Чэмал и гъусэхэм тхьэ зэхуаIуащ къэралыр щхьэхуит хъужыху Iэщэр ямыгъэтIылъынкIэ. Дэ а тIум я кум дыдокIуадэ. Сондэджэрхэм, хьэIуцыдз етауэ, жылагъуэхэр зэхажыхь, бжьэхуцыр, пудыжькъэ, зыкIэщIаупщIэ, жыжьэ Iуашри, хуэдитIкIэщыкIэ ящэж. Хэт ухуэтхьэусыхэн? Хъусен ефэндыр езыр хотхъыкI абы, фейдэ къыхухокI бжьэхуцым – хабзэ щызгъуэтынщ жумыIэ. ЖаIэр пэжмэ, Истамбыли унафэ къыдэнэжакъым, пащтыхьым къару бгъэдэлъыжкъым, и Iэ-и лъэр пхащ. Къалащхьэм мафIэс къыщымыхъуу зы жэщи дэкIыркъым, кхъухьхэр ягъэс, гыныр къагъауэ, пащтыхьым и * Жьэпхъалъэ – тебэ. Псалъэр убыхыбзэми адыгэбзэми хэтщ. 87 Прозэ сэрей бжэIупэм щызозауэ. Пащтыхьым и аскэрхэр Мустэфа Чэмал и дзэм холъэдэж, унафэр абы иубыдауэ жаIэ, зэпекъу хъуащи, зэрыгъэпщыркъым, зэрыгъэлIыркъым. Къарындж-Овасы чэруан тIысыпIэ хъуа фIэкI пщIэнутэкъым а зэманым. Абы къыщемыпсыхар укIуэдыж: франджыи, алыджи, пащтыхьым и башибузыкъуи (зауэлI – Ред.) – напэншэ защIэщ, къыпщысхьын яхэткъым, ди лыр яшх. Къыдыхьакъэ къуажэм – гъашхэ, унэр хуит яхуэщI, яхуэжьыщIэ, яхуэлъасэ! МафIэм хэхуащ ди щхьэр. Абы и щIыIужкIэ, къэхъуами еплъ: джэгурэ пэт нэ иращI жыхуаIэракъэ, убых щIалитI, нард здэджэгум, зэщыхьэжри зэзэуащ, зым и накIэр адрейм хущIиудащ. Зи накIэ щIаудар Нэгуацэ лъэпкъым ящыщт. Нэгуацэхэ ягу техуакъым, лей къатехуауэ къащыхъуащ.
– Уи нэм къеIэмэ, и псэм еIэ! Дилъ дымыщIэжауэ, тIыс диIэкъым!
Нэгуацэхэ я щIалэм и накIэр щIэзыудам ФэрхъаткIэ еджэрт. Чызмэ лъэпкъым щыщт ар. Чызмэхэ зэхэтIысхьэжри, унафэ ящIащ:
– Къэрабгъафэ зредгъэплъынкъым, дащIекIужын щыIэкъым!
ЗэпэщIэуващ лъэпкъитIыр, зым адрейм худичыхакъым, лъы ягъэжэн хьэзырщ, къызэрыгъэплъащи.
– ДызэвгъэкIуж жытIэмэ, къару ткъуэмылъ я гугъэнущ Нэгуацэхэ, – къэуващ нэхъ зызыгъэIущхэм ящыщ зы.
– Фэрхъат шэруалхэм я деж щтапIэ ирекIуэж, Хъусен ефэнды къыщхьэщытмэ, лей къылъысынкъым! – нэгъуэщI зыми къыхилъхьащ и чэнджэщ.
– Iущыгъэщ ари! – жаIащ Чызмэхэ.
ЖаIэри, Фэрхъатыр шэруалхэм я деж яутIыпщащ. Убыххэр зэщыхьэжмэ, Хъусен ефэндым и IутIыжтэкъэ! Арат зыщIэбэгыр. КъыщыгуфIыкIащ щтапIэ кIуэжа щIалэм, и щхьэфэм Iэ къыдилъащ, фащэ къыщитIэгъащ, Iэщэ къыIэщIилъхьэри, Алий Хьэзрэтпэщэ и мылъкумрэ и щхьэмрэ зыхъумэ къэрэгъулхэм яхиутIыпщхьащ. Шыхъу брулыжь къэшэсащи, Фэрхъатым Iэщэр егъэдалъэ, зыхыхьами ящхьэпрыкIыжащ, цIыхури джэдри и зэхуэдэщ – тIуми еплъынукъым, ялъ игъэжэфынущ. Аратэкъэ Хъусен ефэндым хуэмыгъуэтыр! Къарындж-Овасы къыщыдэуэ щыIэщ Фэрхъат зыхыхьа щхьэфIэч гупыр, я лъэпкъэгъу щхьэкIэ я дзэ шыркъым, узэкъуэхуауэ уапэщIэхуэмэ, уи щхьэр яхьынущ.
Шардын и къуэ Мансоу деж щыслъэгъуат Алий Хьэзрэт-пэщэ. Къуажэм къыщыдыхьэм, къэсцIыхужынтэкъэ! Хьэрыпыш къарэ тест, уанэкъуапэр иутIыпщыртэкъыми, уанэгум къихункIэ шынэрэ жыпIэнт. Шы пщIэгъуалэ лъагэ къэшэсауэ, франджы инэрал къуэгъури щIыгъут, и фурашкIэ натIэр къанжэ дамэ хуэдэ пIийуэ. Я щIыбагъкIэ шу гуп къыдэтщ. Мухъутарыр я пащхьэ иуващ, и пыIэр зыщхьэрихри, захуигъэщхъащ. Пэщэр абы къеплъакъым, цIыхум къажьэхэуващ, уанэгум здисым:
– ФIыгъуэр зыхуищIэн жылэ! Фи псалъэм фепцIыжауэ си фIэщ хъуркъым сэ! Ди пащтыхь лъапIэм тхьэ хуэфIуащ – дауэ фепцIыжын! Си фIэщ хъуркъым фи лъэпкъэгъу ахъырзэманыр, Анзор-пэщэ, вгъэщIэхъункIэ! Дауэ вгъэщIэхъун: ди пащтыхь лъапIэм и шу гъусэщ ар! Тыркум лажьэ иIэкъым, лажьэ зиIэр зауэ къыдэзыщIылIарщ. Ди мылъкуи ди цIыхуи хэкIуэдащ зауэ гущIэгъуншэм. Ар къагъэсэбэпауэ, цIыху щхьэхуещэхэм къэралыр ягъэутхъуэ, цIыхур ягъэжакъуэ. Ауэ пащтыхьым абыхэм я пщэр зэриудыфынущ. Пащтыхьым къыдэщI и куэдщ – утыкум къранэнукъым. Флъагъуркъэ – франджы инэралыр си гъусэщ. Мы инэрал хахуэм дзэ къытхуишащ – пащтыхьыр утыкум 88 Прозэ къринэн фи гугъэ! Франджым и закъуэкъым къыддэIэпыкъунур. Инджылызхэри алыджхэри ди лъэныкъуэщ, пащтыхьым къыдощI. Хэт къыпэлъэщын апхуэдэ къарум? Убыхыр лIыгъэм фыхуалъхуащ, гузэвэгъуэ фыщыхэхуэм, ди Iэр нызэрыфхуэтшияр фигу къэвгъэкIыж: утыку фыкъиднакъым, фытхъумащ, щIы фэттащ, фызэтшэлIэжащ. Фи жагъуэгъухэр къыфхущIоджэ иджы, жаIэр зэхэфхыркъэ: загъэнщIащ, яхуэтщIар ящыгъупщэжащ, пащтыхьым епцIыжащ, жаIэ. Си фIэщ хъуркъым ар! Пащтыхьым и дзэм фыхыхьэн зэрывмыдэр си фIэщ хъуркъым – фи жагъуэгъуращ апхуэдэ псалъэмакъ мыфэмыц зыгъэIур.
Сит, цIыхум яхэкIри, пэщэм и пащхьэ иуващ, и пыIэр и блэгущIэм щIилъхьэри, зигъэщхъащ:
– Зи щIыхьыр ин пэщэ! Узахуэщ уэ: дэ пащтыхьым дебийкъым, депцIыжакъым. ИтIани. пащтыхьым и дзэм хэдгъэхьэн цIыху дэнэ къитхыжын? Дыкъэнар уолъагъу. ЩIалэгъуалэр зауэм хэкIуэдащ, къелар мащIэщ.
Хьэзрэт-пэщэ къыпэрыуащ лIыжьым:
– Щхьэ сыкъэбгъапцIэрэ, тхьэмадэ? ПцIы щхьэ бупсрэ, уи напэм дауэ тебгъахуэрэ? Ей, мухъутар, дзэм хыхьэн хуейм я тхылъыр къысхуэхьыт!
Мухъутарыр пэщэм бгъэдэлъэдащ, и гуфIакIэм къыдигъэцIэфтри, тхылъымпIэ напэ зыбжанэ пэщэм хуишиящ.
– Плъагъуркъэ, тхьэмадэ, дапщэ ит мыбы! Зи цIэ мы тхылъым ихуар дыкъыщывэджа дакъикъэм майданым фынекIуалIэ! НемыкIуалIэм хуэдгъэгъунукъым. Сыфхоплъэри, цIыхур зыгъэутхъуэ къыфхэтщ. Фогъэжакъуэ цIыхур! Ей, мухъутар, къэралым и бийм щхьэ уакъыдэщIрэ уэ? Бийм и бзэгузехьэ дэсщ мы къуажэм – хъыбар щхьэ сумыгъэщIарэ?
Мухъутарыр зэщIокIэзызэ, и лъэм иIыгъыжыркъым, и псалъэр хузэгъэкIэсыркъым:
зыгъэутхъуэр?
– Хъусен ефэнды езгъэщIащ хъыбар.
– Ы-ы, сигу къэкIыжащ, сигу къэкIыжащ. Алим гуэрщ жыпIа псыр – Ар дыдэщ, зиусхьэн! ТIэхьирщ псыр зыгъэутхъуэр!
– Дэнэ щыIэ езыр – а гъэпцIакIуэр?
– Ар гъэпцIакIуэкъым, пэщэ. ТIэхьир пщIэ зиIэ цIыхущ, – жиIащ Сит, и пыIэр зыщхьэритIэгъэжри.
– Дэнэ щыIэ жысIакъэ!
– Истамбыл кIуауэ къэтщ.
– Сыт щIэкIуар?
– Хъусен ефэнды щхьэкIэ тхьэусыхэнущ.
– Тхьэусыхэнущ жыпIа?
– Темылъ трилъхьэркъым. Хабзэ икъутакъым. ЗдэкIуари Истам-
– Убых щIалэ хахуэхэм дыкъызэрамыгъэщIэхъунум шэч къытесхьэркъым! – яхэкIиящ пэщэр цIыхум. – Я псэр ди пащтыхь лъапIэм зэрыхуатынум шэч къытесхьэркъым! Убыхыр лIыгъэщ зыхуалъхуар! ЛIыгъэ щагъэлъагъуэ махуэщ нобэ!
Пэщэр ежьэжащ – нэгъуэщI Iуэхуи къыпэплъэ хъунт абы. ЩIалэ хуэмыху зыбжанэ фIэкI хашыфакъым – нэхъыбэм, загъэпщкIури, зыIэрагъэхьакъым. Хуэмыхум и натIэр аракъэ игъащIэм: е жылэм япэ йощ, е псоми къакIэроху.
Махуэ гуэрым, дыгъэр шэджагъуапIэ иувауэ, гъуэгу сабэр къэхъейбылщ. 89 Прозэ
ри, зы шу къыдэлъэдащ къуажэм. Шы цIахуцIэ тесщи, зелIэж:
– Уэхьэхьей, жылэ махуэ хъун! Бытхьэ бзэхащ! Бытхьэ дыпагъэкIащ!
къым жылэм.
– Дауэ зэрыбзэхар? Хэт дыпызыгъэкIар? – зэхахыр я фIэщ хъур-
– Фи фIэщ мыхъумэ, Iуащхьэм фынакIуэ. Фи нэкIэ флъагъунщ! ФынакIуэ псори! Зы цIыху фыкъыдэмынэ жылэм!
Жьым зэрихьэ хъуаскуэти, хъыбарыр жылэм хэз хъуащ. Жылэр Iуащхьэм зэрыхьынтэкъэ! Сит гукъыдэмыжт, итIани, Бытхьэ зэрыбзэхар щызэхихым, пщIантIэм дэсыфакъым, и башыр къищтэри, ежьащ ари. Сэ, и ужь ситщи, сыщIыхьэ къудейщ. Iуащхьэм дыщынэсам, цIыхур Iув зэрыгъэхъуакIэт – куэд щIат Iуащхьэм апхуэдиз зэремыкIуэлIэжрэ. Iуащхьэ щыгум ихьащ лIыжьхэр – жылэр зэщIэзыгъэста щIалэм пцIы иупсатэкъым: Бытхьэ и мывэ абгъуэр зэхэкъутат, тхуей жыг IэщIэмащIэри, и пIэ ираукIыхьа плъыр нэхъей, зиукъуэдиижауэ щылът. ЦIыхур, зэхэувэжащи, зэхэтщ, жаIэнури ящIэркъым. Абгъуэ зэхакъутар куэдрэ зэпиплъыхьащ Сит, пщIащэ гъуэлэжам есэбэуащ, итIанэ зыкъиIэтыжри, цIыхум закъыхуригъэзэкIащ:
– Дагъэунэхъуащ! Бытхьэ диIэжкъым! Бытхьэ ядыгъуащ. Нобэкъым, дыгъуасэкъым къыщыдащIар. Тхьэмпэр гъуэлэжащ, джыдэм и пIэри уфIыцIыжащ.
ЦIыхур зэщIэващ абдежым. Бытхьэ и Iумэтым итыжтэкъым нэхъыбэр, итIани ягу техуакъым – къещхьэкIуауэ ялъытащ. Я губжь зыти, зэкъуэувэжащ цIыхур, я лъыр къызэрыгъэплъащ. Ем щыгъуэ бжьэдыгъур зэшщ.
УIэгъэ хьэлъэ къызадзауэ къысщыхъуащ асыхьэтым. Шэрахъ, игъащIэкIэ бгъэгъу мыхъун щIэщхъу къызапэсауэ слъытэжащ. Апхуэдэ щIэщхъу къыдэзыщIар асыхьэтым къысIэрыхьамэ, уи фIэщ зэрыхъун, слIынтэкIэ, и псэр Iэ щIыбкIэ хэсхынтэмэ!
– Хэт мыр къыдэзыщIар?! Щыблэр къытихуэ мыр къыдэзыщIам, мафIэм пэрисхьэ! Мыр къыдэзыщIам и щхьи и лъэпкъи нэлатыр къатихуэ, жыхьэнмэр унапIэ яхуищI! – жери, Талустэн и IитIыр уэгум иришиящ.
ЦIыхур еувэлIащ Талустэн и псалъэм:
– Iэмин! Iэмин!
«Убыхым къыдищIэфакъым мыр!» – жысIащ сигукIэ, итIанэ сызэхахауэ къыщIэкIащ: цIыхум зы къахокIиикI:
– Узахуэщ, Зауркъан! Ди жагъуэгъущ ар къыдэзыщIар!
АбыкIэ акъылэгъу хъуакъым ТIэхьир и гъунэгъу лIы щхьэфэкъур! – и цIэр къысхуэгубзыгъыжыркъым, щхьэфэкъу къудейтэкъым, назэт, абы и щIыIужкIи. ЛIы щхьэфэкъур пыдыхьэшхыкIащ:
– Хамэм теплъхьэныр тыншщ, дэ тщыщмэ-щэ?
– Мыхъун жумыIэ! – пэрыуащ абы Даут.
– Мыр къыщыдащIа сыхьэтым щхьэ зэхэдмыхарэ? Дэнэ дыщыIа иджыри къэс? – къахэпсэлъыхьащ IэлъэщI фIыцIэ зытелъ цIыхубз. «ФылIыгъэншэщ, Бытхьэ къыффIэIуэхужрэ фэ, фи щхьэр яхьакIэ, фигу хэщIынукъым», – аращ цIыхубзым и псалъэм хэтлъэгъуар.
Нэхъыжьхэри игъэзэхуакъым Даут, щIалэхэми губгъэн яхуищIащ:
– Ар тхуэфащэщ дэ, тхуэмыфащэ къыдащIакъым. Дыдейм долъэпауэри, хамэм ейм дыхуоплъэкI. Щолэхъу тхьэмыщкIэм и ахърэтыр дахэ ухъу – дэракъэ зытеунэхъуэжар! Куэд щIа мы Iуащхьэм зэритрэ: и псалъэ Iурывгуэжакъэ, игу феуакъэ? Тхьэпщи Бытхьи кърадзэжрэ нобэрей щIалэм?.. 90 Прозэ Щхьэфэкъум и псалъэ къыпидзащ аргуэру:
– МафIэ здэщымыIэм Iугъуи щыIэкъым. Дыгъур хамэ къуажэ къыщалъыхъуэ, езым и унэ зриудыгъуарэ пэт.
ЦIыхум я тхьэкIумэ ягъэкIащ:
– КъыджеIэ, шэч зыхуэпщI щыIэмэ!
– Шэч хуэпщIкIэ зэфIэкIынукъым, щыхьэт уимыIэмэ!
– Щыхьэти къэувынщ. – жиIащ щхьэфэкъум.
Щхьэфэкъум екIуэтэлIащ цIыхур.
Макъ гуэр къэIуащ асыхьэтым:
– ФытекIуэтыт! Гъуэгу къыдэфт!
ЦIыхур текIуэтащ, Рэхьманрэ и къуэмрэ гъуэгу иратри. Рэхьман сондэджэрым я пыхъуэпышэт, езыр сатум хэзагъэртэкъым, сатуущIэм кIуэгъужэгъу яхуэхъуати, и щхьэ хигъэкIуадэртэкъым, щадежьи къэхъурт, щадежьэкIэ, и къуэри гъусэ ищIырт.
– ПцIы супсмэ, уи нэлатыр къыстихуэ, Бытхьэ! – цIыхум я пащхьэ иуващ Рэхьман, и хьэуазэ пыIэр щхьэрихри. – Си щIалэ закъуэр тхьэм сIихыж, жысIэр мыпэжмэ! Си пIэ тхьэм сримыгъэкIкIэ, зы псалъэ закъуэ пцIыуэ жысIэмэ! ЗэшэзэпIэ тхьэм сищI.
– Бажэм и бажэкIэ и щыхьэтщ, – къыкIэщIидзащ Талустэн.
– ТIэхьирщ дызыгъэунэхъуар! – залымыгъэкIэ къыжьэдашыфэ зытригъауэри, жиIащ Рэхьман; Талустэн и псалъэр зыщхьэдигъэIухащ.
– Ди нэкIэ тлъэгъуащ! – къыщIигъужащ Рэхьман и къуэм.
ЦIыхум я жьэр Iурыхуащ.
– ПцIы тыволъхьэ! Ар ди фIэщ зэрыфщIын щыIэкъым! – иIэтащ Сит и башыр.
– ФIэщ хъугъуафIэкъым, ар дощIэ. Ауэ пэжым нэр ирещI.
– ПцIыщ жаIэр! Лажьэ зимыIэм тралъхьэ!
– Лажьэ зиIэмрэ зимыIэмрэ зэхэгъэкIыгъуейкъым!
– ЦIыхум и напэм къригъэзэгъынкIэ хъуну псор хэт зыщIэр? – зигъэгусафэ зытригъэуащ щхьэфэкъум. – Ди псалъэр и кIэм нэдвгъэгъэс. Шэч зыхуамыщIыр дыгъу щыхъу щыIэкъэ?.. Бытхьэ леи ишэчынукъым. ТIэхьир пцIы теслъхьэмэ, Бытхьэ и нэлатыр къыстихуэ жысIащ. Махуэ зыбгъупщI хъуащ абы лъандэрэ. Чэруан гуэр дахэзэрыхьри, си щIалэмрэ сэрэ Къуэние дыкIуат. Ди Iуэху зэфIэдгъэкIри, уэрамым дыдыхьащ, дыщэхуэнщ, жытIэри. ДыщэхэкI, налмэс хуэдэ, пыл къупщхьэ зыщащэ тыкуэным дыблэкI пэтрэ, ТIэхьир къыдолъагъу. Тыкуэным къыщIэкIыжырт ТIэхьир. Деджащ, дыгуфIэри, арщхьэкIэ езыр къызэплъэкIакъым: е дызэхимыхарэ, е дызэхимыха нэпцI зищIа – сытми, цIыхум захигъэпшэхъуэжащ. ТIэхьир Истамбыл зэрыкIуар сщIэрт тхьэусыхакIуэ. «Къуэние дауэ къыщыщIидза?» – жыдоIэ, зыхуэтхьынур тщIэркъым. «Дгъэунэхунщ», – жытIэри, зэадэзэкъуэр ТIэхьир къызыщIэкIыжа тыкуэным дыщIыхьащ. Тыкуэн лъэпсейтэкъэ, сыт щхьэкIэ дыщIыхьэнт, ди щхьэ гъэва щIэлът, итIани дыблэкIыфакъым. ДыщIыхьэмэ, узижэгъуэныр Iууплъэ дэ дызыIуплъам: тыкуэнтетхэм Бытхьэ зэпаплъыхь, драгъэзейри – ягъэщIагъуэ, кърагъэзыхыжри – йоплъ.
ЦIыхур зэщIэващ, ар щызэхахым. Рэхьман и напIэ хуэдакъым, нэмэзлыкъым теува хуэдэ, и IитIыр и ныбэгум щызэридзауэ, и псалъэм пещэ:
– Игу хэщI хъунти, Бытхьэ уфIыцIауэ къытщыхъуащ, и нитIым уашхынут, и лъэбжьанэр лъы защIэт. СыкIуэцIрыхуамэ нэхъыфIт абдежым!.. «Мы черкесым дыкъигъэпцIа си гугъэщ!» – зэхэсхащ тыкуэнтет- 91 Прозэ
хэм ящыщ зым и псалъэ. Адрейр абы и дамащхьэм къытеуIуащ: «Мыбы дыщи дыжьыни хэлъкъым, итIани дыхилъэфэнукъым: къызэрытщэхуам хуэдитI къыщIэтхыжынущ». Си щIалэмрэ сэрэ, тлъэгъуар дигу щIыхьэри, лъэгуажьэмыщхьэ зытщIащ, Бытхьэ и пащхьэ дитIысхьащи, догуIэ. Ди пщампIэр яубыдри дыкъыщIадзыжащ тыкуэным.
– Дызэхэувэжауэ зэманыр догъакIуэ! – къэкIиящ тхьэлъэIу махуэм
цIыхум къахэфия аскэр щIалэжьыр. – Бытхьэ зыдыгъуар наIуэкъэ! Псэууэ и фэр тетхынщ, Бытхьэ къытхуимыгъуэтыжмэ! ТIэхьир къыдищIам хуэдэ зыщIэн щыIэ!
ЦIыхур Iэнкун зэрыгъэхъуащ: зым Рэхьман ичэтхъэнут, адрейр ТIэхьир деж унэрыуэ ежьэн хьэзырт.
– Чэрэчэуэ сывупщIэтэнуми, фыхуитщ, Рэхьман жиIэр си фIэщ схуэщIынукъым! ТIэхьир лажьэ иIэкъым. Уи щхьэм шэч хуэпщIыжын? Апхуэдэщ ТIэхьир! – яхуикIуэтакъым Сит. ЛIыжьхэр Сит и лъэныкъуэ хъуащ.
– Псоми я жьэр щывдэн? – къызэрыкIащ щхьэфэкъур. – ЦIыху уэд бгъэшхамэ, уи Iупэр Iуеуд жаIэркъэ! Тхуэфащэщ дэ ар! Истамбыл сокIуэ жери, ежьащ, Къуэние щхьэ къыщыщIидза? И щхьэ гъэва дэлъ?
Сэрэ нэгъуэщI зы-тIурэ фIэкI щыгъуазэтэкъым ТIэхьир здэкIуам. Истамбылтэкъым ар здэкIуар, Анкъарэт: Урысейм я лIыщхьэ гуэр Чэмал-пэщэ деж къэкIуауэ зэхихати, абы зыхуигъэзэн мурад иIэт. Хэкум зыгъэзэжын щыIэмэ, гъуэгу ягъуэтыну? Арат ТIэхьир зыщIэупщIэнур. Ар хэIущIыIу сщIын сытегушхуакъым: бзэгузехьи кърихьэлIагъэнкIи мэхъу мыбдежым, Хъусен ефэнды деж нагъэсмэ, ТIэхьир и унэр къаувыхьагъэххэщ, фIы щIрагъэхынукъым.
ЦIыхум я пащхьэ сихьащ:
– ТIэхьир пцIы къытохуэ! Рэхьман и пцIым куэд икIунукъым, фи нэкIэ флъагъунщ мы тIум пцIы зэраупсыр! Дыахьмакъ я гугъэщ мы тхьэгъэпцIитIым. Къуэние кIуакъым ТIэхьир, щалъагъункIи Iэмал иIакъым. Щхьэфэкъур къызбгъэдэлъэдащ, и нэр къысхузэблигъэплъри, – ТIури фызэрыгъэIущауэ аращ! Хэт ТIэхьир пцIы тезылъхьэр? IэштIым къысхуищIащ:
Пэжым уи нэр ирищIа?
Къамэ Iэпщэр субыдащ, щхьэфэкъум сыжьэхэплъэри:
– Уи кIэтIийр къизгъэунщ, щэ ныбэ! Псалъэ къыфIэбгъэкIмэ!
Щхьэфэкъум кIэбгъу зищIащ, Iуащхьэм ецIэфтэхыжащ, и кIэр и бэкъум диупщIэжри.
Лъакъуэ щIэмытми, ежьамэ, пцIыр пхуэубыдыжынукъым: убых жылагъуэхэр зэлъищIысащ. ПцIыр зым IэщIэкIащ, адрейм щIигъужащ, ещанэм зэблихъуащ. Зы жьэм жьэдыхьэр жьищэм жьэдохьэ жыхуаIэракъэ? ЦIыхур и фэкIэ пщIэнукъым, игу илъым ущымыгъуазэмэ. ТIэхьир и псалъэм дыгъуасэ фIэлIыкIар нобэ нэгъуэщI хъужащи, лажьэ зимыIэр щIатIэн хьэзырщ. «ЩIэщхъу къыдищIащ, дытеунэхъуащ!» – уэрамыщхьэм щызэхоувэ цIыхур, къызэрыгъэплъащи, я IэштIымыр ягъэдалъэ, зэщыхьэжащ, я щIыб зэхуагъэзэжащи, зэрыукIыжыным нэсащ. ТIэхьир къигъэзэжыркъыми, догузавэ. Къигъэзэжамэ, нэгъуэщI илът: пцIыр къыщIэщынут, щхьэфэкъур зыгъэIущар къэдумысынут.
Къыщимыгъэзэжым, Рэхьман депсэлъэн мурад тщIащ Даут дэрэ. ПщыхьэщхьэхуегъэзэкI хъуауэ, и куэбжэм дыIухьащ: унэр нэщIщ, бадзи щыдымыркъым. Я гъунэгъухэм деупщIащ: 92 Прозэ
– Рэхьман фымылъэгъуауэ пIэрэ?
– Бытхьэ зэрыбзэхам и хъыбар щыIуа махуэм и пщыхьэщхьэм дэкIащ къуажэм. И хьэпи-шыпи зэщIикъуэри, дэкIащ, и жэми и джэдкъази къыдинакъым.
– Дэнэ здэкIуар?
– ТщIэркъым, – жиIащ гъунэгъум. – Чызмэ Фэрхъат пщIантIэм къыдыхьауэ тлъэгъуащ абы ипэ махуэм.
«Дыщыгугъэм щыщыIэкъым Iуэхур», – жытIащ Даут дэрэ, абы и кIэр здынэсынкIэ хъунур ди пщIыхьэпIи къыхэмыхуэу.
Алий Хьэзрэт-пэщэ и кIэн къикIакъым: пащтыхьым и дзэм хыхьэн щIагъуэ яхигъуэтакъым убых щIалэгъуалэм. «Пащтыхьым гъэ мин иугъащIэ! Пащтыхьым и дзэм фыхыхьэ!» – къуажэ-къуажэхэр зэхажыхьащ Хьэзрэт-пэщэ и шу жьэрыутIыпщхэм, арщхьэкIэ къикIа щыIэкъым.
ГъущI плъар псым хэпщIэмэ, дауэ хъурэ? Хьэзрэт-пэщэм и лъыр къэващ, убыхым къыщагъэщIэхъум, Iэл фIыцIэ хъуащ, сабэр дрипхъеящ, кIиящ, гуоуащ. КIий-гуом къыщынамэ, нэгъуэщI щыIэт! Пэщэм и хьэджафэхэр къытхэлъэдащ, ди Iэщыр яху, къаIэрыхьэр ятхьэкъу, лей къыдах, щIалэ сымаджэ ирихьэлIэмэ, пIэм хаукIыхь, дзэм фыкъыхэкIуэсыкIащ, жаIэри.
– ЛаIилахьэ Iилэлахь! ИугъащIэ пащтыхьым гъэ мин!
Алыхьым и цIэр ящыгъупщэркъым, лей зэрахьэми. Хабзэми пылъыжкъым. ТIуми фIэлIыкIыркъым.
– Ялыхь, гущIэгъу къытхуэщI! – нэгъуэщI сытым щыгугъыжа Къарындж-Овасы удэсыж зэрымыхъунур къагурыIуащ убыхым – дашхыхьынут, ялIынут. Дэнэ кIуапIэ яхуэхъунур? Дэнэ здэIэпхъуэнур? Iэпхъуэр я щыпэлъагъут убыхым? Я натIэм къритхат.
Уи Iуэхур мыхъунумэ, щхьэусыгъуэр куэдщ. Анкъарэ дэмыхьэфауэ къигъэзэжащ ТIэхьир. Къэрэгъулымрэ дзэмрэ зэхуащIащ гъуэгур, кIуапIэ къуатыркъым, лъэмыж дакъэм къытетIысхьащи, псым узэпрагъэкIыркъым. Зауэщи, дунейкъутэжщ. Жэщыр хэтIэсат, Гулизар тхьэмыщкIэм ТIэхьир пщIантIэм къыщыдишэжам. Фызыр магъ, и псалъэр хузэкIэлъыгъакIуэркъым.
– Сыт къэхъуар? – къоупщI ТIэхьир, къэщтауэ.
Къэхъуар жриIащ: Бытхьэ уэращ зытралъхьэр. Гулизар, гъынанэурэ, и псалъэр нигъэса къудейуэ, зыгуэр къэджащ.
– ТIэхьир дэс? – къыщIэупщIащ убыхыбзэкIэ.
– УдэмыкI, фIыкIэ къыпкIэлъыкIуакъым! – зридзащ Гулизар и цIыхур?
лIым.
куэбжэр Iуихащ.
– Умыгузавэ, – идакъым ТIэхьир. – Дыдей гуэр хъунщ. – Ар жери, Шэр къыжьэхэлыдащ абдежым. ТIэхьир щхьэ щIыбкIэ техуащ.
ЛIиплI пщIантIэм зэрыдэуащ, Гулизар яубыдри, и жьэр япхащ, унэм къыщIэжа щIалитIри Iэпхлъэпх ящIащ, щыри уанэгум зэпрууэ ирадзэщ, унэм мафIэ щIадзэжри, кIыфIым хэбзэхэжащ.
Сит дэрэ дыщынэсам, ТIэхьир и унэм къыхэнэжа щыIэтэкъым – мафIэм зэщIибзеежат. Хъуаскуэр жьым зэрехьэ. ТIэхьир лъым хэлът, и псэр хэкIа щIыкIэтэкъым. И щхьэр къиIэтри, Гулизаррэ щIалитIымрэ къащIэупщIащ.
– Псэущ, – жысIащ, си нэпсыр къыщиудын хьэзыру. ТIэхьир и фIэщ хъуакъым. Зэрымыхъуар къэсщIащ, и пащIэм хэлъэда нэпскъуда- 93 Прозэ мэр щыслъагъум.
– Хэт къоуар? – сеупщIащ, и щхьэр си куэщIым ислъхьэри.
– Чызмэ Фэрхъат.
ЦIыхур къызэхуэжэсащ, зырыз-тIурытIурэ. Я щхьэр къыфIэхуащи, зэхэтщ, ТIэхьир къаувыхьауэ.
ТIэхьир лъым къыхэтхащ. ГъащIэ иIэжтэкъым абы, фагъуабзэ хъуащ, и псэм йоджэ. МафIэм хисхьэжащ и гъащIэр щхьэузыхь зыхуищIа псор. Зыми итхыжынкъым убыхым я тхыдэр, убых сабийм яхузэхилъхьэжынкъым алыфбей.
ТIэхьир и Iэр къэхъеящ, зэхэпх къудейуэ къыжьэдэIукIащ:
– Вгъэзэж Хэкум. Къэукъасэм!.. Мыбы фыкъимынэ!
Аращ и иужьрей псалъэр. Ар и уэсятт. И псэр нэхущым хэкIащ. Жылэм цIыху къыдэнакъым – ягъеижащ псоми. Молэри къэкIуащ – джауркIэ къеща молэр! Рэхьман къуажэм зэрыдэкIуэсыкIамрэ ТIэхьир зэраукIамрэ нэхъ щыхьэтыфI щыIэт – жылэм я фIэщ хъуащ ТIэхьир лажьэ зэримыIэр. АбыкIэ шэч хуэзыщIар ТIэхьир и кхъаблэм щIэуващи, нэпс щIегъэкI иджы – арщхьэкIэ сыт и мыхьэнэжт?..
Шардын и къуэ Мансоуи къихьащ ТIэхьир и лъапсэ нэщIым – и ныбжьэгъужьтэкъэ дунейм ехыжар!
– Сигу хигъэщIащ, – жиIащ Мансоу. – Хьилмышхуэ иIащ. И щхьэкIи и унагъуэкIи къыхуэсэбэпакъым. МащIэрэ жесIа – къызэдэIуакъым. Бгыр джэдыкIэкIэ икъутэн и гугъащ. Гугъэ нэпцIым текIуэдэжащ.
Гухъыринэм итIысхьэжын ипэ, Шардын и къуэ Мансоу нэхъыжьхэм къыдбгъэдыхьащ:
– Жьыщхьэ махуэ фыхъу, фыкъызэрыстелэжьар зыщызгъэгъупщэнкъым. ДызэримыхьэлIэжынкIи мэхъу афIэкI. Си лъапсэр сщэжащ, си фызым и дыщым сахыхьэжынущ. Сигу зэвгъэбгъами, сигу Iей фхуилъынукъым. Алий Хьэзрэт-пэщэ нэхъ хуэфащэт Бытхьэ? Хъусен ефэндым зэрыхуевгъэхьар зэхэсхыжащ. Сыт си лажьэт сэ? Хьэмэрэ Iулъхьэ хуэфщIауэ ара пэщэм? А хъунщIакIуэм апхуэдэ тыгъэ хуэпщI хъурэ? НэбгъузкIэ тезгъэплъэнтэкъым, фэ сыфхуэдамэ! Пащтыхьым фыкъуэувэн хуеящ – и сэбэп нэхъ къывэкIынт. Сэ фыкъыстеплъэ зэрымыхъур сощIэ, итIани сигу нывэбгъэркъым. Сызэрыубыхри згъэгъуэщакъым! Алий Хьэзрэт-пэщэ деж къыщысщэхужащ Бытхьэ. ЩIэстами сыщIэфыгъужыркъым. Бытхьэ сэ здызохь, хэт ищIэрэ: игу фэ къывэбгъами, сэ насып къысхудэкIуэнкIи мэхъу. Фи Iуэху фIы ирикIуэ, фигу къысхуэвмыгъэплъ.
Шардын и къуэ Мансоу гухъыринэм зридзэжащ, афIэкIаи къызэплъэкIыжакъым, гъуэгу сабэм хэкIуэдэжащ. ТIэхьир и закъуэкъым а махуэм дгъеижар, ди щхьэри дгъеижащ а махуэм, ди нэпсыр иткIутащ, хым адрыщIкIэ къыдэдна ди хэкур ди нэгу къыщIыхьэжауэ.
Бытхьэ и Iуащхьэм щыщIэтлъхьэжащ ТIэхьир. Пщыхьэщхьэ дыгъэм и бзий махэхэм зэ хэтлъэгъуэжащ тхьэмыщкIэм и кхъащхьэр.
ЦIыхур, Iуащхьэм къеувэкIауэ, зэхэтт, зэбгрыкIыжын ягу имыдэу. Iуащхьэм сыдэкIри, ТIэхьир и кхъэм сыбгъэдэуващ. Гъуаплъэ бжьамийр сIыгът сэ. Бжьамийр си Iупэм хуэсхьащ. Убыхым я гъыбзэ макъым зригуэшащ губгъуэ нэщIыжьым. ТIэхьир и кхъащхьэм тепыхьэрт гъуаплъэ бжьамийр, и макъ гущIыхьэм нэхъри зиIэтурэ гъуэгуанэ жыжьэм дыхуриджэрт. Сымаджэ зиIэм нефхьэжьэ, сабийр фи Iэблэм тевгъэтIысхьэ, къамэр фи бгым ифщIи, фынежьэ! Лъы щыдгъэжэнуми, а зы гъуэгурщ къытщIэлъыр. Хэкур зыфIэкIуэдым псори фIэкIуэдащ!.. 94 Прозэ

Бжьамийм и макъыр зэпыуакъым щIэх. Пшапэр зэхэуащ, уафэм вагъуэр къотIысхьэ. Дунейм зиудыгъуауэ къыпщохъу, убыхым я гъуаплъэ бжьамийм къигъэуIэбжьауэ. КIуэдыпIэ тхуэхъуам щитха иужьрей жэщт ар.
Убых къуажэ пщыкIущым дэса лIыжь-фызыжьымрэ сабиймрэ гъуэгу дытетщ тхьэмахуэм щIигъуауэ. Ди хьэпшып тIэкIур къыздетхьэжьащи, мафIэсым кърихужьа жылэ е цыджан Iэпхъуэшапхъуэ фIэкI дыкъэпщIэнукъым. Унагъуэ минищым зыкъитчащ, унагъуэ минищыр мащIэкъым. Гъэмахуэ шылэщи, уэгъущIыгъущ, дунейр исыжащ. МахуэкIэ хуабэвэхщ, бэуапIэ бгъуэтыркъым, жэщым уае мэхъу. ПшахъуэщIми щызгъэунэхуакъэ ар – чэруанакIуэм сащыхэтам щыгъуэ!
ТIэхьир и уэсятым дызэщIиIэта пэлъытэти, ди гъуэгур КъэукъасэкIэ гъэзат. ЩамкIэ е СухьэдиймкIэ дунэтIатэмэ, Алий Хьэзрэт-пэщэ ди ужь икIынкIи хъунт: «Я щхьэр зэрыхьщ, арыншэми дызыгъэбэмпIэн догъуэт» – жиIэнти. Щамрэ Сухьэдиймрэ Тыркум и IэмыщIэ илъыжтэкъым. Пэщэм игу темыхуар Мустэфа Чэмал къеувэлIа къэралым дихьэжын мурад зэрытщIарт: «ЯхуэтщIар ящыгъупщэжащ! – къытхуэгубжьащ Алий Хьэзрэт-пэщэ. – Къэукъасэ хьэжрэтым уи дзыхь ебгъэз хъунукъым. КъыдэпцIыжащ, ди пащтыхьым ирата псалъэр ягъэпэжакъым. Сэ абы сахурикъунщ!»
Къытхуэгубжьам къыщызэтенакъым: и хьэIуцыдз гупыр ди ужь къриутIыпщхьащ, сабийми еплъыркъым, къытхопхъуэри, дашх, далI, лъэбакъуэ тчыху, зы хьэдэ дгъэтIылъын хуей мэхъу, щысхь жыхуаIэр ящIэркъым, Iэщэншэ гупыр, къуанщIэ гуэрэнщи, дыкъауфэрэзыхь.
Хэт ищIэрэ, ди къарур нэхъыбатэмэ, Iэщи диIатэмэ, Хьэзрэт-пэщэ и дзэлIхэм дакъыпхыкIыфынт, гъуэгум щызэхэзеуэ алыдж дзэ пакIэхэми дакъыблэкIынти, ди гур зыхуэпабгъэ ди лъахэм дихьэжыфынкIи хъунт.
Ауэ мащIэIуэт ди къарур, Iэщи тIэщIэлътэкъым. Пэжщ, гъуэгу
дыздытетым, ди щIалэ тIощIырыпщI хуэдиз къытхыхьэжат, дзэм къыхэкIуэсыкIыжауэ е загъэпщкIуауэ бгым исауэ. Абыхэм Iэщэ яIыгът, зэралъэкIкIи дыкъахъумэрт.
Къуэние губгъуэжьым пхыкIырт ди гъуэгур, губгъуэ нэщIыжьти, зы жыги, зы псыни, зы псыкъуии ущрихьэлIэнутэкъым – жьыбгъэ пщтырым ирилыгъукIа пэлъытэт. Махъшэми хузэпычыркъым а губгъуэжьыр – аращ езы тыркухэм жаIэр.
Гъудэбадзэр къепщIэкIащи, шым я щхьэр щIрагъэхьэ. Сабиймрэ лIыжь-фызыжь лъэрымыхьхэмрэ зэрыс гум я шэрхъ кIыргъ макъыр ди тхьэкIумэм икIыркъым, дешами, детIысэхыркъым, гъуэгур хыдогъэщI. ТхэлIыкIыр гъуэгущхьэIум щыщIыдолъхьэж, дгъеижынуи дыкъызэтеувыIэркъым. УIэгъэ зытелъри, я нэр щыункIыфIыкIми, къыддобакъуэ, зи псэм еджэр гум залымыгъэкIэ идогъэтIысхьэ е зэпэдубыдауэ къыдохь. Фочауэ макъри тщхьэщыкIыркъым. ЦIыху Iувым уахэуэныр икIагъэми, укъэзымыгъэщIэхъунщ: зыгуэрым утехуэнкъэ! Шууэ къытхолъадэ, фочыр къыттраунащIэри, губгъуэм йолъэдэж – сыт пхуещIэн? УащIыхьэнукъым, жьы хъарзым хуэдэщи, сабэм хопшэхъуэж.
Алий Хьэзрэт-пэщэ къытхуеIуэху:
– КIасэ мыхъу щIыкIэ, Iэщэр хыфIэвдзи, къэвгъазэ! Алыхьталэр си щыхьэтщ, ди пащтыхьым и бий жагъуэм зезытын мурад зиIэм ажал 95 Прозэ
игъуэтынкIэ!
Дгъэзэн мурад диIамэ, гъуэгу шынагъуэм дытехьэнтэкъым. Псыр хым хуопIащIэ, гъущIыр малъхъэдисым зыщIешэ, цIыхур зыхуэпабгъэр и лъахэрщ. Гъуэгу дыщытехьакIэ, къэгъазэ диIэкъым – ди лъахэм и джэ макъыр ди щхьэм ит зэпытщ. Къэдзыхэ къытхэкIмэ, убых зекIуэлI уэрэдыр щызэхихкIэ, игу къызэрогъуэтыж:
Ди бий залымым и нэхейщ:
ЛIыр гъуэгу техьамэ, къэмыдзыхэ!
Лъэрыгъым итым и гъуэгу хощI –
Ди гъуэгум лъахэм дишэжынкъэ!
ЗекIуэлI уэрэдыр ящыгъупщэжакъым нэхъыжьхэм – ахэрщ къыхэзыдзэр. ЩIалэгъуалэм зэхащIыкIыжыртэкъым а псалъэхэр, яIэпыхужат, итIани, нэхъыжьхэм къыхэддзамэ, къыддежьурт, уэрэдым и макъамэр яIэтырти, бэракъым хуэдэу къызэдахьырт.
Къумым и зэхуэдитIыр къызэпытчауэ, гъуэмылэр къытIэщIэухащ. Сабий мэжэщIалэр зэщIогъуагэ. Шэ фий макъыр уи тхьэкIумэ игъащIэкIэ имыкIми, нэхъыфIщ, сабий мэжэщIалIэм и гъы макъ зэ зэхэпх нэхърэ. Сыт ди Iэмалт: выр дукIыжын хуей хъуащ, иужьым шыхэми щIэддзащ. Фочышэр зи натIэм ихуа шым и щыщ макъ зэхэпхагъэххэ, Шэрахъ?.. Гури дгъэсыжащ, гущэми дынэсащ – пхъэхэкI къытхуэнэжатэкъым, фоч лъэдакъэ фIэкI. Фочыр дигу пыкIакъым: губгъуэ нэщIым Iэщэншэ уихъухьмэ, уикIуэдауэ аркъэ?..
«Ди бий залымым я нэхейкIэ.» – лъэр дыщIыдодз а псалъэм, ауэ гъуэмылэм псыри дэдухащи, псы щхьэкIэ дызэтолIэ. Псы Iубыгъуэ дэнэ къипхын – дунейр жэщIыжами ярейщ: зы псынащхьэ цIыкIу е зы псыкъуий бгынэжа дыщрихьэлIэркъым гъуэгум.
– Псы, нанэ! Псы схуолIэ! – магъ зи Iупэр гъущIэжа сабийр.
Нэпс къудеи иIэжкъым сабийр зи Iэблэм тес нанэм. Шэ къыптехуэрэ уIэгъэ ухъуми, лъыи къыпщIэкIыжыркъым, напIэзыпIэм зопцIэ. Псы къахутэн щхьэкIэ едгъэжьа гупым къагъэзэжакъым. Ди лъэ зэблэтхыжыф къудейщ, ныбапхъэкIэ пщыр нэхъыбэщ. ГъуэгунапщIэ удзыр дохъу, дзыгъуэ къэзубыдыфым унауэ зелъытэж.
ЩIэфкъузэ фи бгыр, фи щхьэр фIэт!
Пшэм зызэщIещIэ – уэшх къихьынщ. –
къыхыдодзэ нэхъыжьхэм, ауэ ар уэрэдкъым иджы, гъыбзэщ. Макъ гуэр зэхыдох абдежым:
– Шэдым дынэсащ! Жыжьэжкъым!
Зи макъри къытхуэцIыхуакъым: зэфIэтыф къудейщ, чэф фIэкI пщIэнукъым.
Зи псэм еджэми и щхьэр къиIэтащ, ар щызэхахым. ШэдымкIэ зэрохь цIыхур, ныбапхъэкIэ мэпщ. Сабий быдзафэхэр къапхъуэтащ, зи лъэ зэримыхьэжхэр гъуэгум къытонэ, псым къыхадза бдзэжьейуэ, я жьэр ущIауэ.
Къамыл Iувыр иращIыкIыурэ, цIыхур шэдым хохьэ, пхрыхукIи къызэтеувыIэркъым, шэдымэ бзаджэри къафIэIуэхужкъым. Шыгъу щракIута фIэкI пщIэнтэкъым шэд Iуфэм – хужьыбзэщи, нэр щоджыл.
– Фефэ хъунукъым шэдыпсым! Фемыфэ!
Ари зэхахыжакъым – унэхъунур дэгукъэ! Шэдыпс фIейм щхьэ- 96 Прозэ
щыгъуэлъхьащи, цIыхум загъэнщIыркъым, зэрышыугъэри кърадзэркъым. Уи псыхуэлIи иригъэкIын – хуабабзэщ, хьэпIацIэри хэзщ, лъахъц удзыфэхэр, зэхэуфIеежауэ, псы гущIыIум тесщ. Псы ди щыпэлъагъущ жыпIэнт, ди щIыналъэми итлъэгъуагъэнтэкъым апхуэдиз зи IэфIагъ псы! Ди ныбэм из хъуами, ди гум зигъэнщIакъым, дигу пыкIыркъым шэдым дыкъыхэкIыжын. Гува-щIэхами, зэ дыкъыхэкIыжынтэкъэ? Ер вы бжьакъуэм къокI, хэт игу къэкIынт шэдыпсым дызэрытеунэхъуэнур?..
Ди щIалитI дяпэ итти, шыбз гуартэ Iууащ къыкIэлъыкIуэ махуэм. ЩIалитIым шыр кърахужьащ, фоч драгъэуейурэ, зэхахуэри, шыр къыджьэхахуащ. Шырэ цIыхурэ щызэбгъэрыкIуэ уримыхьэлIамэ, ар зэрыгужьеигъуэр пщIэнукъым. Шэд Iуфэм ди нэгу щыщIэкIащ ар. Фоч зиIэр шым хоуэ, къамэ зиIэм шым зредз, джыдэр къапхъуатэри, мэзым щIэлъадэ хуэдэ, шы гужьеям хозэрыхь. ЦIыхури шыри зэхэзэрыхьыжащ, шыр мэщыщ, фIалъэкIэ дращIыкI. ЦIыху мэжэщIалIэр дыгъужьым хуэдэщ, къыщIигъэзэн щыIэкъым. Шым лъабжьэкIэ яхьар мащIэкъым абдежым. Абыи деплъыжакъым: шыбз гуартэм тхухэукIыкIыр хэдукIыкIащ, зи псэ пыт щIыкIэ зи фэ тетхаи къыхэкIащ. Къамыл ныкъуэфыр къитщIыкIри, мафIэ зэщIэдгъэстащ. Лы ныкъуэжьэкIэ зыдгъэнщIа нэужь, шэдым дыхыхьащ аргуэру. Шым лъабжьэкIэ яхьар шэд Iуфэм щыщIэтлъхьэжащ. Дежьэжын ипэ, къамылым лыгъэ еддзащ: ди бийм ирелъагъу ди мафIэ зэрызэхэмыкIыжар!
Дигу къихьэжауэ къытщыхъуащ, шэдыр къыщыдбгынэм, ауэ куэд дигъэкIуакъым: тало узыр къытхэIэбащ. Сабиищ зыщIыгъу цIыхубзщ япэ къытехуар. И кIуэцIыкIыщIэр къриIуэнтIыкIыу пшахъуэм хэджэлащ фыз тхьэмыщкIэр, напIэзыпIэм IурыуфIыцIыкIри, хуэшым иIуэнтIэжащ. Фызыр лIащ, узым сабиищри къриудащ. ЦIыхур зэрыгъэгужьеинтэкъэ! Зыр тхьэм йолъэIу, гъуэгукум итIысхьащи, адрейм и гъыбзэр уэгум йошасэ. Узым къыхигъащIэр щIыдолъхьэ, хэти игъеижын?.. Ситрэ Хъымсадрэ щыщIэслъхьэжащ абдежым. Хъымсадщ япэ лIар. Сит хьэдэм къысхубгъэдэкIакъым:
– Сэ схьыжын щыIэкъым, Зауркъан. Уи адэ шыпхъум сыбгъурылъхьэж. И закъуэ къизнэфынукъым губгъуэ нэщIым.
И псэм ищIа хъунт: нэху къытещхьакъым. Я кхъащхьэм сыбгъэдэтщи, си нитIыр гъущабзэми, си нэкIум нэпс пIащэр толъалъэ. Къурш мывэ дзакIэм ткIуэпс щIыIэ къыщытрикIутэ щыIэкъэ, уафэр бзыгъэ пэтрэ? Абы сыхуэдэт асыхьэтым, си гу къуэпсым къыщызэщIищIа нэпс щIыIэрат си нэкIу пхъэхар зыуфэнщIыр.
Ди нэхъыжь дыдэм, Талустэн, и макъым сыкъыхишащ нэпсым:
– Фи щхьэ псэущ иджыри! Щхьэ фыдзыхэрэ? Фи псэр фи IэкIэ хэфхыжыну? ФызэфIэувэ! КъэфIэт фи щхьэр, феуэ Iэгу!
Нэхъ щIалэ къытхэткъым жыпIэнт: Талустэн Iэгур иублэри, уэрэдкIэ дежьууэ щIидзащ:
СыкъэуIэбжьащ: зыгуэр къыщымыщIауэ пIэрэ лIыжьым?
Хьэуэ, Талустэн лажьэ иIэтэкъым, и акъыли бзыгъэт.
– ЛIэным лIыгъэ хэлъщ! Вагъуэр щижынум мэлыд! Дыкъэдзыхауэ зыкъедгъэлъагъункъым ди бийм!
Талустэн чэзуурэ къыдбгъэдохьэ, джэлар къегъэтэджыжри, утыкум – Феуэркъэ Iэгу! Зэхэвублэ джэгур! Дэ тхуэмэхуэн, ди бийм хуэирешэ.
мыгъуэн! ИIэркъэ, маржэ!
7 Заказ №39 97 Прозэ
ЦIыхум ягу къызэрыгъуэтыжа хуэдэщ: Iэгур яублэри, уэрэдым дожьу, зэфIэтыф къудейми, нэжэгужэ мэхъу.
– ЩIыр дэгу хъуащи, сабий гъы макъыр зыхищIэжыркъым! Ди джэгу макъым къызэщигъэужынщ мы щIылъэр. Ди псэ пытщ иджыри, дывмыгъэдзыхэ! ЛIэнми лIыгъэ хэлъщ, щIыжаIэр нобэ хуэдэ зы махуэщ! Зэхэвублэркъэ джэгур! Феуэ, маржэ, Iэгум!
Хъурейуэ иувыкIащ цIыхур. УаIузгъэплъащэрэт абдежым: кхъэ мащэм еувэхарэ пэт, нэщхъыфIэ къызэрыгъэхъужат, джэгур яублащи, утыкур яхурикъуркъым.
Талустэни къохьэ утыкум, и щIалэгъуэр игу къигъэкIыжауэ: – Ей, зэманыгъуэ! Iэнэ къуапэм щыхэптIэфырти, Талустэн! КъыпщIыхьэни иса Убыхым! Пщащэм я нэхъ дахэрти укъызыдэфэр! Уэртэкъэ батырыбжьэр зратыр, Талустэн!
И Iэр и бгым иригъэувэри, Талустэн джэгум хыхьащ. Iэгури, гъыбзэри, нэпсри, уэрэдри – псори зэрыубыдыжауэ, джэгур ирахьэжьэ, утыкур яхурикъужыркъым. Талустэн соплъри, согъэщIагъуэ. «Дэни къриха, – жызоIэ, – апхуэдэ гуащIэ!» ЦIыхубзым и ныбжьыр и фэм къеIуатэ, цIыхухъур и фэкIэ пщIэнукъым – и псэрщ и гуащIэр зыхэлъыр.
Талустэн хуэмурэ къыхэкIуэтащ джэгум. Iэгур зэпигъэуакъым,
дяпэ иувэри, дришэжьащ. Ешащи, псалъи хузэпыщэжыркъым лIыжьым, Iэ къытхуещI щIэх-щIэхыурэ: «Фыкъэбакъуэркъэ! ЗыкъыскIэрывмыгъэху!» жыхуиIэщ. Дитщ и ужь, дыкIэлъокIуатэ, ди Iэблэ зэрыубыдыжащи, дыкIапсэлъэрышэщ. Джэд Iуэ макъ и тхьэкIумэ къиIуат лIыжьым – къуажэ дынэблэгъауэ къыщIэкIащ.
АдэкIэ къэхъуар зэрищIэж щIагъуэ щыIэтэкъым Зауркъан, къыхуэгубзыгъыжыр мащIэт. ИщIэжыртэкъым махуэ дапщэкIэ гъуэгу тетами, здынэса щIыпIэм и цIэри къыхуэгубзыгъыжакъым, дапщэм я щхьэ абы нахьэсами – ари ищIэжыртэкъым. И псалъитI зэтехуэжыртэкъым, нэхъыбэр зэхигъэзэрыхьырт, фIызэхэгъуащэрт.
Тало уз къефыкIащ езыми абы щыгъуэ – арагъэнт псори зи лажьэр. Шэч зыхэмылъыжыр зыщ: гужьеигъуэ ин гуэр игъэунэхуащ лIыжьым. Абы и гугъу къыхидзакъэ – къыхоскIыкI, и нэгу зэхоуэ, и бзэр еубыдри, гупсысэм хохуэ.
Дэнэ нэсагъэнкIэ хъунут иужьрей гъуэгуанэм техьэжа убых насыпыншэхэр?
Тыркум и картэр къасщтэри, лIыжьым сыбгъэдэтIысхьащ. IэпэкIэ езгъэлъэгъуащ Къуэние губгъуэжьыр. Шэдылъэ щIыпIэхэми хуэсшиящ Iэпэ. Сыт къыщIигъужыфынт лIыжьым и псалъэм?
Картэм уригъуазэмэ, иджыпсту дыздис унэм пэжыжьэтэкъым шэдылъэ щIыпIэхэр. Зауркъан деж сыкъыщыкIуэм, сыкъыблэкIат шэд гъуамэхэм – хэт ищIэнт убых насыпыншэхэр абдежым щызэтелIауэ! Дэлъри сыт – махуэ гъуэгуи хъунукъым. Гъуэгуанэ кIыхь къызэпачари пэжкъым, Къарындж-Овасы къыдахуа нэужь. ИтIани хьэзабищэм къыпхыкIа лIыжьым ар къыхуэмыгубзыгъыжкIэ емыкIу илъ? Гъуэгум уи нэгу щыщIэкIыракъэ гъуэгур кIыхьрэ кIэщIрэ зэрыпщIэр – ар зыгъэунэхуам ящыщт убых жылакIэр. ЗэзыдзэкIар Хьэмидщ 98
* * * 99 100 КАМЮ Альбер
ЕдзыгъуиплIу зэхэлъ пьесэ: 101
лIакъуэлIэшхэщ. – (лIакъуэлIэш лIыжьщ). (управитель). и.
Япэ, ещанэ, еплIанэ едзыгъуэхэр К а л и г у л э и уардэунэм къыщокIуэкI. ЕтIуанэр – и унэм. Япэ едзыгъуэмрэ адрейхэмрэ илъэсищ я зэхуакущ.
ЯПЭ ЯПЭ ЛIакъуэлIэшхэр уардэунэм и залым щызэхуэсащ. Абыхэм ящыщ зым и ныбжьыр фIыуэ хэкIуэтащ. Псори зыгуэрым зэрытегузэвыхьыр нэрылъагъущ.. Зы хъыбари щыIэкъым.. Е пщэдджыжьым, е пщыхьэщхьэм.. Махуищ мэхъури зы хъыбари щыIэкъым.. Едгъажьэ псоми къагъэзэж зы хъыбари къытхуамыхьу, – дгъуэтыркъым, – жаIэрэ я щхьэр ягъэкIэрахъуэу.. ЩIэтщыкIащ мы куейр къэдмыгъанэIауэ, нэгъуэщI тхузэфIэкIынукъым.. ДевмыгъэпIэщIэкIмэ, мынэхъыфIу пIэрэ? Дыпэплъэнщ. Зэрыбзэхам хуэдэу къыкъуэкIыжынкIи мэхъу.. Сэ слъэгъуащ ар щыдэкIым. ГъэщIэгъуэн. Сэри сыщытащ абдеж, щыдэкIым сеупщIащ гуэрурэ зиплъыхьырт. къэхъуамкIэ. 102. Сыт-тIэ жэуапу къыпыпхар?. «ЗырикI», – жиIэри зблэкIащ.
ЗытэлайкIэ щымхэщ. къохьэ, бжьын игъэныщкIуу. (гузавэу). Гузэвэгъуэщ.. Апхуэдэщ псори я щIалэгъуэм.. Балигъ акъыл къищтэмэ, зихъуэжынщ, дауикI.. Уэ апхуэдэу къэплъытэрэ?. Дыгугъэнщ щыгъупщэну.. А зиунагъуэрэ, зы фIэкIуэдамэ, пщIы къигъуэтыжынщ.. Сыт щIывигугъэр щхьэусыгъуэр лъагъуныгъэр арауэ?. Сытыра-тIэ, армырамэ?
Г е л и к о н. И тхьэмщIыгъур къыщыхьа хъунщ. Е махуэ къэс къыфIуплъэныр иужэгъуагъэнщ. Дызыхэт цIыхухэр куэдкIэ нэхъ шэчыгъуафIэ хъунут, абыхэм я нэкIур зэзэмызэ зэрахъуэкIыфу щытатэмэ. АрщхьэкIэ, ди жагъуэ зэрыхъущи, менюм зихъуэжыркъым. Махуэ къэс лыцIыкIулыбжьэщ.. Сэ нэхъ сфIэкъабылщ щхьэусыгъуэр
– лъагъуныгъэр арауэ къэслъытэмэ. Абы тедухуэмэ нэхъ езэгъырабгъуу къысфIощI.. Уи псэри нэхъ мамыр ещI апхуэдэу Iуэхум ухэплъэмэ. Уегъэмамыр – мис аращ нэхъыщхьэр. А жыхуэфIэ узыфэращ – губзыгъэми делэми – зыми щымысхьыр.. Сыт хуэдизкIэ мыхьэлъэми, гуауэри зэгуэр еух. Уэ зы илъэс нэхъыбэкIэ уи псэм бэлыхь тебгъэлъыфыну?. Тезгъэлъыфынукъым.. Ар зыми хузэфIэмыкIынщ.. Апхуэмыдэуи, упсэуфыххэнтэкъым.. Мис аращ. Фыщыгъуазэми сщIэркъым. Си щхьэгъусэр нэгъабэ дунейм ехыжащ. Сыгъщ, сыгъри сыувыIэжащ. Иджыри зэзэмызэ сыхонэщхъеихь. АрщхьэкIэ – сесэжащ.. Къэхъугъэм псори зэпишэчащ.. А жыхуэпIэ къэхъугъэр зэзэмызэ хэкъуэуэжуи шэч сощI сэ, фэ сыщыфхэплъэкIэ. къохьэ.. Сыт?. Аращ. Хъыбар зэрыщымыIэщ.. Нэхъ хуэмыIуэу, зиусхьэнхэ, дыкъытримычу. Рим къэралыгъуэжь жыхуаIэр дэращ. Дэ ди напэр дгъэкIуэдмэ, къэралым и щхьэр фIэкIуэдынущ. Иджыпсту и чэзукъым, и зэманкъым. Апхуэдэу щыщыткIэ, дывгъакIуи пщэдджыжьышхэ дывгъэщI, къэралым мис ар нэхъ хуэсэбэпынущ.. Пэжщ ар. Уи нэр къыщхьэрипхъуэу, нэхъыщхьэр зыщыбгъэгъупщэ хъунукъым.. Сигу ирихьыркъым сэ мы къекIуэкIыр. Ар пащтыхь гъуэзэджэт, хуэдэ уигъэлъыхъуэну.
Iуэхум хищIыкIышхуи щымыIэу.. Пэжщ, дызыхуей дыдэт, укIыти иIэу, . Сыту пIэрэ къыфщIэIуауэ мыпхуэдизу фызыгъэтхьэджэр? Хэт зэран хуэхъур а зытетам къытенэнумэ? Абы Друзиллэ фIыуэ илъагъуу зэрыщытам шэч хэлъкъым. АрщхьэкIэ и шыпхъут ар абы. ЩIасэу зэриIари ирикъунти. Сыт хуэдэу къемыкIуэкIами, ар лIащ жыпIэу, Рим зэхэзехуэн пщIыныр – егъэлеяуэ къэнэжыркъым.
Х е р е е. Сыт ухуейми фIэщ, сигу ирихьыркъым сэ ахэр, и щIэпхъуэжыкIэри къызгурыIуэркъым.. Аращ, зыгуэр щыжаIэм зыгуэр щыщыIэщ.. Сыт хуэдэурэ къемыкIуэкIами, зэIыхьлыхэр Iыхьлыгъэм ебакъуэу зы пIэ зэдэгъуэлъами, абы бэлыхь къипщIыкIыжыныр – къэралыр зыкIи зыхуэмей Iуэхущ. Зэгупэу мыгъуэлъынхэу Iэмал имыIэрэ – гъуэгу махуэ, ауэ щэху цIыкIуу.
Г е л и к о н. Флъагъуркъэ, а фэ зи гугъу фщIы лъызэхэкIэм зы Iэуэлъауэ гуэр щIымыгъункIэ Iэмал иIэкъым. ГъуэлъыпIэр мэкIыргъ, ап- 103 хуэдэу жысIэнщи, хуит сыкъэфщIмэ. ИтIанэ: хэт фэ къывжезыIар псори къызыхэкIар Друзиллэ и лIэныгъэр арауэ.. Сытыр ара-тIэ?. КъафщIэ. Насыпыншагъэр фыз къыщыпшэм хуэдэщ. Уэ езым къыхэпхауэ уи гугъэщ, арщхьэкIэ – мэ мыдэ, уэ укъыхахауэ аращ. Зыри пхухэлъхьэжынукъым абы: ди Калигулэ насыпыншэщ. Абы и щхьэусыгъуэр езыми ищIэжу къыщIэкIынкъым. ХэкIыпIэ зэримыIэр къыгурыIуэжу щIэпхъуэжагъэнкIи мэхъу. Абы и пIэм дитамэ, дэри арат тщIэнур. Мис, сэ щапхъэу зыкъэсхьыжынщ: си адэр сэ къыхэсхыжыну Iэмал къызатыгъатэмэ, сыкъалъхуну здэххэнтэкъым. къохьэ.. Хъыбар гуэр щыIэ?. Зыри щыIэкъым. МэкъумэшыщIэ гуэрхэм ягъэхъыбар дыгъуэпшыхь ар мы Iэшэлъашэм щалъэгъуауэ, зыщIыпIэкIэ жэуэ. Щыблэри уэт а меданым. сенаторхэм я деж егъэзэж, абы кIэлъокIуэ. 104. Махуищ хъурэ, Сципион?. Мэхъу. Зэрыдихабзэу, абырэ сэрэ дызэгъусащ. Слъэгъуащ псори. Ар Друзиллэ и хьэдэм щхьэщыхьэри, и Iэпэ джэдыкIэхэмкIэ еIусащ. ИтIанэ хэгупсысыхьауэ фэ къытеуэщ, зыкъригъэкIэрэхъуэкIри, лъэ быдэкIэ къыщIэкIыжащ. Абы лъандэри къалъыхъуэ. (и щхьэр игъэсысурэ). Литературэр егъэлеяуэ фIыуэ илъагъурт а щIалэм. тепщIыхьмэ.. ИкIи тэмэмт ар, и ныбжьым Х е р е е. И къулыкъур Iуэхум хыумылъытэу, щхьэм къибгъэтIэсэну гугъущ пащтыхьыр икIи художникыу. Пэжщ, зэрэ-тIэурэ диIащ апхуэди. Мэл щIакъуэ зыхэмыт хъушэ къэгъуэтыгъуейщ. Арами, адрейхэм яхузэфIэкIырт я къулыкъур зэрахьэну.. Апхуэдэу нэхъ тыншщ.. Щхьэж и IэщIагъэ иIэжщ.. Сыт тщIэн хуейр?. ЗырикI.. Дыпэплъэнщ. Къимыгъэзэжрэ – зэтхъуэкIын хуей хъунущ. Дэр-дэру жытIэнщи, пащтыхь ди мащIэкъым дэ.. Ар пэжщ, тхуримыкъур цIыху нэсщ.. Къытехьауэ къигъэзэжмэ-щэ?. Фи фIэщ зэрыхъун, ар иджыри сабийкIэ. Тедгъэувэнщ гъуэгу тэмэм.. КъыдэмыдаIуэмэ, сыт тщIэнур? Я п э л I а к ъ у э л I э ш ы м. СлIожь! Сэракъэ къэрал переворот зэрыпщIынум теухуа трактат зэгуэрым зытхар?. ДауикI, абы Iуэхур нэсмэ… Ауэ сэ си щхьэкIэ тхылъхэм сабгъэдэсмэ нэхъ къэсщтэнут.. СынолъэIу къысхуэбгъэгъуну. (ЙокI.). И жагъуэ сщIащ.. ЩIалэжь цIыкIущ ар. Псори зэщхьщ щIалэхэр.. Зэщхьми зэмыщхьми, жьы хъунущ ахэри. ХъумакIуэм хъыбар къахуехь: дворецым и жыг хадэм щалъэгъуащ.
Псори йокI. Сценэр заулкIэ нэщIщ. зиудыгъуу сэмэгурабгъумкIэ къохьэ: и цыр уащ, щыгъыр фейцейщ, и щхьэцыр псыфщ, и лъакъуэхэм фIеипс бжьыгъэ къытощ. И Iэгур и жьэм зыбжанэрэ хуехь. Гъуджэм бгъэдокIуатэри, къищ и теплъэм зэрыIуплъэу къызэтоувыIэ. Зыгуэр зэхэщIыкIыгъуейуэ жеIэ. ИжьырабгъумкIэ IуокIуэтри йотIысэх, и лъэгуажьитI зэгуэшам я зэхуаку и IитIыр щелэлэхыу. СэмэгурабгъумкIэ къохьэ, къелъагъу, сценэм и плIанэпэм щызэщIоувыIыкIри, щыму йоплъ. зыкърегъэзэкIри ар къелъагъу. Щымхэщ.. Уузыншэм, Гай. (къызэрыгуэкIыу). Уузыншэм, Геликон. 105. Уезэша хуэди?. Куэдрэ къэскIухьащ.. Пэжщ, куэдрэ укъэтащ.
Щымхэщ.
Щымхэщ.. Гугъут къэбгъуэтыну.. Сыт гугъур?. Сэ сызыхуейр.. Сытыт узыхуейр? (къыфIэмыIуэхуу). Мазэм.. Сыт жыпIа?. Мазэр жысIакъэ.. А-а? (Щымщ. Нэхъ гъунэгъуIуэу бгъэдокIуатэри.) Сытым щхьэкIэ?. ПщIэрэ, ар сэ симыIэ хьэпшыпхэм ящыщ зыщ.. ГурыIуэгъуэщ. НтIэ, иджы псори тэмэм?. ЗыIэрызгъэхьэфакъым.. Жагъуэщ.. Пэжщ. Аращ сэ сыщIезэшари. (Щымщ.) Геликон!. СынодаIуэ, Гай.. Уи гугъэ делэ сыхъуауэ?. Уэ фIы дыдэу уощIэ сэ зэикI сызэрымыгупсысэр. Сэ апхуэдизу сыахьмакъ, сыгупсысэн хуэдэу? К а л и г у л э. Хъунщ, сыт ухуейми жыдгъэIэ. Сэ делэ сымыхъуа дэнэ къэна, иджы хуэдэу тэмэму зэикI си щхьэр лэжьакъым. КIэщIу жысIэнщи, сэ зыIэзыбжьэу икIи куууэ зыхэсщIащ дызылъэмыIэсын, ди Iэпэр къызыпемыкIуэкIын гуэрым сызэрыхуэныкъуэр. (Щымщ.) Сэ къызэрыслъытэмкIэ, мы дызыхэт, дызэсэжа псори зыри хъунукъым.. Куэдым зэдайщ а Iуэху еплъыкIэр.. Пэжщ. АрщхьэкIэ сэ иджыри къэс ар къызгурыIуэу щытакъым. Иджы сощIэ. (НетIи хуэдэу къызыфIимыгъэIуэхуу.) Мы дунейр нобэ зыхуэдэр тшэчынкIэ Iэмал иIэкъым. Аращи, сэ сыхуейщ мазэ, е насып, е уахътыншагъэ; сыт ищIысми зыгуэр – делагъэуи щрырет, – ауэ мы ди дунейм щымыщу.. Уи гупсысэ кIапэхэр зэлъэIэс хуэдэщ. АтIэми, и гупсысэхэр зэпыувэ защIэу гупсысэфыр мащIэ дыдэщ. К а л и г у л э (къызэфIоувэри, къыфIэмыIуэху-къызэрыгуэкIыу). Уэ абы зыри хэпщIыкIыркъым. Аращ цIыхум щIахузэфIэмыкIри я гупсысэм хиш лъагъуэм я IуэхущIафэр трагъэзэгъэфу псэуну. А зы закъуэр армырауэ пIэрэ уасэ зиIэр – уи гупсысэмрэ уи IуэхущIафэмрэ IэгупIитIым хуэдэу зэувалIэу упсэуфыныр. (Геликон еплъурэ.) СощIэ сэ узэгупсысыр: мы цIыхубз цIыкIум и лIэныгъэм сыту хьэлэбэлыкъышхуэ къригъэкIрэ, жыхуэпIэщ. Хьэуэ. Аракъым Iуэхур здэщыIэр. Пэжщ, сэ къэзгубзыгъыж хуэдэщ, махуэ зыщыплIкIэ узэIэбэкIыжмэ, сэ фIыуэ слъэгъуа цIыхубзыр зэрылIар. АрщхьэкIэ, сыт ар – лъагъуныгъэр? ЗырикIщ. Тхьэ пхуэсIуэнщ лIэныгъэр Iуэхум къыщымыщу. Абы нэхъ наIуэ къищIауэ аращ мазэ сиIэн зэрыхуейр нэхъри къыспкърызыгъэхьа гупсысэ пэжыр. Ар икъукIэ IупщI икIи къызэрыгуэкI гупсысэщ, тIэкIуи мыкIуэмытэу; уи щхьэм къыхузэIупхыныр гугъурэ, къепхьэкIынри нэхъ гугъужу.. Ар сыт хуэдэ гупсысэу пIэрэ, Гай? (зыкърегъэзэкIри нэщхъейуэ). Насыпыншэщ цIыхухэр, мэлIэжри. (тIэкIурэ щыма нэужь). А гупсысэм хьэлэмэтыщэу зебгъэзэгъыфынущ, Гай. Яхэплъэт укъэзыухъуреихьхэм. Апхуэдэ гупсысэр зэран яхуэхъуу гу ялъыптэрэ абыхэм. К а л и г у л э (зыIэзыбжьэу къолыбри). Апхуэдэу щыщыткIэ – а жыхуэпIэхэм псоми пцIы яупс. Сэ сыхуейщ пэжыр я дину ахэр псэуну. Сэра зымыщIэр, Геликон, ахэр зыхущыщIэр? Абыхэм яхуримыкъур щIэныгъэщ, Iуэхум хэзыщIыкI егъэджакIуи яIэкъым.. Щхьэрыгъажэ умыщI, Гай, мы ныбжесIэр, ауэ зыбгъэпсэхуныр арат псом нэхърэ нэхъапэр. (йотIысэхри макъ щабэкIэ жеIэ). СхузэфIэкIынукъым. 106 Ар сэ зэикI къызэмыхъулIэжын Iуэхущ.. Сыт щхьэкIэ?. Сэ сыжеймэ, хэт уи гугъэ мазэр къызэзытынур? (тIэкIурэ щыма нэужь). Ари пэжщ. (къызэрехьэлъэкIыр плъагъуу къызэфIоувэри). КъэдаIуэт, мыдэ, Геликон. (Псалъэмакъ, лъэмакъ къоIу.) Уи жьэр гъэбэяуи зыщыгъэгъупщэт мис иджыпсту дызэрызэбгъэдэтыр.. ГурыIуэгъуэщ. щIэкIыпIэм хуеунэтI, зыкърегъэзэкIри…. Иджыпсту щыщIэдзауэ къыздэIэпыкъу, къомыхьэлъэкIмэ.. СыщIыбдэмыIэпыкъун щхьэусыгъуэ сиIэкъым, Гай. Сэ куэдым сыщыгъуазэщ, къысфIэIуэхури мащIэщ. СыткIэ сыпхуэщхьэпэфыну?. Iэмал лъэпкъ зыхуэдмыгъуэтынумкIэ.. СлъэкI къэзгъэнэнкъым. йокI. епIэщIэкIыу къыщIохьэ.. Зыри щыIэкъым. Утеплъа абы, Геликон?. Хьэуэ.. Геликон, пэж дыдэу зыри къыбжиIакъэ абы, щIэпхъуэжын 107. Сэ абы сриныбжьэгъукъым, сыхуэсакъыу аращ. Тэмэмри и пэкIэ?
аращ.. Сэ уэ сынолъэIур.. Си псэр зэзгъэшхын, Цезоние, Гай идеалистщ, абы псори щыгъуазэщ. НэгъуэщIу жыпIэмэ, абы иджыри къыгурыIуа щыIэкъым. Сэ къызгурыIуащ, аращ зыми сыщIыхэмыIэбэри. Ауэ Гай къыгурыIуэу хуежьэмэ, псоми хэIэбэу щIидзэнкIэ мэхъу. Абы кърикIуэнури зыщIэр Тхьэ закъуэр аращ. Къысхуэгъэгъу тхьэм щхьэкIэ, пщэдджыжьышхэ тщIынумэ, ичэзу хъуащ. (ЙокI.) ешауэ йотIысэх.. Къэрэгъулым илъэгъуащ ар мыбыкIэ щыблэкIым. Рим къалэм дэнэ и дежи щалъагъур Калигулэ. Ара щхьэкIэ, езым илъагъуу щыIэр зы закъуэщ – езым и идеерщ.. Сыт хуэдэ идеер?. Ар сэ сыткIэ сщIэн, Сципион.. Друзиллэ жыхуэпIэр?. Хэт ар зыщIэр. Ауэ пэжыр жыпIэнумэ – фIыуэ илъэгъуащ ар абы. ДауикI, тыншкъым – дыгъуасэ уи IэплIэм щыпкъузу щыта цIыхубзыр нобэ хьэдэу плъагъуныр. (Iэнкуну). Уэ-щэ?. Сэри? Сэ срищIасэ тIорысэт.. ЗыщIэгъэкъуэн хуейщ абы, Цезоние.. Уэри ар фIыуэ плъагъурэ?. Солъагъу фIыуэ. Псэ хьэлэлу къызбгъэдэтащ, си гуащIэм хигъахъуэу. Сигу къинащ сэ абы и псалъэ гуэрхэри. «ГъащIэр тыншкъым, ауэ дэ диIэщ диныр, искусствэр, лъагъуныгъэр», – жиIэрейт. «Къуаншэр – нэгъуэщIыр бэлыхь хэзыдзэр аращ», – жиIэрт щIэх-щIэхыурэ. Хуейт ар тхьэхэм я щIасэу псэуну. (къызэфIэувэурэ). Сабийм хуэдэт. (Гъуджэм бгъэдохьэри йоплъэ.) Си Iэпкълъэпкъым нэмыщI нэгъуэщIытхьэ зэикI сиIакъым сэ. Мис ноби а тхьэм селъэIунущ Гай къысхуихьыжыну. къохьэ. гу ялъетэри Iэнкуну йокIуэтыж. А тэлайм техуэу адрей лъэныкъуэмкIэ къохьэ лIакъуэлIэшхэмрэ дворецым и у н а ф э-. Iэнкун хъуахэу зэщIоувыIыкI. къызоплъэкI. Абырэ зыхуадз. Мыдрейм и Iэр ещIри, ахэр къызэтрегъэувыIэ. (управителым). (Iэнкуну). Дэ… Дэ дыплъыхъуащ, (зызыхъуэжа макъ къыщыпкIкIэ). Солъагъу…. Дэ… Мыдэ… (ткIийуэ). Сыт фызыхуейр фэ?. Дыгузэващ, пащтыхь. (жьэхэкIуатэурэ). Ар сытым щхьэкIэ?. А-а… мыдэ… (ХэкIыпIэ къегъуэт, псалъэхэр къыжьэдэхуу.) Къэралым и казнам пыщIа Iуэхугъуэ гуэрхэр убзыхун зэрыхуейр уэри уощIэ. (дыджу, мыдыхьэшхыну ерагъкIэ зызэтриIыгъэу). Казнар жыпIа? АтIэ, зиунагъуэрэ, шэч хэлъ абы… казнар – ар Iуэхушхуэщ.. ДауикI, зиусхьэн. (дыхьэшхыурэ Цезоние жреIэ). Пэжкъэ, си дахэ, Iуэху джэгукъым казна жыхуаIэр?. Хьэуэ, Калигулэ, казнам нэхърэ нэхъапи щыIэщ.. Уэ абы зыри хэпщIыкIыркъым. Казнам икъукIэ мыхьэнэшхуэ иIэщ. Псоми яIэщ мыхьэнэ: финансми, обществэм и напэр зыхуэдэми, къэрал щIыб политикэми, дзэр зыхуей-зыхуэфIми, мэкъумэшым ехьэлIа хабзэхэми. БжызоIэр уэ – псоми мыхьэнэшхуэ яIэщ. Псори зэхуэдэу нэхъапэщ. Римым и щIыхьри, уи къупщхьэ узыр нэхъ къыщыпщыхьэри. Аращи, сэ и ужь сихьэнщ а псоми. КъэдаIуэт, унафэщI. ЛIакъуэлIэшхэр нэхъ гъунэгъуу къыбгъэдокIуатэ.. Уэ пэжкIэ укъызбгъэдэтщ. Аракъэ? (зигъэгусэу). Зиусхьэн…
ди пащтыхь. 108 К а л и г у л э. Мисыр-тIэ, сэ зы мурад сиIэщ. Деуэнщи, тIэу IэбэгъуэкIэ политическэ экономие жыхуаIэр къэдублэрэкIынщ. Сэ псори къыбгурызгъэIуэнщ, лIакъуэлIэшхэр я унэ екIуэлIэжмэ. ЛIакъуэлIэшхэр йокI. ЕЯНЭ бгъэдотIысхьэри, IэплIэ хуищI щIыкIэу, и Iэр и бгым ирешэкI. К а л и г у л э. КъедаIуэ уи тхьэкIумэр тегъэхуауэ. Япэ лъэбакъуэр: мылъку гуэр, ар ирекуэд е иремащIэ, зыбгъэдэлъу империем ис лIакъуэлIэш псоми баштекъузэкIэ къалэн зыщащIыж ар я быным къыхуамыгъанэу къэралым зэрыратымкIэ уэсят тхылъ ятхыну.. Зиусхьэн…. Сэ уэ иджыри псалъэ уэста щIыкIэкъым. Дэ ахэр псори зырызыххэу IутпIэнущ, зэхэтлъхьа спискэм ипкъ иткIэ. Дыщыхуейм деж дэ а спискэр зэтхъуэкIыжыфынщ дызэрыхуейм хуэдэу. Псори дэ къызыхуэдгъэнэжынщ. (къыIукIуэтурэ). Сыт мы къыпщыщIар? (къыфIэмыIуэхуу). ЩыIутпIэкIэ зэрызэкIэлъыдгъэкIуэну щIыкIэм мыхьэнэ лъэпкъ иIэкъым. Нэхъ тэмэму жыпIэмэ, ящыщ дэтхэнэ зыри укIыныр – Iуэху нэхъыщхьэу аращ. Апхуэдэу щыщыткIэ – нэхъыщхьэ а Iуэхум хэлъкъым. Нэхъ кIэщIу жысIэнщи, ахэри адрейхэри – псори къуаншэщ. Гу лъытапхъэщ: цIыхур ужьэхэувэу пхъунщIэныр нэхъ напэншагъэкъым ямыIэнкIэ Iэмал зимыIэ хьэпшыпхэм я уасэм хэбгъахъуэ хуэдэурэ налог пхэнж ятеплъхьэным нэхърэ. Къэрал унафэ пщIынри ухъунщIэнри – тIури зыщ. Абы псори щыгъуазэщ. ЗэрызэщхьэщыкIыу щыIэр Iэмалхэр аращ. Сэ зызмыхьэкъуэу сыхъунщIэнущ. Абы нэхъ хуит къищIынущ къалэн цIыкIу зезыхьэхэр. (УнафэщIым ткIийуэ жреIэ.) Мы унафэр уэ жьы думыгъэхуу бгъэзэщIэнщ. Рим къалэм щыпсэухэм ныщхьэбэ фIэмыкIыу я уэсятхэм Iэ щIадзынущ, куей нэхъ жыжьэхэм щыпсэухэм – зы мазэ нэхъ дэмыкIыу. ЗэбгрыгъэкI хъыбар езыгъэщIэнухэр.. Кесар, уэ жыпIэм къикIым уегупсысыркъым. К а л и г у л э. Мыдэ нэхъыфIу къызэдаIуэ, щхьэкъэб. Казнам мыхьэнэ иIэмэ, абы щыгъуэ цIыху гъащIэр – мыхьэнэншэщ. ГурыIуэгъуэщ ар. А гупсысэр уэ уи Iуэху еплъыкIэм хуэдэ къезыхьэкI дэтхэнэми къабыл къыздищIу, я гъащIэр зэрызырикIым арэзы техъуэн хуейщ, я дунейр – я ахъшэрауэ щыпсэухэкIэ. Сэ сыкъапщтэмэ, логикэм сытемыкIыну мурад сщIащ. Властыр щысIэщIэлъкIэ – а логикэм къыпэфшэчын хуей уасэри флъагъунщ, сэ згъэгъущынщ я лъапсэр логикэм емызэгъ гупсысэхэмрэ зэгъыу псэуну хуэмейхэмрэ. УфIэфIмэ, уи деж щызэхэзублэнщ. У н а ф э щ I ы м. Сэ уэ пэжу сызэрыббгъэдэтым шэч лъэпкъ къыщIытепхьэн щыIэкъым. Тхьэ пхузоIуэ!. Сэри сыапхуэдэщ. Абы и щыхьэтщ сэ уи Iуэху еплъыкIэр бдэсIыгъыну икIи къэралым и казнар узэгупсысыпхъэ Iуэхугъуэу къэслъы- 109 тэну сызэрыхьэзырыр. НэгъуэщIу жыпIэмэ, уэ сэ фIыщIэ къысхуэпщIын хуейщ, уи куэзыр сIэщIэлъу уи джэгукIэм сыныхохьэри. (Мэщым, итIанэ зызэтриубыдэу.) А къомым ящIыIужкIэ: сэ си мурадыр гъэщIэгъуэну къызэрыгуэкIщ, абы къыхэкIыуи зэныкъуэкъуным кIэ идотыр. Уэ секундищ уиIэжщ узмылъагъуу убзэхыным папщIэ. Собжэ: зы… мэбзэх. Ц е з о н и е. УкъысхуэцIыхужыркъым. Мы жыпIэхэр – гушыIэкIэщIэ?. Апхуэдэ дыдэкъым, Цезоние. Зэрагъасэ Iэмалщ.. Ар мыхъунщ, Гай.. Аракъэ-тIэ!. Сэ къызгурыIуэркъым.. Ар дыдэщ. Псори зытеухуэжар а мыхъунуращ. Нэхъ тэмэму жыпIэмэ, мыхъунур – къегъэзэгъынырщ.. Апхуэдэ джэгукIэм укъыщызэтеувыIэжыфынукъым. Ар зи нэгузыужьыгъуэр зи щхьэ зэтемысыжхэр аращ.. Хьэуэ, Сципион, ар императорыр зыхуалъхуа гъащIэу аращ. (ЩIыбкIэ зрегъэщI, зэрешар и нэгум къищу.) ИкIэм-икIэжым сэ къызгурыIуащ властыр зи сэбэпыр. Абы зы Iэмал гуэрхэр къует «мыхъуххэнщ ар» жыхуаIэр кърибгъэIурыщIэну. Мы ди нобэм щыщIэдзауэ гъунапкъэншэщ сэ си щхьэхуитыныгъэр. Ц е з о н и е (нэщхъейуэ). ДыщыгуфIыкI хъуну пIэрэ абы, Гай, . Сэри сщIэркъым. Ауэ ар ди гум имыкIыу дыпсэун сщIэркъым.
хуейуэ къыщIэкIынщ. къохьэ.. УкъызэрыкIуэжар зэхэсхат. Тхьэхэм солъэIу уи узыншагъэр къахъумэну…. Си узыншагъэм фIыщIэ къыпхуещI. (ТIэкIурэ щыта нэужь зыкъызэкъуепхъуэтри.) КIуэ, Херее, сыхуейкъым сэ афIэкIа услъагъуну.. ГъэщIэгъуэнщ, Гай, жыпIэр.. УмыгъэщIагъуэ. Сэ фIыуэ слъагъуркъым тхакIуэхэр… Схуэшэчыркъым. Ахэр щIэпсалъэр жаIэр езыхэм зэхамыхыжын щхьэкIэщ. Абыхэм жаIэр езыхэм зэхахыжу щытамэ, я мыхьэнэншагъэр къагурыIуэжынти, я жьэр яубыдынт. Куэдщ ар, сигу ящыкIащ сэ а щыхьэт нэпцIхэм.. ПцIы щыдупс къэхъуми – зэрымыщIэкIэщ. Сэ къуан- 110 шагъэ збгъэдэлъу слъытэркъым.. ПцIы захуэ щыIэкъым. Фэ фупс пцIым цIыхухэмрэ хьэпшыпхэмрэ зы мыхьэнэ гуэр яIэу къыпфIегъэщI. Мис аращ сэ фхуэзмыгъэгъуфыр.. Сыт хуэдэу щымытми, дэ ди къалэнщ мы дунейм дыкъыщхьэщыжыну, абы дыщыпсэуну дыхуейр пэжмэ.. Къыщхьэщыж дыхуейкъым. Iуэхум хэплъэри, яухащ. Мы дунейм мыхьэнэ иIэкъым. Ар къызыгурыIуам хуитыныгъэр и Iэрылъхьэщ. (КъызэфIоувэ.) Аращ сэ фыслъагъу щIэмыхъури – фыщхьэхуиткъыми. Рим къэралыгъуэ абрагъуэм зыщ щхьэхуиту исыр, ар – сэращ. ФыгуфIэ, икIэм-икIэжым фэ фиIэ хъуащ хуитыныгъэм фыхуезыгъэджэн император. ЩIэкI, Херее. Уэри, Сципион. Ныбжьэгъугъэ жыхуаIэр сэркIэ дыхьэшхэнщ. ЕвгъащIэ хъыбар Рим. ИкIэм-икIэжым абы иратыжащ и хуитыныгъэр. А хуитыныгъэм щIыгъуу къэгъунэгъуащ гъэунэхуныгъэшхуэри.
Ахэр щIокI. зрегъэзэкI.. Угъыу… ара уэ?. Аращ, Цезоние.. Сыт мыпхуэдизу къэхъуар? Пэжщ, уэ Друзиллэ фIыуэ плъагъуу щытащ. АрщхьэкIэ сэри сыкъэплъэгъуащ абы нэмыщIкIэ, нэгъуэщI цIыхубз куэди плъэгъуащ. Ар зэрылIам къикIыркъым жэщищмахуищкIэ уи щхьэр зепхьэу губгъуэм уиту, псори уи хамэ дыхъуауэ укъытхыхьэжын хуейуэ. (зыкърегъэзэкIри). Уэ делэ цIыкIум сэ Друзиллэ и гугъу пхуэсщIрэ? Уэ уи пщIыхьэпIэ къыхэхуэркъэ лъагъуныгъэм нэмыщI нэгъуэщI зы щхьэусыгъуэ гуэркIэ цIыхур гъынкIэ хъуну?. Къысхуэгъэгъу, Гай, ауэ нэхъ къэсщтэнут Iуэхум и. ЦIыхур щIэгъыр езыр зэрыхуейм хуэдэу и Iуэху зэ- 111
тэмэмыпIэр сщIамэ. рымыхъур аращ. Къэгъанэ, Цезоние.
УIумыкIыжу щыт.
Бзылъхугъэр къыбгъэдокIуатэ.
IуокIуэтыж.. Псори сщIынщ узэрыхуейм хуэдэу. (ЙотIысэх.) Зи ныбжь нэсахэм фIыуэ ящIэ гъащIэм ди щхьэм Iэ къызэрыдимылъэр. Мы дызытет щIыгум бзаджагъэу щызекIуэр нэхъыбэж хъуным сыт щхьэкIэ дыхущIэкъун хуей?
К а л и г у л э. Уэ къыбгурыIуэркъым. Iуэхукъым ар. Си щхьэр Iуэхущ. 112
сэр-сэрурэ хэслъэфыжыфыну къыщIэкIынщ. Сэ фIыуэ къызгуроIуэж фIэщыгъэцIэу яхуэсщIынур къысхуэмыгъуэту псэущхьэ гуэрхэр си гум къызэрыщыушыр. Сыт сэ абыхэм есщIэнур? (ЦIыхубзым зыхурегъэзэкIри.) Сэ сыщыгъуазэт цIыхухэр гузэвэгъуэ зэрыхэхуэм, арщхьэкIэ фIыуэ къызгурыIуэртэкъым а псалъэм и мыхьэнэр. Адрейхэм ещхьу сэри си гугъэт ар псэм и узыфэу. Аратэкъым-тIэ. Iэпкълъэпкъыр аращ бэлыхьыр зытелъыр. Сэ си лыр мэуз, си бгъэр зэгуоч, си лъакъуитIыр поузыкI. Си къэжьын къокIуэ, си щхьэр мэуназэ. АрщхьэкIэ псом нэхърэ нэхъ шынагъуэр си Iум илъ дыджырщ. Ар лъым, е ажалым, е техьэгъуэ узым я дыджагъкъым, атIэ псори щызэхэшыпсыхьыжа дыджагъщ. Си бзэгур зэрызгъэхъейуэ, мы си хъуреягъыр
къызэщIоуфIыцIэри, цIыхухэр гущыкIыгъуэ къысщохъу. Сыту гугъу икIи сыту хьэлъэ цIыхуу дунейм утетыныр!. А къомым уемыгупсысу, гъуэлъи уи Iэпкълъэпкъым фIыуэ зегъэгъэпсэху. Сэ сыпщхьэщысынщ ужеиху. Укъэушыжа нэужь, дунейр нэхъ щIэщыгъуэ къыпщыхъужынщ, нэхъапэхэми хуэдэу. ЗэрыпхузэфIэкIкIи уи властыр лъагъуныгъэм зэрытебгъэлэжьэнум и ужь ит. Сытым щхьэкIэ зэран дыхуэхъун хуей къэкIуэну дунейм?!. Сыжеин хуейт, сыIуричу, ауэ ар сэ схузэфIэмыкIыну. Уезэшыщащи, къыпщохъу апхуэдэу. ТIэкIу дэкIынщи, уи Iэхэм къару къахыхьэжынщ.. А къарур зэхьэлIапхъэри убзыхун хуейщ. Сыт сэ зэрызбгъэщIынур къыпхуэмылъытэн лъэщагъ, мы дунейм и зэхэлъыкIэр щызэзмыхъуэкIыжыфынукIэ, дыгъэр къуэкIыпIэмкIэ щетIысэхыу, цIыхум хьэзаб ятемылъыжрэ зэикI мылIэжынхэу щысхуэмыщIынукIэ? Сыт и мыхьэнэ, Цезоние, сыжейми сымыжейми, дунейм къыщекIуэкIыр си унафэм щыщIэзмыгъэувэфынукIэ.. Уэ слъагъур тхьэм я лъэкIыныгъэ ухуейуэ уныкъуакъуэу аращ. Сэ сщIэркъым щыIэу абы нэхърэ нэхъ делагъэшхуэ.. Уэри къыболъытэ си щхьэр зэтекIауэ. Хэту уи гугъэ уэ а сызэныкъуэкъу тхьэхэр? Сэ иджыпсту къарууэ сиIэ псомкIи сызыхуэпабгъэр уи тхьэ дэтхэнэм нэхъри нэхъ лъагэщ. ЯхузэфIэмыкIынур мардэ щащIа къэралыгъуэжьым и унафэр щIыным сыпохьэ сэ.. Уэ пхузэфIэкIынукъым уафэр мыуафэу, нэкIу дахэр нэджэIуджэу, цIыхугур мывэу къызэбдзэкIыну. (нэхъри къызэрыкIыу). Сэ сыхуейщ уафэмрэ тенджызымрэ зэхэспщэжыну, дахагъэмрэ нэджэIуджагъэмрэ IэпэзэрыIыгъ сщIыну, хьэзабым дыхьэшхым и хъуаскIэ къыхезгъэхыну. Ц е з о н и е (зэпсалъэм и пащхьэ лъаIуэу йоувэри). ЩыIэщ гуапагъи, бзаджагъи, икIагъи, хабзэншагъи. Уи фIэщ зэрыхъун, ахэр игъащIэкIи щыIэну. (къэпIейтеяуэ). АтIэ сэ сыхуейщ а псори зэхэспщэжыну. Сэ ди лIэщIыгъуэм тыгъэ хуэсщIынщ зэхуэдэныгъэмрэ зэщхьыныгъэмрэ. Псори зэхуэдэ-зэщыщ хъужа нэужь, зэикI тхузэфIэмыкIынур, щыIэххэнкIэ дызыщымыгугъар ди щIым къытепсыхэнщ, мазэр си Iэгум къитIысхьэнщи, итIанэ, тхьэм ищIэнщ, сэри, сэ сщIыгъуу зэрыдунейуэ зытхъуэжынщ, цIыхухэм лIэныр щагъэтынщи, икIэм-икIэжым насыпыфIэ хъунхэщ.. Уэ уелъэпэуэфынукъым лъагъуныгъэм. (къогубжьри къыщеуд). Сыт лъагъуныгъэ, Цезоние? (И блыпкъыщхьитIыр еубыдри егъэсыс.) ЗырикIщ а узытепсэлъыхьыр. НэгъуэщIщ мыхьэнэ зиIэр: къэралым и казнар аращ. Ар уэри зэхэпхаи?.. Аращ псоми я къежьапIэр. Мис иджы сэ сыпсэунущ, сыпсэунущ, Цезоние. Лъагъуныгъэмрэ псэуныгъэмрэ зэхэмызэгъэн Iуэхущ. Ар сэ ныбжызоIэ уэ. ИкIи укъызогъэблагъэ зэикI ямылъэгъуа махуэшхуэ, дунейпсо хеящIэ IуэхущIафэ, икъусыкъужкIэ нэгузыужь лэжьыгъэ. Сэ цIыху сыхуейщ – згъэмысэн, тыхь сщIын, къекIуэкIым еплъыни сыхуейщ.
Гонгым зыхуедзри, и къару къызэрихькIэ еуэу щIедзэ. (гонгым еуэу). КъыщIэфшэ ягъэкъуаншэхэр. Сэ сыхуейщ мысэ. Псори мысэщ. (Гонгым йоуэ.) Сэ сыхуейщ зи суд ажалкIэ ящIа цIыхухэр къыщIашэну. Дэнэ щыIэ еплъынухэр? ХеящIэхэми, уэчылхэми, ягъэкъуаншэхэми – псоми суд зэрытращIыхьрэ куэд щIащ. О, Цезоние, сэ абыхэм язгъэлъагъунщ игъащIэм ямылъэгъуар: мы къэралым зи щхьэ хуиту ис цIыху закъуэр. 113
Гонгым и щыблауэ макъым къыдэкIуэу дворецым Iэуэлъауэ къыщоIу. Нэхъ зиIэтурэ къоблагъэ псалъэмакъ, Iэщэ кърахьэкIым и макъ, лъэмакъ. дыхьэшхыурэ гонгым йоуэ. Къэрэгъулхэр къокIуэ, тIэкIурэ щотри IуокIыж. (гонгым йоуэ). Уэ, Цезоние, сэ ныбжесIэр пщIэнущ, укъыздэIэпыкъунущ. Iуэхур мис аращ. Тхьэ къысхуэIуэ, Цезоние, укъыздэIэпыкъуну. (гонг макъым иужьыгуауэ). Сыт щхьэкIэ сIуэн хуей тхьэ? Сэ уэ фIыуэ узолъагъур.. Сыт ныбжезмыIэми – пщIэнущ. (мор гонгым здеуэм, IэпэдэупIэ къегъуэтри). Сыт ухуейми, Калигулэ, ауэ щыгъэт, тхьэм щхьэкIэ. (гонгым йоуэ). УгущIэгъуншэнущ. (гъуэгыу). СыгущIэгъуншэнущ. К а л и г у л э (гонгым еуэу). Гу щIыIэ-псэ щIыIэу ущытынущ, IурыIэбапIэ къыпхуамыгъуэту.. IурыIэбапIэ къысхуамыгъуэту.. Бэлыхьри зыхуэбгъэшэчынущ.. Содэ, Калигулэ, ауэ делэ сохъу. Зэрыгъэгужьея лIакъуэлIэшхэмрэ дворецым къулыкъу щызыщIэхэмрэ къолъадэ. К а л и г у л э гонгым иужь дыдэу зэ йоуэ, уадэ цIыкIур еIэт, зыкърегъэзэкIри зыбгъэдешэхэр.
8 Заказ №39 (хъийм икIауэ). Нэхъ гъунэгъуу фыкъызэкIуэталIэ псори. Сэ фхузощI унафэ нэхъ гъунэгъуу фыкъызбгъэдыхьэну. (ЛъакъуэкIэ топкIэри.) ФыкъыбгъэдэкIуэтэну къыфхуещI унафэ кесарым. Псори бгъэдокIуатэ шынэхэурэ.
Нэхъ псынщIэIуэу. Иджы уэри къэкIуатэ, Цезоние.
Абы и Iэр еубыд, гъуджэм бгъэдешэри, къызэрыщ лъэныкъуэм уадэкIэ тетхъунщIыхьу щIедзэ, къищыр тригъэкIыжу. Мэдыхьэшх.. Арати зэфIэкIащ. Плъагъурэ! ЩыIэжкъым афIэкIа гукъэкIыж, нэкIухэр бзэхыжащ бахъэу. НэщIщ. Ауэ къэнар пщIэрэ? КъекIуэталIэт нэхъ гъунэгъуу. Еплъыт. Фэри фыкъэкIуэтэIуэт. Феплъыт. (Езыр гъуджэм бгъэдоувэри делэ нэIуу зызэкIэщIеш.) (гъуджэм гужьеяуэ иплъэу). Калигулэ! (и нэкIур егъэтэмэмыж, и Iупэр абджым кIэрекъузэ, и плъэгъуэр зыIэзыбжьэу мэдийри, текIуэныгъэкIэ гъэнщIа макъкIэ). Калигулэ. 114
Iупхъуэ ЯПЭ ЛIакъуэлIэшхэр и унэм щызэхэсщ.. Тхуэмыфащэ къыдепэс.. Илъэсищ ен мэхъури.. Сэ «си фыз цIыкIукIэ» къызощ. ЦIыхур къысщегъэдыхьэшх. Абы хуэфащэр – ажалщ.. Илъэсищ ен мэхъури.. Пщыхьэщхьэ къэсыхункIэ, къалэ щIыбым щыбэуэну гъуэгу щытехьэкIэ, зэрыс носилкэм и ужь диту дыжэну къалэн къытщещI.. Къэжыхьыныр – узыншагъэмкIэ сэбэпщ, жиIэурэ.. Илъэсищ ен мэхъури.. Къыхуэгъун хуейкъым ахэр.. Пэжщ, апхуэдэр хуэбгъэгъу хъу-. Корнелий, абы пфIитхьэкъуащ уи мылъкур. Сципион, абы иукIащ уи адэр. Октавий, абы уи фызыр идыгъури къэхьпэщым яритащ. Лепид, уи щIалэр IэщIэкIуэдащ абы. А псори фшэчынуи?! Сэ злэжьыпхъэр сощIэж, сыщIэчэнджэщэни щыIэжкъым, къарууншагъэмрэ шынагъэмрэ я къапхъэным сиIыгъыу сыпсэун, хьэмэнукъым. щиукIым. рэ Iуэхум дытегушхуэу кIэ еттын жысIэу.. Сэ злэжьын хуейм и унафэр абы езым ищIат, си адэр. Уэ иджыри шэч къытепхьэрэ?. Уэ дыпщIыгъущ. Циркым щыдиIэ тIысыпIэхэр цIыхубэм яхуигуэшри, унэIутхэмрэ дэрэ дызэригъэзэуащ, тезыр нэхъ хьэлъэж къыттрилъхьэн щхьэкIэ.. Шынэкъэрабгъэщ.. Напэншэщ.. Ажэгъафэщ.. ЛIыкъым ар, зыри хъужыркъым.. Илъэсищ мэхъури. КърахьэкI Iэщэм игъэIу Iэуэлъауэ макъ, псалъэмакъ къоIу. Факелхэм ящыщ зы къохуэх. Псори щIэкIыпIэм хуопIащIэ. Зэхэтхэр щIэкIыпIэм хуопIащIэ. къохьэри псори зэтрегъэбэяуэ, зыри къэмыхъуа хуэдэу.. Дэнэ апхуэдизу фыздэпIащIэр?. Дворецым.. Сэри апхуэдэущ къызэрызгурыIуар. ФыдагъэхьэнкIэ фыгугъэрэ?
дылъэIуэну.. Дэ ди мурадкъым абы щхьэкIэ 115. Сыту псынщIэу хахуэ фыкъэхъуа! Хуит сыкъэфщIрэ мы си унэм нэгъуэщI мыхъуми хуиту сыщетIысэхыну? Бжэр хуащI. стIолым бгъэдокIуатэри, и дзакIэм тотIысхьэ, адрейхэри абы къоувэкI.. Фэ зэрывигугъэм хуэдэу тынш хъуну Iуэхукъым ар, си ныбжьэгъужьхэ. Иджыпсту къыфпкърыхьа шынагъэр лIыгъэми хахуагъэми я пIэ къыпхуигъэувэнукъым. ФопIэщIэкIыр Iуэхум.. Удимыгъусэмэ, зегъэхь, ауэ уи бзэр убыд. щхьэусыгъуэхэмкIэ.. Пэжыр жыпIэнумэ, сывигъусэу си гугъэщ, ауэ нэгъуэщI. Куэдщ къебгъэкIуэкIар. Х е р е е (къызэфIэувэурэ). Пэжщ, куэдщ къедгъэкIуэкIар. Сэ нэхъ сфIэтэмэмщ и щхьэ течауэ дызэгурыIуэмэ. Сывигъусэми, фэракъым, фэр щхьэкIэкъым сыщIывигъусэр. Аращ фи Iуэху зэхэублэкIэри мытэмэму къыщIэслъытэр. Фэ фIыуэ къывгурыIуэркъым фи бийр зищIысыр, икъукIэ фогъэмащIэ абы и гуращэхэмрэ мурадхэмрэ. Зы муради абы иIэкъым мыабрагъуэу. Фэ фи ажалым фыхуэпIащIэ хуэдэщ. Ар зищIысыр зэвгъащIэ, зыхуэдэр флъагъуу зевгъаси, мис итIанэ нэхъыфIу фебэныфынущ. уфIэмащIэ!. Долъагъу дэ ар зыхуэдэр: залыму щыIэм я нэхъ зыхухэту.. Хэт ищIэн ар! Император акъылынши диIахэщ дэ. Арами, мыр акъылыншэ дыдэуи жыIэгъуейщ. Сэ абы сытеплъэ щIэмыхъур – зыхуейр фIыуэ къыгуроIуэжри аращ.. Псори дыIуипIэну хуейщ ар.. Хьэуэ, аракъым абы и мурад нэхъыщхьэр. Абы и гуащIэри и лъэщагъри зытелажьэ гурыщIэр, мурадыр икIи нэхъ лъагэщ икIи нэхъ Iисрафиблщ. Ар зэщакIуэр дэ псом ди дежкIэ сыт нэхъри нэхъапэр аращ. Власть гъунапкъэншэ зыIэщIэлъ дэ япэу щытлъагъур иджыкъым.
Ауэ цIыхури дунейри щайуэ къримыдзэу а властым гъунапкъэншэу ирилъащэ иджыщ япэу къыщытхуепсыхар. Мис аращ абы сэ сызыгъэшынэу хэлъри, бэнэныгъэ зэсщIылIэну сызыхуейри. Уи гъащIэм упыкIыныр шынагъуэкъым, абы хурикъун лIыгъи къыскъуэкIынщ сэ хуей щыхъум деж. Ауэ хьэлъэщ дунейм утетыну, гъащIэм и мыхьэнэр зэрыщIэткIукIыр, псэуныгъэм и щхьэусыгъуэр зэрыпIэщIэкIыр плъагъуу. Упсэу хъунукъым щхьэусыгъуэр уимыIэжу.. ЛъыщIэжыр ущIэпсэун щхьэусыгъуэу Х е р е е. Сыарэзыщ. АбыкIи сыфкъуэувэну сыхьэзырщ. Ауэ зыгурывгъаIуэ – сэ апхуэдэу щIыжысIэр фи зэгуэпымрэ губжьымрэ задэсщIу аракъым, атIэ мы дунейм и унагъуэбжэр хуезыгъэщIыжыну идее абрагъуэм сыпэщIэувэу аращ. Фэ фызэрагъэпудри, дыхьэшхэн фызэращIри схуегъэхынущ сэ. Ауэ Калигулэ зыщIэхъуэпсыр, ар зыщIэхъуэпс псори къехъулIэныр сэ игъащIэкIи сымыдэну Iуэхущ. Абы и философиер – хьэдэлъэмыжу еукъуэдий, дэри ди насыпыншагъэти, а философиер зэтегъэщэхэгъуафIэкъым. Ар щыпхузэфIэмыкIым деж къанэр – Iэщэр къэщтэн хуейуэ аращ.. АтIэ Iуэхум и ужь ихьапхъэщ.. Ихьапхъэщ. Арами, фэ апхуэдэ власть щIэпхъаджащIэр фыпэщIэувэу фхузэхэкъутэнукъым, абы и къару илъыху. Дэкъузэныгъэм упэщIэувэ хъунущ. ЩхьэрыутIыпщ хъуа, фейдэ мылъыхъуэ щIэпхъаджагъэм хьилэшыуэ бгъэдыхьэн хуейщ, зэран ухуэмыхъуурэ и хъугъуэ игъэхуауэ, и сэфэтыр Iисраф хъужыху. Иджыри зэ къытезгъэзэжынщи: сэ фэ пIалъэкIэщ сызэрывигъусэр. Абы нэхъыбэкIи сыхуэлэжьэнукъым сэ фи мурадым. Сызыхуейри зы закъуэщ: ди дуней гъащIэр зэрыта и пIэм изэгъэжу, гузэгъэгъуэрэ мамырыгъэрэ си псэм игъуэтыжынырщ. Сэ си щхьэ IуэхукIэ зыми сеныкъуэкъуркъым. Зыгуэр злэжьын хуейуэ къалэн къысщызыщIыр нэгъуэщIщ: гурыщIэ борэн шынагъуэу си гъащIэр зыми щымыщ ищIыну къэныкъуакъуэм си гупсысэр къызэригъэдзыхэрщ. (къахэкIуэтурэ). Сыщымыуэмэ, сэ къызгурыIуащ уэ жыпIэну узыхуей дыдэр. Нэхъыщхьэращи, дэ псоми хуэдэу, уэри къыболъытэ ди жылагъуэм и лъабжьэр къанэ щымыIэу къэтIэсхъауэ. Дэ псом нэхърэ дгъэнэхъапэр напэмрэ цIыхугъэмрэщ, 116 къыжраIэу.
пэжкъэ? Унагъуэ лъабжьэр къотIасхъэ, лэжьыгъэм пщIэ лъэпкъ иIэжкъым, къэралым цIыхуу исыр къанэ щымыIэу Тхьэм хущIоджэ. Напэмрэ цIыхугъэмрэ къыдоджэ защIэдгъэкъуэну. Зэхэдмых нэпцI зытщIын? ЛIакъуэлIэшхэр пщыхьэщхьэ къэс кесарым и носилкэм кIэлъыжэу куэдрэ вдэну, ныбжьэгъухэ?. Вдэну абыхэм «си псэ тIэкIу». Я фызхэр трахыу?. Я бынхэри?. Я ахъшэри.. Хьэуэ! Я п э л I а к ъ у э л I э ш ы м. Херее, уэ фIыуэ укъэпсэлъащ. ФIыуи пщIащ дыкъызэрызэтебгъэувыIар. Къэсакъым иджыри Iуэхум и пIалъэр. Нобэ цIыхубэр ди телъхьэу къэувынутэкъым. И чэзур къэсыным ди гъусэу упэплъэну ухьэзыр уэ?. Сыхьэзырщ. Зэран дыхуэвмыгъэхъу. ИрырекIуэ Калигулэ езым къыхиха гъуэгум. Ар дэнэ къэна, тIэкIуи щIэрыIэн хуейщ. Хуэтхъумэнщ и делагъэр дыхуэсакъыу. Къыхуихуэнщ абы зы махуэ хьэхэмрэ абыхэм я Iыхьлыхэмрэ зэрыс къэралыр зы лъэныкъуэу, езыр адрей лъэныкъуэу зэпэщытхэу. Псори арэзыуэ макъ зэдагъэIу. Накъырэхэр къагъаджэ. Щым мэхъуж. ИтIанэ зы жьэм къыжьэдэкIым – адрейм жьэдыхьэурэ: «Калигулэ». 117 къохьэ, зауэлI гупрэ я гъусэу. Зыми зыри жиIэркъым: щым джэдыкIампIэ теплъэгъуэщ. къызэтоувыIэри, заговорщикхэм яхоплъэ. Зыри жимыIэу яхохьэ, зым и бгырыпх быжыр зэрегъэзэхуэж, нэгъуэщIым къыпыIуокIуэт ар нэхъыфIу зэпиплъыхьын папщIэ. Псори зэ къызэпеплъыхьыж, и нитIыр еубыдыжри щIокIыж, зы псалъэ жимыIэу. (унэр къызэрикъухьар яригъэлъагъужу, ауаныщIу).. Дыхэтащ зауэ. (нетIэ ещхьу ауаныщIу). Сыту пIэрэ фызэзэуэн хуей Зауэ-банэ фыхэта? щIэхъуар?. Дызэзэуащ, ауэ сытми.. Арамэ, жыпIэр пэжкъым.. Сыт мыпэжыр?. Фызэзэуакъым.. Арамэ – дызэзэуакъым. (къыпыгуфIыкIыу). ЗэлъыIуфхыжамэ нэхъыфIт мыбдежыр. Калигулэ и жагъуэщ къетхъужьамэ. (лIакъуэлIэш лIыжьым зыхуигъэзауэ). Къыщевгъэу- дынущ. Мис аращ зэриухынур а псори.. Сыту пIэрэ дэ абы етщIар?. Аракъэ Iуэхур здэщыIэр – зыри зэревмыщIар. Щхьэм къитIасэркъым: дауэ мы дунейм узэрытетынур фэ фхуэдэу ужьгъейуэ. Гугъущ ар, пхуэмыхьын хуэдизу. Къызыщывгъэхъут Калигулэ и пIэм фэ фиту. (Зэпегъэури.) ДауикI, фэ мыбдеж зэгурыIуэныгъэ тIэкIу щызэIуфщэрт, пэжкъэ?. Пэжкъым. Уи фIэщ зэрыхъун. Сыт абы апхуэдэу щIигугъэххэр?. И гугъэу аракъым, ещIэ. Сэ зэрыхуэзгъэфащэмкIи, а ищIэм тIэкIу мащIэу щыгуфIыкIыу къыщIэкIынущ. ИIэт-тIэ, зэлъыIудвгъэхыжыт дахэ-дахэу. Псоми зэлъыIуах пэшыр. къыщIохьэри къакIэлъоплъ. (лIакъуэлIэш лIыжьым зыхурегъэзэкIри). Уузыншэм, си псэ тIэкIу. Херее, сэ си мурадщ уи деж тIэкIу зыщызгъэпсэхуну. Муций, сэ уи фызыр къысхуашэну унафэ сщIащ. Iэгу йоуэ. УнэIутыр къохьэ, ар къегъэувыIэ.. Зиусхьэнхэ, фэри фыщыгъуазэщ: ди къэралым и финансыр зэтезыIыгъэ дунейм теткъым, куэд щIауэ ар хьэл хуэхъуауэ зэрыщытым нэмыщI. АрщхьэкIэ а хьэл хъарзынэри сэбэп къыхуэхъужыркъым дыгъуасэ лъандэм. Абы къыхэкIыу, сэ си пщэ къалэн хьэлъэ къыдэхуащ дворецым щылажьэхэм я бжыгъэр згъэмэщIэн хуейуэ. Iуэхум псэемыблэжу сыхэплъэри, шэч къытесхьэркъым фэ ар къызэрывгурыIуэнум, мурад сщIащ дворецым ахъшэу текIуадэр згъэмэщIэну, унэIутхэм щыщ языныкъуэхэри IузгъэкIыну, абыхэм я пIэ фэ физгъэувэну. Аращи – гугъу зевгъэхь, Iэнэхэр къэвузэд. Сенаторхэр Iэнкуну зоплъыж.. АтIэ, зиусхьэнхэ, моуэ нэхъ хэлъэт фиIэу Iуэхум и ужь фихьэт. Уи уэркъыгъэм укъыпыкIыу укъепкIыхыжыныр зэрынэхъ тыншыр зыщывмыгъэгъупщэт, нэхъ лъагэу зыпIэтын нэхърэ. Ар хьэкъ фщыхъун хуейщ фэ. Сенаторхэр Iэнкуну зэбгрокIуэт. (Цезоние жриIэу). Сыт хуэдэ тезыр тралъхьэр унэIут хуэмыхухэм?. ЩIопщкIэ яукI, сэ зэрысщIэмкIэ. Сенаторхэр щIопхъуэри Iэпхъуэшапхъуэу, хуэмышэрыуэу стIолхэр къагъэувын щIадзэ. 118 К а л и г у л э. Фегугъу, зевгъэлIалIэ. Дэтхэнэ Iуэхуми щынэхъыщхьэр тэмэму, хабзэм тету егъэкIуэкIынырщ. ХуэIэкIуэлъакIуэу узиIэ мыхэр.. ХуэIэкIуэлъакIуэуи щыта, пэжыр жыпIэнумэ? КIуэ, джатэр щагъэдалъэм, е унафэ щащIым я гугъу умыщIмэ. Зыхуагъэшэчынщ, зрагъэсэнщ. ЦIыхур зы махуэ закъуэм пхуэщIынущ сенатор, ауэ лэжьакIуэлI пщIын щхьэкIэ илъэсипщI ухуейщ.. Сенаторым лэжьакIуэлI къыхэпщIыкIыным ену илъэс тIощI зэрихьынум шэч къытумыхьэ.. Ауэ мыбыхэм зыгуэр яхузэфIэкI хуэдэщ. Мыпхуэдэ лэжьыгъэм хэзэгъэнхэу фэ ятетщ. ПщылIыпIэм итыну къалъхуагъэххэт мы слъагъухэр. и нэкIур зэпелъэщIыхь.
Плъагъурэ пщIэнтIэпс къызэрекIуар, абы куэд къокI. К а л и г у л э. Ар фIыкъэ. Куэдыщэ дыди япэбубыдыну къезэгъыркъым. Нэхъ Iеижу къыщIэкIынхэкIи хъунущ. Сытым щыгъуи гуапэкъэ захуагъэм и диным зы жьыIурыхьэгъуэкIэ уитыну. Псалъэм къыдэкIуэу жысIэнщи, захуагъэм тепщIыхьмэ, дэ депIэщIэкIын хуейщ:
сэ нобэ щхьэпылъэ изогъэщIыр. АтIэми, Руфий и кIэн къикIащ сызэрымэжалIэмкIэ. (Дзыхь зригъэзым зэрепсалъэ щIыкIэу.) Руфий жыхуэсIэр нобэ зи гъащIэм пыкIын хуей шууейрщ. ФыкъызэупщIыркъэ ар лIэн щIыхуеймкIэ. 119
Псори щымщ, унэIутхэм шхын къахьащ. (зигъэхьэлэлу). Фэ слъагъухэр губзыгъэ фыхъуащ.
ИкIэм-икIэжым къывгурыIуащ: улIэн щхьэкIэ Iэмал имыIэу къуаншагъэ гуэр блэжьауэ щытын хуейкъым. Си зауэлIхэ, сэ фэ сыфхуэарэзыщ. Пэжкъэ, Геликон? (ГъэныщкIуныр щегъэтри, къыдэшхэхэм ауаныщIу яхоплъэ.). Шэч хэмылъу! Ауэ сытми дзэ! Ауэ сэ сызэреплъыр пщIэну ухуеймэ, ахэр губзыгъащэ хъуащи, дяпэкIэ пхуэзэуэжынкъым. Я зэфIэкIым тIэкIу хагъэхъуэжмэ, империер лъэлъэжауэ лъытэ.. Гъуэзэджэщ псори. Иджы зыдгъэпсэхунщ. Щхьэж зэрыхуэшэрыуэкIэ фыкъетIысэкI, хабзэ жыхуаIэри зыщывгъэгъупщэ. Сыти жыфIэ, и кIэн къикIащ а Руфий. ШэсыпIэ соувэ, и пIалъэр зэрыгувэм и уасэр абы къыгурымыIуэжу. Уегупсысыпэмэ, сыт нэхъ лъапIэу щыIэн ажалым къыIэщIатхъыжыфа сыхьэт зы-тIум нэхърэ! Шхэн щIедзэри, адрейхэри шхэуэ хуожьэ. Iэнэ бгъэдэсыкIэ зэримыщIэр наIуэ къохъу. Оливэ купкъхэр нэхъ пэгъунэгъуу къыбгъэдэсхэм я тепщэчым иредзэ. ИмыгъэныщкIуфа лы тыкъыр цIыкIухэр езыр зыщхьэщыс тепщэчым иреубжьытхэж, и IэбжьанэмкIэ и дзэ зэхуакухэм доIэбэ, зимыхьэкъуэу и щхьэм щIотIахъуэ. Ишхэн зыIэзыбжьэу зэпегъэури, и нэр треубыдэ къыдэшхэхэм ящыщ зым –. нэщ. (ткIийуэ). Уэ гукъыдэж уиIэ хуэдэкъым, Лепид. Сыт абы и щхьэусыгъуэр – уи къуэр зэрезгъэукIар ара? (къызэфIэзэрыхьауэ). Сыт жыпIэр, Гай, псори хъарзы- (гушхуэныгъэ хэлъу). Хъарзынэщ. Ар сытым хуэдэу сфIэфI сэ – гум щыщIэр нэгум къыщимыщым деж. Уи нэгур зэхэуфащ. Уи гур сыт хуэдэ? Зэхэуфакъым, пэжкъэ?. Зэхэуфакъым. (нэхъри нэщхъыфIэу). Эх, Лепид, сэ уэ пхуэдэу зыри фIыуэ слъагъуркъым. ИIэ, зэгъусэу дыгъэдыхьэшх. КъысхуэIуэтэж зы хъыбар дыхьэшхэн гуэр. Л е п и д (хузэфIэмыкIын и щхьэ фIилъхьэну зэрыхэтар къыгурыIуэжауэ). Гай!. Хъунщ, атIэ, сэ ныпхуэсIуэтэжынщ. Ауэ уэ удыхьэшхынщ, пэжкъэ, Лепид? НэгъуэщI мыхъуми, уи етIуанэ щIалэм и хьэтыркIэ. (Аргуэру нэщхъыфIэ къэхъужу.) А псом нэмыщIыжыращи, уэ зыгуэр щхьэкIи унэщхъейкъым. (Псым йоIубри, езыр зыхуейр пиубыду.) Сы…сынэ…иIэт, Лепид. (езэшауэ). Сынэщхъейкъым, Гай.. ФIы дыдэщ. (ЙоIубри.) Иджы мыдэ къызэдаIуэ. (ТегупсысыкIауэ фэ зытрегъауэри.) Тетащ дунейм зы пащтыхь тхьэмыщкIэ, зыми фIыуэ къимылъагъуу. Пащтыхьым Лепид фIыуэ илъагъурти, унафэ ищIащ абы и къуэ нэхъыщIэр яукIыну, и гущIэм а лъагъуныгъэр къритхъын щхьэкIэ. (И макъым зрегъэхъуэжри.) ДауикI, пэжкъым ар. ГъэщIэгъуэнкъэ? Удыхьэшхыркъыми уэ? Зыри фыдыхьэшхыркъэ? Абы щыгъуэм фыкъэдаIуэ мыдэ. (И губжьыр къыщыпкIыу.) Сэ сыхуейщ фэ псори фыдыхьэшхыну. Уэри, Лепид, адрейхэри, псори. ФыкъызэфIэуви фыдыхьэшх. (IэштIымкIэ стIолым йоуэри.) Зэхэфхрэ? Сэ сыхуейщ фыдыхьэшхыу слъагъуну. Псори къотэдж. Мы теплъэгъуэр актерхэм, къищынэмыщIа, марионеткэхэм хуэдэу ягъэзащIэ хъунущ.
К а л и г у л э (зыхуэмыубыдыжу дыхьэшхыурэ, ложем зытрегъэукIуриери). Къысхуеплъыт, жызоIэ, Цезоние, мыбыхэм. Зыри къахуэнэжакъым – напи, пщIэи, щIыхьи, илъэсищэ бжыгъэкIэ зэхуахьэса Iущагъи – зы мыхьэнэи яIэжкъым а къезбжэкIа псоми. Псори щобзэх, йокIуадэ шынагъэм и пащхьэм. Аращ, Цезоние, шынагъэращ щымыщ лъэпкъ къызылъэмыIэс гурыщIэ къабзэу, кIуэцIыкIыщIэм къыщызэщIэтаджэу, зэикI укъэзымыгъэщIэхъухэм ящыщыр. (И натIэр еIуэтри, псым йоIуб. И гур нэхъыфI къэхъужауэ.) Иджы нэгъуэщIым дытепсэлъыхьынщ. Херее, сыту ущым хуэдэ уэ?. Сэ псэлъэн щIэздзэнущ, Гай, уэ хуит сызэрыпщIыххэу.. ФIы дыдэщ. Арамэ, уи жьэр зэтепIэ. Сэ икъукIэ си гуапэу седэIуэнт си ныбжьэгъужь Муций. (ерагъкIэ къыдришейуэ). Сыхьэзырщ, Гай. 120. ИIэ атIэ. Уи фызым и гугъу къытхуэщI. Ауэ щIэбдзэн ипэкIэ мыбыкIэ, си сэмэгурабгъумкIэ, къэтIысыну унафэ хуэщI. и щхьэгъусэр къыбгъэдотIысхьэ. (Iэнкун къэхъуауэ). Си щхьэгъусэри? Сэ ар фIыуэ солъагъур. Псори мэдыхьэшх.
бзэгукIэ К а л и г у л э. ДауикI, дауикI, си ныбжьэгъу. АрщхьэкIэ – сыт делагъэ мыгъуэ ари. (Къыбгъэдэс цIыхубзым и дамэ сэмэгур къебзеихь. Нэхъри къызыфIимыгъэIуэхуу). Псалъэм къыдэкIуэу жытIэнщи, сыкъыщыщIыхьам фэ зы мурад гуэрым фытепсэлъыхьырт, пэжкъэ? Сызэрытевдзыну щIыкIэм и унафэ фщIырэт? къызыфIимыгъэIуэхуурэ. Калигулэ, ар дауэ пхужыIэххэрэ?. Къэхъуа щыIэкъым, си псэ закъуэ. ИкIыпхъэщ жьыгъэми и лIыхъулIыбжьыр. Къэхъуаишхуэ щыIэкъым, пэж дыдэу. ЛIыгъэ зезыхьэр – фэ фхуэдэкъым. Къэрал Iуэху гуэрхэр зэфIэзгъэкIын зэрыхуейр сигу къэкIыжащ. Ауэ абы и пэ къихуэу къэхъугъэм къытхилъхьа къарууэ, Iэзи-гъуази зыхэмызагъэр дунэтIынщ здэкIуапхъэмкIэ. (КъызэфIоувэри, Муций и фызыр пэш гъунэгъум щIешэ.) къэтэджыну хуожьэ. 121 (щабэу). Муций, мы шагъыр бэлыхьым щыщ тIэкIу сефэнт иджыри., жимыIэфIауэ, абы шагъыр хурегъахъуэ. Псори Iэнкунщ. Шэнтхэр мэкIыргъ. Я зэпсэлъэныгъэр нэхъ гугъу мэхъу.
Ц е з о н и е. Херее, атIэ уэ къыджумыIэфыну пIэрэ мыбдеж фыщIыщызэзэуар? ФыщIызэрызехьар? (щIыIэ-щIыIэу). Псори къызыхэкIар, си псэр зышхын Цезоние, тIэкIу дызэдэуати аращ, поэзиер ажалзехьэу щытын хуей, хьэмэрэ хуэмей жытIэри. Ц е з о н и е. Сыту гъэщIэгъуэн. Си цIыхубз акъылым къысхуимыгъэтIасэу арагъэнщ. АрщхьэкIэ – фызэзэуэныр, фызэрызехьэныр – ари искусствэр фIыщэу зэрыфлъагъум къыхэкIыу – гурыIуэгъуафIэкъым сэркIэ. Х е р е е (нетIэ и псэлъэкIам тету). Ардыдэщ. Калигулэ къызжиIауэ щытащ гурыщIэшхуэм и щIагъ ткIиягъэ тIэкIуи щIэлъыжын хуейуэ.. Лъагъуныгъэм залымыгъэ тIэкIу хэлъын зэрыхуейм. Пэж хэлъщ а жыфIэм. Адрейхэм сыт хуэдэ еплъыкIэ хуэдэу. яIэу пIэрэ?. Калигулэ психолог Iэзэщ.. ИкъукIэ гъэщIэгъуэнщ хахуагъэм теухуауэ абы къыджиIари.. Абы и гупсысэхэр псори зэщIигъэуIуэу итхыжамэ, уасэ зимыIэж тхылъ хъунут.. А IуэхумкIэ и зэш зэрытеунум и гугъу умыщIыххэми.. Фэ, дауикI, фи гуапэ хъуну къыщIэкIынщ а жыхуэфIэхэм ар зэрегупсысымрэ иджыпсту трактат ин зэритхымрэ къафщIэмэ. и фызымрэ къохьэж.. Узотыж, Муций, уи щхьэгъусэр. Ууейщ ар аргуэру. Къысхуэвгъэгъу, унафэ гуэрхэр сщIын хуейщ. ЕЯНЭ 122 (зи закъуэ дыдэу къэна Муций зыхуигъазэу). Дэ шэч лъэпкъ къытетхьэркъым, Муций, а трактатыр тхылъ нэхъ цIэрыIуэ дыдэхэм зэратекIуэжынум. М у ц и й (Калигулэ зэрыщIэкIа бжэмкIэ плъэуэ). А зи гугъу пщIыр сыт нэхъ зытеухуар?. Уа мыгъуэ, ар сэ къызгурыIуэркъым.. А зэрыжыпIэм тепщIыхьмэ, трактатыр зытепсэлъыхьыр поэзием ажалкIэ гуашэ къару зэрыхэлъыр аращ.. Си гугъэмкIэ, ар дыдэрщ.. СлIожь-тIэ, зэштегъэупIэ хуэхъунщ ар абы, Херее зэрыжиIауэ.. Пэжщ, си псэ тIэкIу, арщхьэкIэ трактатым зэреджэм мащIэу фыкъигъэуIэбжьынкIэ сошынэ.. Сыту пIэрэ?. «Джатэ». псынщIэу къохьэ.
К а л и г у л э. Къысхуэвгъэгъу, гъэтIылъыпIэ зимыIэщ къэрал Iуэхухэр. УнафэщI, гъавэ къыздраш хэкухэр псори зэхуегъэщI. Сэ моуэ иджыпсту Iэ щIэздзащ жыхуэсIэм теухуа декретым. Сыщыжей пэшым къыщыбгъуэтынщ ар.. Ар…. Пщэдей фIэмыкIыу мэжэщIалIагъэр зэхыдоублэ.. ЦIыхубэр арэзынукъым.. Сэ жысIащ: пщэдей щыщIэдзауэ. МэжэщIалIагъэр, гъейр зищIысыр псоми ящIэ: ар лъэпкъ мыгъуагъэщ. Лъэпкъ мыгъуагъэр пщэдей зэхэдублэу аращ. Сэ езым зэпызгъэунщ ар сыщыхуейм деж. (Зэхэтхэм къагуригъаIуэу.) ИкIэм-икIэжым жысIэнщи, сэ сызэрыщхьэхуитыр наIуэ къызэрысщIын Iэмалу сиIэр апхуэдэу куэд хъуркъым. НэгъуэщIым и Iыхьэм щыщ ууейм къыхыумыгъахъуэмэ – хуитыныгъэ щыIэкъым. Гуапэкъым, ауэ аращ Iуэхур зытетыр. (Муций йоплъри.) Къэдгъащтэт, псалъэм папщIэ, лъагъуныгъэм къыхэкI гузэрыдзэр. Апхуэдэ гузэрыдзэр мыдахэ пэтми… ФIыуэ зэрылъагъухэм… е, псалъэм папщIэ, узыхуэмей гуэрхэр уи нэгу къызэрыщIыхьэм къыхэкIыу уи псэм бэлыхь тебгъэлъыну… и Iэпхъуамбэхэр и IэгуитIым ирекъузэ, зыгуэр жиIэну хуейуэ. К а л и г у л э (псынщIэу). ФыкъетIысэкI стIолым, зиусхьэнхэ. Фэ фщIэуэ пIэрэ Геликон сэрэ демытIысэхыу дызэрылажьэр. Щхьэпылъэм теухуауэ трактат цIыкIу доухри, фэри ар къызэрыфщыхъур къыджефIэнщ.. КъызэрыфщыхъумкIэ къывэупщIмэ. К а л и г у л э. Дыгъэжумарт, Геликон, ди щэху тIэкIухэр сэтей къахуэдгъэщI. Аращи, ещанэ Iыхьэ. Езанэ параграф. (къотэджри, еужьэрэкIыу къоджэ). «Щхьэпылъэм цIыхум псэ тыншыгъуи хуитыныгъи къретыж. Ар узыфэ куэдым я хущхъуэщ. Уи гур къызэщIэзыIэтэ, захуагъэм хуэлажьэ Iэмал гъуэзэджэщ, къызэрагъэсэбэп щIыкIэкIи, зыхуэгъэпса мурадкIи. ЦIыхухэр щIэлIэр – мысэщи аращ. ЦIыхухэр щIагъэкъуаншэр – Калигулэ и блыгущIэтщи аращ. Псори Калигулэ и блыгущIэтщ. Апхуэдэу щыщыткIэ, псори къуаншэщ. НэгъуэщIу жыпIэмэ, зыкъэмынэу лIэнущ. ЩылIэну пIалъэри зэпхыжар зэманымрэ я зышыIэмрэщ».. Сытыр жыфIэнт. ЗышыIэр – мис аращ псом нэхърэ нэхъ лъапIэр. И щхьэ течауэ вжесIэнщи, псом нэхърэ нэхъ сигу ирихьу, нэхъ згъэщIагъуэу аращ фэ фхэлъыр. АтIэ, зиусхьэнхэ, иджыкIэ фыщхьэхуитщ фэ. Херее афIэкIа фигъэгувэркъым. Ауэ Цезоние къренэ. Къренэ Лепиди, Октавии, Мерейи я гъусэу. Сэ сыхуейт си къэхьпэщым и Iуэху зытетым фытепсэлъыхьыну. Сигу хуабжьу ироныкъуэ абы. Адрейхэр хуэмурэ йокI. кIэлъоплъ.. ЖыпIэр тщIэну дыхьэзырщ, Гай. Сыт мыхъур? Абы щылажьэхэм зыщIрагъэхыу ара?. ЗыщIрагъэхыркъым. МащIэщ къыхахыр. 123. Уасэм хэгъэхъуапхъэщ.. Мерейе, уэ ущымыну Iэмал уиIэщ. Уи ныбжь унэса нэужь гъэщIэгъуэныжкъым ахэр. Сэри уэ сыноупщIатэкъым.. Арамэ, сыт сыкъыщIэбгъэнар?. Чэнджэщ тэмэм мыгувэу сыхуеинущ.. Хуит сыкъэпщIмэ, Гай, сэ уэстынщ чэнджэщ – щIыхьэпщIэр зэхъуэкIын хуейкъым.
К а л и г у л э. ДауикI. Арами, ди финанс Iуэхухэри зэтегъэувэжын хуейщ. Си мурадыр Цезоние жесIащи, къыфхуиIуэтэжынщ. Сэ куэдыIуэ сефащ, си жеин къокIуэ. (Мэгъуэлъри и нэр зэтрепIэ.)
Ц е з о н и е. Гугъуехь лъэпкъ пыщIакъым. Калигулэ орденыщIэ къыдигъэкIынущ.. ЗэрызэпыщIар къызгурыIуэркъым.. КъыбгурымыIуэми, зэпыщIащ. Орденым фIащынур – «Гражданскэ хахуагъэм папщIэ». Апхуэдэр зратынури Калигулэ и къэхьпэщым нэхъ щIэх-щIэхыурэ кIуэнухэр аращ.. Жэрдэм гъуэзэджэщ.. Сэри апхуэдэу къызолъытэ. Сщыгъупщэ пэтащ – апхуэдэ орденыр мазэ къэс зэ ятынущ – зэрыщIыхьа билетхэр ябжыжа нэужь. Мазэ пщыкIутIым къриубыдэу апхуэдэ зы тыгъэ зыхуамыгъэфэща цIыхухъур е къэралым ирахунущ е и щхьэр палъэнущ.. Сыт «е и щхьэр щIыпалъэнур?». Калигулэ зэрыжиIэмкIэ, ягъэкъуаншэм кIэ зэрыратыну щIыкIэм мыхьэнэ иIэкъым. ЗиIэр – зыхэдэн зэрыщыIэрщ.. Афэрым. Иджы ди казнам из хъужынущ. Г е л и к о н. Псом нэхърэ нэхъапэращи, икъукIэ Iэмал къабзэлъабзэщ. ИкIэм-икIэжым, къэхьпагъэм къуэды теплъхьэныр нэхъыфIщ, цIыхугъэмрэ напэмрэ хьэкъ щIэпт нэхърэ, республиканскэ къэралыгъуэм зэрыщащIым ещхьу. и напIэр къеIэтри йоплъ лъэныкъуэкIэ IукIуэтауэ щыт лIыжьым. Ар зыгуэрым йоIуб, зэрыт абдж кумбыгъэ цIыкIум и щхьэр трихауэ. (щылъу). Сыт узэфэр, Мерейе.. Астмэм и хущхъуэгъуэ, Гай. (бгъэдохьэ, мобы бгъэдэт адрейхэр зэлъыIуегъэкIуэтри, абдж цIыкIум йопэм). Пэжкъым. Щхъухьыр зыгъэкIуэд хущхъуэщ мыр.. Хьэуэ, Гай, уогушыIэ. Сэ жэщкIэрэ жьы схурикъуркъым. Куэд щIауэ софэ мыбы.. ЗэрыжыпIэмкIэ, щхъухьым ущошынэ.. Си астмэр…. А къебгъэжьар гъэбэяуи, Iуэхум и пэжыпIэр жыдгъэIэт: уошынэ уэ щхъухь уэсхьынкIэ. Сэ дзыхь къысхуэпщIыркъым, укъысхукъуоплъ.. Хьэуэ, зиунагъуэрэ. ТхьэхэмкIэ соIуэ. 124. Дзыхь къысхуэпщIыркъым, сытыр къыумыгъэкIуэкIми, убэлэрыгъыркъым.. Гай. (гурыуэу). Къызэт жэуап. (Шэч гуэр къытепхьэну зымыдэн макъкIэ.) Щхъухьыр зыгъэкIуэд хущхъуэ ущефэкIэ, сэ гын уэзгъэшхыу узгъэлIэну къысхубогъэфащэ.. АтIэ… Хьэуэ… Аракъым.
К а л и г у л э. Щхъухь уэзгъэшхыу узгъэлIэн мурад сиIэу къыболъытэ, а мурадри къызэрызэIыпщIэн Iэмал зыбохьэ. Псори щымщ. Мы псалъэмакъым и пэщIэдзэм сценэм и кууупIэм ихьащ, щIэдэIуу къэнар и закъуэщ.
К а л и г у л э (нэхъ ткIиижу иукъуэдийуэ). КIэщIу жыпIэмэ, щIэпхъаджагъэу тIу мэхъу дызытепсэлъыхьыр, а тIум языхэз къыумыщтэнри пхузэфIэкIынкъым. Е узукIын мурад симыIауэ, уэ шэч абыкIэ къысхубощI сэ… уи зиусхьэным. Е сэ апхуэдэ мурад сщIауэ, уэ мыхьэнэншэр зэран укъысхуохъу. (Щымхэщ. Калигулэ жиIам езыр арэзы техъуэжауэ лIыжьым жьэхоплъэ.) АтIэ, Мерейе, дауэ къыпщыхъурэ апхуэдэ логикэр?. Пыплъхьэн щыIэкъым абы. АрщхьэкIэ мы си Iуэхум къытехуэркъым.. Ар уи ещанэ щIэпхъаджагъэщ – сэ вымпIууэ сыкъызэрыплъытэр. А щIэпхъаджагъищым ящыщу етIуанэм уэ уи щхьэр игъэлъагэу убж хъунущ. Сэ зы мурад гуэр сщIауэ плъытэу, абы укъыщыпэувыфкIэ, уэ умыарэзы-сампIэимыхьэщ, зыкъэIэтыныгъэм урипашэщ, уреволюционерщ. Ар гъуэзэджэщ. (Нэщхъейуэ.) Сэ уэ икъукIэ фIыуэ узолъагъу, Мерейе. Ар Iуэхум хызолъытэри, етIуанэ щIэпхъаджагъэ къудеймкIэ, адрей тIур къыщыдмыгъэщу, суд къыптращIыхьыныр сфIэтэмэмщ: уэ лIы и лIэкIэу улIэнущ, бунт къэпIэтыну узэрыхэтам щхьэкIэ. абы йодаIуэ, зэрыс шэнтиуэм нэхъри зрикъузэу.
К а л и г у л э. ФIыщIэ лъэпкъ къысхуумыщI. Псори тэмэмщ. Мэ, къащтэ. (Щхъухь зэрыт абдж щыкъу цIыкIу хуеший, пщIэ зэрыхуищIри къигъэлъагъуэ щIыкIэу.) Мэ мы щхъухьыр. зэщыпкIыу магъ, гузэвэгъуэ хэхуа и щхьэр игъэкIэрахъуэу.. Мэт, зо, псынщIэу. щIэпхъуэжыну хуожьэ. къаплъэным и зы пкIэгъуэкIэ абы лъэщIохьэ, скамейкэ лъахъшэм трегъэукIуриери, зыкъомрэ зэрызекъуа нэужь, лIыжьым и дзитI зэхуакум абдж цIыкIум итыр жьэдекIэри, абджыр IэштIымкIэ жьэдекъутыхьыж. зэлъэкъуауэу и псэр хокI; и нэкIум лъымрэ нэпсымрэ къожэх. къызэфIоувэри, и Iэр псынщIэу елъэщIыж. (Мерейе къыздрихьэкIыу щыта абдж цIыкIум и 125 къутахуэ Цезоние хуешийри йоупщI). Мыр сытыт, щхъухьгъэкIуэдт? (Iэдэбу). Хьэуэ, Калигулэ, астмэ хущхъуэт. К а л и г у л э (Мерейе хуеплъэкIыурэ тIэкIурэ щыма нэужь). Аращ ар. Сыт абы я зэхуакур, мынобэмэ – пщэдейт. КъэуIэбжьауэ, и Iэр илъэщIыжурэ псынщIэу йокI. (ерагъкIэ къыдришейуэ). Сыт иджы тщIэнур? Ц е з о н и е. Псом япэрауэ, хьэдэр лъэныкъуэ егъэзын хуейщ. ФейцеиIуэ мыгъуэщ. хьэдэр къащтэри ирах. (Херее жриIэу). ЕпIэщIэкIыпхъэщ.. Зы щитI хуэдиз дызэрыгъэхъун хуейщ. къохьэ. Абы гу лъетэри, щIэкIыпIэмкIэ лъэбакъуэ еч.. Мыдэ къакIуэ.. Сыт узыхуейр?. КъэкIуатэ нэхъ гъунэгъуу. (Абы и жьэпкъыпэр еубыдри и нэм щIоплъэ. ТIэкIурэ щыма нэужь, щIыIэ-щIыIэу.) Уядэр иукIа абы?. ИукIащ.. УIуплъэ хъуркъым, пэжкъэ?. Пэжщ.. БукIыну ухуейщ.. Сыхуейщ.. Сыт-тIэ сэ ар къыщIызжепIэр?. Зыми сыщышынэркъыми. Ар сукIынри сэ сыхэкIуэдэнри – тIури псоми кIэ зэрест хъун Iэмалщ. Сэ уэ сызэрумыщэнури сощIэ.. Пэжщ жыпIэр – сэ уэ усщэнукъым. Арами, сыхуейт зыгуэр ныбжесIэну, нэгъуэщIу къезгъэзэгъынщи, уэ езым пщыщу, нэхъ тэмэму пхэлъым зыхуэзгъэзэну.. НэхъыфI дыдэу сэ къысхэнар – губжьырщ.. Арамэ, мы сэ бжесIэнум къедаIуэ. ИкIи фIэщ щIыгъуейщ икIи нэрылъагъущ сэ бжесIэнур. АрщхьэкIэ а псалъэр хьэкъыу япхыкIыу зэхахатэмэ, абы къыхуэIэтынут мы дунейр къызэзыгъэдзэкIын революцэ.. ЖыIэ-тIэ а псалъэр.. СумыгъэпIащIэ. ЯпэщIыкIэ зэ уи нэгу къыщIэгъэхьэж уи адэм и бзэгур къыщратхъым, узымрэ гузэвэгъуэмрэ зэблашауэ щыта 126 и нэкIур. КъыщIэгъэхьэж уи нэгу абы и жьэ лъыр зыжьэдэзыр, хьэзабыр зытелъ Iэщым хуэдэу абы къыжьэдэIукIа бу макъыр.. КъыщIэзгъэхьащ.. Иджы езы Калигулэ егупсыс. (губжь гуащIэ зыщIэт макъкIэ). Согупсыс.. АтIэ, къэдаIуэ иджы: уи щхьэр теухуэ абы и Iуэхур къызэрыбгурыIуэным. (ЙокI, Сципион Iэнкуну къегъанэри.) къохьэ.. Калигулэ мыбыкIэ къокIуэ. Уэ шэджагъуашхэ пщIынукъэ, усакIуэ?. КъыздэIэпыкъу, Геликон.. А жыхуэпIэм шынагъуэ пыщIащ, си тхьэрыкъуэ. Усэр жыпIэнущи, хъырц хэсщIыкIыркъым.. Уэ сэ укъыздэIэпыкъуфынут. Куэд уощIэр.. СощIэ махуэхэр хьэрэкъуакIэ зэрыдыхьэжыр, дышхэным дыхуэпIэщIэн зэрыхуейр. Абыхэм нэмыщIкIи, сощIэ уэ Калигулэ букIыфынкIи зэрыхъунур… езыми и жагъуащэ зэрымыхъунур. К а л и г у л э. А-а, уэра мыр. (Iэнкун хъуауэ къызэтоувыIэ, зэрызищIынур къыхуэмыщIэу.) Куэд щIащ узэрызмылъагъурэ. (Хуэмурэ бгъэдокIуатэ.) Сытхэр блэжьрэ? Тхэн щыбгъэтыжа? Сыбгъэлъагъун иужь дыдэу зэхэплъхьахэр? С ц и п и о н (лъагъумыхъуныгъэмрэ езым хузэхэмыгъэкIын гурыщIэ гуэрымрэ зэпкъратхъым хуэдэщ). Усэ зыбжанэ стхащ, зиусхьэн.. Сыт зытеухуар?. СщIэркъым, зиусхьэн, къэхъугъэр арагъэнщ. (нэхъ IэтIэлъатIэ къэхъуауэ). Сюжет хьэлэмэтщ, цIыкIууи пхужыIэнкъым. Сыт уэ къэхъугъэм къуитыр. (жиIэр ищIэжу, губжьрэ ауанрэ зэщIэлъу). Сызэрымыпащтыхьым щыхьэт тохъуэри, псэр схуегъэтынш.. АтIэ, уэ сыт хуэдэу уеплърэ, сэри си гур хуэгъэтыншынт абы, сызэрыпащтыхьым щыхьэт техъуэу? (моуэ иджыпсту зэрыпсэлъа щIыкIэм тету). Уи фIэщ зэрыхъун, нэхъ куужуи уIэгъэ куэд игъэхъужыфакIэ абы. К а л и г у л э (къызыфIимыгъэIуэхуу). УIэгъи? Губжь щIэлъу жыпIащ. Сыт ар къызыхэкIар? Уи адэр зэрызукIар ара? Уэ зыхэпщIэну къохьэ, йокI. 127 фIэкIа сыхуейтэкъым а псалъэм и шэрыуагъэр. УIэгъэ! (И псалъэм и кIэухым ткIиигъэр къебэкIыу.) ЦIыхур нэхъ губзыгъэ зыщIу щыIэр губжьырщ. (щIыIэ-щIыIэу). Сэ жэуап естащ къэхъугъэм теухуауэ къызэпта упщIэм. йотIысэх, йоплъ, и IитIыр еубыдри къарукIэ зрешалIэри, и пащхьэм кърегъэтIысхьэ. ЗришэлIам и нэкIур и IэгуитIым декъузэри. лэ. Къысхуеджэ уи усэм.. Хьэуэ, зиусхьэн, сынолъэIур.. Сыт щIэхьэуэр?. Къыздэсщтакъым.. ГукIэ пщIэжыркъэ?. Хьэуэ.. Зытеухуар нэхъ мыхъуми жыIэ. (хуэмейуэ, псэлъэгъуейуэ). Ар зытеухуар…. НытIэ?. Хьэуэ, сщIэжыркъым…. КъыпхуэщIэжмэ еплъыт…. А усэм сэ сыщытепсэлъыхьырт зэгурыIуэныгъэ щэхуу 128
ЩIымрэ лъэгудыгъуэхэмрэ… (зэпеуд, езым и гупсысэхэр къытегуплIэ хуэдэ). (къэуIэбжьащ; зрелъэфыхьри пещэ). Аращ, апхуэдэу щIымрэ…
си гугъэжщ…
абыи…. Пыщэ.. Рим и Iуащхьэхэм я теплъэм… пщыхьэщхьэ кIэщIхэм, кIыхьхэм… щIэхыу бзэхыж псэ тыншыгъуэ куум…. Уафэ къащхъуэм къыщыджэ бзухэм… (мащIэ-мащIэурэ и гур къызэрыгъуэтыжу). АтIэ…. АдэкIэ…. Дыщафэ уафэм вагъуэхэр зыщылыд адрей и джабэр къыщытхуигъазэ тэлай махэм…. ЩIылъэр жэщым зэрыпежьэ Iугъуэм, жыгхэм, псы ежэххэм я мэр…
С ц и п и о н (и гум хыхьэу). ЦIу-цIухэр маджэ, махуэ хуабаер щхьэщыкIащ… Хьэхэр мэбанэ, гу шэрхъхэр мэкIыргъ… МэкъумэшыщIэхэм я макъыр къоIу.. Чэщей, оливкэ жыгхэм я жьауэр гъуэгум къытредзэ…. Пэжщ, псори пэжщ, ар уэ дауэ къызэрыпщIар? (Сципион зрекъузылIэри). СщIэркъым, ди гупсысэхэр зэлъэIэсу къыщIэкIынщ. (къоскIэри, и нэкIур Калигулэ и бгъэм кIэрегъапщкIуэ). Сытми аракъэ, дэнэкIэ сымыплъами, лъагъуныгъэм и нэгу фIэкIа щызмылъагъукIэ. К а л и г у л э (къыбгъэдэсым и щхьэм Iэ дилъэурэ). Апхуэдэу псэуфыр гушхуэ зыкIуэцIылъхэр аращ, Сципион. Апхуэдэ псэ къабзэ сэ сиIами! АтIэми, сэ фIыуэ сощIэж гъащIэм сызэрыхуэнэхъуеиншэр: апхуэдэ гурыщIэ куур къэхъугъэм хуэгъэнщIыркъым. Уэ ар къыбгурыIуэнукъым. Уэ уи дунейр нэгъуэщIщ. Уэ узэрыщыту хьэлэлагъым уриIумэтщ, сэ бзаджагъэм сызэрыриIумэтым ещхьу.. КъызгуроIуэ сэ ар.. Хьэуэ. Сэ зыгуэр спкърытщи – шэдыпсщ. КъэкIыгъэжьхэр зыхэфыхь шэдыпс… (ЗыIэзыбжьэу и макъым зрегъэхъуэжри.) Телъыджэу къыщIэкIынущ уи усэр. Арами… сэ сызэреплъыр пщIэну ухуеймэ… (зэпIэзэрыту). Сыхуейщ.. Лъыуэ ящIэтыр мащIэщ а псоми. псынщIэу зыкъыIуедзри, гупсысэ гуэр къызэрыщ и нэгур хуегъазэ. Абы хуэм-хуэмурэ къыздыбгъэдэкIуэтым, и нэгу иплъэурэ, макъ лъахъшэкIэ жреIэ.. Ей, ер зи гум щызу хьэкIэкхъуэкIэ бзаджэ! Уэ аргуэру уджэгуауэ аращ тхьэр бгъэпцIу. Аракъэ? ИкIи узыхуэарэзыжкъэ?. Пэж гуэр хэлъщ а жыпIэм. (ТIэкIу нэщхъейуэ.) 129
Сыбдэджэгуащ.. Сыту бзаджэ икIи фIей а уи бгъэм къыщеуэ гур. Сыту бзаджагъэ куэдыIуэ щызэрызекъуэрэ абы. ИкъукIэ гугъу уригъэхьуи къыщIэкIынщ. (щабэу). Куэдщ. Бэяу.. Сыту утхьэмыщкIэ, сытуи услъагъу мыхъурэ! (къэлыбауэ). ЗэщIэпIэ.. Сытуи IисрафыIуэ а уи закъуэныгъэр. (къыщеуд, мобы зредз, и пщэпкъыр еубыдри). Закъуэныгъэ! Ар зищIысым уепэма уэ? УсакIуэхэмрэ цIамыщкъийхэмрэ я закъуэныгъэр – закъуэныгъэ? Сыт хуэдэ закъуэныгъэ? ЦIыхур и закъуэу зэикI къызэрымынэр пщIэркъым уэ. Ди блэкIами къэкIуэнуми я хьэлъэр ди плIэм дэлъщ дэ. Дэнэ дымыкIуами. Дэ тщIыгъущ зэгуэр
дукIахэр. Псом нэхърэ нэхъ хьэлъэри аракъым. Дэ ди гъусэщ зэгуэр
фIыуэ тлъэгъуахэри, дымылъагъухахэри, дыкъэзылъэгъуахэри, дызыхущIегъуэжари, дызыхунэмысари, зыхуэмыарэзыжыныгъэм и дыджри,
лъагъуныгъэм и IэфIри, къэхьпэхэри, тхьэхэм я гуп цIыкIури. (ЕутIыпщыжри, и пIэм йотIысхьэж.) Уи закъуэу укъэнэну! Ар Iэджэ нэхърэ нэхъыфIти – закъуэныгъэм и псынэм зыщIэзгъэмбрыуэжыныр! Сэ жыхуэсIэр – адрейхэм щхъуэ зрахьа си закъуэныгъэр аракъым. 9 Заказ №39 ЖыхуэсIэр – закъуэныгъэ нэсырщ, даущыншагъэрщ, жыгхэм я Iущащэ щэхурщ. (ЙотIысэх, зэрезэшар наIуэу.) Аракъым, Сципион, апхуэдэ закъуэныгъэм щызэхыбох дзэ зэрыгъэшх макърэ бзэхыжа нэгъуэщI макъ куэдым я кIапэлъапэрэ. Жэщым къызбгъэдэлъ цIыхубзым Iэ дэлъэнкIэ срикъуу, си Iэпкълъэпкъыр арэзы сщIа нэужь, гъащIэмрэ лIэныгъэмрэ я зэхуаку зы тэлай щыхэзубыдыкIыу сэр-сэру, си закъуабзэу зыкъэзгъэнэну сыщыхуежьэкIэ, си закъуэныгъэм къыхобжьахъуэ арэзы хъуауэ къызбгъэдэлъ бзылъхугъэм и блэгущIэм къыкIэщIих мэ гуащIэр. Езэшыпа хуэдэщ, щымщ. и щIыб къыдохьэ, Iэнкунурэ къыбгъэдокIуатэ. И Iэр ешэщIри, и дамащхьэм трелъхьэ. зыкъримыгъэзэкIыу и Iэр мобы ейм къытрепIэ.. Дэтхэнэ зы цIыхуми гъащIэм зы гурыфIыгъуэ нэхъ мыхъуми къыщыхуонэ. Абы укъызэтренэ псори IэщIыб умыщIыпэу. Аращ тегъэщIапIэу къахуэнэри, къарур щафIэкIуэдыпэм деж.. Ар пэжщ, Сципион.. АтIэ апхуэдэ зыгуэри хэмылъыжу ара уэ уи гъащIэм? 130
КъызэщIищIа нэпс е щхьэегъэзыпIэ щэху?. Хэлъу къыщIэкIынщ.. Сыт хэлъыр?. Сатеплъэ зэрымыхъур. Iупхъуэ ЯПЭ Iупхъуэ зэхуэщIам и щIыбкIэ бэрэбанэхэмрэ тарелкэхэмрэ я макъ къыщоIу. Iупхъуэм зеIэтри, жармыкIэ сурэт къыщIощ. И кум деж щхьэгъубжэIупхъуэ елъэфэкIа фIэлъщ. Абы и гупэ къит теувапIэм къытетщ. А тIум ябгъу зырызымкIэ музыкантхэр къыщытщ, зэреуэ Iэмэпсымэхэр яIыгъыу. Я щIыбагъ театреплъхэм яхуэгъэзауэ скамейкэм тесщ сенатор зытIущрэ. (жармыкIэр зэхуэзышэсхэм я макъкIэ). ФыкъэкIуатэ! ФыкъэкIуатэ! Тарелкэхэр мэзу.
Тхьэхэр аргуэру къехащ уафэм. Гай, кесару икIи тхьэшхуэу – КалигулэкIэ дызэджэм, гупыж ищIри абыхэм ябгъэдилъхьащ езым иIэ цIыху сэфэтыр. ФыкъэкIуатэ цIыху цIыкIур, иджыпсту фи нэкIэ флъагъуу екIуэкIынущ тхьэщIагъэ телъыджэ. Калигулэ и тетыгъуэ тхуэмахуэмрэ и фIыщIэ инымрэ я IэмыркIэ тхьэхэм я щэхур сэтей къэхъунущ, хэткIи нэрылъагъуу.. ФыкъэкIуатэ, зиусхьэнхэ! Зыкъэвгъэщхъи, фхузэфIэкIым хуэдиз ахъшэу къэвгъэтIылъ. Уэгу джэгушхуэу мы къекIуэкIым нобэ псоми пщIэ щIатынущ. Г е л и к о н. Олимпрэ дэ дызыщымыгъуазэ гъащIэу и щыгум щагъакIуэмрэ… Абы къыщекIуэкI зэныкъуэкъумрэ щыщIагъэкI нэпсымрэ… Дахуэзэнущ абы щыпсэухэм ди унэ щIэс пэлъытэу. Фыкъеблагъэ! ФыкъэкIуатэ! Фи тхьэхэм я гъащIэм и пэжыпIэр фэ фщыщ дэтхэнэ зыми и нэгу къыщIэувэнущ. Тарелкэхэм я макъ.
Тарелкэхэр ягъэзу. Тарелкэхэр ягъэзу.. ФыкъэкIуатэ, зиусхьэнхэ, щхьэщэ яхуэфщIи, пщIэи къэвгъэтIылъ. Къэгъэлъэгъуэным щIыдодзэ. Тарелкэхэр мэзу. УнэIутхэр адэкIэ-мыдэкIэ зэхэзожэ, хьэпшып гуэрхэр кърахьэу.. Iуэхум и пэжыпIэ телъыджэлажьэр нобэ япэ дыдэу фи нэгу щIэкIынущ. Уафэм щылъащэ къарухэм мы ди щIым уардэу, дахащэрэ уитхьэкъуу зыкъыщагъэлъагъуэ: щыблэм (унэIутхэм алыджхэм я мафIэ зэщIагъанэ), уафэгъуагъуэм (мывэ зэрылъ фэндырэ ирахужьэ). Езы ухыгъэр и ехъулIэныгъэм иригушхуэу щIылъэм щызекIуэ пэлъытэщ. ФыбгъэдэкIуати, феплъ. Iупхъуэр Iуауд. пьедесталым тетщ Венерэу зыкъихуэпауэ. (Iэдэбу). Сэ нобэ сы-Венерэщ.. ГъэлъэпIэным щIыдодзэ. Девгъэлъэгуэжьэхыт. нэмыщI, псори лъэгуажьэкIэ мэув.
Фыкъыспэджэжу жыфIэ Калигулэ-Венерэ зэрызыхуэдгъазэ тхьэлъэIур: гухэщIымрэ къафэхэмрэ я тхьэ…. ГухэщIымрэ къафэхэмрэ я тхьэ…. Тенджызым халъхуэу шыгъумрэ тенджыз тхъурымбэмрэ цIанлъэ, дыдж ящIа… Уэ, къыпыгуфIыкIыкIэми щIегъуэжыкIэми ещхьым…. Уэ, къыпыгуфIыкIыкIэми щIегъуэжыкIэми ещхьым… 131. Гукъеуэмрэ тхъэжыгъуэмрэ ещхьым…. Гукъеуэмрэ тхъэжыгъуэмрэ ещхьым…
Ц е з о н и е. Дыхуэгъасэ гум зыри къыщыфIэмыIуэху пIалъэу лъагъуныгъэр къэзыгъэщIэрэщIэжым…. Дыхуэгъасэ гум зыри къыщыфIэмыIуэху пIалъэу лъагъуныгъэр къэзыгъэщIэрэщIэжым…. Дыхуэущий мы дунейм и пэжу абы пэж зэрытемылъыр хьэкъ тщызыщIым.. Дыхуэущий мы дунейм и пэжу абы пэж зэрытемылъыр хьэкъ тщызыщIым.. А гупсысэ ахъырзэманым дыхуэфащэу дызыкъуэпсэукIын къаруи къыдэт.. А гупсысэ ахъырзэманым дыхуэфащэу дызыкъуэпсэукIын къаруи къыдэт.. Зэт…. Зэт…
Ц е з о н и е (пещэ). ДыщIэгъанэ уэ уи тыгъэхэмкIэ, зэхэгъэж зимыIэ залымыгъэр къыщIэгъапсэ мы ди нэгухэм, IэбжьыбкIэ ди нэхэм къытхущIэпхъэ уи IэгуитIым щыз удз гъэгъахэмрэ гущIэгъуншагъэмрэ…
Л I а к ъ у э л I э ш х э м. Уи IэгуитIым щыз удз гъэгъахэмрэ гущIэгъуншагъэмрэ…. ЗэшэлIэж уи бын гъуэщахэр. Уэим зымыщIу тезыри тезылъхьэж уи лъагъуныгъэм и хьэщIэщ ябгэм ешэлIэж ахэр. Къыддэгуашэ зыми темыгъэпсыхьа уи гурыщIэ пщтырхэмкIэ, щхьэусыгъуэ зимыIэ нэщхъеягъуэмкIэ, зэикI къэмыхъуххэну гуфIэгъуэхэмкIэ.. … зэикI къэмыхъуну гуфIэгъуэхэмкIэ… (икъукIэ ину). О, куцIи зимыIэжу икIи дызылыпщIу, гущIэгъуи цIыхугъи зыщамыгъуэтыжу щIым лъэ быдэкIэ тет, дыкъызэрыпфIэмыIуэхум и шагъырыбжьэ дегъафи, игъащIэкIэ дыкъимыкIыжыфыну дигуэ уигу фIей зэщIэуфIыцIэжам. Л I а к ъ у э л I э ш х э м. ДыкъызэрыпфIэмыIуэхум и шагъырыбжьэ дегъафи, игъащIэкIэ дыкъимыкIыжыфыну дигуэ уигу фIей зэщIэуфIыцIэжам. ЛIакъуэлIэшхэм иужьрей псалъэхэр щаухым, иджыри къэс зызымыгъэхъейуэ щыса къыхопырхъыкIри макъ гъумкIэ жеIэ.. Ирехъу апхуэдэу, си бын цIыкIухэ, ныфхуэсщIэнщ фызыщIэлъэIур. Тырку тIысыкIэу пьедесталым тотIысхьэ. ЛIакъуэлIэшхэм чэзууэ абы и пащхьэ лъэгуажьэпэ зыщрагъауэ, итIанэ сценэм и ижьырабгъу лъэныкъуэ плIанэпэм щызэхуос. Иужьрей дыдэу къыбгъэдыхьар, зэрыгузавэм къыхэкIыу, ахъшэ жьгъей къритыну къыщогъупщэри, IуокIыж. зыIэзыбжьэу къызэфIоувэ.
К а л и г у л э. Ей-ей, мыдэ къакIуэ, си щIалэ цIыкIу. Щхьэщэ 132 хуэпщIыныр хъарзынэ гуэрщ, ауэ ахъшэ ептыныр нэхъыфIщ. Упсэу. Армыраи хабзэр. ЦIыху цIыкIум къыхуащI лъагъуныгъэм нэмыщI тхьэхэм нэгъуэщI мылъку ябгъэдэмылъамэ, ахэри тхьэмыщкIэу арат, Калигулэ хъарыпым хуэдэу. АтIэ, зиусхьэнхэ, иджы фэ фызэбгрыкIыжу къалэм яхуэфIуэтэж хъунущ флъэгъуа телъыджэр. Фэ Венерэ флъэгъуащ. Флъагъупащ фи нитIкIэ. Езы Венерэ фэ къывэпсэлъащ. ФIыкIэ, зиусхьэнхэ!
ЛIакъуэлIэшхэм щIэкIыжыну зыкъащтэ.
Зэт, зы дакъикъэкIэ. Сэмэгурабгъу щIэкIыпIэмкIэ фыкIуэ. ИжьырабгъумкIэ зауэлI щизгъэувыкIахэщ, фаукIыну унафэ яхуэсщIри.
ЛIакъуэлIэшхэр епIэщIэкIыу щIокIыж. УнэIутхэмрэ музыкантхэмрэ сценэм йобзэхыкI. и Iэпэр хуегъэдалъэ.. КъызэрыщIэкIымкIэ, уанархистщ, Сципион.. Хьэдэгъуэдахэ блэжьащ, Гай.. Сыту пIэрэ абы къикIыр?
С ц и п и о н. ЩIыгур лъыкIэ бгъэнщIауэ, иджы уафэм фIейр. ТIэкIу допсэлъей мы щIалэр. (Геликон кушеткэм зы- 133
щыбоцIэлъ. треукъуэдие.)
Ц е з о н и е (икъукIэ мамыру). Сыту ущхьэ пщтыр, си щIалэ. Иджыпсту Рим даукIыхь бгъуэтынущ а псалъэшхуэм и ныкъуэ нэмыс псалъэуха щхьэкIэ.. Сэ мурад сщIащ Гай пэж фIэкIа жезмыIэну. Ц е з о н и е. Сыт-тIэ, Калигулэ, уи пащтыхьыгъуэр зыхуэчэм ущиякIуэр мы щIалэ ахъырзэманыр арагъэнт. (фIэгъэщIэгъуэну). ЗэрыжыпIэмкIэ, тхьэхэр уи фIэщ мэхъу, Сципион.. Хъуркъым.. Абы щыгъуэм къызгурыIуэркъым щIэпхъаджагъэ зыфIэпщхэр щIэбгъэщIагъуэр.. Сэ зы Iуэху еплъыкIэ гуэрхэр гунэс сщымыхъункIи мэхъу, ауэ абы къикIыркъым сэ абыхэм сатеубжьытхэу, е ахэр дунейм тесхужыну сыхэту.. Мис аракъэ щэныфIагъэ жыхуаIэжыр. Эх, си Сципион, сэ уэр щхьэкIэ сытым хуэдэу сыгуфIэрэ. Пэжыр жыпIэнумэ, тIэкIуи сынофыгъуэ. Апхуэдэ щэныфIагъэр сэ зэикI пщIыхьэпIэу сымылъагъун насыпщ.. Уэ узэфыгъуэр сэракъым, тхьэхэращ.. Хуит сыкъэщIи, мы бжесIэнур си тетыгъуэм и щэхуу кърыренэ. Нобэ сэ зыгуэркIэ сагъэкъуэншэну пыхьэмэ, къыспалъхьэну ягъуэтынур хуитыныгъэмрэ лъэщагъымрэ тIэкIу гъунэгъу сызэрыхуэхъуар аращ. Власть зыфIэфI цIыхур тхьэхэр къыпеуэу, ахэр и дауэгъуу щытыну хуейкъым. Сэ кIэ естащ абыхэм. Хьэкъ ящысщIащ а тхьэ нэкъыфIэщIхэм: цIыхум езым быдагъэ пкърылъмэ, зимыгъэхьэзырыщэуи, ирилэжьэфынущ абы я IэщIагъэ мыфэмыцым.. Аращ хьэдэгъуэдахэ жыхуаIэжри, Гай.. Хьэуэ, Сципион. Ар – куууэ Iуэхум сызэрыхэплъэфым и щыхьэт къудейуэ аращ. КIэщIу бжесIэнщи, сэ мыращ къызгурыIуар – тхьэхэм ещхь зыпщIынумэ, зы Iэмалщ щыIэр: абыхэм хуэдэу гущIэгъуншэу ущытын хуейщ.. Тиран ухъун хуейуэ аращ.. Сыт «тиран» жыхуэпIэм къибгъэкIыр.. Зи псэр хьэфиз.
К а л и г у л э. А жыхуэпIэм щыхьэтитI хуейщ, Сципион. Тиран жыхуаIэжыр – езыр зыхуейм, и щхьэзыфIэфIагъым цIыхубэр щхьэузыхь хуэзыщIхэращ. Сэ сызыщIэхъуэпс щыIэкъым, властрэ пщIэрэ жыпIэнумэ, сиIэм нэхъыбэ сыту сщIын. Сэ властыр къызэрызгъэсэбэпыр си щхьэм тыгъэ зэрыхуэсщIыж Iэмэпсымэущ.. Сытым папщIэ?. Тхьэхэм я щхьэншагъымрэ ерууагъымрэ папщIэ.. Бзаджагъэм щхьэкIэ ем тыгъэ къыпхуищIыфынукъым. Властым апхуэдэ къалэн и пщэ къыдэхуэркъым. Дунейм еуэ щызекIуэм урипэщIэтыну сэ зы Iэмалщ сщIэр.. Сыт хуэдэ ар?. Къулейсызыгъэр. (и лъэбжьанэр пиупщIурэ). Ари дгъэунэхун хуейщ.. ИджыкIэ жыпIэмэ – цIыху куэдыIуэ хокIуадэ уэ укъэзыухъуреихьхэм ящыщу.. И пэжыпIэм ухуеймэ, апхуэдэуи куэдкъым, Сципион. Сэ зауэ дапщэ блэзгъэкIами пщIэрэ зэхэзмыублэу?. СщIэркъым.. Зауищ. ЩIыблэзгъэкIар пщIэрэ?. Римым и щIыхьыр щайуэ къибдзэртэкъыми. К а л и г у л э. Аракъым щхьэусыгъуэр. ЦIыху гъащIэм пщIэ зэрыхуэсщIыращ.. Джэгуалъэ сыбощI, Гай. К а л и г у л э. Iэмал щимыIэжми, текIуэныгъэ къэзыхьам хуащI щIыхьым нэхърэ нэхъ сфIэлъапIэщ сэ цIыху гъащIэр. Пэжым ухуеймэ, нэгъуэщIым и гъащIэм сэ пщIэуэ хуэсщIыр нэхъыбэкъым, сысейм лъызгъэсым нэхърэ. КъысфIэмыIуэхуурэ щIезгъэукIри, сэ езым си лIэныгъэр къызэхьэлъэкIынукъыми аращ. Абы нэхъыбэрэ сегупсысыхукIэ – нэхъ- 134 ри хьэкъ сщохъу сэ сызэрымызалымыр.. Утирану щытамэ, дэ абы пщIэ нэхъыби хьэкъ нэхъыби щIэттынутэкъым. К а л и г у л э (къэгубжьу). Уэ бжэкIэ пщIэуэ щытатэмэ, къыбгурыIуэну къыщIэкIынт: щхьэ гуэр зыфIэт тираным зэхиублэ зауэм мин бжыгъэкIэ нэхъыбэ хэкIуэдэнут, сэ щхьэзыфIэфIагъэ-делагъэкIэ езгъэукIам нэхърэ.. А жыхуэпIэ зауэм хуэдэр гупсысэ зиIэхэм къагурыIуэнут. Нэхъыщхьэр гурыIуэгъуэмэ аращ.. Iэмырыр къыбгурыIуэнкIэ Iэмал щыIэкъым. Аращ сэ абы и пIэ сиувэн хуей щIэхъуари. Тхьэхэм я сэфэт зэгуэудыгъуэм сыщIиувари аращ. А сэфэтыращ, зытIэкIукIэ узэIэбэкIыжмэ, щхьэщэ зыхуащIу уи ныбжьэгъухэм зызыхуагъэсари.. Аракъэ езыр – Iимансызыгъэ хъужыр, Гай.. Хьэуэ, Сципион, абы зэреджэр драмэмкIэ искусствэщ. Абыхэм псоми ящIыр зы щыуагъэщ – театрыр хьэкъыу я фIэщ зэрымыхъурщ. Армырамэ ахэр щыгъуазэтэкъэ: уэгу трагедие къигъэлъагъуэкIэрэ тхьэ зищIыну дэтхэнэ зыри хуитщ. Ар къохъулIэн папщIи, гущIэгъу жыхуаIэм и зы къуэпс къимынэу гущIэм къитхъын хуейщ. С ц и п и о н. Пэжу къыщIэкIынщ, Гай. Ар пэжу щытмэ, уэ пхузэфIэкIын лъэпкъ къэмынэу блэжьауэ къэлъытэ, зэгуэр уи хэгъэгум уэ уэщхь тхьэ гущIэгъуншэхэм зыкъыщаIэту, уи тхьэпэлъытэ нэпцIыр лъым ирагъэтхьэлэн папщIэ.. Сципион!
К а л и г у л э (губжьу). Бэяу, Цезоние. Уэ апхуэдизкIэ фIыуэ жыпIащи, Сципион, ар къыбгурыIуэжу къыщIэкIынкъым: схузэфIэкI лъэпкъ къэзгъэнакъым. А зи гугъу пщIы меданыр сэ езым ерагъкIэ си нэгу къыщIэзгъэхьэфу аращ. Ауэ зэзэмызэ сыщIохъуэпсыр абы. А жэщ дыджым и кууупIэм къыхэтэджыкI нэкIухэу губжьымрэ бампIэмрэ зэкIэщIашахэм щыщу сэ къэсцIыхужыфыр зы закъуэщ, мы щIыгум сыщыхуэпщылIауэ: тхьэ Iисрафрэ тхьэ фIейуэ – цIыхум игукIэ зэджэрщ. (Къэгубжьу.) КIуэ иджы, куэдыIуэ жыпIащ. (И макъым зригъэлъэщIу.) Сэ иджы си лъэбжьанэхэр злэн хуейщ. Псори йокI, дихьэхауэ зи лъэбжьанэхэр зылэ и хъуреягъкIэ къыщызыкIухь нэмыщI.. Геликон!. Сыт?. КIуатэрэ уи лэжьыгъэр?. Сыт хуэдэр?. А-ахъу, мазэр! 135. МэкIуатэ мащIэ-мащIэурэ. ТIэкIу зыхуэгъэшэчыжын хуейщ иджыри. Сэ уэ сынопсэлъэнут.. ЗышыIэ схурикъункIи хъунт, ауэ зэманыр къызомэщIэкI. ЕужьэрэкIын хуейщ, Геликон.. Сэ бжесIати слъэкI къызэрызмыгъэнэнур. Псом япэращи, Iуэхушхуэ гуэрхэм я гугъу пхуэсщIын хуейщ. (къыжраIар зэхимыха хуэдэу). Зыщумыгъэгъупщэ – ар сысейщ.. Хэт?. Мазэр.. А-а! НтIэ. Уэ пщIэрэ уаукIыну зэрыхэтыр?. Ар сысей дыдэу щытащ. Пэжщ, тIэурэ-щэрэ къудейщ. Арами, сысеипэу щытащ.. Куэд щIауэ сынопсэлъэну сыхуейт.. Нэгъабэщ къыщыхъуар. Абы сэ Iэ щыдэслъэрт жыг хадэм ит пкъо хъурей лъагэхэм я щхьэкIэм.. Къэдгъэгъанэ мы джэгукIэхэр, Гай. Уэ укъызэдэIуэну ухуэмейми, сэ ныбжесIэну си къалэнщ. КъыпфIэмыIуэхуу арамэ – нэхъ Iеижщ. (и лъэбжьанэхэм елIэлIапэурэ). Мы лакыр зыри хъуркъым. АтIэ дыгъэгъэзэжыт мазэм и деж. Ар къыщыхъуар август жэщ телъыджэущ. мыарэзыуэ зрегъэзэкIри, щыму йоувыкI, и пIэм идиихьу.
ЯпэщIыкIэ мащIэу зыкъысхуигъэхьэфотащ. Сэ сыгъуэлъыжауэ сыхэлът. Езыр къыпожэбзыкI жыхуаIэм хуэдэрэ плъыжьу горизонтым къыщхьэщыхьащ. ИтIанэ нэхъ псынщIэу зиIэту хуежьащ. ЗдэкIуэм нэхъри псынщIэ зищIурэ, лъагэу зиIэтыху нэхъ нэху къэхъурт. Вагъуэбэр къызыхэцIуукI кIыфIыгъэм къыхэхужьыкI гуэл шафэм ещхьт ар. ИкIэм-икIэжым ар сэ къысхуокIуэ, гуакIуэу, псынщIагъуэрэ пцIанэу жэщым и бэуэгъуэ пщтырым къыхокIри. Сыщыжей пэшым и бжэщхьэIум къобакъуэ, мыпIащIэу, ауэ игурэ и щхьэрэ зэтелъу си пIэм гъунэгъу зыкъыхуещIри, абы зыкъыхегъэпшахъуэ, и нурымрэ гуфIэкIэмрэ къызикIыхыу. Зыри хъунукъым мы лакыр. Мис аращ, Геликон, бжызоIэ щхьэщытхъугъэ лъэпкъ хэмылъу: ар сэ сиIащ.. Сэ бжесIэнум укъедаIуэу къыпщхьэщыхьа шынагъуэр зыхуэдэр къэпщIэну ухуей? К а л и г у л э (и лъэбжьанэр лэн щегъэтри, къепсэлъылIэм пкърыплъыхьу). Мазэм нэмыщI нэгъуэщI сыхуейкъым, Геликон. Сэ сощIэ си ажалыр дэнэ лъэныкъуэкIэ къикIынуми. АрщхьэкIэ сэ сызэрыпсэу къарур иджыри и щIэм нэс къыщIэзгъэлъакъым. Мис аращ сэ мазэм сыщIыхуейр. Ар къысхуумышауэ, афIэкIа си деж укъыщIэмыхьэ. Г е л и к о н. Дауэ щымытми, зэхозгъэхынщи, си къалэныр 136 згъэзэщIэнщ. Уэ уIуапIэну загъэхьэзыращ. Я пашэр – Хереещ. Мы табличкэр зыIэщIэзгъэхьэфащи, абы къыбжиIэнщ псом нэхърэ нэхъыщхьэр. Мис, мыбдеж тызолъхьэр. Шэхум къыхэщIыкIа табличкэр шэнтиуэм ирелъхьэри, щIэкIыну йожьэ.. Дэнэ уздэкIуэр, Геликон? (здыщIэкIыжым). Мазэр къыпхуэсхьыну. Зыгуэр адреибжэмкIэ къыщIыхьэну пылъщ. К а л и г у л э псынщIэу зрегъэзэкIри гу лъетэ. (Iэнкуну). Хъуну, Гай? (емылIалIэу). КъыщIыхьэ, укъыщыкIуакIэ. (Еплъурэ.) АтIэ, Венерэ иджыри зэ деплъыну дыкъэкIуащ, – жыбоIэ, си псэ закъуэ.. Хьэуэ-хьэуэ… Аракъым, тссс-с. Къысхуэгъэгъу, Гай… Сэ бжесIэну сыхуейщ… Уэ уощIэ, сэ фIыуэ узэрыслъагъур… Абы нэмыщIкIэ… Сэ сызыщIэлъэIур зы закъуэщ… Къысхуэна тIэкIум мамыру сагъэпсэужыну…. Нэхъ кIэщIу…. Хъунщ, хъунщ… (ЗэкIэлъигъэпIащIэу.) ИкъукIэ Iуэху шынагъуэщ зи гугъу сщIыр… Аращ.. Хьэуэ, шынагъуэкъым ар.. Сыт мышынагъуэр, Гай?. Сыт дэ дызытепсэлъыхьыр, си гурыфIыгъуэ? (зиплъыхьу). А Iуэхум… (ЗепIытI-зехузри къыжьэдоху.) Уэ утрадзыну загъэхьэзыращ…
К а л и г у л э. Плъагъуркъэ. БжесIатэкъэ а Iуэхур зэрымышы-. УаукIынущ, Гай, абыхэм. (бгъэдохьэри, и дамащхьитIыр еубыд). Уэ жыпIэр си (тхьэ иIуэну и Iэр иIэту). ТхьэфIэщ щIэмыхъури?.. хэр псори си щыхьэту, Гай. К а л и г у л э (щабэу, хуэм цIыкIуурэ щIэрыIэурэ бжэмкIэ игъэкIуатэу). УмыIуэ, тхьэ умыIуэ закъуэ. КъызэдаIуи нэхъыфIщ. Уэ жыпIэр пэжмэ, сэ къэслъытапхъэщ уи ныбжьэгъухэм уепцIыжу. Аракъэ? (Iэнкун хъуауэ). ЗэгъащIэ, Гай, сэ уэ фIыуэ узэрыслъагъур. (и макъыр имыхъуэжу). Сэ си гугъэкъым апхуэдэу. ЦIапIагъэр апхуэдизкIэ си жагъуэщи, жасусыр Iэмал имыIэу щхьэнагъуэр. 137 пылъэ езгъэщIын хуей хъунущ. Сэ уэ фIыуэ узоцIыхур. Уэ ухуейкъым епцIыжакIуэ ухъунуи упалъэнуи.. ДауикI, дауикI, Гай. К а л и г у л э. Плъагъуркъэ, сыщыуакъым сэ, жыпIар си фIэщ щызмыщIам. Уэ уцIапIэкъым, пэжкъэ?. Хьэуэ, хьэуэ мыгъуэ.. ИкIи ужасускъым?. Ар, ущIэмыупщIэххэми, гурыIуэгъуэщ, Гай.. Ауэ щыхъукIэ заговор лъэпкъ щыIэкъым. Уэ ауэ сытми угушыIауэ аращ, пэжкъэ?. СыгушыIауэ аращ…. СиукIын мурад зыми иIэу къыщIэкIынукъым.. ДауикI, зыми иIэкъым. К а л и г у л э (куууэ мэбауэри, хуэму пещэ). АтIэ, бзэх, си гурыфIыгъуэ. Напэ зиIэ цIыхур мы дунейм апхуэдизкIэ щымащIэ псэущхьэщи, апхуэдэм и нэгу куэдрэ сиплъэныр къыстохьэлъэ. Сэ си закъуэу сыкъэмынэу хъунукъым, мыпхуэдэ медан телъыджэр нэхъ куууэ псэкIэ зыхэсщIэн папщIэ. К а л и г у л э и пIэм иту заулкIэ табличкэм йоплъ. ИтIанэ къещтэри итым къоджэ. ХъумакIуэр къреджэ.
К а л и г у л э. Херее къысхуэшэ. (ХъумакIуэр бжэм хуокIуэ.) КъэувыIэт. (ХъумакIуэр къоувыIэ.) ПщIэ хуэпщIу. (ХъумакIуэр йокI. Калигулэ залыр лъэбакъуэхъуу къызэхекIухь, итIанэ гъуджэм бгъэдохьэ.) Уэ ахьмакъым уи мурадщ букъуэдиям утемыкIыну. МыгурыIуэгъуэр зыщ: дапщэщ пщIондэ. (ЗыщIэнэкIэжу.) Мазэр къыпхуахьатэмэ, псоми зихъуэжынут, ара? Iэмал зыхуамыгъуэтри къэбгъэIурыщIэурэ, псоми зы тэлайм зыкъызэридзэкIынут, ара? Сытым къыхэкIыу, Калигулэ? Хэт ищIэн? (Хъуреягъэр къызэпеплъыхь.) Си дамэгъухэр нэхъ мащIэ хъу зэпытщ. Сыту пIэрэ ар къызыхэкIри? (Гъуджэм иплъэурэ макъ дэгукIэ.) КуэдыIуэ мэхъу лIахэм я бжыгъэр, тIэкIу куэдыIуэ. ГъащIэр яунэщIа хуэдэ. Мазэр къысхуахьыпауэ сощIри, сэ щIыбкIэ сикIуэтыжыфынутэкъым. Дыгъэр къателъэщIыхьурэ, хьэдэхэр къигъэбэдзэуэжатэми, укIыгъэу сызыхэтар щIы щIагъым щыщIэпхъумэжыфынутэкъым. (Къэгубжьауэ.) Логикэр, Калигулэ, быдэу тетын хуейщ логикэм. Гъунапкъэ зимыIэ власткIэ гъунапкъэншэу хуэпэж уи натIэм къритхам. Хьэуэ. ФIыкъым щIыбкIэ уикIуэтыжыныр. Узытетам утемыкI. къыщIохьэ. 138 Плащыр зыщикъуауэ и щIыбыр шэнтиуэм иригъэкъуауэ щысщ К а л и г у л э. ЗэхэукIауэ фэ тетщ.. Укъызэджа, Гай. (макъ ешакIэ). Сыноджащ, Херее. Къэрэгъулхэ, факел зыбжанэ къэфхь. (Щымхэщ.). Зыгуэр къызжепIэну ухуея?. Хьэуэ, Херее. (тIэкIу мыарэзыуэ). Сэ мыбдеж сыщытын хуейуэ къэпЩымхэщ.
лъытэрэ?. Шэч къытесхьэркъым. (Щысщ, итIанэ зыIэзыбжьэу зыкъызэкъуепхъуэтри.) Къысхуэгъэгъу, тIэкIу сешащи укъезгъэблэгъэфыркъым. Мыдэ мы шынтиуэм къитIысхьи, ныбжьэгъу хабзэу дызэгъэпсалъэ. ЦIыху губзыгъэ тIэкIу сыдэуэршэращэрэт, – жызоIэ. (Херее йотIысэх. Пьесэм зэрыщIидзэрэ иджыпсту зэрытлъагъум хуэдэу зыри къыфIэмыIуэхуу фэ тетакъым абы.) Уэ дауэ уеплърэ, Херее, пщIэрэ щхьэкIэ зэхуэдэу цIыхуитI я гъащIэм къриубыдэу нэгъуэщI мыхъуми зэ етIысэхыу, я гур зэIухауэ, фэрыщIагъри, пцIыри, мурад щэхухэри ирагъэкIуэтэкIауэ зэ зэпсэлъэфынкIэ хъуну?. Сэ къызолъытэ а жыхуэпIэр мыгурыIуэгъуэу, Гай. Си гугъэкъым уэ апхуэдэр пхузэфIэкIыну.. Пэжщ жыпIэр. Ди Iуэху еплъыкIэр зэтехуэрэ зэтемыхуэрэ къэсщIэну арат. Апхуэдэу щыхъуакIэ, маскэр зыIутлъхьэнщ. Щхьэж езым и пцIымкIэ зызэщIиузэдэжынщ. Дызэдэуэршэрын папщIэкIэ мэIухухэмрэ латхэмрэ зыкIэрытлъхьэнщ, зауэм зыхуэдгъэхьэзырым хуэдэу. Сыт, Херее, фIыуэ сыкъыщIумылъагъур?
Х е р е е. УщIэслъагъун убгъэдэлъкъыми, Гай. Апхуэдэ зэхущытыкIэхэр унафэкIэ къебгъэзэгъ хъуркъыми, Гай. А псоми къищынэмыщIауэ, уи Iуэху зытетыр фIыуэ къызгуроIуэри, Гай. Уи псэм щыщ Iыхьэу уэ езым зыщыбгъэпщкIужмэ нэхъ къапщтэр фIыуэ пхуэлъагъунукъыми.. Сыт уэ апхуэдизу сыкъэплъагъу щIэмыхъур? Х е р е е. Мис абыкIи ущоуэ, Гай. Лъагъумыхъуныгъэ сэ уэ пхузиIэкъым. Сэ къызолъытэ уэ уцIыху шынагъуэу, угущIэгъуншэу, уи щхьэ фIыщэу плъагъужрэ нэхъри зыбгъэинмэ уфIэфIу. Арами, сэ схужыIэнукъым лъагъумыхъуныгъэ пхузиIэу, сыту жыпIэмэ, си гугъэкъым уэ уцIыху насыпыфIэу. Укъизмыдзэуи схужыIэнукъым, узэрымышынэкъэрабгъэр сощIэри.. Сыт атIэ сыбукIыну ущIыхуейр?. БжесIакIэщ: сэ къызолъытэ уэ уцIыху шынагъуэу. СэркIэ лъапIэщ цIыхум я зэIузэпэщыр. ЦIыхуу щыIэм я нэхъыбэри апхуэдэщ. 139 Ахэр хуэхьэзыркъым щхьэм япэу къищхьэрыуэ щхьэфIэч гупсысэр я гъащIэм хабзэрэ бзыпхъэу къыхыхьэу дунейм тетынхэу, сэр гущхьэм зэрыхыхьэм хуэдэу. Сэри сыхуейкъым апхуэдэр щыхабзэ дуней сыщыпсэуну. Сызытеувэр быдэмэ, нэхъ къызощтэ.. ЖыхуэпIэ зэIузэпэщымрэ логикэмрэ зэзэгъыркъым.. Содэ. Ауэ зи гугъу сщIар Iуэху еплъыкIэ узыншэщ, логикэр къемэщIэкIми.. Пыщэ.. НэгъуэщI жысIэн сиIэкъым. Сыхуейкъым сэ селIэлIэну уи логикэм. Си къалэнхэр сэ езым къызэрызгурыIуэжыр нэгъуэщIущ. Уи къэралым исым я нэхъыбапIэр апхуэдэу зэрегупсысри сощIэ. Уэ псоми зэран уахуохъу. Апхуэдэу щыщыткIэ, убзэхын хуейуэ аращ.. ИкъукIэ гурыIуэгъуэщ. ЦIыхуу щыIэм я нэхъыбэр аращ. УэркIэ – аракъым. Уэ куэд дыдэ къыбгуроIуэ. КъызэрыбгурыIуэм пщIэшхуэ щIэтын хуейщ, е – къыбгурымыIуэххэныр – нэхъыфIщ. Сэ щIызот. Уэ сыт ущIыхуэмейр е пщIэ щIэптыну, е къыбгурыIуэныр щыбгъэтыну?. Сыт щхьэкIэ жыпIэмэ, сэ сыхуейщ сыпсэунуи, насыпыфIэу сыщытынуи. А тIум языхэзри къохъулIэнукъым логикэр и пIэм ипхуу хэбгъэзыхькIэ. Сэ сыцIыху къызэрыгуэкIщ. Сызэрыапхуэдэр языныкъуэхэм деж къыстехьэлъэу хуожьэри, фIыуэ слъагъухэм я лIэныгъэм сыхуейуэ, Iыхьлыгъэрэ ныбжьэгъугъэкIэ къыспыщIа бзылъхугъэхэм нэхъуеиншэу сащIэхъуэпсу мэхъу. Логикэм тепщIыхьмэ, апхуэдэхэм деж сэ сукIыр сукIыу, зесшэр зесшэу щытын хуейщ. Арами сэ къызолъытэ си щхьэм хъарпшэру къищхьэрыуэ гупсысэхэм мыхьэнэ ямыIэу. Апхуэдэхэм гъащIэр тращIыхьу щытамэ, дэ гъащIи насыпи тхуэухуэнутэкъым. Иджыри зэ къытезгъэзэжынщи, сэркIэ нэхъыщхьэр мис аращ.. Апхуэдэу щыжыпIэкIэ, уэ идеал лъагэ гуэрхэри уи фIэщ хъууэ щытын хуейщ. Х е р е е. Сэ си фIэщ мэхъу зы IуэхущIафэр адрейхэм нэхърэ нэхъыфIу е нэхъыкIэу къызэрекIуэкIыр.. СэркIэ ахэр псори зэуасэщ.. СощIэ, Гай, аращ сэ уэ жагъуэу ущIэслъагъури. Уэ е зыбохьэри, убзэхын хуейщ.. Ауэ ар къызжепIэу сыт бэлыхь зыщIыхэбдзэжыр? Х е р е е. НэгъуэщIхэр си пIэ къиувэн щхьэкIэ. ПцIы супсыну зэрысфIэмыфIым къыхэкIыу. Щымхэщ.. Херее!. СынодаIуэ, Гай.. Я щхьэм хуащIыж пщIэрэ я акъылкIэ зэхуэдэу цIыхуитI зэбгъэдэтIысхьэу я гъащIэм къриубыдэу ягу зэIухауэ зэпсэлъэфынкIэ хъуну? 140. Си гугъэмкIэ, аращ иджыпсту уэрэ сэрэ тщIэр. К а л и г у л э. Пэжщ, Херее. Уэ къэплъытэрти сэ апхуэдэр. Сыщыуэрт, Гай, къызгурыIуэжащи, фIыщIэшхуэ пхузощI. схузэфIэмыкIыну. Иджы уи унафэм сыпоплъэ. К а л и г у л э (тегупсысыкIа хуэдэу). Си унафэми… А-а, уэ жыхуэпIэр… (И плащ щIагъым табличкэр къыкIэщIехри.) Мыр зищIысыр пщIэрэ, Херее?. СщIэрт сэ ар уэ зэрыпIыгъыр.. Пэжщ, пщIэрт, Херее. Уи гур зэIухауэ укъызэпсалъэу къысщыбгъэхъуми, укъысхуэфэрыщIырт. Арти, зэпсэлъэфакъым цIыхуитIыр я гур зэIухауэ. Iуэхукъым ахэр. Иджы жьэнахуэ джэгукIэр къэдгъэнэнщи, япэм дызэрыпсэууэ щытам дытеувэжынщ. Уэ иджыри къыппэщылъщ сэ бжесIэр зыгурыбгъаIуэу птеспIэнур зыхуэбгъэшэчыну. КъэдаIуэ, Херее, мы табличкэм и закъуэщ щыхьэту сиIэр.. СыщIокIыжыр сэ, Гай. Сужэгъуащ а уи джэгукIэр. Сэ абы фIыуэ сыщыгъуазэщ, афIэкIа сымылъагъуми нэхъ къэсщтэнущ. (ерыщ екIуэу). Зэ умыпIащIэ мыр. Iуэхум щыхьэт техъуэу сиIэр мы зыращ, пэжкъэ?. ЦIыхум и щхьэр пебгъэлъэну мурад пщIамэ, уэ щыхьэт ухуэныкъуэу сщIэркъым сэ. К а л и г у л э. Пэжщ, сызэса хабзэм мы зэм сыкъытекIыну си мурадщ. Ар зыми зэран хуэхъунукъым. Гуапэщ зэзэмызэ укъытекIыну узэсам. Апхуэдэм жьыIурыхьэгъуэ къует. Сэ, Херее, псэхугъуэ сыхуэныкъуэщ. Х е р е е. КъызгурыIуэркъым сэ апхуэдэ къэгъэшыкIэхэр. 141
СфIэкъабылуи схужыIэнукъым.. ДауикI. Уэ уцIыху узыншэщ, Херее. Зыми егъэлеяуэ ухуэтхьэджэркъым. (Дыхьэшхыу.) Уэ насыпыфIэу упсэуну ухуейуэ аркъудейщ.. Абдеж щыдухмэ нэхъ сфIэтэмэмщ. К а л и г у л э. Хьэуэ. ЗэкIэ. ТIэкIу зыхуэбгъэшэчыж хъуну? Мис, къеплъ, сэ щыхьэттехъуэр сIэщIэлъщ. Сэ къызыщызогъэхъу ар симыIэмэ, фи щхьэр схупымылъэну. Сэ сыхуитщ апхуэдэу сегупсысыну, абы къыдэкIуэуи зызгъэпсэхуну. Иджы къеплъыт щыхьэттехъуэр пащтыхьым и Iэм зэрыIэщIэхъухьым. Табличкэр факелым бгъэдехьэ. Нэхъ гъунэгъуу Х е р е е бгъэдокIуатэ. Факелыр я зэхуакущ. Табличкэр мэткIу.
Плъэгъуа, щэхурылажьэ. МэткIу мы щыхьэттехъуэр. Ар нэхъ ткIуху, уи нэкIум нэхъ къытридзэу хуожьэ узэрыхейм и пшэплъыр. Гуэныхьи бэлыхьи къищыркъым уи нэгу къабзащэм, Херее. Сыту дахэ цIыху хейр, сыту дахащэ! Уэри гу лъумыта нэпцI зумыщI си лъэщагъым. Езы тхьэхэми хеягъэр тыгъэ къыпхуащIыжыфынукъым, къэблэжьам хуэфащэр уамыгъэхьу. Уэ гуэныхьыншэ уищIынри шынагъуэр пщхьэщихынри императорым зы мафIэ бзий закъуэкIэ зэфIигъэкIащ. Пыщэ, Херее, и кIэм нэгъэс сызыщIэбгъэдэIуа гупсысэ узыншэхэр. Уи императорыр поплъэ псэхугъуэ щихуэным. Аращ абы и псэукIэр, и насыпыфIэкIэр. зыри къыгурымыIуауэ йоплъ. Зыгуэр жиIэн хуэдэу и жьэр зэтрехри, зыри жимыIэу йокI. Табличкэр мафIэ бзийм щхьэщызыIыгъэ К а л и г у л э къыпыгуфIыкIыу кIэлъоплъ щIэкIыж.
Iупхъуэ ЯПЭ Сценэр ныкъуэкIыфIщ. къохьэ. ижьырабгъумкIэ макIуэ, итIанэ сэмэгурабгъумкIэ еунэтIри, деж къегъэзэж. (и нэгур зэхэлъу). Сыт спыпхыну узыхуейр?. Зэман ди мащIэщ. Мурад тщIам быдэу дытетын хуейщ.. Хэт уэ къыбжезыIар сымыбыдэу?. Уэ унэкIуакъым дыгъуасэрей ди зэIущIэм. (зригъэзэкIыу). Ар пэжщ, Херее.. Сэ уэ нэхърэ сынэхъыжьщ, дэIэпыкъуныгъэ сыщIэлъэIууи сесакъым. Пэжыр жысIэнщи, уэ сыпхуейщ. Апхуэдэ укIыгъэм папщIэ жэуапыр къызэдащтэн хуейщ цIэрэ щхьэрэ зиIэ зыбжанэм. Хэт ягъэпудащи, къокъуалъэ, хэт шынагъэм зэщIиIыгъэщи, зэщIокIэзызэ. Напэмрэ пэжымрэ щхьэкIэ гузавэу мыбы яхэтыр уэрэ сэрэщ. Сэ сощIэ: уэ утхэкIыжми, зыри пщэжынукъым. Ауэ укъытхэтамэ, нэхъ къэсщтэнут.. КъызгуроIуэ. Тхьэ пхузоIуэ схузэфIэмыкIыну.. АтIэ арамэ, абы уригъусэу тлъытапхъэ?. Хьэуэ, сригъусэкъым. И бийуи сыкъэувыфынукъым. (ТIэкIурэ щыма нэужь къытехьэлъэу пещэ.) Ар сукIыпэми, си гур абы и гъусэу къэнэнут.. Уи адэр иукIати абы.. Аращ псори къыщежьэри, псори щиухыжри аращ.. Зыри къридзэркъым абы. Щодыхьэшх уи тхьи уи тхьэпэлъыти.. Ар пэжщ, Херее. Арами, сэри зыгуэр схэлъщ абы ещхьу. Зы мафIэщ дэ тIуми ди псэр зысыр.. ПIалъэр къосри, медан уохуэ, унафэ пщIыфын, ухэдэфын хуейуэ. А зи гугъу тщIым ещхь хъуфыну сэ схэлъам и жьэр здащ.. Сэ зэпэзгъэщхьэхукIыфыркъым, сыту жыпIэмэ, си гуузлыузым нэмыщIи, абы къеузри зыхызощIэ. Псори къызэрызгурыIуэр аращ сэ си насыпыншагъэр. 142. Уэ жыпIэм тепщIыхьмэ, ар захуэу къэлъытэн хуейщ. (и макъым зригъэхъуэжу). Уи фIэщ зэрыхъун, Херее, сэ игъащIэкIэ сыпсэуами, зымикI хейкIэ семыджэну. Зыр адрейм еплъу щымхэщ.
Х е р е е (къэгубжьу Сципион бгъэдокIуатэри). Сэ ар нэхъри жагъуэу сэзыгъэлъэгъуар уэ къуищIар арауэ къыщIэкIынущ. С ц и п и о н. Сэ абы сригъэсащ гъунапкъэрэ кIэухрэ зимыIэм сыхущIэкъуу. Х е р е е. Хьэуэ, Сципион, уэ абы гугъэр птрихауэ аращ. Зи щIалэгъуэм хъуэпсапIэр къытепхыныр нэхъ хьэлъэщ абы иджыри къэс щIэпхъаджагъэу илэжьам нэхърэ. Тхьэ соIуэ, сэ а зыми срикъункIэ, си губжьыр тескъутэу ар сукIынымкIэ. (ЩIэкIыпIэм хуеунэтI.) къохьэ. Г е л и к о н. Укъэслъыхъуащ, Херее. Калигулэ и ныбжьэгъухэр тIэкIу зэхегъэс, уэри унрихьэлIэн хуейщ. (Сципион зыхуегъазэри.) Уэ къоджакъым, тхьэрыкъуэ цIыкIу, укIуэж хъунущ… (здыщIэкIыжым Херее зыхуегъазэри.) Херее. (щабэу). СынодаIуэ, Сципион.. ЗыгурыгъаIуэ Iэмал иIэмэ. (щабэу). Хьэуэ, Сципион. 143 йокI. Iэщэ кърахьэкIым и макъ къоIу. ХъумакIуитI ижьырабгъумкIэ къохьэ. Абыхэм кърашэ. ТIури зэрышынар нэрылъагъущ. (и макъым нэхъ къызэрикIынум елIалIэурэ, хъумакIуэм жреIэ). Сыт икIэм-икIэжым, зэманри мыпхуэдизу хэкIуэтауэ, дэ тпахыну зыхуейр? (ижьырабгъумкIэ къыщыт шэнтиуэмкIэ и Iэр ешийри). ТIыс мыбдеж.. Адрейхэми хуэдэу ди щхьэр палъэну хуейуэ арамэ, мыпхуэдизу зыщIагъэхьэзырын щыIэкъым.. ЕтIысэх мыбдеж, шыдыжь. Л I а к ъ у э л I э ш л I ы ж ь ы м. ДытIысынщ. Мыбы зыри ищIэркъым. Ар гурыIуэгъуэщ.. Пэжщ, си тIасэ, ар гурыIуэгъуэщ.. Сэ сщIэртэкъэ епIэщIэкIын зэрыхуейр. Иджы дэ бэлыхь Iэджи ттрагъэлъынущ. Х е р е е (мамыру шэнтиуэм итIысхьэурэ). Сыт мыбдежым къыщекIуэкIыр? -
р э (зыжьэу). Заговорыр сэтей къэхъуащ.. НтIэ, сыт?. Бэлыхьыр къыттралъхьэнущ, мис аращ зи сытыр. (къыфIэмыIуэхуу). Сэ къызэрызгубзыгъыжымкIэ, Калигулэ сестерцие мин ищIрэ зырэ иритауэ щытащ унэIут-дыгъуэрабзу шынагъэрэ залымыгъэкIэ къамыумысыфам.. Мы дэ дыздынахусари…. Хьэуэ, хьэуэ. Абы къикIыр лIыгъэм пщIэ зэрыхуищIыр аращ. Фэри абы фегупсысын хуейщ. (ЛIакъуэлIэш лIыжьым жриIэу.) КъомыхьэлъэкIмэ, пхузэфIэкIынумэ, уи дзэпкъыр зэтумыгъауэт, сигу техуэркъым а макъыр.. Ауэ сэ…. Куэдщ ар… Ди Iуэхур псэзэпылъхьэпIэщ.. Фэ фщIэрэ Калигулэ и псэлъафэр? (къыщиудыну хьэзыру). СощIэ, сощIэ. Абы лIыукIым мыпхуэдэу жреIэ: «УемыпIэщIэкIыурэ укI, зэрылIэр нэхъ куууэ игъэвын папщIэ».. Хьэуэ. НэхъыфIыжи иIэщ. Щхьэр зэрыпаупщIым йоплъ, мэхущхьэри ифIэщыпэу жеIэр мыпхуэдэу: «Псом нэхърэ нэхъ сызыгъатхъэр сыт жыпIэмэ, ар – гууз-лыуз зэрызимыIэрщ».. Зэхэфхрэ? Iэщэ кърахьэкIым и макъ къоIу.. А псэлъафэхэм сэтей къащI абы и тIасхъапIэри.. ПхузэфIэкIынумэ, кIэ ет мы уи философием. Къыстохьэлъэ сэ ар. Сценэм и кум унэIутыр къохьэ. Джатэ къихьахэр скамейкэм трелъхьэ.
Х е р е е (мор имылъагъуу). Сыти жыIэ, а цIыхум нэгъуэщIхэр къызэригъэдэIуэфым шэч хэлъкъым. Ухегъэзыхьри уегъэгупсысэ. ИрехулIэри псори егъэгупсысэ абы. Уигурэ уи щхьэрэ щызэтемылъым деж нэхъ уогупсысэ. Аращ апхуэдиз цIыхум ар къалъагъу щIэмыхъури. (кIэзызу). Еплъыт. 144 (джатэхэм гу лъетэри, и макъым зихъуэжу). ЖыпIар пэжу къыщIэкIынщ.. ДепIэщIэкIын хуеящ, кIэлъэф тщIащ.. Аращ. Мы дерсыр тIэкIу гуващ.. Делагъэщ мы къекIуэкIхэр. Сэ сыхуейкъым сылIэну. Къотэджри щIэпхъуэжыну хуожьэ. ХъумакIуитI къос, зырызэ къыхоуэри, здэщысам ягъэтIысыж. зэрысым зреудыгъуэ. псалъитI-щы жеIэ, зэхыумыхыу. Сценэм адэкIэ мыIупщIу къиIукIыу хуожьэ макъамэ гуэр. Тарелкэхэмрэ дзыргъэ-дзыргъэхэмрэ къызэролъэлъ. ЛIакъуэлIэшхэр зэтобэяуэри сценэм и куупIэмкIэ маплъэ. Iупхъуэм къызэпхощ, ныбжь щагъэджэгу театрхэм зэрыщыхабзэу, сурэт, къэфакIуэхэм зэрахьэм хуэдэ кIэ кIэщI цIыкIу щыгъщ, венок щхьэрыгъщ. Ар мэбзэх, балетым зэрыщащIу, лъэбакъуэ зыбжанэ ечри. Асыхьэту хъумакIуэхэм ящыщ зым макъышхуэкIэ къажреIэ: къэгъэлъэгъуэныр духащ. А зэманым къриубыдэу - щабэрыкIуэу къохьэри театреплъхэм я щIыб къыдохьэ. ЕдаIуэхэр къэзыгъаскIэ макъ ткIийкIэ жеIэ. Ц е з о н и е. Калигулэ сэ къалэн къысщищIащ нывжесIэну: иджыри къэскIэ фэ абы къэрал IуэхукIэ фыкъызэхуишэсу щытамэ, нобэ фыкъыщIригъэблэгъар и гъусэу эстетическэ гурыфIыгъуэм фыхишэну аращ. (ТIэкIурэ щыма нэужь, пещэ.) Пэжщ, мыпхуэдэуи къыдыщIигъужащ: ар дэзыгуэшыну хуэмей къыфхэкIым, я щхьэр пригъэупщIынущ. 145
Псори щымщ.
Къысхуэвгъэгъу тIэкIу къытезгъалэмэ. Ауэ сынывэупщIыну сыхуейт: мы иджыпсту фызэплъа къафэр телъыджэ гуэру къыфщыхъуа – хьэмэрэ? (темыгушхуащэу). Къафэ бэлыхьт ар, Цезоние. Ауэ сытми, Цезоние. эш (зэпсалъэм фIыщIэ лей хуищIу).. Уэ-щэ, Херее? (щIыIэ-щIыIэу). ИкъукIэ… хъарзынэт.. Ар фIы дыдэщ. АтIэ сэ псори Калигулэ жесIэжынщ. къохьэ.. КъыджеIэт, Херее, а фэдгъэлъэгъуар пэж дыдэу искусствэшхуэт?
10 Заказ №39. Аращ, зы лъэныкъуэкIэ къапщтэмэ.. КъызгуроIуэ. Уэ улъэщщ, Херее. Дэтхэнэ зы цIыху тэмэмми хуэдэу, уфэрыщIщ. Сытми, утIасхъэкъым, гуэныхь сыткIэ сыхуей. Сэращи – апхуэдэу сыбланэкъым. Арами, Калигулэ ауэ IэпэкIэ фылъэзгъэIэсынукъым, езыр абы хуеипэу щытми.. А жыпIэм сэ къыхэсхыну зыри хэлъкъым. Арами, сыпщытхъупхъэу къызолъытэ апхуэдэу узэрыхуэпэжым щхьэкIэ. ПщIэ яхузощI сэ блыгущIэт пэжхэм.. Сыту Iеищэурэ удэпсэлъейрэ? И-и? Пэжщ, сэ къулыкъу зыхуэсщIэр ныкъуэделэщ. Уэ хэт зыхуэпщIэр? ФIыра?! Ухуеймэ, къыпхуискIутыни абы теухуауэ си гугъэр. Сэ унэIутым сыхалъхуауэ щытащ. АтIэ арати, цIыху щыпкъэ, уэ а фIыкIэ узэджэ уэрэд цIыкIум сэ куэдрэ чнуткIэ сыкъыдагъэфащ. Гай апхуэдэ уэрэди къызжиIакъым. ПщылIыпIэм сыкъришри и дворецым сыкъишащ. Арати, Iэмал згъуэтащ фIыщIэр къызэбэкI ахъырзэманхэм сыкъыфхэплъэну. Гу лъызмытэуи къэнакъым фи нэкIужьыр зэрыфIеймрэ мэ Iей зэрыфщыумрэ. Бэлыхьымрэ мыгъуагъэмрэ щымыгъуазэ цIыхухэм я фIэIурымэ гуащIэ. Фи щыгъыныр дахэми, фигухэр щIыIэт, фи нэгухэм нэпсеягъэр изт, фи Iэхэр кIэзызырт. Фэратэкъэ хеящIэхэри? Фэ, цIыхугъэм ирисондэджэрхэр, лъагъуныгъэм щIэхъуэпс хъыджэбзыжь цIыкIум хуэдэу зэIузэпэщ гъащIэм фыщIэхъуэпсурэ, фыпсэуху пцIы зэрывупсари къывгурымыIуэжауэ гужьеигъуэм фыхэту фолIэж. АфIэкIа зыкъуэмылъ фэ и ужь фохьэ бэлыхьищэр зи псэм телъу махуэ къэсыхункIэ зи уIэгъэщIэхэмкIэ лъыр зыщIэкI цIыхум суд тефщIыхьыну. Аракъэ? Ауэ япэщIыкIэ сэ фыкъысIууэн хуей хъунущ, мис ар зыщывмыгъэгъупщэ. КъыщIэнакIэ унэIутым, Херее! Ар нэхъ лъагэщ уэ уи уэркъыгъэм нэхърэ, сыту жыпIэмэ, абы иджыкIэ фIыуэ елъагъур и зиусхьэн насыпыншэр, икIи лъэкIыху ар щихъумэнущ фи уэркъ пцIызэIущэмрэ хьэгъэщагъэкIэ гъэнщIа фи псалъэхэмрэ. Х е р е е. Зи гъащIэр кIыхь хъун Геликон. Уэ псалъэ дахэм зыдебгъэхьэхыIуащ. Уи фIэщ зэрыхъун, зэгуэр Iуэхум нэхъ ещхьу убгъэдыхьэфу щытакIэ.. СыщIегъуэжауэ лъытэ. Мис аращ куэдрэ фэ къыфхэт дэтхэнэ зыми и махуэ хъунур. Жьы зэдэхъуа щхьэгъусэхэм я тхьэкIумэм цыуэ итыр зэпэбжщ, икIэм-икIэжым апхуэдизкIэ зэщхь мэхъури. Арами, сэ сызэрыщыта сыхъужынщ, умыгузавэ. Ауэ мы зыр… Къеплъыт, мы нэкIур плъагъурэ? Плъэгъуащ. Къеплъ иджыри нэхъыфIыIуэу. АтIэ аращ, уизгъэплъащ уи бийм и нэкIум. (ЙокI.). Иджы епIэщIэкIын хуейщ. ТIури мыбдеж фыкъанэ. Ныщхьэбэ ирихьэлIэу дэ зы щэ дрикъунущ. (ЙокI.) 146 Л I а к ъ у э л I э ш л I ы ж ь ы м. Фыкъанэ, фыкъанэ… сэ сыщIэкIыжатэмэ, нэхъ къэсщтэнут. (Жьыр фIыуэ пэкIэ дрешейри.) Мыбдеж ажалымэ къыщыпщIехьэ.. Е – пцIым и мэ. (Нэщхъейуэ.) Сэ жысIащ а къэфэкIэр телъыджэу. (мобы игу дахэ хуищIу). Аращ зэрыщытри, зы лъэныкъуэкIэ укъыщеплъмэ. ЛIакъуэлIэш зыбжанэрэ шуудзэм и къулыкъущIэ зыбжанэрэ къохьэ.
ЕЯНЭ. Сыт мыбдежым къыщекIуэкIыр? Фыщыгъуазэ? Императорым къыдигъэджащ. (къыфIэIуэху щымыIэу). Джэгум дыкъригъэблэгъауэ ара хъунщ.. Сыт хуэдэ джэгу? Л I а к ъ у э л I э ш л I ы ж ь ы м. Ардыдэм – эстетическэ. Сэ къызжаIащ Калигулэ икъукIэ гурыфIыгъуэм. сымаджэу.. Аращ зэрыщытри.. Сыт къыщыщIар? (ГуфIэгъуэр 147
иIэу.) Я, дэ ди тхьэ, лIэуэ пIэрэ?. Си гугъэкъым. Абы и узыфэм илIыкIыр нэгъуэщIхэр аращ.. Апхуэдэу жыпIэ хъунумэ.. КъызгурыIуащ жыпIэну узыхуейр. НэгъуэщI зы узыфэ гуэри имыIэу пIэрэ, шынагъуэу пыщIар нэхъ мащIэрэ дэри зыгуэркIэ къытхуэщхьэпэну?. Хьэуэ, а и узыфэм дауэгъуи гуэгъуи идэркъым. Хуит сыкъэфщIмэ, Херее сепсэлъэн хуейщ. (ЙокI.) къохьэ. Щымхэщ. (къыфIэмыIуэхуу). Калигулэ и лъатэр мэуз, лъы къижьащ. ЛIакъуэлIэшхэр псори абы йожэ.. О, ди тхьэу, лъэщхэ! Фыкъы- зогъэгугъэ, ар хъужмэ, сестерциеу мин щитI казнам хэслъхьэну. (гуащIэIуэу). О, Юпитер, абы и гъащIэм пэкIуэу узот сысейр. къакIэщIодэIухьри щытщ, къызэрыщIыхьэрэ дакъикъэ зы-тIу хъуауэ.
К а л и г у л э (етIуанэ лIакъуэлIэшым бгъэдохьэри). Сэ къыпIызох, Луций, уи тыгъэр, фIыщIэшхуэ пхузощI. Си казначейхэр уи деж нэкIуэнщ пщэдей фIэмыкIыу. (Ещанэ лIакъуэлIэшым бгъэдохьэри IэплIэ хуещI.) АпхуэдизкIэ сыкъызэщIэпIейтеящи, уи фIэщ пхуэщIынкъым. (ТIэкIурэ мэщым, итIанэ гуапэу.) АтIэ фIыуэ сыкъэплъагъуу жыбоIэ? (къэгумэщIауэ). Эх, кесарь, сэ уэр щхьэкIэ схуэмытын щыIэ, семыгупсысыххэу.
К а л и г у л э (IэплIэ хуищIауэ иIыгъщ). ТIэкIу ибогъэлеиIуэ, Кассий. (Кассий мыарэзыуэ и Iэр ещI.) Хьэуэ, хьэуэ, – бжызоIэр сэ. Ар сэ схуэфащэкъым. (ХъумакIуитI зыбгъэдешэри.) ЩIэфш мыр. (Кассий щабэу жриIэу.) КIуэ, ныбжьэгъу, икIи зыщумыгъэгъупщэ, Калигулэ и гур уэ пщIыгъущ.. Дэнэ сыздашэр сэ мыбыхэм?. Ар сыт дэнэ? УаукIыну. Уэ уи гъащIэр сысейм щIэптащ. Сэри нэхъыфI сыкъэхъужащ. Лъымэ тIэкIу зыщыу дыджагъыу си жьэ кIуэцIым щызыхэсщIэу щытари бзэхыжащ. Сэ уэ сыбгъэхъужащ. Уэ унасыпыфIэщ, Кассий, нэгъуэщIым папщIэ уи гъащIэр зэрыпхуэтамкIэ, щIэптари зэры-КалигулэмкIэ. Аращи, сэ иджы гуфIэгъуэ лIэужьыгъуэ псоми сахэIэбэну схузэфIэкIынущ. ХъумакIуэхэм нэ иралъэф, закъыIэщIиудыну екъуурэ.. Сыхуей мыгъуэкъым. СыгушыIауэ аращ. (хъуэпсэнэгу къэхъуарэ мобы и кIииныр щызэпигъэукIэ, кIий пычахуэхэм я зэхуаку дигъэувэурэ). Мыгувэу хы Iуфэм декIуэкI гъуэгубгъухэр мимозэу къызэщIэгъэгъэнущ. Бзылъхугъэхэм бостей псыпсхэр къыщатIэгъэнущ, мастэнэм къызэрыфIачауэ щIэрыпс уафэр къабзабзэу зэщIэлъэщIауэ, Кассий! Мы гъащIэм и дэрэжэгъуэхэр! щIэкIыпIэм нэсыпащ, абы хуэмурэ щIэроIэ. (икъукIэ и фIэщу зыкъригъэзэкIыу). ГъащIэр, си ныбжьэгъужь, гъащIэр! Уэ ар фIыуэ плъагъуу щытамэ, апхуэдэурэ бэлэрыгъауэ уриджэгунтэкъым. щIалъэф. 148 (стIолым хуеунэтIри). ПфIахьэхуар етын хуейщ,
Iэмал имыIэу. (Зы бэуэгъуэ дегъэкIри.) Мыдэ къакIуэт, Цезоние. (Адрейхэм захуегъазэри.) Гупсысэ хъарзынэ си щхьэм къихьащи, абыкIэ сывдэгуэшэну сыхуейщ. Сэ си пащтыхьыгъуэр нобэм къэс тIэкIу насыпыфIэIуэурэ екIуэкIащ. ЦIыху цIыкIур лъэрыщIыкI зыщI емынэ, дин хуэIухуэщIэхэм къарыкI хьэзаб, е, псалъэм папщIэ, къэрал зэхэкъутэ, кIэщIу жыпIэмэ, къэкIуэну щIэблэхэм ягу фыкъыщIэкIыжын зыгуэри щыIакъым. Мис ар – гъащIэр къызэрытщысхьыIуар – зыгуэркIэ згъэзэкIуэжыну аращ зи ужь ситыр. Сэ жысIэну сызыхуейр… СщIэркъым тэмэму сыкъывгурыIуами. (ЩIэдыхьэшхыкIыу.) КIэщIу вжесIэнщи, сэ емынэм и пIэ сиувауэ аращ. (И псэлъэкIэм зрегъэхъуэжри.) Иджы – щым джэдыкIампIэ! Мис – Херее. Абы и Iуэху уэ зехуэ, Цезоние. (ЙокI.) къохьэ. епIэщIэкIыу бгъэдохьэ.. Калигулэ лIащ. (ЗрегъэзэкI, гъы хуэдэ зещIри, адрейхэм набдзэгубдзаплъэу йоплъ. Ахэр щымщ. Гунэдж лъэпкъ яIэкъым. ЩIамыIэр нэгъуэщI щхьэусыгъуэщ.). Уэ… Уэ уи фIэщу жыпIэрэ? Апхуэдэ насыпыншагъэ къэхъуа? Пэжкъым. Ар моуэ иджыпсту къэфа къудейщ.. Ардыдэщ. Къафэр и гум хыхьэри, телIыхьащ. (Херее епIэщIэкIыу зэхэтхэм псоми гъуэрыгъуэурэ ябгъэдохьэ. Псори щымщ.) (хуэму). Уэ зыри жыпIэркъыми, Херее. (ещхьыркъабзэу хуэму). Ар насыпыншагъэшхуэщ, Цезоние. зыIэзыбжьэу къыкъуохури хуеунэтI.. Хъарзынэу уджэгуащ, Херее. (ЗрегъэзэкI, адрейхэм яхоплъэри гушыIэурэ.) Сыт тщIэн-тIэ, къикIакъым. (Цезоние зыхуегъазэри.) БжесIар зыщумыгъэгъупщэ. (ЙокI.) (мыужьыхыж гугъэм къару къы- зыри жимыIэу абы кIэлъоплъ. 149 хилъхьауэ). Пэж дыдэу, сымаджэ ар, Цезоние? (нэ IейкIэ еплъу). Хьэуэ, си тIасэ. Уэ псоми ущыгъуазэкъым. Уэ пщIэркъым ар жэщым сыхьэтитI нэхъыбэ зэрымыжейр, къэна зэманым уардэунэм и галереехэр къызэхикIухьу зэрыщIэтым, и гум псэхугъуэ имыгъуэту. Уэ ущыгъуазэкъым жэщыбгымрэ нэхущымрэ я зэхуаку дэлъ сыхьэт гугъухэм ар къыхэзыгъащIэ гупсысэхэм. Ауэ уи пщIыхьэпIи къыхэхуэркъым ахэр. Сымаджэу ара? Хьэуэ, сымаджэкъым ар. Абы и псэм узу хэлъымрэ абыхэм я хущхъуэгъуэмрэ уэ къэбгъуэтыфынкIи хъунущ. (зэхихыр псэкIэ зыхищIа хуэдэу). Узахуэщ, Цезоние. Дэ Гай доцIыхур… Ц е з о н и е (нэхъ жыджэру). Пэжщ, фоцIыхур ар фэ. Псэ зимыIэ дэтхэнэми хуэдэу, фэркIэ шэчыгъуейщ псэ иныIуэ зиIэ цIыхур. ПсэшхуэIуэ! Ар зэран мэхъу, пэжкъэ? Апхуэдэхэм деж абы уз фIащ. Зи псэр дэзыкъей вымпIухэр я напэр къабзэрэ езыхэр зыхуэарэзыжу тетщ мы дунейм. (И псэлъэкIэр зэрехъуэкIри.) Уэ зыгуэр фIыуэ плъэгъуагъэххи, Херее? (щIэрыщIэу зэрыщыта хъужу). Дэ тIорысэIуэ дыхъуащ а жыхуэпIэм дыхуеджэжыну, Цезоние. Апхуэдэ зэмани Калигулэ дригъэхуэжыну къыщIэкIынукъым дэ. (зызэтриIыгъэу). Ар пэжщ. (ЙотIысэх.) Сщыгъупщэ пэтащ Калигулэ къалэн къысщищIар. ФщIэуэ пIэрэ фэ нобэрей махуэр искусствэм зэрытеухуар?. КалендарымкIи?. Хьэуэ. КалигулэкIэ. Абы усакIуэ зыбжанэ зэхуишэсащ темэ хьэзыркIэ зэдигъэусэну. Фэри усакIуэ къыфхэтхэщ. Калигулэ хуейщ ахэри зэхьэзэхуэм къыхыхьэну. Абы псом япэу зи цIэ къриIуар Сципион щIалэщIэмрэ Метеллрэщ.. Арами, дэ дыхуэхьэзыркъым. Ц е з о н и е (жаIар зэхимыха хуэдэ макъ зэпIэзэрыткIэ). ЗэрыгурыIуэгъуэщи, тыгъи щыIэнущ, тезыри щыIэнущ. (Псори къэуIэбжьауэ йокIуэт.) Дызэдищэхуу вжесIэнщи, тезырыр хьэлъэ Iейкъым. къохьэ, зэикI хуэмыдэжу нэщхъыцэу.. Псори хьэзыр?. Псори. (ХъумакIуэхэм яжриIэу.) Къафшэ усакIуэхэр. УсакIуэу пщыкIутI хуэдиз къохьэ. ТIурытIурэ блокI. 150. Адрейхэр дэнэ щыIэ?. Сципионрэ Метеллрэ! Мы тIури усакIуэхэм яхохьэ.уэркъхэр сэмэгурабгъумкIэ щотIысэхыр, сценэм и куупIэм. Щымхэщ.. Темэр – лIэныгъэрщ. Зэману – зы дакъикъэ. УсакIуэхэм епIэщIэкIыу я табличкэхэм тратхэ.. Хэт сымэ жюрим хэсынур?. Сэ. Ар уфIэмащIэ?. СфIэмащIэкъым. Тэмэм дыдэщ.. Уэ зэхьэзэхуэм ухэтыну, Гай?. Сэ сыщIыхэтын щыIэкъым. Iэджэ щIащ сэ а темэм теухуауэ лэжьыгъэ зэрыстхрэ.
къыщыдгъуэт хъуну пIэрэ? (зэкIэлъигъэпIащIэу). Ар дэнэ. Сэ абы махуэ къэс гъэхуауэ сыкъеджэ пэлъытэщ. Цезоние къэгузэвауэ абы йоплъ. (гурыуэу). ЛIо, си нэIур уигу ирихьыркъэ? (щабэу). Къысхуэгъэгъу.. Тхьэм щхьэкIэ зумыухыж, зумыгъэфэрыщI. Армыра- 151
ми, уэ езыр ушэчыгъуафIэ цIыкIукъым. Цезоние зызэтриIыгъэну хэтщ. (Херее зыхуигъазэу). Аращ, а жыхуэсIам нэмыщIкIэ сэ нэгъуэщI зыри стхакъым. Ауэ ар щыхьэт зэрытехъуэмкIэ, Римым и тхыдэм художникышхуэу хэтыр сэ зыращ, и гупсысэмрэ и IуэхущIафэмрэ зэтехуэу, Херее.. Ар зэлъытар властырщ.. Пэжщ, адрейхэр щIэтхэр власть зэрамыIэр аращ. Сэ творчествэ сыщIыхуеин щхьэусыгъуэ щыIэкъым: сэ сопсэу. (Гурыуэу.) Сыт? Фыхьэзыр фэ?. Си гугъэмкIэ, дыхьэзырщ.. Аращ. К а л и г у л э. Арамэ, мыдэ фыкъэдаIуэ. Фэ зырызурэ япэкIэ фыкъыхэкIуэтынущ чэзукIэрэ. Софийри – зым къеджэн щIедзэ. Аргуэру сыфиймэ – абы щегъэтыжри, къэкIэлъыкIуэм пещэ. Мис апхуэдэурэ. Си фий макъымкIэ зи къеджэныр зэпызымыгъэур аращ, дауикI, текIуэныгъэр зеинур. Зывгъэхьэзыр. (Херее зыхуегъэщхъри.) Нэсу убзыхуауэ щытын хуейщ дэтхэнэ зы Iуэхури, искусствэри. (Фий макъ.). Псы нэпкъ фIыцIэм къебакъуэ ажалым…
Фий макъ. сэмэгумкIэ IуокIуэт. Адрейхэми ар къапэщылъщ. Сценэр механическэу егъэкIуэкIын хуейщ.. Ажалищ я бгъуэнщIагъым къыщIэплъу… (Фий макъ.). Сыноджэр сэ лIэныгъэ…
Мыарэзыныгъэм и фий макъ. утыкум къохьэри, усэ къызэреджэнум хуэщIауэ йоувыкI. Абы зыгуэр жиIэнуи хунэмысу, фий макъыр къоIу.. Сысабий цIыкIуу сэ… (мэкIий). Хьэуэ! Хьэуэ! Зы ахьмакъ гуэрым и сабиигъуэмрэ къыхэтлъхьа темэмрэ сыткIэ зэпха? КъызжепIэфыну – сыткIэ?. Гай, сэ иджыри сухакъым… Хьэндрэфий макъ къоIу. (утыкум къоувэ, зегъэпсчэуIури). ИмыIэу щысхьырабгъу мэбакъуэ… (Фий макъ.) (щэху гуэр иIуатэм хуэдэу). МыIупщI 152
икIи зэхэтхъуа тхьэлъэIу… Хьэндрэфий макъ зэпыууэрэ къоIу. утыку къохьэ, табличкэ имыIыгъыу.. Уи чэзущ, Сципион. Табличкэ пIыгъкъэ?. Сэ абы сыхуэныкъуэкъым.. ИIэт. (И хьэндрэфийр дзэпкъкIэ икъузу). (Калигулэ гъунэгъуу бгъэдэту, абы емыплърэ езэшаифэу).
ЦIыхухэр нэхъ къабзэ зыщI насыпым къыкIэлъыбжыхьу.
Дыгъэм щиIутIыж уафэр…
КъикъуэлъыкI махуэшхуэхэмрэ гугъэр зэмэщIэкI си Iуэщхъухэмрэ!..
К а л и г у л э (щабэу). Куэдщ ар, сынолъэIу… Уэ иджыкIэ ущIалэIуэщ ажалым и дерс пэжхэр зэбгъэщIэну. (Калигулэ и нэм щIэплъэу). Сэ сыщIалэIуэт си адэр сфIэкIуэдыну… (псынщIэу зрегъэзэкIри). Адрейхэр сатыру фыувыжыт… УсакIуэ мыхъумыщIэр шэчыгъуафIэу къызыщыхъухэм сащыщ- къым сэ. Нобэм къэсыхункIэ сэ фэ фахэслъытэрт си телъхьэхэм, зэзэмызи си нэгу къыщIэзгъэхьэрт, и нэм нэсмэ, къыскъуэувэжынури фэрауэ. Сыщыуэрт. Иджы си бийхэм фахэзбжэн хуей хъунущ. УсакIуэхэр… Iуэхум кIэ иIэу аращ. Фынежьэ. Фэ си пащхьэмкIэ фыщызблэкIынущ, фи цIапIагъэм и лъэужьыр а фIыгъ табличкэхэм къивбзеикIыжурэ. ФыкъэдаIуэ! Фежьэ!
Лъэмакъымрэ хьэндрэфий макъымрэ къызэдоIу. УсакIуэхэм ижьырабгъу икIыпIэмкIэ яунэтI, я табличкэ мыкIуэдыжынхэм ебзеижурэ. (щэхубзэу). Адэ фыкIуэ псори. (Бжэм деж Херее япэ лIакъуэлIэшым и блыпкъыщхьэм йоIусэри къегъэувыIэ.)
Х е р е е. Къэсащ пIалъэр. (Сципион ар зэхех, бжэщхьэIум зыщеIэжьэри, Калигулэ деж къегъэзэж.) (губжьу). УскIэрыкIмэ, мынэхъыфIу пIэрэт? Уядэми апхуэдабзэу ищIауэ щытащ.. Хьэуэ, Гай, абы зыкIи ухуейкъым. Сэ къызгурыIуащ уэ зытебухуар.. СкIэрыкI. С ц и п и о н. Пэж дыдэу сыпкIэрыкIынущ, узэхэсщIыкIыу къысфIощIри. УэркIи, апхуэдизу уэщхь сэркIи нэгъуэщI хэкIыпIэ слъагъуркъым. Сэ жыжьэ сыкIуэн хуей хъунущ а псори къызгурыIуэным папщIэ. (Зэпегъэури, фIыуэ Калигулэ йоплъ.) Уузыншэу, Гай. Псори зэфIэкIмэ, зыщумыгъэгъупщэ сэ фIыуэ услъагъуу зэрыщытар. (ЙокI.) 153 К а л и г у л э абы кIэлъоплъри, кIэлъыIэбэ хуэдэу зещI, и пIейтеягъэр ирекъухри, дежкIэ къегъэзэж.. Сыт абы жиIар?. Ар уэ къыбгурымыIуэн Iуэхущ.. Сыт узэгупсысыр?. Абы… Уэ… ТIури зыщ ар.. Сыт къэхъуар? (абы еплъу). ЩIэкIыжащ Сципион. КIэ естащ ныбжьэгъугъэм. Уэ, сэ – сызэупщIыжу аращ, уэ иджыри мыбдеж щхьэ ущыт?. Уигу срохьри…. Хьэуэ. УзукIамэ, къызгурыIуэну къыщIэкIынт ар.. Мурад хъарзынэщ. ГъэзащIэ. НэгъуэщI мыхъуми зы дакъикъэ умыпсэуфыну пIэрэ уэ ущхьэхуитрэ уи гур гъэтIылъауэ?. Илъэс зыбжанэ щIащи, аращ сэ къалэну сиIэр – сыщ- хьэхуиту сопсэу.. НэгъуэщIщ сэ жыхуэсIэр. ЗыгурыгъаIуэ. Ар сытым хуэдэу фIыуэ къыщIэкIыну, уи гъащIэри лъагъуныгъэри псэ къабзагъэкIэ гъэнщIауэ упсэуныр.. Къабзагъэр дэтхэнэ зыми зэрыхузэфIэкIкIэ къыщIеуIукI. Сэ абы сызэрыхуэкIуэр нэхъыщхьэ дыдэр къэслъыхъуэкIэрэщ. Ауэ, дауэрэ мыхъуами, сэ уэ узукIыфынукъым. (Мэдыхьэшх.) Апхуэдэр хъуну къыщIэкIынт гуауэу згъэвам яхуэфащэ кIэух. К а л и г у л э къотэджри гъуджэр зэрегъэдзэкI, блынхэм декIуэкIыурэ зокIуэ, хьэкIэкхъуэкIэм хуэдэу. И IитIри къыдэмыбзрэ жыпIэну къолэлэх.
гъэщIэгъуэн. Зыгуэр щыIузмыпIэм деж Сыту закъуэныгъэр къыстогуплIэ. ЯхузэфIэкIынукъым псэ зыIутхэм дуней псор псэупIэ ящIу зэшыгъуэр зэкIэщIахуну. Фэ псори фыщызигъусэм деж си хъуреягъкIэ щызэпызощэ си нэр къыщхьэрызыпхъуэ гъунапкъэншэ нэщIу иузэщIыкIар. Сэ сызыдэтыншыр дуней пэжым кIуэжахэр аращ. (И нэкIур театреплъхэм яхуэгъэзауэ щытщ, и гупэмкIэ мащIэу зигъэщхъыу.) Ахэращ ипэжыпIэкIэ щыIэр. Ахэр сэ схуэдэщ. Ахэр къыспоплъэ, сагъэпIащIэ. (И щхьэр егъэсыс.) Сэ куэдрэ сопсэлъылIэ абыхэм: зэ – зым, зэм – адрейм, гущIэгъу хуэсщIыну къэкIийуэрэ зи бзэгур кърезгъэчам. Ц е з о н и е. КъакIуэ мыдэ, къызбгъурыгъуалъхьэ, уи щхьэр си лъэгуажьэм къытелъхьэ. (Калигулэ апхуэдэу ещI.) Хъарзынэщ. Псори мамырщ.. Псори мамырщ. ЩIыбогъатхъэ. Зэхэпхыркъэ зэрахьэ Iэщэ-фащэм я макъыр. (Макъхэр къоIу.) Зэхыумыхыу ара цырхъ мин бжыгъэ, къуэгъэнапIэм къуэсхэу, сэ къысхуэгъэза гужьгъэжьым и хъыбар къэзыхьэсхэр?
Псалъэмакъ мыIупщIу къоIу.. Зыми хузэфIэмыкIынщ…. Делагъэм нэмыщI…. Абы иукIыркъым. Абы цIыхухэр нэхъ сакъ ещI.. Абы ажалым и жылэ тресэ, Цезоние. Абы ажалыр егуэш, къагъэпудауэ къыщилъытэхэм деж. Сэ сызыукIынур зи къуэ е зи адэ езгъэукIахэр аракъым. Абыхэм къагурыIуащ. Абыхэм сызэхащIыкI, ауэ адрейхэм, ауан сщIахэмрэ сызыкIуэцIытIыхьахэмрэ я губжьым зэрызыщысхъумэн Iэмал сэ сиIэкъым.. Дэ ущытхъумэнщ. Дэ иджыри куэд дохъу, уэ фIыуэ укъэзылъагъухэр.. Фэ фынэхъ мащIэщ. Апхуэдэу щытыным щхьэкIэ 154 щIэн хуей псори сэ зэфIэзгъэкIащ. КъищынэмыщIауэ, мыри жыдгъэIэт: делагъэм и закъуэкъым сэ къыспэувыр, насыпыфIэу псэуну хуейхэм я лIыгъэри псэжьыгъэри къыспэщIэтщ. Ц е з о н и е. Хьэуэ. Абыхэм уахуэукIынукъым уэ. Уафэм уафэхъуэпскIыр къеухынщи хисхьэнщ, уэ къыплъэIэсын и пэкIэ.. Уафэм. ЖыхуэпIэ уафэр аращ щымыIэххэр, тхьэмыщкIэ. (КъотIыс.) Аркъым, дэнэ къыздикIар мыпхуэдиз лъагъуныгъэр? Апхуэдэр хэтакъым ди зэгурыIуэныгъэм. (къотэджри къикIухьу щIедзэ). Адрейхэр зэрыбукIым сеплъыныр мащIэIуэу, уэ узэраукIынури сщIэн хуейуэ ара? УткIийрэ уи нэщхъ зэхэукIауэ укъысхуэкIуэу укъыщыздэгъуэлъкIэ, укIыгъэм, лъым и мэ къызэрыпкIэрихри мащIэ? Махуэ къэскIэ солъагъу сэ мащIэ-мащIэурэ уэ зэрыпхэлIыкIыр цIыхугъэ щIыжаIэж псори. (ЗыхурегъэзэкIри.) Сэ сыщIалэжкъым. Мыгувэу фэншэ сыхъунущ. Ари къызгуроIуэжыр. Ауэ сэ си псэм зыри нэгъуэщI къыхэнэжакъым уэ птеухуа гупсысэм нэмыщI. СэркIэ мыхьэнэшхуэ иIэжкъым уэ фIыуэ сыкъэплъагъуми сыкъыумылъагъуми. Сэ зы закъуэщ сызыхуеижыр – ухъужауэ слъагъуныр. Иджыри усабийщ уэ – гъащIэ псо къыппэщылъщ. Сыт абы нэхъыбэкIэ уэ узэрызыхуэхъуэпсэжыфынур – гъащIэ псо нэхърэ? (къотэджри йоплъ). Сыту куэд щIауэ ущыс мыбдеж.. ЩIащ. Сэ сыщIэпхужынукъым, пэжкъэ?
К а л и г у л э. СщIэркъым. Ауэ мыбдеж ущIыщытыр сощIэ. ГуфIэгъуэр къызэмэщIэкI Iэпкълъэпкъым и гурыфIыгъуэ гуащIэ къызэзыта жэщхэр щыIащи, сэ стеухуауэ куэд къэпщIащи. (IэплIэ хуещIри, и щхьэр ирегъэщIеикI.) Сэ илъэс тIощIрэ бгъурэ сохъу. Куэдкъым. БлэкIам и щIэиныр зытехьэлъэ си гъащIэр кIыхьу, кIэухи игъуэтыжауэ къыщысщыхъу мы сыхьэтым и иужьрей щыхьэту укъонэ. ИкIи уэ, фызыжь сыхъунущ, жызыIэм, си гум къыщыпхуэуш гумащIагъэу тIэкIу сфIэемыкIури згъэпщкIуфынукъым.. КъызжеIэт сыщIумыхужыну. К а л и г у л э. СщIэркъым. Ауэ псом нэхърэ нэхъ Iейр сэ къызэрызгурыIуэжаращ а къезмыгъэкIу гумащIагъэр гурыщIэ къабзэ закъуэу сэ мы гъащIэм къыщызитар арауэ зэрыщытыр. Ц е з о н и е мобы и IэплIэм къокIыж. К а л и г у л э абы кIэлъокIуатэ. ЦIыхубзым щIыбагъкIэ зыкъыкIэрекъузылIэ, мыдрейми и IитIыр абы кърешэкI.. МынэхъыфIу пIэрэ иужьрей дыдэ щыхьэтыр бзэхмэ?. УзэрегуакIуэщ. Сэ а жыпIамкIи сынасыпыфIэщ. Ауэ сыт щIэмыхъунур сэ уэ а насыпымкIэ сыбдэгуашэ.. Хэт уэ къыбжезыIар сэ сымынасыпыфIэу. 155. Насыпыр псэ хьэлэлщ. Езыр псэун щхьэкIэ, адрейхэр зэтриукIэркъым. К а л и г у л э. Апхуэдэу щыщыткIэ – насыпыр лIэужьыгъуитIу зэщхьэщедз. Сэ къыхэсха насыпыр ажал зыгуэшыр аращ. ИкIи сынасыпыфIэщ. ЩыIащ зэман, бэлыхьым и гъунапкъэм сынэсыпауэ къыщыслъыта. Сыщыуэу арат. АдэкIи укIуэ хъунущ. ГугъапIэншэмрэ зэшымрэ я гъунапкъэхэм адэкIэ къыщылъщ насыпым и губгъуэшхуэ, къыщыкIи къытекIи щымыIэу. Сэ къызэплъ. (Цезоние абы зыкъыхурегъэзэкI.) Рим дэс псоми Друзиллэ и цIэ къраIуэну хуэмейхэу илъэс зыбжанэкIэ зэрекIуэкIар сигу къыщызгъэкIыжкIэ си дыхьэшхын къокIуэ. Зы илъэскIэкъым Рим зэрыщыуар. Сэ лъагъуныгъэ закъуэкIэ сызэрыримыкъунури къыщызгурыIуари абы щыгъуэщ. Ноби апхуэдэу согупсыс, уэ сыноплъурэ. Зыгуэр фIыуэ плъагъуным къикIыр – жьы узэдэхъунуи узэгурыIуауэ аращ. Сэ къысхуэгъэкъаруунукъым апхуэдэ лъагъуныгъэр. Жьы хъуа Друзиллэр куэдкIэ нэхъ Iейщ лIа Друзиллэм нэхърэ. Фэ фи гугъэщ цIыхум бэлыхь щIытелъыр фIыуэ илъагъур зэуэзэпсэу зэрылIар арауэ. Бэлыхьыр аракъым къызыхэкIыр. Бэлыхь дыдэр къыщыпхуэкIуэр – уи гуауэм кIэ игъуэту гу лъыпта нэужьщ. Мыхьэнэ лъэпкъ иIэкъым езы нэщхъеягъуэми щыгъуэнми. Мис – къызэплъ. Сэ хей сызэрыпхуэщIын зыгуэр зыми – лъагъуныгъэм и ныбжьми, зэшым и дыджми – къыхэбгъуэтэфынукъым. Тхьэи сIуэнкъым, ауэ мы илъэс екIуэкIахэм ебгъапщэмэ, сэ нобэ щхьэхуитыныгъэу збгъэдэлъым хуэдиз зэикI сиIакъым. Сэ саIэщIэкIащ гукъэкIыжхэмрэ нэкъыфIэщIхэмрэ. (Ину мэдыхьэшх.) Сэ сощIэ псоми кIэух зэриIэр. Сыту гупсысэшхуэ! Тхыдэм зытIущщ дэ тхуэдэу хэтар – апхуэдэ насып делэр игъэунэхуауэ. Цезоние, уэ трагедие гъэщIэгъуэныр и кIэ дыдэм нэс плъэгъуащ. И чэзу хъуащ Iупхъуэр уи пащхьэм щызэхуэсщIыжыну.
ЦIыхубзым и щIыбагъкIэ къыдэту, абы и пщэм и IитIыр кърешэкI. (шынауэ). Апхуэдэ хуитыныгъэ шынагъуэр ара уэ насып жыхуэпIэжыр? (нэхъри быдэу мобы и пщэр икъузу). Аращ, Цезоние. А насыпыр мыхъуамэ – сэ сызыхуэарэзыж ныбэизу арат. Абы и сэбэпкIэ сэ къызэхъулIащ тхьэпэлъытэ шу закъуэхэм я тхьэгурымагъуэ къарур, зэфIэкIыр. Нэхъри къызэщIоплъэ, хуэм-хуэмурэ здитхьэлэм. Ар зихъумэжыну пылъкъым, и IитIыр и гупэмкIэ иший нэмыщI. И тхьэкIумэм зыхуигъэщхъыу жреIэ.
Сэ сопсэу зэтезукIэу, лъапсэрыхыр къахуэзгъакIуэу. Си лъэщагъым къебгъапщэмэ, зыгуэр зыухуэхэм я лъэщагъыр сытым щыщ. Аращ насыпри, нэгъуэщIу жыпIэмэ, щхьэхуитыныгъэ гугъур, уи хъуреягъыр лъыкIпсыкIрэ псори ажалу плъагъуу уи щхьэр хэбгъэфIыкIыныр, жэуап 156 зымыхьыну лIыукIым и гуфIэгъуэ мардэншэр уи бгъэм щыз пщIыныр, цIыху гъащIэр, ууейри хэту, Цезоние, зэхэзыхьэжэ логикэ гущIэгъуншэр сэтей къэщIыныр, псэр зыщIэхъуэпс закъуэныгъэ лъагэр игъащIэ псокIэ щыIэну къыптепсыхэным папщIэ! (мащIэу къоныкъуэкъу). Гай! (хъийм икIауэ). Хьэуэ, Iуэхум гущIэгъу лъэпкъ хэмыту. КIэ етын хуейщ. Зэманыр къыспэплъэркъым. Зэманыр къыспэплъэркъым, си Цезоние лъапIэ. и къурмакъейр мэхъырхъ. ар пIэм иредзэ. (мобы йоплъ. И нэхэр зожэ. Макъ лъахъшэкIэ). Уэри укъуаншэт. АрщхьэкIэ букIкIи зэфIэкIыркъым. (зегъазэри гъуджэм хуокIуэ, Iуэщхъум хэтым ещхьу). Калигулэ! Уэри, уэ езыри укъуаншэщ. ТIэкIу нэхъ мащIэу е нэхъыбэу – сыт абы я зэхуакур. Хеи уэчыли здэщымыIэ мы дунейм хэт сэ суд къыстезыщIыхьыфынур? (И гур фIэкIуэдауэ гъуджэм зыкIэрикъузэу.) Плъагъурэ, Геликон къэкIуакъым. Мазэр къысIэрыхьэнукъым. Сыту гугъу ар – и кIэм унэсын хуей къалэнымрэ уи захуагъэмрэ зэдэпхьыныр. Сыщошынэ сэ кIэухым. Джатэхэр мэзу. Хеягъэм IутIыжым зыхуигъэхьэзыру аращ. Сыт сыщIыщымыIар сэ модрей лъэныкъуэмкIэ? Сошынэ. Сыту цIапIагъэ, хэбутэу щытахэм ядэплъэгъуа къэрабгъагъэм ещхь уэ уи псэм къибгъуэтэжыну. Iуэхукъым ари. Шынагъэми кIэух иIэнщ. ИкIи сэ сыкъыщыхутэнщ зыри здэщымыIэ, нэрымылъагъу куей нэщIу гъунапкъэ зимыIэжым. Си гум абы зыщигъэпсэхужынщ. Зы лъэбакъуэкIэ къыIуокIуэтри, гъуджэм бгъэдокIуэтэж, тIэкIу нэхъ мамырыжа хуэдэу. Нэхъ хуэму, нэхъ зызэтриIыгъэу псэлъэн щIедзэж.
Псори нэкъыфIэщIщ, къызэрыгуэкI дыдэщ. Мазэр сэ къыслъысатэмэ, лъагъуныгъэ къудейкIэ срикъуу щытатэмэ, псори нэгъуэщIу къекIуэкIынут. Ауэ сыткIэ изгъэкIыну си псыхуэлIэр? Сыт хуэдэгу, сыт хуэдэтхьэ сэ си псыхуэлIэр изыгъэкIыфынур? (ЛъэгуажьэкIэ йоувэхри магъ.) Мы дунейми нэгъуэщI щIыпIи щыIэкъым сэ сэщхь гуэр. Сэ сощIэ, уэри уощIэ ар. (Гъуэгыурэ и Iэр гъуджэм хуеший.) Сэ сызыхуейр дунейм темытыххэу си Iэр зыхуэкIэщIыр аращ. Ар къыщыслъыхъуащ сэ дунейм и гъунапкъэми си псэм и нэзми. Си Iэр сшийрт. (МэкIий.) Си Iэр сошийри уэ сыбжьэхоуэ. Сытым щыгъуи си пащхьэ къитыр уэращ, уэ слъагъу мыхъур. Сэ сызытета гъуэгум зыщIыпIи уишэртэкъым. Си хуитыныгъэр нэпцIщ. Геликон! Геликон! Хьэуэ, мыбдежым зыри щыIэкъым. Сыту хьэлъэ мы жэщыр. Геликон къэкIуэнукъым. 157 Дэ дыкъэнэнущ игъащIэкIэ дымысэу. Хьэлъэщ мы жэщыр, цIыхупсэм телъ бэлыхьым хуэдэу. Зыгуэрхэр зоIущащэ, Iэщэ-фащэм игъэIу макъ къоIу. (сценэм и куупIэмкIэ зыIэзыбжьэу къохьэри). Зыхъумэж, Гай! Сакъ! Нэрымылъагъу Iэ гуэрым къамэ къыхеIу. къотэдж, шэнтиуэр къещтэри хьэлъэу бауэу гъуджэм бгъэдохьэ. Зоплъыж, япэкIэ лъэ хуэдэу зещI. Гъуджэм къищ и сурэтми апхуэдэу зыкъыщыхуищIыжкIэ, мэгъуахъуэри шэнт иIыгъыр иреутIыпщ.. Хэбакъуэ тхыдэм, Калигулэ, хэбакъуэ. Гъуджэр зэрыкъутэу, бжэ псомкIи къыщIолъадэ заговорщикхэр, Iэщэ яIэщIэлъу. - делэ дыхьэшхыкIэ зищIу абыхэм закъыхурегъэзэкI. Абы и щIыбагъымкIэ къоуэ, и нэкIум –. и дыхьэшх макъыр псэхэкI-хьэкIэм хуокIуэ. Иджы удынхэр дэнэ лъэныкъуэкIи къыщрадз. ЩIэдыхьэшхыкI щхьэкIэ, хьэчэхьэпсэ хъуауэ, иужь дыдэу зэ къыхокIиикIыж:
Сэ иджыри сыпсэущ! Iупхъуэ 158
ЗэзыдзэкIар Хьэбасщ Публицистикэ -
- - - 159 Публицистикэ 160 Публицистикэ -
- 11 Заказ №39 161 Публицистикэ 162 Публицистикэ 163 Публицистикэ 164 Публицистикэ
Адыгэ тхыбзэм и махуэм ирихьэлIэу
Анэдэлъхубзэр хъумэнырщ ди къалэн нэхъыщхьэр
Уадыгэныр мыгурыфI-гурей,
Зи уэлиигъуэм фIэфIмэ – улъэпкъыпсэу,
Адыгэу хъуам тралъхьэмэ тезыр,
IэщIыб пщIыжыну уи анэдэлъхубзэр.
ПIурылъу зы бзэ, узэдису зыщI,
Хьэлэлу къыщыптепсэкIэ зы дыгъэ,
Адыгэу упсэуным къикIыр зыщ – Уадыгэну къыпкъуэкIынырщ лIыгъэ.
Бемырзэ Мухьэдин 165
псоми ЛъапIэныгъэ ефIэкIыу лъэпкъым иIэ хъугъуэфIыгъуэр и бзэращ. 2003 гъэм Дунейпсо Адыгэ
Хасэм къищта унафэм ипкъ иткIэ, гъатхэпэм и 14-м Адыгэ тхыбзэм и махуэр догъэлъапIэ. А махуэр хэгъэнэхукIыным лъабжьэ хуэхъуащ Бырсей Умар и Iэдакъэ къыщIэкIа, адыгэбзэкIэ тхауэ 1853 гъэм гъатхэпэм и 14-м дунейм къытехьа япэ тхылъыр – «Адыгэбзэм и алыфбейр». Псом япэ а махуэшхуэр 2000 гъэм къыщащтащ Адыгэ Республикэм и ЦIыхубэ Зэхуэсым-Хасэм, апхуэдэ къэрал мыхьэнэ а махуэшхуэм 2005 гъэм щратащ Къэрэшей-
(Парламентми). Бзэр хъуШэрджэсым и ЦIыхубэ Зэхуэсми ма, егъэфIэкIуа зэрыхъуным егъэпIейтей дэтхэнэ хэкупсэри. Бзэр щыIэщ, мэлажьэ, ар зей лъэпкъым и цIыхухэм яIурылъмэ, я унагъуэхэм щрипсалъэмэ, я сабийхэм ирагъащIэмэ, Iуэху иризэфIахыу къэрал IуэхущIапIэхэм къыщагъэсэбэпмэ. Анэдэлъхубзэр ди зэманым зэрыт щытыкIэм, абы и къэкIуэнум тедгъэпсэлъыхьыну дэ зыхуэдгъэзащ «Адыгэ псалъэ» газетым и редактор нэхъыщхьэ, Къэбэрдей Адыгэ Хасэм и тхьэмадэ, ДАХ-м и Хасащхьэм хэт, -м и вице-президент ХьэфIыцIэ Мухьэмэд. – Мухьэмэд, ди псалъэмакъым и пэщIэдзэу лъэпкъым дежкIэ бзэм иIэ мыхьэнэм утхутепсэлъыхьамэ арат. – Лъэпкъыр псом япэ зэкъуэзыгъэувэфынур и анэдэлъхубзэмрэ и хабзэмрэщ. Ар адрей лъэпкъхэм къащхьэщызыгъэкIыр, и щыIэкIэпсэукIэр къозыгъащIэр, зэрихьэ хабзэхэмрэ и дуней тетыкIэмрэ къыбжезыIэр, шэч хэмылъу, и бзэращ. ЛIэщIыгъуэ блэкIам и кIэухым ЩIы хъурейм бзэуэ тету къабжа мини 6-м щыщу и ныкъуэр кIуэдыжынкIэ шынагъуэ зэрыщыIэр къахутащ щIэныгъэлIхэм. Сыт а шынагъуэр къызыхэкIыр? Псалъэм папщIэ, щIым тет ухуэныгъэхэри Публицистикэ
щыпсэухэри тезылъэсыкI къэхъукъащIэхэр, узыфэ зэрыцIалэхэр, зауэ гуащIэхэр? КъищынэмыщIауэ, зэрахьэ политикэм ипкъ иткIэ, къэралым щызекIуэ бзэ нэхъ лъэщым лъэпкъ цIыкIум ейр щыхэшыпсыхь щыIэщ, апхуэдэуи иджыпсту дызыхуэкIуа «интернет дунейм» и зэрани екIынущ а «хъым» щыземыкIуэ бзэм. Бзэм ирипсалъэ цIыхухэм я бжыгъэм хэщIурэ кIуэмэ, ар зыщIэжхэми зыхэпсэукI дунейм къащыхуэмыгъэсэбэпмэ, абы къыпэплъэр кIуэдыжынращ. Языныкъуэ щIэныгъэлIхэм къалъытэ дэхуэха бзэм зыкъыпхуемыгъэужьыжыну, ауэ щыIэщ ар къэгъэщIэрэщIэжыныр цIыхум и къару къихьыну къэзыбжхэри. Адыгэбзэр къапщтэмэ, нобэ ар зэрыт щытыкIэр къэзышар лъэпкъым и нэхъыбэр зэрагъэкIуэдарщ, адэжь щIыналъэм зэрырахуарщ. Ди бзэм и гуащIэм кIэригъэхуащ илъэси 101-кIэ екIуэкIа зауэм, убыхыбзэр зытекIуэдари аращ. Ауэ нобэ, тхьэм и шыкуркIэ, щIалэгъуалэ гуп къэунэхуащ анэдэлъхубзэр зэфIагъэувэжыну я гуращэу. Ар пхузэфIэкIыныр тыншкъым. Пэжщ, щыIэщ апхуэдэу къыдахыжа бзэи. Псалъэм къыдэкIуэу жыпIэмэ, корниш бзэр инджылызыбзэм дикъузэ хъури, 1777 гъэм кIуэдауэ щытащ, абы ирипсалъэу иужьрейуэ къэнэжа Пентрит Долли дунейм ехыжа нэужь. Ауэ щIэныгъэлIхэмрэ жэрдэмщIакIуэхэмрэ зэхыхьэри «къагъэпсэужащ» а бзэр. Апхуэдэу щапхъэу къэпхь хъуну къыщIэкIынщ 1904 гъэм щIэрыщIэу дунейм къытехьэжа ивритыр. Диныр зэрызэрахьэ бзэуэ, журтхэр Торэм иреджэу, ауэ къагурымыIуэу щытар 1948 гъэ лъандэрэ Израилым и къэралыбзэщ. Дэ ди Iуэхур къапщтэмэ, журтыбзэм хуэдэу адыгэбзэр къэдгъэпсэужыфыну дыщымыгугъмэ нэхъыфIщ. Лъэпкъым и къалэн нэхъыщхьэр ар хъумэнырщ, зегъэужьынырщ. Кавказ зауэм дуней псом трипхъа адыгэхэм я бзэр илъэси 150-м къыпхахауэ, махэ хъуами, нобэр къыздэсым мыIейуэ иропсалъэ. Хэхэсхэм ар фIыуэ ящIэу щытамэ, шэрджэсу дунейм тетыр зэпызыщIэ лъэмыж быдэ, лъэпкъ Iуэхухэр зэрызэдэтщIэ Iэмал гъуэзэджэ хъунут. Адыгейм, Къэбэрдей-Балъкъэрым, Къэрэшей-Шэрджэсым щыпсэу адыгэхэри анэдэлъхубзэр хъумэным гугъу дохь, ар къэралыбзэу республикищым щыщытми. – Ди хэкужь дисыжу ди бзэр хъумэным гугъуехь щыпылъкIэ, хамэ щIыналъэ уису, уи лъэпкъым гулъытэ хэха къыхуамыщIу уи бзэр пIурылъын жыхуэпIэр лIыхъужьыгъэу плъытэ хъуну къыщIэкIынщ. Хэти хуэмыдэжу уэ фIыуэ ущыгъуазэщ къэрал зэмылIэужьыгъуэхэм щыпсэу адыгэхэм я бзэр зэрыт щытыкIэм… – Ди жагъуэ зэрыхъущи, бзэр ящIэжу хамэ къэралхэм щыпсэу адыгэхэм я бжыгъэм махуэ къэс хощI.
Къэтщтэнщ Иорданиер. Мы къэралым адыгэ мини 100-м нэблагъэ щопсэу. 1970 гъэхэм анэдэлъхубзэмкIэ псалъэрт абыхэм я нэхъыбэр. Нобэ адыгэбзэ зыIурылъыр мащIэ дыдэщ – проценти 10 – 15 хуэдизщ. Илъэс 40 хъуауэ Амман дэтщ пащтыхьыкъуэ Хьэмзэ и цIэр зезыхьэ адыгэ курыт еджапIэ. ХьэщIэ къахуеблагъэмэ, сабийхэм адыгэ уэрэд, усэ, псынщIэрыпсалъэ, къебжэкI хуэдэхэр жраIэфынущ, ауэ зыгуэркIэ уеупщIмэ, адыгэбзэкIэ жэуап къыуатыжыфынукъым. АбыкIэ къуаншагъэр егъэджакIуэхэм я закъуэ яб- 166 Публицистикэ
гъэдэлъу пхужыIэнукъым. Бзэр унагъуэм щыземыкIуэмэ, школым щыбгъэтIылъ лъабжьэр махэ мэхъу, зэман докIри, зэтощэщэж. Ауэ, сыт щхьэусыгъуэ хуэхъуми, иджырей щIэблэр анэдэлъхубзэр ящIэу къэтэджыркъым. Iуэхур щынэхъ щIагъуэкъым илъэси 100-кIэ шэрджэсхэр щыдакъуза Тырку Республикэми. Абы адыгэ мелуани 7-м щIигъу щопсэу. Ауэ я анэдэлъхубзэр зыщIэу яхэтыр мащIэщ – мелуан ныкъуэ хъун-мыхъунщ. Иужьрей зэманым къэралым и унафэщIхэм къалъытащ лъэпкъ цIыкIухэри Тыркум зэрисыр икIи школ зыбжанэм адыгэбзэ щадж, телевиденэми сыхьэтитI махуэ къэс къыщрат. Анэдэлъхубзэм и Iуэхур щынэхъыфIт Сирием. Адыгэхэр зэуIуу щыпсэурт КъунейтIрэ къалэмрэ Джолан лъагапIэхэмрэ, лъэпкъ Iуэхуи зэрахуэрт. 1967 гъэм – махуих зауэм и зэманым – ахэр а щIыпIэм кърахуащ икIи къэрал зыбжанэм щыхэгуэша хъуащ. Нобэ СХьР-м граждан зауэ щокIуэкI. Абы и зэранкIэ адыгэхэр зэхэзехуэн ящIащ. Езыхэри адэжь щIыналъэмкIэ нэхъ къаплъэ хъуащ. ЩытыкIэр щыщIагъуэкъым Европэмрэ Америкэмрэ. Анэдэлъхубзэр зрагъэщIэн-зрамыгъэщIэныр мыбыхэми унагъуэ Iуэхуу, щхьэж зэрыхуейуэ щыщыту аращ, армыхъумэ къэралыр зыкIи хэIэбэркъым. Тхыдэм къызэригъэлъэгъуэжымкIэ, шэрджэс мамлюкхэм илъэси 135-кIэ тепщэныгъэр щаIыгъащ Мысырми, Сириеми, Ливиеми. Къаруушхуэрэ мылъкуфIрэ зыбгъэдэлъа адыгэхэм анэдэлъхубзэр яхъумэфакъым, сыту жыпIэмэ хамэщIым хэхэсым щыхузэфIэкIыр мащIэщ. Бзэр щыпхъумэфынур, абы зыщебгъэузэщIыфынур Хэкум и закъуэщ.
– Иорданием 2009 гъэм щекIуэкIауэ щыта адыгэ зэхуэсышхуэм нэхъыбэу зи гугъу щащIар иджыпсту дызытепсэлъыхь Iуэхурщ – бзэр хамэщIым хъума зэрыщыхъунырщ. Абы и лъэныкъуэкIэ зэхуэсым къыщыхалъхьахэр, зэфIэгъэкIа хъуахэр дигу къэбгъэкIыжамэ, ди гуапэт. – ЗэIущIэм щагъэув къалэныр зыт: «Адыгэбзэмрэ щэнхабзэмрэ я центр Амман щыдухуэнущи, абы и проектым феплъ, щызэфIэтхыну ди гугъэм щыгъуазэ зыфщI». Ар Iуэху тэмэму дэ къэтлъытэркъым, сыту жыпIэмэ бзэр щадж, лъэпкъ щэнхабзэр щIэблэм щыбгъэдалъхьэ IуэхущIапIэ зыбжанэ Амман щыIэщ. Апхуэдэщ пащтыхь Хъусейн бен-ТIалал яхуригъэщIа Адыгэ ФIыщIэ Хасэм и унэр. Абы къэфапIи, зыгъэпсэхупIи, джэгупIи, лъэпкъ библиотеки, музеи, компьютер пэши хэтщ. Абдежым щызэбгъащIэ хъунукъэ уи анэдэлъхубзэр, школым щыбджыну ухуэмеймэ? Зи гугъу тщIы центрым хуэдэ здэщыIэн хуейр адэжь щIыналъэращ. ЗэIущIэм дэ щыжытIащ ди Iуэху еплъыкIэр. «Мыбы текIуэдэну сом мелуан бжыгъэр хамэщIым щыхэвмылъхьэу, Налшык е Мейкъуапэ реабилитацэ, реадаптацэ центр къыщызэIутх хъунущ Хэкужьым къэзыгъэзэжхэм папщIэ. Абы псори хрырет: адыгэбзэр, урысыбзэр щрагъэдж школи, лъэпкъ къафэхэм щыхуагъасэ, адыгэ хабзэм, щэнхабзэм гъунэгъу ухуэзыщI IэнатIэхэри. Апхуэдэу тщIымэ, Кавказым къэкIуэжхэр нэхъ тыншу лъэпкъым хэзэгъэжынт. Ар ффIэмытэмэмрэ – дэфщIыхь шэрджэс центр Израилым щыIэ адыгэ къуажитIым языхэзым – Кфар-Камэ е Рихьэние. Мы жылэхэм дэс псори анэдэлъхубзэм иропсалъэ».
Амман дэ къыщыхэтлъхьащ Адыгэбзэм и дунейпсо фонд къы- 167 Публицистикэ
зэгъэпэщын хуейуэ. Ар къэбгъэсэбэп хъунущ лъэпкъ Iуэху зепхуэу мылъкум укъыщилъахъэм деж. Адыгэхэм я хабзэр, я лIыгъэр, я тхыдэр къызыхэщ фильмхэр тредгъэхынтэкъэ а мылъкумкIэ, тхылъ щхьэхуэхэр, щIэнгъуазэхэр къыдэдгъэкIынтэкъэ? ЕдгъэфIэкIуэнт анэдэлъхубзэмкIэ программэхэмрэ зэреджэ тхылъхэмрэ. А псом я фIыгъэкIэ щIэблэр лъэпкъ щэнхабзэм, тхыдэм щыгъуазэ хъунт, бзэм и IэфIагъыр псэкIэ зыхащIэнт.
Зи гугъу тщIы конференцым къыщащтащ зытепсэлъыхьа Iуэхугъуэхэр къыщыгъэлъэгъуа унафэ, бзэр хъума хъун папщIэ апхуэдэ зэхуэсхэр иджыри егъэкIуэкIын хуейуэ къалъытащ. Ауэ, иджыри къыхыдогъэщри, бзэр хъума щыхъунури щебгъэфIэкIуэфынури Хэкуращ. Ари а Iуэхушхуэм хуэфащэ гулъытэ хуэпщIрэ гугъу зыдебгъэхьмэщ. Анэдэлъхубзэр тIурылъынырщ, ар тхъумэнырщ адыгэ псоми ди къалэн нэхъыщхьэр.
– «Адыгэбзэм сыткIэ дыхуей? Абы щIакхъуэ Iыхьэ къриблэжьыфынукъым», – жызыIэхэри къытхэтщ дэ…
– Апхуэдэу жызыIэфхэм акъылышхуэ ябгъэдэмылъу, лъыкIэ ди лъэпкъэгъуми, псэкIэ мыадыгэу къызолъытэ сэ. Абыхэм къагурыIуэркъым лъэпкъыр зыхъумэр бзэрауэ зэрыщытыр. Ухуеймэ, инженеру лажьэ, ухуеймэ, дохутыр IэщIагъэр къыхэх, нэхъыщхьэр гукIэ адыгэу ущытынырщ. Адыгэхэр тхыдэшхуэ зиIэ лъэпкъщ, армыхъумэ зы хъугъуэфIыгъуэ гуэр ещакIуэу, я щхьэ зэрагъэфIын зэрахуэу зы щIыпIэм щызэхуэжэсахэм ящыщкъым. Кавказым лъэпкъ куэд щызэблэкIащ. Абыхэм я цIэр тхыдэм къыхэна къудейуэ аращ, сыту жыпIэмэ я бзэр ягъэкIуэдати. Хэкужьым исхэми хэхэсхэми анэдэлъхубзэр хъумэнымкIэ щапхъэ къытрахыпхъэщ хамэ къэрал щыпсэу ермэлыхэмрэ шэшэнхэмрэ. Ар абыхэм я унагъуэхэм щызекIуэ хабзэщ, зэрызахъумэж губзыгъагъэщ.
Дяпэ итахэм тхуахъума бзэр дэ Iумпэм тщIымэ, лъэпкъкIуэдыр къытхуэкIуауэ аращи, апхуэдэ къэмыхъуным дэтхэнэ зыри дыхуэлэжьэн хуейщ. Псом хуэмыдэу абыкIэ къалэнышхуэ я пщэ къыдохуэ анэдэлъхубзэ езыгъэджхэм. И сабиигъуэм цIыхум зригъэщIар зэи IэщIэхужынукъым. ЩIэблэм адыгэбзэр фIыуэ иригъэлъагъумэ, абы пыIуимыгъэщту дригъэхьэхмэ, егъэджакIуэм лъэпкъым къалэнышхуэ хуигъэзащIэу къэлъытапхъэщ. Адыгэу хэкум исыр мин 800 хуэдиз дохъу. Бзэр мыкIуэдын щхьэкIэ, ар гъэлэжьэн, иIэ къалэнхэм къахэгъэхъуэн, пэж дыдэу къэралыбзэу щытын, унагъуэм илъын хуейщ. ТхакIуэ цIэрыIуэхэу ЩоджэнцIыкIу Алий, КIэрашэ Тембот, Уэхъутэ Абдулыхь, КIыщокъуэ Алим, МэшбащIэ Исхьэкъ, Тхьэгъэзит Зубер, IутIыж Борис, Бещтокъуэ Хьэбас, Бицу Анатолэ, Ацкъан Руслан, Дыгъужь Къурмэн, Мыкъуэжь Анатолэ сымэ адыгэбзэр шэрыуэу къыщIагъэсэбэпыфар, ар абыхэм я адэшхуэ-анэшхуэхэм, нэгъуэщI нэхъыжьыфIхэм екIуу, нэгъэсауэ яIурылъти аращ. НэгъуэщIу жыпIэмэ, я бзэ «къигъэхъуапIэр» куут. Ди жагъуэ зэрыхъущи, нобэ къытщIэхъуэ щIэблэм я бзэр ныкъуэщ. Ар зилажьэри дэращ – нэхъыжьхэрщ. АдыгэбзэкIэ къыдэкI газетхэм, журналхэм еджэр мащIэщ. Радиомрэ телевиденэмрэ а Iуэхум халъхьэфынухэр нэсу къагъэсэбэпыну Iэмал яIэкъым. А псори зэран мэхъу адыгэбзэр цIыхубэм куууэ къащтэнымкIэ. – Сыт хуэдэ хэкIыпIэ щыIэу плъагъурэ бзэм зэманым 168 Публицистикэ
зыдиужьыжыным, къытщIэхъуэ щIэблэм яIурылъхьэным ехьэлIауэ?
– Иджыпсту нэхъыщхьэр дунейм адыгэу тетыр щызэрылъагъу, я Iуэху щызэрыщIэ телевиденэ Налшык е Мейкъуапэ къыщызэгъэпэщынырщ. А каналыр зэрылэжьэн хуей щIыкIэм и щапхъэ гъунэжу щыIэщ. Пщэдджыжьым лъэпкъ уэрэдхэр, къафэхэр, псысэхэр, театрым игъэзащIэхэр сабийхэм ябогъэлъагъу. Абыхэм ящыщ дэтхэнэми ныбжьыщIэхэр дихьэхынущ, бзэр фIыуэ иригъэлъагъунущ. Нэтынхэр къыхэщыпыкIауэ, къытрамыгъэзэжу щытыпхъэщ. Хабзэр, бзыпхъэр щIэблэм езыгъащIэ тхылъхэми дыхуейщ. ИнтернетымкIэ, телевизорымкIэ анэдэлъхубзэ дерсхэр егъэкIуэкIын хуейщ, дэнэкIэ щыIэ адыгэми бзэр иджыфын, зригъэщIэфын папщIэ. А Iуэхухэр зэфIэзыхыфын IэщIагъэлIхэри ди мащIэкъым.
Нобэ адыгэбзэкIэ псалъэу КъБР-м, Адыгейм, КъШР-м щыIэ телеканалхэр куэдым ялъагъуркъым. Республикэхэм я къалэ, къуажэ псоми ахэр нэсын папщIэ, дэ диIэн хуейщ бжыгъэ телевиденэ лъэщ, сыхьэт 24-кIэ лажьэу. Къызэгъэпэщыжын хуейщ лъэпкъыбзэхэмкIэ екIуэкIыу щыта жылагъуэ-политикэ, литературэ, драмэ, щIалэгъуалэ, сабий, макъамэ нэтын купщIафIэхэр. Бзэм и дахагъымрэ и IэфIагъымрэ зыхозыгъащIэ Iэмэпсымэ лъэщу диIа телевиденэр тэмэму лъэпкъым хуэгъэлэжьэн хуейщ, Шэшэным, Тэтэрстаным, Ингушым, КъШР-м, Башкирием зэрыщылажьэм хуэдэу. Бзэм и IэфIагъым пэувыфын гурыщIэ щыIэкъым. Ар зэ зыхэпщIамэ, сыт щыгъуи уи Iум, уи гум илъу упсэунущ. Бзэр гъэкъэбзэным икIэщIыпIэкIэ яужь ихьапхъэщ. Сыт хуэдиз хамэ псалъэ къэдгъэсэбэпрэ, ди бзэмкIэ абыхэм я мыхьэнэхэр къызэрыбгъэлъэгъуэн диIэу? Девгъэплъыт: бжыгъэхэр, махуэцIэхэр, мазэцIэхэр адыгэбзэкIэ жытIэу пIэрэ? ЖытIэркъым. АтIэми, «Адыгэ псалъэ» газетым бзэм хигъэхьэжащ псалъэ 300-м щIигъу, языныкъуэ щIэныгъэлIхэм ар къытхуамыдэми. Уи щхьэм пщIэ хуумыщIыжмэ, хэт къыпхуэзыщIынур? Уи бзэмкIэ къыпхуэIуэтэну гупсысэр хамэбзэкIэ щхьэ жыпIэн хуей? – Илъэс куэд щIауэ Къэбэрдей-Балъкъэрым щекIуэкI «Си бзэ – си псэ, си дуней» республикэпсо фестиваль-зэпеуэр дызытепсэлъыхь Iуэхум сэбэпышхуэ зэрыхуэхъум, абы нобэ игъуэта щытыкIэм щхьэхуэу укъытеувыIэну дыхуейт. – КъБР-м ЕгъэджэныгъэмкIэ, щIэныгъэмрэ щIалэгъуалэм я IуэхухэмкIэ и министерствэмрэ «Адыгэ псалъэ» газетымрэ зэгъусэу къыхалъхьауэ щыта мы зэпеуэр 1999 гъэм япэу екIуэкIащ. Адыгэбзэр хъумэным, ар щIэблэм яIурылъу къэгъэтэджыным, курыт еджапIэхэм гулъытэ нэхъыбэ щигъуэтыным теухуауэ къетхьэжьа Iуэхум илъэс къэс республикэм зыщиубгъурт. Зы гъэ еджэгъуэм къриубыдэу еджакIуэ 1500–2000-м нэблагъэ, школ 20-м щIигъу щыхэт щыIэу екIуэкIащ мыр, уеблэмэ, къызэрыгуэкI зэпеуэ жыпхъэм икIри, къуажэпсо, щIыналъэ зэхыхьэм хуэкIуащ. Апхуэдэу IуэхуфIыр къыддащтащ Адыгэ Республикэми, КъэрэшейШэрджэсми, Шапсыгъми. Ауэ, ди жагъуэ зэрыхъущи, КъБР-м ЕгъэджэныгъэмкIэ, щIэныгъэмрэ щIалэгъуалэм я IуэхухэмкIэ и министерствэм газетри, Хасэри лъэныкъуэ дригъэзри, Iуэхур езым и пщэ дилъхьэжащ. Иджы зэпеуэм школу къызэщIиубыдар куэдкIэ нэхъ мащIэщ. ЕтIуанэрауэ, къыхэзгъэщыну сыхуейщ, зэхьэзэхуэр бзищымкIи 169 Публицистикэ
(адыгэбзэ, балъкъэрыбзэ, урысыбзэ) егъэкIуэкIыныр зи пщэ дэлъыр балъкъэр бзылъхугъэу зэрыщытыр. Бзэр къызыгурымыIуэр дерсым щыжаIэхэр хузэрадзэкIыу щIэскIэ мыхьэнэ иIэкъым. Адыгэ школхэм щекIуэкI Iуэхур къэзыпщытэн хуейр ди бзэ зыщIэ IэщIагъэлIщ. Абы и лъэныкъуэкIэ жыджэру къытхэту, министерствэм и пщэ къыдэхуэ къалэнхэр къызыхуэтыншэу зэфIигъэкIыу дэ къыддэлэжьащ методист цIэрыIуэ Балэ Людмилэ. Иджыри апхуэдэу зэтеублэжыным дыхущIэкъунущ. Сэ жысIэркъым «Си бзэ – си псэ, си дуней» республикэпсо зэпеуэм бзэр напIэзыпIэм къиIэтыжыну, зригъэужьыну. Ауэ сабийхэр анэдэлъхубзэм хуэгъэушынымкIэ, лъэпкъ къафэм, уэрэдым, макъамэм щIэпIыкIынымкIэ, хабзэр, IуэрыIуатэр, тхыдэр егъэщIэнымкIэ, адыгэхэм зэрахьэу щыта Iэщэ-фащэхэр, хьэпшыпхэр, Iэмэпсымэхэр егъэцIыхунымкIэ зэхьэзэхуэм иIэ мыхьэнэр къыпхуэмылъытэным хуэдизщ. КъищынэмыщIауэ, адыгэбзэр курыт школхэм зэрыщрагъэдж щIыкIэр егъэфIэкIуэныр, егъэджакIуэфIхэм я лэжьыгъэр гъэлъэпIэныр, ди бзэм и пщIэр къэIэтыжыныр нобэ къэс ди мурад нэхъыщхьэти, хъарзынэу къыдэхъулIэрт. – Бзэм и къэкIуэнум и гугъу щытщIакIэ, мыпхуэдэ зы упщIи уэттынут. Дунейпсо Адыгэ Хасэм илъэс зыбжанэ хъуауэ щытопсэлъыхь зыуэ щыт адыгэ литературэбзэ зэхэлъхьэным и Iуэхум. Уэ дауэ уеплърэ абы?
– Зыуэ щыт адыгэ литературэбзэ къэгъэщIыныр, IэлыфбеищIэ зэхэлъхьэныр, зы бзэм техьэныр хуабжьу гугъу хъунущ. Сэ сызэреплъымкIэ, мы Iуэхум тепсэлъыхьын хуейри, иужь итыпхъэри бзэщIэныгъэлIхэрщ. Тхыбзэр зэщхь тщIын папщIэ алыфбейм и закъуэкъым зэдгъэзэхуэн хуейр, атIэ пэжырытхэми елэжьыпхъэщ. А псори зэтхъуэкIмэ, нобэ бзэр зыщIэ, абы иритхэ, иреджэ, ирилажьэ мащIэри дгъэщтэнурэ емыджэж хъунущ. Мыр щIэныгъэлIхэм я нэхъыбэм мыхъуну къалъытэ. Абы нэхъ тегушхуэр а Iуэхум нэхъ хэзымыщIыкI, бзэм иримылажьэхэрщ. Ахэр мыхэкупсэу жысIэркъым, ауэ бзэм ухэлэжьыхьын папщIэ, абы и зэхэлъыкIэм куууэ хэпщIыкIын хуейщ. 1963 гъэ лъандэрэ къокIуэкI мы псалъэмакъыр. Иджыри къыздэсым Iуэхур и пIэ щIимыкIар мыхъумыщIэу къыпэкIуэнур зэрынэхъыбэр арагъэнщ. Зы тхыбзэ уиIэн папщIэ, зы щIыналъэ узэдису щытыпхъэщ. Дэ ди республикэхэр зэпэщхьэхуэу мэпсэу. Ди псэлъэкIэр зы диалектым хуэгъэкIуэн хуеймэ, ар нэхъ тынш хъуну къыщIэкIынщ. Диалект зыбжанэ зиIэ лъэпкъыр зым щыхуэкIуэкIэ IуэхугъуитIкIэ яубзыху: япэ ирагъэщыр нэхъыбэр зэрыпсалъэ бзэращ, етIуанэу зэплъыр нэхъ тыншырщ. Абы тепщIыхьмэ, дэ дызыхуэкIуэн хуейр мелуан ныкъуэр зэрыпсалъэ къэбэрдеибзэращ, армыхъумэ мин 40–м яIурылъ бжьэдыгъубзэракъым. КIахэм я псэлъэкIэмрэ дэрэ нэхъ дызэрызэтемыхуэр макъхэращ, дэ димыIэу макъ зыбжанэ хэтщ абыхэм я бзэм, кIахэм ямыIэу дэ диIэр хьэрфищ къудейщ. КъищынэмыщIауэ, Къэбэрдейм нэхъ зыщиужьащ адыгэбзэм, абыхэм нэгъуэщIыбзэхэм ящыщу къагъэсэбэп псалъэ куэд дэ ди анэдэлъхубзэм къидгъэтIэсащ, тхэкIэри жыпхъэ гъэпсам тетщ. Епсэлъар ШЫПШ Даянэщ 170 ЩIэблэ - - - - - - -


- - 171 ЩIэблэ








- - - 172 ЩIэблэ





- 173 ЩIэблэ




- - ЩIэблэ - - - -



- 175 ЩIэблэ - - 176 ЩIэблэ - - - - - - - 12 Заказ №39 177 ЩIэблэ


- ЩIэблэ - - - 179















































ЕкIуэкIыу: 6. Адыгэ усакIуэ. 7. Ахъшэ. 9. А унэцIэр зэрахьэ ЩоджэнцIыкIу Алий и цIэр зезыхьэ Къэбэрдей драмтеатрым и джэгуакIуэу щыта, -м и цIыхубэ артистым; «Шагъдий» уэрэд цIэрыIуэм и псалъэхэр зытха усакIуэм. 10. Пкъо, щIэгъэкъуэн. 11. Хьэкъущыкъу. 12. «… лъапсэ» – Журт Биберд и повесть. 13. «… махуэшхуэ» – ЩоджэнцIыкIу Алий и усэ. 15. Гур щIэгузавэ, гуныкъуэгъуэ. 16. «Хьэ лъакъуэрэ … лъакъуэрэ зыубыда щыIэкъым» (псалъэжь). 17. … игъэша нэхъей, щIалэм зигъэщIагъуэрт. 18. УнафэщI, Iэтащхьэ. 20. «… чэщанэ» – Мэзыхьэ Борис и повесть. 21. Адыгэ усакIуэ, техникэ щIэныгъэхэм я кандидат. 26. Шэ е псы къэкъуалъэм къащI бырыб. 27. Адыгэ лъэпкъ. 28. «Гъыбзэ …» – МафIэдз Сэрэбий и роман. 30. Шым, Iэщым я фэ изых бадзэжь. 31. ЛIы дэкIуа цIыхубзыр къыздраша унагъуэ, лъэпкъ. 32. Пасэрей адыгэхэм Iэщхэм я тхьэу къалъытэу щыта. 34. Шым и лъэгум щIаукIэ гъущI. 35. Пэрыт, адрейхэм я дежкIэ щапхъэ. 39. ФащIэхэм, шырыкъущIэхэм къагъэсэбэп Iэмэпсымэ. 40. ЩэныфIэ, зэпIэзэрыт. 41. Вакъэ лъапщэр зэрапхэ фэдэн псыгъуэ цIыкIу. 43. Ватикан къэрал цIыкIур зыхиубыдэ къалэ. 45. Егъэлеяуэ ерыщ. 46. Адыгэ усакIуэ. 47. «Мэл зыхэвэ нэхърэ … зыхэпкIэ» (псалъэжь).
Къехыу: 1. «… иджыри мэкI» – Къэрмокъуэ Мухьэмэд и повесть цIэрыIуэ. 2. Адыгэ тхакIуэ. 3. Купсэ кIыхь кунэщI зиIэ удз лъэпкъ, яшх. 4. Къэрэшей-Шэрджэсым, Адыгейм я щIыналъэхэм щежэх псы. 5. Ихъумэну, хуэсакъыну зыгуэрым пIалъэкIэ къыхуагъанэм щхьэкIэ жаIэ. 7. … Iэстофрилэхь! 8. Зи кIуэцIыр нэщI, купщIэ зэрымылъ. 14. «Тэмэм» псалъэм и синоним. 19. Ди щIыналъэм, псом хуэмыдэу Налшык къалэм и уэрамхэм щыкуэд къуалэбзу. 20. УрысыбзэкIэ тхэ адыгэ тхакIуэ Мэржэхъу …. 22. Къуажэм щыщ Iыхьэ. 23. Къуацэ-чыцэ Iув. 24. Унагъуэ хьэпшып. 25. Металл псынщIэ, и теплъэкIэ дыжьыныфэу. 29. Кавказым щыпсэу, къуэш пэлъытэу адыгэм ибж лъэпкъ. 33. «Уи цIэр … хьэмэ Маринэ?» – Къардэн Хьэсэнрэ Гъубжокъуэ Лиуанрэ зэдатха уэрэд цIэрыIуэ. 36. Адыгэ тхакIуэ, драматург цIэрыIуэ. Абы и цIэр зэрехьэ Налшык и уэрамхэм ящыщ зым. 37. «… и IэфIыр къуатмэ» – Теунэ Хьэчим и роман. 38. Машинэ зэжьэхэуэм щIалэм … хихащ. 40. Лъагэу зэтралъхьа мэкъу. 42. ГъущI хьэку цIыкIу. 44. КъуршымкIэ къриху жьы щIыIэтыIэ.
Зэхэзылъхьар МЫЗ Ахьмэдщ
Япэ къыдэкIыгъуэм тета псалъэзэблэдзым и жэуапхэр
ЕкIуэкIыу: 2. Шыд. 3. Чэзущ. 5. Афэ. 6. Хъущт. 8. Гуэгуш. 10. Джатэ. 12. Думэн. 14. ХьэIупэ. 16. Адыгей. 18. «Динамо». 20. Ауз. 22. Алъп. 23. Дау. 24. Ибэ. 28. Яшэмрэ. 29. Пшэрыхь. 33. КIэщт. 34. Хуарэ. 35. Бжэм. 36. Нысэ. 39. Тхьэгъэзит. 41. Абэ. 43. Псыгуэнсу. 45. Блэ.
Къехыу: 1. Гъыбзэ. 3. Чэф. 4. Щыщ. 5. «Адэ». 7. Тут. 9. Гущэ. 11. Ажэ. 13. Убых. 15. Пщае. 17. Еплъи. 19. Инал. 21. УнэIут. 25. Борэн. 26. Урыху. 27. Пшэм. 29. ЯтIэкъуэ. 30. Хьэсэн. 31. Къурш. 32. Бжы. 37. Бзу. 38. Къып. 40. Хьэ. 42. Балэ. 44. Сэ. 183 184 1 16. 