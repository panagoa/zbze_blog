



2 12 2021 Псалъащхьэхэр
ЖьантIэ
ТхакIуэ Дудар Хьэутий къызэралъхурэ илъэси 100 ирокъу
Хьэвжокъуэ Людмилэ. Зи гушыIэр шабзэшэу шэрыуэ. 3
Дудар Хьэутий. Дадэхъан. Фыз къызэрысшар. Рассказхэр. 9
Дудар Хьэутий. ГушыIэ кIэщIхэр. 13
Артист Хъыдзэдж Борис илъэс 70 ирокъу
Истэпан Залинэ. НэхъыфIыр ди театрым, лъэпкъ щэнхабзэм къылъысыну сыхуейщ. Интервью. 15
Хъыдзэдж Борис хужаIахэм щыщ пычыгъуэхэр. 24 Прозэ
Усыгъэ
Чэрим Марианнэ. ЛIы иримыкъу. Роман. 30
Лермонтов Михаил. ЩIэпхъуэжар. Бгырыс хъыбар. 99
Гугъуэт Заремэ. Дэтхэнэри – дуней щхьэхуэщ. 104
Дудаев Чермен. «Си хьэзырым и щIагъкIэ, мы си гум.» «Мыгувэу, мыгувэу, сощIэ.» Усэхэр. 104
Дзасохов Музафер. Мылъку. Уэсэпс, уэсэпс. Усэхэр. 105
Скодтаев Эльбрус. «Губгъуэм, ди мэзышхуэм, къуажэ псом.» Мывэхэр. Усэхэр. 106
Касаев Батрадз. Псынэ. ВагъуитI. Усэхэр. 107
Куличенкэ Наталье. «Нэхъыби сыхуейкъым.» УщежьэжкIэ. Усэхэр. 108
НэщIэпыджэ Замирэ. Гъуэгу тэмэм пхытшыфыну къысщохъу. Интервью. 110
Хьэвжокъуэ Людмилэ. Лъэпкъыр зыгъэбжьыфIа. 115
Публицистикэ
Культурэ
IуэрыIуатэ
Сабийхэм папщIэ
МыдаIуэм насып иIэкъым. Пэжыгъэ. Хъан нэпсей. Таурыхъхэр. 119
Мэз Аниуар. Усэхэр. 135
Хьэкъун Барэсбий. Адыгэ къэкIыгъэцIэхэр. 155
Псалъэжьу зэхэлъ псалъэзэблэдз. 158 ТхакIуэ Дудар Хьэутий къызэралъхурэ илъэси 100 ирокъу 4
ЗИ «ГушыIэр Тхьэм и щIасэщ», жеIэ адыгэ псалъэжьым. АтIэ а гушыIэр къэзыгъэщIыр тIэунейрэ Тхьэм и щIасэу, пщIэрэ щIыхьрэ
хуэфащэу зэрыщытыр шэч зыхэмылъщ. И зэфIэкIи, IэщIагъи, щIэныгъи гушыIэм тегъэпсыхьауэ, и гуи, и пси «гушыIэкIэ зэрылъэлъу» къэгъуэгурыкIуащ лъэпкъым куэд хуэзылэжьа Дудар Хьэутий Мызэ и къуэр. Ар 1921 гъэм майм и 15-м Къэбэрдей-Балъкъэрым и Бахъсэн куейм хыхьэ Къулъкъужын Ищхъэрэ (Къуэнхьэблэ) жылэм къыщалъхуащ. Курыт еджапIэр къиуха нэужь, егъэджакIуэхэм я щIэныгъэм щыхагъахъуэу Налшык дэт институтым и егъэджакIуэ курсхэм 1938–
1940 гъэхэм щеджащ. 1940–1942 гъэхэм я къуажэ игъэзэжри, курыт еджапIэм адыгэбзэмрэ литературэмрэ щригъэджащ. 1942–1944 гъэхэм Тырныауз дэт вольфрам-молибден комбинатыр зэфIэзыгъэувэжахэм яхэтащ, абы папщIэ СССР-м и Совет Нэхъыщхьэм и Президиумым и унафэкIэ «1941–1945 гъэхэм екIуэкIа Хэку зауэшхуэм и зэманым и къару емыблэжу зэрылэжьам папщIэ» медалыр къыхуагъэфэщауэ щытащ.
А лъэхъэнэм, зэрылажьэм къыдэкIуэу, Дударым журналистикэми и зэфIэкI щигъэунэхуащ: къыщыхъуа жылэм дэс цIыху гуащIафIэхэм ятеухуа очеркхэр итхыу, ахэр газетхэмрэ журналхэмрэ къытры- ригъадзэу, радиокIэ къригъэту щытащ. КIэщIу жыпIэмэ, тхэным гу хуэзыщIа щIалэм творчествэр зэи IэщIыб ищIакъым. 1944 гъэм радиокомитетым щылэжьэну щрагъэблагъэм, Налшык Iэпхъуащ икIи «ХъыбарыщIэхэр» къудамэм и редактору, иужькIэ редактор нэхъыщхьэм и къалэнхэр игъэзащIэу, 1947 гъэ пщIондэ лэжьащ. 1947–1949 гъэхэм «Къэбэрдей пэж» (иужькIэ «Ленин гъуэгу», иджы «Адыгэ псалъэ») газетым и корреспонденту щытащ. Ленинград дэт консерваторием 1949 гъэм щIэтIысхьащ, ауэ ар къиухыну и узыншагъэр пэлъэщакъым. ИужькIэ и хэку къигъэзэжри, лэжьыгъэм пищэжащ.
Сыт хуэдэ IэнатIэ пэрымытами, и гъащIэр дауэрэ къемыкIуэкIами, Дудар Хь. тхакIуэт икIи журналист Iэзэт. 1958 гъэм къыщыщIэдзауэ СССР-м и Журналистхэм я зэгухьэныгъэм, 1990 гъэм къыщыщIэдзауэ СССР-м и ТхакIуэхэм я зэгухьэныгъэм хэтащ. Абы лъэпкъ щэнхабзэм хуилэжьар гулъытэншэ хъуакъым: театр гъуазджэм и зыужьыныгъэм хуищIа хэлъхьэныгъэр къалъытэри, 1973 гъэм «КъБАССР-м гъуазджэмкIэ щIыхь зиIэ и лэжьакIуэ» цIэ лъапIэр къыфIащащ.
УсакIуэ, тхакIуэ, драматург, журналист цIэрыIуэр 1994 гъэм майм и 5-м дунейм ехыжащ, къыщалъхуа Къулъкъужын Ищхъэрэ къуажэм щыщIалъхьэжащ. Дудар Хьэутий къэбэрдей литературэм гушыIэмрэ ауанымрэ я лъабжьэр щызыгъэтIылъа тхакIуэ нэхъыжьхэм ящыщщ. Абы и IэдакъэщIэкIхэр иту тхылъ зыбжанэ дунейм къытехьащ. 1964 гъэм къыдэкIа «Си пащIэр» япэ тхылъым гушыIэ теплъэгъуэ кIэщIхэр (миниатюрэхэр) щызэхуэхьэсащ. Абы къыкIэлъыкIуащ тхакIуэм и гушыIэхэмрэ ауанхэмрэ зэрыт сборникхэр: «Пэ вабдзэ» (1968), «ГушыIэхэмрэ ауанхэмрэ» (1977), «Гупсыси – псалъэ» (1985), «ГуфIэгъуэ щащIэ» (1992) жыхуиIэхэр. Дударым и зэчийр сабийхэми яхуигъэлэжьащ. «Таурыхъхэр» фIэщыгъэм щIэт тхылъыр тIэунейрэ – 1980, 1996 гъэхэм – къыдэкIащ. Апхуэдэуи цIыкIухэм яхуэгъэзауэ абы итхащ «Хьэлэлыжьрэ Хьэрэмыжьрэ», «КъуийцIыкIу» пьесэхэр. Мы тхыгъэхэм гъэсэныгъэ-ущииныгъэ мыхьэнэ ящIэлъщ, сабийхэм я къэухьым зегъэузэщIыным хуэунэтIауэ гъэпсащ.
«Таурыхъхэр» (1996) тхылъым и етIуанэ къыдэкIыгъуэмрэ усэхэр, уэрэдхэр, гушыIэхэр щызэхуэхьэсыжа «Едзыгъуэхэр» (2001) тхылъымрэ езы тхакIуэр дунейм ехыжауэ къыдэкIащ.
Дудар Хь. хэлъхьэныгъэ нэхъыбэ зыхуищIар гушыIэмрэ ауанымрэщ, ар усыгъэ, прозэ е драматургие тхыгъэ ирехъу. Литературэдж Абазэ Албэч пэжу гу зэрылъитащи, «тхакIуэм телъыджэу къигъуэтырт икIи иузэщIырт щIэнэкIалъэхэмрэ гушыIэхэмрэ. Дерс гуэр къыхыумыхыу, уи гур имыгъэпIейтейуэ зыри яхэткъым абыхэм». Дударым и гушыIэхэр шабзэшэу шэрыуэт. Псом хуэмыдэу ар щынэрылъагъущ сатыриплI фIэкIа мыхъу, ауэ гупсысэ куу зыщIэлъ едзыгъуэхэм. Абыхэм гъащIэм и теплъэгъуэ, и хабзэ куэд къызэщIаубыдэ, цIыху зэхуэмыдэхэм я дуней тетыкIэр къапкърощ. КъызэщIэкъуауэ къэбгъэлъагъуэмэ, а тхыгъэ кIэщIхэм тхакIуэм хьэлщэн мыхъумыщIэхэр ауан щещI, цIыхум и дагъуэхэм гу лъригъэтэжу, фIымрэ дахагъэмрэ хуиущийуэ. НэгъуэщIу жыпIэмэ, Дударым и 5 едзыгъуэ цIыкIухэм дидактикэ ин «яхэгъэпщкIуащ». Мис, псалъэм папщIэ, абыхэм ящыщ зыбжанэ: Къыпхуэзамэ, и дзэлыфэр пхуетI, –
«Гухэлъ IэфIкIэ» ар къопсалъэ.
Уи щIыбагъкIэ мащэ щетI, –
ИгукIэ джатэр пхуегъэдалъэ. Уэшхыу ткIуэпс закъуэ къытеткIуамэ,
Псыдзэ къыщIэуауэ къыщохъуж.
Уафэр хъуэпскIыу илъэгъуамэ,
Дунейр мафIэм хисхьэу тхьэ щеIуэж. * * *
Зы фIы гуэр уэ къохъулIамэ,
Зэлъэкъуауэу ар къомэх!
Уи насыпым ипкъ щIэлIамэ,
ЛIауэ щытми, къохъуж щIэх! А.К. 6
Пщащэ тхьэIухуд! «ЛIыщхьэщ!» – жыпIэщ, зебдзри,
Уэ уи адэм и ныбжь гуфIэжу удэкIуащ.
Ауэ ар щIэх дыдэ хьинтIрэу щхьэпрадзри,
ЛIыжьыр къулыкъум и фэеплъу къыпхуэнащ! * * *
КъыщIэмыщу и щхьэ закъуэм фIэкIа,
ЛIым и фызыр дыщэ самэм хигъэтIысхьащ.
«Е, теурэз хъун! Си щхьэр щхьэ къэбгъэна?» –
КIий-гуоуэ фыз нэпсейр лIы лажьэншэм щыхьащ.
Дударым и IэдакъэщIэкI едзыгъуэхэм, гушыIи ауани хэмылъу, философие куукIэ гъэнщIахэри яхэтщ: * * *
Уо, къулыкъу, сыту убзаджэ-тIэ!
ЦIыху акъылыншэр щогъэкIыф.
Уо, къулыкъу, сыту уIущыщэ-тIэ,
ЦIыху Iэдэбыр и пIэм къонэжыф. * * *
IуэхуфI длэжьын ди гугъэжу,
Къохъур куэдрэ дыщежажьэ, Ауэ, ди щхьэм дигу ебгъэжу,
Къыщыхэтхи щыIэщ лажьэ. * * *
НыбжьэгъуфIыр анэкъилъху пэлъытэщ.
Уныбжьэгъуншэ? – Удамэншэ тхьэрыкъуэщ!
Ауэ щхьэгъусэ пэж нэхъ ныбжьэгъу лъэщ
Мы дунейм темыткIэ сэ си тхьэрыIуэщ! 7
СатыриплIхэм нэмыщI, Дудар Хь. и къалэмыпэм усэхэри уэрэдыпкъхэри къыпыкIащ, ахэр тхакIуэм и тхыгъэхэр щызэхуэхьэсауэ иужьрейуэ къыдэкIа «Едзыгъуэхэр» тхылъым иту дунейм къытехьащ. Апхуэдэхэщ: «Къеплъ си нитIым», «Гъатхэ», «Си Мурэ», «Си лъагъуныгъэ», «Нэ къуэлэн», «Къулъкъужын пщащэ», «Адыгэ нанэм и уэрэд», «Адыгэ дадэм и уэрэд», «Уэшх» жыхуиIэхэр, нэгъуэщI зыбжани.
Дудар Хь. и творчествэм усыгъэхэр къыщыхэхуэ къэхъуами, лъэпкъ литературэм увыпIэ нэхъ ин щызыубыдар абы и прозэмрэ драматургие тхыгъэхэмрэщ. И гушыIэ рассказхэр кIэщIу, укъыщеджэкIэ утезыгъэзашэ къетхэкI куэд хэмыту, я сюжетыр гъэщIэгъуэну, зэрытха бзэри къулейуэ гъэпсащ. Образхэр къыщигъэщIым, тхакIуэм психологием и Iэмал зэмылIэужьыгъуэхэр къигъэсэбэпащ. Персонажхэм я цIэри, тхыгъэхэм къыхэщ щIыпIэхэм я фIэщыгъэхэри мыхьэнэ пыухыкIа яIэу сюжетым и зы пкъыгъуэу хэуващ. Псалъэм папщIэ, «Фыз къызэрысшар» рассказым и япэ сатырхэм деж узыщрихьэлIэ жылэм и фIэщыгъэм – Алмэстыкъуэ (Алмэсты къуэ) – тхыгъэм и сюжетым гушыIэр лъабжьэ зэрыхуэхъунумкIэ щIэджыкIакIуэм хъыбар ирегъащIэ. ТхакIуэм мыбы къыщиIэтыр сыт щыгъуи гъащIэм къыдекIуэкI зы жылагъуэ проблемэщ – зи къэшэгъуэ фIэкIахэр къэшэгъуей зэрыхъурщ, къэзымышэххи къазэрыхэкIырщ. Рассказым и персонаж нэхъыщхьэ Мурид хъыджэбз куэд къыхуагъэлъагъуэ, IэщIагъэкIи, щIэныгъэкIи, дахагъэкIи дагъуэ лъэпкъ ямыIэу, ауэ абы и «насып кърехьэкIри» езыр шоферу здэлажьэ колхозым и жэмыш Дахэлинэ къешэ. Тхыгъэм и кIэухым деж жылэм и фIэщыгъэр тхакIуэм, нэщэнэм (символым) хуигъакIуэу, къыхегъэщ: «Хэт и гугъэнт си къэшэныр Алмэстыкъуэ дэсу? Си гугъакъым!» – жеIэ Мурид.
Дударым и гушыIэ тхыгъэхэр псори рассказу гъэпсакъым, языныкъуэхэр теплъэгъуэ (миниатюрэ) къудейщ, уеблэмэ я ухуэкIэкIэ анекдотым пэблагъэщ. Апхуэдэхэщ, псалъэм папщIэ, «Дызэхуэдэ муслъымэнщ», «Уэхьэхьеикъуэ, берычэт!», «Дыгъужьыл сшхынущ», «Си жин пэшэгъухэм ядэркъым», «Делафэ къызумыплъ», «Уэсмэн и фызышэ», «КъуацэкIэ хэуащ» жыхуиIэхэр, нэгъуэщI куэди. Мыхэр псори кIэщI дыдэщ, гупсысэ кууи хэплъагъуэркъым, ауэ гушыIэ дахэ ящIэлъщ, анекдотым хуэдэуи, уагъэнэжэгужэ. Псалъэм папщIэ, «Уэхьэхьеикъуэ, берычэт!» миниатюрэм деж адэ-анэр къуэ мыхъумыщIэм, ефэрейм йоущие, адэр мэгубжьри: «… Iиман сиIэкъым уэ узэрыс унагъуэ игъащIэкIэ берычэт къихьэм», – жеIэ. Ар щызэхихым, «щIалэжьыр щылъэтщ, бжэр зэIуигъэузэщIыкIри, щIыбым щIэгуоукIащ: – Уэхьэхьеикъуэ, берычэт! Сэ сыщIокI: нэхъ берычэтыIуэу къихьэ мы унагъуэм! – жиIэри». ГушыIэмрэ ауанымрэ лъабжьэ яхуэхъуащ Дударым и драматургие тхыгъэхэми. Литературэдж, критик ЩакIуэ Марьянэ пэжу къызэрыхигъэщащи, «комедие жанрыр къэбэрдей драматургием лъэ быдэкIэ хэзыгъэувахэм ящыщщ Дудар Хьэутий. Ди гъащIэм, ди псэукIэм хуэузэдащ абы и тхыгъэхэр. И пьесэхэм тегъэщIапIэ яхуэхъуар гуапэмрэ жагъуэмрэ, хьэлэлыгъэмрэ фэрыщIыгъэмрэ, фIымрэ Iеймрэ яку къыдэхъуэ фIэгъэнапIэхэрщ. ТхакIуэм къегъуэт икIи и гупсысэкIэ шэрыуэу еузэщI и щIэнэкIалъэхэри, и гушыIэхэри, и ауанхэри. Дерс гуэр хэмылъу, зыгуэркIэ уимыгъэпIейтейуэ абыхэм яхэтыр мащIэщ. Дударым и тхыгъэхэм пэрыхьэту къыщыбгъуэтынущ узыщыдыхьэшхыни, ауан пщIыни, узыхуэхъущIэни».
1963 гъэм дунейм къытехьа «Нэчыхьытх» япэ къэбэрдей комедиеводевилым тхакIуэм зэчий ин зэрыбгъэдэлъыр наIуэ къищIат. Абы щIэлъ гупсысэ нэхъыщхьэр зыхуэунэтIар пасэрей хабзэжьхэр къэунэху лъэхъэнэщIэхэм зэрахэмызэгъэжырщ, абыхэм ящыщу языныкъуэхэм цIыхур зэрагъэпудырщ, уеблэмэ насыпыншэ зэращIырщ. Пьесэм и конфликтыр зэхьэлIар гухэлъ зэхуэзыщIа ныбжьыщIэхэу Мэжидрэ Налжанрэ я лъагъуныгъэр гъащIэм зэрыщамыгъэувыфырщ. ЩIалэм фIыуэ илъэгъуа пщащэм щIитын уасэ иIэкъым, абы къыхэкIкIэ Налжан и адэшхуэ Мэхьмуд и къуэрылъхур зи ныбжьыр хэкIуэта, ауэ мылъку зыбгъэдэлъ сондэджэр Къанщауэ иритмэ нэхъ къещтэ. Мэхьмуд и образым къыщхьэщыкIыу, зыгуэркIи пэщIэгъэувауэ тхыгъэм къыхощ абы и щхьэгъусэ Быбэ и образыр. Ар ныбжьыщIитIым я телъхьэщ, захуагъэм хущIэкъу, хабзэжьхэм япэщIэт цIыху акъылыфIэщ.
«Нэчыхьытх» пьесэм къытращIыкIа спектаклыр режиссёр Тубай Мухьэмэд игъэуври, ЩоджэнцIыкIу Алий и цIэр зезыхьэ Къэбэрдей къэрал драмэ театрым и репертуарым илъэс бжыгъэ куэдкIэ хэтащ, Адыгейми Къэрэшей-Шэрджэсми щагъэлъэгъуащ. Апхуэдэуи ар хамэ лъэпкъыбзэхэмкIэ зэрадзэкIри, 70 гъэхэм къриубыдэу Кавказ Ищхъэрэм, Къалмыкъым, Башкирием, нэгъуэщI щIыпIэ зыбжанэми щыIэ драмэ театрхэмрэ музыкэмкIэ театрхэмрэ щагъэлъэгъуащ. Дударым нэгъуэщI драматургие тхыгъэхэри и Iэдакъэ къыщIэкIащ: «Щхьэгъусэ нэпсей», «Жэщтеуэхэр», «Ди министр малъхъэхэр», «Ди ауанхэр», «Щауэхэр», «Мэзым къыщыхъуахэр», «Суд йокIуэкI», «Пшынауэ», «Дохутырымрэ сымаджэмрэ». 1974 гъэм къыдэкIа «Пьесэхэр» тхылъым тхыгъиплI хыхьащ – «Борэн», «ЗэгъунэгъуитI», «КъуийцIыкIу», «Хьэлэлыжьрэ Хьэрэмыжьрэ». Абыхэм ящыщу япэрей пьесэм – «Борэн» зыфIищам – къэралым щекIуэкIа Iуэхугъуэшхуэхэр, зэхъуэкIыныгъэ инхэр (Совет властыр зэрызэфIэувар, граждан зауэр, Хэку зауэшхуэр) лъабжьэ хуэхъуащ. Тхыгъэм къытращIыкIа «Лениным и фэеплъ сын» спектаклыр Октябрь революцэр илъэс 50 щрикъум ирихьэлIэу режиссёр Ерчэн Леонид игъэувауэ щытащ. Тхэным къыдэкIуэу, Дудар Хь. зэдзэкIынми хуэIэзэт, хамэ лъэпкъ тхакIуэ зэхуэмыдэхэм я тхыгъэхэр адыгэбзэм къригъэзэгъащ. Апхуэдэхэщ хамэ лъэпкъхэм я таурыхъ зыбжанэ, Канонидис Ф. и «Грек щIалэ цIыкIум теухуа рассказхэр», Твен М. и «Пащтыхьыкъуэмрэ факъырэмрэ», Толстой Л. и «Мыщищыр», Этезов О. и «Мывэхэм ящIэж» повестыр, Гуртуев Е. и «Хъыджэбз хьэщIэ» рассказыр, нэгъуэщIхэри. 8 И едзыгъуэхэм языхэзым Дударым мыпхуэдэу щитхыгъат:
Зэгуэр зэуэ си уахътыр къэсынщи,
Сэри зы къуэладжэ сыдадзэжынщ.
Нэхъ иужькIэ ягу сыкъэкIыжынщи,
ЦIыху гущIэгъулыхэм сыкъыдахыжынщ.
Литературэмрэ щэнхабзэмрэ псэемыблэжу хуэлэжьа Дудар Хьэутий и цIэр нобэкIэ «къыдэхыжыным» хуэныкъуэкъым, сыту жыпIэмэ ар лъэпкъым IэщIэхуакъым, и творческэ щIэиныр адыгэ тхыдэм зы Iыхьэу хэуващ. Людмилэ,
филологие щIэныгъэхэм я кандидат 9 Рассказхэр Хьэутий 10
жейрт.
ЛIэщIыгъуэ IэджэкIэ узэIэбэкIыжмэ, зы фызыжь цIыкIурэ зы лIыжь цIыкIурэ зэщхьэгъусэу псэугъащ. ЛIыжь цIыкIум и цIэр Дадэхъант, фызыжь цIыкIум – Нанэхъант. АпхуэдизкIэ ахэр факъырэти, я лъапсэр псыдзэм ихьа хуэдэт.
Дадэхъан егъэлеяуэ щхьэхынэт – арат къулейсызыгъэ псори къызыхэкIыр. Ар апхуэдизкIэ щхьэхынэти, дуней псом цIыхуу тету хъуар щхьэхынагъэкIэ зэпеуамэ, бжьыпэр яфIиубыдынт. «Я дэ ди Тхьэу Тхьэшхуэ, мыр сыту дуней фейцей! – зэпымыууэ тхьэусыхэрт Дадэхъан. – ПщэдджыжькIэрэ сыкъотэджри зызохуапэ, пщыхьэщхьэкIэрэ зызотIэщIыжри согъуэлъыж! Ар зы махуэтэм, ар махуитIтэмэ, сыдэкIуэтэнти! Апхуэдиз бэлыхь стелъу си гъащIэ псор дауэ зэресхьэкIынур!».
И щхьэхынащхьи, Дадэхъан къалэнитI, – шхэнымрэ жеинымрэ, –
дэгъуэу зэдрихьэкIырт. Ауэ, гъэщIэгъуэныратэкъэ, мыбы щыгъуэми Дадэхъан тхьэусыхэрт: «Сызэрышхэу жей щхьэкIэ солIэ, жей сызэрырикъуу сомэжалIэ!»
Дадэхъан гууэщIу махуэ псом щылът. Жэщ хъуакъэ – пырхъыжу Дадэхъан нэхъ зытригъэлIыкIрэ хуэсакъыу ихъумэу зы къэпталыжь закъуэ иIэт. ИгъащIэм нэхъ щыгъыныфIыIуэу щитIэгъари арат. Ар абы зэрыщыгърэ илъэс Iэджэ щIат. Ауэрэ къэпталыжьыр гъуанэпщIанэу лэжьащ.
Зы пщэдджыжь гуэрым Дадэхъан и щхьэгъусэм елъэIуащ:
– Нанэхъан! КхъыIэ, тIо, си къэпталыжь закъуэр тIэкIу схуэдыж. АпхуэдизкIэ фейцей хъуащи, зрипэсу хьэм пщичыжынкъым.
– СыткIэ пхуэздыжын, си Дадэхъану дыщэзэрылэ?! Мастэ сиIэ мыгъуэкъым, – тхьэусыхащ Нанэхъан. ИтIанэ, тIэкIурэ хэгупсысыхьри, къыпищащ: – Сэ дэздзыхауэ зы ху пут закъуэ сиIэщ. Хъарзынэу нобэ бэзэр махуэщ. Ху путыр бэзэрым хьы, щэи, утемыукIытыхьыну зы къэптал цIыкIурэ мастэ дестэрэ къэщэхуи къэкIуэж. Уи къэпталыжьри пхуэздыжынщи, тIури зэблэхъуурэ зепхьэнщ.
Ар щызэхихым, гуфIащэщ, къыщылъэтри, щэ зигъэджэрэзащ. Ауэ ху путыр и дамащхьэм телъу бэзэрым ихьын зэрыхуейр къыщыгурыIуэм, боф жиIэу укIуриижащ.
– Нанэхъан! – еджащ ар и щхьэгъусэм. – Сэ Iеищэ мыгъуэу сощхьэх, кхъыIэ, бэзэрым уэ схуэкIуэ.
– Уэ укъэсыжыху уи пIэкIэ сэ сыщхьэхынщ, Дадэхъану си дыщэзэрылэ! Уэ пхуэхъунур, уигу ирихьыну къэпталыр сэ дэнэ щысщIэн, на-а гущэ?
ИтIанэ Дадэхъан хьилагъэ хуокIуэ.
– ТхьэмыщкIэм бдзы кIэщIри кIыхьри хуохъу. ПщампIэ тетрэ IэгъуапитI пыт закъуэмэ, сыт хуэдэми содэ. КхъыIэ, уэ кIуэ, Нанэхъан! – аргуэру Дадэхъан и щхьэгъусэм елъэIуащ. – Уафэ къащхъуэ, щIылъэ щхъуантIэ, лъэмбытI сымычын! – кIэщIу пигъэщхъащ Нанэхъан.
Дадэхъан сыт ищIэжынт? Ху путыр и дамащхьэм трилъхьэри ежьащ.
Дунейр бадзэуэгъуэти, махуэр хуабэвэхт. Дадэхъан тIысрэ зигъэпсэхумэ, ежьэжурэ лъабэдий ищIурэ здэкIуэм, ху путыр къытехьэлъэ хъуащ. «Мыр сыту хьэлъэ хъуа?! Фызыжьым зы пут закъуэ жиIа щхьэкIэ, путищ мыхъуу си фIэщ хъуркъым», – тхьэусыхащ Дадэхъан, зыкъомрэ кIуа нэужь.
Ауэрэ здэкIуэм, Дадэхъан Япэ гъуэгурыкIуэр къылъэщIыхьащ. Абы и дамащхьэм бацэ пут ныкъуэ телът.
– Бэзэр кIуам, тхьэмадэ, бацэ пут ныкъуэ схьати, зы къэптал дэгъуэрэ мастэ деститIкIэ схъуэжащ, – Япэ гъуэгурыкIуэр цым и кIуапIэмкIэ къеуэу хуежьащ, Дадэхъан и Iуэхур зыIутыр зригъэщIа нэужь. – Иджыри ху путкIэ схъуэжыну бацэ пут ныкъуэ сохь.
Дадэхъан, жыIэзыфIэщти, гуфIащ. «Мыбы иIыгъ бацэр IэджэкIэ нэхъ мащIэщ, IэджэкIи нэхъ псынщIэщ, сызыхуейуэ хъуари къысхущIэкIынущ, – егупсысащ ар. – Къызихъуэжтэмэ, сехъулIатэкъэ!»
ТIури зэгурыIуэри зэхъуэжащ. «Алыхьым насып зритам къытепхыфын!» – Дадэхъан, и Iупэмрэ и пащIэмрэ зэтемыхьэу гуфIащ.
Япэ гъуэгурыкIуэм игъэзэжащ, бэзэрым сыт щхьэкIэ кIуэжынт?! И Iуэху хъарзынэу зэфIэкIат.
Дадэхъани и гъуэгу теувэжащ. ТIысрэ зигъэпсэхумэ, ежьэжрэ лъабэдий ищIурэ здэкIуэм, бацэ пут ныкъуэ гуэрыр къытехьэлъэ хъуащ. «Ярэби, мы бэлэбанэм сыкъимыгъэпцIауэ пIэрэ? Бацэ пут ныкъуэ жиIа щхьэкIэ, путитI мыхъуу си фIэщ хъуркъым!» – тхьэусыхащ Дадэхъан.
Абы хэту ЕтIуанэ гъуэгурыкIуэр къылъэщIыхьащ. Абы и дамащхьэм бжьэхуц пут ныкъуэм и ныкъуэж телът.
Дадэхъан и Iуэхур зыIутыр ЕтIуанэ гъуэгурыкIуэм хуиIуэтащ.
– Бэзэр кIуам, тхьэмадэ, бжьэхуц пут ныкъуэм и ныкъуэж схьати, къэптал дэгъуитIрэ мастэ дестищкIэ схъуэжащ, – ЕтIуанэ гъуэгурыкIуэ гуэрыр цым и кIуапIэмкIэ къеуэу хуежьащ, Дадэхъан и Iуэхур зыIутыр зригъэщIа нэужь. – Иджыри бацэ пут ныкъуэкIэ
схъуэжыну бжьэхуц пут ныкъуэм и ныкъуэж сохь!
Дадэхъанрэ ЕтIуанэ гъуэгурыкIуэмрэ зэхъуэжащ. «Алыхьым насып зритам къытепхыфын!» – Дадэхъан и Iупэмрэ и пащIэмрэ зэтемыхьэжу гуфIащ.
ЕтIуанэ гъуэгурыкIуэ гуэрым игъэзэжащ. Ар бэзэрым сыт щхьэкIэ кIуэжынт?! И Iуэхур зэфIэкIат.
Дадэхъан и гъуэгу теувэжащ. ТIысрэ зигъэпсэхумэ, ежьэжурэ лъабэдий ищIурэ здэкIуэм, бжьэхуц пут ныкъуэм и ныкъуэж гуэрыр къытехьэлъэу хуежьащ. «Ярэби, мы бэлэбанэм сыкъимыгъэпцIауэ пIэрэ? Бжьэхуц пут ныкъуэм и ныкъуэж жиIа щхьэкIэ, пут псо мыхъуу си фIэщ хъуркъым!» – тхьэусыхащ Дадэхъан.
Абы хэту Ещанэ гъуэгурыкIуэр къылъэщIыхьащ. Абы зы бэлагъ иIыгът.
Дадэхъан и Iуэхур зыIутыр Ещанэ гъуэгурыкIуэми хуиIуэтащ. 11 – Бэзэр кIуам, тхьэмадэ, зы бэлагъ схьати, къэптал дэгъуищрэ мастэ дестиплIкIэ схъуэжащ, – Ещанэ гъуэгурыкIуэ гуэрыр цым и кIуапIэмкIэ къеуэу хуежьащ, Дадэхъан и Iуэхур зыIутыр зригъэщIа нэужь. – Иджыри бжьэхуц пут ныкъуэм и ныкъуэжкIэ схъуэжыну мы бэлагъыр сохь!
Дадэхъанрэ Ещанэ гъуэгурыкIуэмрэ зэгурыIуэри зэхъуэжащ. «Алыхьым насып зритам къытепхыфын!» – Дадэхъан, и Iупэмрэ и пащIэмрэ зэтемыхьэжу гуфIащ.
Ещанэ гъуэгурыкIуэ гуэрым игъэзэжащ. Ар бэзэрым сыт щхьэкIэ кIуэжынт? И Iуэху зэфIэкIат.
Дадэхъани и гъуэгу теувэжащ. ТIысрэ зигъэпсэхумэ, ежьэжурэ лъабэдий ищIурэ бэзэрым нэсащ.
Бэзэрым мастэ хъушэжьу телът, ауэ егъэлеяуэ лъапсейт. Дадэхъан хэт емыупщIами, хэт емылъэIуами, хэт жримыIами, зы мастэ цIыкIу закъуэ фIэкIа и бэлагъым къратын ядакъым.
Дадэхъан сыт ищIэжынт? И бэлагъыр зы мастэ цIыкIу закъуэкIэ ихъуэжри, бэзэрым къытригъэзыкIыжащ. Абы хэту къэптал къызэримыщэхуар игу къэкIыжри къэгузэвэжащ. Ауэ сыт и Iэмалыжт? ЗэрыхъунIамэ хъуат.
Дадэхъан нэсыжа нэужь, Iуэхур къызэрекIуэкIа псори зэтещыпыкIауэ Нанэхъан хуиIуэтэжащ.
Нанэхъан егъэлеяуэ гу щабэ-псэ щабэт.
– Ягъэ кIынкъым, Дадэхъану си дыщэзэрылэ! – къедэхэщIащ ар и щхьэгъусэм. – Щхьэр псэумэ, пыIэ щыщIэркъым, жаIэ. КъэпталыщIи къэпщэхунщ. АпщIондэху уи къэпталыжьыр пхуэздыжынщи, щыгъагъ!
Дадэхъан и къэпталыжьыр Нанэхъан къуэлэн-пщIэлэну хузэхидыжыхьри щригъэтIэгъэжащ. Дадэхъан дунейм ехыжыхукIэ ар нэгъуэщI къэпталкIи хузэхъуэкIыжакъым.
ФЫЗ Сэ армэм сыкъызэрикIыжрэ ди колхозым шоферу сыщолажьэ. Иджы, щIымахуэр къызэрихьэрэ, Алмэстыкъуэ дэт ди фермэм жэмIус изошалIэ. Сэ зэи зыщIезгъэх си хабзэкъым. НэхъыфIу сылэжьэху, си гур нэхъ хохъуэ. Аращ си хьэлыр.
Ауэ, бэлыхьышхуэракъэ, си Iыхьлыхэмрэ си ныбжьэгъухэмрэ лэжьапIэ къызатыркъым, псэхупIэ къызатыркъым. Ахэр машинэ щхьэкIэ къызэлъэIуурэ си щхьэр ягъэузу фи мыгугъэ! ХьаIэ, хьаIэ! «Къашэ, Мурид!» – жаIэри къурагъыр къызаупсеящи, сагъэпсэуркъым.
Ауэ хэт къэзбгъэшэнур? Зы хъыджэбз игъащIэм сыдэгушыIакъым. Егъэлеяуэ сыукIытэхщи, хъыджэбз зэрыслъагъуу си бзэр еубыд. Насып сиIэмэ, фIыуэ слъагъу хъыджэбзым си гум илъыр къищIэнщ. Сыапхуэдэ цIыхущ сэ.
Си щхьэ хьэрычэт хуэзмыщIэжыфыну шэч щащIым, си Iыхьлыхэмрэ си ныбжьэгъухэмрэ я джатэр къысхурахыпащ, «Мы насыпкъэмыгъэкIуэжь мыгъуэм зыгуэр хузэIудзын хуейщ!» – жаIэри си ужь къихьэпащ. Мис арыххэщи, еуэ зэ зы хъыджэбз къысхущIах, зэ 12 къым.
етIуанэ хъыджэбзыр къысхукъуагъэплъ. КIуэаракъэ, чэзу-чэзукIэрэ зи цIэ къысхурамыIуа хъыджэбз мы ди жылэ кIыхьым щIагъуэ къыдэнэжакъым.
– Охьо, Мурид, сэ уэ зы хъыджэбз къыпхуэзгъуэтащи!.. Тхьэ соIуэ, абы нэхъ дахэрэ нэхъ адэ-анэфI зиIэрэ мы ди къуажэ кIыхьым дэмыс! Нэкурэщ жыхуэсIэр!.. Дауэ къыпщыхъурэ! – жи зым.
– Хьэуэ, хьэуэ! Ар хъунукъым, – къыпещэ етIуанэм. – Нэкурэ тIэкIу ягъэсэхъуIуащ. Къишэнумэ, Налжан кърешэ! Езыр дохутырщ, и теплъэрщи…
– Сыт мыбы Налжан жыхуиIэр, на-а? – жи ещанэм. – А зи гугъу пщIым и Iэбжьанэ пылыкIахэр игъэтIейуэ уэрамым дэтын фIэкIа къыпхуищIэн мы дунейм теткъым. Алыхь, а псом я адэм и уасэм сэ къыпхуэзгъуэтар! Тхьэ дыдэ, пэжым!.. Ар сытым хуэдэу хъыджэбз къулей! Тхьэ дыдэ, Нафисэт къапшэмэ, Алыхьым уи унащхьэр дыщэкIэ къибгъамэ!..
Хэт сыт жиIэми, си щхьэр согъэкIэрахъуэ. Сэ зыми жэуап естырАбы иужькIэ сэ зыми си гугъу къимыщIыжыну си гугъащ. АрщхьэкIэ дэнэ щыскIэрыкIынт!.. «Къашэ! Ухуеймэ хэти къашэ, ауэ къыумышауэ дыпкIэрыкIынукъым!..».
НтIэ, арати, си Iыхьлыхэмрэ си ныбжьэгъухэмрэ, щIэрыщIэжу къыщIадзэжри, нэгъуэщI къуажэхэм щысхуэлъыхъуащ. Уеблэмэ, си зы ныбжьэгъу гуэрым Налшык дэс и щыкъу хъыджэбзыр къысхущIихащ. АрщхьэкIэ, аргуэрыжьти, сэ зыми сыкъыхутечакъым. Щымыхъужыххэм, псори ешщ-елIри скIэрылъэлъыжащ. Ди адэми ар къыщищIэм: «И гугъу фымыщI! Тхьэр игъэпцIакъэ, ТIэIибыжь мыгъуэм нэхъей, и дунейр фызкъэмышэу имыхьмэ!» – жиIэри къысхуэхъущIащ. Сэри: «Сы-ТIэIибыжь мыгъуэми, сыт сщIэжын?» – жысIэри сежьэжащ.
Апхуэдэу екIуэкIыурэ, пщыхьэщхьэ гуэрым, жэмIус сшэри, Алмэстыкъуэ сыкIуащ. Си машинэр яунэщIауэ кабинэм сыкъыщитIысхьэжым, зыгуэр къызэгуоуащ:
– Ей, Мурид! Сыкъыумыгъанэ, сэри сынэкIуэжынущ!
Сыплъэмэ – ди колхозым и жэмыш пашэ Дахэлинэ къожэ. Бжэр Iусхщ, къизгъэтIысхьэри, сыкъежьэжащ.
ТIури щыму дыкъокIуэ. Сэ зыгуэр жысIэн соукIытэ. Дахэлини, сэ схуэдэу зы укIытэх гуэрщи, ахъи-быхъи жиIэркъым.
– Уэхухуху! – Дахэлинэ къызоплъ, мэщатэ.
– Уэхьхьхь! – сэри сощатэ. – Щхьэ апхуэдизу ущатэрэ, Дахэлинэ?
– Гукъеуэ сиIэщ!.. Уэр-щэ? Уэ щхьэ ущатэрэ, Мурид?
– Сыапхуэдабзэщ! Сэри гукъеуэшхуэ сиIэщ.
ТIуми абы къыфIэдгъэкIыркъым. Хэт сыт хуэдэ гукъеуэ иIэми дызэупщIыжыркъым.
ДыкъакIуэм, дыкъакIуэурэ, къуажэм дыкъэблэгъэжауэ нэхъ сытогушхуэ, си гур нэхъ къызэрогъуэтыжри, Дахэлинэ соупщI:
– Дахэлинэ, ди деж усшэн?
– Ар дауэ, Мурид? «СынэкIуэжынущ!» – жыхуэсIар къыбгурыIуатэкъэ? – Дахэлинэ емыкIу сыкъещI.
Апхуэдэ угъурлыгъэ зи жьэм къыжьэдэкIа хъыджэбзыр къэбгъэнэж хъунт?! Дахэлинэ ди деж сшащ.
Хэт и гугъэнт си къэшэныр Алмэстыкъуэ дэсу! Си гугъакъым! 13 ГушыIэ кIэщIхэр
ДАУЭ? 14
Ахьмэд шыгукIэ бэзэрым къикIыжырт. Абы и бэзэр Iуэхухэри хъарзынэу зэфIигъэкIати, адыгэ уэрэдыжьыр къыхидзарэ зригъэщIеикIауэ шыгум ист. ШитIыр апхуэдизкIэ уэдыкъуати, я дзажэналъэ къыхэпIиикIхэм утеуIуамэ, Ахьмэд жиIэ уэрэдым и макъамэр тыншу къыпхуигъэкIынт.
Ауэрэ здэкIуэм, щIалэ гъуэгурыкIуэ къыхуэзащ.
– КъитIысхьэ, ныбжьэгъу, уздэсшэнщ! – жиIащ Ахьмэд.
ГъуэгурыкIуэм, шыгум къызэритIысхьэххэу, шитIыр зэпиплъы-
– СлIо, ныбжьэгъу, шы уи щыпэлъагъу? Мы си шитIыр сыту хуабхьу хуежьащ.
жьу зэпуплъыхьрэ?
ЗдэкIуэм нэсыху гъуэгурыкIуэм зыри жиIакъым.
– Бэзэр кIуам зы дзажэ цIынэ къэсщэхуати, схуэмыгъэгъуу хьэпIацIэм сфIызэщIищтащ, – жэуап итыжащ щIалэм, шыгум щелъэжым. – Е гъуэгу махуэ, хьэпIацIэ химыщIэу уэ мы уи шитIыр дауэ пхуэгъэгъуа?
ЯКУ ДЭЛЪ Ди къуажэ псом Хьэдис нэхъ щIалэфI дэстэкъым. Ауэ, езым гу лъимытэжурэ, ар фадэм дихьэхащ. Фадэм япэрей Хьэдис щIалэфIым и хъубжэр хуригъэщIыжри, етIуанэрей Хьэдис цIыху кIуэдар абы и пIэм иригъэуващ.
Иджы Хьэдис и цIэр щыгъупщэжыху ефэрт, кIуэжырти, и бынунагъуэ хъарзынэм яхэзэухьырт. Абы и щхьэгъусэр куэдрэ къелъэIуащ: «КхъыIэ, Хьэдис, дызэдэбгъэпсэунумэ, фадэр щыгъэт!» – жиIэурэ. Щымыхъужыххэм, фызыр щIэпхъуэжащ.
ИтIани Хьэдис ефэрт. Нэхъ Iеижу ефэрт. Ауэ, гъэщIэгъуэныратэкъэ, ефэ пэтми, фадэр езэгъыртэкъым: щефэкIи тхьэусыхэрт, щыпкърыкIыжкIи гызырт.
Зы пщэдджыжь гуэрым Хьэдисхэ я гъунэгъу лIыжьыр къеупщIащ:
– Уи Iуэху дауэ щыт, си щIалэ? – жиIэри.
– Хьэлэчщ! Дыгъуасэ сефауэ си щхьэр фIех! – гурымащ Хьэдис.
– Уи Iуэхур къызгурыIуэркъым, си щIалэ, – пищащ лIыжьым и псалъэм. – УщефэкIи утхьэусыхэу жаIэ, щыппкърыкIыжкIи уогыз: щомызэгъкIэ щхьэ уефэрэ?
– Сыщефэмрэ щыспкърыкIыжымрэ яку дэлъ тIэкIуращ сыщIефэр! – жэуап итыжащ Хьэдис.
хъуар! – жиIэри лIыжьыр щэтащ.
– А-а!.. Iэлэхьэ, си щIалэ, мис иджы къызгурыIуам уэ узытеунэ- И Уэсмэн хъыджэбзаплъэ кIуэрти, и ныбжьэгъу ХьэтIиф здишащ. Уэсмэн фэрэкIнапэт, ХьэтIиф нэхъ щIалэ бжьыфIэт. Уэсмэн бэлэбанэт, ХьэтIиф нэхъ зэгъэпэщат. ТIури фызкъэмышэт. ЩIалитIыр здэкIуа унагъуэм ирагъэблагъэри, хъыджэбзыр кърагъэлъэгъуащ. Нэфми гу лъитэнт Уэсмэн плъакIуэ зыхуэкIуа хъыджэбзым ХьэтIиф зэрехъуэпсам. Ауэ ХьэтIиф къыщригъэжьэнур къыхуэгъуэтыртэкъым. Апхуэдэу щысурэ, хэгъэрейхэм щыщу щIалэжь гуэрым Уэсмэн зыкъыхуигъэзащ:
– Мы ди пэшыр апхуэдэу щIыIэкъым, ныбжьэгъу, уи пыIэжьынэр щхьэрых! – жиIэри.
ХьэтIиф зыхуей дыдэр аратэкъэ?! КъыпыгуфIыкIри:
– Уэлэхьи, пыIэжьынэ умылъэгъуа уэ! Аддэ я гъуэлъыпIэ къуапэм фIэлъу къигъэна езым и пыIэ къуацэжьыр плъэгъуатэмэ, сыкъэпщIэнт. Мы щхьэрыгъыр хьэхуу сэ естауэ аращ! – жиIащ ХьэтIиф, хъыджэбзым зыхуигъэфэрыщIурэ.
Уэсмэн гузавэри, ХьэтIиф и лъапэм теуващ. Абы щхьэкIэ къимыгъанэу, ХьэтIиф адэкIэ пищащ:
– ТхьэмыщкIэжь мыгъуэм и бгъэныщхьэ унэжь тIэкIури, къэуэн къудейуэ, лъэныкъуабэ хъуащ!.. Жэмыжь закъуэ иIэти, ари псэхэлIэ хъури, хьэм ирагъэшхыжащ.
Уэсмэн зыгуэр жиIэну и жьэр иущIат, ауэ хъыджэбзым япэ зыкъригъэщри, ХьэтIиф зыхуигъэзащ:
– СощIэ, щIалэфI, уи пшынэм къибгъэкI къафэр зыхуэдэр, – жиIащ абы. – Зи ныбжьэгъу апхуэдэу епцIыжам, цIыхухъурэ цIыхубзу дунейм тету хъуар зэпэбж хъурэ сэ лейуэ сыкъэнами, сыдэкIуэнкъым. Ауэ уэ хэутэн пщIыну уи гугъа мо пыIэжьынэм иджыпсту «накIуэ» жиIэмэ, сыхьэзырщ.
Хъыджэбзым жиIа псалъэмакъым иужькIэ, ХьэтIиф и щхьэр къыфIэхуащ, Уэсмэн и гур къызэрыгъуэтыжащ.
А пщыхьэщхьэм иужькIэ зы тхьэмахуэ нэхъ дэмыкIыу хъыджэбзыр фызышэшхуэу Уэсмэн къыхуашащ. Ауэ абы и фызышэм ХьэтIиф хэтакъым. 15 Артист Хъыдзэдж Борис илъэс 70 ирокъу 16
НэхъыфIыр ди театрым, лъэпкъ щэнхабзэм къылъысыну си гуапэщ
Ди щхьэр лъагэу дэзыгъэлъагъуж творческэ цIыхухэм ящыщ зыщ мы гъэм мартым и 24-м илъэс 70 ирикъуа, КъБР-м щIыхь зиIэ и артист, ЩоджэнцIыкIу Алий и цIэр зезыхьэ Къэбэрдей къэрал драмэ театрым и актёр пажэ Хъыдзэдж Борис. Ар ди щIыналъэм къыщызымыцIыхурэ абы игъэзащIэ ролхэм щымыгъуазэрэ къэгъуэтыгъуейщ. Апхуэдэу щыт пэтми, Хъыдзэджыр нэхъ гъунэгъуу фэдгъэцIыхумэ тфIэфIу упщIэ зыбжанэкIэ зыхуэдгъэзащи, къыджиIахэм ди гуапэу фыщыдогъэгъуазэ. – Ущыджэгу спектаклхэм ящыщу зы нэхъ мыхъуми зылъэгъуам жиIэфынущ артист IэщIагъэм укъызэрыхуигъэщIар, Борис. Ар къызэрыхэпхамкIэ ущыщIегъуэжа къэхъуа?
– Апхуэдэу щыхъуакIэ, «си унэхъугъуэр» къыщежьам кIэщIу и гугъу пхуэсщIынщ. Еханэ классым сыщIэсу Мысостышхуэ Пщызэбий хэту спектакль гуэр ди Абей къуажэ нашауэ сеплъати, занщIэу сызэщIиубыдэри сыдихьэхат. Слъэгъуа телъыджэм сытригъэгушхуэри, Пщызэбий и адресыр къеIысхащ икIи зэхуэтхэн щIэддзэри, ныбжьэгъуфI дызэхуэхъуащ. Си гъащIэм увыпIэшхуэ щаубыду нэхъыжьыфI куэд ныбжьэгъуу, цIыхугъэу сиIащ сэ, абыкIи си насып къикIауэ жыпIэ хъунущ. Ахэр пцIыхун къудейм уигъэгушхуэрт. Си IэщIагъэр къызэрыхэсхари? Къыхэсха сэ ар? Артист дунейм и Iупхъуэ къуагъым сыщыкъуэплъэм, а дунейм и хъым сихуащ (мэдыхьэшх). Зэрыхъуар
мыращ. Еянэ классым сыщIэсу, урысыбзэмкIэ дезыгъаджэ Гуэбэшы Амурбэч: «Акъсырэ Залымхъан и «Дахэнагъуэ» пьесэр уиIэу къызжаIащи, къысхуэпхьыфын?» жиIэри къызэупщIащ. ТекIуэныгъэ Иным и махуэ майм и 9-м ирихьэлIэу игъэувыну арат. Сэ жесIащ Акъсырэм и тхылъым зауэм теухуауэ «Дыгъэр къыщыкъуэкIым» зыфIища пьесэ зэритыр. Абы еджэри игъэувын щIидзащ. 10-нэ классым щеджэхэмрэ ди классым щIэс Беслъэней Татьянэрэ сэрэт щыджэгунухэр. Роль нэхъыщхьэр – урыс офицер тIасхъэщIэхым и ролыр – зрита щIалэр къэмыкIуэурэ сэ къызитыжащ ар Амурбэч, езым нэмыцэ офицерым и ролыр къищтащ. Спектаклыр дгъэуври, афишэхэр едгъэщIауэ, билетхэр ящэу районым къыщетшэкIат, ехъулIэныгъэшхуэ ди лэжьыгъэм иIэу. Гуэбэшыр илъэситIкIэ си япэ иту -м и режиссёр къудамэм щIэтIысхьауэ щытащ.
Лохвицкий Михаил и «Уафэгъуагъуэ макъ» спектаклым Офрейн и ролыр щегъэзащIэ. 1989
А псор щIыжысIэращи, артист IэщIагъэм сызэрыныбжьыщIэрэ сыдихьэхырт, сигу ирихьу, сыщIэхъуэпсу сыкIуат, иджыри езы лэжьыгъэр фIыуэ солъагъу. Ауэ дэ иджыпсту гулъытэншэу дыкъызэрынам, улахуэр зэрымащIэ дыдэм, ди жагъуэ зэрыхъунщи, ухущIрагъэгъуэж. ЖыпIэнуракъэ, си гугъамрэ къызэрыщIэкIамрэ тIэкIу зэщхьэщокI, ауэ гукъеуэ псоми емылъытауэ, нэхъыфIыр ди театрым, лъэпкъ щэнхабзэм къылъысыну си гуапэщ.
– Школыр къыщыбуха зэманым артист IэщIагъэм къищынэмыщIауэ, нэгъуэщI гуэрми зеппщытыну ухуейуэ, гуитIщхьиту ущытт, хьэмэрэ ар шэч къызытумыхьэжт? – Сэ школыр къыщызухар 1969 гъэрат. Щукиным и цIэр зезыхьэ училищэм (иджы институтщ), илъэс дэкIмэ, зы гуп зэрагъэкIуэнур Пщызэбий къызжиIауэ зызгъэхьэзырырт. Зэманыр къыщыблагъэм, училищэм щIэтIысхьэнухэм я гъусэу экзаменхэр стащ, ауэ абы щIэхуахэр наIуэ хъуху зыми си Iуэху зыIутыр яжесIауэ щытакъым. 17 18 – Щукиным и цIэр зезыхьэ училищэм театрым и дуней телъыджэм куууэ ущыхашащ, шэч хэмылъу. Уэ театрыр уи нэгу къызэрыщIэбгъэхьамрэ егъэджакIуэхэм уи пащхьэ къралъхьэмрэ куэдкIэ зэщхьэщыкIрэт? – Куэд дыдэкIэ. ЕджапIэр Вахтанговым и цIэр зезыхьэ театрым и школщ, езы театрым Щукиным и училищэр къэзыуха фIэкIаи къищтэркъым. Дэ ди насып кърихьэкIри, Вахтанговым и гъэсэну щыта цIыху зыщыплIым, Щукиным и щхьэгъусэри яхэту, драгъэджащ. Ар си дежкIэ школышхуэт. Таурыхъым дыхэтым хуэдэт дыщеджа зэманыр. Вахтанговым и цIэр зезыхьэ театрым щагъэува пьесиплIым дыщыджэгуащ, дыщымыпсалъэу, ауэ къалэн пыухыкIа ди пщэ дэлъу. Училищэм дыщыщIэтIысхьам еплIанэ курсым щеджэхэр артистыфI хъунущ зыхужаIэхэм хуэдэ защIэт. Ди егъэджакIуэм къыджиIауэ щытащ апхуэдэ курс лъэщ дызэрырихьэлIамкIэ ди кIэн къызэрикIар. Абы щIэсахэр хэт жыпIэмэ, Гундаревэ Наталье, Варлей Наталье, Тихонов Владимир, Райкин Константин, Богатырёв Юрий сымэт. Абыхэм я диплом лэжьыгъэхэм дащыдэлэжьащ. Ар, дауи, насыпышхуэт. – ЕджапIэр къэвухыу къыщывгъэзэжар лъэпкъ щэнхабзэм нэхъ зыщиужьа зэмант жысIэкIэ, зыми сигъэкъуэншэфыну си гугъэкъым. ФыкъыщыкIуэжагъащIэм сыт хуэдэ къэрал гулъытэ зыхэфщIауэ щыта артистхэм, Борис? – Къэралыращ дэ езыр дезыгъэджар, а зэманым республикэм щэнхабзэмкIэ и министру лэжьа Ефэнды Джылахъстэн и фIыгъэкIэ Москва еджакIуэ дагъэкIуат, мащIэми, стипендие къыдату, псэупIэ диIэу дыщыIат. ЩIалэхэри хъыджэбзхэри дылэжьащ, тумэнитIрэ сомийрэ фIэкIа мыхъу стипендием дыщыгугъыщэ хъунутэкъыми. Щукиным и цIэр зезыхьэ училищэм общежитие иIэтэкъыми, илъэсиплIкIэ -м ейм дыщIэсащ. Иужьрей илъэсым хьэщIэщ щIыкIэу яухуа унэм и ещанэ къатыр тхухахри, абы дыщыпсэуащ. Дауэ мыхъуми, къэралым зыкъытщIимыгъэкъуамэ, дэ деджэфынутэкъым. ДыкъэкIуэжа иужьи абы и гулъытэ дгъуэтащ, псалъэм папщIэ, артистхэм улахуэу къахь сом 80-м и пIэкIэ Ефэнды Джылахъсэн дэ тумэн пщIырыпщI лэжьапщIэу тхуигъэувауэ щытащ. – Гуп гъуэзэджэ факъыхыхьэжат фэ. Дауэ къыпщыхъуат нэхъыжьхэр? – Хэбдзын хэмылъу, кIуэаракъэ, зи цIэр дыщэ хьэрфкIэ театрым и тхыдэм хэптхэ хъун защIэу гуп гъуэзэджэ дыкъыхыхьэжат. ДыщэкI КIунэ, ТIыхъужь Алий, Сонэ Мухьэрбий, Болэ Мурат, Токъуий Хъусен, Сибэч Быхуэ, Балъкъэр Калисэ, адрей артист гъуэзэджэхэри хабзэкIи, нэмыскIи, актёр IэзагъэкIи узыдэплъеин защIэт. Щапхъэ дагъэлъагъуу абыхэм дахэтыну ди насып кърихьэкIащ. Даущийрт, дыщIалэрэ тхузэфIэмыкIын щымыIэу къызыщыхъуж дэ дыкъэувыIэрэ дызыщIэгупсысыжыфу драгъасэрт, я чэнджэщ къыдахьэлIэрт. Си щхьэкIэ ар си гуапэ хъурт. – Зы щIэблэм адрейр щхьэщыту зэрыщыта хабзэ дахэр щыIэж театрым?
2 Заказ №814 дэлъын зэхуаку – Иджыпсту зэманым тIэкIу зихъуэжауэ, гъэсэныгъэр нэгъуэщIу къыщIэкIынущ, ауэ артист нэхъ щIалэхэр ди Iуэху еплъыкIэр къащIэну яфIэфIу, зыгуэркIэ ди чэнджэщ хуэныкъуэу къыдбгъэдыхьэмэ, дазэрыдэIэпыкъунум шэч хэлъкъым.
Нэхъыжьхэмрэ нэхъыщIэхэмрэ я хуей зэгурыIуэм, дзыхьым я зы щапхъэу сэ зэи сщымыгъупщэж гуэрым и гугъу пхуэсщIынут. Шортэн Аскэрбий и «Партым и лIыкIуэ» пьесэм къытращIыкIа спектаклыр ещанэу театрым игъэувыжырт. Япэ дыдэу театрым и утыкум а лэжьыгъэр къыщрахьам Громов Андрей и ролыр зыгъэзэщIар Болэ Муратт, етIуанэу джэгуар Мысостышхуэ Пщызэбийт. Иджы ролыр сэ къызатыну арат. Зэман дэкIауэ, спектаклыр дгъэуву зыбжанэри дыджэгужа нэужь къызэрызжаIэжамкIэ, спектаклыр зыгъэув Ерчэн Леонид ролыр къызитыну тегушхуэртэкъым, сызэрыфIэщIалэIуэм къыхэкIыу. Болэ Мурат режиссёрым бгъэдыхьэри: «Хъыдзэджым ет, а ролыр абы ейщ», – жриIащ. Ерчэным дзыхь зэримыщIыр щилъагъум, и парт билетыр и бгъэ жыпым кърихри стIолыщхьэм трилъхьащ, «мыбдежым мыр къытызонэ, ар абы хуэмыгъэзащIэмэ, сэ партым сыкъыхэкIыжынщ», – жиIэри. Мис апхуэдэу жаIэр ящIэу, я псалъэм пщIэ иIэу, шэсыпIэ дэр щхьэкIэ ихьэу щытащ нэхъыжьхэр. А пьесэм хэмытауэ Лениным и ролыр хигъэхьэжат Шортэным, ар Мурат игъэзащIэрт. Спектаклыр япэу щыдгъэлъэгъуэну пщыхьэщхьэм езым и ролым егупсысыным и пIэкIэ сэ сщIэнухэр, сызэрытегушхуэнур къызжиIэурэ утыкум сригъэхьауэ щытащ Болэм. Ар икъукIэ гуапэт. Апхуэдэу сигу къина IэфIхэр куэд мэхъу. – Илъэс 46-рэ хъуауэ ущылажьэ театрым и Iуэхум фIыуэ узэрыщыгъуазэм шэч хэлъкъым. Абы гугъуехьу къызэринэкIахэм, ехъулIэныгъэу иIахэм укъытхутепсэлъыхьамэ ди гуапэт. – Театрым ехъулIэныгъэфIхэр зэриIар схужыIэнущ сэ. Ар зи фIыщIэр зи гугъу сщIа нэхъыжьыфIхэрщ. Ахэр лъабжьэфIу театрым иIэу дыкъэкIуэжри, дадэплъейуэ дылэжьащ, зэрыдмыгъэукIытэным яужь дитащ. Си щхьэкIэ сыкъапщтэмэ, схузэфIэкI къэзмыгъанэу сылэжьащ, си пси, си къаруи себлэжакъым, ауэ хэслъхьэфар сщIэркъым. Ар нэхъ зыщIэнур театреплъхэрщ. – Мыр артистышхуэщ, артистыфIщ жыпIэу хэт сымэ я цIэ къипIуэн, Борис?
– УпщIэм и жэуап пыухыкIар уэстын и пэ къихуэу артистыр артистыфI хъунуми мыхъунуми зэлъыта Iуэхугъуэ зыбжанэм сыкъытеувыIэнут. Псалъэм папщIэ, куэд иIыгъщ цIыхур къызэрыпIущIэм. Дэ Москва дыкъыщикIыжам Ефэнды Джылахъстэн дыкъригъэблэгъэжауэ щытащ, ди республикэм и къэрал филармонием и симфоние оркестрыр щIыгъуу. Ар щIэдзэкIэ дахэт, Iуэхум дытезыгъэгушхуэт, цIыхубэр къызэрытхуэныкъуэр къыдэзыгъащIэт. Апхуэдэ дыдэу артистыр Iей хъунуми фIы хъунуми еджапIэ нэужьым зыхэхуэ гупым куэд елъытащ. Артист нэхъыжьыфIхэм щапхъэ къатепхыныр гъуэзэджэщ, уадэплъеиныр фIы дыдэщ, ауэ нэхъыбэ зэлъытар режиссёрыр зэрыарар хьэкъщи, апхуэдэу дызыдэлэжьа IэщIагъэлI нэсхэм тIэкIу я гугъу сщIынут. 19 гугъу ДыкъыщыкIуэжа гъэм дызыпэщIэхуар Теувэж СулътIант, и къару илъыгъуэу, и щIалэгъуэу. Абы Шолохов Михаил и «ЩIыщIэ къэIэтар» игъэувыжырти дыхигъэхьащ, роль мыинхэр дгъэзащIэу. Шолоховым и юбилейм ирихьэлIэу ар Ростов тшэри, ехъулIэныгъэшхуэ иIэу щыдгъэлъэгъуауэ щытащ. Теувэжыр зэфIэкIышхуэ зиIэ режиссёр бэлыхьт, абы хуэдэу артистхэм бзэ и лъэныкъуэкIэ ядэлажьэрэ ар зыгъэкъабзэрэ щыIауэ къыщIэкIынкъым. Хьэрф къэскIэ артистхэм зэхэщIыкIыгъуэу къажьэдэкIыным егугъурт, гумызагъэт, арагъэнт игъэувхэри къыщIехъулIэр. Ди жагъуэ зэрыхъунщи, иджыблагъэ дунейм ехыжащ СулътIан, дыхуэарэзыщ, и ахърэтыр нэху Тхьэм ищI. СпектаклыфI куэд зыгъэува Теувэжыр Урыс
драмэ театрым ягъакIуэри, Ерчэныр дэ къытхуагъэкIуащ, нэхъ ипэIуэкIэ зи сщIа «Партым и лIыкIуэр», къыкIэлъыкIуэу Дударевым
и «Сэлэтхэр» игъэувауэ щытащ. Зауэр зэриухрэ илъэс 40 щрикъум ирихьэлIэу, «Сэлэтхэр» театрищэм нэсым ягъэуват, дэри, ди республикэм и Урыс драмэ театрри абыхэм яхэту. Абы сэ щызгъэзэщIащ Буштец и ролыр. ТIэкIу сызыщытхъужынщи, ар утыку къизыхьа, Москва дэт Театр ЦIыкIуми, а лэжьыгъэм щхьэкIэ къэрал саугъэтыр зыхуагъэфэща Белорус театрми нэхърэ нэхъыфI мыхъуамэ, ди спектаклыр зыкIи нэхъ Iейтэкъым. Абы щыгъуэ Шыбзыхъуэ Басир, сэ, Балъкъыз Валерэ сымэ УФ-м ЩэнхабзэмкIэ и министерствэм и щIыхь тхылъыр къытхуагъэфэщауэ Ерчэным къыджиIауэ щытащ, ауэ тхылъымпIэр нобэр къыздэсым слъэгъуакъым. Мурат Чапай и тхыгъэмкIэ ягъэува «КъулыкъущIэкъухэр» спектаклым Борисрэ Мысост Вадимрэ щоджэгу. 2005
Я лэжьэкIэкIэ, пьесэм зэрыбгъэдыхьэкIэ Ерчэнымрэ Теувэжымрэ зэщхьэщыкIми (апхуэдэу къыщIэкIынщ зэрыщытын хуейри, цIыху къэсыху езым и хъэтI иIэжыпхъэщ), тIури режиссёр бэлыхьт. Апхуэдэуи сэ садэлэжьащ режиссёрхэу Джэху Рэмэзан, Мысостышхуэ Пщызэбий, артисту си гъусэу еджэу иужькIэ режиссёр IэщIагъэр зэзыгъэгъуэтыжахэу Шэрджэс Мухьэмэдрэ Фырэ Русланрэ, нэгъуэщIхэми. КIэлъыкIуэри, режиссёр щIалэу Дэбагъуэ Роман къытхыхьэжащ. Ар ди ужькIэ Щукиным и цIэр зезыхьэ театр училищэм щеджа гупым щыщщ, илъэс 12-кIэ театрым актёру щылажьэри, итIанэ режиссёр IэщIагъэ а еджапIэ дыдэм щызригъэгъуэтыжауэ. ФакультетитIри диплом плъыжькIэ къиухащ. Режиссёр Iэзэщ, абы игъэува «Удзым хэт 20 пианинэ», «ХъуэпсапIэм и трамвай» лэжьыгъэ купщIафIэхэр нобэми театреплъхэм я гум ихуакъым. «ХъуэпсапIэм и трамвай» спектаклым Роман езыгъэджа Паламышев Александр къакIуэри еплъати, хуабжьу къыщытхъуауэ щытащ. Дэбагъуэм апхуэдэуи игъэуващ Горин Григорий и «Кин ЕплIанэр», Куни Рей и «13-нэ номерыр», Нало Заур и «IэфIынэ и нэ фIыцIитIыр», Миллер Артур и «Ахэр псори си къуэ пэлъытэт» спектаклхэр. Иужьрейр щыдгъэувым хуабжьу гугъу къыздехьауэ щытащ Дэбагъуэр. Къапщтэмэ, пьесэр нэхъ гугъу дыдэхэм ящыщщ, дунейпсо драматургием еянэ увыпIэр щиIыгъыу купщIэшхуэ иIэщ. Къызэрыдгъэлъэгъуэнум зэрыхуэхьэзырым дыщеплъ япэ утыку къихьэгъуэр зэфIэкIа къудейуэ, хъыбар къыдагъэщIащ театрым и режиссёр нэхъыщхьэ Фырэ Руслан ди лэжьыгъэм еплъыну зэрыхуеймкIэ. КъыщIэддзэжри дыджэгуащ. «Режиссёрми актёрхэми сынывохъуэхъу спектаклыр фIы дыдэ зэрыхъуамкIэ», – къыджиIауэ щытащ Руслан. Ар щIыжысIэращи, сыт хуэдэ лэжьыгъэ гугъуми зрипщытыфу, дэтхэнэ Iуэху инри зэфIихыфу рижиссёр лъэщщ Дэбагъуэ Роман. 21
Миллер Артур и пьесэм къытращIыкIа «Ахэр псори си къуэ пэлъытэт» спектаклым ЖьакIэмыхъу КIунэ и гъусэу щоджэгу. 2017 Ди жагъуэ зэрыхъунщи, Роман ди театрым щылэжьэжыркъым. Апхуэдэ режиссёр зимыIэм къалъыхъуэ, дэ гузэрыдзэ едгъэщIри, нэгъуэщIыпIэ кIуащ. Иджыпсту театрым режиссёрыншэу жыпIэ хъунущ, абы щыгъуэми режиссёрыфIыр театрым и щIэлъэныкъуэщ.
Адыгэ театрым къыхуигъэщIа, ар зи IэнатIэу щытын хуей Дэбагъуэм хуэдэ уиIэу абы зыхуэбгъэныкъуэн жыхуэпIэр дэнэ нэсрэ? Ди театрым и къэкIуэнум игъэгузавэ дэтхэнэ зыри зэгупсысын хуей Iуэхугъуэу къызолъытэ ар. сыт хуэдэхэра? 22
Артистым гу зылъимытэ, дэ къыдгурымыIуэ, дэ дызыкIэлъымыплъыф куэд пьесэм хелъагъуэ режиссёрым. Тхыгъэр зэпкърызыхри, зэрыкIуэну лъагъуэр зыубзыхури аращ. Абы къыхэкIыу театрым режиссёрыфI иIэн хуейщ. Артистхэм я гугъу пщIымэ, къилэжьар зылъамыгъэсыжа куэд яхэтщ. Псалъэм папщIэ, Мысостышхуэм «ЩIыщIэ къэIэтам» щищIа Давыдовым и ролым фIэкIа мыхъуами, «СССР-м и цIыхубэ артист» цIэ лъапIэр фIэпщ хъунут. Хьэмэрэ IутIыж Борис и «Эдип» пьесэм къытращIыкIа спектаклым хэта Тересий и ролым щхьэкIэ «Урысейм и цIыхубэ артист» цIэр епт хъунутэкъэ?! Ауэ… Хуэфащэ гулъытэ зымыгъуэтыжахэм ящыщщ Сэкрэк Мухьэдин. КуэдкIэ нэхъыбэ къилэжьми, ди республикэм щIыхь зиIэ и артист фIэкIа лъагъэсакъым. ЖьакIэмыхъу КIунэ къэралым и цIыхубэ артисткэ цIэр хуэфащэтэкъэ?! Токъуий Хъусен, Сонэ Мухьэрбий, ТIыхъужь Алий, ДыщэкI КIунэ сымэщ «Урысейм и цIыхубэ артист» цIэр зиIэу театрым щылэжьар. ЖьакIэмыхъу КIунэ, Балъкъыз Валерэ, Шыбзыхъуэ Басир сымэ Урысейм щIыхь зиIэ я артистщ, Мэшыкъуэ Феня, Къэжэр Борис, Щэрмэт Людэ, Хьэмыку Жаннэ, КIэмыргуей Валентин сымэ «КъБР-м и цIыхубэ артист» цIэ лъапIэр къыфIащащ. Ауэ къалэжьу зрамыт куэд диIэщ иджыри.
– Театрым щагъэувахэм ящыщу гукъинэж пщыхъуа спектаклхэр – Куэд мэхъу ахэр. Псалъэм папщIэ, дыкъыщыкIуэжагъащIэм СулътIан игъэува «ЩIыщIэ къэIэтар», IутIыж Борис и «Тыргъэтауэр». ЕтIуанэм щыджэгуахэу ЖьакIэмыхъу КIунэ, Джэдзауэ Венерэ, Токъуий Хъусен, Иуан Владимир сымэ, адрейхэми, къалъыса роль
елъытауэ, я лэжьыгъэр фIы дыдэу ящIат. Ролхэр апхуэдизкIэ зыхуей хуэзэу итхат Бориси, я нэхъ цIыкIу дыдэми уартисту зыгуэр пщIэххэнумэ, къэбджэгун хэлът. Адыгэм игъащIэми жеIэ: «Уи хьэм фIэпщ и цIэщ». Уи фIэщ зэрыхъун, осетин театрым апхуэдэ зы лэжьыгъэ игъэувамэ, занщIэу цIэ лъапIэхэр я артистхэм трагуэшэнтэмэ. Ахэр сыт щыгъуи яужь итщ я артистхэр зэрагъэгушхуэным, къалэжьыр УФ-м и министерствэм и деж къызэрыщыдахыным. – БгъэзэщIа ролхэм ящыщу уигу нэхъ зыкIэрыпщIахэми я гугъу уэзгъэщIынут. – IутIыж Борис и «Эдип» пьесэм къытращIыкIа спектаклым
Креон и ролыр щызгъэзэщIащ. Ар роль тыншхэм ящыщтэкъым, ауэ гукъинэж зыщIыжыр аракъэ?! Артистым зы зэфIэкI гуэр бгъэдэлъмэ, абы къигъэнэIуэнут. Къыхэзгъэщыну сыхуейщ ди артистхэм я нэхъыбэм я талантыр IутIыж Борис и пьесэхэм хэIущIыIу къызэрыщыхъуар. Ар псом япэ зи фIыгъэр драматургырщ, абы и лъэныкъуэкIэ фIыщIэшхуэ IутIыжым хуэтщIыпхъэщ, лъэпкъым
хуилэжьар зэхэтщIыкIыу и фэеплъыр тхъумэн хуейщ. А ролыр зыхуей
хуэзэнымкIэ сэ хуабжьу лэжьыгъэшхуэ къыздищIащ ар зыгъэува, Урысей Федерацэм гъуазджэхэмкIэ щIыхь зиIэ и лэжьакIуэ Теувэж СулътIан, «Ахэр псори си къуэ пэлъытэт» спектаклым Дэбагъуэ Роман къызэрыщызэлIэлIам ещхьыркъабзэу. Апхуэдэ дыдэу си гум къинэжащ Буштец (Дударев Алексей и «Сэлэтхэр»), Едмон (Саган Франсуазэ и «Удзым хэт пианинэ»), ефэндым (Нало Заур и «IэфIынэ и нэ фIыцIитIыр»), адэм (Нэш Ричард и «Уэшх зыщэ») я образхэр, нэгъуэщIхэри. – Театр лэжьыгъэм нэмыщI художественнэ тхыгъэхэр зэдзэкIыным, абыхэм къеджэным узэрыдихьэхым сыщыгъуазэщ, Борис… 23
Быдэ Хьэсэн, Хъыдзэдж Борис, Къумахуэ Мухьэдин, КIэхумахуэ ФатIимэ сымэ Нэш Ричард и «Уэшх зыщэ» спектаклым щоджэгу. 2019
– «Бжьамий» ансамблыр къызэзыгъэпэщыгъа Бекъул Леонид сригъэблагъэри, абы илъэсибгъукIэ сыщылэжьащ, концертхэр езгъэкIуэкIыу, тхыгъэ зэмылIэужьыгъуэхэм сыкъеджэу. Радиом къит «Ди зэIущIапIэм» нэтыныр Багъэтыр Нинэ и гъусэу Быдэ Хьэсэнрэ сэрэ чэзууэ идогъэкIуэкI. Сыдахьэх адыгэ уэрэдыжьхэм, нарт хъыбархэм, адыгэ таурыхъхэм, жыпIэнуракъэ, лъэпкъым и мэ зыщыуа псоми. Абыхэм сфIэфIу радиом сыкъыщоджэ. Илъэс куэд хъуауэ адыгэбзэкIэ зызодзэкI сигу ирихь тхыгъэхэр. Дыщеджэм щыгъуэ Ги де Мопассан и «Кхъухь тедзапIэм» новеллэм сыкъеджа нэужьщ ар къыщежьар. ЕджапIэм сессие къэс лэжьыгъитIщы щыдагъэгъэувырт. Абы фIыуэ хэлъыр мырат: уэ иджыи урежиссёрт икIи уартистт, уигу ирихь тхыгъэри къэпщтэну ухуитт. Мис абы щыгъуэ сэ сызыхэту утыку къитхьа лэжьыгъэхэр псори сэрат зэзыдзэкIар. Чеховым, Шукшин, Думбадзе сымэ я рассказхэр зыпэсщI щыIэкъым. Романым къыщызэщIамыкъуэф куэд къыщигъэлъагъуэрт Думбадзе и рассказхэм. Абы «Лъы» зыфIища и рассказыр ди лъэпкъым пэгъунэгъу дыдэу къызолъытэ, ар зэздзэкIыу инсценировкэ сщIынри аращ къызыхэсхар. Апхуэдэуи Думбадзе ейуэ адыгэбзэм къизгъэтIэсащ «Анэ», «Дыгъэ», «Къыумыгъэуш» рассказхэр, ахэр радиом и фондым хэлъщ, «Лъыр» радиом и мызакъуэу, телевиденэми фильм-спектаклу щIэлъщ. ЗэздзэкIахэм ящыщщ Чеховым и «Ванька»-р, Афанасьевым и «Гумызагъэ» таурыхъыр, Горькэм и «Сказки об Италии» тхыгъэхэм щыщ, «ЕпцIыжакIуэм и анэр», нэгъуэщIхэри. Къамбий Джэфар къыдигъэкIыу щыта «Адыгэ хэку» журналым тетащ зэздзэкIа тхыгъэхэм ящыщу Искандер Фазиль и «Адакъэ» сабий рассказыр, Туманян Ованес и «Фадэ зыфIэфIым и чеищIэ гъущыркъым» хъыбарыр. Псори зэхэту зы тхылъ, шэч хэмылъу, хъуну къыщIэкIынщ зэздзэкIахэр. – Узыгъэгушхуэу щыIэхэм къытхутепсэлъыхьыт. – Срогушхуэ, срогуфIэ илъэс мин бжыгъэ хъуауэ къэгъуэгурыкIуэ, зи хабзэкIэ, нэмыскIэ, лIыгъэкIэ дуней псом цIэрыIуэ щыхъуа адыгэ лъэпкъым сыкъызэрыхэкIам. Адрей лъэныкъуэмкIэ – къыздалъхуахэм. Ар жыпIэну тIэкIу къемызэгъщ, адыгэми ди хьэлкъым, ауэ сыт и лъэныкъуэкIи сигъэгушхуэу, сигъэгуфIэу, си лэжьыгъэри сыт хуэдэ Iуэхури къыздиIыгъыу щхьэгъусэ сиIэщи, фIыщIэ хузощI. Зы спектакль къанэркъым ар нэмыкIуэу. ГъэщIэгъуэнракъэ, актёр IэщIагъэ имыIэми, куэдым гу лъетэ, ущыджэгукIэ ебгъэлейми, уигу хэмыхьэми елъагъу…
ГъащIэм ныбжьэгъу гъэунэхупIэ сригъэхуащ куэдрэ, нобэ сигурэ си щхьэрэ зэтелъу схужыIэнущ ныбжьэгъуфIхэр сызэриIэри. – Уи хъуэпсапIэхэмрэ зыхуэбгъэувыж мурадхэмкIэ укъыддэгуэшамэ арат. – Ди нэхъыжьыфIхэм хуэдэу, иджырей актёрхэри фIыуэ ялъагъуныр, театрым спектакль гъэщIэгъуэнхэр, дерс къызыхахынхэр щагъэувыныр, ди цIыхухэм театрыр я кIуапIэу щытыныр, режиссёр бэлыхьхэр диIэныр си хъуэпсапIэщ. Ди щэнхабзэм игъуэт пщIэр нэхъ лъагэ хъунми сыщIохъуэпс. А Iуэхум и хэкIыпIэм и зы щапхъэ къыфхуэсхьынщ. Осетие Ищхъэрэ-Аланием обкомым и япэ секретару совет зэманым щыта Кабалоев Билар театрыр апхуэдизкIэ фIыуэ илъагъурти, репетицэхэми кIуэурэ еплъу щытауэ жаIэж. Ар куэдым щапхъэ
яхуэхъурт. Ди пашэхэм щэнхабзэр апхуэдэу фIыуэ зылъагъу къахэкIамэ, адрейхэми абы зыдащIурэ театрым и Iуэхур нэхъ кIуэтэнут. Къыхэзгъэщыну сыхуейт театрым узыщыгугъ хъун щIэблэ хъарзынэ зэриIэр. Театрым щылажьэм и процент 80-р Щукиным и цIэр зезыхьэ училищэм щеджащ. Кавказ Ищхъэрэм ГъуазджэхэмкIэ и къэрал институтыр къэзыухахэри Щукиным и училищэм щIэсахэращ езыгъэджэжари, ахэри куэдкIэ зэпэжыжьэу схужыIэнукъым. Щукиным и училищэр 2015 гъэм къэзыуха щIалэгъуалэ дахэ къытхуэкIуэжащи, абыхэм я зэфIэкI дяпэкIэ къагъэлъэгъуэну дыщогугъ. – ФIыщIэшхуэ пхузощI, Борис, зэман къэбгъуэту укъызэрызэпсэлъам папщIэ. Дэрэжэгъуэ, узыншагъэ, ролыщIэ ущымыщIэну, уи щхьэгъусэ Iэсятрэ уэрэ фызэкъуэту илъэс куэдкIэ фызэдэпсэуну ди гуапэщ. Епсэлъар Залинэщ 24 Хъыдзэдж Борис хужаIахэм щыщ пычыгъуэхэр
Хъыдзэдж Борис фIы куэд хужыпIэну къэзылэжь щIалэщ.
Театрым зэрымыщIэкIэ къыщIэхутаи щолажьэ, зэрыцIыкIунитIэрэ щIэхъуэпсу зи хъуэпсапIэр нахуапIэ хъуаи яхэтщ артистхэм. Хъыдзэдж Борис и нэ къыхуикIыу и насып кърихьэкIри къехъулIащ
актёр IэщIагъэр. Театр IуэхукIэ, лэжьыгъэ и лъэныкъуэкIэ Борис цIыхухэм къезгъэцIыхужынщ жысIэу апхуэдэ къалэн си пщэ дэслъхьэжыркъым. Сэ нэхъ зытезгъэщIэну си мурадыр абы и цIыхугъэращ. Театрым щылажьэу хъуам я нэхъ псэ къабзэ дыдэхэм ящыщщ Хъыдзэдж Борис. Си гуапэщ роль дахэ куэд къехъулIэну, и дуней тетыкIи, и лэжьыгъэ пэрытыкIи зэхуэдэщи, а тIур зэпэшачэу, хабзэри адыгагъэри зэрыхузэдэхьым хуэдэу адыгэ щIалэжьу, щIалэгъуалэр къыдэплъейуэ, езыми и унагъуэми узыншагъэ быдэ яIэу кIыхьу тхуэпсэуну. Борис, КъБР-м и цIыхубэ артист.

* * * ЗэрысцIыхурэ фIы дыдэу слъагъуу, пщIэшхуи хуэсщIу, гуфIэгъуэми гузэвэгъуэми псом япэ ищу апхуэдэ щIалэщ Борис. И щхьэгъусэ Аси езыри адыгэм ипIауэ хабзэ, нэмыс, зыхэлъ цIыхухэщ.
Игури и псэри хэлъу и IэщIагъэм пэрытщ Хъыдзэджыр. Сыт хуэдэ роль кърамытами, ар нэгъэсауэ зэрищIыным пылъщ икIи къохъулIэ. Лэжьыгъэшхуэ радиоми щещIэ. Сэри Бориси сом дыхуейкъым радиом щедгъэтх тхыгъэхэм папщIэ, къытщIэхъуэ щIэблэм къахуэнэну хъугъуэфIыгъуэу, къулеягъэшхуэу ар зэрыщытыр къыдгуроIуэри. Хъуэхъуу къыхужаIэри псэуху къыхужаIэнури зылъысыным ящыщ Борис хъуну си гуапэщ. КIунэ,
УФ-ми КъБР-ми щIыхь зиIэ я артисткэ, Къэбэрдей-Балъкъэрым и цIыхубэ артисткэ * * * Нэхъ цIыху зэпIэзэрыт щыIэкъым жыхуаIэм хуэдэщ Борис. Роль гъуэзэджэ куэд къызэрехъулIар зи фIыгъэу къэслъытэр бгъэдэлъ талантым и закъуэкъым, атIэ абы щIыгъущ и щабагъэмрэ и гъэсэны- 26
* * * гъэмрэ. Борис, узыншагъэ быдэ уиIэу, театр утыкур бгъэбжьыфIэу куэдрэ тхьэм утхуигъэпсэу! Людмилэ, КъБР-м и цIыхубэ артисткэ Нэхъ цIыхуфI, нэхъ цIыху тэмэм, нэхъ цIыху пэж сыхуэзакъым. СыткIи уи дзыхь ебгъэз хъунущ, гуауэми гуфIэгъуэми къэбгъуэтынущ Борэ.
Дэтхэнэ зыри гъащIэм гъэунэхупIэ гуэрым щыIуоуэ, цIыхур къыщицIыхун щытыкIэ йоувэ. Сэ зы театрым сыщылэжьауэ адрейм сыщыкIуам щыгъуэ, «дауэ ухъурэ, укъызыхыхьа гупыр дауэ къыпIущIа, уахэзэгъа, сыткIэ сэбэп сыхъуну?» – жиIэу си бжэр ныIузыхар Хъыдзэджыращ. Театр лэжьыгъэм утепсэлъыхьмэ, абы къыхуигъэщIа цIыхущ, и Iэпкълъэпкъым и налъэ дэтхэнэми ар хэмыту си фIэщ хъуркъым. Сэ сыкъапщтэмэ, театрыр апхуэдизу фIыуэ слъагъуу схужыIэнукъым, Борэ ар и псэм щыщ Iыхьэу зэрыщытым хуэдэу. Згъэува спектакль зыбжанэми хэтащ Хъыдзэдж Борис. Иужьрейуэ ар щыджэгуащ, роль нэхъыщхьэр щигъэзэщIащ Миллер Артур и тхыгъэм къытетщIыкIа «Ахэр псори си къуэ пэлъытэт» спектаклым, дунейпсо драматургием щынэхъ гугъу дыдэхэм ящыщу ябжым. Образыр фIы дыдэу къигъэлъэгъуауэ сэ къызолъытэ, апхуэдэу зыбжу абы и гугъу зыщIахэри мащIэкъым. Роман,
Музыкэ театрым и режиссёр нэхъыщхьэ,
КъБР-м гъуазджэхэмкIэ щIыхь зиIэ и лэжьакIуэ

Хъыдзэдж Борэ ролышхуэ куэд игъэзэщIакъым, ауэ къыхуагъэфащэу режиссёрхэм кърата зыгуэри Iэпэдэгъэлэлу утыку кърихьакъым. Абы игъэзэщIа ролхэр цIыхубэм гукъинэж ящыхъуащ, абыхэм куэд тепсэлъыхьащи, сэ зыубгъуауэ сыкъытеувыIэнкъым.
Си дежкIэ нэхъыщхьэр Борэ и цIыхуфIагъыр, и цIыху хьэлэлагъыр, и цIыху къабзагъэр аращ. Гурэ гурэ зэрощIэ жыхуаIэращи, ди зэхуаку дахагъэ, пэжыгъэ дэлъу илъэс куэд хъуауэ дыкъызэдогъуэгурыкIуэ, дяпэкIи абы дытетыну къыщIэкIынщ. Си шынэхъыжьым хуэдэущ сызэрыхущытыр. Пэжыр жысIэнщи, езым къысхуищIэри, къысхуиIэ гулъытэри куэдкIэ нэхъыбэ мэхъу. Псалъэм и хьэтыркIэ, си адэм къыщIэмыупщIэу, абы и гугъу симыгъэщIу зэ зэхуэзэгъуи
дызэбгъэдэкIыжыркъым. Абы иджыри зэ къегъэлъагъуэ Борэ цIыхугъэу хэлъыр. Дахэ дыдэу уэрэд жеIэ, уеблэмэ «ЦIач и къуэм и уэрэдыр» зэгъусэу жыдгъэIэ къызжиIауэ щытащ. Ари Борэ зыхуэIэижьхэм ящыщ зыщ жыхуэсIэщ. Къанщобий,
КъБР-м щIыхь зиIэ и артист * * * Хъыдзэдж Борис сэрэ илъэс тIощIым щIигъуауэ дызэдолажьэ. ЦIыху зэпIэзэрытщ, зэчиифIэщ, бзэ дахэ Iурылъщ. Сэ къысхуэщIэжыркъым Борис жимыIапхъэ жиIауэ, и мыIуэху зэрихуауэ, е и лэжьыгъэм псэ хьэлэлкIэ щыбгъэдэмыта къэхъуауэ. Си щхьэкIэ сыкъапщтэмэ, пщIэшхуэ хузощI.
Спектакль зыбжанэм дызэдыхэтащ Борис сэрэ, иужьрейуэ дэ зэадэзэпхъуу дыщыджэгуащ Нэш Ричард и тхыгъэм къытращIыкIа «Уэшх зыщэ» спектаклым. Абы Борис и зэфIэкIыр, и талантыр нэсу къыщигъэлъэгъуащ. Москва къикIа критикхэми, Шэшэным щекIуэкIа фестивалым спектаклыр щытшами къыхагъэщащ Борис и ролыр фIы дыдэу къызэрехъулIар. Радиом Хъыдзэджым и макъыр дахащэу зэрыщыIур-щэ?! НэгъуэщI къэралхэм щыпсэу адыгэхэм ящыщу сэ ныбжьэгъу схуэхъуахэр куэдрэ къызолъэIу Хъыдзэдж Борис къеджэу тхыгъэхэр къахуэзгъуэтыну, яIэрызгъэхьэну. Сыхуэарэзыщ, Тхьэм гъащIэ дахэ кърит, куэдрэ ди адыгэ утыкур игъэбжьыфIэу лъэпкъым хуэлэжьэну си гуапэщ. 27 ФатIимэ,
КъБР-м щIыхь зиIэ и артисткэ * * *
Артистым и гугъу щыпщIкIэ абы и дуней тетыкIэм, и хьэлым, и цIыхугъэм зы лъэныкъуэкIэ, адреймкIэ – и лэжьыгъэмрэ и IэщIагъэмрэ утепсэлъыхьын хуей мэхъу. ЩыIэщ а IуэхугъуитIыр щызэпэщIэувэ: IэщIагъэлI нэсу, ауэ цIыхугъэкIэ къыпыпхын щымыIэу, е цIыхугъэкIэ хъарзынэу, арщхьэкIэ и лэжьыгъэр мыхьэнэншэу. Ди гуапэ зэры- хъунщи, Борис а лъэныкъуитIми щехъулIэ артистщ, языхэзми адрейр щIымыгъуу утепсэлъыхьынкIэ Iэмал имыIэу. Борис егъэлеяуэ цIыху щыпкъэщ, цIыху зэтетщ. Сэ илъэс
30-м щIигъуауэ соцIыху ари, и макъым зригъэIэтауэ е ину шхыдауэ сщIэжыркъым. Зыгуэрым зыгуэр жриIэну хуеймэ, игу илъыр щыпкъэу, зэтету къригъащIэ мыхъумэ. А и хьэлрауэ къыщIэкIынущ Хъыдзэдж Борис и лэжьэкIэм и лъабжьэри. Сэ сигу къэзгъэкIыжыну сыхуейщ зы роль. Зэман гуэркIэ узэIэбэкIыжмэ, Миллер Артур и тхыгъэм къытращIыкIауэ «Ахэр псори си къуэ пэлъытэт» спектакль диIащ. Абы Борис сэрэ зэгъусэу дызэдыхэтати, ролым и елэжьыкIар иджыпсту хуэдэу сощIэж. Мазэрэ ныкъуэрэ хуэдэкIэ яужь дитат абы и гъэувынми, килограмм бжыгъэ хигъэщIауэ щытащ и хьэлъагъым, апхуэдизкIэ и гуи, и пси етауэ, жэщкIэ мыжейуэ елэжьырт ар образми. ИкIи а ролыр, Джо Келлер и образыр, егъэлеяуэ фIыуэ къехъулIащ Борис. Театрым щылажьэхэм ящыщу адыгэбзэр нэхъыфI дыдэу зыщIэхэм языхэзщ Борис. Зэджа пьесэм, сценарийм, зыхэт спектаклым къыщыхьа псалъэхэр куэдкIэ нэхъ шэрыуэу щызэрихъуэкI мызэ-мытIэу къэхъуауэ сощIэж. Сигуми си псэми къыбгъэдэкIыу сынохъуэхъу, Борэ. Уи унагъуэкIи, уи лэжьыгъэкIи, уи узыншагъэкIи, уи дунейкIи уефIакIуэу илъэс куэд къэбгъэщIэну сыхуейщи, Тхьэм къыпхузэпищэ! 28 Лиуан, ЩоджэнцIыкIу Алий и цIэр зезыхьэ
Къэбэрдей къэрал драмэ театрым и артист пажэ * * * КъБР-м щIыхь зиIэ и артист Хъыдзэдж Борис роль гукъинэж куэд ди театрым щигъэзэщIа къудейкъым, абы и цIэр къыгуэхыпIэ имыIэу епхащ Къэбэрдей-Балъкъэр радиоми. Хъыдзэджыр къыщалъхуа махуэм ирихьэлIэу абы радиом хуилэжьам сытепсэлъыхьыну мурад сщIыри, усэу, рассказу, гушыIэу, ауану, очеркыу къызэджар, нэтыну, инсценировкэу, постановкэу игъэхьэзырар збжын щIэздзати, и кIэм схунэгъэсакъым. Мысостышхуэ Пщызэбийрэ ЖьакIэмыхъу КIунэрэ яужькIэ Хъыдзэджым нэхърэ нэхъ жыджэру радиом дэлэжьа икIи дэлажьэ артистхэм яхэту къыщIэкIынкъым. Дыщэ фонд жытIэу радиор дызэрыгушхуэм Борис и гуащIэ ин хэлъщ. Хъыдзэдж Борис артистышхуэ къудейкъым, ар икIи цIыхушхуэщ, псори фIыуэ илъагъуу, и псалъэм тебгъуэтэжу, зэи къомыпцIыжыну, къомыфыгъуэну, къомыижыну. Астемыр, КъБР-м щIыхь зиIэ и журналист * * *
Хъыдзэдж Борисрэ сэрэ дызэкъуажэгъущ, зы школ къэдухащ, ныбжькIэ зэрыдгъэхь щыIэкъым. Махуэ къэс дызэрымылъагъуми, ди Iуэху зэрощIэ. Ар щIыжысIэр, Борис къыщалъхуа махуэм папщIэ и гъащIэ гъуэгум и гугъу зыщIхэм зыгуэркIэ садежьууфыну къызэрысщыхъурщ. Уеблэмэ ар си къалэнуи къызолъытэ. Борис къуажэми жылэми ди напщIэм телъ, дызэрыгушхуэ артист гъуэзэджэщ. Абы хуэдэ цIыху цIэрыIуэ къыпхэкIыныр ауэ сытми Iуэху къызэрыгуэкIкъым. Налшык пэгъунэгъу жылэхэм ущыпсэумэ, артист IэщIагъэ зэбгъэгъуэтыну нэхъ тынш къыщIэкIынт. Ауэ Тэрч адрыщI пхыдзауэ Борис къыщалъхуа Абей къуажэм ущыщмэ, гу къыплъамытэнкIэ мэхъу. ЩIалэм и насып хэлъу къыщIэкIри, артист хъуащ, сыт щыгъуи зыщIэхъуэпсар зыIэригъэхьащ. Ди лъэпкъ театрым артист хъарзынэхэр иIэщ, сыт хуэдэ сцени итыфыну. И теплъэкIи, адыгэбзэм хуэкъута и бзэкIи, и бжьыфIагъкIи зыхэтхэм къахолыдыкI Борис жысIэкIэ езгъэлеину си гугъэкъым. Ар къызыхуэтыншэу артистышхуэщ, хузэфIэмыкIын роль щымыIэу. Артистым псалъэхэр ишхыжмэ, мыIупщIу къипсэлъмэ, гум тогъуалъхьэ. Борис абыхэм ящыщкъым, псалъэ къэс псэ хелъхьэ, языхэзми плъыфэ ярет, удехьэх, узыIэпешэ, ди бзэм и дахагъэр хьэкъ пщещI. Куэд дыдэ илэжьащ Борис, нэхъыбэжкIи дыщогугъри, Тхьэм къригъэхъулIэ. 29 Iэубэчыр,
биологие щIэныгъэхэм я кандидат,
КъБКъУ-м и доцент * * *
Иджыри общежитием дыщIэсу дызэрыцIыхуащ Хъыдзэджхэ я унагъуэмрэ дэрэ. Абы лъандэрэ илъэс плIыщIым нэблэгъащи, дызэкIэлъокIуэ, дызэролъагъу, дызэрыIыгъщ. Егъэлеяуэ хьэл-щэн дахэ зиIэ цIыхущ Борэ. Ар адыгэбзэкIэ апхуэдизкIэ дахэу мэпсалъэри, узыIэпешэ. «Артистщ-тIэ ар» жызыIэн щыIэнкIи хъунщ, ауэ, ди жагъуэ зэрыхъунщи, егъэджакIуэхэми адыгэбзэм ирилажьэхэми яхэтщ бзэр абы зэригъэIурыщIэм и дзакIэуи къэзымыгъэсэбэпыф, абы литературэм хищIыкIым хуэдиз хэзымыщIыкI. Борис и нэгур сытым дежи зэлъыIухащ, абы гуфIэ щIэлъщ, и нэхэм пэжыгъэ ящIыболъагъуэ. Сабий ирехъу, балигъыуи щрырети, псоми бгъэдыхьэкIэрэ бгъэдэтыкIэрэ къахуегъуэтыф. Ди сабийхэр щыцIыкIум: «Фэ фыуэршэр, сэ ахэр зыхуей хуэзгъэзэнщ», – жиIэрти, таурыхъ къахуеджэурэ дакъикъэ бжыгъэм игъэжейуэ щытащ. Дэ ар щыджэгуа спектакль куэд деплъащи, Борэ и лэжьыгъэр екIуу, дахэу зэригъэзащIэр ди нэгу щIэкIащ. Абы нэхърэ нэхъ екIужщ и дуней тетыкIэр. Абыхэм я унагъуэм дапщэрэ димыхьами, сыт щыгъуи къытхуэгуапэщ. И жагъуэ хъун гуэр ирихьэлIами, ар къызэрыуимыгъэщIэн, псори зэрызэтриуIэфIэн акъыл иIэщ Борэ. ЦIыхубзым, нэхъыжьым яхуищI пщIэм, якIэлъызэрихьэ хабзэм куууэ зэрыхищIыкIым уимытхьэкъункIэ Iэмал иIэкъым.
Дунейм дахэу, цIыхуфIу, нэжэгужэу тета и анэм ещхьу, гу къабзэ, псэ зэIуха зиIэ цIыхущ Борэ. И щхьэгъусэ Ася и адэ-анэм абы пщIэуэ яхуищIар псапэ тIуащIэу къритыжыну Тхьэм жиIэ. Роль Iэджэ иджыри игъэзэщIэну, узыншагъэ быдэ иIэну, Асярэ абырэ зэгъусэу иджыри илъэс куэд къызэдагъэщIэну дахуохъуахъуэ. Валерэрэ Еленэрэ.
Налшык къалэ

Борисрэ сэрэ школым дыщызэдеджащ, зы партэм дыдэсащ. Абы и къекIуэкIыкIам сэ фIыуэ сыщыгъуазэщ, егъэлеяуэ гугъу ехьа цIыхущ ар. Ауэ абы щхьэкIэ зэи гузэрыдзэ ищIакъым, зэи тхьэусыхэркъым Борис. Дапщэрэ ухуэмызами, сыт хуэдэ Iэнэ ущыбгъэдэмысами, сыт хуэдэ хъыбар къыбжимыIами и гур къабзэу, гъащIэр зэрыдахэм тепсэлъыхьыфу щытщ. Абы мыхьэнэ ин иIэщ. ИтIанэ, рассказхэм къыщеджэкIэ апхуэдизкIэ игурэ и псэрэ хелъхьэри, уэ езым къыпщыщIауэ фIэкIа умыщIэу ухешэф. ГъащIэм хуиIэ гукъыдэжыр фIэмыкIуэду куэдрэ псэуну си гуапэщ си ныбжьэгъур,
узыншагъэ иIэмэ, иджыри Iэджэ гузэфIэкIынущ Бориси, абы щымыщIэн Тхьэм ищI. Владимир, техникэ щIэныгъэхэм я кандидат 30 Прозэ Чэрим Марианнэ Iэуес и пхъур Тэрч районым хыхьэ Хьэмидей къуажэм 1967 гъэм сентябрым и 4-м къыщалъхуащ. Курыт еджапIэ нэужьым Налшык дэт педагогикэ училищэр диплом плъыжькIэ къиухри, ар 1987 гъэм щIэтIысхьащ КъБКъУ-м и тхыдэ-филологие къудамэм икIи «Филолог. Урысыбзэмрэ литературэмкIэ егъэджакIуэ» IэщIагъэр абы щызригъэгъуэтащ. Урысыбзэр щIэблэм яригъэджу ар илъэс зыбжанэкIэ щылэжьащ Тэрч къалэм дэт курыт школ №2-м, иужькIэ Къэхъун къуажэм и курыт еджапIэ №2-м.
Журналистикэм Чэримыр щыхыхьар «Псынэ» журналырщ. Абы еджэхэм я пащхьэ тхыгъэ гъэщIэгъуэн куэд ирилъхьащ Марианнэ. Къалэмыр жану зыгъабзэ журналистыр 2011 гъэм «Адыгэ псалъэм» обозревателу ирагъэблэгъащ икIи абы лъандэрэ газетым и напэкIуэцIхэм къытохуэ публицист Iэзэм жылагъуэр зыгъэпIейтей Iуэхухэм, ди зэхэтыкIэм ятриухуэ, щIэджыкIакIуэ куэд къызыпэджэж и тхыгъэ купщIафIэхэр. Литературэми и зэфIэкI щеплъыжащ Марианнэ икIи абыи зэрыхуэшэрыуэр хьэкъ тщищIащ. «ЛIы иримыкъу» зыфIища и романыщIэр щIэджыкIакIуэхэм яфIэгъэщIэгъуэн зэрыхъунум шэч къытетхьэркъым. Марианнэ 31
ЛIЫ Роман
ЯПЭ 1
Пащтыхь фIыцIэ
Зи унэ цIыхубз имыс лIы лэжьапIэншэ къомым ещхьу, щымыбампIэм мэжалIэ Хьэрун уэршэрэгъу къыщIыпхуэхъу щхьэусыгъуэхэм я нэхъыбэр и ныбэ изу зэрымышхэрт. Ауэ зыхущIэпшэн цIыху къыщыпхуэмызэ езым и унэри хьэщIэ кIуапIэщ, Iуэхуншафэ зрамыплъыжу тезыгъэу шахматыр нэгузегъэужьыпIэ зыхуэхъуа хьэблэ щIалэхэм хьэщIэкIэ уеджэ хъунумэ.
– Хьэрунтэкъым уэ къыпфIащын хуеяр – Хьэрэт! – и шэджагъуашхэм щыщ гъунэгъум къыхуезыхьэкIа Бэч къэрабгъафэ къраплъ нэхърэ, хабзэншэу теIукIми нэхъ къещтэ.
– Нэхъыжьхэм апхуэдэу епсалъэркъым, Бэдж, – къыбгъэдэс лIы Iэсэлъасэм епщэфыIэн щигъэтауэ, Бэч къыщIихьа тепщэчым бгъэдокIуатэ Хьэрун. Зи дзэхэр Iухуа хьэшхуэм ещхьщ – бэнэнкIэ ерыщщ, ауэ дзэкъэфыркъым. Бэчи ар къызэрыщыхъур бзэ зыIурылъ Прозэ 32
псэущхьэ махуэжьущ, зыгуэрхэр къыщыжьэдэху къэхъуми, и пIэ къримышу. Компьютерхэм зэрелэжьым щхьэкIэ къыфIища Бэджри зриусыгъуэджэркъым. Уэ нэхърэ нэхъ губзыгъэ узыщримыхьэлIэ унэ зэлъыIутхъуам хуиту ущобауэ, зыми ущызэпиплъыхьыркъым, нэхъыщхьэращи, зэрыбужэгъуу – ущхьэхуитщ. Бысымым мэлыл гъэвар зрихьэлIэху, зи пщэр яутIыпщыжу и телефоным епэщэщыну хуит хъуа Щыхьым зэдгъэцIыхунщ. Хадэ щIэнымрэ пщIэ зэIэпыхынымрэ къадэмыхуэ и къуажэгъухэм елъытауэ, тхылъ щызэрахьэ унэм къыщыхъуа, еджапIэ гуэрхэми зыщызыгъэкIэрэхъуа Щыхьым «яцIыху нэхърэ къацIыхуж» зыхужаIэм хуэдэщ. Банэ къыхэмыуэн папщIэ, удзым лъапэпцIийуэ къыщызыкIухь сабийр уигу къигъэкIыу, Щыхьым макъыр бзэгум зэрыпищIэ псантхуэр апхуэдизкIэ махэщи, къедаIуэм и гулъытэр езыр къыщылъэту щIэмыпхъуэжыным фIехь, зэхихыр зыгуригъэIуэн дэнэ къэна. Нэхъыжьым иришэжьа хъыбарыр и кIэм нигъэсыхукIэ псэун щызымыгъэтыжыфыну щIалэхэм ар щысхь ямыIэу зэпауд, къыпэпсэлъэжхэри къахокI. ИтIани, зэрымыпсэлъэрейм хуэдиз дыдэкIэ икIи къыщегъэтхъыгъуей лэжьакIуэжьыр фIыуэ ялъагъу, къыхуэзэху зыкъыхуэзыгъэпелуан Хьэрун, «уотхьэлэ мыр» жаIэурэ, къыщыIэщIахыжри мащIэкъым. Зэрыщытым нэхърэ къраплъ фэр
нэхъ зехьэгъуафIэ щыхъуам ещхьу, къулыкъущIэ къызыхамыщIыкIыфа езы мыIэрысэгъэкIри нэхъыбэм щымщ, жыгхэм щепэщэщкIэ е абыхэм зыгуэр щыщIэупщIэкIэ и бзэр къызэритIатэм гу лъумытэмэ. «Щымыжь» къыщIыфIащари арагъэнщ. Бын балигъ ущиIэкIэ, нэхъыжьыпщIэ гуэри къыплъысынкъэ?! Хабзэм и хьэтыркIэ, тIэкIу ягъэжьантIэ, пэжщ. Арами, къуажэм зызыгъэтхьэIухуду дэс нысащIэ къомым я набдзэр яхущIэзычу яхуэзылэж Дахэзилэ ар лIыуэ къыкъуощ жыпIэныр пцIыщ. Тхьэусыхэу иришажьэрэ зигъэщIагъуэу иухыжу, езым игъэIум унагъуэр къыдэзыгъэудж бзылъхугъэ жьэфочыр и щхьэгъусэм тIасхъэщIэхыу бгъэдэт фIэкIа пщIэнкъым. Щыхьым щэхуэкIэ зэримыщIэри, и щIагъщIэлъыр зэрижьыщIыжри, къыщIешхыдари, имыдэу здыфIэкIуахэри щащIэ къуажэм. И IэщIагъэм цIыкIуи ини къыхуигъэныкъуэ зэпыту зэрыщытым нэмыщI, и лIым и гугъу ищIурэт Дахэзилэ цIыхубзхэм къыхуаIэ фIэлIыкIым и зэхуэдитIыр зэрызэригъэпэщар. Езыр пщы IурыIэбэгъуейм зыдэзыгъэш пщылI губзыгъэу къыхолыдыкI а хъыбархэм. И псалъитIым я зыр зэрыЩыхьымым зыкъом игъэбэлэрыгъ щхьэкIэ, пIэщхьагъ зыдигуэш цIыхухъум и цIэр хуиту зэригъэныщкIуми, игу къыхэмыщтыкIыу абы зэрытепсэлъыхьыфми уи фIэщ нэхъ ящIыр зэщхьэгъусэхэм я зэхуакум жьыуей зэрыщызепщэмрэ и лIым пэщIэт фызым и мэсхьэбым уимыту бжэщхьэIум узэрырамыгъэбэкъуэнумрэщ.
Щыхьым и телефоныр къоуэри, Дахэзилэ къыхутригъэува и сурэтыр къытредзэ. Абы зи нэр техуа Хьэрун къолIэлIэн?
– Къытех! Уэри зыгуэр уагъэшхынщ.
Жьэрэ IэкIэ зезыхуэ анэм сыкъыIэщIокI щыжиIэм, нысащIэ псэ махэIуэ къызэрыпэщIэхуарат Хьэрун и унагъуэбжэр щIызэхуищIыжар. ИмыкI-имысу, къалэм щопсэу иджы и унагъуэр илъэсым нэблэгъауэ. Емыфэху лIы хъарзынэщ, фадэ ткIуэпс зэрыIухуэу, и щхьэр щIрегъэхьэ. Сабийхэр зэзэмызэ гуащэм деж яшэурэ щагъэIэ: ягъашхэ, яхуапэ, сурэт трахыжри, нанэ зыкIи зэрымыкъуаншэм и щыхьэту, Прозэ адэ-модэкIэ къыщыкъуагъэплъ. Ятепсэлъыхьхэм жаIэ псоми къикIыр зыщ: гуанэ зэрынащ, пхуещIэнуIакъым. Бэч и телефоным тет макъамэ нэжэгужэм гупсысэр зэпеуд.
– НтIэ, щыIэщ, хъыджэбз хьэщIэ гуэрым доуэршэрри щысщ, хущIыхьэркъым, – лIапIэм темыIэбэмэ, Бэч гушыIэр къемыхъулIауэ къелъытэ.
– Иджыпсту ягъэшхэнущ ар, – зэкIуэцIолъэлъ зэщхьэгъусэ псори зыфIэдыхьэшхэн щIалэ фызкъэмышэр.
Дахэзилэ къызэрыIухьар щхьэгъубжэмкIэ зылъэгъуа Щыхьым абы къыхуэтэджауэ фэ къытемыуэн щхьэкIэ, къызэфIоувэри псы хуэлIэ хуэдэ зеплъыхь.
– Зи телефон къытрахым и насыпкъэ, – и лIыр зыхэс гуп щыхыхьэкIэ, Дахэзилэ езыр зэрыщхьэгъусэ тыншым гу лъыптэну къыбдоIэпыкъу. Къэб гъэва IупщIэ зыбжанэ зэрылъ тепщэчи иIыгъщ.
«Ар зы!» – Бэч Щыхьым къыщIэгубжьын хуеяхэр игукIэ ебж,
хьэблэм зэрыдихьэнум хуэдэу.
И фызыр цIыху щыту къызэрепсалъэм илъэс щэщI хъуауэ емысэ Щыхьым псы йофэри дэгу-нэфу зэфIэтщ, къыппыкIынум фIэкIа къызыфIэмыIуэху цIыхубзым къэб гъэвам къригъэлэжьынум поплъэри.
– Дауэ ущыт, Хьэрун? – и тепщэчыр Iэнэм трегъэувэ Дахэзилэ. – ЗыIугъахуэ.
ЗэлIзэфызыр зэгъусэу и пащхьэм къызэризэрыхьам ищIыIужкIэ, шхэныр зэпигъэун зэрыхуейм къызэIуигъэуа Хьэрун щIыIэ-щIыIэу жэуап кърет:
– Псэухэм зыдогъэщхь, Дахэзилэ, къеблагъэ! Дэ тхуэдэ ягъашхэ- 33
рэ?
– Ар щхьэ жыпIэрэ, си дэлъхужь! Уэ пхуэдэкъэ ягъашхэр! «Ар тIу!»
Дахэзилэ зымыщIэр Хьэрун и щхьэгъусэ Линэ щхьэзыфIэфIагъкIэ и щхьэр пщIантIэм зэрыдимыхар? А дамэдазэм нэгъунэ деукIэ езым и лIыр зэрызримыпэсри нысащIэр цIыхуу къызэримылъытэри.
– Уэлэхьи, сыарэзым! – и щхьэ хуэпсэлъэж хуэдэу зегъэкIэрахъуэ Хьэрун.
лъэрэ уэ?
Ар щIэарэзыр мыдрей щыми къагуроIуэ.
– Зэгъусэу къэтшэнущ Хьэрунрэ сэрэ, – сыт хуэдизу мыщхьэхуэфIми, Бэч бысымыр фIэпсэкIуэд мэхъу. – Ей, джэгун щIэддзэну ныщхьэбэ? – ЩIэкIыж жиIэу аракъэ иджы мыбы? Уи анэ апхуэдэу уепса-
«Щы!»
– Уей, сызримыгъэпсалъэ, Дахэзилэ, занщIэу къызоуэм!
– Къоуэнщ а емыIусэцыснэIур!
Фэ зытегъэуэн бэлыхьым зыIэщIэзыуда Дахэзилэ иджы хуиту уегъэгузавэ:
– КхъыIэ, зыгуэрым къалэм сынэвгъэс. Фызгъэгувэнтэкъым, зы тыкуэн сыщIыхьэу сыкъыщIэкIыжыну арат.
«ПлIы!»
Дахэзилэ и зыгъэщIэрэщIапIэм цIыху къекIуалIэ зэпытщи, и
жэщ-махуэ щIыхьэхум хэкIуэсыкIыфыр мащIэщ. «Зыгуэрым» зэрыжиIари Щыхьым гугъу иримыгъэхь хуэдэурэ зэрыIэщIэкI Iэмалхэм язщ. И къуэр жейуэ, хьэблэ щIалэр игъэпщылIын зи хьэл 34
Прозэ
унэгуащэм зыхуейр хуэпщIэным нэхърэ нэхъ тынш къыпхуэгупсысынукъым.
«Щыхьым, дыкъегъэл!» – нэкIэ мэлъаIуэ Бэч.
– Сэри зыгуэр къэсщтэжын хуейщ, сыхьэт ныкъуэкIэ хьэзыр
ухъун? – зыри зыщымыгугъ Хьэрун сыт къыщыщIар?
Дахэзилэ зытригъапсэр Бэч и машинэ щIэрыпсырт. ЗыкIи къемыкъуэншэкIыу ар зэрыIэщIэкIам нэмыщIыж, иджы хьэблэм и набдзэр Хьэрун и машинэ ныкъуэлIэм къищу къалэм дэкIуеин хуейщ. – Дэ фыкъэсыжыху зэ дызэхэуэнщ, – зи хьэм бажэ къиубыда Бэч Дахэзилэ щIегъуэжыпIэ иримыту шахматымкIэ мэIэбэ. «Уи анэр» къызжиIами, къызэхъуэнакъым», – зэрыжиIэу, и ныбжьэгъухэр зэрыдыхьэшхынум щIалэм и гукъыдэжыр къыхуеIэт. – Хъункъэ, Щыхьым? – Хъуакъэ.
Игу къезыгъакIуэ хущхъуэ езыгъэха сымаджэр, ар къижьыжмэ, нэхъ псынщIэу зэрыхъужым ещхьу, къэб IупщIэхэр зэрылъ тепщэчыр Дахэзилэ и щхьэм фIиIубэнти, зэи къимыгъэзэжыну ежьэжынт Щыхьым, иджыпсту здынэсам. ИтIанэ мы къуажэ кIыхьым, нэгъуэщI мыхъуми, зы сабий къыдэкIынкIи хъунт фызым иригъэкIуэта лIым зэреплъ нэкIэ къемыплъу. Зэрытролым имыкIыпэми, ар нэгъуэщI зыгуэру бгъэзащIэ зэрыхъунур къызэрыгурыIуэрэ, Щыхьым гупсысэх хъуащ. Езым хуэчэмыр къызэбэкI Хьэрун деж къыщIыщIэмыкIыр армырауэ пIэрэ?!
«КхъыIэ, кIуэж, псори сэ си лажьэу жысIэнщ», – жриIат зэгуэр Щыхьым иджыри нысащIэгъуэм имыкIа Дахэзилэ. Сытыт жэуапу къритар? Зыщумыгъэгъупщэмэ, ущIыдэмыпсэуфын гуэрт, ищIэжыркъым. НэхъыфIщ, хьэуэ, къызэремыдэIуар. Мис, Хьэрун нэгъунэ къохъуапсэ иджы. Унагъуэм и тIасхъапIэ гуэр къыжьэдишу къыщыдыхьэшхыжын, е ахъшэ щIыхуэ Iихын щхьэкIэ, зыкъыхуегъэщIалэ жан. Модрейм ар зэрыфызыфIым хуехь. И лIым хурикъунымкIэ къыдэIэпыкъу псори щихъщ. И щIыбагъымкIэ ирихьэкIауэ, Бэч шахмат пащтыхь хужьымрэ фIыцIэмрэ и Iэгу зырызым ирегъапщкIуэ. Щыхьым абы къыхуишия IэштIымитIым я зым тоIэбэри, фIыцIэр къыхихауэ къыщIокI.
– ФIыцIэмэ – фIыцIэ! – жеIэри, шахматыр тригъэсын щIедзэ. 2
Къуажэм и цIэр Къэлэрдэгущ
Уимыщхьэгъусэм и машинэм уисынымрэ уцIыхубзу гублащхьэр пIыгъынымрэ дэтхэнэр я нэм нэхъ къыфIэнэу пIэрэ Къэлэрдэгу пIэрэпIарэхэм? ТIуми уащымыщу, улъэсу, тхылъымпIэпс хъуржын ныкъуэзэфIэтхъ пIыгъыу узэхэзекIуэнырщ, дауи. Узыгъэтыншын пщIэ пхузэмыгъэпэщамэ, уи дуней тетыкIэм дагъуэ иIэу аращ мыбыкIэ къызэрыщалъытэмкIэ. Нэхъыжь къыщIыхьэмэ, мэтэдж жаIэу, цIыхуфэ къыуаплъыну ущымыгугъ. Жьэ бзаджэм фIэлIыкIыIуэм хабзэми и ней къыщохуэ.
Пшапэр зэхоуэ. Пщэдей зи нэчыхьхэр ятхыну нысащIитI-щым я щхьэцхэр хузэщIакъуэу сэхусэплъ щыхалъхьэжын хуейщ Дахэзилэ и зыгъэщIэрэщIапIэм. Нэху щымэ, къамыжыхьыжын папщIэ, ныжэбэ зыгуэрхэр хамыгъэщIу хъунукъым. Жэщ-махуэ зэхэдз имыIэу лэ-
3 Заказ №814 Прозэ
жьыгъэр Iэджэрэ хузэтрехьэ апхуэдэу. ИтIани, хэхъуэ нэхъ къезытыр нысашэхэращи, къыщыгугъхэр зэримыгъэщIэхъуным и ужь итщ.
Я куэбжэ дыхьэпIэм деж щыт гуэщым и гупэ блыныр къыдращIейщ, бжэ-щхьэгъубжэхэр хагъэзагъэри, зэрагъэпэщат иджыпсту къуажэ ныкъуэр зэкIуалIэ «Дахагъэм и унэр». Зейр Дахэзилэщи, зыхуеинухэр езым кърихьэлIэу, хъыджэбзищ егъэлажьэ: щхьэцщIэщэр, Iэбжьаналэр, сэхусэплъхэлъхьэр. Езыр набдзэ-нэбжьыцхэм йоIэзэ. Ныщхьэбэ хуэдэу, щхьэцылэ, напэщыхуэ е зыхуэныкъуэ нэгъуэщI гуэр щхьэкIэ Щихумэз куэдрэ кIуэн хуей мэхъу. Аращ Хьэрун и машинэм ису къалъагъукIэ, ягъэ щIэмыкIынур.
Щихумэзрэ Къэлэрдэгурэ я зэхуаку сыхьэт ныкъуэ гъуэгу дэлъщ – къалэм дэкIуейхэри къехыжхэри зэрызекIуэ, машинэ блэжхэм гу къыщыплъатэ лъэс лъагъуэ псыгъуэ кIыхьыр. Пщэдджыжь пIэщIэгъуэм е пшапэ зэхэуэгъуэм узыхуэзэ машинэм уздэкIуэм унигъэсыныр Iуэху къызэрыгуэкIщ, зыкъэзыгъэшыжи къахэкIыу. Ауэ иджыпсту екIуэкIыр а зи гугъу тщIыхэм зыкIи ещхькъым. Хьэрун IуэхутхьэбзэщIакIуэ зэрыщIэпхъуарщ дызытепсэлъыхьыр. Сыт къезыхужьар бензин хьэхукIэ фIэкIа земыкIуэ абы и машинэ пыхусыхур?
Дэхуэхыпащ хужыпIэным нэсакъым Хьэрун, Алыхьым жимыIэкIэ. Хъу-мыхъуми, шэрхъиплIым тесу зокIуэ, и унэ щIэсыжщ. Уэрамым къыдыхьэ щэхуакIуэхэм сом мин зыбжанэ къыщIратын щхъуантIагъэ тIэкIуи хадэм кърех. Псори цIэ зыфIумыщыфын хуэныкъуэныгъэ цIыкIуфэкIухэм ятокIуэдэж, жумыIэмэ. Хьэблэ уэрамым кърикIуэу плъагъумэ, е мэмэжалIэ, е щIыхуэ къелъыхъуэ. Куэбжэр къэзыгъэбыди къахокI. «ЛэжьапIэ ув!» – къыжезыIэфыр Бэч хуэдэ жьэнахуэхэрщ. Ауэ хэт абы ипIэкIэ лажьэу улахуи къезытыжынур?!
Илъэс зытхух хъуами аращ Хьэрун мы хьэблэм къызэрыIэпхъуэрэ. Нэхъ гъунэгъуу къыбгъэдэсыр Щыхьымщ. Лъэбакъуэ бжыгъэщ
я зэхуакум дэлъри, зы унэм щамыгъуэтыр адрейм къыщащтэу къогъуэгурыкIуэ, езыхэм япэжкIэ зэрызэтраухуам хуэдэу. ЦIыхубзхэм я деж къыщымыкъутэмэ, цIыхухъухэм сыт хащIыхьыжын шхупцIатэ зэIэпыхыкIэм, жыпIэнщ. Ауэ къэрал лэжьапIэхэр зэхуащIыжу, мэкъумэш IэщIагъэ зиIэхэр пщIантIэм зэрыдэтIысхьэжрэ, унэм щызэфIэмыкI Iуэхухэр нэхъыбэ хъуащ, ахъшэ уи жып имылъу псы уемыфэжыным хуокIуэ.
Унагъуэм къылъыс пщIэр зыIыгъ хъулъхугъэр лъэ быдэкIэ щымыт нэужькIэ, зыгуэр зэхэмызэрыхьынкIэ Iэмал иIэкъым. Ишхын игъуэтмэ, щхьэгъусэншэу иджыри илъэс тIощIкIэ псэуфыну къыпфIощI Хьэрун. И бын зэрыхуэмыпIыжым игъэщхьэжэгъуэн хуэдэуи балигъ хъупакъым адэ къыщхьэщымыту къэтэджа, шыпхъу нэхъыщIэм фIэкIа анэкъилъху зимыIэ щIалэр. Сыт-тIэ Линэрэ сабийхэмрэ ятеухуа гупсысэхэм гугъу щIрагъэхьыр? ИIа тыншыгъуэр зэримыгъуэтыж къудейрамэ, псоми уосэ. Унэр зэрынэщIыр къытохьэлъэ жыпIэнущи, къуажэ закъуэныгъэр къалэдэсым ейм хуэдэу гугъэкIуэдкъым, зыгуэр къыщIэмыхьэу махуэ къыхуихуэххэркъым. Ягъэпсэуркъым, аращ. Зым къыуегъашэ, адрейм къыуегъэшэж. Псори дэлъэну хуитщ. Езыхэр зыхэт бэлыхьым ухэмыту укъалъагъумэ, яфIэпсэкIуэд уохъу. Хьэблэ унэгуащэхэм хьэм хуадзынур къыпхутрагъэувэу зы тепщэч лей ебгъэтхьэщIыжыху, уи щхьэ ядэбгъэсысу щыс, ар нэхъыфIмэ. Е улIэн, е пщым имыIэ уиIэн! НэгъуэщIу къуажэдэсым укъелыну- 35 36
Прозэ
къым. Зыри бгъэдэлъкъым Хьэрун, езым нэхърэ нэхъ къуэгъу щIалэхэр къызэрырилъэфажьэ и IэблэшхуитIымрэ хущIыхьэр зытепсэлъыхь и псэукIэ мыкIуэмытэмрэ фIэкIа.
Лъэпэд лэжьар зи лъэгум нэхъ ехуэбылIэм ещхьу, вакъэщIэ зэIиш нэхърэ, иIа тIэкIур зэригъэпцIыжамэ нэхъ къищтэнут Хьэрун. Нэхъ къищтэнут, ауэ зэрыбгъурыхьэну щIыкIэр хуэгъэакъылкъым. Игурэ и щхьэрэ зэтелъкъыми, кIапсэ зэрылъэдам и зэрыдзапIэр къыхуэгъуэтыркъым, ищIапхъэр ищIэркъым. И псэукIэр зэрыщытам хуэдэу зэтемыувэжауи къыхуэщIэнукъым. А хьэлыгъуанэм инауэ мэпсэу, нысащIэр и дыщ зэрыкIуэжрэ.
Дахэзилэ къэб тепщэч иIыгъыу къыщыщIыхьам, къызэIууат. Езыр къыщыпхуейм унэхъыщIэщ, уэ узыхуэныкъуэIамэ, пагэщ Щыхьым и фызыр. ИтIани, къалэ гугъу зэрищIу, Линэ деж къимыкI и гур къэбырсейри, Дахэзилэ дигъуэ псори щыгъупщэжат асыхьэтым. Сабийм кIэнфет ебгъэлъагъумэ, IэубыдыпIэншэ зэрыхъум ещхьу, хэти зыфIэзыгъэлIыкIыф хьэблэ гуащэм Линэ иригъэпсалъэ зэрыхъунур къызыфIигъэщIри, и щхьэм дэуеижащ. Ар щхьэ иджыри къэс игу къэмыкIарэ?! «Си дэлъхужь» зэрыжиIами къигъэгушхуат. И анэр, нысэм и гугъу къызэрыхъейуэ, къызэфIозэрыхь. Къуэ хьэулей зыхуигъэфащэркъым, езыр фагъуэ зыщIэхъукI ныси хуейкъым.
Хьэруни батэ игъэшакъым. Ефауэ тIэурэ-щэрэ якIэлъыкIуэщ, гъунэгъухэр игъэтхьэусыхэри, щхьэхуимыту, фэтэрыщIэ игъэIэпхъуэжащ и унагъуэр, иджы къыщилъыхъуэнури зэупщIынури ищIэркъым. Телефонри ихъуэжагъэнщ, къытрихыркъым. «Ефэжыркъым, къоуэнукъым», – хужезыIэни игъуэтыркъым. Iуэхум езыхулIэн щхьэусыгъуэ къыхукъуэмыкIыурэ, илъэс ныкъуэ е нэхъыбэ дэкIащ, зэрымылъагъуххэу.
Дауэ къезгъажьэмэ нэхъыфI, жиIэу, егупсысыху, къалэ дэлъэдапIэм нос. Дахэзилэ телефонкIэ зэрыуэршэрым хуэдэурэ здэкIуэну лъэныкъуэр къыгурегъаIуэ. Пшапэ зэхэуэгъуэщи, зэхэзежэр куэдщ.
Аргуэру плъыжьыр къэблауэ гъуэгу зэпрыкIыпIэм цIыхухэр щыблагъэкI. – Линэкъэ мо слъагъур? – щIоупщIэ Дахэзилэ, машинэм къыжьэхоуэ жыпIэу, гъуэгур зэпызыупщI цIыхубз щIалэр иригъэлъагъуурэ.
Хьэрун и пщIыхьхэм къыхэкIа фIэкIа пщIэнтэкъым машинэ гупэм хуэсэмэгурабгъуу блэкI нысащIэр. Хъыджэбз цIыкIур и анэм зэпреш, езым сабий нэхъыщIэр IэплIэкIэ иIыгъщ. ИIэ, тегушхуэ, жеIэ Дахэзилэ абы щхьэкIэ укъызэрежьар. Ижи кIэлъыщIэпхъуэ, сэ фынэзгъэсыжынщ жыIи щыкъуанэм зыпщIэхэдзэ. Хьэрун зигъэхъеифыркъым. Дахэзили, игъащIэм имыIуэху зэримыхуам ещхьу, щымщ. Удзыфэр къоблэри, шэрхъхэр йожьэж. ЗдаунэтIа тыкуэныр абдеж дыдэрат здэщытри, Дахэзилэ зэрикIыу, Хьэрун «сыкъыIухьэжынщ», жеIэри, Линэ щилъэгъуа лъэныкъуэмкIэ йожьэ. И анэр и гъусэу епсэлъэфынукъым. Сабийр иIыгъыуи жиIэр зэхихынукъым. Зыбгъэдигъэхьэну? Къигъэзэжыну хуейуэ пIэрэ? Жыжьэу еплъынщи, зыщыпсэур зригъэщIэнщ. Щыкъуанэр къалэм щыщкъым, абы къикIыр ныжэбэ и пхъум деж щыIэну къэкIуауэ аращ. ДаIэ? Мес, етIуанэ IущIыхьым щIохьэж, къищIащ иджы и фэтэрыщIэр здэщыIэр. НэгъуэщI зы махуэ къэкIуэнщи игъэхъунщ.
Хьэрун и щхьэ Iуэху зэрихуэжынкIэ зэрытIыгурывэм хуэдиз дыдэкIэ икIи унагъуэлIт. Аракъэ хьэблэм Iуэхуншэу дэсыр къыщIекIуалIэр. И унэ кIуэцI щемыкIуэкI насып гъэпщкIуа пхуе- Прозэ
ар, гъэхъуэпсэнукъым здэкIуари къыздикIыжари пфIэмыгъэщIэгъуэнми къыбжиIэжынущ. Къишэн ипи, псэгъу зэгъэгъуэтын жыхуаIэр абы къызэрыгурыIуэр унэм бжэ хэлъхьэн, жыгым пкъо щIэгъэкъуэн жыхуаIэм ещхьу, щIэн хуей Iуэхуут. Лъагъуныгъэ хъыбархэм трамыгъэуххэу щыттэкъым щIалэ къекIушхуэр, ауэ ахэр гъащIэм щыщу и фIэщ ищIакъым зэи, езыр апхуэдэ гуэрым хэзэрыхьын дэнэ къэна. Хъыджэбзыр унагъуэм щыщ хъурэ – фIыуэ хущытынущ. Унэм и щIыбкIэ къэнэху, хамэщи, жиIэми жепIэми зыри тепщIыхь хъунукъым. А щытыкIитIым яку дэзэрыхьа и щхьэгъусэ IукIуэтам зэрызыхуигъэзэну лъэныкъуэр хузэхэмыхуурэ щхьэзэ хъуным нэсащ иджы. Хуэмыгъуэтыр езы бзылъхугъэрамэ, абы псом япэ щыгъуазэу щытын хуейр Линэтэкъэ? Бзэ быдэкIэ узэмыджэн Хьэрун апхуэдэхэм пхутепсэлъыхьынукъым. Дунейр цIыхубзым къекъутэ. Зыр мыхъурэ – нэгъуэщIым еплъынщ. Ахэр жиIэурэ яIэщIокI уаз къезыт цIырушырухэм. Зызыхуиумысыжу щытми, Хьэрун къыхуэтыр Линэтэкъым, хьэмэрэ, Линэ и закъуэтэкъым. Абы хуэмыгъуэтыр и унагъуэр щигъусэм деж зыщыпсэу дунейрщ, псэ къызыхыхьэж и лъапсэрщ. Езыр къызыхуэтыжщ Хьэрун, аращ пэжыр. Иджы гукъыдэж зыхуимыIэж и лэжьэкIэр, къэушыкIэр, жеижыкIэр къыхуэтщ. Сабийхэр къыщыпежьэкIэ зриплъыжу щыта фэр, зытемыукIытыхьыжу щыпсэуа махуэхэр, унэ зэлъыIухам щигъуэту щыта гупсэхугъуэр. А псори Линэ къызэрыхущытам ирипхыну игу къэкIынутэкъым абы, гум щекIуэкIыр зэIищIэн хьэл зэримыIэм къыхэкIыу. Лъагъуныгъэ хъужыр аращ къыжезыIэми апхуэдиз роман уемыджэ жиIэнурэ ириупцIынут. Ауэ и хущхъуэгъуэр здэщыIэр зыхимыщIэн хуэдизуи гунэфтэкъым ар.
Здэщымылъыпхъэм деж щылъ хьэпшыпу зыкъыщохъуж иджы Хьэрун. И пIэ имылъыж хьэпшыпщ и щхьэгъусэри, и сабийхэри. Унэм щIэсыху къыпфIэмыIуэхуми мэхъу ахэр, ауэ зэрыщIэкIрэ нэгъуэщIым егупсысыжыфыркъым. Жэщи махуи япоплъэ. Зы Iэуэлъауэ къэIуркъым, ахэр къыщIыхьэжу къыщимыгъэхъуу.
– Уи анэм дежкIэ, кхъыIэ, ныIулъадэ зы дакъикъэкIэ, – зэпеуд абы и гупсысэхэр Дахэзилэ, къуажэм къэблэгъэжа нэужь. Хьэруни, жыIэдаIуэу, и сабиигъуэр щыкIуа хьэблэмкIэ егъазэ.
Мэржан езым къыхиха хъыджэбз къыхуишэмэ, нэхъ къытемыхьэлъэну щыгугъыу къыхуигъуэтат дахагъкIи къызыхэкIа унагъуэкIи ику итхэм хабжэ Линэ. Хьэрун ещхьу еджапIэ нэхъыщхьэ къиухатэкъым нысащIэм, ауэ и гур нэхурэ езы цIыкIур фIэрафIэу, щIэныгъэр занщIэу гъащIэм къыбгъэдэзыххэм ящыщ Iущыцэт.
ЯтIэ Iэбжьыгу зэрылъ сэмбым щагъэкIа удзыр щIым пхьымэ зэрызиужьым ещхьу, зэрырикъун хуэдизкIэ ткIийуэ яIыгъа щIалэр псэгъум и гулъытэ Iэсэм гъуэгу дахэкIэ иунэтIат. Линэ дэлъхуитI зиIэ шыпхъу гъэфIэнти, цIыхухъу и пIалъи, унагъуэ и пIалъи ищIэрт, зыгуэрхэр къыхуихуэми, и гукъэкIхэр фIым зэрыхуэунэтIам гу лъытэгъуейтэкъым.
зэрыщытыпхъэм щытримыгъэхуэф Псори зэрыщытын хуейм ещхьу ежьатэкъэ?! Илъэс дэкIри, хъыджэбз цIыкIу, иджыри илъэситI дэкIри, щIалэ ягъуэтащ. Зы къуэм
и пIэкIэ къуэрылъхуитI къызыIэрыхьэжа Мэржан анэшхуэ насыпыфIэм и сурэтым итт, сабий хъыбаркIэ хьэблэм я щхьэ яригъэужэгъуу. Линэ къалэм дэт щыгъын тыкуэн гуэрым щылажьэрти, ахъшэ тIэкIу зэхуахьэсмэ, езыхэми къуажэм апхуэдэ къыщызэIуахыну я мурадт. АпщIондэху Псыхуабэ лъэныкъуэкIэ ежьэхэурэ нысащIэм 37 Прозэ
хуэщэжын хьэпшыпхэр къашэрт. Хадэ щIэхъума яIэти, ари яIэщIэужагъуэртэкъым, зэгъусэу ипэщэщыхьырт. Линэ лэжьапIэм щыIэху, щIалэм абы къытрихыр зэбгришырт, зыхуэныкъуэхэр зэригъэпэщырт, сытми, хущIыхьэртэкъым.
НысащIэр зыхуэбгъэфэщэныр зымэ, уи къуэм и гур абы зэрыкIэрыпщIэм укIэлъыплъыныр нэгъуэщIщ. «Уи гъащIэ псор зытебухуа быным дежкIэ уэ узэрымынэхъапэр къыбгурыIуэныр дауэ къыпщыхъурэ?» – захригъэхырт щIэх-щIэхыурэ Мэржан псэлъэгъу къыхуэхъу и ныбжьэгъухэм. «Уи къуэр уи нысэм иумыфыгъулIэу пIэрэ?» – къыжраIэмэ, къэуIэбжьа зищIырт. «Къэбгъуэтаи! Си къалэным хэщIащ, жызоIэри согуфIэ сэ», – и напщIэхэр хишурэ пыдыхьэшхыкIырти, зытепсэлъыхьыр ихъуэжырт. ИпэжыпIэкIи нысэм хуэмыарэзыуэ щыттэкъым Мэржан. Къуэм зыхуей хуэзэу къригъэшауи къилъытэрт. Ауэ езыр игъащIэ лъандэм зэхъуапсэ цIыхубз щIыкIэм ит Линэ Iыхьлыуэ къилъытэу иригушхуэным и пIэкIэ, ныбжьымрэ закъуэныгъэмрэ кърагъэщта хьэл гугъумкIэ ебгъэрыкIуэ зэпытт, къуэмрэ нысэмрэ я зэхуакум зэрыдэпхъуэн Iэмалхэр къиулъэпхъэщыни иужэгъуртэкъым.
Спорт зэхьэзэхуэхэм яшэу, бэнакIуэхэм якIэлъыкIуэу къыдэкIуэтея щIалэр ефэрей зэрыхъуари щIэхъуари лъэбакъуэ зырызу иджы къэщIэжыгъуейщ. Уи анэр фадащэмэ, гугъущ абы пэIэщIэ ухъупэну. Аркъэм кърит хэхъуэрт Мэржан, зэрыфызабэу, мылъкукIэ къахэщхэм ящыщ зыщIар. Ар къемыхъулIамэ, и къуэмрэ и пхъумрэ еджапIэ нэхъыщхьэ щIэмытIысхьэфынкIи хъунт.
Агроном IэщIагъэр иIэу мэкъумэш академиер къэзыуха Хьэрун лэжьапIэ хьэзыр щимыгъуэтым, къуажэр зэрыхэIущIыIу нащэ кIыхьхэр игъэкIын щIидзэри, цIыху цIэрыIуэ хъуным зы мащIэщ иIэжар. Къэлэрдэгу щIы елэжьынкIэ зыщызыгъэIэзэхэр чэнджэщакIуэ къыхуэкIуэм къыщымынэу, езыр щеджа академием щIэс еджакIуэхэр къашэурэ ирагъэплъырт щIалэм и нащэ зехьэкIэм. Фермер хуэдэу губгъуэм илэжьыхьхэм яхыхьэн папщIэ ахъшэ зэуIу хуейт, апхуэдэ фейдэшхуэ Хьэрун къыIэрыхьэртэкъым. Мэржан къахэхъуэ псори езым и IэмыщIэ илъын хуейуэт зэригъэувари, ахъшэ ептыну нэхъ тыншт, къыплъысыр къеIыпхыжын нэхърэ. Хьэрун и шыпхъум и ишэгъуэти, унагъуитIми къыщалэжьыр абы текIуадэрт. КъыщIадзыжым щIагъэтIысхьэжурэ, щеджэ хуэдэри дохутыр факультетрати, Iулъхьэншэу илъэситI зэпищIэфынутэкъым. Сытми, Мэржан и куэбжэпэм къыщызэIуиха тыкуэным Хьэрун и къарури зэманри зэрыфIихьым нэмыщI, щIым елэжьынми нэхъ гущIыIэ хуищIымхуищIурэ, и хадэри нэхъ фэншэ хъуащ, езыри ефэн зимыжагъуэхэм хэгъэрей яхуэхъуащ.
ЩыIэщ фадэ Iухуэмэ, нэхъ нэжэгужэ зэрыхъум фIэкIа нэгъуэщI зыдумылъагъу. Хьэрун апхуэдэтэкъым. Ар закъуэм хьэщхьэрыIуэ ихъукIырт, къэзылъхуар IэщIэмыкIуэдэжащэрэт мыбы жыуигъэIэу. КъарукIэ ибгъэкIуэтыну фIэкIаи Iэмал хуэбгъуэтынутэкъым щIалэ Iэчлъэчым.
Iубыгъуэ Къуэ ефэрейм пэмылъэщыж щыхъум, ипхъу яшам зигъэгусэу къыщыкIуэжа зэманым ирыригъэхьэлIэри, Мэржан унагъуэщIэр и дыщ пщIантIэ бгынэжам игъэIэпхъуащ. «И анэм иригъэсакъым» хужаIэ щхьэкIэ, ари щхьэусыгъуэ хуэхъуа къыщIэкIынщ нысэ зыдэмысыж пщIантIэм Хьэрун и шыпхъум тыншу къыщIигъэзэжам. 38 Прозэ
Щхьэхуэ хъумэ зыфIэмыфI нысащIэ щыIэ? Апхуэдэт Лини. Ауэ щIалэр хэкIа щхьэкIэ, Мэржан и щэн-къэщэхун Iуэхухэр машинэншэу зэфIэкIынутэкъым. Линэ сабийхэм якIэрыщIауэ лэжьапIэншэт. Арати, сыхьэт бжыгъэ теубыдакIэ мылажьэ Хьэрун анэм зыгуэр къритын щхьэкIэ ириджэ хуэдэурэ, зэрыщытагъэххэу жэщ-махуэ хьэлъэзешэу къыхуэнэжащ.
Анэм лей къыуихынукъым-тIэ! И къуэщ, хуитщ. Укъэзылъхуам хуэпщIэр куэдыIуэ хъуну? Хъун хуейкъым. Апхуэдэу, тхылъ зыщэм гува-щIэхами еджэн зэрыщIидзэм ещхьу, Мэржан и щэхуакIуэхэм кIуэгъужэгъу яхуэхъуа, сабий ныбжьым имытыж Хьэрун «къеблагъэ» къыжезыIэм къыIэщIэмыкIыжыфурэ фадэр нэрыгъ хуэхъупащ. Зыщыгугъын зимыIэ фызабэм аркъэ ищэкIэ хэт игъэкъуэншэнт, и
къуэм къригъэшэну зигъэхьэзырыху. Ауэ хъарзынэу ежьа унагъуэщIэр фадэм зэрытекIуадэр нэрылъагъу щыхъуам, къэгъэзэжыпIэр жыжьэ къэнакIэт.
Пхъэщхьэмыщхьэ къызыпыкIэ жыгыр иупщIыкIыгъуейкъэ? Мэржани щигъэтыжыфынутэкъым фадэ ищэн, сыту жыпIэмэ, зи сомитI зэмыуIу фызабэ щIалэм и щхьэр къыщиIэтар урыс аркъэр хьэблэ къэс щыщIагъэжын щыщIадза лъэхъэнэрт. И къару илъыгъуэм губгъуэм кIуэуэ щытащ, мазэм икIэм мылIэIус тIэкIу кърату. Къэралыр лъэлъэжу, колхозхэр якъутэжа нэужь, бэзэр тетыкIэ зригъэщIэну хуежьа щхьэкIэ, жыжьэ нэсакъым. Хадэм кхъужь-мыIэрысэ кърихми, джэдджэдыкIэ къыдэхуэми, и сабиитIым ямышхынур ищэфмэ, ехъулIауэ псэуащ зыкъомрэ.
Ауэрэ хабзэр къотIасхъэри, Къэлэрдэгу и хьэблэ къэс аркъэ щащIу къаублэ. Зыгуэрхэр Iах, кърат, зыдагъэIэпыкъу защIурэ, Мэржани дахьэхащ фадэм пщы ихъукIахэм. Жэщым мыжеижхэу, спирт зэхакIэурэ нэху щагъэщ къахуихуэрт. Ахэр езышажьэ машинэшхуэхэм къэзымыгъэзэж къазэрыхэкIым нэхъ сакъхэр якIэригъэхуа пэтми, къимыкIуэтахэм аркъэ заводышхуэхэр къызэIуахри, щIыналъэм гуэдзу щагъэкIыр кIытэу яхуримыкъужу заужьат. Фызабэм зэригъэкIуэкI ашык зыбгъупщIыр ткIуэпс закъуэ хуэдэт, улахуэр аркъэкIэ щат сэреишхуэхэм къыщыщIиуда фадэ псыдзэм елъытауэ. Диныр къыдахыжу, «зыщэри, изыфри, къезыхьэкIри» жаIэу а уэ пщIэ гупыр къызэрыдэувэрэ, Мэржани и уэрэдыпкъым зихъуэжащ. «Аркъэри Алыхьым къигъэщIащ», – жиIэу зэхыбох абы иджы.
Мис я унащхьэ щIэращIэри, Хьэрун и адэм къыщIэна лъапсэжьри. И шыпхъур кIуэр-къэкIуэжу Налшык щоджэ, илъэсиплIым ит абы и къуэ цIыкIур анэшхуэм и гъусэ зэпытщ.
Дахэзилэ пщIантIэм дэмыхьэу, Мэржан къыдишащ. Ахэр зэпсэлъэху, Хьэрун унэм щIыхьэжри, телевизор еплъу щыс сабийм дэуэршэрыну хэтащ. Модрейр таурыхъым дихьэхати, жэуап къритакъым. ПщIантIэм зыщиплъыхьыну къыщыщIэкIыжым, и анэмрэ Дахэзилэрэ куэбжэпэм щызэпсалъэу зэхех:
– НысащIэм дыхуэзауэ ухуейкъэ? Машинэр иратхъуэкIыу, блэжащ зэанэзэпхъур.
– Фыкъалъэгъуа?
– Хьэуэ.
– Хьэрун-щэ?
– Сэ езгъэлъэгъуащ, си бзэгум сыхуимытыжу. 39 Прозэ
– И лъапэ къыдезгъэшиенукъым, щремыгугъ. Си къуэр фадафэ ищIри, кIэбгъу зищIыжауэ. Зыми игу хэмыхьэжу къигъэнащ, зыгуэр хуримыгъэтхауэ си фIэщ хъуркъым. Мэржан фадафэ псоми я щхьэгъусэхэри щIыхуэгъущ, нысэр абыхэм къахэжыжын? ЯлIхэм къакIэрымыхуу, «шагъыр фIэкIа емыфэжхэм» я гугъу умыщIмэ. Мыхэр, Дахэзилэ ещхьу, хабзэщIэкъу защIэщ, Мэржан щхьэкIэ зыуагъэукIынущ. Хьэрун хуэдэ тхьэмыщкIэжьхэр къэдыгъуауэ, я напэр зытрахыжу, щIыхуэ къатехуэу, я фызхэр яфIикIыжу ефэмэ, мо гупыр зэгъэпэщауэ, щхьэусыгъуэр наIуэу, Iэнэхэр узэдарэ хъуэхъур лъагэу дэIэбейуэ, зэлIзэфызхэри зэрыгъэгушхуэжхэущ зэрефэр. Гупыр зымыгъэгупу фадафэхэм яхуэпсалъэхэр илъагъу хъуркъым Мэржан. Аркъэ, тутын хуэдэхэр хъулъхъугъэ хуэIухуэщIэщи, уигу темыхуэнумэ, зыIуегъэх. ЦIыхубз дапщэ тхьэусыхакIуэ къыхуэкIуа, сыт хуэдиз къелъэIуа, зыкъыхуэзыгъэткIии къахэкIыу. «Уэ нэхърэ сынэхъ хуэмыхукъым, Мэржан, долажьэ, дошхэж, аркъэ щIыхуэ нумыт!» – ар Зубер и фыз Дахэуэст къыжезыIар. Анэхэр-щэ?! «МафIэм Алыхьым иригъэс мы хьэблэ тыкуэнхэр къэзыгупсысар», – жиIэурэ лIэжащ Фаризэт тхьэмыщкIэ. И къуитхум щыщу щыр лъапсэ зэгуэтым исти, щыми Мэржан и тыкуэным зэфэн щагъуэтырт, и уасэр фызыжьым и пенсэм зэрыхагъэкIыжынур ящIэу. Нэхъыжьым езэгъыххэртэкъым, фадэрщ унагъуэ иухуэну Iэмал къезымытар. ФIикIыжахэм я зым зиукIыжащ, езыри жьы мыхъуу лIэжащ. Курытыр и нэхъыжьыгъуэм зэрыпэплъам хуэдизкIэ бгъэдэсакъым фIыуэ илъагъуу къиша нысащIэм. Хьэрун ещхьу, фызри бынри аркъэм IэщIихащ, езыр ныкъуэдыкъуэ хъуащ. Ещанэ нысащIэм сабий куэдыIуэ иIэти, и дыщ щызэгъэнутэкъым. Гыбзэмрэ хъуанэмрэ ящIипIыкIащ и бынихыр. «Сыт-тIэ ефэмэ? АфIэкIа дашэчкъэ цIыхухъум?» – аращ Мэржан хужыIэнур а Iуэхум теухуауэ.
– КхъыIэ, а иужьрейуэ къэпшам щыщ зы ашык къызэт, и уасэр къыпIэрызгъэхьэжынщ. Щыхьым и тхьэкIумэм ицырхъэмэ, дунейм сытрихужынущ, уощIэ. Машинэ хьэзырым сехъуапсэри зыкъыIуезгъэшащ уи къуэм, – зэхех Хьэрун Дахэзилэ и макъ ешэхар. – Иджыпсту къыщIезгъэхынщ, – хьэзырщ Мэржани. А псори зэхэзыха щIалэм и анэр къыдэмыхьэж щIыкIэ IуегъэзыкIыжри, унэм зыщегъэгувэ. Аркъэ ашыкыр Дахэзилэ хуригъэувэху, и анэр езыми зыгуэрхэр хузэрилъхьэну щIолъэдэж. Хьэблэм къыдыхьэжу Дахэзилэ и аркъэ ашыкыр къыщыхурихым, гу лъитащ абы зы птулъкIэ зэрычэмым. Ар езы Хьэрун Iуэхутхьэбзэ уасэу тIысыпIэм къыхутринат. 3
ДжэгуакIуэхэр
ЛIымрэ фызымрэ зэмыакъылэгъумэ, ихъуреягъыр лъэныкъуитI зэримыщIыкIыу хъуркъым. Хахуэ закъуэтIакъуэ къахэхуэу Iуэхур зэIамыщIапэмэ.
Щыхьым шахмат джэгуху, гъунэгъу щIалэм абы и щхьэгъусэр къалэм зэришам нэм къыщIэуэу хэлъыр Хьэрун апхуэдэ хьэл зэримыIэм и закъуэу щытамэ, Бэч къытримыIэтыкIыу щысыфынут, и шахмат «зауэлIхэр» игъэбакъуэрэ и мыIуэху зэримыхуэу. Ауэ зэрыджэгум 40 Прозэ
ахэр. IэфIу щIэлъыр зыдэджэгум зэрыхузэгуэпым щIех. Е къыдрихьеяр жреIэри, зыщегъэгъупщэ, е ебзыщIри я зэхуакум блын къыдоувэ. Дауэ и щIыб хуигъэзэн и адэ и ныбжь цIыхуфIым, зэрыцIыкIурэ зыгъэгушхуэм, езыри зыхуэмыгущIыIэм?
– Мыр сыт, щIалэ, ныщхьэбэ укъытщосхьри, – жеIэ Щыхьым, Бэч и «шы» «къишхар» игъэтIылъурэ.
– ТIэкIу уикIуэтми, нэхъыфIщ, зебгъэшхыпэ нэхърэ, – хуэмурэ къыдрешей модрейми жиIэну зыхуейр.
– Ар тщIэ ди гугъэурэ сабий джэгум дыкъыхэнамэ-щэ? – Укъыхэнамэ, шах!
Щыхьым и набдзэхэр дрегъэуей.
– Пащтыхь укъысхуэмыхъуат уэри, – хагъэзыхьар, зэрынэщхъыфIэу, и шахмат тепщэм йопэщэщ, къеIэт, егъэувыж. – КIуапIэ симыIэу ара жыпIэр?
– Мат! – Ы? Уей, укъыстекIуам! – Бэч къызэрытекIуам щхьэкIэ гуфIэрэ и щхьэм щыдыхьэшхыжрэ къыпхуэмыщIэу, Щыхьым и «шахматыдзэм» къыхэнар губгъуэ зэпрыдзым къытрещыпыкIыж. – СыптекIуам, укъыстекIуэжынщ, – къыфIэмыIуэху хуэдэурэ, иджы «дзэ» фIыцIэр къытрегъэс Бэч. – Хужьхэм уи насып нэхъ яхэлъми пщIэркъым.
– Дымызэшмэ аращ, хэт и текIуэ, – мыпIащIэу мэIэбэ Щыхьыми. – Хьэрун и шыдыгур дэнэ нэсауэ пIэрэ? Гъуэгум къытемынарэт – Зыми хигъэзыхьакъым.
– Фызабэ тхьэмыщкIэр хэт дришеинт къалэм, псапэщ.
– Сыт абы къибгъэкIыр?
– Уэ уи къалэнщ абы игъэзащIэр. – Сэ зызигъэшэну хуеямэ, сэ къызжиIэнт. – Телефоныр къытепхакъым.
– Къытезмыхамэ, хуэсщIыжынт, сытыт къызыкIэрыхур?
– Аращ сэри зи Iуэху зесхуэр. Уэ уи щхьэм къыдэбгъэкIуеинуми ухуитщ, дэ сыт ди лажьэр? – Зыри уи лажьэкъыми, шахмат уоджэгури уи пIэ уисщ.
– Сисщ, ауэ сэращ мыбдеж нэхъыщIэу щысри, къысщыгугъауэ пIэрэ жызоIэри согузавэ, – ауан зыщIэлъ макъкIэ мэпсалъэ Бэч, Дахэзилэ и гукъыдэжхэми, асыхьэтым жиIэр Щыхьым и гуапэ зэрымыхъуми зэремылIалIэр гурыIуэгъуэу. Хьэрун къепщэфыIэ зэрыхъум хуэдэ дыдэу, Бэчи Щыхьым къриутIыпщ псалъэхэм хэщыпыхьыркъым: – Жэщу и гугъу сщIыххэркъым. Махуэу нэгъуэщIым и машинэкIэ дэзгъэкIын дэнэ къэна, а къэб гъэвар и щхьэм фIэсIубэри унэм щIэсхуэжат ар, уи пIэ ситамэ. – Сытым щыгъуэ а думыгъэкIынур щыдбгъэлъагъунур? – Уи къуэм къегъашэ, си деж укъэмысу. Деплъынщ узэрагъэтхьэмадэм. – Мат ухуеймэ, мис ар матмэ, – дыхьэшх нэпцI зещI Щыхьым, шахматым тепсэлъыхь хуэдэурэ. Асыхьэтым и джэгун гукъыдэжыр фIокIуэдыпэри, «зауэлI» тригъэсахэр имыгъэбакъуэу, и гъуэншэдж лъапэм йосэбауэ.
– Къежьэ, уэращ зи кIуэгъуэр. 41 42
Прозэ
Щыхьым джэгуну хуеижкъым. Бэч зыкъызэрыхуигъэмакъыхъури и жагъуэ мэхъу. Ауэ мыпсэлъэн щхьэкIэ, жыIэдаIуэу и «лъэсыдзэ» хужьым щыщ зы зауэлI нитIкIэ егъэбакъуэ. Модрейми и «дзэр» кърехужьэри, псывэм къыхалъэфыжа джэдым ещхьу, и дэджэгуэгъум тофыщIыхь: – ЩIыщIумыхужар сыт нетIэ, жэщ хъуащ, уи ежьэ къэт, жыпIэу?
– ЦIыху щыту си напэр зытезбгъэхыжынут? – А къызэрыпхущытым напэшхуэ къыуигъэхь уи гугъэу ара? Дэ дыкъыпщхьэщыжынт, зыри щымыту ущемыпсэлъэфкIэ.
Щыхьым щымщ. Куэдщ жыпIар, жыхуиIэу зызэхеуфэ. Ауэ Бэч игу щыпхузэтрихьар здыщIебгъэхыж нэхърэ, уфIэнапэми нэхъ къищтэнущ. Къыдрихьеяр къыбжимыIэмэ, уимыгъэпэжу къыщохъу. И щIалагъкIи псори зы бэлагъкIэ зэIещIэ. – Уэ ущызыгъауэр пщIэрэ? Сшэчмэ, сыщIалэфIщ, сыцIыху культурнэщ, жыпIэу къибджыкIащи аращ а уи тхылъ мышыу къомым.
– Шыугъэхэм сыт ярытыр?
– Уемыджэ, жысIэркъым сэ. ГъащIэр уэ къызэрызыфIэбгъэщIым хуэдэу щыткъым. Зыхудэчыхын хуейр цIыхуфIхэращ. Дахэзилэ зыхуейр хуумыщIэмэщ насыпыфIэ щыхъур. Мыр идэркъым, мор идэркъым къыпхужиIэу щIыдэтыр сыт уи гугъэ? «Си лIыр къызэрыффIэщIым хуэдэ дыдэу мыхьэнэншэкъым», – аращ къригъэкIыр. Зымыдэн, къызыфIэIуэхун къелъыхъуэ. Сабийуэ къэбгъэнащ. Мыбы сыхуейщ, мобы сыхуейкъым. Мыр сфIэфIщ, мор сфIэфIкъым. НэгъуэщI зэригъэзахуэркъым. И занщIэр и гъуэгущ. Зыри къезымыщIа си анэм сэ сыщыту хужиIар зэхэпха? Уэ пфIэфIмэ, шэч, дэ сыт ди лажьэр? Уи хьэр щыпхуэмыгъасэкIэ, епх. Жэуапыр псынщIэIуэу къакIуэмэ, узэдауэ хуэдэу мэхъу. Абы хуэмей Щыхьым тIэкIу зрилъэфыхьри, зэреплъыхым хуэдэурэ, хуэм дыдэу жиIащ:
– ЦIыхум езыр-езыру къыгуроIуэ пщIэ хъунумрэ мыхъунумрэ.
– Хьэрун, псалъэм папщIэ. Ефэу и фызыр иубэрэжьын зэрыхуейр къыгурыIуэри, и сабийхэр зеиншэу уэрамым диутIыпщхьащ.
– Ар Хьэрун и закъуэкъым зи лажьэр.
– Хэт-тIэ?
– ЦIыхум имыщIапхъэ щищIэм деж, зыгуэрым гугъэ хихыжауэ аращ, – философ макъкIэ ирешажьэ Щыхьым, убэн мурад зэримыIэр наIуэ къищIмэ нэхъ къищтэу.
– НтIэ, цIыху зыукIам кIэнфет адакъэ къыхуащэхун хуейуэ ара, мэ, афIэкIа уи гур умыгъэкIуэд жаIэу? – ЩIэпхъаджащIэм и Iуэхур щхьэхуэщ, ар сымаджэрщ зыхуэбгъэдэнур. Сэ зи гугъу сщIыр ди хъуреягъым хьэл гугъусыгъуу къыщытфIэщIхэрщ.
– Хьэрун сыт-тIэ гугъэ зыхихыжар?
– И унагъуэр къришэлIэжыным.
– Дауэ хъунт?
– Дахэзилэ илъагъу хъуркъым абы. Сыт уи гугъэ и гъусэу щIыдэжар, бензин хьэху къищтэу? НысащIэм бгъэдигъэхьэн къелъыхъуэ. КIуэ, сыщыуапэми сщIэркъым.
– Ара зыри щIыжумыIар?
– Ари хэтщ.
– Дахэзилэ-щэ? Прозэ
– Сыт Дахэзилэ?
– Гугъэ зыхихыжар?
– А-а-а! ЦIыхум и щхьэ зыхуиумысыжыфыркъым апхуэдэхэмкIэ, дэнэ щыпщIэн?
– Зыгуэр хуумыгъэфащэу жумыIэ.
И фызым тепсэлъыхьын хьэл имыIэххэу щыттэкъым Щыхьым, итIани, жысIэн-жызмыIэн жыхуиIэу, занщIэу къритакъым жэуап. Бэчи, имыхьэлу, нэгъуэщIым техьэртэкъым. ЗэрыкIэрымыкIынур гурыIуэгъуэ щыхъум, Дахэзилэ щыгъупщэжа хуэдэ, Щыхьым упщIэм упщIэкIэ къыпэджэжащ:
– «Лъагъуныгъэ гъаблэгу», жаIэу зэхэпха?
– КъызгурыIуакъым?
– ЦIыхухэм фIыуэ закъезымыгъэлъагъуфхэм хужаIэ.
– Къуажэ псор зи IэмыщIэ илъ Дахэзилэ фIыуэ зыкъезымыгъэ-
– ФIыуэ укъалъагъунымрэ «фIыуэ удолъагъу» жебгъэIэфынымрэ – ГъэщIэгъуэн жоIэм. И хущхъуэгъуэри пщIэрэ? – Хьэрун, щапхъэм и хьэтыркIэ, и унагъуэр къыIэрымыхьэжу хъулъагъуфыр?
зыкъым. нукъым. – Дахэзилэ-щэ?
– ЦIыхум зифI къекIынур армырами бгъэдэлъщ, и хьэлым ирехулIэ а лъэныкъуэмкIэ кIуэну.
– Уи фызыр къэджэху, я Iуэхур къагъанэу, мы хьэблэм дэсу хъуар 43
абы зыхуейр хуащIэу псэун хуейщ, ара? – Дауэ-тIэ къызэрищIэнур цIыхухэм яхущытын зэрыхуейр? Мис, нетIэ уэ къэбгъэлъеящ. – НтIэ, си анэм зэрыхуэпсалъэр сигу тезгъэхуэн хуейуэ арат, зеужь, цIыху сурэтым къохьэ, жысIэу.
– Хъарзынэу къэбгъэлъеящ, аракъым зи Iуэху зесхуэр. Адэ-анэр пасэу фIэкIуэдащ Дахэзилэ. А фэ фи зэхуаку дэлъ зэхущытыкIэм
хуэдэ щыIэххэу ищIэркъым абы, жепIэкIи и фIэщ хъунукъым. Уи анэм укъызэрыщхьэщыжым емыхъуапсэмэ, а зэрыщытым хуэдэу къэнэнущ, здиунэтIыну лъэныкъуэр къыхухэмыхыу.
– Япэрауэ, адэ-анэр, гува-щIэхами, псоми яфIокIуэд. ЕтIуанэрауэ, езыри анэщ ар, къуэ зэрывиIэр пщыгъупщэжа? Сыт зэран къыхуэхъур зэхъуапсэм ещхь хъуну?
Ар куэдыIуэт Щыхьым дежкIэ, езым и узхэм фIырыфIкIэ утригъэIэбэнутэкъым. – УрагъэкIуэта къудей си гугъати, уадежьууи къыщIокI, – зэIищIар зэригъэзэхуэжыну хуожьэри, аргуэру къуацэкIэ мафIэм хоуэ Бэч. – Мис, уэри укъыщхьэщож Дахэзилэ, сэ си анэм сыкъызэрыщхьэщыжам ещхьу. Ар щхьэ насыпу хуримыкъурэ, жыпIэр пэжмэ?
– Хуримыкъумэ, икIыжынт, – погуфIыкI Щыхьым.
– Зыхуей псор ищIэу зэрыхуэбдэм езыри гугъу иригъэхьу, уэри уимыгъэтыншу къысщохъури аращ, армыхъумэ, си Iуэхуу дапщэ хэлъ сэри? Бэч икIуэтыж зыщищIым, жэщи махуи зэгупсысым япэу тепсэлъыхьын щIэзыдза езы Щыхьым къызэрыкIащ: – Уи адэ-анэм ущемыдаIуэ къыпхуихуэркъэ?
– Iэджэрэ. Прозэ
Iейм къишэркъым. 44
– Сыт-тIэ ущIамыубэрэжьыр?
– БашкIэ къызэмыуэми, нэхъ къащтэр сщIэ хуэдэу щытщ сытым дежи.
– Плъагъурэ, я нэкIэ узоплъыж. Аращ сыцIыхуфIарэт жозыгъэIэр. ФIыуэ плъагъум удоплъей, узыдэплъеин щапхъэ уимыIэмэ, хабзэр Iэпхлъэпх пхуэхъуу аркъудейщ. – Сызыдэплъей хъунумрэ мыхъунумрэ дауэ-тIэ зэрызэхэзгъэкIынур? – Уигу ирохь.
– Ар уи фIэщу жыпIэрэ? Щхьэж езым ещхьхэращ игу ирихьри фIыуэ илъагъури. Дахэзилэ, псалъэм папщIэ, дэ тхуэдэхэр игъэпщылI щхьэкIэ, къызыкIэлъижыхьхэр плъагъуркъэ? Мылъку, пщIэ, къару, къулыкъу зиIэхэм якIэлъоIэ, абыхэм захуегъадэ. Ахэращ щапхъэу
игъэувыр. Дэ тхуэдэ делэхэр гугъу ебгъэхьыныр емыкIукъым. Зыхуейр зэрыхуэпщIэр псапэ зэрымыхъур сымылъагъутэмэ, сэри сыбылымкъым, зэхэсхащ нэхъыжьхэми цIыхубзхэми ядэIэпыкъун зэрыхуейр. – Сыт-тIэ абы и Iэмалу жыпIэр?
– Зыкъуипщытыху уIурыуэнущ, аращ и Iэмалыр. Уэри аракъэ жыпIэм къикIыр? УIурыуэмэ, уполъэщри, цIыхуфэ къыуеплъ. Къыуиплъмэ, къыбдоплъей. – Езым сыт итIанэ укъызэрыщхьэщыкIынур? ФIым къимышэ – Къэгъанэ, кхъыIэ! Хадэм ухъуанэу узэритыр зыми зэхимых уи гугъэу ара? Мис а уи бампIэр гугъэзагъэу зэ тепкъутамэ, къэпщIэнт къэзышэр фIырэ Iейрэ. Щыхьым плъыжь хъуащ.
– Уи бын игъашхэрэ жылэм ухэгъуащэмэ, сыт иджыри къыпыпхынур? – зигъэгусаифэ къытемыуэн щхьэкIэ, къыпещэ итIани.
– Мис аращ сэ уэ пхуэзмыдэр! ЩIыбым укъыщигъуэту уигъэуна нэхъей, уи щхьэр ибогух! Къэблэжьар дэпшхыну узэрыхуитым щхьэкIэ, цIыхубз бэлыхьу жызбгъэIэну ара? – КхъыIэ, къыспыпхыну узыхуейр жыIэ! – Зыри сыхуейкъым, уи унагъуэм хуэдэр зырызщ, тхьэм уригъэфIакIуэ, – Бэч и макъым ауан зэрыщIэлъыр ибзыщIыркъым. Убзэн хьэл зимыIэ щIалэ жьэрыIэзэм пхуигъэузу утримыдзэжыфынумэ, апхуэдэу узэримыIэтынур ещIэ Щыхьым. – Сэ сызэрегупсысымкIэ, – нэхъ мамыру къыпещэ Бэч, – цIыху
къэс насыпыфIэну хуейщ, абыкIэ псори дызэхуэдэщ. Иджы сэ насыпыфIэ сыхъун папщIэ уэ уи дуней Iыхьэм щыщ тIэкIу къыптезмыхыу мыхъунумэ (уэр-уэру къызэптыр псапэщ, абы и гугъу сщIыркъым), ар зэману, ахъшэу, е бензину щрет, а насыпыфIэ сызыщI щхьэусыгъуэм дагъуэ иIэу аращ. ЦIыху хуэдэ цIыхум адрейхэр и насыпым хригъэубыдэфущ щытын зэрыхуейр, езым гъуэгупщIэ имыгъэкIуэдын щхьэкIэ, Хьэрун хуэдэ мэжэщIалIэхэр джэдым хуидзыжыну къэб цIынэкIэ имыгъэлажьэу.
– Сэ шэ жысIэу селъэIуа, хьэмэ хэзгъэзыхьа, зи унагъуэр бэгъуэн? ТIури я щхьэ Iуэху зезыхуэж цIыху балигъщ, – къыщитхъащ Щыхьым.
Бэч увыIэжами хъунут, ауэ ирихьэжьэIуати, Щыхьым игъэупщIыIуж щIыкIэу, и дамэм теуIуэурэ кIуэцIилъхьэрт: Прозэ
– НэгъуэщIыбзэкIэ бжесIэнщ: «Уэ унафэ зыхуэпщIыпхъэ цIыхум цIыхухэр гугъу ирегъэхь». – Хъунщ, сыбгъэщIэнур жыIэ! – тесабырэжащ Щыхьым.
– ПыIэр лъакъуэм къыфIэпхыу щхьэм щхьэрыптIэгъэн хуейуэ аращ. щыIэ?
– Ы?
– Уэ уздэщытын хуейм деж уувмэ, ари и пIэ итIысхьэжынущ. Сыт Iуэху ар ныщхьэбэ езыхужьар? Нэху щыху макъамэ къызыщIэIукI а щхьэгъэузыпIэр лэжьапIэу жызбгъэIэну ара? – Уэ сыт ар зэран къызэрыпхуэхъур, фи унэр дэнэ щыIэ, ар дэнэ – Сэ мы уэрамым сытесщ, сылIэжыхуи сытесынущ. Сэ сыщыпсэу уэрамым жэщыку хъуху и унэ щIэмыхьэж цIыхубз щыслъагъуну сыхуейкъым, абы нэхъыжь фIэсщу къыкIэлъызжыхьынуи зызгъэхьэзыркъым. – ЛIо, абы къилэжьым сыщыгугъыу сыщысу жыпIэу ара?
– ЖысIэркъым, си нэкIэ солъагъу зыри къызэримылэжьри, къэблэжьым ирищIэри, абы щекIуэкIри. Бэч щIэпсалъэр ягъэпсалъэрти арат. Щыхьым фIэкIа апхуэдиз бзаджэ зытозыгъэтхъуэн хьэблэм дэстэкъым. Хьэрун къыщхьэщыж зищIауэ, и адэ и ныбжь лIы Iэсэм зэредауэм нэмыщIыж, лейзехьэ нэхъыщхьэу игъэува Дахэзилэ къыкIэрымыхуу, асыхьэтым езым цIыхуфIым и жагъуэ ищIырт. Щыхьым къилэжьыртэкъым апхуэдэу уепсэлъэну. Ауэ пщэдей телъыджэкIэ зыщыгугъыж
псоми ещхьу, Бэч зэдэIуэжын фIэфIт, хабзэщIэ къежьам тетуи, зыри къезымыщIэжыфыну нэхъыжьхэм заригъэцIыхужыным IэфI щIихырт. Япэрауэ, жиIэ псори хьэблэм къыщрахьэкI защIэти, зэрызахуэм шэч къытрихьэртэкъым. ЕтIуанэрауэ, Дахэзилэ цIыхубзхэм я гуащэу зэрызилъытэжым хуэдэ дыдэу, Бэчи щIалэгъуалэм захуигъэпащтыхьырт. Нэхъ гъэщIэгъуэныжрати, Щыхьым игъащIэм зытемыпсэлъыхьа и гурыгъухэм теIэбат Бэч. Хуеякъым жыпIэнри щыуагъэт. ЛIышхуэр къыщиуду щIалэм хуэтхьэусыхэн тIэу еплъынутэкъым. Ар и нэгум щIэтт, зыри жимыIэми. Ауэ мызыгъуэгу зыгъэгубзыгъэнкIэ зызыгъэнщIа Бэч кIуэжыныгу зэрыхъуар и макъым къыхэщу щIэупщIащ: – Нэдгъэсын мыр, хьэмэ? – Хьэуэ, куэдщ. – Куэдмэ, куэдщ. КъэкIуэжыху дыщIэсыну? – И бжэр Iухауэ къэдгъанэ хъунумэ, дыкIуэжынт. – Куэбжэр хуэтщIмэ, аракъэ? – НакIуэ ди дежкIэ, шей дефэнщ.
Езгъэлеяуэ пIэрэ, жиIэу, зэупщIыжын зымыуха Бэч, Щыхьым зэрызимыхъуэжам гу зэрылъитэу, гуфIащэри и хьэлыжьым техьэжащ:
– КхъыIэ, «ди деж» жыпIэу си гъын къыумыгъакIуэ.
– Уэри уэ! – къыфIэмыIуэхуфэу пыгуфIыкIащ Щыхьыми. – ЗэгъунэгъуитIым Хьэрун и куэбжэр ягъэбыдэжри, щхьэж и ФIыкIэ, абы щыгъуэм. унэмкIэ яунэтIыжащ. 45 Прозэ

Щыкъу анэ 46 Хьэрун къыщыIулъэдэжам и унэ уэздыгъэр кIыфIт. Гъунэгъухэр зэрыщIэмысыжыр гурыIуэгъуэт. Куэбжэшхуэр Iуихщ, машинэр дигъэхьэжри, и анэм хузэрилъхьа гъуэмылэр иIыгъыу унэ нэщIым щIыхьэжащ. Дахэзилэ къыщIихьа къэб тепщэчыр иджыри Iэнэм тетт, зыри емыIусауэ. И хъуржыным илъым йоплъ: нащэ, помидор, дэлэн зыбжанэ, лъэпэд, сабын. «И лъапэ къыдезгъэшиенукъым!» Дыбгъэдащ, ди анэ, сыт тщIэн? Дахэзилэ уи деж аркъэ къыщищэхуху, ди ныбэ изу дышхэнщ. Щымыжь ефэркъым, сыт абы аркъэ ашык псо зэрищIынур? Ари и унэм щIихьэжакъым, лэжьапIэм къыщрихащ? «Си Iуэху хэлъкъым», – и щхьэ хужиIэжщ Хьэруни, езым и аркъэ абджыр машинэм къызэрыринар къищIэжащ. Зэ ирырелъ. Хьэуэ, къыщIихьэнщ. ЩIэкIри, аркъэ абджыр машинэм кърихащ. ФIэзыгъэпщкIуни къыпэзыубыдыни унэм щIэскъым. Ауэ Линэ зэрилъэгъуам абы хуэзэну къигъэбырсеиIуати, зыми емылъэIуу къыIэрыхьа фадэбжьэр ирифыну пIащIэртэкъым. Ефэмэ, яхыхьэу псори зэхигъэзэрыхьыпэнкIэ хъунущ. Емыфэми, зыми зэрызимыхъуэжым и фэр ирех. ШхэхукIэ и нэм къыфIэмынэн хуэдэу, аркъэ абджыр щыгъынхэр зыщIэлъ пэшым ихьри, дапхъэм тригъэуващ. ЦIыхум и жыпым сом щимылъым деж, къимыщэхуу къыIэрыхьэм мыхьэнэшхуэ ирет. Хьэруни, зыгуэр къыщIыхьэмэ, къеблагъэ жриIэфын хуэдэу, аркъэ абдж псо темычауэ зэриIэм игу хигъахъуэрт. Апхуэдэ щхьэусыгъуэ пхэнжкIэ къызэрыгъуэтыжа и гур пщэфIапIэм къихьыжри, хадэхэкIхэр зэхиупщIэтэн щIидзащ. «И лъапэ къыдезгъэшиенукъым!» Ярэби, къыпщIэмынэкIэжыну чэнджэщ зэпхьэлIэ хъун гуэр щхьэ дэмысрэ мы хьэблэм? Щымыжь нэхъыжь фIэпщынущи, и фызым и Iуфэлъафэр къежыхь. Дахэзилэ ущыгугъ зэрымыхъунур щхьэ занщIэу къызгурымыIуарэ? КъызгурыIуамэ, нобэ сахуэзэрэт? Иджыпсту тэджу сыт кIуэ щIэмыхъур ахэр зыщIыхьэжа унэм? Щыкъу анэр къуажэм ехыжами ищIэркъым. Узыпэплъэ хъунумрэ мыхъунумрэ зэхигъэкIынщ, нэгъуэщI мыхъуми. Сыхьэт дапщэ хъуа? Бгъур йокIуэкI.
АфIэкIа хэмылъу, Хьэрун шейнычым мафIэ щIидзэн папщIэ къищта мафIэдз дестэр игъэтIылъыжщ, къыщылъэтри зытхьэщIыпIэм щIэлъэдащ. Зимыупсми, ягъэ кIынкъым. И щхьэцыр ижьри, и щыгъыным еплъыжащ. Джанэ къабзэ иIэу пIэрэ? Мис, зыгуэр къигъуэтащ, ауэ упIышкIуащ. Iуэхукъым, и къалэн къызэрыпэплъэр ирелъагъу. Аркъэ абджыр къоплъэри дапхъэм тетщ. Унэм щIэмыкIмэ, зэрефэнум шэч хэлъкъым. КIуэрэ, щIимыгъэхьэмэ-щэ? Зэ абы дынэгъэс. ГупсысапIэ зримытыжу, Хьэрун щIэкIщ, машинэм зридзэри, ЩихумэзкIэ дригъэзеящ. ЗанщIэу къигъуэтыжащ Линэ здыщIыхьэжа унэ зэтетыр. Ауэ дэтхэнэ къатрами ищIэркъым. Мес, догуэ, щIалэ гуэр щIохьэж.
– Сэлам алейкум! Уа, ди къуэш, мыбы, къэIэпхъуагъащIэу, нысащIэ гуэр щопсэу, сабиитI дэщIыгъуу, умыцIыхуу пIэрэ?
– Япэ къатрауэ къысфIощIыж, ауэ мыращ жысIэу схужыIэнукъым.
– Упсэу. Прозэ
ГъущIыбжэ щIыху, фIыцIэ. БжитI къудейщ хэлъыр япэ къатым. Зыр щымщ, адрейм телевизор макъ къыщIоIукI. Уэзджынэр егъаджэ. Бисмиллахь! Ялыхь, къыздэгъэпсынщIэ! IункIыбзэIух Iэуэлъауэ. – Хэт ар? – Хьэрун щыкъу анэм и макъыр къицIыхужащ.
– Сэращ, ди анэ!
– Хэт жыпIа?
– Сэращ, Хьэрунщ!
Бжэр Iуехри, бжэщхьэIум щыкъуанэр къытоувэ. – А, Хьэрун, си щIалэ цIыкIу! Къеблагъэ, фIыгъуэр зыхуищIэн!
Хьэрун фэтэрым щIэбэкъуащи, и щыкъу анэм сэлам зрыримыгъэхыу, IэплIэешэкIкIэ, и дамэм къытелъэщIыхьурэ пэшымкIэ щIешэ. – Дауэ фыщыт? Мэржан сыт и узыншагъэ?
– Хъарзынэщ, фэ дауэ фыщыт?
– Дэри дыIейкъым, Алыхьым и фIыщIэкIэ. Уи бынунэм сакъыхыхьауэ я щхьэ изогъэужэгъу. Нэхужьэ и малъхъэм зэрыщыгуфIыкIым гъунэ иIэтэкъым. Ефа хуэдэкъым. Линэ дауэ къыщыхъуну пIэрэ? Малъхъэмрэ и пхъумрэ илъэс хъуауэ зэрызэпэIэщIэр гъащIэм хэмытыххам хуэдэу, гуапэрэ гумащIэу къепсалъэрт щыкъу анэр Хьэрун. А лъэбакъуэ гугъур зыхуей хуэзэу здача нэужь, хьэщIэр тегушхуэри, сабийхэм ящIэупщIащ:
– Дэнэ щыIэ зэраншухэр?
– Моуэ щIэбэкъукIа къудейщ, я анэр я гъусэу. Шоколад тегъэлъэдауэ джэдыкIэ гуэр ящэрэ, и цIэри, Алыхь дыщэ, сымыщIэж. – Киндер?
– Упсэу, аращ. НтIэ, ар къысхуумыщэхумэ, сыпхуэжеинукъым, жиIэри, а уэ пщIэ уи къуэр къытехьати, пщэдджыжь сызэрыкIуэжыну гъуэгупщIэм къыкIэрысчри щIэзгъэкIащ. КъуэгъэнапIэм къуэт тыкуэнращ здэкIуар, я Iэуэлъауэ зэхэсх си гугъэщ. Нэхужьэ щыуэртэкъым. ДжэдыкIэ гъэжа къызыхуащэхуа щIалэ гъэфIэным и тыгъэр IэщIэлърэ псом япэ иту, хъыджэбзым анэм и Iэпэр иIыгъыу къызэрыщIыхьэжыр хьэщIэщыбжэ игъэузэщIыкIам ирегъэлъагъу Хьэрун. Бетэмал, IэнэщIу къэкIуэн хуеякъым. Абы щхьэ емыгупсысарэ? Сабийхэм яхуигъэтIылъа тIэкIур къыщыгъупщащ. Мазэ бжыгъэ хъуауэ зэрымылъэгъуа зэщхьэгъусэхэр Iэнкун хъуным хунамыгъэсу, сабиитIыр адэм ежэлIащ. Хьэруни Линэ имыгъэукIытэмэ, нэхъ къищтэу, и куэщIым зыкъизыгъэзэгъа и пхъум доуэршэр. – Папэ, сыт къысхуэпхьар? – адэм и саугъэтхэм еса хъыджэбз цIыкIум и IитIым Хьэрун и натIэм къыщригъэжыхьурэ къоупщI. – Адыгэ фащэ щыгъыу гуащэ къыпхуэсщэхуат, ауэ и бостейр кIыхьышхуэти, машинэм къихуэнутэкъым. УнэкIуэжмэ, плъагъункъэ?
– Сытым щыгъуэ дыщыкIуэжынур?
– СщIэркъым иджы ар. – Мамэ, кхъыIэ, пщэдей садикым сумышэу папэ деж дыгъэкIуэж. Линэ и макъыр къимыгъэIуну Iэмал иIэжтэкъым. – Хъун, мамэ?
– Деплъынщ.
– Мыдэ сэ шей тезгъэувэнщ, – жиIэри, Нэхужьэ пщэфIапIэмкIэ ежьащ, сабиитIри анэшхуэм и ужь иуващ. – Нанэ! Папэ гуащэ къысхуищэхуащ, адыгэ фащэ щыгъыу. 47 48
Прозэ
ит хъыджэбзыфIыр – ИIэ-тIэ, уэри шей яхуэщIи егъафэ папэрэ мамэрэ.
ИлъэсиплIым нанэ дэIэпыкъун щIидзащ. ЩIалэ цIыкIуми Iэуэлъауэ нэхъыбэ здэщыIэ лъэныкъуэмкIэ жэм, хьэщIэщым къигъэзэжурэ къыздижыхьым, джалэу къэтэджыжыху зыкъытезыIэтыкI Хьэрунрэ Линэрэ зэжьэхэуэным зымащIэщ иIэжар. Анэр адэм щызыгъэмэхъашэ щхьэусыгъуэхэр зэщIищыпэн мурад иIэм ещхьу, щIалэ цIыкIур я зэхуакум зэрыщыуфэразэм тIуми я гукъыдэжым зыкъригъэIэтащ.
зыхуеиххэрати, Нэхужьэ ищIэр ищIэжырт. Апхуэдиз Iуэху зэхэзэрыхьам пхъумрэ малъхъэмрэ зэпсэлъапIэ хуит къазэрыхуимыхуэрэ Iэджэ щIат. Мэржан къуэрылъхухэр и деж ишэурэ игъафIэ зищI щхьэкIэ, къуэмрэ нысэмрэ зэхуэзэмэ зыфI, зэхуэмызэмэ фIитI, жыхуиIэм ещхьу, зэригъэкIужын Iуэху зэрихуэртэкъым. ИкIыжа псори къуаншэкъэ? Къарууншэ псори псэукIэмыщIэкъэ? И къуэри зришэлIэжыркъым, теплъхьэр зи хьэлъэ нысэри фIым щимыгъэгугъыу, псалъэ къыхурегъэхь.
Езы Нэхужьэ апхуэдэтэкъым. Абы ипхъу закъуэм и насыпыр зэрыбгъунлъар игу къеуэ къудейкъым. Аркъэм зэрыпэмылъэщырщ, армыхъумэ и малъхъэр зэрыщIалэ хъарзынэр къыгуроIуэ гъащIэ зыгъэунэхуа нанэ щабэ цIыкIум. Уеблэмэ, щIалэр анэм и сату мыхъумыщIэм пэIэщIэ ищIын папщIэ, щIыпIэ жыжьэ кIуэмэ нэхъыфIу пIэрэт, щыжиIи къыхуохуэ. Ауэ, плъагъурэ, Хьэрун къуажэдэсщ. Хадэм, пщIантIэм тепчмэ, мо IэщIагъэ хэха здимыIэм, и гур фIэкIуэду дэхуэхыпэнри Iуэхум хэлъщ. Гуи якIуэцIылъ иджырей щIалэгъуалэм. Фадэр IэмыщIэ фоуэ къозыгъэщтэжын дапщэ щыIэ. Нэхужьэ къыхуэнэр сыт щыгъуи къэзыгъэпэж и нэмэзхэрт. Жэщым узыщIэлъэIум и лъэужь махуэм щыхэплъагъукIым деж, Iуэхум и кIуапIэм гу лъотэ. «Я насып зэхэкIакъым, я бын Алыхьым здригъэпIыж», – ахэр и щхьэ хужиIэж хуэдэурэ, шейщIэтхэр зэрихырт щыкъу анэ гу къабзэм, ауэ зэпсэлъапIэ яритын щхьэкIэ, шейр къыщIихьэну пIащIэртэкъым. Линэ, Iэнкуныгъэр щхьэщыкIауэ, и лIыр зэпиплъыхьырт. И джанэр упIышкIуащ, ауэ къабзэщ. ЗэрыжьыщIэ машинэм кърихыжри, ету тримыдзэу щитIэгъауэ аращ. Шыпхъу иIэу пщIэнкъым. И щхьэцыр кIыхьыIуэ хъуащ. Зэрыкъуажэу зэкIуалIэ хьэблэм уи щхьэцыр пщIэншэу щыпхущIащэн? И лIыр къакIуэ къудей мыхъуу, емыфауэ къызэрыкIуар Линэ зыхуей дыдэрауэ зэрыщытыр и нэгум къищырт. Сыкъыдэплъейрэ сигу иримыхьын гуэр и нэм щIэслъагъуэмэ, жыхуиIэу, гугъэм псэкIэ зыкIэрызыщIа езы Хьэрун и щхьэр къыхудэхьейртэкъым. ИгъащIэм щIызэгурымыIуэн щхьэусыгъуэ я зэхуаку
къыдэмыхъуам ещхьу, ныбжьымрэ узыншагъэмрэ я нэщэнэ псори зыбгъэдэлъ зэщхьэгъусэхэр зэрызэхуэзэшар нэрылъагъут, ауэ псалъэмакъыр сыт щыгъуи хуэдэу зытеухуар нэгъуэщIт: сабийхэм, хадэм, уасэхэм, къинэмыщIхэм. – Дауэ фыхъурэ? – Хъарзынэщ, къыдожыхь, дозэран. Дауэ дыкъэбгъуэта?
– Нобэ Дахэзилэ къыдэсшеят къалэми. дызэрихьэлIат.
– Дэнэ деж?
– Светофорым деж гъуэгум фыщызэпрыкIыу.
– Сыту гу лъызмытарэт уи машинэм.
– ПыIэ сщхьэрыгът.
– Сыт хуэдэ пыIэ? – къыгурыIуакъым Линэ. Прозэ
– УзыгъэпщкIум хуэдэ, – илъэс псо хъуащ Хьэрун зэрымыгушыIэрэ. – КхъыIэ, сэ къызэт а пыIэр, мы тIум зафIэзгъэпщкIуну, – дыхьэшхын иуха нэужь, жеIэ Линэ. – Куэдщ зэрызыбгъэпщкIуар. Линэ къыдэплъейри, я нэхэр зэхуэзащ. Зыми зихъуэжатэкъым. ЗэпэIэщIэ зыщIар зыщIыпIэ Iэпхъуэжа, ежьа, иджыпсту хущIэмыхьэ цIыху ещанэ гуэрым ещхьу, Хьэрун щемыфам деж а тIур игъащIэм псалъэ жагъуэ зэIэпызымыха, дыгъуасэ зэрышагъащIэ ныбжьыщIэхэм яхуэдэт. «Ярэби, мыратэкъэ къысхуэтыр?» – зэупщIыжащ щIалэр игукIэ. МакъкIэ щIэупщIащ:
– Дапщэ ефтыр? – МинипщI. – Бгъури хъунти.
– Бгъууэ дыкъыщIэтIысхьащ, илъэсыщIэм деж, уасэхэр дэуеящ, жиIэри хигъэхъуащ. Щыму тIэкIурэ щысахэщ. Телефон уэзджынэ. Нэхужьэ къытрехри, и къуэм зэрепсалъэр гурыIуэгъуэу, и макъыр пщэфIапIэм къыщIоIукI:
– Пщэдджыжь укъакIуэу сумышэжу хъунукъым, Заур, лъэсу сынежьэжмэ, сыгувэнущ.
Анэ губзыгъэм Iуэхур зрихулIэр гурыIуэгъуэт. Малъхъэм пщэдей къытригъазэ зэрыхъунур зэхригъэхыну пIащIэу арат. И пхъум и дыхьэшх макъ къыщыIум, Линэ еджэщ, шей хьэзырыр IэщIигъэувэри, езым сабиитIыр здыщIишащ, игъэгъуэлъыжын Iуэху зэрихуэ хуэдэу.
Сабийхэмрэ Нэхужьэрэ пэш пхыдзам кIуэуэ езы тIур я закъуэ къызэхуэна нэужьщ Линэрэ Хьэрунрэ гузэвэн щыщIадзар. ПIэщIэкIын уимыIэху, дапхуэдэу зыпщIми мэхъу. ТIури зыхуэныкъуэр гъунэгъут, уIэбэмэ, улъэIэсыным, загъэхъеймэ, лъэтэжыным ещхьу. Къуажэдэсыр Iуэхуншэ щыхъум деж, мэукIытэ. Апхуэдэт мыхэри. Абдежым зэгъусэу къаIэтын хуей къэп, иракIутын хуей пхъэнкIий, щIагъэхьэжын хуей мэл, жэм, джэд щаIамэ, гугъу ехьынухэтэкъым. Мо ящIэн здамыIэм, здахьынур ямыщIэ я IэхэмкIэ щхьэж и шеибжьэр зэIищIэрт, апщIондэху къапэщылъ пщэдейрей махуэм лъэмыж хутралъхьэу. «Пэжу пIэрэ мыр?» – Линэ и нэм илъагъур и фIэщ ищIыну
иджыри мэшынэ. Гугъэ нэпцI дапщэ IэщIэлъэтыжа абы, дапщэрэ емыфэну жиIэурэ кIуэжа. Хьэрун ефэми, игу тригъэхуэфынут Линэ, къызэреуэри зыщигъэгъупщэфынут, жиIэри ищIэри имыщIэжу, унэм къыщIимыхутэмэ. ЛIым сытри дишэчыфын хуэдэу цIыхубз тэмакъкIыхьт ар. Хьэрун ефэ щхьэкIэ, фадэр Алыхьым и бэлыхьу зэрытелъым и нэщэнэу, езым къызэрыхуейм шэч къытрезыгъэхьэн щыхьэт закъуи дилъэгъуатэкъым. Ауэ зыми зэрызимыхъуэжыр, игъэзэж щхьэкIэ, гугъэр нэхъ къарууфIэ зэрымыхъур, ауэ щыхъукIэ щIалэм унагъуэщIэ иухуэн Iуэхуи зэрызэримыхуэр щилъагъум, нысащIэм и лIыр къалэм ишэфмэ еплъыну игу къэкIащ. Арат фэтэр къыщIищтари, и дыщ щIыхэмытIысхьэжри. ХэкIыпIэ къезымытыр сыт жыпIэмэ, унагъуэр зэрызэрыубыдыжу, ар къуажэми жылэми яригъэлъагъун щхьэкIэ, Мэржан нысашэти, гущэхэпхэти, ныбжь хъурейти жиIэурэ, фадэр езыр-езыру къыщыIуракIэ пшыхьхэм мыкIуэу къазэрыхуимыдэрт, езыхэми фадэ Iэнэ къыщIагъэувын щхьэусыгъуэхэр ящигъэгъуп- 49 сыкъэкIуэн? 50
Прозэ
щэртэкъым. Апхуэдэ гуэрым къызэрыщыхутэу, Хьэрун и узыр къэхъеижырти, мазэ псокIэ чэфыр пкърымыкIыу псэурт. Абы тету гъащIэри макIуэ, сабийхэри хохъуэ. Хьэуэ, тIэкIу зрилъэфыхьынщ, хузэфIэкIмэ. Хьэуэ, хьэуэ. Мис, мыр фэтэр хьэзырщ, хуеймэ, кърекIуэ, гуащэм и унафэ пхэнжыр щхьэщыту, ар лIыми бынми елIэлIэфынукъым. А къомыр и щхьэм щызежэ щхьэкIэ, Линэ узыхуейр жумыIэ щIыкIэ къэзыщIэхэм ящыщт, узригъэлъэIунри фIэемыкIут, уи щхьэр пызгъэупщI жепIа папщIэ. Псом нэхърэ нэхъыфIыр мы здынэсам къытенэнырт: Хьэруни зыщIишыIэн плъапIэ иIэу, нысащIэми и
гугъэр фIэмыкIуэду. Езы Хьэрунти, Линэ зыгуэр жригъэIэну е иригъэщIэну и мурадтэкъым абы а пщыхьэщхьэм. БгъэдыхьэпIэ, епсэлъапIэ зэригъуэтар насыпу къелыжырт. Иджыри зэрызэгъусэм и нэщэнэ мащIэм и псэр щIитынут. Арати, щысынкIэ иригъэлеймэ, зыгуэр зэхигъэзэрыхьынкIэ шынэри, щIалэм зыкъиIэтыжащ. Джэдыр щIамыгъэхьэжауэ, Iэщыр ямыгъэзэгъэжауэ зэрымыгъуэлъыжым ещхьу, Хьэрун унагъуэр здэщымыIапхъэ щIыпIэ гуэрым зэрыщыIэр апхуэдизкIэ къыпкърыщырти, жиIэни хуейтэкъым, езым ущыщу укъызэрилъытэр зыхэпщIэн папщIэ. АбыкIэ Хьэрунрэ Нэхужьэрэ зэтохуэ. Iыхьлыгъэм фIэкIа зыми къыуимыт хуабагъыр дыхумэм ещхьу тIуми къакIэрех. Ари зы щхьэусыгъуэт Линэ игукIэ Хьэрун и щIыб зэи щIыхуимыгъэзам. – Динэ и гуащэр къыхуIусшэжынщ пщэдей. Сытхэм деж – Тхухэм деж садикым къызошыж, – жиIащ Линэ.
– Ухуеймэ, пщэдджыжь къуажэм нэдгъэсыжынщ зэгъусэу («уи анэр» жиIэну къыхуегъэкIуакъым, и цIэр къригъэлъэту жиIэнуи мэукIытэ).
– Заур ишэжынущ, – къыгурыIуащ Линэ ар зытепсэлъыхьыр.
– Сыт Заур абы нэс къыщIикIынур? Дэ тшэжынщи, къуажэмкIэ дыкIуэжынщ. – Езыхэм сеупщIынщи, сынэпсэлъэжынщ. Арат Хьэруни зэхихыну зыхуейр. – Фи жэщ фIы ухъу абы щыгъуэм, – жеIэри, бжэмкIэ еунэтI. Линэ хуиту Iуплъэмэ, щIэмыкIыжыфынкIэ гузавэм ещхьу, и вакъэр псынщIэу лъетIэгъэжри, бжэщхьэIум йобакъуэ. Япэ къатым удэзышей дэкIуеипIэ зыбгъупщIым щехыжым, езыр къыкIэлъыджащ: – Жьауэ пIыгъ, уэшхым къыщIедзэ?
– Машинэм илъщ, – зэплъэкIыну Iэмал игъуэтащ Хьэруни.
– Гъуэгу махуэ!
– Узыншэу!

Зэанэзэпхъур зопсалъэ
Хьэрун и машинэм нэкIэ кIэлъыкIуатэурэ имылъагъуж щыхъум,
Линэ пэшым къыщIохьэжри, япэщIыкIэ абы и гъусэу зыпэрыса хьэщIэщ Iэнэм бгъэдотIысхьэ. ИтIанэ, зэрымыIэуэлъэуэным иужь иту, шей Iэнэр трехыж, хьэкъущыкъухэр етхьэщIыжри, зытхьэщIыпIэм фIэлъ гъуджэм бгъэдэувауэ мажьэмкIэ мэIэбэ. Зи фэр пихуа и щхьэц хужьым и лъабжьэм щIэуэ къэкIыжа налъэ фIыцIэхэр къыщIоплъ. 4 Заказ №814 Прозэ
ПегъэупщIыгъуэр къэсащ, тыншу игъэIэбэркъым. Iупэлэр шейм кIэрихащ. «Хэт зызыхуэбгъэдадийр?» – арат Хьэрун къыжриIэр, и Iупэр илэу къыщыщIэкIхэм деж. «Уэ зыпхузогъэдадий», – иритыж хабзэ жэуапыр жриIэ хуэдэу къызэфIигъэщIри, и дыхьэшхын къэкIуащ Линэ. Хьэрун фIэлъагъугъуейуэ зэи гурыщхъуэ зыхуригъэщIакъым. «Мыр нэхъ дахэу уокIу» щыжиIэ щыIэт, ауэ «мыр уэкIуркъым» жиIэу игъащIэм къыжриIакъым. Дауэ хъуну пIэрэ ди Iуэхур? ИгукIэ «дэ» зэрыжиIэр и щхьэ хуигъэщIэгъуэжурэ зытхьэщIыпIэм къыщIэкIыжащ. Ягу зэщыкIатэкъым зэщхьэгъусэхэм, зыхъумэжыкIэ ямыщIэу аркъудейт. Зыпхъумэжыфын папщIэ, уи акъыл зэрызэтехуэр махуэ къэс, сыхьэт къэс, дакъикъэ къэс зыхэпщIэу щытын хуейщ. Хуэбгъэфащэ къудейкIэ зэфIэкIыркъым. ГъащIэм апхуэдэ Iэмалхэр къытезыхыфырщ псэур, цIыхухэри япэ дыдэ зэбгъэрыкIуэр нэм къыфIэнэ зэгурыIуэрщ. Мис, Линэ зыщIэт тыкуэныр зыгъэлажьэ цIыхубзыр хуэкъулейуэ мэпсэу, имыIэ щымыIэу. ЩIалэрэ хъыджэбзрэ и закъуэу ипIащ. Ахэр иригъэджэн, унагъуэу игъэтIысыжын щхьэкIэ игу тримыгъэхуар укIуэдыж. Иджы апхуэдиз гугъуехьым кърита хьэлым тэмакъкIэщI ищIауэ, ахъшэри фIэIэфIыжкъым, цIыхубз насып зэримыIэр и фэм къытощ. Хьэрун и анэми аракъэ къыщыщIар? Лини абыхэм ещхь хъуну пIэрэ? Езыр зыкIи мыкъуаншэу, Хьэрун лIы мыхъумыщIэу къилъытэртэкъым Линэ. Зы хъыбартэкъым, тIутэкъым абы зэхихар фадэм дихьэха ялIхэм къызэрырагъэзам теухуауи, езыри пщIэ хъунум егупсыс зэпытт. Щхъухь зыхэзыIухэм елъытауэ, аркъэр Iэмал зыхуэбгъуэтыфыну гуэру къыфIощI иджыри. Ефэр Хьэрунми, езыращ Алыхьым лIы фадафэ зритар, насып Iыхьэ зыхуищIар. ДэкIуэн ипи ищIэрт абы Хьэрун и анэм фадэ зэрищэри езым ар зэримыгъэхьэрэмри. Ауэ ар узыгъэгужьеин, уи гугъэ псори пфIэзыгъэкIуэдыфын гуэрым хуэкIуэнкIи зэрыхъунур игъэунэхуатэкъым. Унэм фадэ щызэрахьэмэ, щIэсхэм зыхуей ягъуэту, фIыуэ псэууэ къафIощI цIыхухэм. Лини къыфIэщIырт, ауэ пцIыщ. Иджы ар фIыуэ ещIэ. Бзаджагъщ хуримыкъуар Линэ, жыIэдэIуагъкъым. ЖыIэдэIуагъыр псапэ щыхъур узэдаIуэр щыузыншэм, уифI щызэрихуэм дежщ. ЛъэныкъуитIыр щызэакъылэгъум дежщ. Апхуэдэ зэхущытыкIэ а унагъуэм илъакъым. Мэржан нэм зыкъыщIэзыдзэ гуапагъкIэ ерыщт, абы зыкъомрэ къигъэпцIащ. Къэблэжьыр пIэщIигъэкIырт, езым зримыпэс гуэрхэр къыплъригуэжырти, къыуищIахэмкIэ узэригъэунар нэмэзыбзэу къыуигъэбжыжырт. Уи щхьэм щыхьэт нэпцI ухуищIыжырт. Дэтхэнэра анэм пхужеIэнур? Жэщым мыжеижу, къыпщIэгупсысу и гъащIэр ебгъэхьыну? Нэхужьэ и пхъур къызэрыщIыхьэжар щызэхихым, сабий Iурихахэр къигъанэри, пщэфIапIэм къыщIыхьащ. Линэ къыщылъэтауэ анэм зрешэкI.
– Шей пхуэсщIын, мамэ?
– Сэ сщIыжынкъэ, зыгъэпсэху.
– Хьэуэ, сэри сыхуейщ. – ИIэ-тIэ.
– Фошыгъу хэздзэн?
– Ууейм ещхьу щIы. ЛIо жиIэр?
– Пщэдей утшэжыну жеIэ къуажэм, ухуеймэ. ИтIанэ унэмкIэ дыкIуэжынщ, жи. 51 Прозэ 52
пхъум е уи къуэм имыIэныр дауэ къыпщыхъурэ?
хьэ:
– Хъарзынэкъэ-тIэ. И пхъум шей къытригъэувэху, Нэхужьэ щIакхъуэр зэпеупщI. ТIури етIысэха нэужь, Линэ и нэхэр зэригъэпщкIум гу лъетэ.
– Сыт уи гум жиIэр?
– Гу сиIэж сэ?
– Ахэр жумыIэ. КъыщигъэзакIэ, Iэмал псоми еплъын хуейщ. И шейр зэрызэIищIэм хуэдэурэ, Нэхужьэ мылым лъэмыж трелъ-
– Ленэ и пхъур пщIэжрэ, тхылъ хъумапIэм щылажьэу щытар?
– Мэрушэт и цIэр?
– НтIэ. И щIалэгъуэм яшэри, мазэ бжыгъэкIэ фIэкIа имысу къигъэзэжат абы, зэи дэкIуэжакъым. «Зумыпэс зыпщIри, уэращ сыкъизылъэфыжар. Щхьэ мыгъуэ сынодэIуа!» – жиIэурэ, и анэр псэуху ириудэкIащ жаIэ. – Псэужкъэ?
– Езыр псэущ, Тхьэм игъэпсэу. Ар щIыжысIэр. Уи адэмрэ сэрэ уэ зыращ пхъууэ диIэр. ИгъащIэкIи лIы сыхуейкъым жыпIэмэ, уи бынитIыр ди бынщ, дэ нэхърэ нэхъ ехъулIа щымыIэу дыпсэунущ. Ауэ езыхэр къыдэкIуэтеймэ, ди адэм уезэгъакъым, жаIэнурэ къуаудэкIыжынущ, дыщэ жыг яхухэпсами. Дэри игъащIэкIэ дыпсэунукъым.
– Езыхэри балигъ хъунщ зэгуэр. – Ара жыхуэпIэр? Уэ уи псалъитIым я зыр «папэщ», а насыпыр уи Линэ зыри жимыIэу и шейм хегъэщI. Телефоным йопэщэщ.
– Тхьэ, щIалэм лажьэ имыIэ, мэлажьэ, мэшхэж. Си щхьэгъусэ, си бын щыжиIэкIэ, сыт къебгъэIуэтэнур?
– Зыри къытлъэмыIэсу, щIыпIэ жыжьэ гуэр сыщыпсэунт. – УщамыцIыху ущылъапIэкъым, жаIэ, дэнэ уздэкIуэнур? – ДыщацIыхуи дыщылъапIэкъым. – Сыт ущIэмылъапIэр? НтIэ, удэкIуэрэ хьэгъуэлIыгъуэ пщIымэ, зэфIэкIа уи гугъэ? ГъащIэ щыхъукIэ, зыгуэри пшэчынщ. Уи сабийхэр узыншэщ, ебгъэшхын, щыптIэгъэн уиIэщ. Мор щIалэщ, мор хъыджэбзщ, лIыри къыпхуейщ. Гуапагъэм къимыгъэш щыIэкъым. Уи дэлъхуитIращи, уэ щхьэкIэ зыуагъэукIынущ, дэ дыпсэущ. Зэ еплъыж, къыщыкIуакIэ. СфIэпсэкIуэд хъуащ, тхьэмыщкIэ, и джанэр упIышкIуауэ. И закъуэ унэ нэщIым щхьэ щIигъэс ар?
– КIуэуи хуэпщэфIэнукъым, и щыгъыни хуижьыщIынукъым, унэри зэхэтхъуа зэпытщ. Ауэ сэ сызэрыкIуэжу, анэ гумащIэ мэхъужри, узэфIигъэнэху пкIэрыкIынукъым. Дызэгъусэу дыкъилъагъункIэ Iэмал иIэкъым! Езыр щыщытым деж, «Си къуэр! Си къуэр!» фIэкIа зэхыумыхыу. И щIыб къызэригъазэу: «Хьэрун шынэкъэрабгъэщ, Хьэрун щхьэгъэтыншщ.» Зым адрейм и дагъуэм гу лъыдмытэнкIи хъунущ. ЦIыхуитI зэзэгъыу игу техуэркъым, сыт пщIэнур?
– Ахэр жумыIэ, дунейр абы и унафэм щIэткъым. Удэпсэужкъым, нэгъуэщIкъым.
– Сыщыдэпсэум нэхъыфIт! СымыувыIэу Iуэху сщIэмэ, къэзлэжьыр естмэ, зэфIэкIат. Хьэрун абы и жьэм есащи, унафэ ткIийр зэрыщхьэщыкIыу, сабий IэубыдыпIэншэм ещхь мэхъу. Япэ къэс ныкъуэделэм иришэжьэфынущ. ЖумыIэIамэ, ирехьэжьэ, упсалъэмэ, игу Прозэ
къыпщокI. Е дынэхъыжькъым, е дыакъылкъым. Сыбырым сыкIуэнт и гъусэу, емыфэну сщIамэ.
– Сыбырми Къэбэрдейми щыIэр а зы Алыхь закъуэращ. Нэмэзыр хыфIумыдзэ, къыппекIуэкIыжынущ бжесIатэкъэ? – КхъыIэ, мамэ! НэмэзкIэ къыпхудэхьэхын гуащэ сиIэ сэ?
– Тхьэ, дымыщIа уи гуащэм дыкъызэригъэщIар! Уи дзэ щыплъэщIкIэ уи гуащэм уеупщIрэ уэ? Хьэмэ уи Iэбжьанэр ебгъэлэну ущыкIуэкIэ?
– КхъыIэ, мамэ. НтIэ, Iэбжьанэ фIейуэ сыдэтыну ара?
– Сэ си Iэбжьанэр фIейуэ сыкъэплъэгъуа игъащIэм? ТIыси, гъэкъабзэ, умылэу мыхъумэ, лэ. – Сызыхэтым ящIэр сощIэ. Жылэм ещхькъым жаIэмэ, нэхъыфI?
– Ара жыхуэпIэр? СабиитI къэплъхуарэ гъуэншэдж зэвыр пщыгъыу хэт и анэ фэфI къозыплъынур? – Езым щетIагъэ абы гъуэншэдж, и лъэбжьанэхэри ирегъалэ. – А псом уи Iуэху хэлъкъым уэ, ирырелэ, къабзэлъабзагъэщ. «Зегъэуби, уи бын пIыж» жаIэу, зэхэпхакъэ? Захуэр сэращ, жыпIэри, улъэри уувыжащ. Мэржанщ уэ уезыгъэшар, умыщIэжми сщIэркъым. – Сригъэшамэ, щхьэ димыгъэпсэурэ?
– Уимыгъэпсэууэ, къыуищIэр сщIарэт? И къуэр ипIри къыуитащ. Жылэр къохъуапсэу, хьэгъуэлIыгъуэ пхуищIащ. Уи сабийхэр егъафIэ, егъатхъэ.
– Егъатхъэ, лей зэрызэрихьэр ещIэжри, къызихъуэнын къелъыхъуэри.
– Схъумэжынщ жыпIэмэ, унагъуэр зейр уэращ. УщIалэщ, уузыншэщ, лэжьапIэ уIутщ. Жьэ иумыт, арэзы щIы. Сыт къыуихъуэныфынур?
– И къуэр ефэу зыщIар сэракъэ? Хьэпэщыпхэ хуезгъэщIагъэнщ, и анэм емыдэIуэжыну? Абы къысхужиIэ къомыр зэхозгъэхарэт.
– ПцIы къыптрилъхьэмэ, езым и гуэныхьыжщ. Мэржан зыми къебгъэцIыхужынукъым, къызэралъхурэ а къуажэм дэсщ. А ущыхуэзэ дакъикъипщIым уи дзэлыфэ хуэтIи ежьэж. Къэблэжьыр къызэт щыжимыIэкIэ, тIэкIу къэбгъэпцIэну гугъу?
– Естакъэ сыдэсыху. ЛэжьапIэм сомитху зэхыдолъхьэ жаIэмэ, пщэдей къэсхьынщ жысIэу си гъащIэр схьащ. Зы сом уи жып илъу ищIэмэ, IэфIу жеинукъым. Бэлътоку къэпщэхуну гъуэгу утету ухуэзакъэ, сэ нэхъ пуду къыпхуэсщэхунщ жеIэри ахъшэр пIэщIегъэкI. БэлътокуипщI къещэхури, зыр къыуетыж, бгъур ещэж. И къуэр лэжьапIэ уву идэркъым, сэ хэт къыздэIэпыкъунур жеIэри. Къэзлэжьар къызэтыж жыпIэу уи анэ упэувыфыну? Сабийхэр я адэм и ужьым итщ, езым кIэнфет хъурей уасэ иригъэIыгъкъым. Мис аращ Хьэрун зэтезыхуар. Гугъу ущIехьым тыншыгъуэ гуэр къыпэкIуэжын хуейкъэ? Факъырэм ещхьу лъаIуэу дэбгъэтыну щIалэшхуэр?
– Тхьэ, мис ар нэхъ Iуэхумэ. Хьэрун зыщIыпIи щеджатэкъэ?
– Сыт щIыщемыджар? Академиер къиухащ. Ди теплицэр зэрызэрихьэу щытар плъэгъуакъэ? Сурэтхэр диIэжщ иджыри! Газетым къикIыурэ сыт хуэдизрэ къепсэлъа, еджакIуэхэр къашэурэ ирагъэлъэгъуа? Линэ къыщиудмэ, и анэм игу зэрыхэщIынур ищIэрти, и нэпсхэр къримыгъэутIыпщу къэтэджри, шейнычым псы иригъахъуэ зищIащ. Нэхужьи гу лъимытауэ щыттэкъым и пхъур къызэрызэфIэзэрыхьам. 53 Прозэ
Шейнычыр мафIэм тригъэувэу къэтIысыжа нэужь, пещэ: – ТIуми къэдлэжьыр, мащIэми куэдми, еттырт, зыри къэдмыгъанэу. Зэгуэрым илъэсыщIэм нэхъ лейуэ дгъэгуфIэнщ жыдоIэри, хуэмхуэмурэ зэхуэддзыса ахъшэмкIэ цыджанэфI къыхудощэху. «Апхуэдиз ахъшэ дауэ къызэрысфIэвдыгъуар?» – жеIэри мэшхыдэ. Къыхуэпщэхуар зримыпэс зищIрэ плъагъуу ищэжу. Зыгуэр къезытахэм уакъыдигъажэу. «Сыт уи нысэм къыуитар?» жиIэри къызэупщIати», – жиIэу къригъажьэрэ, фэ къыптригъэуэн щхьэкIэ пцIы зэриупсар фIыщIэ пщIын хуейуэ.
– Апхуэдэурэщ-тIэ нысэ зэрагъасэр.
– Игу зэрызыщагъэкIыр апхуэдэущ. Заур къишэмэ, уигу сыкъэгъэкIыж. Хьэрун и анэу зэрыщыт къудейм щхьэкIэ, ищIэ псори сфIэтелъыджэт сэ абы. «ФызэгурыIуэмэ, нэхъыбэ сыхуейкъым», – жиIэу, ауэ щыхъукIэ, Хьэрун къысхуэгуфIэху, къыщIытехьар умыщIэу, зилыгъуэжу. Ди нэ зэхуэдгъэзэну дыхуиткъым, «фэ», «фэ», «фэ» фIэкIа зэхыумыхыжу къогубжь. Уи анэр къыпхуейщи дэIэпыкъу, жызоIэри къуажэкIэм изохухыж, жэщ ныкъуэ хъуху къимыутIыпщыжу аркъэ ашыкыжь къомыр кърырегъэлъэфэкI. Ефауэ къызэрыкIуэжынури сощIэ. – Унэкъуэщым улIэуи упсэууи фIэфIкъым, жыхуаIэращ. Адыгэм
уемыдаIуэмэ, ухабзэншэщ, уедаIуэмэ, уделэщ. УтемыкIуэфмэ, къыпхуигъэгъунуIакъым. – Щымыхъужыххэм, игу згъэзэгъэн щхьэкIэ, сыхуэзэху тыгъэ гуэр хуэсщIынщ жысIэри сигу ислъхьат. И гум зигъэнщIыркъым, уи джийм ехым къыкIэлъоIэбэ.
– Тхьэ, сымыщIэ. Сэ схуэдэ зы къуажэдэс фызыжь цIыкIу къэбгъэпцIэн щхьэкIэ, уи унагъуэбжэр зэхуэпщIыжыну? Дауэ зищIми, лIыр къыпхуонэ. – Къысхуэнэркъыми аракъэ зыщIэслIэжыр! Хьэрун щыту къыстокIие. Сэ цIыху гуэр уэ уигу иримыхьу сщIэмэ, сэлам езмыхыфу сохъу. Анэм игу зэбгъар фIыуэ плъагъуфын щхьэкIэ, бегъымбар дыдэу ущытын хуейщ. Абы и нэкIэ къызэплъурэщ Хьэруни игу къызэрысщыкIар.
– Тхьэ ар мыпэж. Игу къыпщыкIамэ, мы къалэшхуэм укъыщигъуэтынт? Псори зыщыгъэгъупщи, мис, пщэдджыжь щыщIэдзауэ щIэрыпсу къыщIэдзэж. Махуэ къэс гъащIэщIэ щIедзэ. – Уи Iуэху дэкIмэ, бэуапIэ къыуимыту къыпкIэлъыкIуэу, къыпхэпщэфIыхьу, къыпхыхьэжыпэу, псори езым зэрифIыгъэр дерсым ещхьу къыуигъэпщытэжу. ТIэкIу укъэдзыхэмэ, уи гум зимыIэтыжын хуэдизу уриудыхыу, уриудыхыу. Зыри жимыIа хуэдэу, зигъэгушыIэнэпцIурэ къыпкIуэцIытIыхьу. Уи жагъуэ хъуауэ гу лъитэмэ, ехъулIауэ. Сыт хуэдизрэ ар зэрыпхуэшэчынур?
– Узижагъуэр нысэ пхуэухъу уэ. Iэджэуи пщыпхъу гуащIэ къыпхэкIыну къыщIэкIынщ.
Нэхужьэ гушыIэну хуожьэ, и пхъум и гукъыдэжыр къыхуиIэтыжын щхьэкIэ, ауэ зэхихым и нэхъыбэр япэущ и тхьэкIумэм зэриIуэр. Зэхихым и гур зэрыригъэхуэхыр пхъум къригъащIэ хъунукъыми, жьэкIэ жиIэр нэгъуэщIщ:
– Къысхуиуха IэнатIэм сыпэлъэщынщ жыпIэмэ, жэщи махуи сыпкъуэтщ, си хъыджэбз цIыкIу. Уэ си пIэ уитамэ, сыт пщIэнт, жыпIэмэ, 54 Прозэ
фи насып иджыри зэхэлъу къысщохъу, щIалэр къыпхуейщ. Мэржан зэ и къуэм къылъэIэсыху, уэ пщIэ улъоIэс. Мис, жэщыкум укъигъуэтаи? КъызэрыпщIэбэгыр и нэгум къощ. НэгъуэщI къишэн Iуэху зэрызэримыхуэри уолъагъу. Аращи, уэри и гур хуэгъэфI. Дунейр зезыхьэр я псэгъухэм ягъэгушхуа щIалэхэрщ. Сысейм нэхърэ нэхъ Iей щыIэкъым, жыпIэмэ, езыми аращ жиIэнур. Уи нэмэзыр ублэжи, Алыхьри къыбдэIэпыкъунщ. Гуащэм и хьэтыркIэкъым лIым пщIэ щIыхуащIыр.
– Нэмэз дэнэ деж сэ щысщIынур, зым сыгъашхэ, адрейм сегъафэ, жиIэу си ужьым иту. Апхуэдиз бампIэ уи гум илъу пщIы нэмэзри хэт пIызыхынур?
– Ахэр зэхызумыгъэх! Нэмэзыр зигу къабзэм и Iэмал щэхущ. Андез пIыгъыу лIымрэ бынымрэ уакIэлъызекIуэ зэпытмэ, унэм берычэтыр икIынукъым, уигурэ уи щхьэри зэтекIынукъым. – Нэмэз пщIын щхьэкIэ, Iиман куу уиIэн хуейщ. Нэмэзлыкъым сытету, сабийр зэрызгъэшхэнум сегупсысмэ. умыщIыххэмэ нэхъыфIщ ар.
– ПцIышхуэщ. Щхьэр хуитщ, гур лъэщщ, Iэпкълъэпкъыр здэпшэмкIэ макIуэ. Телефоным укIэрысын къэбгъанэкъыми, сабийр магъ жыпIэу. – Хъунщ, мамэ, кхъыIэ, дыгъэгъуэлъыж. Уэ схуелъэIу, уэ нэхъыфIу укъелъагъу Алыхьым. – Сыпсэуху сыпхуолъэIу, сылIэмэ, уи бынми уэри хэт фхуелъэIунур? Фыпсэлъамэ, си фо цIыкIу, си IэфI цIыкIу жыфIэу, ауэ щыхъукIэ зы дыуэ Iэбжьыгу фи кIуэцIыкIыщIэм къикIам щхьэкIэ фигу пымыкIыу. Дэри жьы дыхъуащ, зыгуэр тхуэлъэIуащэрэт жыдмыIэ уи гугъэ? Феуэ, я сурэтхэр фемызэшу къифлъхьэ. Нэхужьэ и нэпс къыфIекIуэр зэрыхуэмыубыдынур ищIэжырти, и псалъэр нигъэсакъым. Абы гу лъызыта Линэ анэм зришэкIри, зыхищIэу къаруущIэ гуэр къыхыхьэжащ. Къешхыдэ зищIми, анэм епсэлъэху, Линэ и хьэлъэм сыт щыгъуи фIыуэ зэрыкIэрыхур ищIэжырт. – Сытым деж ущытшэжынур-тIэ пщэдджыжь? – телефоныр къищтэурэ хьилагъ мащIэ щIэлъу гушыIэ зещI хъыджэбзым. – «Сытым деж ущыхущIыхьэнур?» – жыIи, еупщI. Си малъхъэм сишэж закъуэмэ, зыми сыкъыкIэрыхуркъым. 55

Сыхьэт мыгъуэ
Бэч къигъэхъея къомыр и гум къемыбгъэрыкIуэж щIыкIэ, Щыхьым унэм къыщIыхьэжри, псынщIэ-псынщIэу телевизорыр щIигъэнащ. Ауэ зэхихар щхьэщызыхын къигъэлъагъуэртэкъым.
«Унафэ хуэщI!» Уэ укъалъхуатэкъым сэ абы унафэ хуэсщIыну сыщыхуежьам. КъикIаIамэ, уолъагъу. ДахэкIэ жепIэмэ, «хъунщ», жеIэри, зэрыхуейуэ ещIэ. ТкIийуэ жеIэIаи еплъыт. «Делэ хъуащ!» – жиIэнурэ удихьэнущ, уи быныр къыуиуштыжынущ. Уэрамым блэкI пэт къыщыхуэза щэхуэгъум дзыхьу хуищIыр нэхъыбэщ, гъащIэ ныкъуэ къызыдигъэщIа и лIым нэхърэ. Уи жьэ пхуэгъэхъеинукъым, къыбжьэдэкIам ауанрэ хъуэну къимыгъэзэжыну. Ешкъым, иужэгъуркъым, зихъуэжыркъым. ПщIэкIэ щхьэгъусакIуэ къагъэкIуам хуэдэщ, 56
Прозэ
къыптеувэху и улахуэм хагъахъуэу. ИкIыжуи и напэ зытрихыжынукъым, лIы хуейщ. ЛIы имыIэу хэт абы къеплъынур? Зыхуейри Щыхьым ещхьу сурэтым пхухэгъэзагъэ гуэрщ, щимытIагъэми зригъэкIуу. Езым къызыкIэлъижыхьхэм нэгъуэщIу гу къылъатэнукъым. «Ярэби, сыт хуэдэ цIыхухъу лIэужьыгъуэу пIэрэт мыбы езэгъынур?» – жиIэу, дапщэрэ и фызым и гурей-гурыфIхэр зэрызэIипщIыкIар Щыхьым. «ЗыкъыIэрызымыгъэхьэ ахъшэ гуфIакIэ», – аращ жэуапу къыхуэгъуэтар. УхэкIыжынкIи лъапIэу, уи лъакъуэри ириплъэщI хъууэ. Нобэ
хуэдэм зыгуэрым къытыбохыж, пщэдей щыщIэдзауэ ар дэшхыну ибогъэшх. ЗыхэмыкIыж фIэIэфIкъым, зрапхъуэрщ ейр. Езым и нэ зытехуар уи жьэм къызэрыжьэдитхъым хуэдэ дыдэу, зигъэхъеиху уещхьэфэуэфмэ, укъыфIэIуэхунут. НэгъуэщIу зыми уримыхьэнэкъым, зыпэлъэщым и ней щыхуащ. Къунтхым фIэлъ хьэмбылу къудейщ Щыхьым Дахэзилэ и дежкIэ. УимыIэмэ, бдзэжьей къыпхуэубыдынукъым. УиIэкIи, сыт? Хьэмбылу яшхыркъым. Уэри уэ, Бэч! А псом сытепсэлъыхьыфтэмэ, сызэгуэудынт? КъызэрыбдэкIуэрэ фызабэ бостейр зэзыгъапщэр дауэ арэзы зэрыпщIынур? Гъуэлъи лIэи къыпхуэбэмпIэнущ, и гъын къызэрымыкIуэм щхьэкIэ. Марат и плъырыгъуэщ, ныжэбэ къэкIуэжынукъым. Дахэзилэ и зыгъэщIэрэщIапIэр хьэблэм дэт щхьэкIэ, и гупэр къуажэкIэмкIэ гъэзащи, къыIухьи IукIыжи плъагъуркъым. Жэщыку хъуху къыщIэмыхьэжыххэу щылажьэ къыхуохуэ. Щыхьым хадэм жьыуэ щихьэкIэ, ар иджыри мэжей. ПщыкIузхэм дежщ я пщэдджыжьышхэр.
Телевизорым щыдимыхьэхым, телефоныр къищтащ. ПцIыхуи умыцIыхуи уи ныбжьэгъущ иджы. Псори фIыуэ зэролъагъу, зыщIыпIи щызэхуэмызэу. Азэныр къоджэ. КъэджэкIи ящIэу щытарэт мы хьэгъэбанэ къомым. Шей ефэн-тIэ, пэжу? Шейнычыр тригъэувэри, фошыгъур къыдихащ. ТхъуцIынэ телъу щIакхъуэ бзыгъэ дишхынт. Кхъуей гуэри дэлъщ щIыIалъэм. Хьэуэ, кхъуейр лейщ. Мы тхъуцIынэ щтам пэлъэщамэ, нэхъыбэ хуейтэкъым. Ар къэвыжыху и шейхуэлIэр икIынущ. Сэ нэхъ быдэIуэ иIамэ. Къыдэгъэжыр къришажьэри, гуахъуэ-бжэмышх илъхьэпIэм тхъуцIынэ диям зэрыпэлъэщын пIастэсэ къыдихащ. АпщIондэху шейнычым зеукIыж. Къытрех. Иджы тхъуцIынэм щыщ тIэкIу къыпигъэхунщ. Е зэкIэ тIэкIу къревыж. ТхъуцIынэр къыдих пэтрэ, щIыIалъэбжэм ирикIуэ жыпхэм я зым аркъэ абдж теча зэрыдэтым гу лъитащ. Ефэнемыфэн? Уей, Бэч, уэ къэбгъэхъея къомыр шейм хуэмыгъэупщIыIуну. Дэнэ щыIэ стэкан нэщI?
ФадэкIэ ерыщкъым Щыхьым, ауэ и гукъыдэжыр къиIэтын папщIэ, зэзэмызэ щеIуб щыIэщ. Мыбы итыжым щхьэкIэ, птулъкIэ нэщIыр дигъэувэжын? Къэнар кърикIэри аргуэру зы бжьэ къиIэтащ: «Бисмиллахь, ялыхь, гущIэгъу къытхуэщI». Абдж нэщIыр иригъэувэхри, и тхъуцIынэм ищIэм еплъыну иужь ихьэжащ. Щыхьым сэм и папцIапIэр тхъуцIынэ щтам зэрыхиукIэну щIыкIэм фIэкIа зыри и щхьэм илътэкъым, Хьэрун гъуахъуэу бжэр къыщыIуитхъам. И къыщIэлъади, и къапхъуи зы ищIри, Щыхьым и щхьэр фIиубыдыкIауэ, мэгъумэтIымэ, модрейм и пIастэсэм тхъуцIынэр фIэIуауэ иIыгъщ. – ЛIо си унэбжэр Iухауэ къыщIэбгъэнар уэ цIыкIужьейм? Ы? – КъэтIыс, шей дефэнщ, – къыфIэмыIуэхуфэ зытригъауэмэ, нэхъ псынщIэу щIэкIыжыну пIэрэ? – IункIыбзэр дгъуэтыртэкъыми, куэбжэр дгъэбыдэри дыкъыдэкIыжащ. Прозэ
– Си куэбжэм уи Iуэху хэлъкъым уэ, къыбгурыIуа? ЛIо, уи фызыжь цIыкIумрэ уэрэ дунейр фыфей фи гугъэжу ара? Устхьэлэпэнущ иджыпсту, цIыкIужьей! Уи къуэ полицайм сребгъэгъэтIысыну аракъэ, пыIэжьынэ? Уи пыIэ къуиймкIэ узмытхьэлэмэ, Алыхьыр согъэпцI!
Хьэрун Щыхьым и щхьэр фIиубыдыкIауэ зэрелъафэ. Бэуэгъуэ, Iэбэгъуэ, гупсысапIэ – зыри щыIэкъым. Сыхьэт мыгъуэ жыхуаIэрати, тхъуцIынэм хиIуа пIастэсэр, фIэлъар фIигъэхуу, Хьэрун зэрыкIуэцIиIуа щIыкIэр иужькIэ сыт хуэдизрэ емыгупсысами, къыхуэщIэжакъым Щыхьым. Мо щIалэ абрагъуэм езым и пыIэр IэщIэлъу щещэтэхам къэхъуар къыгурыIуакъым. – Хьэрун! Хьэрун!
Хьэрун щымщ. Сэ къыхичыжар зыхэлъам деж лъыр уэру кърекIыкI. Сыт къэхъуар? Зыгуэрым еджэн хуей? Щыхьым и бзэр иубыдащ. ЦIыху иукIащ. ИукIар Хьэрунщ. ТхъуцIынэ къызэрыпиупщIыну хуежьа пIастэсэмкIэ.
Хьэрун къызэрымытэджыжынур къызыгурыIуа Щыхьым цIыху хьэдэ и щыпэлъагъутэкъым. Афганистанырт ар армэм здэщыIари,
махуэ щIагъуэ дэмыкIыу къыхуихуэрт губгъуэм ираукIыхьахэм яIуплъэни, зэрихьэни, щIилъхьэпэни. Ауэ гъунэгъу пIэщIэукIэн жыхуэпIэмкIэ укъыхуэупсэным и пIэкIэ, езым и псэр хухэпхамэ нэхъ шэчыгъуафIэ щыхъункIи хъунт абы. Щэбэным, сакъыным, тэмакъкIыхьыным зригъэхь мыхъуу, зезыгъэукIыпэ лIым «джэд тхуфIэгъэж» къыжраIамэ, зрилъэфыхьырт, цIыхум ебгъэрыкIуэн дэнэ къэна.
Дауэ цIыху иукIауэ зэрыпсэунур иджы? Езыми зиукIыжын занщIэу а сэ дыдэмкIэ? Ныкъуэдыкъуэу къанэмэ, нэхъеижитIкъэ. Илъэс дапщэ цIыхуукIхэм тралъхьэр? Бгъу? ПщIы? ЯгъэтIысмэ, и гъащIэр кIуауэ, лIыжь хъуауэщ къызэрикIыжынур. «Лъэхъуэщым исащ, цIыху иукIащ», – къыхужаIэу. Марат и Iэщэр дэнэу пIэрэ
щихъумэр? КIэрахъуэр блэукIын хуейкъым. Щыхьым и нэгум къыщIыхьащ гулъытэншагъэр е узым и бэлыхьыр яхуэмышэчу зызыукIыжа цIыху цIэрыIуэхэм ещхьу, псори къытепсэлъыхьу. Щыгугъ абы. Упсэууэ уакъыфIэIуэхуарэт. Зы псэ щхьэкIи къэувыIэнукъым щIы хъурейр кIэрэхъуэн. Мис, Хьэрун щыIэжкъым, хэт жейм емызэгъар абы къыщIэгупсысурэ? Сыхьэт дэкIмэ, темэхыкI защIу къызэхэтIысхьэнщ хьэлу Iыхьэ щхьэкIэ и Iэр шияуэ дэзыгъэтахэр. Ауэ зыукIар уэращ, Щыхьым. Хэт нэхъри нэхъ цIыхуфIу уи гугъа уэ!
Щыхьым жэрыжэкIэ и къуэм и пэшым кIуауэ, зэрызиукIыжыну кIэрахъуэр къыщелъыхъуэ. Игъуэтыркъым. Сыт ищIэнур? ПщэфIапIэм къигъэзэжри, тхъуцIынэм хиIуа пIастэсэр Хьэрун и ныбэм зэрынэса гъуэгур и нэгум щтэIэщтаблэу щикIужащ. Мис, Хьэрун Дахэзилэ хуихьа къэб фалъэр химыгъэщIаIауэ иIыгъыу къыщIохьэ. КъэкIуатэмкъэкIуатэурэ, тепщэчыр Щыхьым и щхьэм къыфIеIубэ, блыным иригулIауэ къыжьэхофыщIыхь. Щыхьым сэр зыхиIуа тхъуцIынэр щIым лъимыгъэIэсын щхьэкIэ, Iэтауэ иIыгъщ, апщIондэху Хьэрун унэлъэгум ехуэха къэб IупщIэр къищтэжауэ Щыхьым къыIурекухь, зыгуэрхэр къебж. «ЗыбгъэнщIакъэ иджыри? ЗыбгъэнщIакъэ, зо?» – къоIуэж и тхьэкIумэм Хьэрун и макъ гъумыр. СыIэщIокI жиIэу зыщригъэзыхым, къапхъуэри и щхьэр фIиубыдыкIащ. Сэ иIыгъыу ищIэжыххакъым мо бэуапIэ здимыгъуэтым. Iэбэрабэурэ, Iэ ижьымкIэ кIуэцIыуэу щабэ гуэрым хэщэта нэужьщ къыщыгурыIуэжар тхъуцIынэ 57 58
Прозэ
зыфIэмылъыж сэр иджырхэми зэримыутIыпщар. ИтIанэ ещэтэхащ тхьэмыщкIэр, Щыхьым и пыIэ шопсыр IэщIэлъу. Дэнэ щыIэ ар? Мис, пыIэри щыхьэту къреув. Илъэс плIыщIрэ бгъурэ фIэкIа мыхъуу лъэхъуэщым итIысхьэу зригъэлIыхьын хуейуэ ара-тIэ мы делэжьым щхьэкIэ? Мынобэмэ, пщэдей зыгуэрым IэщIэукIэнут ар. Зэрыпсэуам хуэдэ дыдэу лIэжащ. Къэзылъхуа и анэм къыдигъэтIысыкIащ, зримыпэсыжу. И фызи, и быни ирихужьэжащ. Сыт Щыхьым абы щхьэкIэ зыщIигъэлIэжынур? Зы гупсысэмкIэ адрейр ирихужьэжу, Щыхьым и нэгум жэрыжэкIэ теплъэгъуэхэр щызэхэзежэрт, къэувыIэ къахэмыкIыу. Акъылышхуэ игъэхъейуэ къыпфIэщI щхьэкIэ, утыку ихьэн щыхуейм деж, гупсысэр зыхуэмыщхьэпэ цIыхухэм ящыщт Дахэзилэ и лIыр, сыту жыпIэмэ, и щхьэ и унафэ ищIыжу есатэкъым. Дыгъэ къепсми, уэс къесми, а зы кIагуэжьыр зымыхъуэжым ещхьу, Щыхьым арэзы къэзыщIын гулъытэ щIыхуримыкъур езым цIыхухэм зэрызапыIуидзырт, абы къыхэкIыуи екIуэкIыр зэримылъагъурт. «СыкъыффIэмыIуэхуми, сэ фэ нэхърэ сынэхъыфIщ», – яжриIэ хуэдэт абы псоми щыму, ауэ езым зыдилъагъуж щэныфIагъри зыми и нэ къыщIэуэртэкъым. И лIыр гъащIэм зэрыщыщтэр, и щхьэ къигъэпцIэжу фIэкIа зэрымыпсэуфыр пасэу къызыгурыIуа Дахэзилэ «мыбы мыр къыпхужиIащ, модрейр мыпхуэдэу къыптопсэлъыхь» къыжриIэурэ, и нэгум щигъафIэ чэщанэхэр къыхузэтригъэщащэрт, ахъшэу къилэжьыр IэщIигъэкIырти, зэригъэуна хъыбархэм щIигъэдэIукIыжырт. Хьэрун зытеунэхъуа аркъэ абджыр, а Линэ деж къызэрикIыжу ирифар, и фызым зэрыритар къищIамэ, дауэ къыщыхъуну пIэрэт Щыхьым? КъищIапэми, сэр хэзыIуар езыращ. ЩIэныгъи, хьэлэлагъи, зэгъэзахуи зи куэд, «Къамботрэ Лацэрэ», «Аннэ Каренинэ» романхэм еджа, ауэ тыншыр захуэм щыпэщIэувэм деж, куэдрэ зизымылъэфыхь езы Щыхьым.
ГуфIэгъуэр, гуауэр цIыхум куууэ щызыхищIэкIэ, Iэмал иIэкъым ар наIуэ мыхъункIэ. Зэрымыкъуаншэр зыщIэж, и щхьэр ихъумэжу
зыгуэр зыIэщIэукIа цIыхум зыхищIапхъэм емыщхь гуэрт Щыхьым и нэр щызыгъэункIыфIыкIыр. Унагъуэ зэрыхъурэ, щхьэгъусэмрэ къуэмрэ езым зыхуигъэфэщэжым хуэдиз хьэтыр къызэрыхуамыIэр и лъэгум банэу хэлът абы. Унэм къихьэхэм я нэхъыбэр къызыкIэлъыкIуэр ахэрати, хьэщIэхэми я плIэр Щыхьым пщIэшхуэ къыкIэлъызэрахьэн пщэрылъым зэримыухуэр нэрылъагъут. ЦIыху пагэтэкъым Щыхьым, апхуэдэхэмкIэ зызыхуиумысыжыфырт, уеблэмэ, цIыкIуи ини къызэрыхуеплъыхыр езым шыIэныгъэшхуэ зэрыхэлъым, закъытримыгъэхьэлъэныр къызэрехъулIэм и нэщэнэ хуэдэу игъэувырти, ари и ехъулIэныгъэхэм хигъэзэрыхьыжырт. Маратрэ Дахэзилэрэ цIыху хэтыкIэкIэ къызэрытекIуэм шэч
къытрихьэртэкъым Щыхьым. ИгукIэ и фызым еныкъуэкъу щхьэкIэ, анэ бзаджэм къуэмылIыкI сабийм ещхьу, цIыху къахыхьэ хъуми, хабзэм IэщIэмыкIыфу езыр зыщIыпIэ щралъэфажьэкIи, ар зыщыгугъыр къуажэр зыдэджэрэз Дахэзилэ и жьэмрэ и къуэм и къулыкъумрэт. А псэукIэ тыншыр зыIэщIимыгъэкIыным нэхърэ нэхъ зэлIалIэ хэттэкъым и гъащIэм. Нобэр къыздэсым а и щхьэр ирезыгъэгух, и гум жьы хуиту зымыгъакIуэ нэщхъеягъэ хэгъэрейр насыпыфIэу зыкъимылъытэжыну хурикъуащ. Иджы-тIэ къыхуэзэху къепщэфыIэу щыта Хьэрун зэи зэрыхуэмыгубжьам и псапэри, чэф пкърыту къебгъэрыкIуам зэрызыщихъумар къэрал хабзэм игъэзэхуапхъэу зэрыщытри зэанэзэкъуэм я ней къызэрыщыхуэнум хэгъуэщапэрт. Дахэзилэрэ Маратрэ Прозэ
Iуэхум къызэрыхашынум къытригъэхуэну щIыхуэр зэрыхуэмыпшынынурт и щхьэфэцыр изысэр. Псори щхьэщаха нэужь, къыхаIум къыхачыжу къыхуздрахьэкIын пIастэсэр езым яIэщIилъхьат. Илъэсищэ къигъэщIэжми, Щыхьым абыхэм нэхърэ нэхъыфIу къыщIэкIыжынкIи хъунутэкъым.
Зы махуэм щIэкIыркъым цIыхум и къарур. И щхьэ хуигъадэрэ къагурыIуэну щыгугъыу, сакъыурэ щIедзэ абы ихъуреягъым егуэпэкIын. Щыхьыми апхуэдэут гъащIэм зэрыпежьар, школыр къиуха нэужь зыщIыпIи зэрыщIэмытIысхьэфам дэкIуэныгу ищIа хъыджэбзым щылъыхъуам. Езыр абы щыгъуэ мэкъумэш институтым къыщIамыдзыжын щхьэкIэ илъэс зыгъэпсэхугъуэ къыIрихауэ дэст, дипломыр къызэрыхуащэхужынур ищIэу. ЩыкъукIэ зэреIэбыхыр апхуэдизкIэ наIуэти, зэрыт ныбжьым хуэфэщэж къуажэ хъыджэбзым и унэцIэр зэрыритам къыпэкIуапхъэр псэуху хурикъун и
гугъащ. И пщIыхьэпIи къыхэхуакъым Щыхьым щхьэгъусэ зэрыхуэхъуам фIэкIа зыри зыбгъэдэмылъ анэ ныбжьыщIэм и къуэм зекIуэн щIимыдзэ щIыкIэ зыкърипщытыну.
Ауэрэ Интернетымрэ телефон лъапIэхэмрэ къожьэри, цIуугъэнэр хабзэм и пIэ йоувэ. Щыхьым хадэ хъарзынэ зэрихьэрт. Нобэми абы къыщIихырщ Дахэзилэ и зыгъэщIэрэщIапIэр зэригъэлажьэр. Ауэ согъэбагъуэ жиIэу абы ирищIэмкIэ дунейр къутэхукIэ къыпхуэумысынукъым. ЩIакхъуэм и уасэм щIэупщIэ зимыхьэл Щыхьым ахъшэм хуищI пщIэр ар Дахэзилэ зэрыIэщIилъхьэм деж щеух. ЛIым пщIэнтIэпс хьэлэлкIэ мыIэрысэм къыщIихар фызым хэхъуэкIэ ет. Ахъшэ телъхьэ бэгъуар къызыIахыжхэр, хьэуэ, къызытрахыжхэр я къуэм
ирагъэгъэшынэн хуей зэрыхъур, Iэнэм къыхутрагъэувэ шыпс Iувыр щIыхуэгъухэм я нэпс гуащIэкIэ зэрызэIыхар Щыхьым щабзыщIыркъым, къызэрыфIэмыIуэхур ящIэри. КъыфIэмыIуэхуххэр пэжкъым, ауэ зыщхьэдегъэIух. НэгъуэщIу умыпсэуфыну къыщохъу. Езыр зэманым лъэщIэмыхьэ щхьэкIэ, и къуэмрэ и фызымрэ а Iэмалыр яIэщIигъэкIыну хуейкъым. Апхуэдэу, цIыхухэм зэрызащидзейм «зэпIэзэрытыгъэ» фIищауэ, тхылъ еджэу, телевизор еплъу, шахмат джэгуу, мэпсэу. Аращ, пэжым ухуеймэ, гъащIэм и лъагапIэу къилъытэри. Щыхьым и нэр зыгъэгуфIэ теплъэгъуэ щхъуэкIэплъыкIэхэр къытемызэрыхьыххэу щыткъым, ари цIыхущ. Ауэ, усакIуэм зэрыжиIауэ, лъагъуныгъэми гужьгъэжьми зыри щIитыфынукъым.
Зыгуэр зыIэщIэщIа къызэрыгуэкI къуажэдэсым полицэм хэт къуэ иIамэ, игу хэщIын дэнэ къэна, ар и напщIэм телъу, хуабжьу игъэIупхъэхэр унэгуащэм Iурилъхьэнти ежьэжынт. Хьэрун зыми щищыпэлъагъутэкъым хьэблэми къуажэми. Абы фадэр зэремызэгъри, гъунэгъу лIы Iэсэр кърилъэфэжьэн зэрихьэлри ящIэрт. Ауэ, гъэщIэгъуэнракъэ, Щыхьым Хьэрун егупсысыххэртэкъым. Къуаншэу зыщилъытэжыр и щхьэ пщIэ хуищIыжын хьэлым щызыгъэужыпа и унагъуэм и пащхьэт. «Къысхуагъэгъунукъым! Къысхуагъэгъунукъым!
Къысхуагъэгъунукъым», – зэпыу имыIэу тхьэгъуш дэгу гуэр щыIэуэлъауэрт и тхьэкIумэм.
«Зэрыхъу ирехъу, зыкъиумысынщ», – къолъадэ аргуэру и щхьэм. Хэт зыжраIэ хабзэр? ДэIэпыкъуэгъу псынщIэм? Полицэм? Дауэ? «ФыкъакIуэ, цIыху сукIащ». Хьэмэ гъунэгъу гуэрым бгъэдилъхьэн? Хэт? Бэч и адэ Хьэсэн цIыху хъарзынэщ. Абы елъэIунщ къэкIуэну. 59 60
Прозэ
Ауэ укIуэным зэман ихьынущ, телефонкIэ тепсэлъыхьыфынукъым. Унэм щIэсхэри псэкIуэдкъэ, хамэм къыжраIэмэ. Хьэуэ! Сыт и напэр зытрихыжу утыкум щIипщхьэнур? И къуэр
полицэм къыхадзыжмэ-щэ? ЗыкъызэригъэпцIэжын гупсысэм и кIапэр зэриубыду, Щыхьым и гум къызэрыгъуэтыжын щIидзащ.
Япэрауэ, зыми илъэгъуакъым. ЕтIуанэращи, иджыпсту жэщщ. Жэщым Iэджи къохъу. ЗэрымыщIэкIэ и псэр хэкIащ. ЗиукIыжащ. Щхъухь иригъэхащ. Ишхар езэгъакъым. Я деж ишэжынщи, пIэм хигъэгъуэлъхьэжынщ. И закъуи? И закъуэ. Гу кIыхь гуэр иIэщ шэрхъиплI щIэту. Абы ирилъхьэнщи, зыгуэр трипхъуэнщ. Аращ ищIэнур. Зыми жриIэнкъым. Полицэм хэт и къуэми, пщэдей яшэну хъыджэбзхэр зыгъэщIэращIэ и фызми. ЛIы хуэдэу езым игъэвынщ а бэлыхьыр. Догуэ, хьэдэгъэпскIым гу лъитэнукъэ? АпщIондэху зыгуэр къигупсысынщ. Хьэрун щIыбым щIэкIщ, гуэщымкIэ екIуэкIри, шэрхъиплI зыщIэт гу кIыхьыр дэкIуеипIэм къыIуишащ. ИтIанэ-щэ? Iэлъэ гуэр къэгъуэтын хуейщ. Къигъуэтащ. Жыгхэр щиухъуэнщIкIэ зыIэритIагъэу, цы Iэлъэ зэрехьэ. Гуэным кIуэри ар къигъуэтыжщ, зыIэригъэзагъэри, унэм къигъэзэжащ. А псори щыму, псынщIэу, уэздыгъэхэр щIигъанэмигъэункIыфIыжурэ. Сыхьэтыр пщIым фIэкIагъэнт. Иджы къэнар Хьэрун гум ирилъхьэнырщ. Хьэдэр и закъуэ хущIэхынукъым, ауэ гур унэм къыщIишэфынущ. Iэуэлъауэ гуэр къоIу. МэдаIуэ. Зыгуэр
къыдэкIуейрэ хьэмэ къыфIэщIрэ? Щыхьым, Хьэрун и хьэдэр гу цIыкIум иригъэзагъэри, и щIыIум пIэипхъуэ трипIэжат, Дахэзилэ и щыгъыныр зэрихъуэкIын щхьэкIэ къыщыщIэлъэдэжам. ЛIыр Iэбэри уэздыгъэр игъэункIыфIащ. – Сыт пщIэр?
Щыхьым щымщ. Дахэзилэ пхъуэри, уэздыгъэр щIигъэнэжащ.
– Унэм гу щIашэу плъэгъуа игъащIэм? Сыт мыбы иплъхьари? ПIэипхъуэр сыт мыбдеж къыщIэсар? – Дахэзилэ Iэрпхъуэру гум бгъэдолъадэ, пIэипхъуэр къытрехри:
– А-а-а! – и жьэр еубыд. – Хьэрун! И лIым йоплъ. Унэлъэгур лъыпцIам зэрыщIигъэнам абдежщ гу щылъитар.
– Къэхъуар сыт?
Дахэзилэ укъизыгъэкIуэт гуэр бгъэдэлъхьи лIэ. Дунейм теткъым Iуэхур напэтех дыдэм хуэмыкIуауэ, и IумпIэр зэрыпхуиутIыпщыжын. Щыхьым апхуэдэ куэдым и щыхьэт хъуат. ИтIани, шхийм епхъуэн фIэкIа Iэмал къызыхуэмынэжам гугъэ хихыжыфыртэкъым и фызыр къызэрыщыхъу дыдэм хуэдэу къыщIэмыкIыным.
– Шей сефэу сыщысу къыщIэлъадэри. – къригъэжьащ Щыхьым. Шеймрэ утыкум илъ хьэдэмрэ апхуэдизкIэ зэпэжыжьэти, и кIэм хунэгъэсакъым. ЩIыбым щIэкIмэ нэхъ къищтэу, гур иришэжьащ, Дахэзилэ лъыр зэригъэкъэбзэжынум шэч къытримыхьэу. – КъэувыIэ зэ! Сыт пщIэну узыхэтыр?
– Сошэж.
– Сыт щхьэкIэ?
– Сыт-тIэ сыбгъэщIэнур? – Марат жедгъэIэ. Щыхьыми арат зыхуейр, ауэ зыкъиумысакъым.
– Ари бэлыхь хэддзэу. – Абы иджытэкъым ущегупсысын хуеяр. Прозэ
Ар зэрызэхихыу, Щыхьым Хьэрун зэрымыпсэужыр япэ дыдэ игу къеуащ. Гъунэгъум и хьэдэр нэхъ къыхуэгуапэу къыфIэщIырт, зэрызищIынур имыщIэу къыщхьэщыт Дахэзилэ нэхърэ. 7
Адэ щIэпхъаджащIэ
Марат и плъырыгъуэт, и анэр телефонкIэ къыщыпсэлъам. Сыхьэтыр жэщыкум фIэкIат. «УкъэмыкIуэжу хъунукъым» фIэкIа нэгъуэщI къыщыжримыIэм, машинэм итIысхьэри, къуажэм ежэхыжащ.
Я къуэр дэкIуеипIэм къыщытеувам, Щыхьым еныкъуэкъу Дахэзилэ и макъыр унэм иджыри къыщIэIукIырт. Къэхъуар къыгурагъэIуэным зэманыфI ихьащ. Щыхьымрэ Хьэрунрэ я шыфэлIыфэкIэ джэдурэ аслъэнрэт. ЦIыхушхуэкIэ узэмыджэн и адэм я гъунэгъу щIалэ Iэчлъэчыр иукIауэ и фIэщ хъуакъым зыкъомрэ. Нэм илъагъур дэнэ пхьынт итIани? Гузэвэгъуэр нэгъуэщIыпIэ къыщыхъуамэ, зыкIи мыкъуаншэ зэанэзэкъуэр апхуэдэ дыдэу гужьеину къыщIэкIынтэкъым. Дунейр къызэзыгъэдзэкIыр хьэдэр я пщэфIапIэм зэрыщIэлъымрэ утыку ишапхъэр Щыхьыму зэрыщытымрэт. И къуэр къызэрыщхьэщыжынум шэч къытезымыхьэ Щыхьым и щхьэр къыхуэIэтыртэкъым. ЩIалэм ирищIэфынкIи хъунум я нэхъ Iейр ирищIат. Хабзэм и хьэтыр зылъагъухэм я щапхъэу щытыным и пIэкIэ, цIыхуукIыу утыку къиуващ. Хьэрун унэм ишэжу пIэм хигъэгъуэлъхьэжыну зэримурадыр щыжриIэм, модрейр къыхуилъащ: – Умыкъуаншэу хэт и фIэщ пщIыжыну итIанэ? Ари пэжт. Къэхъуар къызэрыщIэщынур гурыIуэгъуэщ. ЗэлIэлIапхъэр, зэрыхъукIэ, напэтех нэхъ мащIэ Iуэхум хэтынырщ. Псом хуэмыдэу – пцIы. Щыхьым зыкъиумысыныр и къалэнщ. Марат –
щIэпхъаджащIэр и адэрауэ зэрыщытым щхьэкIэ худимычых зищIыныр. Апхуэдэу псори нэхъ псынщIэу зэфIэкIынущ.
– ЩIэпхъаджащIэр армырами зыкIи мыкъуаншэмэ-щэ? – къэуIэбжьащ Щыхьым. – Зэрыхъуар щыпщIэкIэ, куу зумыгъэщIу, Iуэхур зэхуэпщIыжмэ зэфIэкIакъэ? – ЗэфIэкIащ, абы иужькIэ полицэм укъыхэкIыжу къуажэм удэIэпхъукIынумэ, – пиупщIщ Марати, телефоныр къищтащ. – Группэ уи гъусэу къакIуэ, – и тхьэкIумэм зэхихыр къыгурыIуэпакъым Щыхьым. «Группэм» къикIыр «гупщ». Ауэ хабзэхъумэ псалъалъэм ар зэрихъуэж щIыкIэр IупщI щыхъуар полицэ фащэ зыщыгъ щIалэхэр хуэфIу зэрыс машинэ зыщыплI я куэбжэпэм къыIулъадэу нэхущ пщIантIэр яуфэбгъуа нэужьщ. Щыхьым и нэгум щIэкIыр пщIыхьэпIэм ещхьт. Къэхъум и щхьэр хуэкIуакъым япэщIыкIэ. ПцIы иригъэупсыну щыхимыгъэзыхькIэ, езым зыкъиумысыну щыхьэзыркIэ, къуажэм мыхъумыщIагъэу къыщыхъур зи IэмыщIэ илъ и къуэм щэхуу дишрэ зэрыхъукIэ нэхъ псынщIэу къиутIыпщыжмэ зэфIэкIакъэ, и напэр тримыхыу? Сыт кIыфI зэхэтым полицэ уэзджынэр къигъаджэрэ хьэблэр къигъэпсалъэу къиша къомыр зищIысыр? Мыпхуэдиз дэIэпыкъуэгъу къыщIебджэн, щIэпхъуэжынкIи хъун цIыху шынагъуэ дэс мыбдежым? 61 Прозэ
Щыхьым Iэпщэхъу къралъхьауэ пщIантIэм даш. Хэт сурэт
къытрех, хэт хьэдэр гум кърехыж, хэт дэкIуеипIэр къепщ. Сытми, ди Щыхьыму пщIэр полицэм яшэри, лъэхъуэщым ирадзэ. «Iуэхур зэхагъэкIыху». «Тхьэм пщимыгъэгъупщэкIэ» жыхуаIэрати, Щыхьым цIыху зэрыIэщIэукIари, гузэвэгъуэ зэрыхэхуари къыфIэIуэхужыртэкъым, и къуэ закъуэм «группэ уи гъусэу къакIуэ» жиIэу зэрызэхихрэ. Дауэ? Уи адэр дэтшынущ жаIэмэ, япэувыну зыщыгугъ, спортым хэт, Iэщэ зыIэщIэлъ, псори зэхъуапсэ юридическэр къэзыуха и къуэм езыр иригъэгъэтIысу ара? Хьэмэ, жриIар и фIэщ мыхъуауэ, гурыщхъуэ къыхуищIу пIэрэ? Хьэрун пщэдджыжь щIалъхьэн хуейщ. Ар къызэрытехьэлъэнур ищIэу дригъэш зищIа къыщIэкIынщ, зыкъримыгъащIэу. зызыхъумэжу цIыху зыIэщIэукIам ищIар щIэпхъаджагъэшхуэу къалъытэркъым, нэхъыбэ дыдэу илъэситI тралъхьэн-трамылъхьэнщ. Ауэ Iуэхум и пэжыпIэр зэхагъэкIыным ихь зэманыр тезыру зыхурикъуж щыIэщ. Зэрыхейм и щыхьэт наIуэхэр зэхуахьэсын хуейщ. Утыкум хьэдэ илъу, хей дыди щыIэ?!
Хабзэ и лъэныкъуэкIэ къапщтэмэ, Щыхьым а псом щыгъуазэтэкъым. Iуэхур къызэрыгурыIуэр къызэрыгуэкI дыдэут. Хьэрун сэ хэзыIуар езыращи, мыкъуаншэххэу пхужыIэнукъым. Ауэ, япэрауэ, зихъумэжащ. ЕтIуанэрауэ, зэрыкъуаншэр наIуэ дыдэ ирехъуи, и къуэр полицэм щыхэткIэ, хэлIыфIыхьу имыгъэтIысыххэныр хузэфIэкIын хуейщ, зыкъыIуригъэхуа папщIэ. Адэмрэ къулыкъумрэ хагъадэрэ, адэр къыхимыхмэ, езыми и напэр текIынущ, Щыхьым къэгъэнауэ. КъызэфIэзэрыхьу теужа Марат а псом зэреплъыр тIэкIу нэгъуэщIут. Уеблэмэ, уи нэгум къыпхущIэмыгъэхьэну, нэгъуэщI зэфэзэщут. И адэр къуаншапэу щытми, ар къызэрыхишыфын хьэтыри Iэмали иIэт абы. ЗэрымыщIэкIэ зыгуэр зыIэщIэукIа дэнэ къэна, пщIэкIэ цIыху зрагъэукIхэм я тезырыр ящхьэщихыныр IэщIагъэ зэрыхуэхъурэ куэд щIат, абы и фIыгъэкIэ мылъку хъарзыни къыхэхъуэу. КIэщIу жыпIэмэ, «уей-уей» жезыгъэIэхэм япыщIат. ИкIи и адэ-хадэгъэкIым и пыIэр щхьэрыхуа щхьэкIэ а тхъэгъуэм зыхигъэкIыжыфынутэкъым. Зи ныбжьыр илъэс щэщIым езыхулIэ щIалэм и щхьэр ахъшэм зэригъэунэзар, езыми мымащIэу зэрызыкъыфIэщIыжар акъыл зиIэхэм ялъагъу щхьэкIэ, абы ириуэркъ Дахэзилэ зыщымыгъуазэу Iуэхум хэлъыр нэхъыбэжт. Къэралым къиутIыпщ ахъшэхэр зыхуэзыгуэшыжхэр зэфIэзыгъанэри, зэзыгъэкIужри, абыхэм бий къахуэзыгъуэтри, ахэр лъэныкъуэ яхуезыгъэзыжри Щыхьымрэ Дахэзилэрэ я къуэ Маратт, хэгъэрейхэм папщIэ – Марик. ЩIалэр утыку имылъэдащэу, гу къылъамытэмэ нэхъ къищтэу лажьэ щхьэкIэ, бзэгузехьэ гуп зыгъэлажьэ нэхъыщхьэжхэм зы къулыкъущIэ яхъуэжыху, езыри зэрыпщылI пэжыр щIэрыщIэу я фIэщ ищIыжын хуей мэхъу. Иджыпстуи а щытыкIэм иту и адэр
гъуэгум къытезэрыхьащ. Куэдрэ зэхэпхкъэ: Iулъхьэ Iахыу яубыдат, хъуат-щIат, жаIэу. ЦIыхубэ мылъкур кхъузанэкIэ щIэзыгъэпщхэр хабзэм зэрыфIэлIыкIыр нэм къыщIамыIуу хъуркъым апхуэдэурэ. Щыхьым къыIэщIэщIам иризэгуэпын щIидза къудейуэ, мы IуэхумкIэ езыр щIэгузавэ гъуэмб гуэр зэригъэбыдэфынур зэрымыщIэкIэ игу къэкIащ Марат. И адэ нэгъунэ худимычыхыу гу зылъригъатэмэ, и лъабжьэм щызэщIэскъыскъэ шэнтри, игу пымыкI и шхалъэри я пIэ иувэжынущ. 62 Прозэ
Ягъэкъуаншэр зэрыхейр щыгурыIуэгъуэм деж къызэрыкI хеящIэхэм ящыщт Марат. ЩIэпхъаджагъэ зыIэщIэщIам езым зыкъиумысмэ, Iуэхур псынщIэрэ тыншу зэфIэпх мэхъу. ПцIы гуэрхэр зытрилъхьэжыну хыбогъэзыхьри, къыхэпшыж зыбощI. ТIэкIу зыболъэфыхь, апщIондэху зэребгъэхъулIэнум поплъэ. Хуитыныгъэр
зыфIэмыIэфI щыIэ? Лажьэ зэримыIэр зымыщIэжым уелIалIэ зыпщIурэ, уи пщIэми уи улахуэми хохъуэ, къулыкъукIэ удоIэбей, адрей узыщыгугъ псори къызэтенэ къудей мыхъуу, йофIакIуэ. Щыхьым хуэдэ псэлъэгъуейхэр апхуэдэ Iуэхухэм папщIэ къигъэщIам ялейщ. Езыхэм я жьэр зэтрахын хуэдэу зыкъащIэжыху, узыхуейуэ хъуар бгъэIуну ухуносри, и унэцIэр къызыхэпIиикI дэфтэрыбзэм и курыкупсэм хыбогъэтIысхьэж. ИтIанэ псэу, лIыгъэ уиIэмэ. УимыIэмэ, къыпхуратхъэ сатырым зумыгъэхъейуэ тет. ЖыIэ жыхуаIэр жыIэ, уи жьэр зэтепIэ къыбжаIэмэ – зэтепIэ, лъэхъуэщым зибгъэлIыхьыну уимымурадмэ. Сытым щыгъуэ къикIыжми, Марат нэмыщIамэ, нэхъыбэж ирагъэшэчынкIи хъунут жаIэнущ. Сыт Щыхьым дежкIэ лъэхъуэщым искIи пщIантIэм дэскIи? Шахмат ягъэджэгумэ, тхылъ ирагъаджэмэ, аракъэ зыхуейр? Ауэ зэманыр тыншу ирихьэкIын папщIэ, къуаншэ хуэдэу езым и фIэщ щIын хуейщ. Армыхъумэ, хэпсэлъыхьын тIэу еплъынукъым. Захуэми къуаншэми, къуажэдэсхэм я суд пащхьэм ихьэн зэрыхуей къудейр хурокъу гузэвэгъуэу. Хабзэм , «апхуэдэу нэхъыфIщ», жыпIэмэ, лъапцIэу утыку пхуишэнущ. Марат и адэми аращ хэзэгъэнур. Хэт фIыцIабзэу къигъэщIыр? Дахэзилэрэ Щыхьымрэ я къуэри хэлъэтыншэтэкъым, зэрымыхьэнэншэм хуэдиз дыдэкIэ щIыкIафIэт. Ауэ зэрыбзаджэр къомыпсалъэ щIыкIэ теплъэкIэ къыбжезыIэ и анэм ещхь мыхъуу, зэпIэзэрыт хуэдэ и адэм дежкIэ кIуати, и псэлъэкIэр и Iуэху щIэкIэм зэремыщхьым щIэх гу лъыптэртэкъым. МащIэ жызыIэм губзыгъафэ езыр-езыру къытоуэ-тIэ, хуэбгъэфащэм темыхуэу зыгуэр къыжьэдэмыхумэ. И цIыху хэтыкIэм и гугъу пщIымэ, зыгуэр къызыпихыфынур адрейхэм занщIэу къахепхъуэтыкIыф Марат икIи зыбгъурегъэхуэф. ЗыфIэлIыкIыпхъэу хъуам абы нэхърэ нэхъ ныбжьэгъуфI щымыIэу къалъытэ. ХьэкIэпычыр мыпсалъэ щIыкIэ къыбоцIыху. Марат апхуэдэкъым. Ар цIыху гъэсащ, зэджа куэд ещIэж. Утыку щихьэкIэ, «зыхимыщIыкI щыIэкъым» жыуигъэIэу, адыгагъэри, урысыбзэри, хабзэжьри, къэфэкIэщIэри, шагъырри, фоупсри и хъудыр Iувым лэпстепхъэм ещхьу къыщыдрехьей. Псэлъэн щIидзамэ, мыр дунейм тету сэ щхьэ сагъэпсэурэ зэрыжыпIэр уи нэгум къриджыкIыху, уи нэм зыкъыщIиIун щигъэтыркъым. Къыпщымыгугъмэ е къыпщымышынэмэ, зигъэхъеиху пыIэ худэбдзеиныр фарзщ, армыхъумэ жагъуэгъу къыпхуэхъунущ. Бийуэ укъилъытэмэ, къыпхуэпсалъэ къудей мыхъуу, пцIы птригъэIукIынущ, лъакъуэпэщIэдз къызэрыпхуищIыфыну зы Iэмалми щымэхъэшэнукъым. Щыхьым мэкъумэш академием и дипломыр IулъхьэкIэ къыхуащэхужамэ, мыбы хабзэхъумэ факультетыр къиухыпащ, диссертацэ Iуэхуи зэрехуэ. Полицэ фащэ щыщымыгъым дежи, данэ пщэдэлъ зыдэлъ кIэстум зэфIэтыр щихыркъым. Тутын йофэ, и щхьэр еупс, и пащIэр елэ. Дахэзилэ «Щыхьым-Щыхьым» жиIэурэ щымыIэж унэгуащэу фэ зэрызытригъауэм хуэдэ дыдэу, Марат «си адэр, си адэшхуэр» жиIэху, гъэсэныгъэ къызэрымыкIуэ зэрыхэлъыр, лъабжьэ быдэ зиIэ унагъуэжь къызэрыхэкIар уи фIэщ мэхъу. И унэр зэтетщ, хы Iуфэм фэтэр щэху щиIэщ, илъэс къэс и машинэр 63 Прозэ
Щыхьым и къуэм и Iуэху зыIутыр илъагъункIэ ехъуэж. Мынобэмэ, пщэдей къыдалъагъуну зримыусыгъуэджэ туз щIэхуахэм яз щыкъу адэ зэрыхуэхъунум зыми шэч къытрихьэркъым. Iэмал иIэтэкъым. ФIыуэ плъагъур зэрыплъагъур фIыуэщ, абы дагъуэ хуэпщIыфынукъым. Адэм дежкIэ къуэр гъащIэм ущIезэгъын щхьэусыгъуэхэм язмэ, Щыхьым дежкIэ ар апхуэдэ щхьэусыгъуэ закъуэт. Езым зыIэщIигъэкIа фIы псори зыдилъагъу щIалэр лIыхъужь къудейуэтэкъым абы къызэрыфIэщIыр, адыгэ лъэпкъым игъащIэм хэмыта цIыхушхуэут. Уи пащхьэ итыр зэрыщыт дыдэр къыбгурыIуэн папщIэ, абы дэплъагъум езыр къызэрыпщыхъур ихъуэжыфу щытын хуейщ. Сыт быным хуумыгъэгъуну къыуищIэфынур? Арат Щыхьыми и
къуэр щIимыцIыхур. Куэд щIат Марат адэм емыдаIуэми зэрыхъунур къызэрыгурагъаIуэрэ. Анэм игу игъэзэгъэн папщIэ, пэпсэлъэжыкIи пасэу зригъэщIат. Дахэзилэ ар зэрыпхигъэкIри Щыхьым игу зэрытригъахуэри щIалэр балигъ зэрыхъуам и нэщэнэ хуэдэут. Анэр адэм нэхърэ нэхъыфIу плъагъуныр къезэгъ къудейкъым – хабзэщ. Ауэ лъагъуныгъэмэтэкъым къыкIэрихыр зэанэзэкъуэм я зэрыгъэгушхуэкIэм. Зэгъусэу бийм пэщIэт зауэлIхэм нэхъ ещхьт а тIур. Зым адрейм и фейдэр зэрыхэлъыр наIуэти, къызэрыгъэщхьэпэу аркъудейт. Шынэ зыхэлъ сабийм захуагъэкъым къилъыхъуэр – зыщышынэм къезыгъэлынщ. Унагъуэм щышынагъуэр Дахэзилэт, ар къэбгъэгубжьмэ, адэм абы ущихъумэфынутэкъым. Ахъшэр зыIыгъри анэрт, пщафIэу ерыскъыр Iэнэм къытезыгъэувэри арат. Сыт-тIэ адэр къыпхуэмыарэзыкIэ узыхэкIыжынур? Унэ кIуэцIым Щыхьым щафIэауант, унэ щIыбым Дахэзилэ и Iэгъуэблагъэм щыуфэразэ цIыхухэр езым къызэрыхуэпэжым елъытауэ зэщхьэщидзырт. Хэт теухуауи зэгъусэу къагупсыса губзыгъагъэ пхэнжыр жаIэм-жаIэурэ я фIэщ хъужа нэужь, ар унагъуэм и Iуэху еплъыкIэу ягъэувырти, афIэкIа зыщагъэгъупщэжыртэкъым. Ауэ щыхъукIэ, псалъэхэри макъамэри зейр унэгуащэрт, мыдрейхэр Iэгу еуэу, дежьууэ аркъудейт. ИнжыIэцIыкIуIуатэу анэм бгъэдэт щIалэ цIыкIум къыгурыгъэIуэжын
хуейтэкъым Дахэзилэ нэхъ къищтэнур, ар езыр зыхуейм щытехуэр нэхъыбэт. Ауэ «мамэ и къуэу» фэ къытемыуэн папщIэ, къызыкъуих делагъэхэм езыр-езыру хэусыхьу къиублати, мы Щыхьым ирищIэкIыну зыхуежьа хеящIэ уджри езырат зэхэзылъхьар. Щыхьым, дэтхэнэ адэ жыIэзыфIэщми ещхьу, щхьэгъусэмрэ къуэмрэ я Iэгъуэблагъэм зэрит къудейр гупсэхугъуэу хурикъурт. Дыхьэшх макъыр щIаIэтар езырами, яIэтар дыхьэшх макът, унэм насып щIэлъу къыпфIэзыгъэщI Iэуэлъауэт. Абы унагъуэу, лIыуэ, цIыхуу зыкъригъэлъытэжырт. Уи щыгъын яжьыщIмэ, къыпхутрагъэувэу уагъашхэмэ, цIыхухэм уахэгъуащэмэ, сыт иджыри узыхуэныкъуэр? Езыхэми псэ яIутщ, къазэрыгурыIуэм хуэдэу ирепсэу. Нэхъыбэ зэригъэзахуэмэ, зыгуэр хъуэжын хуей хъунут, мо тIур къызэремыдэIуэнур гурыIуэгъуэт. Арат нэхъыбэу Щымыжь зыкъэгъэпцIэжын хьэл къезыгъэщтар. Дахэзилэ уи бын уигъэпIыжын папщIэ, зи лъащIэ ущIэмыплъэ мылъкурэ Мэлэчыпхъу и чысэм къыпача тэмакърэ уимыIэу хъунутэкъыми, лажьэрт, сытри игу тригъахуэрт. Апхуэдэ фызым игу къыщобгъа унэ удыщIэсын нэхърэ, куэдкIэ нэхъ тыншт зыкIи умыкъуаншэу лъэхъуэщым уисыну. Щыхьым ар къыщищIэнур дяпэкIэт. 64 Прозэ

Лъэхъуэщым
Дунейм зэрытет илъэс плIыщIрэ бгъум къриубыдэу зихъуэжа къыщIэкIынкъым Щыхьым, мы тхьэмахуитIым зэрызихъуэжам хуэдэу. Нэху щхъуэкIэплъыкIэу къыфIэщIу щыта дуней зэмыфэгъур
гъуабжэрэ фIыцIэкIэ яцIэлэжауэ къыщохъу иджы. ЩхьэпылъапIэм бгъэдашам ещхьу, зэхэлъщ нурыр зыщхьэщыкIа и нэгур. Гъусэ къыхуащIа щIалэщIэм иджы етIуанэ къихуэу жеIэ лъэхъуэщым. ЦIыху иукIащ. Ауэ ар и щхьэ ирилъытыну зы дакъикъи игу къэкIакъым Щыхьым. Мор зэранщIакIуэщ. Апхуэдэхэрщ лъэхъуэщ щIыщыIэр. Зэ зыгуэр зыIэщIэщIам щыуа фIэпщми, етIуанэ бэлэрыгъ щыIэкъым, ар щIэпхъаджащIэщ. Абыхэм я гупсысэкIэри нэгъуэщIщ.
– Мыпхуэдизу ухэмыплъэ, ей! Зыри къуащIэнукъым. Судыр зэфIаудынурэ, уи кIэн къикIмэ, илъэс зы-тIу къыптралъхьэнущ. ЗанщIэу уаутIыпщыжыну ущымыгугъ закъуэ. Къуаншэ-мыкъуаншэ щызекIуэркъым мыбы. Урагъэсыным я фейдэ хэлъмэ, уисынущ. УаутIыпщыжыным нэхъыбэ къахуищIмэ, пщIэну щыткъым. Я унафэщIхэм, ахъшэ къезытхэм зэрыжаIэщ, къыбгурыIуа? ИлъэситI нэхъ мащIэкIэ умыгугъэ. Сыт уикIыжу пщIэнур? Улажьэу ушхэнуракъэ? Лажьэ, шхэ. Тхылъ еджэ, нэмэз щIы, усэ зэхэлъхьэ. Сыт уи IэщIагъэр? «Сылажьэркъым», – жиIэну къыдришеят Щыхьым. КъригъэкIыр къэрал IэнатIэ зэрыIумытырт. Ауэ и бзэгур кIэрэхъуакъым. Мылажьэ дэнэ къэна, лэжьэн фIэкIа Iуэху иIакъым нобэр къыздэсым. Хадэм мыIэрысейхэр иухъуэнщIу щита зы махуэ и гъащIэ псом мылъкуу къилэжьамкIэ къищэхужынт иджы. Жыгхэм яхыхьэ щымыхъунум дежт тхылъти телевизорти жиIэу щыулъэпхъащэр. Лъэхъуэщым къызэритIысхьэрэ, и къуэр зэ фIэкIа илъэгъуакъым. «Зыри къыумыгупсысу, зэрыхъуар жыIэж. Апхуэдэу нэхъ тыншу Iуэхур зэфIэкIынущ. НэгъуэщIу укъезгъэутIыпщыжыфынукъым», – къыжриIащ. Абы лъандэрэ махуэ щIагъуэ дэмыкIыу пэш щхьэхуэ яшэурэ, зы щIалэ къыпкъроупщIыхь. КъуэгъэнапIэми зыгуэр къуэсщ. «УщIэмыарэзы зыгуэр щыIэ?» – жеIэри къоупщI, псэлъэн яуха нэужь. «Хьэуэ» жэуапым зэрыпэплъэр гурыIуэгъуэщи, Щыхьыми зригъэлъэIуркъым. Лъэхъуэщым къитIысхьэн ипэкIэ зэрыщытам иджы сыту емыщхьыжрэт Щыхьым. Марат зэригъэтIысар къищIамэ, сыту пIэрэт жиIэнур мы жьакIэ зэмыфэгъум, – нэхъ къытехьэлъэ дыдэм аргуэру мажэ и гур. «Си къуэр мыбы щолажьэ» жиIэну къыдришеиху,
ирекъухыж, апхуэдизкIэ и щхьэ хуигъадэркъым и псэлъэгъури. «Уи къуэтэмэ, уигъэтIысынтэкъым», – къыжриIэмэ-щэ?! – Хадэм сыщолажьэ. «Сыщылажьэу щытащ», – хужыIэркъым. – «Сыщылажьэу щытащ» пхужымыIэу ара? – Щыхьым и гум
илъыр, и натIэм тетхам ещхьу, къреджыкI и чэнджэщэгъум.
Щыхьым насыпыжьыр иIэщи, щIалэм нэмэз ещI. Нэмэзлыкъым тетыхукIэ щымщ, армыхъумэ гутехуэгъуей дыдэу фэ тетщ. Хэт сыхьэт тIощIрэ плIыкIэ зыхуэшэчынур псалъэхэр къызэрежьэм хуэдэу къэзыутIыпщ жьэмызагъэр? – ПцIыху гуэр щылажьэрэ мыбы? – НтIэ. 65 66
Прозэ
– Хэт?
– Си къуэр. ЩIалэм и напщIэр хишщ, Щыхьым и нэгум къиплъэри, и щхьэр IуигъэзыкIащ. ИтIанэ къриIуэнтIэкIыжри къеупщIащ: – Хэт и цIэр?
– Марат.
– Къэлэрдэгу и участковэри?
– НтIэ. – Хъуам мис ар.
Абдеж къыщыщIэдзауэ илъэс зэмыпсэлъапIэ яIэжтэкъым, сыту жыпIэмэ, езы Щыхьым ицIыхуртэкъым Марат, Хьэбас зэрицIыхум
хуэдэу. Хэт нэхъри нэхъыфIу плъагъу уи быным и гугъу къыпхуэзыщIым жиIэм уедэIуэфынкъэ? Уэ нэхърэ ар нэхъ зи хэгъэрей зэрыщыIэм укъигъэуIэбжьын умыухыурэ, нэгъуэщI дуней, нэгъуэщI хэку укъыщыхутэнкIи хъунущ. Лъэхъуэщым итIысхьэн-къикIыжыным зыбгъупщI зыфIихьа Хьэбас Марат и хэгъэрей къудейтэкъым, Щыхьым и пщIыхьэпIи къыхэмыхуэн Iэджэ и къуэм теухуауэ къыжриIэжыфынут. Уи тепщэм и адэр лъэхъуэщым къыбдисын жыхуэпIэр махуэ къэс къыпIэрыхьэ ехъулIэныгъэу зэрыщымытым нэмыщI, абы къегъэлъагъуэ дзыхь къызэрыпхуащIыпэр, шэч къызэрыптрамыхьэжыр. КъызэрызыфIэщIыжам зыщытхъужынкIэ зэрызимыгъэнщIырт Хьэбас зыгъэбэлэрыгъыу и бзэр къезыгъэтIэтар. Щыхьым гуапэу къызэредаIуэмрэ езым и адэр зэримыIэжымри Iуэхум щыщт. ищIыIужкIэ «Хьэлэболэжь» хужаIэ Хьэбас хуэдэхэм. Нэпсей жыIэзыфIэщщ. Зыхуейр Iурыбдзэху щIыхуэ къыптезыгъахуэхэм ящыщщ. И ныбэ изыху къаугъэншэщ. Зыпэмылъэщыр ипщщ. Ауэ цIыхуфэ иуплъу ищIэмэ, хьэр псафэ пхуишэнущ. Делэкъым, гупсысэн мэщхьэх жумыIэмэ. Угупсысэмэ, узэрыделэр къыбгурыIуэнкIи хъунущ, ар узыхуэмейщ. Марат «игъэлажьэхэм» язт Хьэбас, щыхуейм игъэтIысу, нэгъуэщI къалэн къыкъуэкIмэ, къиутIыпщыжу. Езым «участковэр» цIэ лейуэ, фащэ папщIэу зэрихьэу арат. И къулыкъу дыдэр жамыIэ щхьэкIэ, къызэрыкIуэ дыщэ дамэкIэ ар уафэгум зэримытыр куэдым ящIэ. «Дамэтелъ зытелъ фэзэхъуэкI», – адыгэбзэм иджыри хэткъым и IэщIагъэр.
ЕджапIэ нэхъыщхьэ къиух фIэкIа умыщIэну, зи гуи зи щхьи зэмыбгъэж щIалэ Iувым лъэхъуэщым зэрисым щхьэкIэ и напэр текIыуи, зыгуэрым хэкIыжуи фэ теткъым. Iуэхутхьэбзэ зэрищIэр ещIэжри, абы къыпэкIуэнум поплъэ. Къуаншэ дыдэхэр ягъэпщкIуну щыхуейм деж, нэм къыщIэуэу зыгуэр ямыгъэтIысу хъуркъым. Хьэбас зыхэпщIа щIэпхъаджагъэр къыщIэзыгъэщхэр куууэ Iуэхум хэмыIэбэн папщIэ, езыр, нэфгъэжейуэ, хабзэхъумэхэм къыIурадзауэ аращ.
Щыхьым псоми щыгъуазэ хуэдэут Хьэбас зэрыпсалъэр. Зыгуэр езышэжьар зэпиудын хьэл зэримыIэр мыбдежми хъарзынэу къыщыхуэщхьэпащ. Бзагуэ узыщIыфын гуэркъэ «Марат» и цIэу гъащIэ псокIэ уи гум щыдэпщIея чэщанэр зэрызэщIэскъыскъэр. Ар къимыгъэуэпэн щхьэкIэ, акъыл къуэпс къыхуэмынэжауэ, зэхихым гукIи тхьэкIумэкIи зыпэщIегъакъуэ Щыхьым. ИтIанэ, и закъуэ къызэрынэу, мывэ къутахуэхэр уэф зыхэлъ гъатхэ уэлбанэу, къытощэщэж.
Псапэ къызэрихьым шэч къытезымыхьэ Хьэбас иужьрей илъэс зыхыблым Iэуэлъауэшхуэ къэзыгъэхъея Iуэху мыхъумыщIэхэм ятеухуауэ зыкъом къыжриIэжащ. Кино къигъэлъагъуэхэм я курыкупсэм 5 Заказ №814 Прозэ
лIыхъужь нэхъыщхьэу Марат къыхэлыдыкIырт. И адэр щIигъэтIыса щхьэусыгъуэри абыхэм ещхь гуэру хуэзыгъэфащэ IуэтэжакIуэр еуэеуэу Щыхьым къыпкъроупщIыхь. Мыдрей тхьэмыщкIэжьми абы жриIэу хъуар и къуэм деж зэрынэсыжынур къыгуроIуэ.
ГъащIэр апхуэдэу зэхэлъщи, гум зыгуэр щумыгъафIэу къыпхуихуэркъым. Гулъытэ щыщIэр щIыIэм ису аркъудеймэ, и бзий фIэрафIэхэр зытригъэпсэн зымыгъуэт цIыхур нэху зрамыгъэдз дыгъэм ещхьщ. Уи псэм IэфI къыщIэзыхуфым и щIыхуэ птелъ зэпытщ, дауи щIы. Гур пхурамыкъутыхьауи а щIыхуэр птекIыжыркъым. Уи пэкIэ бгъэжа мывэ хъурейм узэрыIущIэжыр пэжмэ, гур зыхуэбунэщIым дежкIэ уэркIэ гъащIэр зэримыухри пэжщ. Аращ зыгуэр фIыуэ плъагъун насыпым езы лъагъуныгъэм нэмыщI тыгъэ къыщызылъыхъуэр, гува-щIэхами, Щыхьым ещхьу, здимыгугъам къыщIыщыхутэр. Сыту жыпIэмэ, цIыхум фIылъагъур хуэщ щхьэкIэ, абы и нэхъ куу дыдэри и щхьэр зэригъэпэж Iэмалу аркъудейщ. И лъэм зэрихьэху, и гуэгъу къелъыхъуэ псэ зыIутым. ЛIыгъэр, дахагъэр, щэныфIагъыр, щIэныгъэр, гумащIагъыр, псэемыблэжыныгъэр сыт щхьэкIэ тфIэфI ищIын хуейт ди Тхьэм, ахэр къэдгъэщхьэпэурэ къэдгъуэтыпхъэр щымыIэмэ? Езым дызэрыщытуи игу дытехуэнутэкъэ?! Дунейм зы тэлайкIэ нэхъ мыхъуми укъыхуигъэщIамэ, абы псэ тIолъхуэныкъуэ гуэр бдытемытыныр езы къэгъэщIыныгъэр гущIэгъуншагъэу къыпфIэзыгъэщI гужьеигъуэщ. Псэуныгъэр зи дыджагъыр сытым уигу тригъэхуэн, уэ уи щхьэкIэ къыпхуэунэтIа лIыкIуэ гуэгъу къыпхуамыщIмэ? ФIэщхъуныгъэми сытым уригъэсэн, абы дэплъагъур гъуджэ пхуищIу гъащIэм и мыхьэнэр къыпхузэIуимыхмэ? Щхьэж зэфIэкIыу иIэмкIэ зызытрифыщIэж дунейм Щыхьым апхуэдэ насып жылэу щиIэр и къуэ закъуэрт. Абы хуиIэ адэ лъагъуныгъэрт
уэгуи абы къызэрыщилъэтыхьын дами хуэхъур. Иджы а пэжым и лъакъуэр щIэщIыкIащ. ФIылъагъур дэмэ, дэ купщIэр закъуэныгъэрщ, нэгъуэщI къыхэнакъым Щыхьым и пэжым. И къуэр бзаджэнаджэу къызэрыщIэкIам къезыгъэлын акъыл иIэт Щыхьым, ауэ псори зэхигъэкIа нэужь, зыIуувэну IэнатIэм зэрыпэлъэщын гу кIуэцIылътэкъым. Арат зыгуэр зыгуригъэIуэн папщIэ иришажьэ гупсысэхэр и кIэм щIыхунэмыгъэсыр. НэгъуэщI цIыхум ущыгугъ щымыхъун дуней ар нобэр къыздэсым щыпсэуатэкъым, абы къыхэкIыуи Хьэбас хуэдэ хьэрэмыжьхэм ягъэIущыныр и натIэт. Уи япэ итыну зыхуэфащэ бын къыпщIэувэныр ехъулIэныгъэхэм я нэхъ инмэ, сыту пIэрэ уигу къэкIын хуейр, къэрабгъэу укъызэрыщIэкIам абы ирищIар уи нэм къыщыщIэуэкIэ? Щыхьым гъащIэр къехъулIауэ щIилъытэ щхьэусыгъуэхэм язт Марат. Езыр хадэгъэкI фIэкIа мыхъуфами, захуагъэм, пэжым къыщхьэщыжыныр зи IэщIагъэ щIалэ къызэрыщIэхъуам Iэмал къритырт Дахэзилэ зэрызыдигъэшар зыхуигъэгъужыну. Иджы сыт? Дэхуэхахэм я къыщхьэщыжакIуэу къыфIэщIа и щIалэ гъэфIэным езым зэрызыщихъумэну щIыкIэр ищIэркъым. Я фызхэм ядежьууэрэ зи бын зыгъэсэхъуахэм Щыхьыми ящыщ хъуауэ ара? Ящыщ къудейкъым – ятежащ. Лъэхъуэщым зэрыридзам дэкIуэтэнт. БэуапIэ къезымыт тIасхъэщIэх къызэрыбгъэдигъэувэжам фIищынурщ имыщIэр. И дамэм къытеуIуэурэ, Хьэбас езым нэхърэ илъэс зыбгъупщIкIэ нэхъыжь Щыхьым щIэх дыдэу зэраутIыпщыжынум щегъэгугъ, игу хигъэхъуэн папщIэ, апщIондэху кIуэ пэтми нэхъ ину и щхьэфэцыр зыгъэтэдж хъыбархэр и къуэм теухуауэ къыжреIэж. Щыхьыми 67 Прозэ
и нитIыр къихуным хуэдэу йодаIуэ абыхэм. Марат зэрытепсэлъыхьым унэр игу къегъэкI, кIуэжыныгу ещI, ауэ «пэжкъым, сэ си къуэр
апхуэдэкъым» жиIэу имытхьэлэн папщIэ, зэныкъуэкъужын хуей мэхъу. Хьэрун зэрыIэщIэукIари, лъэхъуэщым къызэрырадзари, зэман гуэркIэ дуней хуитым пэIэщIэу зэрыпсэунури къыхэщыжыркъым и псэм пищI и щIалэ закъуэр зэримыгугъауэ къызэрыщIэкIам. Илъэс зытхух дэкIа нэужь, сытми узэресэ хабзэм тету, Щыхьыми зыгуэрурэ и щхьэм иригъэзэгъэнт иджыпсту зытекIуадэ Iуэхур. Ауэ лъэр быдэу щIым тезыгъэт щхьэусыгъуэ нэхъ ин дыдэр зыIэщIэкIа псоми ещхьу, абы иджы щIэпсэум и мыхьэнэр хьэбэсабэ IэщIохъухь. УдутIыпщыжын, хьэмэ уи псэр хэтхын жаIамэ, мыгупсысэххэу етIуанэр къыхихынт. Теплъхьэр и хьэлъэу зыгъэпсэуа и хьэл тыншыр къыхуэщхьэпэнкIи хъунут Щыхьым, ауэ къару зэрыгъэгъуэтыжыпIэ хуэхъу щхьэхуэныгъэри IэщIахати, IэдэIуантIэм дэлъым хуэдэт. ЖейнэпцI зищIмэ, «укъэзгъэуша?» жеIэри Хьэбас зыкъыпщIэхедзэ. «Хьэуэ» жыпIэу, укъызэфIэтIысхьэн хуейщ. Тхылъ еджэну хуожьэри, «зэран сыхъурэ?» жеIэри, зигъэщIыкIафIэу псэжь хъыбар ирешажьэ. И нэм ущIэплъэурэ ущытхъун хуейщ. Зигъэкъ щхьэкIэ, гулъытэр зэрыщхьэщыкIыу гужьейхэм ящыщщ. Армыраи зыщIищэжар. Щыхьым и хьэлым гугъу нэхъ езыгъэхьу хэлъхэм язт и псэлъэгъур игу ирихь-иримыхьым емылъытауэ, и фIэщу бгъэдэмытыныр къызэремыхъулIэр. Хьэбас къызэрепсэлъылIэр къытехьэлъэ пэтми, жыгыр, уафэр, жьыр пхъуэжыну узэрыхуемыжьэм ещхьу, ари зэрыщытым хуэдэу игу тригъэхуэфырт, езыр зэгупсысхэри щибзыщIыртэкъым, къыхудэмышейхэм я гугъу умыщIмэ. Лъэхъуэщым къитIысхьэн ипэкIэ зэрызиукIыж хъуну Iэмалхэм егупсысрейуэ щытамэ, иджы зыщIиукIыжыну цIыхухэр апхуэдизкIэ езым нэхърэ нэхъ мыхьэнэншэу илъагъурти, и гур хуэмурэ къызэрихьэжыр зыхищIэрт. Ар зи фIыгъэри зи мыгъуагъэри зэмыдэIуэжыф Хьэбаст. Пщыхьэщхьэ гуэрым и гъусэм и нэмэз щIыгъуэр къэсу и жьэр щызэщIипIэну дакъикъэхэм ежьэурэ, Щыхьым хэкIыпIэ хуэхъунум и щхьэр хуэкIуащ. Езыми зригъащIэмэ зэфIэкIакъэ нэмэз щIыкIэ! Нэмэзлыкъым тетыху Хьэбас зыри къыжриIэнукъым, зэпимыудын щхьэкIэ! Ауэ зэримыфIэщыр Алыхьым къищIэрэ и Iуэхур нэхъеиж ищIмэ-щэ? Щыхьым и мурадыр муслъымэн ехьэжьауэ зыкъызыщыхъуж Хьэбас щыжриIэм, модрейр нэжэгужэ къэхъуащ. Нэхъыщхьэм и адэм нэмэз щIыкIэ ебгъащIэрэ укъызыфIэмыщIыжу дауэ? Уи пыIэр пщхьэрызыгъэхун Iуэхущ ар. Щыхьым и тхьэшынагъэм и Iыхьэ пщIанэ хэлъамэ, лъэхъуэщым къимыхуэххэнкIи хъунт езы Хьэбас. Ауэ фэмрэ купщIэмрэ я фащэхэр щызэрахъуэжа дунейм ар къыщыбгурыIуэн папщIэ, щихъыу ущытын хуейуэ къыщIэкIынщ. Зым гуэныхьлыуэ зыкъыщохъуж, адрейр, жэнэтыбжэм и IункIыбзэр IэщIэлъым ещхьу, мэдалъэ. Дунейм щекIуэкIыр зэримыгъэзэхуэххэу щыттэкъым Щыхьым, ауэ лъэхъуэщым къихуэн ипэкIэ, нэмэзти нэщIти жыхуаIэхэр цIыхубз Iуэхуут къызэрилъытар. Езым и анэм нэмэз ищIу, зэчырхэм кIуэуэ щытащ. И адэм и муслъымэныгъэр къурмэным зэрыхыхьэмрэ джэд е мэл щыфIигъэжкIэ «бисмиллахь» зэрыжиIэмрэ я деж щиухырт. Нэмэзыбзэ зэгъэщIэным Марат темыпсэлъыхьынуи емыгупсысынуи Iэмал къритынущ. Ари мащIэкъым. Ауэ ерыщу а Iуэхум езыхулIэр сыт жыпIэмэ, Хьэрун тхьэмыщкIэм иригъэщхь Хьэбас и гуапэ ищIмэ, и гурыгъузхэр щхьэщыкIыну щогугъри аращ. 68 Прозэ
Махуэ зыбжанэ дэкIри, япэ дыдэ уахътитхури ищIащ, еханэу зыгуэри къыпигъэувэжын хуейуэ къыжриIащ. ТIасхъэщIэхым ещхьу зыфIэбзэджэж щхьэкIэ, кIуэ пэтми и гур нэхъ мамыр зэрыхъур зыхищIэрт Щыхьым. И къуэм зэрыхущытым зэрызимыхъуэжырт гугъу езыгъэхьыр. Къуаншэу зыкъимылъытэжыныр къехъулIэу щытамэ, ари щхьэщыкIынут, ауэ дэнэ щыIэ а жыхуэпIэр? Бэлэрыгъыу, Хьэрун зэрыIэщIэукIа закъуэмкIэ иджыри къэс зигъэкъуэншэжу щытамэ, гущIэгъуншагъэу иужьрей махуэхэм и нэм къиубыдыр езым унагъуэ IумпIэр зэрыхуэмыIыгъам кърикIуауэ елъагъу. Ар къэпщIэн щхьэкIэ, укъитIысхьэ хъунт мы лъэхъуэщым. Нэмэзым зригъэсат, зэрыщыгугъари къыхуищIэрт: и гъунэгъум емыпсэлъэну икIи емыдэIуэну Iэмал къритырт, абдежым щиухырт. Модрейм и къыхуеджэныгъэр зэрыпхыкIым игъэгушхуауэ, уазхэр къытрепхъэ. Ари хозагъэ Щыхьым. Муслъымэн диныр езыр цIыхухъу динкъэ? Псом хуэмыдэу, Щыхьым хуэдэ жэмыжьыгухэм щаIэрыхьэм деж, фIыкIэ къыщымыгугъ цIыхубзхэм ирауда ягухэр къызэрихьэжыр зэрызыхащIэу, IэбжьанипщIкIэ зыхаукIэри къыпхукIэрычыжыркъым.
зэригъэзахуэр хьэлъэу щытми, ар Диным хыхьагъащIэ псоми къащыщIыр Щыхьыми къыщыщIащ. АкъылкIэ гъащIэм зэрекIужыр нэрылъагъут. Дахэзилэ махуэ къэс декIуэкIын зэрыхуэмейм къиутIыпща къарум здиунэтIа губгъуэри гухэхъуэншэтэкъым. Лъэхъуэщым зэрикIыжу, фызыр зэрыригъэкIыжынум зы мэскъалкIэ шэч къытрихьэжыртэкъым абы иджы. ХуимыкIыжмэ, езыр дэкIынщ, дунейр инщ. Тхылъхэм къращIа дыдэр динми кърищIэрт Щыхьым, сыту жыпIэмэ, абы дапщэщи зэрыбкIэ къэщыпа псалъэхэр нэхъ фIэгунэст, тхьэкIумэкIэ зэхиххэм нэхърэ. Емыджэ и дагъуэтэкъым абы игъащIэми, ауэ тхылъым мыхьэнэ щрат унагъуэ зэрыхуэмыухуам ищIыIужкIэ, еджэн зэрыфIэфIыр лIы щIримыкъу щхьэусыгъуэ хуэдэу зыгъэува Дахэзилэ ар къыкIуэцIилъхьэм-къыкIуэцIилъхьэурэ, езыри акъылэгъу дэхъуу хуежьат. Иджы и гъусэм и тхылъхэм ходжыхьри, и псэр зыгъэтынш Iуэху гуэр бгъэдэувэжам ещхьу зегъэпсэху. ЩIэныгъи IэщIагъи зимыIэ Хьэбас апхуэдиз тхылъ къызэрырилъэфэкIыр гъэщIэгъуэнщ. Зэмыджарэ зыхуэмызарэ щымыIэм ещхьу, урысыбзэкIэ зэпыгъэпщIа хьэрып псалъэхэр къытрекIутэ. Дауэрэ иIуантIэми, и дуней тетыкIэм нэхъ пэж щымыIэу къыщIрегъэдзыф.
Псори ехъулIат: жэнэтым здишэн къэзыгъуэта Хьэбаси, зи адэр лъэхъуэщым насыпыфIэу изыгъэс Марати, зыхуейр ищIэу, жиIэр и фIэщ хъужу унэм къыщIэна Дахэзили, нэмэзым тетыху тIэкIу щхьэхуиту зыкъызыщыхъуж Щыхьыми.
гукIэ 9
Лъагъуныгъэкъым
– УкъыздэмыкIуэнумэ, сыт машинэм укъыщIитIысхьар?
– Уэракъэ папэ IузыгъэкIыжар, сэ сшэжынщ жыпIэу? КъэгъэувыIэ, – Такси къебджэкIэ Iуэхум зихъуэжынукъым, дахэ. «Зи гупкIэ уитакси къезджэнщ.
сым урифызщ» жаIэу зэхэпхакъэ?
– Зи щIыхуэ птелъым! 69 70
Прозэ
– Аращ ар сытми. УахьынкIи зэрыхъунум ухуэхьэзырщ, машинэм укъыщитIысхьакIэ. Абы «такси» фIэпщкIи «ди папэ и лэжьэгъущ» жыпIэкIи, пщIэм зихъуэжыркъым.
Марат хъыджэбз псори къызэрыдихьэхыр зы IэмалкIэщ – иреудых. Адыгэ хабзэм пщащэ псоми дэлъху уахуещI-тIэ. Марат абы иджыри здыхуейм нэс кIуэтэну, ауэ щыхъукIэ, зыри къалэн зыщимыщIыжыну хуит къещI. Хъыджэбз щхьэкIэ и щхьэр унэзэным зэи нэсыркъым абы и Iуэхур. Гулъытэ ухуей – сызыхуейр къысхуэщIэ. Теун, мызэшын, утыку итын, игу къихьэр асыхьэтым игъуэтын. Абдеж къыщыщIедзэ икIи щеух. А псом нэмыплъыс Рэхьмэ дежкIэ Марат – адэм и унафэ щIэт щIалэ фызкъэмышэщ. Жыраслъэн зэпымыууэ къелъыхъуэ ныбжьыщIитIыр щIызэхуигъэзэн щхьэусыгъуэ, пщащэми абы пэщIэмыувэ зещI. ЕкIуэкIыр илъагъу щхьэкIэ, щхьэусыгъуэр ищIэркъым хъыджэбзым. Марат Рэхьмэ и адэр зыфIэлIыкIхэм я кIуэгъужэгъущ, зэхэзэрыхьIамэ къыщхьэщыжыну къыщыгугъыу. КъулыкъукIэ нэхъыщхьэр хъыджэбзым и адэ прокурорырщ, ауэ ипэжыпIэкIэ зи нэфI къалъыхъуэр нэхъыщIэрщ. КIэщIу жыпIэмэ, Марат нэхъ пэгъунэгъухукIэ, Жырэ зытес шэнтыр нэхъ щабэщ. IэжьэкIэ къэбжыхьыну пфIэфIмэ, къешэкIыкIи зэгъащIэ, жыхуиIэращ. Дэнэ щищIэнт папэ къыкъуэгушхукI хъыджэбз пагэм и адэри зыгуэркIэ къызэрыщыгугъыр?
Зы къишэу, адрейхэм и щIыб яхуигъэзэн хуейуэ къэзылъытэхэм ящыщкъым Марат. Прокурорым ипхъу къэжэпхъар узыхэдэ хъунухэм къахощ, къыбдалъагъуну емыкIукъым, хэкIыжкIи илIыкIынукъым. Зэгуэзыгъэпыр сыт жыпIэмэ, пщащэм щIалэр «зэрыхуэмышэрщ».
къыпщхьэщыжынущ. Илъэсихымрэ хыщIымрэ я зэхуаку дэт бзылъхугъэ цIыкIухэмрэ инхэмрэ Марат дэзымыхьэхыфын къахэгъуэтэгъуейщ. Зыр сабийщи дыхьэшхэнщ, адрейр жьыхуегъэзэкI хъуащи, гумащIэщ. Мыр губзыгъэщ, умыщIэ гуэр къыбгъэдыбох. Мор дахэщ, къыббгъэдэтмэ, фэ къыптрегъауэ. МыкIуэмытэм акъылыфIэу укъыфIощI. КъулыкъущIэр къабзэлъабзэу къыщIокI. Пшэрыр IэфIу мэпщафIэ. Бейм унэр дахэу зэлъыIуех. Лъагъугъуейм машинэ кърехуэкIыф. Мыхьэнэ зиIэр уэ укъызэрыщыхъурщ. Уэ пхуэдэ щымыIэу къэзылъытэм, нэгъуэщI мыхъуми, и кIагуэр щебгъэтIэгъэжыну къелэжь. Игу темыхуэ лIэужьыгъуэ закъуэр езыр зэзымыпэсхэрщ. Рэхьмэ абыхэм язщ. Арат хъыджэбзым зригъэцIыхужыныр нэрыгъыу щIиубыдар. ПхъуфIщи, къотIысхьэ и машинэм – аркъудейщ. Марат ар хуигъэфащэу аракъым, пщащэм и натIэм тетхащ, къыщибзыщIынуи зигъэхьэзыркъым. Гъурыр «ГъащIэм сыт нэхъ къыщыпфIэIуэхур?», – жыпIэу уеупщIамэ, Марат щIэгупсысэнур нэхъ шэрыуэу псэлъэн щхьэкIэт, армыхъумэ и жэуапыр хьэзырт: цIыхубзхэр. Нэпсейм ахъшэкIэ зэрызимыгъэнщIым хуэдэ дыдэу, мыбы бзылъхугъэ гулъытэкIэ зэи зигъэнщIыркъым, абы и щхьэусыгъуэри наIуэщ – анэм игъэфIакъым. ЩигъэкIащ, игъэудэфащ, къызыфIигъэщIыжащ, ауэ гъэфIэкIэ имыщIэу къыщIэкIащ Дахэзилэ. Нобэ и цIыхуфIын къокIуэри – мэ, узыхуейр къэщэху, дэнэ ухуейми кIуэ, сыанэфIу жыIэ закъуэ. Пщэдей езыр зыгуэрым зэтрехури, къыщыбгъэнам щыбгъуэтыжыркъым.
«ГъэфIэн» жиIэмэ, къикI дыдэр хэт ищIэн?! Сабийр щагъафIэм деж къедэхэщIэн егъуэт. ИпкъкIэ и закъуэ хъуркъым. ЯгъафIэм йоIусэ, пэIэщIэ защIыркъым, абы игурэ и щхьэрэ зэтелъ зэпытщ. Арыншауэ, Прозэ
псы куэду зыщIакIэ, ауэ дыгъэ зытрамыгъапсэ къэкIыгъэм ещхь мэхъу ямыгъэфIа сабийр. ЛIыгъэм къызэгуичу къыпфIэщI Марат езы дыдэр щымыгъуазэу гунэфыгъэ къофыкI. Анэм къримытыфар цIыхубзу дунейм тетым щIыхуэу ятригуэшам ещхьу, абы нобэ зы хъыджэбз, пщэдей нэгъуэщI и гъусэу плъагъунущ, ауэ зыхуэпэжи къыфIэIуэхуи яхэткъым, езым бзылъхугъэхэр зытхьэкъуф щIалэу зрагъэлъытэжу аркъудейщ. Анэ псори джэдкъазым ещхьщ зыгуэркIэ. Зым, гуэгуш анэм ещхьу, лIэжыху уи Iуэху фIэкIа зэрихуэркъым. Адрейр джэдкъуртщи, тхьэмахуитIкIэ мэIэуэлъауэри зеутхыпщIыж. Я дамэхэр зэрызэгуэмыкIым къыхэкIыу, къазхэмрэ бабыщхэмрэ я шырхэр яхуэгъэхуабэркъым, занщIэу псым хаутIыпщхьэ. Дахэзилэ и сабий пIыкIэр мис а къаз-бабыщхэм ейм ещхьт. Анэм и гулъытэмкIэ ирикъуа цIыхур пщIэншэу къыIэрыхьа гумащIагъэм щысхьыркъым. Гуапагъэр абы и дежкIэ гъащIэ хабзэу аркъудейщ, хамэми Iыхьлыми зэдагуэшу. Я гур утIыпщауэ дунейм зэрытетым и фIыгъэкIэ, абыхэм щыщIэныгъэ жыхуаIэр зыхамыщIэ пэлъытэщ, псэуныгъэр езыр зыхурикъужу зэрызэтеухуар гупсэхугъуэу япкърытщ. ИгъащIэм ямылъэгъуа епткIи, яIэ псоми хэбгъэкIыжкIи, зэгуэр гунэсу фIыуэ ялъэгъуахэм къащыбгъэщIыфынуIакъым, сыту жыпIэмэ, гъащIэми гъащIэншагъэми зэхуэдэу ягу егъэзагъэри. Марат ахэр зэи къыгурымыIуэнум и закъуэтэкъым, псэуху а цIыху лIэужьыгъуэм пэщIэтыну и натIэт. Балигъыр щощтэ закъуэныгъэм. Зи закъуэу къэхъуа сабийр-щэ? Анэр хущIэмыхьэмэ, анэшхуэр къедэхэщIэнтэкъэ щIалэ цIыкIум, ауэ дэнэ? Гуащэ-тхьэмадэми яфIэлIыкIакъым Дахэзилэ, лIыри бын закъуэри къызэрыфIэмыIуэхуам хуэдэу. Иджы джэдыгу лъапIэм ещхьу зи къулыкъур зригъэкIу и къуэ балигъыр и напщIэтелъщ, ауэ Марат фIыуэ ещIэ и анэм щхьэкIэ зыри къызэримыгъэнэнур. Узыхуэмыныкъуэм ухурикъуащ, ар уи анэ дыдэрауи щIы.
Рэхьмэ бзаджагъ тIэкIу хэлъамэ, и адэм и гурыгъузхэм гу лъитэнт, зыкIи дэзымыхьэх щIалэм зэрыхуигъэкIуатэм щхьэкIэ зыхуимыгъэгусэу. Жыраслъэни игу ирихьыртэкъым Марат. Зыми зыкъримыгъащIэ щхьэкIэ, пщащэм зэрызрилъэфыхьыр и гуапэт.
«Сыт Марат дэбгъуэр?» – жиIэу зыгуэр къеупщIамэ, Рэхьмэ асыхьэтым жэуап имыгъуэтынкIи хъунт. Пщащэ Iущым гурыгъуазэкIэ зыхищIэр щIалэм къызэрыхуимыгъэщIарт. Пхъашэжьщ, псыхэуэм ещхьу делагъэ зреупцIэкI. «ПцIы умыупсу упсэуфынукъым!» Хэт хуумыупсу? Пэж зыжепIэнухэм сэ сахиубыдэну сыщыхьэт? «Iух, мамэ, и пщIи, и къулыкъуи сыхуейкъым, и мерседесми сыхрекIыж. Зы трактористыжь, и джанэр къабзэу зэрыхуэзжьыщIам насыпыфIэ ирихъуу, сыдэпсэумэ нэхъ къэсщтэнущ, мы къурэжьым нэхърэ. Папэ и жагъуэ хъунущ, жысIэурэ, езым сыдэкIуэн дэнэ къэна, дэкIуэныгур сфIигъэкIуэдыным хуэдэу сыкъокIыж пивэмэр зэрымыкI и машинэ фIыцIэжьым». И анэмрэ езымрэ зэжраIахэр зигу къэкIыж Рэхьмэ, сыщыуэу пIэрэ щыжиIи къыхуохуэ. Иджыпсту апхуэдэ дакъикъэхэм язщ.
сынэсащ. ХьэкIэзэпх скIэрылъым – Пшапэр зэхэуауэ машинэм хъыджэбз къизгъэтIысхьэмэ, жэщгъуэлъ къызэрыслъыхъуэр тIуми зэдэтщIэ хуэдэу щытщ. Хуэмеямэ, къитIысхьэнтэкъым, жызоIэ. Сыщыуэрэ? 71 Прозэ
«Жэщгъуэлъ» псалъэм и нэкIум лъы къызэрыщIигъэлъадэр зыхещIэ Рэхьмэ, ауэ зэманым къызэрыкIэрыхуар къыжримыIэ щIыкIэ, япэу къыIэрыхьа жэуапыр ирет:
– АфIэкIа Iуэхутхьэбзэ ящIэжу щымытамэ, папэ сыпшэжыну къолъэIунтэкъым.
– Папэ сэ сызэрыфыз къэмышэми уэ узэридэкIуэгъуэми щыгъуазэкъэ? Зэрыхъу деплъынщ жиIэу сытригъэгушхуэмэ-щэ?
– Деплъащ, хъуакъым.
– Сыт щIэмыхъуар? ЩIалэ уиIэ?
– Уэ сыт ар бжесIэн щIыхуейр?
– Уи ужь сикIын щхьэкIэ.
– «ИкI» бжесIэкIэ, гурыIуэгъуэкъэ? – НтIэ, сыт си машинэм укъыщIитIысхьар?
– Си адэм «сшэжынущ» жепIати. – Рулыр сутIыпщмэ, тIури диукIынущ. – ПщIэну щыткъым.
– Укъысхуэмейуэ укъитIысхьауэ зыми и фIэщ хъужынукъым итIанэ. Дызэбгъурылъу дыщIалъхьэнурэ, ди сынхэм лъагъуныгъэ усэ тратхэжынущ. Дызэгъусэу сурэт диIэ? Рэхьмэ къыщеудри мэдыхьэшх. Абы къигъэгушхуа Марат къыпещэ:
– Уэ ухэкIуадэрэ сэ сыкъелмэ, «укъэсшэфынукъым, нэгъуэщI фIыуэ солъагъу» зэрыжесIар хуэмышэчу, рулым къепхъуэри дыщхьэпридзащ, – яжесIэнущ. – «Уэ сыбдэпсэури нобэ сылIэри тIури зыщ», щыжесIэм, Iэпэлъапэсыс хъури, дыщхьэпридзащ», – яжесIэнущ. 72
– СебгъэукIмэ, си анэм уIэщIэкIуэдэнущ.
– СыбдэкIуэрэ, тIури дыIэщIэкIуадэмэ-щэ?
– Сыт абыкIэ жыпIэну узыхуейр?
– «З»-кIэ кърегъажьэ, «хь»-кIэ еух.
– Зегъэхь.
– «Тху»!
– ИкI-тIэ си машинэм!
Марат шэрхъхэм захрегъатIэри, къэцIыплъар Iэрпхъуэру машинэбжэм йобгъэрыкIуэ. ЩIалэр мапхъуэри, зи щIыб къэгъэза хъыджэбзыр зыIэщIеубыдэ. хъыджэбз – СигъэкI.
– КIуэ.
Машинэбжэр гъэбыдащ. КIуапIэ щыIэкъым. – СигъэкI.
– КIуэ.
Рэхьмэ и щхьэцыр зэрызэхэтхъуауэ машинэм йокIыж. Я унэр абдеж дыдэщи, къызэмыплъэкIыу, лъэбакъуэ псынщIэхэр зэкIэлъигъэпIащIэурэ, пщIантIэм дохьэж. ГуфIэу къыпежьа анэм Iумыплъэфу, зытхьэщIыпIэмкIэ щIохьэри псыр къеутIыпщ. Гъуджэм йоплъэри. гъуэгын щIедзэ. Сыт пщащэм игъейр? Япэу зи Iупэ къылъэIэса щIалэр игу зэрыримыхьыр ара? Хьэмэ псэуху зызыхуигъэхьэзыра дакъикъэ IэфIыр апхуэдэу мыхьэнэншэу къызэрыщIэкIара? Игъэпэжын псэлъыхъу иIэкъым Рэхьмэ. ИтIани, зи дэкIуэгъуэ хъыджэбз псоми ещхьу, абыи и гум щигъафIэрт псэгъу мыцIыху гуэр. Ауэ ар Мараттэкъым. Хуемыгъэхын дагъуэшхуэ хуищIыртэкъым абы щIалэм, мыр ифIщ, мыр и Прозэ
ягъэщ хужиIэн хуэдизкIи гъащIэр игъэунэхуатэкъым. И псэм и IэфIыр къызэрыдэмыушырт, и жагъуэ къищIурэ зэрыригъэшырт гугъу
езыгъэхьыр, псалъэкIэ жимыIэф щхьэкIэ. Сыт-тIэ иджы къэхъуар, нэпскIэ фIэкIа пхузэмыгъэзэхуэну? Дакъикъэ ныкъуэкIэ и IитIым гъэр зэрахуэхъуам зыхигъэкIыжаIа? Хьэнифэ зыпэплъа щIалэр Ермэлыжьу къыщIэкIакъэ?! – уэрэдыжь гуэрым и сатырхэр, зэрымыщIэкIэ, къиIуащ Рэхьмэ и тхьэкIумэм. Хъыджэбзым и гум щыщIэр къыбгурыIуэн папщIэ, гъащIэм гу къабзэкIэ пежьа пщащэ цIыкIуу ущытын хуейт. Ар и пщэдей телъыджэм гу къудейкIэтэкъым зэрыхуэпIащIэр, и псэ жыгым и тхьэмпэ къэс жьы къабзэм щIихурыхукIырт, и хьэуа IэфIым хримыгъэубыдэн цIыхупсэ дунейм къытринэну зимыгъэхьэзыру. Марат апхуэдэ гъащIэм утезыгъэгушхуэн дэнэ къэна, ар къыпхуэзыдэн цIыхууи зэрыщымытыр нэрылъагъут. Ауэ щыхъукIэ, и пащхьэм зэрис къудейм щхьэкIэ, къапхъуэри хэдапIэр IэщIихат. «Армырар» имыгъэпэжыну зэрыхузэфIэмыкIынури пщащэм и хьэлым къыжриIэрт.
ГъащIэ псокIэ узэныкъуэкъужыфыну? Узэрыбэлэрыгъар къызыхуэбгъэгъужын папщIэ, узэремыхъулIар уи щхьэ нэгъунэ щубзыщIыжу? Зыри фIэкIуэдакъым иджыри Рэхьмэ. КъызыфIигъэщIа къудейуэ аращ имыцIыху щIалэ гуэр. ЩыIи ар, щымыIи. Марат къызэреIусам зэригъэдзэкIа дунейр зэригъэпцIыжын щIэзыдза хъыджэбзыр иджыри зытхьэщIыпIэм къыщIэкIыжатэкъым, къезыгъэлын гупсысэ кIапэр къыщыIэрыхьам. НтIэ, ар, а зызыхуихъумэ мыцIыху щIалэр Маратмэ-щэ, езым гъащIэр пхэнжу къызэрыгурыIуэм къыхэкIыу, къыхуэмыцIыхуауэ? ДэкIуэн ипэкIэ цIыху къызэремыIусэнум апхуэдизкIэ шэч къытрихьэртэкъым Рэхьми, и натIэм Марат итыпэми, ар и акъылкIэ зэригъэзахуэу псэкIэ арэзы техъуэху къызэрыпэмыплъам нэмыщIыж, щIым лъимыгъэIэс и гуращэхэр Iуэм къызэрикIыжа вакъэ фIейкIэ къыхузэхиутам хуэдэт. Къэхъуар езым и щыуагъэу къилъытэу, гъунэгъуIуэу зэрызыбгъэдигъэхьамкIэ, пшапэ зэхэуэгъуэм и машинэм итIысхьэу зэрытригъэгушхуамкIэ зыкъиумысу и IэфракIэ емыдзэкъэжын папщIэ, пщащэм къыхуэнэр зы закъуэт: апхуэдэу зэрыхъуар нэхъыфIу къызыфIигъэщIыныр. И гъащIэм иджыри къыхэмыхьа щауэ махуэр зэрымы-Маратыр и гум къеныкъуэкъу щхьэкIэ, Марат фIэкIа ар къызыхищIыкIын бзыпхъэ иIэжтэкъым иджы пщащэм, сыту жыпIэмэ, щIалэр къеIусакIэт, зы къеIусауи, нэгъуэщIым дэкIуэфынутэкъым. «Симышэ щIыкIэ фIыуэ слъагъуну сыхунэсамэ арат», – игу къэкIащ асыхьэтым. Арати, хъыджэбз жыIэдаIуэ псоми зэрахьэлу, къыхимыха псэлъыхъур фIыуэ илъагъуну къалэн къыщызыщI дакъикъэ IэфIыншэр игу къигъэкIыжын щIидзащ. А псом щымыгъуазэ езы Марат дежкIэ Рэхьмэ къапшэ хъунухэм языхэзу аркъудейт, мурад быдэ гуэр ирипхауэ щымыту. И щхьэ хуэарэзыжу, машинэм зыкъригъэгъэшыжщ, куэд щIауэ ицIыху
гъуэгум теувэри, илъэс зыбжанэ хъуауэ зыкIэлъыкIуэ цIыхубзым деж иунэтIащ щIалэм. Урыс кърамыгъашэ хуэдэу жриIэурэ, гъащIэ псо къызэдагъэщIауэ жыпIэ хъунут а тIум. Къишэнукъым, ауэ щIыхыфIидзэн щхьэусыгъуи зэкIэ илъагъуркъым. Гъэмахуэ къэс зэгъусэу хы Iуфэм макIуэ. Гугъу зэремыгъэхьу, зэманыр зэдагъэкIуэ, ари мащIэкъым. Асыхьэтым щIалэм и телефоныр къоуэри, къытрех: 73 74
Прозэ
– Алло!
– ГуфIапщIэ!
Къэпсалъэр Щыхьым и Iуэхум елэжь уэчыл щIалэрт.
– Сыт ар?
– Уи адэм нэмэз ещI!
– Уи фIэщу жыпIэрэ? – Си нэкIэ слъэгъуащ.
– Плъэгъуа а Хьэбас и демагогиер здынэсар!
– Уей, дыкъигъэпэжам, щIалэ. – Уи щIыхуэ стелъу бжы.
– Игу псэхужынщ, жызоIэри, аращ ущIэзгъэпIейтейр. И фэри нэхъ къихьэжащ. Иджы судым пшэкIи ущIэгузэвэн щыIэкъым. – Сыту?
– Игу нэхъ къихьэжа хуэдэщ, хэплъэжыркъым. Теплъхьэр и
хьэлъэщ. Следователым жиIэнухэри хьэзырщ, фIэгъэнапIэ зыри щыIэкъым. ЗанщIэу яутIыпщыжыну сыщогугъ. – Зэ думыгъэпIащIэ.
– Сыту?
– ДумыгъэпIащIэ. ЖыхапхъэщIэм зэрызищIыр плъагъуркъэ?
– ЗэрыжыпIэщ, къуэш. Адэр зейр уэращ. – ДызэрыщIэнщ.
– Еуэ!
Судыр къэсыным иIэжыр тхьэмахуитI къудейщ. Езы Щыхьым зыкъиумысащи, зэрыхуеипсу зэфIаудынурэ ежьэжынущ. Хьэпшып фIэкIа, псэ зыIут щыхьэт яIэкъым. Щыхьымрэ Хьэрунрэ я закъуэт
гузэвэгъуэр къыщыхъуам. Дахэзилэ илъэгъуар жиIэжащ, Марат къызрихьэлIар хилъхьэжащ. ЩIэпIулIэн щымыIэжу Iуэхур бзащ, дащ: ягъэкъуаншэм зихъумэж пэтрэ къыIэщIэщIа гузэвэгъуэщ. Хьэрун и дыуэщIри и хьэдэIусри зэфIэкIащ. Зыми зыри игъэкъуаншэркъым. Мэржани, уи къуэм тIиха щIыхуэр къыдэтыж, жиIэу зыми зэрихуэжыркъым. Дахэзилэ и сэхусэплъхэм зэрыхэтщ. Линэ сымаджэщым щIэлъу жаIэ. Сыт-тIэ Щыхьым къыщIрамыгъэкIыжыр? Аращ уэчыл щIалэми къыгурымыIуэр. ЗыжриIэн иIамэ, имыбзыщIынкIи хъунт зи Iуэху зэрихуэр къуаншэу хабзэми езыми къызэримылъытэр. «МахуитIщы уисыжынуми аращ», – жриIа къудейщ Щыхьым, игъэгуфIащ тхьэмыщкIэр. Иджы ар жримыIэхха хуэдэу, и щхьэм илъыр хузэхитхъуэжын хуейщ. 10
Хуитыныгъэ
«ЛъэныкъуитIыр зэгурыIуащ» жыхуаIэ жыпхъэм иту екIуэкIащ судыр, нэгъуэщIу жыпIэмэ, хилъэфаи, ягъэкъуанши, щыхьэти утыку
кърамышэу. Тхьэусыхэну хуитыр Мэржанти, и къуэр зэраукIам нэмыщIыжкIэ, абы фадэр и нэрыгъыу зэрыщытари, ефа нэужь, зэуэн
хьэл зэриIари, и унагъуэм зэремызэгъари, псом нэхъыщхьэжращи, Щыхьым кърилъэфажьэу Iэджэрэ зэралъэгъуари хэIущIыIу ямыщIу хъунутэкъым. ЛIами и напэр тепхыу, зи къуэ яукIа фызабэми и нэпс мыгъущыжахэр нэхъ гуащIэж пщIыуэ, хабзэр абдеж щыбукъуэдииныр гущIэгъуншагъэт. Щэрэ еянэ статьярат Щыхьым зэрыкIуэр – «зыхъу- Прозэ
мэжыныгъэм и гъунапкъэм икIа» жыхуаIэ япэ IыхьэмкIэ. КIуэ, Хьэрун сэ иIыгъатэкъым, Щыхьым Iэ пцIанэкIэ итхьэлэу арат. Ауэ, япэрауэ, Щыхьым сэр Iэбэу къищтакъым, хьэзыру IэщIэлъащ. ЕтIуанэрауэ, Хьэрун абы нэхърэ куэдкIэ нэхъ Iэчлъэчт. Ещанэу, нэхъ мыхьэнэ зиIа щхьэусыгъуэр, абы гъунэгъур иукIын мурад игъащIэм зэримыIарт, езыри, бадзэм и жагъуэ хуэмыщIыну, зэрыцIыху щабэрт. Щэрэ еянэмкIэ кIуэхэм нэхъыбэу тралъхьэр илъэситIщ. Зэрымыкъуаншэр наIуэ хъуа нэужь, зыри щытрамылъхьэххи, «условнэ» жыхуаIэм хуэдэу, тезырыр телъу, ауэ унэм кIуэжыну хуиту унафэ къыщащти къохъу. Щыхьым а псом щыгъуазэтэкъым. Уэчыл хуэдэу къыбгъэдагъэува щIалэм «занщIэу уаутIыпщыжынущ» къыжриIати, абы зыхуигъэхьэзырырт. Судым щыщтэми, прокурорым и пащхьэ ихьэн зэрыхуейм игъэгузэвами, Iуэхур зэрыщымыгугъауэ псынщIэ дыдэу зэфIэкIри, тезыр хуэдэу къытралъхьам и дэфтэрыбзэ кIыхьыр зыгуригъэIуэну гулъытэ хурикъуакъым Щыхьым. МэкIуэжри-мэкIуэж, сыт хуейми фIрыращ иджы. А махуэ дыдэм къызэрамыутIыпщыжар игъэщIэгъуэну хунэмысу, щIыпIэ пхыдза гуэр илъэскIэ яшэу къыщIэкIащ. Илъэси? Сыт илъэс? Сыт щIэилъэсыр? «МахуитI-щы дэкIмэ, уикIыжынущ», къыжраIауэ, иджы дэнэ илъэс къыздикIар? Iуэхуншагъэм гупсысэр ирехужьэ сыт щыгъуи. Щыхьыми ар къыщощI. Суд пащхьэм зэрихьамрэ къызэрикIыжамрэ къигубзыгъыжыху, и Iуэхур зэфIэзыха уэчыл щIалэм и нэр къызэрыхуимыгъазэм гу лъитат. ГурыIуэгъуэщ. И къуэм къиутIыпщыжын имыдэу аращ. Дэнэу пIэрэ здригъашэр? Нобэ емыупщIмэ, IэщIокI. Щхьэусыгъуэ гуэр ищIри, уэчылыр къриджащ. – СаутIыпщыжыну жыпIатэкъэ?
– Ар сэ си закъуэ сэлъытакъым.
– Хэт-тIэ?

– Марат?
ЩIалэр, зэрымыщIэкIэ къаумыса сабийм ещхьу, щтэIэщтаблэу къыдэплъеящ. – Уэ абы Iей ухуигъэзэнукъым, умыгузавэ. – Сытым щыгъуэ сыщежьэр?
– Мы тхьэмахуэр имыкIыу.
Щыхьым щIалэр хуекIуэну игу къэкIащ.
зэрыукIытэр къигъэщхьэпэу, бзаджагъэ – СыщIэбгъэпхъуэжыфыну?
– Ар дауэ?
– Бжэр Iухауэ къыбогъанэри, жэщым щэхуу сыщIокIуэсыкIыж.
– Нэху щымэ-щэ?
– КIыфI зэхэту сыкъэкIуэжынщ.
– УкъэкIуэжынумэ, сыт ущIыщIэпхъуэжынур?
– Iуэху сиIэщ.
ЩIалэм къыгурымыIуаифэ зытригъауэу зыкъиIэтыну хуежьа щхьэкIэ, Щыхьым къызэрыкIат:
– Зи бын зыукIыжахэм сыт хуэдиз тралъхьэр? – ЖыпIэм уегупсысрэ, Щыхьым? – Хъунщ-тIэ, и фызыр?
– Илъэс дэкIмэ, укъаутIыпщыжынущ. – Дыгъуасэ къызжепIар пщIэжрэ? 75 Прозэ
хэу. 76
– Сыт?
– Нобэ-пщэдей уикIыжынущ къызжепIащ. Сыт къэхъуар?
– Сэ унафэр сIэщIэлъкъым. – ПIэщIэмылъмэ, щхьэ сыкъэбгъэгугъа?
– Си гугъащ уаутIыпщыжыну.
– Сыт ущIигугъар?

– Сызэрымыкъуаншэр пщIэрти. Ауэ адэкъэжьыр тепкIэри икъутэжащ. – Мы къызжепIахэр Марат жесIэжмэ, и гуапэ хъуну къыпфIэщIрэ? – Марат уэращ зи унафэщIыр – сэракъым. И къуэм и цIэр къызэрыжьэдэхуам къигъэуIэбжьыжа Щыхьым къэтэджащ, зыхуейр къызэрыпихар ищIэжу. Модрейри IукIыжащ. Хьэбас мэжей. ЗыкъримыгъэщIами хъунут уэчылыжь цIыкIум, Марат Iуридзэжынущ псори. Марат, Марат. Марат и цIэр щызэхимыхын щIыпIэ яшамэ, лъэхъуэщым исми идэнт. Ауэ щыIэкъым апхуэдэ щIыпIэ.
Хьэбас къызэщоу. – ЛIо къыбжаIар?
– ИлъэскIэ сисынущ.
– Iэу. НтIэ, уаутIыпщыжауэ бжы. Блэлъэтынущ ар, гу лъумытэхЛъэхъуэщ блыныр джафэщ, мылым ещхьу. Я гъуэлъыпIитIым нэр зыфIэнэн убыдыпIэ иIэкъым, тегъуэлъхьапIэу аркъудейщ.
– Хьэбас!
– Сыт ар?
– СыбукIыфыну?
– ЖыIэ закъуэ!
– Дапхуэдэу?
– Дапхуэдэу ухуейми. Ухуеймэ, Iэ пцIанэкIэ, ухуеймэ, уи джанэ IэщхьэмкIэ, пщампIэмкIэ, сэ сщIэрэ. – Сэ сыгушыIэркъым.
– КхъыIэ, къэгъанэ мы романтик хьэлыр. УлIа хуэдэкъэ армырами, хэт уэ укъызыфIэIуэхур? Пщэдей нэщIым щIедзэ, армырами шхын щхьэкIэ дыщIагъэлIыхьыну къыщIэкIынщ мыбыхэм. – НэщIым, жыпIа?
– НтIэ. Зэи унэщIакъэ?
– Зы махуэ-махуитI.
– Умышхэххи, укъытлъэщIыхьэжынущ а жыхуэпIэм.
«Умышхэххи!» Ар сыту фIыуэ игу къигъэкIа! Шхэн щегъэтри, и псэр езыр-езыру хокI. ЗиукIыжыркъым, къинэмыщIкъым. Мышхэну хуитщ, нэщI мазэщ, муслъымэнщ. Хьэбаси и судыр нобэ-пщэдейщ, щащIынур къалэ жыжьэ гуэрщи, нэху щымэ, сэлам зэрахыжынущ. Пщэдджыжьым Хьэбас щэращ дищIри, шэджагъуэм деж иригъэжьэжащ. Хэщхьэжым деж и закъуэти, зыри къелIэлIакъым. Псоми ялъагъуу къылъысыр къихьщ, тхылъымпIэм кIуэцIишыхьри, пхъэнкIийм хигъэзэрыхьащ. Апхуэдэрыххэу махуих блокI. Ебланэ махуэм къытохуэ. Лъэхъуэщ дохутырыр къыщхьэщытIысхьэу къыщыпкърыупщIыхьым, пцIы зымыупсыф Щыхьым Iуэщхъу хуэдэурэ къыжьэдэхуащ: – Аращ, си къуэш, сэ къэскIунур, укъызэмылIалIэ.
– Ахэр жумыIэ, шынэхъыжь, улIкъэ уэ? Прозэ
– Сэри сыхуейт ар къэсщIэну.
– Ухуеймэ, къызэфIэтIысхьи шхэ. Хущхъуэр зэрыбгъэткIун къару пхэлъыжкъым. Мыдэ сэ Марат хуэсIуэхунщи, нэхъ щIэщыгъуэ гуэр къыпхуезгъэхьынщ.
– Езым къысхуеджэ.
Дохутырыр къыщIыхьэжащ. – Къэбгъуэта уи тетыр?
– Ежьащ.
– Дэнэ?
– Хы Iуфэм кIуауэ жаIэ. – Дэгъуэщ. Ар къэсыжыху сыхунэсынкъэ, дауэ уеплърэ?
– Сытым?
– Сыхъужыну.
– Ауэ сытми ухъужын! Сыт нэхъ уигу зыхуэкIуэр?
– Зыми.
– Усымаджэу унэщI хъунукъым, иужькIэ упшыныжынщ.
– Апхуэдиз зэуэ схуэпшы.
Щыхьым и псалъэр нимыгъэсу и макъыр иубыдри, и щхьэр ямыух къыфIэхуащ. Сымаджэщым зэрашэнум хуагъэхьэзырын щIыкIэ хэкIащ и псэр. Арати, и хьэдэр унэм яшэж. А махуэ дыдэм щIалъхьами хъунут, ауэ Марат здамыгъуэтым, пагъэплъэну мурад ящI. – Сыту куэдыIуэ уи фэ дэкIа, Щыхьым, Алыхьым пIуэтэжауэ къыщIигъэкI, – гъунэгъу нанэхэм фIэкIа псэлъэкIэ зыщIэ абдежым ущрихьэлIэнутэкъым. – Е и къуэм къишауэ илъэгъуакъым, тхьэмыщкIэ.
Дахэзилэ щымщ. И къуэм закъригъэгъуэтыркъым, цIыхухэр махуитI хъуауэ ягъашхэ. Псори ешащ. Зэрыхабзэу, лIар ящогъупщэжри, къэтым тегузэвыхьын щIадзэ, къагъэзэжри, дунейм ехыжам топсэлъыхь. Дахэзилэ къотэджри, къыбгъэдэт цIыхубзитI-щыр и гъусэу, хьэдэр зыщIэлъ пэшым макIуэ. Щыхьым, зэрихьэлу, щымщ, сыт
ухуейми, жеIэ, къыппидзыжынуIакъым.
– ИщIар къыщыщIыжащ, джаур цIыхуукIыжь! – къыжьэдоху асыхьэтым фызабэм. – Дигъэунэхъуащ, Алыхьым къыхуимыгъэгъукIэ. Бэлътоку кIапэкIэ и нэр зэрызэпилъэщIыхьыр щыплъагъукIэ, Дахэзилэ жиIэм мыхъумыщIагъэ гуэри къикIыу къыпфIэщIыркъым, и гуауэм и кууагъыр уи фIэщ ищIу аркъудейщ. 77 1
Унагъуэ зэкIэлъыкIуэ
– И адэр лъэхъуэщым иригъэлIыхьащ, бжесIэр зэхэпхрэ? Илъэс
псо трыдигъэлъхьащ, псэлъапIэ къыдимыту. Судым къашэху, сыIуплъэну Iэмал згъуэтакъым. ХьэщхьэрыIуэ гуэр си гугъащ. ЛIы хъарзынэ дыдэт, игъащIэкIи екIуэтэкI къыбжимыIэфыну. И гъунэгъу ефэрейр IэщIэукIауэ арат. Нобэ яшэжащ. ЩIэлъхьапIи къаритрэ? ЗигъэкIуэдауэ, закъригъэгъуэтыркъым. БзэмыIу цIыхубзыжь цIыкIу гуэр иришэжьауэ, Геленджик дэсу жаIэ. Прозэ
ПщэфIапIэмкIэ блэкI Рэхьмэ и адэ-анэр зытепсэлъыхьыр зэрыМаратыр занщIэу къыгурыIуакъым.
– ЦIыху щиукIакIэ, ямыгъэтIысу хъурэт-тIэ? – Сэтэней и лIым жиIэ псоми шэч къытрехьэ. – Сэ нэхърэ нэхъыфIу пщIэрэ хъунрэ мыхъунрэ? Фадэр зэмызэгъ щIалэжь гуэрурат, ефэху ирапхыу. – Зэзэгъ плъэгъуа а жыхуэпIэр? – Сэтэней пIастэр зэрызэIищIэм хуэдэурэ, мафIэм тет тебэми кIэлъоплъ. И жьэр хуит щхьэкIэ, и нэхэр хущIыхьэркъыми, плъэкIэр зытемыIэзэщIыхьыжа псалъэ шэрыуэр зэрыпхъашэу здынэсынум нос.
– Сэ сымылъэгъуами, уэ плъэгъуащ! – и Iум иригъэжэхын гуэр щхьэкIэ зызыплъыхь Жыраслъэн щIыIалъэбжэр иредзылIэж, и жэуапыр Сэтэней къриутIыпща шабзэшэм пеIури, асыхьэтым шыуаным кърагъэджэла пIастэ пщтырым хетIэ. – ИгъащIэм сыноуа, зыгуэр сеIуба щхьэкIэ, удэсхуа, сынохъуэна, уизгъэкIыжа?
– Ара мардэр? – Сэтэней лIы мэжэлIам и псалъэ папцIэр пIастэ пщтырым къыхечыж, абы щыщ бэлагъыщхьэфI тепщэчым ирелъхьэ, и кур зэлъыIуегъэкIуэт, а кумбым лыбжьэр ирегъэзагъэри, Iэнэм хутрегъэувэ. – Щыбгъэтыжыпэу, укъызэрыщIэщыж уэзгъэлъэгъуарэт! – езыри дотIыс. – Си Iупэр злэну ухуейтэкъэ, а жэщи махуи уи нэр зытедияуэ узэплъхэм ещхьу? – гуахъуэр къищтауэ, Жыраслъэн лыбжьэ тхъуэплъым и пIастэ Iуфэр къеIэбэрэбыхь. Пщтырщ.
– Сэ сызэплъхэр хуэпащ, нэгъуэщI мыхъуми! Джэдгын ухуей? – Хуэпауи згъуэтынущ, узэшмэ! Хьэуэ! ЦIыхубз къатшэ ди гугъащ! БостеикIэ щыщыптIэгъар пщIэжрэ уэ, дурыдыл? ЩIыфашхэ фыхъуа нэхъей, фи дамащхьэ пцIанэхэр фогъэпIийри фыдэтщ цIыкIуи ини. Шыгъу къыхэдзэ мыбы, куэд жумыIэу! – Зытхуэпэнуми зыттIэщIынуми дымыщIэу дыкъэвгъэнащ, аращ дыщIыдэтыр. – Сэтэней къотэджыж, шыгъулъэм шыгъу ирекIутэри, Iэнэм къехь. – Фызэплъхэр дымылъагъутэмэ, дгъэпIиинтэкъым! – езым и лыбжьэм джэдгын трекIутэ. – Сэ сызэплъым уи Iуэху хэлъкъым уэ. ЕкIумрэ емыкIумрэ пщIэн хуейщ, балигъ ущыхъуакIэ. Къэшийт сэри тIэкIу, къэзгъэтэджыжынкъым жысIэри.
– ФIы дыдэу сощIэ, тхьэ! ЕкIур уэ къыбдалъагъурэ зрибгъэщIагъуэу, емыкIур сэ сшэчрэ псори къысщыбгъэдыхьэшхыу! Сэ пхутезудэнщ. Хъун ар? – Хэт къыпщыдыхьэшхыр? Хъунщ-хъунщ! – Сэ нэхърэ нэхъыфIу укъэзыцIыхухэр. Мыбдеж щытлъэгъуат, мобдежым сытыт щищIэр, къыбжаIэу щытамэ, уи гуапэ хъунут уэ, сэ стеухуауэ? – И фызым и кIэкъуащIэм кIэщIэсщ, жаIэмэ, нэхъыфI-тIэ? УщыцIыхухъукIэ, узыхэхуэну псор дэнэ щыпщIэн? Ар тыншу щытамэ, – гуахъуэм фIэлъу шыпсым къыхэсыкIыжа пIастэ жэрумэр Жыраслъэн иущIа бгъуэнщIагъым мэIэпхъуэ, – лыбжьэм декIур лIыфIщ жаIэнтэкъым.
Я жьэхэр зэрыхущIэмыхьэм хуэдэу, тIури «мэкъакъэ». Зыхуей
хуэзауэ пщэфIа фызым зэрыщытхъури, ар и пIэ зэрыригъэтIысхьэжри, езыр зэрыадыгэ щIалэжьри зы псалъэуха шэрыуэм зэрыригъэзэгъэфар Жыраслъэн и Iум IэфIу йоткIухь. 78 Прозэ
Сэтэнеи фIэфIщ и лIым дэшхэну. Ауэ цIыху зыкIэлъагъэкIуэнкIэ мыерыщ унэгуащэхэм ещхьу, зэдэтыншыгъуэм къыздихь гупсэхугъуэр лантIагъ зыхуэчэм и хьэлым гунэсу зыхригъащIэркъым: – ЛIыр зышэчыр фызыфIщ, сыту жамыIэрэ! Хабзэри нэфI-нейщ. – Сыту пIэрэ уэ апхуэдизу пшэчыр? – адыгэ шхыным Жыраслъэн и лIыгъэр кърегъэблыж. – Псы пэгун къыщIэпхьа игъащIэм мы унэм? Хьэмэ щIэпха? Жэм къэпшрэ? Джэд бгъэхъурэ? Гуащэ зепхьэрэ? Пщыпхъу уеубзэрэ? – Гуащи пщыпхъуи селъэпэуакъым, дэмыкIуа псори я анэ бгъэдэ-
– БгъэдэсыжкIэ бгъэдэсыжщ, ауэ зэзэмызэ хьэщIапIэ макIуэ я сыжщ. благъэхэм деж.
– Сэ къэзмыгъакIуэу жыпIэну ара иджы? – «Пщэдей, си псэм хуэдэ, си Iыхьлыхэр хьэщIапIэ къэкIуэнущи, Iэнэ къыумыгъэуву хъунукъым!» – жреIэ жи и фызым журт щIалэжь гуэрым, – Жыраслъэн уэршэрыныгущи, гъуэгу тет и пIастэ кхъухьым шыпсым зыщрелъэфыхь.
– Сыту пфIэфIыIуэ журт анекдотхэр. Умыжурту пIэрэ уэ? – Сыжуртарэт, зы мыхъуми, цIыхум ещхьу дыпсэунт.
– Iух, кхъыIэ, я хъумрэ я бзымрэ яхузэхэмыхужу. ТIэкIу дытхьэмыщкIэми, ди адыгапIэ дигъэсыж. – ЛIо, дытхьэмыщкIэу ди лажьэр? – Тхьэ, зыри димылажьэ, цIыхум дахогъуащэ! Зым дехъуапсэмэ, пщIы къыдофыгъуэ! Сыт-тIэ уи журтым къыжраIар? – КъащIэ, сом уэстынщ.
– Сыхуейкъым сэ сом!
– НтIэ, сомитI!
– Долларищэ!
– ЩитI! Дакъикъэ узот!
– Зэ-зэ-зэ, зэхэсхауэ къысфIощIыж.
– Зы, тIу, щы, плIы. Дакъикъэр кIуащ!
– Тхьэ, сыпыкIам, – зекъутэ Сэтэней. – ЖыIэ, Iей, сыхуейкъым къызэптынуми. – НтIэ, уэ къызэт.
– Сыт уэстынур? – Долларищэ.
– Дэнэ къисхыу? – Дэнэ ухуейми! Сэ дэнэ къыздисхыр?
– Къуажэ узот. Адыгэхэм къуажэщ ятыр. – Уи адэшхуэм Iейуэ зегъэлIакъуэлIэш, ягъэ кIынкъым и малъхъэм зы къуажэ къылъысми. – Сыт хуэдэ къуажэ узыхуейр?
– Истамбыл.
– Дыпшэну жыпIэурэ фIыншэ зэрыщIэдбгъэлъхьара Истамбыл щIостынур? щтэнущ. – Яшар къытхуэшэжыркъым, уздэкIуэнур сщIарэт! – Адыгэ дэсу зэрыжаIэращ, тхьэ, ахъумэ, си ни къыхуимыкI!
– Абыхэм къаадыгэм нэхърэ, мыбдеж дэс тыркуфIри нэхъ къэс-
– Псыкуэд сIых-тIэ, адыгэ хъуну лIэуэ жаIэ абы щыпсэухэр.
– Алыхьым ищI! Адыгэбзэр кIуэдыжмэ, дызэпсэлъэн къытхуэнэнщ, нэгъуэщI мыхъуми. 79 80
Прозэ
– Си лыбжьэр сыбгъэухащ журт фызым и жэуапым сежьэурэ!
– «ДяпэкIи къэкIуэн хуэдэу къэзгъэувын Iэнэр, хьэмэ афIэкIа зэи къэмыкIуэн хуэдэу къэзгъэувын?» – жиIэри, къеупщIыжащ, жи. – Мадинэ ещхьи а зи гугъу пщIыр, – зэкуэфэуэжынкIэ ирикъуа нэужь, зэрыдыхьэшхам къыщIихуа нэпсхэр пIырыпI гъэпщам ещхь и нэкIум трелъэщIыкI Сэтэнеи, тепщэч нэщIхэр Iэнэм трихыжын щIедзэ.
Жыраслъэн зэкъуэшищым я нэхъыжьщ. НэхъыщIэ дыдэр Бытырбыху щопсэу, курытыр гъуэгум кIэлъыплъ полицэм хэтщ, езым хигъэхьауэ. И анэмрэ и шыпхъу щхьэгъусэншэмрэ лъапсэжьым къыдэнауэ дэсщи, езыр кIуэж фIэкIа, къазэрыкIэлъыкIуэшхуэ щыIэкъым. Курытым деж нэхъ еблэгъэрейщ. Журт анекдотыр зэрымыщIэкIэ игу къэкIыжа хуэдэу, къыщIыхиIуар арагъэнт. Ауэ Сэтэней зыгуэр
ириIуэкI хуэдэу гурыщхъуэ хуэпщIыныр захуагъэкъым, сыту жыпIэмэ, Жыраслъэн, кIий-гуоми, унагъуэм щыныкъуэкъуэн и хьэлкъым, щхьэгъусэр хигъэзыхьынуи и жагъуэщ.
– Хэт Мадинэр? – зыкъигъэубэлэцыну Iэмал иримыту, зыхуейр фызым зэрыфIыжиIам и щхьэ пщIэ хурегъэщIыж итIани прокурорым. НэгъуэщI цIыхубз щиубкIэ, дэгукъым. Зэхихар и щхьэм зэрыфIихын Iуэху зэрихуэу аращ иджы.
– Къантемыр и дуней нэхур. Ныкъуэежьэжу, къоплъ-къомыплъу, и Iэр и Iэщхьэм здриIум, «фынэкIуэнукъэ?» – жеIэри къыпепIытIыкI. Къомыджа и дагъуэкъым. Топгъауэ ухуейщ абы и унэбжэр Iуебгъэхын щхьэкIэ. КIэнцIыгъуу, и щхьэцыр яупсу къэкIыжам ещхьу, сытым дежи кIэщIыбзэу иригъэщу. КъэпщIэжа?
– А-а-а! Ныкъуэф гуэр! Яшам ирегуфIэ.
– И фэр къиплъу, гъуэншэдж ныкъуэзэфIэтхъкIэ дэтщ, Iей, фызышхуэр, зыкърих и гугъэжу. «Мин тIощIрэ тху къудейщ естар», –
зытепсэлъыхьым зыпызыщIыж Сэтэней макъ псыгъуэ зищIауэ зызэфIеш.
– Зызыхуигъэкъулейри хэт? ЗилIхэр мылажьэ, щIыхуэм щIигъэна къуажэдэс цIыхубз гугъуехьакIуэхэм. Мо лIы къекIужьым ар бгъурыту щыплъагъукIэ, Алыхьым гуэныхь сщимыщIкIэ.
– КъызыфIэбдыгъуам уфIэкIыу, хэт-тIэ зызыхуэбгъэкъынур? ЛIо, Къантемыр и къуэ щхьэкъэбыр мэзым пхъэ къришурэ щригъэджа уи гугъэ Израилым? Хуэфэщэпсщ, къыщишакIэ!
Зэакъылэгъуу зыгуэрым щыхуэпсалъэм дежщ Жыраслъэнрэ Сэтэнейрэ унагъуэ щыхъужыпэр. Уэршэрыр а лъэныкъуэмкIэ зэрещIэр лъэныкъуитIми нып хужь къызэраIэтам и щыхьэтщ. БампIэ зэтрихьахэр тIысащ. Щхьэж далъэурэ ипэкIэ зэрыкIуэта лъэбакъуищымкIэ иджы убзэурэ къокIуэтыж.
– Фошыгъуу зы фIэкIа хыумыдзэ, бжесIатэкъэ!
– Къэхь, ар сэ къызэт, щIэуэ къыпхуискIэнщ. Марат и адэм и Iуэхур дауэ хъужа-тIэ?
тхьэмыщкIэри сэ сэщхьу. здэщыIэр? – ЖыдбгъэIэрэ? Iыхьы, мыр тэмэмщ. Шей ефэу щыст а – Узижагъуэ еущхь мыгъуэ абы иджыпсту. И фызыр дэнэт – ЛэжьакIуэ щыIэт. Жэщ ныкъуэм ар щылажьэри къащIэ. Аращ сэ щIыжысIэр: цIыхубзыр унэм щIэсын хуейщ! Сытми, шхэуэ здэщысым, зыгуэр къыпигъэжрэт-сытрэт, сэр IэщIэлъу, мо и гъунэгъур чэфу къэджэдащ. БэнакIуэу щытауэ хывыжь гуэрт жаIэ. КъыкIэрыхъыжьэу Прозэ
къефыщIэуэн щыщIидзэм, Марат и адэр езыр лIы Iэгъурлъэгъурти, зыIэщIиудыну хуожьэ. Апхуэдэу зэрызелъафэурэ, мо щIалэ Iэчлъэчым щигъэмэхыпэм, ищIэр имыщIэжу, хьэзыру иIыгъ сэмкIэ епыдж мыгъуэри, модрейми и лIапIэм техуащ. – ЛIари псэури сыту тхьэмыщкIэт!
– Зэуэн тIэкIур и хьэрэмтэкъым жаIэ иукIам. И ани, и фызи емызэгъыжу, и закъуэ псэурт. – Илъэс дапщэт тефлъхьар? – Зы. Ари лейт. Зы махуэ ирагъэсыну къытехуэртэкъым. ЗигъэлIы бэлыхьу, «и адэм нэгъунэ худичыхакъым» жригъэIэн щхьэкIэ,
утыку ирилъэфауэ арат, нэхъыщхьэм деж нагъэсыжыну щыгугъыу. Нагъэсыжащ-тIэ зэрыделэр! Утыку ипщхьэнкIэ нэхъ зызымыгъэнщI слъэгъуамэ, Алыхьыр согъэпцI. И цIэр щIакхъуэм трицIэлъурэ ишхынт, апхуэдизкIэ пщIэм хуэнэпсейщи.
– И щIалэгъуэщ, сыт-тIэ иджыри зэбгъэхъуэпсэнур? Уэ уи жагъуэ хъуну, уи цIэр фIыкIэ къраIуэмэ? Адыгэм щытхъу тIэкIур зыхэтлъхьэ щыIэкъым.
– Уэ лIыгъэ уиIэщ абы жыпIэр жегъэIи! Щытхъу тIэкIукъым сэ зи гугъу сщIыр, «мэлэдец» жригъэIэн щхьэкIэ, и адэм и хьэдэм ебэкъуа щытхъущIэнэцIщ. – Дэнэ, Iей, абы щищIар и адэр лъэхъуэщым илIыхьыну? ИгъэтIыс зищIу къиутIыпщыжын и гугъа къыщIэкIынщ. – Сыт зыщIищIынур? ЗыщIэпщIын хэлътэкъым, бжызоIэ адыгэбзэкIэ! Хэлъыпэу сощIри, и адэр щIихъумати, къыIуахуащ, жригъэIамэ нэхъыфIт абы, а иджыпсту къыхужаIэм нэхърэ. Ди адэм и вакъэр хуэзышиинум щхьэкIэ дызэрыукIыу щытащ зэкъуэшищыр, ижьыр къытIэрымыхьэмэ, сэмэгум депхъуэу. – Адэ-анэ щхьэкIэ мащIэм, тхьэ, иджы щыIэхэм къыпхуащIэнур. Дэ нэхъыфI къытхужаIэ уи гугъэ? Тхъум дыхэсущ дакъызэрыщыхъур.
– Ухэскъэ-тIэ? Iейуэ уи жагъуэ хуэдэ! Нэхъ мащIэрэ зыгъэщIагъуи, къащыхъункъым. Апхуэдэу къащыбгъэхъун щхьэкIэкъэ уэ езыр ущIэпсэур? – КхъыIэ, IэфIу дыгъашхэ, Iэнэм дытIысыху экзамен думыгъэту! Сэтэней и лIым щыдэуэршэрым деж апхуэдизкIэ мурад куэд здрехьэжьэри, къипсэлъыр зэгупсысым щытемыухуар нэхъыбэщ.
Зыхуей псори къызэрыпихыфынур ищIэ пэтми, нэпсеифэ зримыплъыжын щхьэкIэ, Жыраслъэн зэрихьэ къулыкъур къызэрыфIэмыIуэхур и нэм щIимыIуу игу загъэркъым. «Си лъэныкъуэ пIыгъкъым!» – жиIэу къыщыхьэфын лIы иIамэ, Сэтэней цIыху бзаджэкъым, гуфIэжу къыпыкIынут а хьэлым. Ауэ Жыраслъэн къыпщыхьапэми,
зэгуэзыгъэпым цIэ фIищыфын хуэдизу зыгуэрым теубыдауэ щыткъым, жьым здихьымкIэ ещIэу аращ. Псалъэ къэс къыIуригуэж щхьэкIэ, зэрызыфIигъэлIыкIышхуэ щыIэкъым. Сэтэнейщи, зэрымылажьэм щхьэгъусэм щымыгугъыпIэ къритыркъым, елъэIун зэрыхуей зэпытми фIыщIэр фIегъэкIуэд, апщIондэху и лIым быдафэ иреплъ. ИкIуэтынымрэ пэпсэлъэжынымрэ зэхиухуэнэфу иригъэсауэ, хъарзынэу зэгуроIуэ.
«Къыумыгъажьэ щIыкIэ сощIэ сэ уэ узытепсэлъыхьынур, ауэ, си щхьэ сыхуиткъыми, сынодаIуэ», – хужемыIэну аракъым Сэтэней и лIым. Езым къригъэжьам зы псалъэ хэбгъэувэмэ, хуэдипщI къыдыщIигъунущ, хэт абы къибж къомыр зыфIэхьэлэмэтыр? Зэпумыуду бгъэпсалъэми, къэувыIэжыкIэ ищIэркъым Жыраслъэн 81 82
Прозэ
жыхуаIэм. Ухуэарэзыуэ къебгъэщIакъэ – пкIэрыкIыжынукъым. Уи ужьым имыкIыу унэм къыщеущыхьри щIэтщ, и ныбэ зэризым хуэдэу, къыпкъыу жиIэу укърихуэкIыу. Зы кино хьэлэлу уригъэплъынкъым. Артист цIыхухъухэр фIэделэрэ цIыхубзхэр фIэтхьэIухуду, жаIэри зэхыуимыгъэхыу къыббгъэдэсынущ. ГушыIэху удыхьэшхын зэрыхуейр абы хэтыжу. Сэтэней школым щыщIэсым фIыуэ еджащ, IэщIагъи иIэщ, мылажьэ щхьэкIэ. Ахъшэ къызэрыритыр кърехъуэн зэпыт, сабий сымаджэм текIуадэр имыщIэ нэхъей. «Сэ дэнэ къыздисхыр!» Дэнэ ухуейми къих, сэра уэ бгъашхэр, хьэмэ уи бынра? Мыпрокурорхэри мэпсэу,
лIэркъым. Зигъэинтеллигенту урысыбзэр къыхимыIууи хъурэ? «Одна яблока, одну яблоку». «МыIэрысэ» псалъэр псалъэухам пэжу хэзымыгъэувэфыр прокурор зэрыхъуа щIыкIэращ Сэтэней къыгурымыIуэр. И щхьэгъусэщ, хуэарэзыщ, Алыхьым куэдрэ къыщхьэщигъэт, ауан ищIу аракъым. КъыгурыIуэну хуейуэ аркъудейщ! Уэ къащIэ ар а еджапIэ зэпэубыдам зэрыщIэтIысхьари, зэрыщеджари, къызэриухари. Абы къикIыркъым ахэр зэмызэгъыу. «Тыншу допсэу», – жэуап хьэзыр къахуздрехьэкI Сэтэней «дауэ удэсыф?» жаIэурэ зыкъыхуэзыгъэиджырейхэм. Я сабэр щалъэщIар ямыщIэжу, революцэм ипэкIэ зэрахьа я унэжь цIыкIухэм зэхэуфIеежахэу щIэсхэр. Хьэм ящичын ящымыгърэ IэплIэ щахуэпщIкIэ я къупщхьэхэр къыпхэуэу. Ахэрат Сэтэней зымыгъэсэжар! Зы тепщэч фIей зыщIыпIэ деж щыту зы дакъикъэ щIэсыфынукъым ар и унэм. Е унэр къетхъужьауэ. КъыщыщIар ямыщIэу, занщIэу зэгуэудынущ. «Хьэкъущыкъу фIейм шейтIаныр йошхыкI», – жиIэурэ, и анэшхуэм щыцIыкIум игъэшынащи, иджы зыри къызэрымыхъунур ищIэ пэтми, занщIэу имытхьэщIыжу игу техуэркъым. Жыраслъэн нэгъунэ иригъэсащ зэрышха тепщэчыр асыхьэтым итхьэщIыжрэ здэщытыпхъэм деж игъэувыжу. Унэр зэрызэлъыIуихыр-щэ? Зыбгъэхъеиху уи нэм хьэпшып лъапIэ гуэр къыфIэнэущ Сэтэней зэрыфIэфIыр. «Тхьэ, Жыраслъэн, апхуэдэлIыр хьэгъуэлIыгъуэ иремыкIуэ зыхужаIар уэра си гугъэм, – я гъунэгъу Ланэ игу егъэзагъэ зэпыт. – Щауэ къэзышагъащIэ щIэбгъэхьэжыну уасэ иIэкъым Сэтэней зэлъыIуиха лэгъунэм! Махуэ къэси уи хьэгъуэлIыгъуэщ!» Рэхьми апхуэдэ тыншыпIэ гуэр игъуэтамэ, арат. ЦIыхум ещхь закъуэмэ, узэмысэн лIы дунейм теткъым, ар и фIэщ хуэщIыркъым. И адэ ипхъущ! Лъагъуныгъэти, бжьэгъуныгъэти, фIыуэ схуэлъагъунутэкъыми. ГъащIэр кинокъым, ущыджэгуну! ГъащIэм узыхуейр щыбгъуэту, тыншу ущыпсэун хуейуэ аращ! ЩIалэр сигу ирохь е ирихьыркъым жыпIэу удэтыху, ныбжьыр макIуэри йожьэж! И чэзум пщIа хуэдэ щыIэкъым. Зыхуейр зымыгъуэту фIыуэ зэрылъагъу хэт ирихьэлIа игъащIэм?! Кредит нысащIэ къомым еплъ: ахъшэр зэраухыу, зэфIонэри зэбгъэдожыж. Къалъхуар зэдэзыпIыжхэр бжаблэм иратхэну къыщIэкIынщ дяпэкIэ.
– Мо сабийуэ ди гугъэм «хъунщ» жиIэну къару хуэзгъуэтакъым нобэр къыздэсым. Алыхьым и фIыщIэщ, игу зэщимыгъауэу, и натIэ зэрикIар, – ифI зыкърешэж итIани унэгуащэм.
– ИкIауэ Алыхьым къыщIигъэкI, и лъабжьэр куущ а гъуамэм, – мамырыгъэр токIуэри, пщыхьэщхьэшхэм IэфI къыщIохьэж.
6 Заказ №814 Прозэ

Зыми имыщIэхэр
ГурыIуэгъуэщ. Сабийр зытепсэлъыхьыр Маратщ. ЗэхихамкIэ ирикъуауэ, Рэхьмэ иджыри къэс дамэдазэу иIыгъа бжэр Iэуэлъауэншэу ирешэлIэж.
езыращ, – Уэлэхьи, Рэхьмэ хуэдэ куэд илъэгъуамэ абы. «Папэ!» – гукIэ къыхэкIиикIащ Рэхьмэ. ПцIы ирагъэупсу къаумысыжа тIасхъэщIэхым ещхьу, хъыджэбзым и гур щIэзыуфэ пшагъуэм и щхьэр игъэлажьэркъым. Макъ иримыгъэщIу бжэр хуещIыжри, и пэшыбжэ щIыбагъым зреупсей. Угъынумэ, къеблагъэ. ЩIэх зэрыщимыгъэтыжынур ищIэу, къепсэпсауэ уэшхым ещхьу, нэбжьыц зэхуакум лъагъуэ щыпхызыш нэпсхэм пщащэм и напщIэр зэрила сырымэр и нитIым къыщIалъэсыкIри, псыхьэлыгъуэ утхъуауэ и напэм кърагъэжэх. Дауэ? Дауэ? Ишатэмэ-щэ? Псэуху, ягу ирихь защIу къагъэпцIэну арат? А машинэм ириубыдэу щигъэукIыта пщыхьэщхьэ дыдэм лъыхъухэм зэрыпэплъар зыми ищIэркъым. Хьэпшып лейхэр зэщIикъуэщ, унэ лъэгур жэрыжэкIэ къилъэсри, Iэуэлъауэ къэIуху, «къэсащ» жиIэм, куэбжэмкIэ плъэурэ жэщ къытехъуащ. Ауэ къыкIэлъыкIуэ махуэми, адреижми, нобэр къыздэсми зы макъ къигъэIуакъым. Махуэкъэс Iуэху хуэдэу арат цIыху зэмыIуса хъыджэбзым кIуэрыкIуэм утету ба хуэпщIыныр. Дауэ иджы нэгъуэщIым зэрыдэкIуэнур? Уи насыпым узэрыщыгугъ IэфIыр зэи къыщIыхьэнукъым, апхуэдэ хьэлъэ здепхьэжьауэ. Бжэм къыкIэрыкIри, щхьэгъубжэм бгъэдыхьащ. КIыфIщ. Уэшхри увыIэркъым. Рэхьмэ и нэбжьыц псыфхэм ещхьщ жэщ уэздыгъэм идз нэхум дэпщIыпщI тхьэмпэхэр. Я къудамэхэр яудэурэ, ткIуэпсхэр зытрагъэщэщ, абы жьы къепщэу къыпфIегъэщI. Е къепщэрэ? Псоми ятешхэр зы уэшхщ, жыпIэнщ. Зыр егъэкI, адрейр егъэф. Жэщ къызытехъуа къалэм уэздыгъэ щыщIагъэна пэш щхьэгъубжэхэр зырызурэ къыхонэхукI. Рэхьмэ и гугъэ нэхухэр кIыфIу къэна абджынэхэм ещхьщ. Уецырхъмэ, зэхэщэщэн хьэзырщ. Согъагъэ щыжиIэ дыдэм зимычэзу уэлбанэм хиубыдауэ, и гуращэхэм я лъабжьэр щIофыкI. Ари хуеят дыгъэ бзийхэр зытеджэгукI жыг баринэшхуэу гъащIэм хэтыну. ЗэкIэ зэщхьыр псы куэдыIуэ зыщIакIа жыг лъэдий цIынэрщ. И лъабжьэр щIым химыубыдэ щIыкIэ, шэдым хитхьэлыхьам.
И насып бзыпхъэм Iыхьэ нэхъыфIыр пачарэ, къыхуэнам гунэс щыхъун гуэри къызэрыхухэмыкIынур игъэунэхуам ещхьу, хъыджэбзым и нитIыр и насып къэкIуэнум хузэтрепIэ. Пэжщ, абыхэм иджыри ящIэлъщ гъащIипщIми яхурикъун гуащIагъ, ауэ а мафIэр зэщIэзыгъэстыфыну жьыбгъэр апхуэдэ къару щIэлъу афIэкIа къепщэжынукъым. Марат дэмыкIуапIэ имыIэу къыфIэщIыху, нэгум щIэту иIулIа и насып фащэр зэгуидэми, къитIэпIыжми, иримыкъухэр пидзэми, зызэхуигъэхъуну хэтащ иджыри къэс. Уеблэмэ, щIалэр гуэру къызэреIусар фIыуэ къызэрыхуэнэпсейм и щыхьэту игъэуву, ари иджыри гугъэ зыхимыхыжа и пщэдей щхъуэкIэплъыкIэм щIэгъэкъуэн хуищIыфыну къыфIэщIырт. «Псоми дыщызэхуагъэфащэкIэ, арауэ пIэрэ-тIэ си насып зыхэлъыр? къызэрилъагъум, 83 84
Прозэ
Сигу зэрынэмысыр си щхьэзыфIэфIагъым къыхэкIмэ-щэ?! Ар зыми къищIэнукъым! Сэ схуримыкъур зыхэзыщIэр сэращи, сфIэмыфIыр сигу тезгъахуэмэ, зэфIэкIащ», – апхуэдэт зэIипщIыкI гупсысэхэр. Марат пхъашэIуэ? Сыт-тIэ? ЛIым уи псынщIагъыр къыпхуимыдэу щытын хуейщ, ар укъызэрыфIэIуэхум и щыхьэтщ. Мес, папэ мамэ ешхыдэ щхьэкIэ, и жагъуэ хъуркъым, абы и ужькIэ нэхъыфIыжу хущыт фIэкIа. Быдэ? Iулъхьэ Iихрэ? Куэд къэзылэжьыр и мылъкум
хуосакъ. Сабийм езгъэшхын дэнэ къисхын, жыпIэу удэтмэ, нэхъыфI-тIэ, зыбгъэIупэцабэу?! Зегъэпагэ, щхьэхуэфIщ. И уасэр ещIэжри, и щхьэ пщIэ хуещIыжыф, а Рэхьмэ зэи къемыхъулIэр! И щIэныгъэр игъэпIийрэ? Куэд йоджэри аращ, уэршэрэгъу губзыгъэ игъуэтыркъым, зэгупсысым тепсэлъыхьыну хуейщ! Рэхьми щеджэр юридическэрщ, мы гъэм къеух, IэщIагъэрэ щIэныгъэкIэ зэтохуэ. ЗыпэщIэмытыжыфращи, анэм дэкIуэ жеIэри зэрехуэ, адэм, езыр бэлэрыгъа хуэдэу, ныбжьыщIитIыр зэрымыщIэкIэ зэIуегъауэ зэпыт, модрейми зыкъыхуегъэпсэлъыхъу. ЖьакIуэщ. ИкIи псэлъэкIэмыщIэщ. Хэти хуиту щодыхьэшх, аращ и бзэр зыгъэшэрыуэр. Дауэ-тIэ нысэ нэгъэса къызэрыпхэкIынур, щIалэр уи ныкъусаныгъэхэм зэрытепсэлъыхьым укъилъагъу мыхъуу къыпфIигъэщIмэ? Къыпхуейщи, узэрыщытыпхъэм унегъэс, къыпхэкIынур къыпхещIыкI, сыт иджыри фIыуэ плъагъум узэрыщыгугъыр?!
махуэшхуэ И щэныфIагъым елэжь цIыхум дагъуэ зыхуищIыжын и хьэлщ, апхуэдэщ Рэхьми. Ягъасэу зыфIэмыфI хъыджэбзыфI щыIэ? Ар щымыулъэпхъащэ гукъэкIыж укIуэдыжт, Марат иухеин папщIэ! ХьэгъуэлIыгъуэм щызэхуэзами, здагъэлъэпIами, хьэтиякIуэм зытригъахуэу къызэдэфами – кино псо пхурикъунт нэгум къыщIэувэж теплъэгъуэ къомыр, зэгъусэу къыщикIа сурэти къахэхуэу. Иджы хъыджэбзым къещIэж зрипэс щIалэхэм Марат зэи зэрахимыбжар. ЕпэгэкI зэпытт. «Игу срихьу пIэрэ?» жиIэу хуехъуэпсэкIын дэнэ къэна, зэрымыщIэкIэ ихьмэ (Iэджи къохъу), и нэ вагъуэр иригъэлъагъужыныгут. Сытыт-тIэ щIимыутIыпщыпэр? «Джэдыгу къысхуэфщэху! Париж сывгъакIуэ!» – жиIэурэ, адэ-анэм зыхуейр щIым къазэрыщIригъэудым ещхьу, «Марат си натIэм ивгъэкI»» жиIэу сытыт къыщIытемыхьэр? Уи дэкIуэгъуэу щIалэ уимыIэныр емыкIут, арат. Мо щIалэ зэщыхуэпыкIам и машинэ лъапIэм ису къызэралъагъур зригъэкIурт. Ухъыджэбзу щIалэ уимыIэныр зыкъипхыу дыщэхэкI пкIэрымылъыным хуэдэщ. ИгъащIэкIи удэмыкIуэнуми, уи хъуреягъым щымыуфэразэIамэ, уи бостеймрэ уи вакъэмрэ хуащI
дагъуэм нэхърэ нэхъ инщ уэ езым къыпхуащIыр. Сыт-тIэ Марат зэрыкъуаншэр, ар къызэрыббгъэдэтымкIэ уи пщIэр дэбгъэуеиныр уи гум щидакIэ?! Уигу ирихьу къыщыфIэбгъэщIакIэ?! «Ауэ сытми сригъусэу арат», «къызэIусэну си гугъакъым» жыпIэж щхьэкIэ, япэ лъэбакъуэ пхэнжыр зычари, япэу пцIы зыупсари уэращ. епхужьэныр псапэщ. Игу хэщIынукъым абы щхьэкIэ, ауэ, нэгъуэщI мыхъуми, и пэр къыхуришэхынщ», – арат Марат теухуауэ япэ дыдэу зэгупсысар. Зэрыпшэрым игу хуигъакIуэртэкъым, къызэрызыфIэщIыжам Iуигъэщтыпэрт. Ауэ къеIуса нэужь, темыкIуэу мыхъуну шыгъажэм къыхагъэува шы щIакъуэм ещхьу, и ныбжьэгъу хъыджэбзхэмрэ и адэ-анэмрэ Марат я нэм къызэрыфIэнэр здигъэIэпыкъуурэ, езым фIыуэ хуэмылъагъур нэгъуэщIхэм я нэкIэ зэпиплъыхьын щIидзащ. Зэрыпшэрыр щыгъын лъапIэкIэ зэрыерыщым хогъуащэ, тутынымрэ къызыфIэщIыжащ, «Пшэрщ, Прозэ
пивэмрэ зэрыIэщIэмыкIым ущигъэмэхъашэ щхьэкIэ, ардыдэм ахъшэ щымыщIэу къыпфIегъэщI. Арат ягу щIрихьыр. Езым цIыхухэм дагъуэ зэрахуищIрейр зыдэзыгъуэж Рэхьмэ дежкIэ ахэр ныкъусаныгъэшхуэтэкъым. ЦIыхум имыщIапхъэу ищIэр занщIэу къызэрипхъуатэм хуэдэ дыдэу, зэплъыр и щхьэ зэрырилъыту, и нэм къыщIэуа псори трилъэщIэжырти, хэти зытригъакIуэрт хъыджэбзым. Марат и хьэлыншагъратэкъым ар зыгъэгужьейр, цIыхум Iэджэрэ зехъуэж. КъызэреIусам гъэзэжыпIэ къызэрыхуимыгъэнарт. Рэхьмэт зымыщIэр иджырейхэм я дежкIэ зы бам дунейр зэримыкъутэжыр?! И ныбжьэгъу хъыджэбзхэм куэзыр щадзкIэ, «ба зыхуамыщIа тесын хуейщ, модэ Рэхьмэ тевгъэтIысхьэ» жаIэурэ куэзырыр къыхуаший иджырхэми. Дэни щащIэрэт, зыми епсэлъылIатэкъым и щхьэ IуэхукIэ?! Езыхэм щIэупщIэ яIэу къызэрекIуэкIамкIэ загъэщIагъуэрэт, е апхуэдэфэ зытрагъауэрэт – зэи къыпхуэщIэнукъым цIыхум ибзыщIыр щIибзыщIри иIуатэр щIиIуатэри. Рэхьмэ абыхэми задищIырт, зэрыщытми текIыфыртэкъым. Иджы IупщIыбзэу елъагъу зэгуэр зыдэкIуэнкIи хъунум къабзабзэу IумыщIэу зэрымыхъунум хуэдэ дыдэу, Марати зыщигъэгугъын зэрыхуэмеяр. ФIыуэ зэримылъагъури зэрыхуэмейри нэхъ гурыIуэгъуэу жриIамэ. Зэкъым зэрыжриIар! Сыт жепIэкIэ, къэIэбэмэ, къыплъэIэсу и машинэм уитIысхьэжмэ? «Сэ сызыдэмыкIуэну щIалэм и машинэ зэи ситIысхьэнукъым», – хэтыт, дунейм, ар уэршэрым хэту жызыIар? Даринэ!
Уигу иримыхь псэлъыхъум удэмыкIуэу мыхъун хуэдэу къыщыпфIэщI увыпIэ езым уригъэувамэ, а увыпIэри, а щIалэри фIыуэ зэпыплъыхьын хуейщ. Рэхьмэ а тIури къэнауэ, езым зызэпиплъыхьыжырт. Балигъ мыхъупам дежкIэ шынагъуэт ар. Езыр-езыру гъащIэм хузэригъэпэща пэж тIэкIумрэ псэкIэ зыхищIэ фIым и кIуапIэмрэ имыутIыпщауэ, ар Марат гуэгъу хуэхъуфынутэкъым. А шхийр зэрыIэщIэкIыуи, щIалэм и гупсысэкIэ утхъуам къезыгъэлыфыну Iэмал закъуэм хэкIыжынут. Бэлыхьым я нэхъ инрати, Iуэхум дзыхь зыхуимыщIыжыф и адэ-анэри здихьырт. Прокурор къулыкъум и хьэтыркIэ, гъунэгъуу къыбгъэдэбгъэхьэ мыхъуну цIыхум хуит зэрыхуищIар, и напэ къабзэм, и пщащэ щIыхьым адэр къызэрыхуэмысакъар Рэхьмэ и гум абрэмывэу ехуэхырт. Сыт хуэдиз акъылт къызыкъуэпхын хуейр, «Рэхьмэ хуэдэ куэд зылъэгъуам» и машинэм уи пхъур пщыхьэщхьэхуегъэзэкIыу ибгъэтIысхьэн щхьэкIэ?!
Сэтэнейрэ Жыраслъэнрэ зэжраIэхэр зэхимыхамэ, хъыджэбзым иджыри илъэс куэдкIэ зызыхуиумысыжынутэкъым игу зыбгъэдэмыхьэ щIалэм егуэкIуэныр и пщэ дилъхьэжауэ ныкъуэдыкъуэ
зэрызищIыжымкIэ. Дунейр езыгъэлъагъу нэхэр ункIыфIу, и гум и нэхэр къызэтрихын щIидзам хуэдэт иджы. БалигъыпIэ щиувэну пIалъэр къызэрысар къехьэлъэкIыпэми, и гуауэм и щIагъ къаруущIэ къызэрыщIэплъыр наIуэт. «АхъшэфI къелэжь. Жьыр дэнэкIэ къыщепщэми пщIэнукъым», –
щIыжыпIар арат, мамэ? Папи щIэтхьэусыхэр сыт, щынэхъыжькIэ? Езым нэхърэ нэхъыщIэ, IэнатIэкIи нэхъ лъахъшэ щIалэжь цIыкIум зыкъригъэгъапцIэу? Ахъшэ къыIимыхауэ узиIэ! КIэрыт иджы гъуджэм, лъыпсыр къызыпыж мылъкум къыщIэкIа щыгъын лъапIэхэмкIэ зыбгъэщIэращIэу. Хъыджэбзым зыфIэпсэкIуэд хъужурэ, аргуэру къыщиуда и нэпсхэр щIилъэщIыкIыжри, зызыхиIуба пIэм къитIысхьащ. 85 Прозэ
Сыт къэхъуар? Зыри. Зыми ищIэркъым, зыми илъэгъуакъым.
Сыт абы и ба мышыур IэкIэ сэлам зэрызэпхым, маршруткэм узэрыщызэблэкIым, уи Iэблэхэр зэрыIыгъыу джэгум узэрызэдыхэтым къазэрыщхьэщыкIыр? Махуэ хуабэм къыпхуашия псы щIыIэм узэрыблэмыIэбыкIыфыным хуэдэт Рэхьмэ абы и дежкIэ. Прокурорыр жыIэщIэ ищIыну хуейти, и пхъум и ужь къиувэ зищIщ, малъхъафэ зрыригъэплъри, зыхуейр къыпихащ. Къыпихари сыт? И адэр зэрылIыкIын тезыр.
Пэжым я нэхъ гуащIэри нэхъ гугъэзагъэщ узыщымыгугъыпхъэм уещхьэпэплъу узыгъэпсэу пцIы тыншым нэхърэ. ДэкIуакъым, къикIыжакъым. Уэхьэхьей, псэлъыхъухэ, дэнэ фыщыIэ! Иджыри зы хъыджэбз щхьэхуит хъуащ! Ауэ ар щIэх къыфхудэхьэхыну къыщIэкIынкъым, абы щIасэ щэху иIэщ. Ныжэбэ ар зыми емыпцIыж закъуэныгъэм егуэкIуащ. Зэризакъуэр IупщI зэрыщыхъуу, Рэхьмэ зыхищIэ гухэщIым
фэкIи цIэкIи зихъуэжын щIидзащ. Уи нэгу къыщIэгъэхьэт ар фIыуэ плъагъуныр уи гъащIэ пщэрылъу! «Фи Iуэху хэлъкъым, силIщи
сеукI», – жиIэу, уэрамыщхьэм къытеувэжа нысащIэм ещхьу, уигу ириущэбыхьыху зызэпыплъэщIыхьыжрэ уеубзэу. И щхьэхуещагъым мыхьэнэ куу къыхуэплъыхъуэу! Уэху! Иджы Марат дилъэгъуа напэтеххэр цIыхур балигъ зэрыхъум и нэщэнэу къимылъытэми хъунущ. Дунейр гъунэншэу нэхъ инщ, гъащIэри нэхъ хуитщ, абы къыфIигъэщIыну зэрыхэтам нэхърэ! Уи щхьэ, уи гурылъ къабзэ упэщIэувэжыну тIуми урахулIэркъым. Уэху! Хуитыныгъэ! Хъыджэбзым и щэху псори щызэхуихьэс дэфтэр Iувыр къыдихри, иужь дыдэу иритхахэм ирижащ. ТхэкIэ зэрызригъасэрэ апхуэдэ дэфтэр Iэджэ зэрихъуэкIат абы. И кIэм зэрынэсу игъэсыжу. Ауэ мыр, зэридэкIуэгъуэр ищIэу иублауэ, и гум и куупIэм къыщыщIэж псынэпсыр щихъумэ тхылът, гъащIэм и кIыхьагъкIэ кIуэцIрихыну зигъэхьэзыру, псом нэхърэ нэхъыфIу илъагъунум, псэуху игъэпэжыну цIыхум хуэгъэзауэ. Хэту пIэрэ ар? Зыгуэрым Iэрыхьэмэ, къыгурымыIуэн хуэдэу, и щIыIум зыри тритхакъым. Гулъытэ къыхуэзыщI щIалэхэм ящыщу зыми теубыдауэ къызэрытемыувыIэр игъэунэхуа нэужь, Рэхьмэ махуэ гуэрым гурыщIэ гъэщIэгъуэн къыпкърохьэ: сызыдэкIуэнкIи хъунум Iэджэрэ зихъуэжынущ, ауэ дунейм къытемыхьа си къуэр зэи хамэ къысхуэхъунукъым. Къуэ имыIэнкIи хъуну игу къэкIыххэртэкъым абы. Сыт къыщIэкIынур, ущыцIыхубзкIэ? Анэ узэрыхъунум нэхърэ нэхъ шэч зыхэмылъ уи къэгъэщIыкIэм щемыпхакIэ?! Пхъууи къыщIрекI ар, ауэ арэзы къэзыщIын щIалэ зымыгъуэт пщащэхэм я гур щхьэхуимыту къуэм деж макIуэ. «СщIэркъым иджыри адэ пхуэхъунур хэтми», – ирожэ пщащэр япэ сатырхэм. Марат теухуауэ сытыт иритхар? «ЕзмытыфынумкIэ къысхуэгъэгугъэнукъым». ФIыуэ схуэлъагъун
хуэдизу сигу ирихьыркъым – арат итхам къикIри пэжри. Екъури, а напэр къыдитхъащ. «Къысщыдыхьэшхынущ», – жиIэу, зэрытетраду игъэсыжыным куэд хуеижтэкъым. ЗыхэкIыжаIакъым, дунейр къутэхукIэ зыдэмыхъуну ЛIыгъум Марат фIэкIа.
И тхылъ щэхур къыдэгъэжым дилъхьэжри, пщащэр, и напэр итхьэщIыну, пэшым къыщIэкIащ. Жыраслъэнрэ Сэтэнейрэ я макъ иджы лэгъунэм къыщIоIукI. 86 Прозэ
– Аращ нэхъыщхьэм уриблагъэмэ. ИгъащIэм сэлам къыуимыхами, къыбдалъагъу, – Жыраслъэн игукIэ Марат хузэгуэпырти, и фызым дзыхь зэрыхуимыщIыщэр щыгъупщэжауэ, ирикъутэкIырт. – Участковэ къудейуэ пхуэлэжьэн-тIэ ар? – зи къуаншагъэр наIуэ мыхъуа Марат къыщхьэмыщыжыныр и гум къыхуидэркъым прокурорым и фызым.
Рэхьмэ нэмыщI, зэщхьэгъусэхэм иджыри зы къуэ яIэщ, и шыпхъум нэхърэ илъэсиблкIэ нэхъыщIэу. ЩIалэ цIыкIур сымаджэрилэщи, къыщеIэзэ зыгъэпсэхупIэм гъэмахуэ псом щамыгъэIэу хъуркъым. Сабийр ныбэ щилъым анэм щIыIэ зэрыхыхьам и зэрант узыр къызыхэкIар. Ар и лIым трилъхьэрт Сэтэней. Абы щыгъуэ Жыраслъэн и щIэныгъэм хигъэхъуэну Бжьэдыгъукъалэ ягъэкIуат. Езыр иджыри лэжьапIэм къыIукIыжатэкъыми, щIымахуэ кIыхьыр щIагъуэу ямыгъэплъ бухгалтер кIэнтIорэм щрихьэкIри, щIалэ цIыкIур къелын-къемылынут дунейм къызэрытехьар. ГъащIэ иIэу къыщIэкIащ. Ауэ гугъэ псори зрапх я къуэр зэрымыузыншэр зэщхьэгъуситIми я гум хьэлъэу телъщ, зым адрейр игъэкъуаншэу. Сабийм хуэгъэза я гумащIагъэм зэрешалIэ, зым адрейр зэригъэмысэм зэбгъэдеш. УзэкIуэлIэпэнуи, узэбгъэдэкIынуи Iэмал къозымыт гурыщIэм тещIыхьа нэчыхьыр быдэщ. Iэпкълъэпкъым и Iыхьэм ещхьу уосэ абы узрипх псэгъум. Уи Iэр зэрыпумыупщIыжынум, уи нэр зэрумыщIыжынум хуэдэу, пщыщ ещI. Зым адрейм нэхърэ нэхъыфIу зыкъилъытэж щхьэкIэ, лъэныкъуэкIэ къаплъэм илъагъур унагъуэр зэрырикъурщ. ФIым зэрыфIым щхьэкIэ уесэмэ, узэса гухэщIми, щIакъуэ башым ещхьу, и хъер куэд къокI. Ар и быдагъщ Жыраслъэнрэ Сэтэнейрэ здаухуа унэ-жьэгум. Зэщхьэгъусэ зэмыщхьыжхэр е зэбгъэдокIыж, е тIум яз дунейм йохыж. Мыхэр зэщхьщ. Узэщхьыху, узэдопсэу. – КъулыкъукIэ дэIэбеину мэхъуапсэ. Лэжьэфынущ икIи. Министр хъуауэ плъагъунщ. Игу къихьам теIэбэнущ.
Жыраслъэн зигъэгубзыгъэ щхьэкIэ, пыIэ хуабэфI щхьэрыгъщ. Тетышхуэм и благъэ ЛIыгъумхэ я къуэм и пхъур иритыну хуей зэпыту къокIуэкI ар. Иджы Марат зэрыкъуаншэр наIуэу, и адэр лъэхъуэщым зэрилIыхьам игу къызэригъэгъуэтыжауэ, фыз хъыбар ирекъутэкI. Жыраслъэн фIыуэ ещIэ, щIалэр дунейм тетыххэмэ, къызэрысыжынур, езыри здыкъуэта къуэгъэнапIэ дыдэм зэрыдэпкIэжынур. Сэтэней иджыпсту хуэдэу щеуэршэрылIэкIэ, абы пцIы куэд зыфIыдишхыкI, итIанэми утыку зэрит унагъуэр зэригъэпцIыжу аращ. НэгъуэщI мыхъуми, и напэр тесхынщ жыхуиIэу, Марат зыгуэрхэр зэрыщхьэщиутIыпщыкIри лей хъунукъым. Ари лIыгъэщ Жыраслъэн хуэдэхэм дежкIэ. Мынобэмэ, пщэдей ар лIым и щэхухэр ибзыщIын зимыхьэл Сэтэней ирихьэжьэнущ, адэкIэ и кIапэр къыпхуэгъуэтыжынукъым.
Рэхьмэ а мащIэри хурикъуащ зэи къимыгъэзэжыну адэ-анэм гукIэ япэIэщIэ хъун папщIэ. 87

Машэ машхэ
Марат и гъусэу Геленджик щыIэ Машэ, хы Iуфэм щызытригъэха и сурэтхэр инстаграмым къыщрилъхьэж пщэдджыжьым адэ-модэкIэ щагъэхъыбархэм ирижэурэ, ЛIыгъум унэцIэр къыпэщIэхуащ. «И Прозэ 88
зыми игу къэкIакъым. ри.
адэр лъэхъуэщым зэрыригъэлIыхьар ищIамэ, къимыгъэзэжу хым зэпрысыкIынт а бдзэжьеящэр». Зытхыр «цIэимыIуэ» зыфIэзыщыжа телеграм тхакIуэхэм язт. ЖриIэн-жримыIэн?
«Еплъыт», – хъыджэбзым и телефоныр абдеж дыдэм пыIэр и нэкIум Iулъу щылъ Марат хуеший. Йоплъ. Къоджэ. КъызэфIотIысхьэ. Зыри къыгурыIуакъым. И телефоным мапхъуэри, махуищ лъандэрэ къытримыха уэзджынэ къомым я зым поджэж. Щыхьым и уэчылу щыта Iэмыр ейм.
– Алло, Марат, къеблагъэ, – занщIэу къытрех Iэмыр. – КъэхъуаIа?
– Уей, Марат, Тхьэм пщимыгъэгъупщэкIэ. ЗэшэзэпIэу къытехуэ-
– ЗанщIэу сыт къыщIызжумыIар?
– УхущIыхьа къыщIэкIынкъым.
– Къытезмыхмэ, къэтх жысIэу дапщэрэ зэрыбжесIэнур уэ жьэмщхьэмым! Телефон ущIиIэр сыт?
– Уатсапым ныпхуезгъэхьащ, Марат, зэрызэхэсхыу. Зэрынэсар сысейм къытридзати, умылъэгъуауэ сигу къэкIакъым.
– Хъунщ, зэрыхъуар жыIэ.
– Тхьэмахуэ псокIэ мышхауэ къыщIэкIащ. СынэщIщ жиIэурэ, къахуэумысакъым зыкъомрэ. Зэрыхъун хъуа нэужьщ дохутырым къыщищIар. – Сыт щхьэкIэ, ерыскъыр здихьыр ялъагъуртэкъэ? – Щэращ ирисщIынущ жиIэурэ, камерэм здихьырти, имышхыу – Хьэбас-щэ?
– Хьэбас Ростов яшакъэ?! – Сытым щыгъуэ ар къыщыхъуар? – Дыгъуэпшыхь яшэжащ. Дэ тщыщу зыри кIуакъым зэкIэ фи деж, уэ дыппоплъэ. – «ЦIэимыIуэ» каналым итхыхьыр къысхуэщIэ. – Телеграмми?
– НтIэ.
– Замирщ ар, трагъэкIам долажьэ. – Иджыпсту дэнэ здэщыIэр?
– Министрым и тхылъымпIэзехьэщ.
– Дэтхэнэм?
– Дыдейм.
– Сэлам схуехыж.
– Дауэ?
– IитIкIэ. «IитIкIэ сэлам ехыжын» жиIэмэ, псалъэкIэ гъэшынэ, ауэ зэкIэ уемыIусэ жиIэу аращ. Телеграмыр къызэрежьэрэ, къулыкъущIэхэм я шэнт лъабжьэм мафIэ къыщIэнауэ, хьэрф къизытхъэфу яIэ бзэгузехьэ гупым псэхугъуэ иратыжыркъым. Псэхугъуи хуейкъым ахэр, ахъшэ ептмэ. Утыку ит жагъуэгъум екIурэ ещхьу и напэр тепхыфмэ, зыгъэпудын гуэр тебгъэIукIыфмэ, улахуэфI пхуагъэув. Япэм къуажэ фызхэм я къалэну щытар иджы щIэныгъэ нэхъыщхьэ зиIэ къулыкъущIэ щIалэхэм зэфIагъэкI. Узыгъэубэ уигъэтIысыжыркъым. УтрагъэкIмэ, узыхэкIыжынум нэхърэ нэхъ мащIэщ бзэгузехьэм текIуадэр. Зыщыгугъымрэ зыхэкIыжамрэ я инагъым елъытауэ, тетышхуэми Прозэ
щыкIэщIэпIаскIуэ къахуохуэ. Щытхъу защIурэ хуопсалъэ, яухей хуэдэурэ, зыми ямыщIэхэр къыщIагъэщ. Марат зыгъэулъийр езыр къызыкъуэгушхукI хабзэхъумэ министрым и бийхэрщ. Ар урысщ. Мыдрейхэр хэт балъкъэрщ, хэт адыгэщ, хэт осетинщ, хэти нэмыцэщ. Замирыр и нэгу къыщIэуващ. Щызэдеджэм щыгъуэ, ещанэ курсым хэсу, зэ гушыIэри псори къыщигъэдыхьэшхауэ щытащ.
Марат адыгэбзэт Iэмыр зэрепсалъэри, абы жиIэр зэхэзымыщIыкI Машэ къеплъ щхьэкIэ, къыгурыIуэр мащIэт. Ауэ и адэм теухуа хъыбарыр пэжрэ пцIырэ щIалэм и нэгум къибджыкIыну гугъутэкъым. Телефоныр трилъхьэжа нэужь, къеупщIыжри къыхуэгузэващ. – НакIуэ, – зэпеуд ар къызэфIэувауэ зызыхуэпэж Марат.
– Дэнэ? – хъыджэбзым и мурадхэр ихъуэжыну зигъэхьэзыр хуэдэкъым. гъэутIыпщащ.
щызекIуэр. – ДокIуэж.
– МахуитI фIэкIа дыщымыIауи? Сэ тхьэмахуэкIэ зыкъез-
«Зэджам гуитIщхьитI ищIащ», – къыгуроIуэ Марат абы и щхьэм Телефоныр къищтауэ йоупщI:
– Дапщэ?
– СщIэркъым, – и лъакъуэхэр пшахъуэм зэрыщигъэджэгум хуэдэурэ, щIалэм къыIуроплъыхь хъыджэбзыр. Нэхъыбэху нэхъыфIщ, жыхуиIэщ.
«Ахъшэ, ахъшэ». – и гум йошхыдыхьыж Марат. Махуэ дапщэкIэ къыдэгъуэгурыкIуэну пIэрэт, ахъшэ ириту щымытамэ? «Машэ машхэ», – аращ зэрызэрыцIыху илъэсищым адыгэбзэкIэ хуегъэщIар. Зригъэзыхри сом мин щэщI зэрыхуригъэхьыр иригъэлъэгъуащ. И нэгур къызэIууащ – фIэмащIэщ. Ауэ зыри жиIакъым. Зэрынэсам и хъыбарыр и телефоным къыщыджэху поплъэри, къыIуегъэзыкIыж. «Урыси урыс, – и щхьэ хузэгуопыж щIалэр, илъэситI ипэкIэ къищэхуа фэтэрым къыздэкIуэжым. – Си адэр лIа щхьэкIэ, и зы лъэхъуамбэ пшахъуэ хуабэм къыхухэхынукъым, ауэ щыхъукIэ, дызэрыгъашэ жеIэри махуэ къэс къысхупегъэткIу».
Езым и лъэпхъуамбэ дэнэ къэна, и Iэпкълъэпкъ пшэр зэщIэбэтар кърихьэжьэри, хы Iуфэм пэмыжыжьэу щыт и унэм нэс къихьыжащ. Гъэ къэси кхъухьлъатэкIэщ Геленджик къызэрыкIуэр. КIуэжыгъуэм, заплъыхьыну Iэмал яIэн щхьэкIэ, машинэ тынш къащтэ хабзэщ. И закъуэу зэи ежьэжатэкъым иджыри къэс. Дыгъуэпшыхь къашэжар къыпамыгъаплъэмэ, нобэ щIалъхьэнущ. Абдежщ япэу щIэкIуэж щхьэусыгъуэр и акъылым щынэсар. ЛIащ. Сыт щIэлIар? Езым лIэныгъэр къыхихар пэж? Сыт зыгъэгужьеяр? Тезырым. Хэт зыщIэр ар Марат зэриунафэр? Псоми: прокурорми, уэчылми, следователми. Езы Щыхьым ищIэртэкъым, къызэрищIэн Iэмали щыIакъым. НтIэ, илъэс закъуэм игъэшынауэ ара? Игъэшынамэ, щхьэ занщIэу зыфIимылъэжарэ, тхьэмахуэкIэ зэпимышу? Марат ямыгъэкъуэншэн щхьэкIэ. Абы къикIыр – Марат зэрыкъуаншэр ищIэжу аращ. Пэжынкъым. Щыхьым апхуэдэу куууэ гупсысэркъым. Еплъ аргуэру зыIуигъэува IэнатIэм. Щхьэи апхуэдизу уделэн хуейт, Щыхьым, мазэ бжыгъэт узэризгъэсынур. Фэтэрым нэсыжыху ахэр зэригъэзахуэурэ, кхъухьлъатэкIэ ежьэжыным триухуащ. Къыпэщылъым сыхьэтибгъукIэ егупсысыфыну- 89 90
Прозэ
къым. Налшык зэ нэсыжмэ, адэкIэ таксикIэ ежэхыжынщ. ПщIантIэм дыхьэжу къызэрызыфIигъэщIу, и анэм иджыри къэс зэремыпсэлъар къищIэжащ. Хьэуэ, япэщIыкIэ кхъухьлъатэ тедзапIэм зыпищIэнщ. Сыхьэт дэкIмэ, текIыну къыщIэкIащ нэхъапэу зызыIэтынур. ТIысыпIэ къыхуагъэнам и уасэр иригъэхьщ, такси къриджэри, Дахэзилэ и уэзджынэ къытримыхам пэджэжу, и телефоныр трипIытIащ:
– Сэращ ар. ЛIо, дауэ фыщыт?
– Дызэрыщытыр пщIэнт, зыкъэдбгъэгъуэту щытамэ? Адэ-анэ сыту пщIыну уэ?
– КъэхъуаIа?
– Зыри къэхъуакъым, тIасэ, зыгъэпсэху. Хьэблэ, къуажэ щыIэщ. СылIами, сащыгъупщэжат иджыри къэс. – СынокIуэж сэ.
– Дапщэщ?
– Иджыпсту сыножьэж, сыхьэтитI-щыкIэ сынэсыжынущ.
– Хэт къыбжезыIар?
– Сытыр?
– Уи адэм зегъэсымаджэ, аращ сыщIэшхыдэр.

Зэпиудащ. Пэжщ, къызэрыщIэкIымкIэ. Псэур ямыгъэгузэвэн папщIэ, лIам «зегъэсымаджэ» хужаIэ хабзэщ. И хьэпшыпхэр зэрилъхьэжри, такси къыIулъэдам къыхущIэкIащ. – Кхъухьлъатэ тедзапIэм, – жреIэ рулым дэс ермэлым.
Абы ирихьэлIэу Машэ къыхуетх: «Сегупсысыжащи, сэри сынэкIуэжын, жызоIэ». «Сыхьэт ныкъуэкIэ хьэзыр ухъунумэ, билет къыпхуэсщэхунщ», – хуетхыж. «Уэ зыпхуэгъэгувэнукъэ?» «Хьэуэ». «Си закъуэу сыкIуэжынумэ, сыт зи мыхьэнэр сыкъызэрыкIуами сызэрыкIуэжми?» Еплъ аргуэрым. И ахъшэм гъуэгупщIэр хигъэкIыну хуэмейуэ аращ. Тхьэмахуэ дэкIмэ, IункIыбзэр къыIихыжу къыщIигъэкIыжыну унафэ хуищIат фэтэрыр зезыхьэм, ари къищIагъэнщ. «Уи хьэпшыпхэр зэщIэкъуи, афIэкIа зэи зызумыгъэлъагъу», – жриIэнт, таксим
имысамэ. Зэпыту сыту ищIыну. КъыпкIэлъыщIэпхъуэнурэ, уи напэр трихынущ. «Узэрыхуейуэ щIы, си кхъухьлъатэр сыхьэт дэкIмэ, токI», – хуитхыжащ.
аргуэру укIуэ, Дыгъэ жьэражьэм къызэщIигъэплъа Марат и Iэпкълъэпкъ щIалэр машинэ жьауэмрэ жьыбгъэмрэ зэраIэрыхьэу, жей IэфIыр къебгъэрыкIуащ. Ужей хъунукъым, кхъухьлъатэ тедзапIэр гъунэгъущ. бий зы – Зыгуэр къоузрэ? – къоупщI ермэлыр.
– Хьэуэ, си жей къэту аращ.
– ЗегъэщI, ухуеймэ, – увыIэжыркъым гузехуэр.
– Уи Iуэху иужь ит, – пиупщIащ Марат. «Ахъшэ зэростым нэмыщI, утезгъэуни хуейуэ», – дыщIигъуным тIэкIущ иIэжар. Макъамэ щабэ трилъхьащ. ЗанщIэу гум зыхэзысэ макъамэ. И адэр иIэжкъым. И нэпсыр къыщIэжмэ, къэсыжакъэ.
– Куэд щIауэ удэс таксим? – макъамэрат зи лажьэр езы Марат япэу псэлъэн зэрыщIидзар. Мыпсалъэмэ, гъын тIэу еплъынукъым.
– IэщIагъэ етIуанэ схуэхъуауэ жыпIэ хъунущ, – и гуапэу жэуап кърет ермэлым. – Гъэмахуэ къэс зэрыунагъуэу дыщолажьэ мыбы.
– Уи щхьэгъусэри такси дэсу ара?
– Хьэуэ, ар кафем щIэтщ. Прозэ
– Дэнэ фызыщыщыр?
– Краснодар.
– Краснодари цIыхушхуэ зэрохь. – Абыи къыщыболэжьыф хъарзынэу, ауэ мы Геленджик е Сочэ
хуэдэкъым. «Зи насып, – йогупсыс Марат. – ХузэфIэкIыр ещIэ. Махуэм сом мин зыбгъупщI къыхэхъуэмэ, ехъулIауэ, нэхъыбэ хуэмейуэ мэпсэу». «Нэхъыбэ хуэмейхэм» нэхърэ нэхъ зэхъуапсэ дунейм теткъым Марат. Езыр сыт щыгъуи нэхъыбэ хуейщ. Зыхуейр къыIэрыхьа нэужьи, зэрыщыгугъам хуэмыдэу къыщIокI. Мис, мыхэр щотхъэ адыгэщIым. Бжьэдыгъукъалэ щопсэу, Геленджикрэ Сочэрэ щылажьэ хуэдэу къыщежыхь. Адыгэ къуажэдэсыр а къалищым я зым и гъащIэ псом къриубыдэу зэ закъуэ нэхъ мыхъуми кIуэмэ, гъащIэ насыпу хурокъу. Бысымыр и хэкум щыхьэщIэщ. Урысхэм я хьэлщ ар. Зэрамыхьэфыну щIыр къыптрахри, езыхэр къэзыгъэпцIэф мис мы ермэлыхэм хуэдэхэм иратыж. ЩIалэ Iей хуэдэкъым, хьэуэ. – Си адэр лIауэ, сокIуэж, – Марат мыпсалъэу хъунутэкъым.
– Iэгъу, сыт жыпIэр? Сымэджауэ ара?
– Лъэхъуэщым исащ, – тIэкIу ирешынэ, ягъэ кIынкъым.
– Уэ дэнэ ущылажьэр?
– Полицэм сыхэтщ. Ермэлыр гу лъыптэу мэгузавэ. – Уи щхьэгъусэр здэпшэжыркъэ? – Iужажэ макъ къыщIэуващ и упщIэкIэм. – Сыфызкъэмышэщ. – ЕмыкIу сыкъэпщIынкъым, сэ зэрэ-тIэурэ фыкъесшэкIащ, дэтхэнэ гузехуэр уигу ибубыдэн. «Мы адыгэ щIалэм дауэ урыс кърагъэша»? – жысIэу, сегупсысырт. – Сыадыгэу дэнэ щыпщIэр?
– Краснодар адыгэ лъапсэкъэ езыр? Ныбжьэгъу Iэджи сиIэщ уи лъэпкъэгъуу. ФэкIэ къыбощIэ.
– Адыгэбзи пщIэуэ жумыIэ.
– Мис ар, хьэуэ. Езыхэри зэрыпсэлъэжышхуэ щыIэкъым ахэр адыгэбзэкIэ, уэри ущыгъуазэу къыщIэкIынщ абы.
– Пэжщ, – жиIэри, и нэхэр зэтрипIащ, псэлъэнкIэ зэрырикъуар наIуэу. Гукъыдэж иIамэ, уэршэр кIыхь иришэжьэнкIи хъунт адыгэ тхыдэм теухуауэ. Бгъэшынэмэ, мес, ямыщIафэ зытрамыгъэуэжу, езыхэм къыбжаIэжынущ псори.
Кхъухьлъатэ тедзапIэм зэрынэсу, и хьэпшыпхэр ипхъуатэщ, гузехуэм сэлам ирихыжри, хьэзыру щыт боингым хуиунэтIащ. И щхьэр къиIэтрэ плъэмэ – Машэ! ГуфIащ, пцIы хэмылъу. Зэгуэпыни къэнакъым. Хъыбар къримыгъащIэу къэкIуэн хуеякъым. – Уигу сыкъэкIакъэ?
– Ауэ сытми. Билет пIыгъ?
– Ахьейми, сIыгъ.
– Дэнэ къыздипхар? – И уаситI ептмэ, умыгъуэтын щыIэ?!
– УщIыхьэжакъэ?
– ЖэрыжэкIэ. 91 Прозэ 92
щхьэгъубжэмкIэ доплъ. – УмэжалIэкъэ?
– Кхъухьлъатэм зыгуэр къыщыдатыну сыщогугъ.
– НакIуэ-тIэ.
Я билетхэр ирагъэлъагъури, итIысхьащ, ауэ я тIысыпIэхэр зэпэIэщIэщ. Ар Машэт, зыхуей зыхуимыгъэзэфтэмэ? Марат къыбгъэдэсын хуея дадэм еубзэрабзэри, и билетыр ирихъуэжащ. Зэрызэбгъэдэсым нэмыщIыжкIэ, зыри къалъэмыIэсу, адрейхэм япыщхьэхукIа хуэдэу, и кIэ дыдэм хуозэ я тIысыпIэр. Нэм хуэзанщIэу щIэгъэна телевизорым зэкIэ удэзыхьэхын къигъэлъагъуэркъым. – Уи анэм уепсэлъа? – къоупщI хъыджэбзыр, кхъухьлъатэм зиIэту тIэкIу загъэпсэхужа нэужь.
– НтIэ.
– Сыт жиIэр?
– Сыт жебгъэIэнур?
ЩIалэм и нэхэр зэтрипIэри, жей кIэщIым зыхригъэлъэфащ. Машэ и тIысыпIэр кхъухьлъатэ щхьэгъубжэм бгъэдэтыпэщи, уиIэбыкIыу уеIусэным ещхьу, абдж щIыбым пшэ хужьыбзэхэр блосыкI.
– Сэ фи деж сынакIуэ хъунукъым, аракъэ, – зи нэхэр къызэтезыха Марат и дамэм и щхьэр ирегъэщIри, щIоупщIэ Машэ. – Сыт щыпщIэнур?
– Сэ сщIэрэ, уи адэр дунейм ехыжауэ.
– Дызэдэлажьэркъым, нэгъуэщIкъым. Хъыджэбзым и щхьэр щIалэм и дамэм къытрехыжри, – Апхуэдэу дыпсэунщ-тIэ. «Сыт узытепсэлъыхьыр»? – жыпIэу ущIэупщIэн хуэмеижу, Машэ къригъажьэм и зэхуэдитIыр нэчыхьым ирехулIэ. – КъыщIумыдзэ, – тIысыпIэм зыкIэрегъащIэри, и нэр зэтрепIэж Марат.
– «Уурыс хьэмэ уцыджан?» – жиIэу, цIыху дапщэ къоупщIыну пIэрэ, мы хым узэпрысыкIмэ? – Уцыджану щытамэ, куэд щIат укъызэрысшэрэ, – гушыIафэ зы-
– Сыт абы къибгъэкIыр?
– Цыджанымрэ адыгэмрэ я Iуэхур нэхъ тыншщ, урысымрэ
трегъауэ Марат. адыгэмрэ нэхърэ. – КхъыIэ, зэдзэкIын хуэмейуэ псалъэ.
– Цыджанхэм адыгэ мелуан зэпрахуакъым а хым. – Сыт адыгэхэми урысхэми нобэ къагъанэр абы щхьэкIэ?
– Уэ сыт узыхэкIыжыр абы щхьэкIэ? Къуажэ пщIантIэ къыупхъэнкIыну уигу къихьауэ ара? Хьэмэ жэм къэпшыну?
– Уэ сыпхокIыж. Зыгуэр тхъунщIам ещхьу, Налшык дызэрынэсыжу, зызэпыIуддзу.
– Сэракъым уэ узыхэкIыжыр. «Феплъыт сэ сызышам» жыпIэу, уи пэр дэпкъеину ухуейуэ аращ. – «Феплъыт сэ къызыдэскIухьым» жысIэмэ, нэхъыфI? – ЖумыIэ! Зыми ухигъэзыхьыркъым. – СыптеукIытыхьынщ-тIэ, уэ уэщхьу. – Абы фIэкIа къызэрыбгурымыIуэм къегъэлъагъуэ уэрэ сэрэ ди унагъуэ зэдэухуэгъуэр къызэрымысар. – Сытым щыгъуэу пIэрэ ар къыщысынур? Пенсэм сыкIуа нэужь? Прозэ
– Сэ сызэхэзымыщIыкI цIыхубз сыдэпсэуфынукъым.
– УзэрызэхэсщIыкIыр нэчыхьыншэу сыбдэпсэуну сызэрыарэзымкIэ фIэкIа къысхуэмыгъэлъагъуэмэ-щэ? – «УзыхэкIыжыр сыт?» – жызоIэри, минрэ езанэрэ сыноупщI. Мис, мыпхуэдэ цIыхубзым и щхьэгъусэм уэ къысхуэпщIам нэхърэ нэхъыбэ къыхуищIащ жыIи, зыгуэрым и цIэ къысхуиIуэт! Хэт уи ныбжьэгъухэм ящыщу илъэс къэс хы Iуфэм зыщызыгъэпсэхур? Хамэ къэрал щыIар? Лимузин итIысхьэу къикIыжар, абы илъу къижыхьыным и гугъу сщIыххэркъым? Уи дыщэхэкI къэт, нэчыхь димыIэ щхьэкIэ? Уи джэдыгу, уи унэ, уи машинэ, уи нэгузыужь, уи жып ахъшэ?
– Къызэпхъуэныжыну убампIэти? – Уэсхъуэныжын хуей хъумэ, ар псалъэкIэкъым зэрысщIэнур, уи фIэщ щIы. Илъэсищ хъуащ дызэрызэрыцIыхури, сфIэфIымрэ сфIэмыфIымрэ пхузэхэгъэкIыркъым уэ нобэр къыздэсым. – Сыт ар щIызэхэзгъэкIынур? ТIуми уэ пфIэфIращ тщIэр. Сэ сыурысщи, сыпшэмэ, уи напэр текIынущ, уи лъэпкъым уопцIыж. Ар пфIэфIкъым. Ауэ сыджаурщи, къыздэпкIухькIэ, ягъэ кIынукъым. Ар пфIэфIщ. Щхьэ укъысщымымэхъашэрэ, апхуэдизу уи лъэпкъым ущыхуэпэжкIэ? Хы ФIыцIэм сыхыхьэххэнтэкъым уи пIэ ситамэ, абы хитхьэлыхьахэр апхуэдизу къыщоузкIэ! – А псом щхьэкIэ къэзмыгъанэу сызэрыуигъусэм зыри къыбжиIэркъэ? Уэ къыпIэрыхьам и Iыхьэ щанэ игъащIэм уи анэм илъэгъуа? Уи еджакIуэхэр зыхуебгъаджэр сщIарэт, афIэкIа цIыху зэхущытыкIэм хыумыщIыкIыу! Нэчыхь! Нэчыхь! Нэчыхь! Нэчыхь езыгъэтха дапщэ мазэ бжыгъэ дамыхыу зэбгъэдэжыжрэ? Ара узэхъуапсэр? Нэчыхь едгъэтхкIи жыжьэ дынэсынукъым дэ, зым жиIэр адрейм къыщыгурымыIуэкIэ. – Дынэмысынумэ.
Къигъэгубжьмэ, зигъэгусэнурэ, уекIужыныр фэтехщ. ЗигъэкIуэдынурэ, мазэ бжыгъэкIэ къызыкIэлъригъэжыхьынущ. Зэрыхъу ирехъу. Ишэмэ, ишащ, имышэмэ, псэунщ апхуэдэу. И анэращ зымыгъэпсэур. «Уи ныбжьэгъухэм я бынхэм я Iэпэр яIыгъщ, фызыжь ухъужащ», – жеIэри, жэщ-махуэ имыIэу зэрехуэ. «Адыгэм сыдэкIуэу бдэну?» – жиIэу япэу щеупщIам, дыхьэшхат. «Тхьэ, адыгэми содэм, ауэ си пхъурылъхухэр я тэмакъым къипсэлъыкIыу къызэрызыфIэзгъэщIу, сщIэркъым сызэрыхъур». Ауан къащIынкIэ мэгузавэ, гугъу Марат жимыIэр къыбгурыIуэну? Кърахъуэнынур зэрыурысракъым, зэрыегъэджакIуэ тхьэмыщкIэрщ. Зыми и зырикъым Машэ. Урыс къыщIашэр къулыкъущ, ар ауэ сытми хъыджэбз дахэу аркъудейщ. Тыншу къыпIэрыхьэу, сытри пхуегъадэу. Нэчыхь едгъэгъэтхи, жылэм ещхьу хабзэкIэ дызэдэгъэпсэу жриIэмэ, – «сызэхэпщIыкIыркъым», «сыплъэхъэну ухуейщ» къыжреIэж. Езым нэхърэ нэхъ насыпыфIэ щымыIэ хуэдэу зищIмэ, – «псори зэрыбдэм фэ Iей къыптрегъауэ», «сэ уэ пхуэдэу сыщытынутэкъым, пхъу сиIами, хуэздэнутэкъым апхуэдэу утIыпщауэ дэтыну». Сэри сыщытынутэкъым, уэ сыпхуэмызамэ! СыщIызумыпэс щхьэусыгъуэр къызыбгъэдэсхыр уэращ, си псэм хуэдэ! Си щхьэ сытеукIытыхьыжу сызыгъэпсэури хэт, уэрмырамэ? ЖеIи еплъыт ар! Кхъухьлъатэм уридзынщи, къыпкIэлъыплъыжынкъым. «Къэбэрдей щхьэгъавэ», – щхьэгъубжэмкIэ доплъ аргуэру Машэ. Езыми тхьэмахуэ бжыгъэщ худэхыр Марат хуэмызэу. Арауэ пIэрэ-тIэ 93 Прозэ
лъагъуныгъэ жыхуаIэр? «СыхыфIэбдзэжауэ ара?» – жеIэри, телефоныр трекъутэ, зэрызигъэкIуэду. ЕгъэджакIуэ улахуэмрэ фызыжь пенсэмрэ жыжьэ унахьэсыну? И анэми и жагъуэкъым зыхуей ягъуэту зэрыпсэур. Машинэ къыхуищэхуащ, къыдэлажьэ псори къохъуапсэ. КъулыкъукIэ иIэтынуи щогугъ. ХьэщIэщхэм щызэхуэзэу аращ, унэ хэха яIэкъым зэкIэ. Зэм зы къалэм, зэм – адрейм. И анэр ежьэмэ – я унэм. Ари Маратщ къахуэзыщэхуар.
ДэIэбыкIынти, и IэмкIэ еIусэнт мо пшэ хужьыбзэхэм. Сыту фIыт абыхэм ещхьу щхьэхуиту, къабзабзэу, зыми зыкIи ущымыгугъыу упсэуну. Стюардессэм кхъухьлъатэ гъуэмылэр къахуехь. Гукъеуэ псори тыншу зыщхьэщызыхуф Машэ тIуми къалъысыр къыIехри, и Iэнэр зэкIуэцIех. – Дзэкъэгъуэ сшхакъым нышэдибэ лъандэрэ. Ушхэнукъэ?
– Хъунут.
– ИIэ-тIэ, уи Iэнэр къэузэд.
Марат, жыIэдаIуэу, IэпэлъэщI псыфхэмкIэ зелъэщIри, шхэну зегъэхьэзыр. Бжьэхуцым хуэдэу щабэу щIакхъуэ, узэпхрыплъу
кхъуей, джэдыл и цIэу зыгуэр, шей. – Машэ машхэ, – жеIэ Марат адыгэбзэкIэ. – Марат машхэ, – къыпедзыж адрейми, щIакхъуэр кхъуейм три-
– ЩIэуэ зыгуэр зэгъащIэ.
– Псалъэм папщIэ?
– Машэ мэжей.
– Марат мэжей.
– Дэгъуэщ.
– Абы сыт къикIыр?
– ФIыщ, хъарзынэщ.
– «Дахэ» псалъэр сощIэ иджыри.
– Машэ дахэщ.
– Ооо!
Апхуэдэу урысыбзэкIэ зэдауэм, адыгэбзэкIэ зэкIужурэ, Маратрэ Машэрэ Налшык нэс дэлъ сыхьэтыр ягъэкIуащ. гъэзагъэурэ. 94

Упсэунумэ, къеблагъэ!
Щыхьым и хьэдэр унагъуэм къызэрыратыжрэ махуэ етIуанэр йокIуэкI. Дыгъуасэ хуэдэм пшапэ зэхэуэгъуэу полицэ машинэшхуэкIэ унэм къыIуашэжащ, хьэблэ фызхэр зэщIэгъуагэу. Нобэ щIалъхьами хъунут, ауэ Марат ягъуэтыркъыми, пагъаплъэ. Телефоныр маджэ, модрейм къытрихыркъым икIи къэпсэлъэжыркъым. ЛIар лIами, псэум и хъыбар зэрамыщIэм гузэвэгъуэр нэхъ гуащIэ ищIынкIэ шынагъуэти, зыри къэмыхъуа хуэдэу Iуэхур здынагъэсыфым нагъэсыну зэгурыIуэхэри, хьэдэгъэпскIхэр къашэну ягъэкIуащ. Хьэдэм лIитI бгъэдэсщ: Хьэсэнрэ Ахьмэдрэ. Илъэс пщIейм щхьэдэха Ахьмэд Щыхьым и адэ къуэшщ, ЛIыгъумхэ я нэхъыжьщ. Илъэс
зыхыблкIэ абы нэхърэ нэхъыщIэ Хьэсэн гъунэгъуфIхэм хабжэу аркъудейщ, благъэкъым. Ауэ хьэтыркIи цIыхугъэкIи зэрабгъэдэтым Прозэ
къыхэкIыу, Хьэсэн хэмыту ящIар мыхъуауэ къафIощI, езыри фIыуэ ялъагъу. ХьэдэгъэпскI щIалитIыр къызэрысу, Щыхьым здыщIэлъ пэшымкIэ щIашащ. КIыхьлIыхь замыщIу, езыхэри занщIэу я къалэным пэроувэ.
«Iыммм.» – и псэр хэмыкIатэмэ, ар зи макъыр Щыхьымт. «Тобэ, тобэ!» – жеIэ абы зи гулъытэ техуа хьэдэгъэпскIитIым я зым. БжэмкIэ ежьа Хьэсэн ар зэхехри, Щыхьым бгъэдолъадэ, и нэхэр къызэтрихыу зэрызэтрипIэжар елъагъури, и гур къолъэт. Тутын ефэу дэкIуеипIэм тет Ахьмэд деж мажэри, фIыуэ зэрызэхимыхым щхьэкIэ, иудыныщIэурэ жреIэ:
– Ахьмэд! Ахьмэд! Щыхьым псэущ! ТIури къыщIолъэдэжри, къипкIыну хьэзыр я нэ тIурытIыр къэблэмкIэ гъэзауэ щылъ хьэдэу щытам траубыдэ. ХьэдэгъэпскIхэми, мы дыкъызыхэхуар сыт, жыхуаIэу, зэм Щыхьым йоплъ, зэми Ахьмэдрэ Хьэсэнрэ яхудоплъей. – Сыт тщIэнур? – жеIэ хьэдэгъэпскI нэхъыжьым. – Дохутыр къедджэнущ, – ирет абы жэуап Хьэсэни, телефоныр – КъытфIэщIамэ-щэ? – щIоупщIэ Ахьмэд, къэгузэвауэ.
– ПлIыми къытфIэщIын, зиунагъуэрэ?! – идэркъым хьэдэгъэпскI къещтэ. нэхъыщIэм. – Iымм! – аргуэру мэгурым Щыхьым.
– Тобэ Iэстофриллахь! – Ахьмэд, Щыхьым щхьэщытIысхьауэ, и лIыжь нэпсхэмкIэ егъэпскI. – Тобэ Iэстофриллахь, Щыхьым! Ялыхь, тIэщIумыхыж! Хьэсэни лъэгуажьэмыщхьэу зегъэщхъри, и Iэр Щыхьым и натIэм трелъхьэ, итIанэ мызыгъуэгукIэ лIэныгъэм къыIэщIэкIам и жьэгъу щIэпхар къетIэтэж. И Iупэр зэрыхъейм шэч хэлъыжкъым.
Пшапэр зэхоуэ. ГузэвакIуэ къыдыхьахэм ящыщу пщIантIэм дэсыжIакъым. НэщI мазэщи, псори хэщхьэжым хуэпIащIэу зэбгрыкIыжащ. Армырами, Марат къэсыжмэ, къытрагъэзэнущ. Хьэсэн пщэфIапIэмкIэ Iухьауэ, унэм щIэсхэм папщIэ гуIэшхыныр Iэнэм къытезыгъэувэ гъунэгъу цIыхубзхэм езым и щхьэгъусэ Хьэсинэт IэпэтэрмэшкIэ къахеш. – Сыт ар? – гузавэу къыщIож Хьэсинэт. – Дахэзилэ къыщIэши, мо дыздыщIэсымкIэ нашэ.
Хьэсэн зыгуэрым къилъагъуу и щхьэгъусэм бгъэдыхьэн е епсэлъэн щхьэкIэ, фIэкIыпIэ зимыIэ гуэр къэхъун хуейт. Ар фIыуэ зыщIэ Хьэсинэт, зримылъэфыхьу, цIыхубзхэр зыщIэс хьэщIэщышхуэмкIэ иунэтIауэ кIуэцIрокI. Дахэзилэ бгъэдыхьэщ, щэху цIыкIуу еIущащэщ, езыр и ужьым къиувэжри, Хьэсэн зыщIыхьэжа унэ щхьэхуэмкIэ иришэжьащ.
– Тхьэ дыдэ, сымыщIэ зыхуейр. Дахэзилэ къытхуеджэ жиIати.
ЦIыхубзхэм къапежьа Хьэсэн занщIэу псэлъэн щIедзэ: – Алыхьым и къарур инщ, Дахэзилэ, умыгужьей, Щыхьым псэущ. – Дауэ хъунт! – Умыщтэ, псори хъарзынэщ! ЯгъэпскIыну щIадза къудейуэ, и щэIу макъ къэIуащ, итIанэ и нэри къызэтрихащ. – Тобэ, тобэ! Хьэсинэт щимыгъэзэжым, хьэблэ нысащIэхэр къаплъэ-къэдаIуэурэ къэхъуар къагурыIуэри, унэм къызэрыщIэгуащи, хэт 95 Прозэ
гуфIэщауэ магъ, хэт щтэIэщтаблэу зеплъыхь, хэт и Iэгур зэтрегъауэ. Ахьмэд и къуэ Беслъэн дохутыру Щихумэз зэрыщылажьэр зыщIэ Хьэсэн, гъунэгъум гупсысапIэ иримыту, телефоныр IэщIилъхьэри, и щIалэм деж игъэпсэлъащ. Мыращ Iуэхур зыIутыр, телIыкIауэ къыщIэкIащ, иджы и псэр къыхыхьэжащи, укъызэрысын. ИтIанэ езым и телефоныр и къуэм хуигъаджэри, къыдэкIыу «дэIэпыкъуэгъу псынщIэм» пежьэну унафэ хуищIащ. АпщIондэху хьэдэгъэпскIитIым Щыхьым къаIэтауэ гъуэлъыпIэм иралъхьэ. И Iэ-и лъэр къагъэлэлауэ, нэхъ хуиту ягъэгъуэлъ.
Щыхьым и фэм лъы къызэрыщIэлъэдэжар кIуэ пэтми нэхъ нэрылъагъут. ХьэдэгъэпскIхэм зызэщIакъуэжри, дэкIыжын дзыхь ямыщIу, къэувыIэжахэщ. – Дохутырхэр къэсыху тIэкIу зыфIэжьэ, кхъыIэ, щIыдох е зыгуэрщ, – яжриIащ абыхэм Хьэсэн. Гулъытэншэ ищIыну хуэмейуэ арат, армыхъумэ, Щыхьым щIэзыхыфынухэр мыкуэдыIуэмэ, мащIэтэкъым. Езы тIур лэжьыгъэншэ зэрыхъуам нэмыщIыжкIэ, зыгуэр зрырагъэтын щхьэкIэ загъэгувэу фэ къазэрытеуэм ириукIытэ пэтми, Хьэсэн емыдэIуэныр къахуегъэкIуакъым.
Зыгуэр жэрыжэкIэ къожэри, дэкIуеипIэм тIэу пкIэгъуэм къыдолъей. Ар «дэIэпыкъуэгъу псынщIэм» пэмыплъэфу къыщIэлъэда Бэчщ. Зыри жаIэну хунэмыс щIыкIэ, бжэмрэ гъуэлъыпIэмрэ я зэхуаку дэлъ лъэбакъуэ зытхухыр зэ лъэгъуэм зэпиупщIри, щIалэм Щыхьым зытриубгъуащ. – Iымм! – мэгурым аргуэру Щыхьым. Бэч зиплъыхьщ, щхьэгъубжащхьэм тет кIыпIийр къипхъуатэри, щIэжащ. ЗанщIэу къыщIолъэдэж, Щыхьым и щхьэр тIэкIу къеIэтри, псы къихьам иригъэIубыну хуожьэ. Сымаджэр зэIубым нэхърэ, щIалэм IурикIэр нэхъыбэщи, псы щIыIэр еуэ-еуэу и гуфIакIэм долъадэ. ИтIани, Бэч зыри пэрыуэркъым, псоми апхуэдэу нэхъыфIу къафIощI. – Бэч! – Iупэ къудейкIэ жеIэ иджы Щыхьым. Къыдэплъеину хэтщ, ауэ и напIэхэр зэтехауэ езыгъэIыгъ къарур къомэщIэкI. – Рокировкэ зэрыпщIыр щхьэ занщIэу жумыIарэ? – Бэч и нэпсыр иубыдыжа щхьэкIэ, и макъым зэрыхуэбэлэрыгъам куэдым гу лъатащ.
Псы пэгун къыдришейрэ пэт, кIапсэр зи пэгуныкъум фIэлъэтам ещхьу, Щыхьым жиIэну зыхуейр Iупэм къыхуохьэс, ауэ тэмакъыр къыдэIэпыкъуркъыми, IэщIохуж. – Умыгъэпсалъэ, – IэпэтэрмэшкIэ къыжреIэ Бэч Iэуэлъауэншэу къыщIыхьа Беслъэн. Ар «дэIэпыкъуэгъу псынщIэм» ису Щихумэз къикIащ. – Тхьэмахуэм щIигъуащ ерыскъы зэрыIумыхуэрэ, аращ къеузыр, – Хьэсэн дохутырхэм Iуэхур зыIутыр къагурегъаIуэ.
Сымаджэщым къикIа щIалэмрэ Беслъэнрэ зэдэIэпыкъужурэ, Щыхьым и гур къызэреуэм едаIуэщ, и нэхэм нэху щIагъапсэри, здамышэу мыхъуну унафэ ящIащ. – Бэуэныр къытохьэлъэ, тхьэмбылым дэIэпыкъун хуейщ. Хэт и гъусэу нэкIуэнур? – Сэ, – Бэч упэрыуэныр Iэмал зимыIэт. Псори Дахэзилэ еплъащ. – Марат къэсыжамэ, уэри гугъу уедгъэхьынтэкъым, Бэч! 96 Прозэ
– Сыт жыпIэр, Дахэзилэ? Езым псэ къыхыхьэжащ абы, махуитI хъуауэ ерыскъы зи цIэ зыIурилъхьакъым, – Бэч и анэ Хьэсинэт и гуфIэнэпсыр зэрыхуэмыубыдым егъэукIытэ.
Дахэзилэти, жаIэуи яIуатэуи зэхамыха гуэрым зэрыхэхуам игу зэригъэзагъэмрэ зэрызищIынур зэримыщIэмрэ фIызэхыхьэжат. Дохутыр щIалэхэм Щыхьым щIахыху, Бэч дзэлъэщI къищтэну я деж щIэпхъуэжащ. Сымаджэм кIэлъыщIэкIахэм ар къыIулъэдэжу дохутырхэм я машинэм и щIыбагъыбжэмкIэ зэритIысхьэр ялъагъу. – И адэ дыдэр къигъуэтыжащ, – и Iупэр фIызэтож Хьэсэн, игу зэрызэгъар имыгъэпщкIуу. Псори мэдыхьэшх. Дохутырхэм я машинэр ежьэжа нэужь, куэбжэпэм къыIунахэм кIуэжынумрэ пщIантIэм дыхьэжынумрэ зэхагъэкIыху, Дахэзилэ и телефон къеуэм «Марат» къызэрытридзар зылъэгъуа Баринэ къыдэжащ.
– Маратщ къэпсалъэр!
Дахэзилэ щтэIэщтаблэу телефоныр къищтэри, лъэныкъуэкIэ IукIащ. КъыIухьэжа нэужь, Ахьмэд къоупщI:
– Дэнэ щыхэтыр къэкIухьлъакъуэр? – Ныжэбэ къэсыжынущ, къежьэжакIэщ. Тхьэмахуэ закъуэщ сыкъызэрытынур щыжиIэм, сыпэрыуэфакъым, лэжьыгъэм къыдэхуэркъым, жысIэри. Мыпхуэдиз бэлыхьым дыхэтыну хэт и пщIыхьэпIэ къыхэхуэнт?
– Хъарзынэщ, узыншэмэ аращ, – йокIуэтыж Ахьмэди. – Ар зэрехъулIар плъагъурэ? И адэм зыкъищIэжыху къахуэгъуэтакъым. Тобэ Iэстофриллахь! ЛIар къэхъужу, къэтри къагъуэтыжа нэужь, нэжэгужэ зэрыгъэхъуа хьэблэдэсхэр щIэх зэбгрыкIыжыныгутэкъым, азэныр къэмыджамэ. – ФынакIуэ, кхъыIэ, зэгъусэу дыхэщхьэжынщ, – захуигъэзащ Дахэзилэ псоми. Щыхьым къызэрыхъужар уи жагъуэ мыхъуамэ, «хьэуэ» жыпIэныр къезэгъыртэкъыми, цIыхухъуи цIыхубзи пщIантIэм къыдыхьэжхэри, нысащIэхэм пщэфIапIэм къыщагъэува хэщхьэж Iэнэм пэрытIысхьахэщ. Апхуэдэ нэщI мазэ нэжэгужэ Къэлэрдэгу зэрыщамылъагъурэ куэд щIат. Ауэ зэбгъэдэсыну зэхуэмыфащэхэр зы Iэнэ зэрыпэрысым, псом хуэмыдэу, хэти зыфIэлIыкI Ахьмэдрэ Хьэсэнрэ цIыхубзхэмрэ нэхъыщIэхэмрэ зэрагъусэм, укIытэр тригъакIуэрти, нэхъыжьитIым махуэ псом нэщIахэр догъэмэжалIэ, жаIэри, зыкъаIэтыжащ.
ХьэдэгъэпскIхэр баштекъузэкIэ иджыри къэс зыIыгъа Хьэсэн и жыпым йоIэбэ. Iуэхур зыIутыр къызыгурыIуа Дахэзилэ ар идэнт?! – Уи ахъшэ уи жып игъэлъыж, Хьэсэн. Мыдэ сэ зыгуэр яхуэзгъэхьэзыращ абыхэм. – Уэ пщIэнуIамэ ухуитщ, ауэ сэри си гъунэгъужьыр Алыхьым псэууэ къызэрызитыжар схухэгъэкIуэдэнукъым! Мы мелыIычитIым гуфIапщIэ къалэжьакъэ?! – жиIэри, и жыпым къикIа псори хьэдэгъэпскI щIалэхэм яIэщIилъхьащ.
Хьэсэнрэ Ахьмэдрэ а тIур къыдашыжыху, унэм щIэлъэдэжа Дахэзили и тыгъэхэр IэщIэлъу къыщIэкIыжын я гугъа щхьэкIэ, зигъэгувэрти, нэпсеифэ къатеуэнкIэ зэрыгузавэр плъагъуу, хьэдэгъэпскIхэр я пIэ изагъэртэкъым. Псоми яфIэгъэщIэгъуэну, Дахэзилэ IэнэщIу къыщIокIыж. «ЦIыхухъухэр къекIуэлIэжмэ, фызгъэфIэжынщ, хъур- 97 98
Прозэ
жын хьэщIэу фызутIыпщыжыну сыхуейкъым», – яжреIэ щIалитIми, пщэфIапIэмкIэ еунэтI.
– Угъурлыуэ фыкъытхуэкIуат фэ тIур, – сэлам ярехыж Ахьмэд хьэдэгъэпскIхэм, Iэнкун зэрыхъуар нэрылъагъуу.
– Уэлэхьи, ди гъащIэм къриубыдэу япэу тлъагъуу арамэ мыпхуэдэ, – гуапэу дадэм сэлам кърахыж езыхэми.
– Мис апхуэдэу – фызэIусэм псэ хэфлъхьэжу, Алыхьым дунейм фытригъэт!
Я гузэвэгъуэм гуфIэгъуэкIэ зэрызихъуэжар махуэ псом зэрынэщIам къахуздихьа урагъэгугъэу, Дахэзилэ деж къекIуэлIа гъунэгъухэр зэхэтт, хьэблэр зы зыщIа нэщыпхъуэ IэфIыр зытрахыну хуэмейуэ. Хьэсэнрэ Хьэсинэтрэ екIуэкIыжыныфэти, Ахьмэди а тIум гъусэ захуищIащ. ПщIантIэм къыдэнар Дахэзилэрэ гъунэгъу-жэрэгъу хуэдэ бзылъхугъэ зыщыплIрэт. ЗыщыукIытэн щIэсыжтэкъым, хэгъэрей защIэти, псори Iэнэм пэрытIысхьэжыныр къезэгъырт, зыри ягу нэсу ерыскъым хэIэбатэкъым.
– Нобэ дэ тхуэдэу гуфIэу хэщхьэжа щыIэу си фIэщ хъункъым, – жеIэ жьантIэр зылъагъэса, Дахэзилэ и гуащэшыпхъу Муслъымэт. – ДакъикъипщI ипэ сызэрыщытамрэ иджыпстурэ фызэхуеплъ иджы, – жеIэ Дахэзилэ, гулъытэ псори езым деж зэрекIуалIэр зэрыфIэфIыр и нэгум къищу. – Зи къуэ зыфIэкIуэда фызабэу сыщытати, ди Тхьэу ин, сэра си гугъэщ лIэуэ къэхъужар.
– Тхьэ, Дахэзилэ, уи пIэ ситамэ, тхьэлъэIу сщIыжынтэм, – къыдожьу унэгуащэм Ахьмэд-дадэ и щхьэгъусэ Лацэ. – УимыIэкъым, нэгъуэщIкъым. Апхуэдэ гъэунэхукIэкIэ Алыхьым игъэунэхуу зригъэIуэтэжа дунейм сызэрытетрэ зэхэзмыха. Тхьэуэ мыр зи нэщI мазэ, къуажэ тхьэлъэIу щIэтщIыжыпхъэ Iуэхуу жызоIэм! – Дырр, Лацэ, зэ укъытримыч, – шыпсым хэIэбэурэ, и махуэкъэс сурэтым иувэжа Дахэзилэ нанэм и псалъэр Iурегуэж. – Зэ дыгъэбауэ, унафэ къытхуэзыщIын нэхърэ нэхъыбэ диIэкъым. Дэри щхьэ гуэр тфIэтщ.
– Тхьэ, сэ щхьэ пфIэткъым жысIэу армыра, ауэ унагъуэ Iуэхум и гъунэм икIри, къуажэ Iуэху хъуащ мыр, аращ сыщIыхэпсэлъыхьыр, – Лацэ зэрыбэлэрыгъам гу лъитэжа щхьэкIэ, зи джатэр сампIэм изымылъхьэ Дахэзилэ зыпишэу и нэщIыр хуэгъэкIуэдыжынутэкъым. – Зэ Марат къэвгъэсыж! – зегъэдэлэл Дахэзилэ и бзэгузехьэ БаЦIыхухъухэр щIэсыху гъынми гуфIэнми имыщIэу, утыку ита унэгуащэм и псэр тыншыжа хуэдэт. Ауэ зилI къэхъужа фызым нэхърэ, жэм фIэкIуэдар къэзыгъуэтыжа Iэхъуэм нэхъ ещхьт Дахэзилэ. – Зэхигъэзэрыхьар зэхрехыж иджы, – и щхьэ хуэпсэлъэж хуэдэурэ зыкъеIэт бысым гуащэм. «ФыкIуэжынумэ, фыхуитщ» жыхуиIэу, нэщI хъуа тепщэч зытIущ Iэнэм къытрихауэ итхьэщIыжын щIедзэ. Щысхэр зоплъыж. Шхэн ямыухауэ тхьэщIэн щIэзыдзэр хьэщIэихужхэрщ. Щыхьым анэкъилъху иIэкъым, ауэ зызыгъэпщыпхъуу Дахэзилэ зэзэмызэ къыкIэщIэпIаскIуэ Жан, «тхьэлъэIу пщIыпхъэщ» жызыIа Лацэ зыхуегъазэри подыхьэшхыкI:
– Фызабэ ролым уихьэпа си гугъи, Дахэзилэ? ЛIо, уи жагъуэ
хъуауэ ара Щыхьым зэрыпсэур? ринэ. 7 Заказ №814 Прозэ
– Хьэуэ, тхьэ. ЦIыху лей щыIэ? – и щIыб къэгъэзауэ хьэкъущыкъукIэ мэIэуэлъауэ Дахэзилэ. – ЩIалэр зэхэзехуэн яригъэщIащ. ЛэжьапIэр фIэкIуэдынкIэ гузавэу къэнащ и адэр цIэрыIуэ зэрыхъурэ.
– Ана-а-а, Щыхьым зымыцIыхур хэт? Езыр хэдэу къыхиха хэмыт мыгъуэ абы и Iуэхум зыри, – увыIэжыркъым Жан. – Тхьэ, и лэжьапIи фIэмыкIуэдын, уи щхьэцми зы налъэ къыхэмыхун, Дахэзилэ, уигу умыгъэуз! – и макъым зрегъэIэт Дахэзилэ нысэгъу нэхъыжь къыхуэхъу Хьэрифэт. – ЛIауэ къафIигъэщIри, езы Алыхьышхуэм лъэхъуэщым къришыжащ Щыхьым. И къуэр полицэм хэт пэтрэ, хузэфIэкIакъым ар. ЦIыхум и къарур сытым щыщ жыхуиIэу, ди нэгу щIигъэкIам феплъ. ЛIэныгъэми лъэхъуэщми къаIэщIихащ. Езы Алыхьталэр къыпщхьэщыжыну дауэ къыпщыхъурэ?! Жылэр мэгуфIэ, уэ уи жагъуэ хъуа нэхъей, сщIэркъым зэрызыпщIхэр. – ЗысщIмэ, зыщIэсщIыр си бынщ, мылIэжын къытхэткъым, – Iэнэр трихыжын иухакъым иджыри унэгуащэм. НысащIэ нэхъыщIэхэр мэгузавэри къыщылъэтауэ мэIэбэ, апщIондэху щысу къэнахэм зрагъэнауэ фэ къатоуэ.
– Уепсэлъэфа Марат? Дэнэ щыIэу жиIэрэ? – Муслъымэт екIуэкIыр къыгурыIуэркъыми, псори зэригъэкIуж къыфIэщIу, унэгуащэм зыхуегъазэ. зэхэзмыха, – ЖиIари къызэрыIуу сыкъызэфIэзэрыхьри теслъхьэжащ, псэлъапIэ езмыту. ТIэкIу щхьэщыунщ жысIэри, сэрат ар щхьэхуимыту езыхужьар. Адэ губзыгъэ зиIэм и насыпкъэ.
тхьэ! И макъыр – , Дахэзилэ, Щыхьым хуэдэ ар зыхужаIэр, Алыхьым игу къобгъэнщ, – Жан гушыIэ хэмылъу къэуIэбжьащ.
– Емынэм зэрихуэртэкъым! Ди дадэ пионерщ! Шахмат фIэкIа Iуэху ущимыIэкIэ, Iущ узыщIын гуэр къыпщымыщIу хъурэт?! – пщыпхъум и бзэгур хупеупщI Дахэзилэ. Бысым гуащэм уфIэмынэнумэ, тэджыжыпхъэт. Жанрэ Лацэрэ Дахэзилэ адыгэбзэ жраIэху, нысащIэхэм псынщIэу Iэнэр трахыжри, Муслъымэт фIэкIа къэмынэу, псори къыдэкIыжащ.
– Щыхьым къызэрыхъужар, тхьэ, мыгъэщIэгъуэн, Дахэзилэ зэрылIарщ армыхъумэ! – Жан Лацэ зыхуегъазэри, и бампIэр егъэтIыс. Ахэр зэгъунэгъущи, уэрамым и ижьырабгъумкIэ ирагъэзыхыжауэ хуэмурэ мэкIуэж. – Къабылу Алыхьым тIих нобэ къэднэщIар, – Лацэ Жан и акъылэгъущ, ауэ уигу игъэзагъэу, жыпIэ псом къыдежьууфынукъым, гуэныхьым щошынэ. – Тхьэм жиIэ, – къыпегъэувэ Жани. АпщIондэху Муслъымэт ишэжын щхьэкIэ машинэкIэ къыIулъэда и къуэрылъхур куэбжэмкIэ дохьэри, занщIэу пщэфIапIэмкIэ еунэтI.
КъыкIэлъыкIуэнущ 99 Усыгъэ Михаил 100 Бгырыс хъыбар Поэма. Горская легенда
Хьэрун Iужт псынщIэу, ещхьу бланэм,
ТхьэкIумэкIыхьу, ихуу бгъэм,
Шэрджэсхэм я лъыр къыздагъанэм,
Шынагъуэм ищIыфауэ гъэр. И адэр, анэкъилъху къуэшитIыр,
ЩIыналъэ, щIыхь щхьа щыгъуэлъам,
КъимыкIуэтахэт тIэкIунитIи; Хэлъщ сабэм я щхьэхэр, уплъам.
ХуэлъаIуэхэр лъы щIэжыныгъэм
Щибгынэм, ар фIэмыемыкIут,
ФIэкIуэдри фочыр, сэшхуэр, лIыгъэр,
ЩIэпхъуащ, къригъэлу зы псэ цIыкIу!
ЩIэх махуэр кIуащ; къытохьэр пшагъуэ,
Мэз хуейхэр фIыцIэти, мэхъу фагъуэ,
Нэщыпхъуэ Iувым ещIыр хужь;
Жьы щIыIэ кърегъэхь къуэкIыпIэм, Тетщ мазэр Бегъымбар къум щIыпIэм,
Дыщэпс хъуащ къыкъуэкIа нэужь!..
Ешат, лъыпс защIэт, ихьт псыхуэлIэм,
КъырыбгъукIэ ар къыщыкъуэхуам, ЕрагъкIэ, мыхъу щIыкIэ, псэхэлIэ,
Къэсащ, мис, къуажэ къыздалъхуам;
Мэджадэр ар, къамыщIэу, щэхуу,
Жэщыбгщи, зыри къэмыхъей,
Лъыгъажэм закъыIэщIигъэхуу, И закъуэщ къэкIуэжар я дей.
Бгъэдохьэр унэ цIыкIу нэIуасэм,
Уэздыгъэ здэблэм жэщыр кIасэу, Усыгъэ
КъыщIитхъыу гур, иубыду бзэр,
Хьэрун щIыхьащ, зэIуихри бжэр;
Сэлим, щытами и ныбжьэгъуу, ЩIыхьар къыхуэмыцIыхужынт,
ПIэхэнэт, уеплъым, уи гур щIэгъуу,
И узыр – цIыху зэрылIыкIынт.
«Алыхьыр инщ! ПхэкIынкъэ щхъухьыр,
ЗыкъебгъэщIэжыфынкъэ бийм,
ПхуэфIщ мелыIычхэр, инщ уи щIыхьыр!»
«Хъыбархэр сыт?» – упщIащ Сэлим,
КъиIэтри, хьэлъэ хъуа и напIэр,
ЩIэплъагъуэу и нэм и гугъапIэр!..
Къэтэджыфащ – зауэлI лIыхъужьт,
Къэплъат лъыр – лIэныр Iуэху иужьт.
«МахуитI дыщызэуащ къуэ зэвым,
Си адэр, къуэшхэр хэкIуэдащ;
ЗызгъэпщкIут, си закъуэт, гуауэр згъэвырт,
Псэущхьэ Iэлу сызрахуащ, Еша си лъакъуэхэр, лъыпс защIэу,
ИуIэрт мывэ папцIэм, гъуейм, Гъуэгу къыхэзмыхт сэ цIыхухэм ящIэу,
Сытетт кхъуэ лъагъуэм, дыгъужь вейм;
МэкIуэд шэрджэсхэр – бийхэщ дэнкIи,
СыщыбгъэIам си ныбжьэгъужь,
Тхьэ соIуэр сэ! Ар уи Iэужьщ,
А къысхуэпщIар сщымыгъупщэнкIэ!..» Зи лIэгъуэм жеIэр: «ЩIэкI мы бжэм!
Псэуалъэ естыркъым къэрабгъэм,
Зыкъригъэлын къудейм хуэпабгъэм;
Узох нэлат, узощI Iумпэм!.. »
Хьэзаб гъэпщкIуами уещI лъакъуэншэ;
Мыгубжьу и гукъанэм щхьа,
ЩIокIыж Хьэрун Iэуэлъауэншэу, УкIытэу, къимыIэту щхьэр.
Аргуэру унэхэм здыблэкIым,
Телъ хуэдэу и плIэм шыплIэрыхь,
КъэувыIащ зым деж: ар пщIыхь Къэзыгъэзэжт – дихьэхт и плъэкIэм
Мыбдеж щыпсэум; адрей гъащIэу 101 102
Усыгъэ
КъыфIэщIт а пщащэм щыIущIар,
Игу илъу хъуар дзыхь щыхуищIар,
Къыщыхъуу, къеплъмэ, къедэхащIэу.
Жан къэхъужащ ар: «нэрылъагъущ,
Иджыри фIыуэ сыкъелъагъу,
Сэращ и нэ дахитIым щIэтыр»; БжэщхьэIум дэкIуеину хэту,
Хьэрун хъуащ мазэм нэхъ нэхъ хужь,
Зэхихри жаIэу уэрэдыжь:
Мазэр къыкъуокI,
Вагъуэхэр IэщIэщ,
ЗауэлI щIалэщIэр
И пщIантIэм докI.
Еузэдыр и фочыр шууейм,
И пщащэм къепсэлъ, дахэкIейм:
Псэм хуэдэ, уи гъуэгур
ЩIыхь къэгъуэтыпIэщ, ЕлъэIу Тхьэм, КъуэкIыпIэм,
Ди Бегъымбар щIыпIэм,
Хуэбгъазэу уи нэгур.
Лъыгъажэм хэкIуадэр
Аракъым кIуэдыжыр,
Мэхъу щIапIэщIэкIуадэ,
И лъэпкъым епцIыжыр;
УIэгъэр уэшххэм ятхьэщIынкъым,
И къупщхьэр зыми щIилъхьэжынкъым.
Мазэр къыкъуокI,
Вагъуэхэр IэщIэщ,
ЗауэлI щIалэщIэр
И пщIантIэм докI.
Щхьэр къыфIэхуащ, тохьэж нэхъ псынщIэу Хьэрун и гъуэгум, хэт губгъэн
ЗыхуищIыфынур? ЗдэкIуэм хыщIэу, Нэпс къыфIыщIокIри, тохуэр бгъэм.
Я унэм къос, жьым игъэщхъауэ,
Хъуам лъахъшэ, щIэгъуэр здигъэщIам, И гугъэхэм ягъэгушхуауэ,
ЙотIыркъ щхьэгъубжэ зэхуэщIам. Усыгъэ
И анэр, щысыр Тхьэм елъэIуу,
Зытыну и псэр арэзыр,
КъахущIэкIатэм къибжхэр мэIуу,
ЗауэлIу зэжьэ мыгъуэр зы?!
«Ди анэ, гъуэгу тета тхьэмыщкIэм
ХуIух. Хьэрунщ ар! Сезэшащ,
Бийм и шэхэр зблэкIащ. АдрыщIым
СыкъокI». «Уи закъуэ?» «Сэ зыращ!»
«ЗдэщыIэр дэнэ, адэр, къуэшхэр?»
«ЩыIэжкъым. Здагъуэтам ажал,
Ящтащ жэнэтым я псэ куэшхэр!»
«ПщIэжакъэ ялъ?» «СхуэмыщIэжа.
Уи гуауэр тIэкIу пхухэзгъэщIыну,
Сыкъажэрт шабзэу а махуейм,
Уи нэпс къежэххэр пхуэслъэщIыну;
Си сэшхуэр сIэпыхуат абдейм.»
«Щыгъэт, напэншэ! ПцIыщ жыпIэжыр,
УлIам нэхъыфIти, щIыхь уиIэжу,
Уи закъуэу псэу, уимыIэу шылI;
Си жьыщхьэр напэтех дамыгъэ, Зытам ещI, шынэу, хуитыныгъэр,
Сыхуейкъым къуэуэ джаур пщылI!..»
КъыжреIэ псалъэ гущIыхьэгъуэр,
Жылагъуэр дэнэкIи здэжейм,
ЩхьэгъубжэмкIэ къыщыIу гъыбзэгъуэр,
ЩэIу макъхэр зэхихынт зыхуейм;
Хуэмыхьу ар, зы къамэ уэгъуэу,
ТхьэмыщкIэм и псэр хихыжащ;
Имыгъэлъагъуэу и гуIэгъуэр,
ТIэкIу щытри, анэр IукIыжащ. АжалкIэ лIам ирамыпэсу,
И хьэдэр ямыхьауэ кхъэм,
УIэгъэ куум ит лъыр, бгъэдэсу,
Здынэсыр къибзеихьырт хьэм;
ЦIыкIу-цIыкIухэм къыщажыхьым кIийуэ,
Ялъагъурт хьэдэ упщIыIуар,
Сабийхэр ноби яущийуэ,
ЖаIэж лIыгъэншэм и Iуэхуар.
ЯIуатэр: и псэм къелъэтыхьыр,
Мэшынэ, зыщегъэпщкIур бгым, 103 Усыгъэ
Абы щегъакIуэр и жэщ кIыхьыр,
И ныбжьыр кърехьэкIыр жьым;
Нэхущым къосыр, жаIэр пэжым, КъоуIур бжэхэм, лъаIуэу ар,
КъурIэным уеджэрэ, бгъэщтэжым,
Хохьэжыр пшагъуэм псэр: ещIэжыр,
Шынауэ, зэрыщIэпхъуэжар.
ЗэзыдзэкIар Русланщ.
Москва къалэ
ЕIуэлIапхъэ 104
Лермонтов Михаил усакIуэ нэхъ ин дыдэхэм зэращыщым, литературэр нэхъыбэу зыгъэкIуэтахэм зэрахэдбжэн хуейм шэч къытезыхьэ щыIэу къыщIэкIынкъым. Ауэ, мы поэмэм дэ, адыгэхэр, дыщеджэкIэ, арэзы дымыхъункIи хъунущ, хабзэм е диным теухуа сатырхэр пкъырыпкъыу зэпэтплъыхьмэ. Псалъэм папщIэ, дауэ мыхъуами, сыт хуэдэ напэтехыгъэ къыIэщIэмыщIами, хьэкъуейуэ кIуэдыжар кхъэм щIалъхьэн ямыдами, зы щIыпIэ щэху гуэр деж ар щIалъхьэнут, зы адыгэ анэ щыIа хъункъым, хьэдэр щIыбым къыдригъэнэну, хьэхэр абы лъигъэIэсыну. Абы нэмыщIкIэ, адыгэхэр апхуэдэу муслъымэн диным итхьэкъуауэ щытауэ къыщIэкIынкъым, зы Iуэху къызэрыгуэкI ямыщIэу, е псалъэ къызэрыгуэкI жамыIэу, тхьэелъэIу хэмыту. А псори къыздикIар белджылыщ: Лермонтовыр и ныбжькIэ щIалэт, IуэрыIуатэ е хъыбар зэхихахэр, и гум къинахэр фIэфIт игъэдэхэну, урыс тхылъеджэм и зыхэщIэныгъэр игъэбэгъуэну. Дэри ар къыдгуроIуэри, пщIэшхуэ худощI усакIуэ иным, адыгэхэм дежкIэ пэжыгъэм, хахуагъэм, хуитыныгъэм мыхьэнэуэ яIар къызэригъэлъэгъуам щхьэкIэ ( Хь. Р.). Усыгъэ – ГъэщIэгъуэнщ нэгъуэщI лъэпкъхэм я усакIуэхэм я гупсысэ тхылъымпIэм зэрынахьэсым укIэлъыплъыну. Сыт зыгъэгузавэр, зыщыгуфIыкIыр, зыхуэпсэур, ягъафIэр – зыгъэусэр?! Осетин усыгъэм щыщ щIэзджыкIати, хэслъэгъуащ гугъи, гухэлъ къабзи, цIыху хьэл-щэни, хъуэпсапIи. Сыт-тIэ абыхэм я сатырхэр къызыхахыр? Хэт блэкIам хуоплъэкIыж, хэт щIыуэпсым пходэIукI, хэт къэзыухъуреихь цIыхухэм якIэлъоплъ, хэт уафэмкIэ и гур етащ, хэт и щIыналъэр егъафIэ. Я хъэтIкIэ зэхуэдэкъым – дэтхэнэри дуней щхьэхуэщ. «Дауэ пIэрэ абы я дунейр адыгэбзэм зэрыщызыхэтщIэнур?» – сегупсысащ. Сегупсысати, усэ зыбжани адыгэбзэм къизгъэтIэсащ. Заремэ Чермен 105 * * *
Си хьэзырым и щIагъкIэ, мы си гум
Щыплъагъунущ и теплъэр си Хэкум.
Iэгум илъым хуэдабзэщ си унэр, Солъагъу ди бгыжь нэгъунэ,
Уафэм зыщIакъузэу, шыныбэпхыу.
Бекъан гуэлым и плъыфэм езгъэщхьу,
ФIыуэ слъагъум и нитIым сыщIоплъэ,
Димыгъусэ ныбжьэгъуи жагъуэгъуи,
Е ныбжьэгъу, е жагъуэгъу димыгъусэ.
Си хьэзырым и щIагъкIэ, мы си гум.
Си хьэзырым и щIагъкIэ, мы си бгъэм
Щхьэщылъыххэщ Дарьял Iугъуэр, гъуэзу,
Iэгум илъым хуэдабзэщ си унэр.
Ныдоплъей мо уафэгум си хьэщIэр,
Ар кIэлъоплъ пшэ гуэрэн зэкIэлъесхэм. Сыхуэзэшкъым сэ сыкъэзымыдам,
Зи теплъэр сурэтылъэм къыдэнам,
И ныбжьыр си блэкIам хуэзыщIу тепхъуэ,
Зэгуэрым сыкъигъанэу ежьэжам. Си хьэзырым и щIагъкIэ, мы си бгъэм. Усыгъэ
Си хьэзыр щIагъым, си гум щыгъэпщкIуауэ,
КъыщызохьэкI си унэр – си Осетиер.
Жэнэтщ и бгылъэр
Си лъахэу гум щызгъафIэм.
Абы пэсщIыни щIэткъым уафэ щIагъым.
Седжащ я тхыгъэ сэ усакIуэ куэдым,
Шы лъэ макъ жэр зи усэ къыхэкIуэтхэм,
СонеткIэ зыщI бзылъхугъэм я сурэтхэр,
ИтIани си гум илъыр зыщ – уэращ Алание,
Си хьэзыр щIагъым, си гум щызгъэпщкIуауэ. * * *
Мыгувэу, мыгувэу, сощIэ,
Мы гъащIэм и гъуэгу дидзыхынщ.
Зыгуэри плIыщI хъунущ, сощIэ,
Сэращи – пщыкIубгъу. Ари хъунщ. 106
ПщIэншэ мыхъуамэ арт гъащIэр, Пэ зиIэм кIэухи щIыгъущ.
Зыгуэрхэм яIэнщ гъащIэшхуэ,
Сысейр зэкIэ – щIымахуэ пщыкIубгъущ. Музафер Си гъащIэр щысхуэубзыхуамэ,
Мы дуней нэпцIым – фIыт.
ТIощIи сыхъунущ ауэрэ,
Ди Тхьэ, къыспэплъэр сыт?! Сызэрыпсэури? Тыншу!
Сыугъурлыуэ нахуэу.
Мылъкур мыIэмалыншэ,
Семыгупсыс зы махуи.
Гуапэу сопэу. Армыхъумэ,
Ухэзэшэнт си махуэм.
Сыщытепщэн сымылъыхъуэ,
Мылъкум сыщыкIэрахъуэу. Усыгъэ
Ахъшэм и Iуэху – иужькIэщ.
СыткIэ си лъахэр мыфIрэ!
Хэт и къулей тхьэмыщкIи
Гуапэу сэ сахуогуфIэ., . Уэ унэщхъейщ, уэ унэщхъейщ, уэсэпс,
Укъабзэщ, узэзгъэщхьыр гухэлъ нэпсщ.
АтIэ щхьэ утеткIуа уэздыгъей пхъафэм,
Щхьэ бгъэтхытха нэхущым тхьэмпэ щIыфэр
Е удз гъэгъар? Ухозэрыхь си пщIыхьи,
Гъатхэпэр щыгъэпщкIуа хьэуа Iубыгъуи. * * *
Губгъуэм, ди мэзышхуэм, къуажэ псом
Уэсыр щабэу тосэ, кIэ имыIэу.
Уафэ гущIэм пфIощI борэн щыпсэу,
Уэсым зыкъеубгъур, къихьу щIыIэ.
Псэншэ хъуащ иджы къуажэ уэрамхэр,
Уэрэ сэрэ дызэрымылъагъу.
Уэсым хегъэгъуащэ щIым ди лъагъуэр,
Губжьа хуэдэщ дунейр зи щIыIагъ.
Уэс борэныр, плъагъурэ, хъийм икIащи,
НэкIум дыжьын налъэхэр кърепхъэ.
Къуажэм адкIэ дыгъужь щыкъугъащи,
Уэрам бэлэрыгъхэм щIыIэр йопхъуэ.
Дыгъужь хуэдэу, уаери мэкъугъ,
Сэ гупсысэ хьэлъэр къысщхьэщихьэу.
Сэ хэт хъуну псэкIэ сыщыгугъ,
А гупсысэ хьэлъэмкIэ сылъихьэу? Фэ фыфIыцIэщ, фыплъыжьщ е фыхужьщ,
Мы дунейм зэмыфэгъуу фытезщ. Эльбрус 107 Усыгъэ
Мывэм соплъыр, дызолъэ Iэ ижь,
Зэщхьыркъэпс къыфхэмыт – фызырызщ. ДыщыфIуощIэ мэз Iувхэм, къуэладжэм,
Гуэлхэм фэ щыфкIэрещIэ жыглыц.
Фыщолъагъуэ къурш тхыцIэм е къырым,
Тенджыз лъащIэми зыпыIувмыдз.
Мис, лъэс лъагъуэм срокIуэри, гъуэгум
Дэнэ дежи фытелъщ – фызонтIэIу.
Хэти папцIэу къыхоуэ си лъэгум,
ТхьэлъэIупIэм хэт хуохъур бжэщхьэIу. Абрэмывэм тотIысхьэ къуршыбгъэр,
Мывэ щIагъым блэм зыщегъэпщкIу.
Мывэу хъуам зыщIакъузэ щIым и бгъэм,
ЩIигъэлъыну и бгъафэм йолъэIу. Мэжейри псынэр, щымщ дунейр иджыри,
ар поплъэ уаем гъатхэ къыхэкIыну.
Псынэпсыр щтащ, зеиншэу зэщIэтхъуащ,
Дыгъуасэ хуэдэм изу псыр щытат.
Мес, щхьэлри къыщытщ иджы зеиншэу,
ар щыму гъатхэм йожьэ, щIилъхьэу фIыншэ.
ЛIыхъужьу уаем пэщIэтщ унэбзур,
ар хуабэм йоджэ: «КъакIуэ, уи чэзущ».
Зэхех а бзум псынэпсым и макъ жыжьэ,
ар куэдкIэ гугъэу хуабэ кIапэ йожьэ.
Уэ гугъэ, гугъэ, гугъэ, умыкIуэд,
Иджыри дунеишхуэм гъатхэ хэтщ.
Къигъачэу мылыр, ежьэжынкъэ псынэр,
къаIукIэжынкъэ псэщIэ щхьэл нэгъунэ. 108
Мывэр дэгущ, мывэр нэфщ, мывэр бзагуэщ,
Мывэр щIыIэщ, улъэIэсам.
Ауэ мывэр зэгуэр мафIэ ткIуаткIуэу
ЩIы губжьам къыщIикIыкIыу щытащ. Батрадз Усыгъэ Мазэ ныкъуэр йоплъ нэщхъейуэ,
Зэрытехуэм щIым вагъуитI,
Уэс гущIыIум щыужьых мафIэм
ПфIэщIынщ хъуаскIэхэр щылыд.
Уэ а пщыхьэщхьэм сэ укъызэплъами,
Щхьэж и дуней зырызу дыхэтыжт.
Псы Iуфэм къуалэбзу щыбзэрэбзакъым,
МахуэщIэу хъуар зеиншэу ужьыхыжт.
Къысщыхъурт зыми къимыгъэзэжыну,
АрщхьэкIэ, гъатхэр си гум къихьэжащ.
ЩIалэгъуэм и уэрэдыр мэIур ину,
БлэкIар гухэлъкIэ схуэзыпшыныжар. Наталье * * *
Нэхъыби сыхуейкъым: ежэхмэ аракъэ псыр кIэншэу,
Гъэмахуэмэ, щIыфэм къеIусэм аращ дыгъэ бзий.
Мы си псэм щыхуарзэтэм гугъэр, нып хужьу,
БлэкIар сщыгъупщэнут – насыпу нэгъуэщI сыхуэмейт. 109
Дунейм сыхэкIуатэу, сопкIэж сабиигъуэ лъакъуапIэм,
Нэхъапэхэм хуэдэу натIэцыр Iэ ижькIэ Iузох.
Си ныбжьыр тришэм, тришэурэ гъэхэм я кIапэм,
Бзылъхугъэ балигъым сеплъ пэт, хъыджэбз цIыкIуу къысщохъу.
Нэхъыби сыхуейкъым: удз гъэгъахэр си щхьэцым хэсщIэнт,
Жэщ щIыхухэм, ба пщтырхэм, нэху мыщхэм хэслъагъуэу я плъыфэ.
Iэгубжьэхэм изу шагъыр пIащIэ хужьыр искIэнт,
ПщыкIуий дыщрикъум зэгуэр дгъэува шагъыр хужьыр.
КъыхуэпщIынщ ба зеиншэ си натIэм,
Гъуэгу къыпщIэлъщ уэ иджы – уежьэжакIэщ.
Къысхуэгъанэ мафIэгум и макъыр,
ЖыпIэ хуэдэу: «Сыт адкIэ, сыт адкIэ.»
Къысхуэгъэгъу. Усыгъэ
НапIэр сэ есхьэхынщ сыарэзыуэ,
Пщэдджыжьыпэм си щIыфэр дэтхытхми.
(Пщэдджыжь куэд къыспэщылъщ сэ иджыри.)
Хуит ухъуауэ дунейм утохьэжыр,
Зэ щыхьэт утохъуэжри къэхъуахэм: Уи закъуэщ!
КъэдгъэщIар хыхьэжынущ блэкIахэм,
ДыщыIэжкъым, дрикъужыркъым «дэ».
ЩыIэжIам: е уэращ е сэращ,
«Тхьэм и нэфIыр къыпщыхуэ», – бжызоIэ.
СыпкIэлъыплъмэ – си гущIэр мэуз. 110 Публицистикэ Америкэм и Штат Зэгуэтхэм щыIэ Адыгэ ФIыщIэ Хасэм и тхьэмадэ Чыгъэду Казбек США-м зэрыIэпхъуэрэ Адыгэ
Хасэм хэтщ, лъэпкъ Iуэхум сыт щыгъуи жыджэру и гуащIэ хелъхьэ. 2019 гъэм абы и тхьэмадэ къулыкъум пэрагъэуващ. Лэжьыгъэ IуэхукIэ Налшык къызэрыкIуар къэдгъэсэбэпри, Чыгъэдум упщIэ зыбжанэкIэ зыхуэдгъэзащ. 111
– Казбек, дыщызэрыцIыхум Сирием укъызэрыщалъхуар жыпIащ. Дауэ Америкэр псэупIэ зэрыпхуэхъуар? и Джолан лъагапIэхэм щыIэ адыгэ къуажэхэм я нэхъ ин дыдэ КъунейтIрэ сыкъыщалъхуащ 1956 гъэм. Илъэс 11 сыхъуа къудейуэ Израилымрэ Сириемрэ зэзэуэн щIадзэри, Дамаск дыIэпхъуащ. Аращ класс 12-р къыщызухар. А илъэсхэм куэд Iэпхъуэрт Америкэм. Си къуэшищри абы кIуат. – Сирием 1976 гъэм сэри си къуэшхэм я лъагъуэм сытеуващ, абы сыщеджэнщ, жысIэри. ЩIэныгъи IэщIагъи зэзгъэгъуэтри, сылэжьащ, иджы пенсэм сыкIуащ. Сыт щыгъуи Хасэ Iуэхум сыхэтащ, ауэ лэжьыгъэм сыкъызэрыпэрыкIрэ зэман нэхъыбэ хухызох. – Иджы япэу Налшык укъакIуэу ара? – НтIэ. Си благъэхэр, си Iыхьлыхэр слъагъуну сыкъэкIуауэ аращ. Си къуэшым и къуитI Москва щопсэу – Чыгъэдухэ Бэрзэджрэ Жэбагъырэ. Абыхэм я деж сыкъэса нэужь, Къэбэрдейм сыкъэмылъэтэн схузэфIэкIакъым. Уэрамым сыкъыдыхьэу зысплъыхьа, хэкужьым и хьэуар жьэдэсша нэужь, си гум гъэщIэгъуэн куэд зыхищIащ, псалъэкIэ Iуащхьэмахуи, нэгъуэщI щIыпIэ дахэхэми къыпхуэмыIуэтэну. 112
Публицистикэ
сыкIуэнущ, Анзорейрэ Къуэгъулъкъуейрэ си Iыхьлыхэр дэсщи, сыщыхьэщIэнущ. – Нью-Джерси штатым щыIэ Адыгэ ФIыщIэ Хасэм и тхьэмадэу узэрыхахрэ куэд мыщIауэ жыбоIэ, а Iуэхум сыт щыгъуи ухэтащ. Фи лэжьыгъэм утезгъэпсэлъыхьынут. – Пэжым ухуеймэ, Америкэм щыпсэу си лъэпкъэгъухэр зыхэсхэм яхэмыгъуэщэжыну, адыгэу къэнэну гурэ псэкIэ хуейщ, ауэ гъащIэм и жыпхъэхэр хуабжьу лъэпощхьэпо къытхуохъу. Тыншкъым хамэ къэралым адыгэу зыщыпхъумэжыну, уеблэмэ США-р абы и лъэныкъуэкIэ псом нэхърэ нэхъ гугъуу къызолъытэ. Инщ абы и щIыналъэр, хуабжьу щызэбгрыдзащ адыгэр. Абы ипкъ иткIэ, ди къуэшхэм къатохьэлъэ я бзэр, я хабзэр ящIэжыныр, абы тетыныр. Хасэм лэжьыгъэ хъарзынэхэр щокIуэкI. Сэ абы адыгэбзэ щызогъаджэ. СыегъэджакIуэкъым, ауэ яжызоIэ: «Сэ сщIэ адыгэбзэм хуэдиз фэри фщIэмэ, фыкIуэдынукъым». НыбжьыщIэхэр хуейщ я бзэр ящIэну. Илъэс 15–20 зи ныбжь щIалэр зэи адыгэбзэкIэ мыпсэлъауэ къэкIуа нэужь, дебгъэхьэхын хуейщ, арыншамэ, тхьэмахуитI нэхъыбэкIэ пхуелIэлIэнукъым, къэкIуэн щигъэтыжынущ.
НыбжьыщIэхэм я мызакъуэу, балигъхэри къокIуалIэ, бзэр зрагъэщIэну хуейуэ. Абыхэм нэхъ «саполъэщ», инджылызыбзэр, хьэрыпыбзэр мащIэу къэдгъэсэбэпми, адыгэбзэр нэхъыфIу зрагъащIэ. Абы нэмыщI къэфакIуэ ансамбль хъарзынэ диIэщ, «Кабардинка» къэрал академическэ ансамблым хэта щIалэм тхуигъасэу. – Зи хэку исыж щIалэгъуалэм дежкIи Iуэхушхуэщ нобэ адыгэбзэр. Ауэ Америкэм щыпсэу адыгэхэм, мащIэми, ящIэжу пIэрэ? – Курыт ныбжьым итхэм мыIейуэ ящIэу жыпIэ хъунущ, ауэ щIалэгъуалэм, ди жагъуэ зэрыхъущи, яIэщIэхуащ. Сыт хуэдизу дукъуэдийми, Замирэ, сигу къыщIитхъыурэ бжызоIэ, сэ си ныбжь итхэр щымыIэжмэ, Америкэм адыгэбзэ зыщIэ исыжынукъым. Бзэр зэбгъэщIэн щхьэкIэ фIэкIыпIэ имыIэу щхьэусыгъуитI ухуэныкъуэн хуейщ: е ар уи псэм хэлъу фIыуэ болъагъу, е ущыпсэу щIыпIэм щызекIуэ бзэращи, Iэмалыншэщ. Зы щапхъэ къыпхуэсхьынщ, Америкэм щыпсэуну хуейуэ щIалэ ноIэпхъуэ, адыгэ унагъуэ къыщыхъуауэ, псалъэм папщIэ, абы илъэсрэ ныкъуэм, илъэситIым къриубыдэу инджылызыбзэр зрегъащIэ. Сыт щхьэкIэ? Ирипсэуну хуэныкъуэщи. НэгъуэщI лъэныкъуэкIэ. Бзэр фIыуэ зылъагъу щыIэщ. И Iуэху дэкIыу Америкэм зы щIалэ щопсэу. АпхуэдизкIэ и гум, и псэм Публицистикэ
зэрихуэрти, и анэдэлъхубзэр фIыуэ илъагъурти, хэкум къэкIуэжри, университетым бзэр щиджащ, адыгэ къуажэм щызригъэщIащ. Иджы программэхэр зэхилъхьэу, адыгэбзэр зымыщIэхэм еплъурэ зэрызрагъэщIэн дерсхэр игъэпсауэ Интернетым кърелъхьэ. Емышэ Джантийщ зи гугъу сщIыр, и хъыбар зэхэфхагъэнщ. Мыдрей щIалэгъуалэр къапщтэмэ, «сыадыгэщ» жаIэ, я машинэхэм адыгэ бэракъыр тегъэпщIащ, кирилл хьэрфхэмкIэ «адыгэ» тетхащ, а псалъэр зытет джанэхэр ящыгъщ, ауэ зэрызэпсалъэр инджылызыбзэщ. – Адыгэ дапщэ ис Америкэм? Фыщыгъуазэ? Нью-Джерси Хасэм куэд къекIуалIэрэ?
– Бжыгъэ зэхуэтхьэсам тепщIыхьмэ, цIыху минищ хуэдиз
дохъу. Мыр, дауи, псори зырызыххэу къэдбжакъым, атIэ бжыгъэ хуэгъэфэщащ. Паттерсон къалэмрэ абы и Iэгъуэблагъэмрэ, Калифорнием щыпсэухэр зэрыхъур тщIэну дыхуейуэ, къыхезгъэтхыкIат, си къулыкъум сыщыпэрыхьам, 3000 хъууэ къалъытащ. Хасэм къекIуалIэр, дауи, нэхъ мащIэщ. ГуфIэгъуэмрэ гузэвэгъуэмрэ нэхъыбэ къызэхуос, ауэ махуэ къэс къакIуэр мащIэщ. Мэрем пщыхьэщхьэм, щэбэтым, тхьэмахуэм цIыхухэр нэхъ къызэхуос, щахущIыхьэр аращи. Пэжщ, махуэшхуэхэр щедгъэкIуэкIым деж нэхъыбэ дохъу. Псалъэм папщIэ, фокIадэм лъэпкъ зэхуэсышхуэ дощI, артистхэр къыдогъэблагъэри, студенти балигъи зыкърагъэхьэлIэ. Хэкум, лъэпкъым, бзэм, тхыдэм, хабзэм теухуа псалъэмакъхэр идогъэкIуэкI апхуэдэхэм деж, къафэмрэ джэгумрэ нэмыщI. – Езы Хасэм дапщэ щылажьэрэ, къыбдэлэжьэн гуп зэбгъэпэща? – ЦIыхуибгъу хуэдиз дызэдэлажьэу аращ. Ауэ сыхуейт дяпэкIэ щIалэгъуалэри Iуэхум къыхэсшэну. Лэжьыгъэр куэд мэхъу, куэд къызэщIэдубыдэну сыхуейщ. Иджыпсту зы цIыхум къалэнитIщы зэдехь, ахэри нэхъ хуит хъун щхьэкIэ, илъэсыщIэ дызэрыхьэм лэжьакIуэ къезгъэблэгъэнущ. – Хасэм и бюджетыр къызыхэкIым сыщIэупщIэнут, Казбек. Фи Iуэху зэрыдэвгъэкIын мылъкур дэнэ къифхрэ, е фонд къызэвгъэпэща? – Хасэм хэт дэтхэнэ зыми хэтыпщIэ къыхелъхьэ. Ар лIэужьыгъуищу дгуэшащ: студентым, лэжьакIуэм, пенсэ ныбжьым нэсам зэрахузэфIэкIым хуэдэу ахъшэ бжыгъэр дгъэувауэ, илъэс 113 114
Публицистикэ
Iэджэ лъандэрэ апхуэдэущ зэрыхэтлъхьэр. КъищынэмыщIауэ, Хасэм къищэхуауэ унитI диIэщи, бэджэнду дот, кафетерий диIэщи, ари зыгъэлажьэхэм пщIэкIэ ядот. Мис абыхэм къапэкIуэ ахъшэри ди мылъкум хыдолъхьэ. хъунущ зэпымычу Хэлъхьэныгъэшхуэу жыпIэ зыкъытщIэзыгъакъуэхэм къытхуаутIыпщ ахъшэри. Псалъэм къыдэкIуэу жыпIэмэ, цIыху щыIэщ, сэ сылIэжыхукIэ мазэ къэс Хасэм доллари 100, доллар 200 хэслъхьэнущ, е дыщылажьэ пэшым унэлъащIэ щIэзгъэувэнущ жаIэу. КъищынэмыщIауэ, пхъуантэ диIэщ, хэт сыт хуэдиз хузэфIэкIми дилъхьэу. Мы псори хъарзынэщ, ахэр къэдгъэсэбэпурэ Iуэху куэд къызыдогъэпэщ, нэхъ дызыпэмылъэщын Iуэхушхуэ гуэрхэр къыщетхьэжьэми, къыддэIэпыкъун цIыху жумартхэр дызэриIэм гур игъэкIуэдыркъым. – Хэкум хувиIэ пыщIэныгъэр сыт хуэдэ? МыбыкIэ къэкIуэну зи нэ къикI щыIэ? – Я щхьэ закъуэу, я благъэхэм, Iыхьлыхэм къакIэлъыкIуэхэр щыIэщ, ауэ куэд къэкIуэжу схужыIэнукъым. Нобэ, Хасэм Iуэхур зэтеубла щыхъумэ, си мурадщ илъэс 15 ныбжьым ит сабийхэр къасшэурэ тхьэмахуитI-щы хуэдэ хэкужьым изгъэсыну, адыгэ къуажэхэр езгъэцIыхуну. Апхуэдэ зэпыщIэныгъэ диIамэ, хуабжьу сэбэп хъунут. Кавказым щыIауэ нэзыгъэзэжар зэи америкэ цIыху хъунутэкъым. – ДАХ-м фыхэт хуэдэми, жыджэру фыкъыдэлажьэу сэ гу лъыстакъым. Сыт ар къызыхэкIыр? Зы бэлыхь гуэр зэдэвмыщIэми, нэхъ фызэкIэлъыкIуэнт, фи гугъуехь гуэрхэр къывдигъэпсынщIэнт. – ДАХ-м дыпыщIаи хуэдэщ, ауэ ди тхьэмадэхэм я жыджэрагъырауэ къыщIэкIынщ ар зэлъытар. Иужьрей илъэси 8–10-м ди зэпыщIэныгъэхэр мащIэ дыдэ хъуащ. Гурэ псэкIэ Iуэхум пэрыт цIыхур, дауи, хэкумкIэ нэхъ къаплъэу щытын хуейщ. Сэ сызыпэрыхьа Iуэхум и программи згъэпсащи, абы япэ дыдэу хэтыр ДАХ-м дэлэжьэнращ. Дыщыпсэу къэралхэр тIэкIу гугъу зэрегъэхьми, къииныншэу дызэкIэлъыкIуэфын хуейщ. Сэ, псалъэм папщIэ, тхьэмахуитI нэхъ пымылъу визэ къызатащ. ИджыпстукIэ ди гъуэгур зэIухащ. Мис мы махуэхэм сэ ДАХ-м и президент Сэхъурокъуэ Хьэутии, Къэбэрдей Адыгэ Хасэм и тхьэмадэ ХьэфIыцIэ Мухьэмэди сахуэзащ, Iуэхум теухуауэ сепсэлъылIащи, дяпэкIэ зы гъуэгу тэмэм пхытшыфыну къысщохъу. 8 Заказ №814 Публицистикэ
– Казбек, езы американхэр сыт хуэдэ цIыху? Гугъу абыхэм уахэсыну? – Я цIыху щIыкIэкIэ зыгуэркIэ къытщхьэщыкIыу схужыIэнукъым. Дэтхэнэ лъэпкъми иIэщ цIыхуфIи цIыху Iеи. Псым хэлъ мывитI нэгъунэ зоунтIэIу, апхуэдэщ дунейри. Пэжым фыхуеймэ, тыншу дахозагъэ, тыншу дадопсэу. Мис иджы зэрыунагъуэу дыкъежьэрти, ди гъунэгъум хъыбар едгъэщIащ, дызэрыдэмысынумкIэ. «Зы щхьэкIи фымыгузавэ, унэм сэ сыкIэлъыплъынщ», – жиIэри, дыкъригъэжьащ. Лъэпкъ зэхэгъэж щыIэкъым Америкэм, фэкIэ зэмыщхьщ щыIэр. Дэ нэхъыбэм дахогъуащэ. – Тхьэм уигъэпсэу, Казбек, ди упщIэхэм жэуап къызэрептам папщIэ, узыпэрыхьа къулыкъуми ижь ухуэхъуну Тхьэм жиIэ. Епсэлъар Замирэщ 115 Культурэ
зиIэ зегъэужьыныр, Дэтхэнэ цIыхури къалэн пыухыкIахэр и пщэрылъу дунейм къытохьэ. Я нэхъ гугъур зылъысыр къызыхэкIа лъэпкъым псэкIэ хуэлэжьэныр зи натIэу къигъэщIхэрщ. Щэнхабзэм бзэр хъумэныр, лъэпкъым и цIэр фIыкIэ гъэIуныр мытыншми, мылъкурэ щIыхьрэ къыпэкIуэнкIэ узыщыгугъыну щымытми, Iуэху щхьэпэщ, нэхъ къалэн лъапIэ дыдэхэм ящыщщ. А «IэнатIэм» псэемыблэжу пэрытахэм, зи къэухькIэ, зэчийкIэ лъэпкъыр зыгъэбжьыфIахэм я зы пашэщ усакIуэ-уэрэдус, макъамэтх, уэрэджыIакIуэ, пшынауэ Iэзэ, адыгэ макъамэ гъуазджэм и лъабжьэгъэтIылъ, -м щэнхабзэмкIэ щIыхь и (1966), -м и лэжьакIуэ цIыхубэ артист (1990), Адыгей Республикэм и цIыхубэ артист (1992), 1976 гъэм къыщыщIэдзауэ СССР-м и Композиторхэм я зэгухьэныгъэм хэта Тхьэбысым Умар Хьэциц и къуэр. Ар 1919 гъэм августым и 16-м Адыгей Республикэм и Куэшхьэблэ куейм хыхьэ Хуэдз жылэм къыщалъхуащ. Курыт еджапIэр къиуха нэужь, Тамбов дэт, Бэракъ Плъыжь зезыхьэ дзэ училищэм 1939-1941 гъэхэм щеджащ. 1941 гъэм зауэ IэнатIэм Iухьащ икIи ар иухыхукIэ лIыгъэ зэрихьэу хэтащ. Зэрихьа лIыхъужьыгъэхэр къалъытэри, орденрэ медалу пщыкIуз къыхуагъэфэщащ, абыхэм ящыщщ Вагъуэ Плъыжь орденри.
1946 гъэм Тхьэбысым У. Хуэдз дэт ЩэнхабзэмкIэ унэм и унафэщI ящIащ, абы къыдэкIуэу, Куэшхьэблэ куейм ЩэнхабзэмкIэ и унэм и унафэщIуи щытащ. А илъэсхэм абы IуэрыIуатэр зэхуихьэсыжу, макъамэхэр, уэрэдхэр итхыжу Адыгей, Къэрэшей-Шэрджэс, КъэбэрдейБалъкъэр хэгъэгухэр къызэхикIухьащ: лъэпкъ уэрэдыжьу мин ныкъуэм щIигъу итхыжащ, нэгъуэщI IуэрыIуатэ тхыгъэхэри къиугъуеижащ.
1952–1954 гъэхэм Тхьэбысымыр Римский-Корсаков Н.А. и цIэр зэрихьэу Ленинград дэт консерваторием щеджащ. А пIалъэм къриубыдэу абы макъамэмкIэ щIэныгъэ зригъэгъуэтащ, фIыуэ илъагъу IэщIагъэм нэхъ хуэIэрыхуэ хъуащ. АрщхьэкIэ бынунагъуэшхуэ зэриIэм (а лъэхъэнэм быниплI игъуэтакIэт) къыхэкIкIэ, и хэку къимыгъэзэжу хъуакъым. ЕджапIэр къигъанэу къэкIуэжа нэужь, и лэжьыгъэм щыпищащ Куэшхьэблэ куейм ЩэнхабзэмкIэ и унэм. ИужькIэ илъэс зэхуэмыдэхэм ар гуп щхьэхуэхэм я солисту, концертмейстеру щытащ, уэрэдымрэ къафэмкIэ Адыгейм и ансамблым, апхуэдэуи Адыгеймрэ КъэбэрдейБалъкъэрымрэ я филармониехэм щылэжьащ.
1947 гъэм Тхьэбысым У. и япэ лэжьыгъэр – «Пщэдджыжьыр къуажэм» жыхуиIэ къызэрыфэ сюитэр – итхащ. Абы къыкIэлъыкIуэу дунейм къытехьащ «Сэлэтым и письмо» (пс. Жэнэ Къ.), «Си Адыгей» (пс. ЯхулIэ С.), «Сыт къэхъуар иджы?» («Сыда къэхъугъэр джы?»; пс. Жэнэ 116 Культурэ
Къ.), «Мэлыхъуэм и уэрэд» (пс. Пэрэныкъуэ М.), нэгъуэщI куэди. «Сэлэтым и письмо» уэрэдыр 1957 гъэм адыгей литературэмрэ гъуазджэмрэ я махуэхэр Мэзкуу щыщагъэлъапIэм ирихьэлIэу япэу цIыхубэм я пащхьэм щыIуауэ щытащ, зэхэзыхахэми гунэс ящыхъуащ.
Тхьэбысым Умар и уэрэд 46-рэ щызэхуэхьэса «Адыгэ уэрэдхэр» («Адыгэ орэдхэр») япэ тхылъыр 1960 гъэм Мейкъуапэ къыщыдэкIащ.
1967 гъэм Тхьэбысымыр Налшык къэIэпхъуэри, Къэбэрдей-Балъкъэр къэрал филармонием и солисту икIи концертмейстеру лэжьащ. А лъэхъэнэхэм абы «Уузыншэм, Кавказ» (1968) фIэщыгъэм щIэту уэрэдхэр щызэхуэхьэса тхылъыр Краснодар къыщыдигъэкIащ. 1969 гъэм адыгей тхакIуэ Мамий Ержыб и IэдакъэщIэкIыу дунейм къытехьа «Щытхъум и гъуэгу» («Щытхъум игъогу») пьесэм Тхьэбысымым макъамэ хуитхащ.
Адыгейм игъэзэжа нэужь Умар и гъащIэр зэрыщыту уэрэд тхыным тригъэпсыхьащ. 80–90 гъэхэм къриубыдэу абы и IэдакъэщIэкI уэрэдхэр щызэхуэхьэсауэ «Гум и уэрэдхэр» («Гум иорэдхэр», 1983), «Си хэку – си уэрэд» («Сихэку – сиорэд», 1989) «Дыгъэм уэрэд хужызоIэ» («Тыгъэм орэд фэсэIо», 1993) тхылъхэр дунейм къытехьащ.
Тхьэбысымыр усакIуэ цIэрыIуэ куэдым ядэлэжьащ, абыхэм я усэхэм макъамэ щIилъхьащ. Апхуэдэхэщ, псалъэм папщIэ, Гамзатов Расул, Жэнэ Къырымызэ, МэшбащIэ Исхьэкъ, КIыщокъуэ Алим, Пэрэныкъуэ Мурат, ХьэдэгъэлI Аскэр, Къуиикъуэ Налбий, Куэшбей Пщымахуэ, н. А уэрэдхэм ящыщ куэдыр, адыгэхэр щыпсэу хэгъэгухэм я мызакъуэу, Урысейми хамэ къэралхэми щыIуащ. Нэхъ цIэрыIуэ дыдэ хъуахэм ящыщщ Жэнэ Къ. и псалъэхэр зыщIэлъ «Си нанэ» («Синан») уэрэдыр. Абы и псалъэхэр зымыщIэ, ар дзапэ уэрэду зыIурымылъ зы адыгэ щыIэу къыщIэкIынукъым:
Типсыхъо сыкIэдэIукIмэ, Ди псыхъуэм сыщIэдэIукIмэ,
Умакъэ ащ къыхэIукIы, Уи макъыр абы къыхоIукIыр, Жыг баринэхэм я пщIащэр
Чъыгы бырабмэ япкIашъэ Уи бзэкIэ къызоIущащэ.
О пцIэкIэ къысэIушъашъэ. Си нанэу си нанэ дахэ,
Синанэу синэнэ дах, Дунаер сфэогъэдах. Дунейр схубогъэдахэ.
Насыпыр уэ къызэптащ,
Насыпыр о къысэптыгъ, Дунейр уэ схухэпхащ. Дунаер о сфыхэпхыгъ. Ойра-ойра-ойри-ра, Ойра-ойра-ойри-ра, Ойра-ойра-ойри-ра, Ойра-ойра-ойри-ра,
Си нанэ дахэ, Синэнэ дахи, Си нанэ, си нанэ, Синанэ, синанэ, Си нанэ, си нанэ, Синанэ, синанэ, Синэнэ дахи. Си нанэ дахэ. (Къэбэрдей-шэрджэсыбзэм къизыгъэзэгъар дэращ. – Хь.Л.).
КъызэщIэкъуауэ къэбгъэлъагъуэмэ, Тхьэбысым Умар и творчествэм уэрэд 600 къызэщIеубыдэ. Абыхэм я къыщхьэщыкIыныгъэ нэхъыщхьэр, я фIагъыр зыщылъагъупхъэр лирикэ щабэмрэ лъэпкъ зэхэщIыкIымрэ щызэхэухуэнауэ зэрыгъэпсарщ. Апхуэдэ ухуэкIэ гъэщIэгъуэн яIэщ «Долалай» (пс. Гамзатов Р.), «Уэ уи нитIыр» («О унитIу»; пс. Жэнэ Къ.), «Пщащэм и гупсысэ» («Пшъашъэм игупшыс»; пс. цIыхубэм ейщ), «Зуридэ» (пс. Джэтэжьокъуэ Б.), н. «Уэ уи нитIыр» уэрэдыр Адыгеймрэ Къэбэрдей-Балъкъэрымрэ я уэрэджыIакIуэ пажэ- 117 хэу Дзыбэ Мыхьэмэтрэ Тхьэгъэлэдж Светэрэ къызэдащтауэ ягъэзащIэ. Уэрэдым къыщыIуэта лъагъуныгъэ къабзэм пэджэж макъамэ гуакIуи щIэтщ. Абы и пэщIэдзэ сатырхэр зэрызэхэпхыу, макъамэри уи тхьэкIумэм къоIуэ:
Культурэ
О унитIур сыгум итIысхьагъэшъ,
Тэ сыкIоми ахэр сэ сигьусэх!
Сэ сшIоигъоу ахэр къахэсхыгъэшъ,
Сиорэд пэублэу сафэусэ.
О унитIу, о унитIу,
Анахь дахэ шымыI.
О унитIу, о унитIу,
Шъэфы Iаджи къысаIу.
Уэ уи нитIыр си гум итIысхьахэщ,
Дэнэ сыкIуэми ахэр сэ си гъусэщ!
Сэ сфIэигъуэу ахэр къыхэсхахэщ,
Си уэрэд пэублэу сахуоусэ.
Уэ уи нитIым, уи уи нитIым
Я нэхъ дахэ щымыIэ.
Уэ уи нитIым, уэ уи нитIым
Щэху Iэджэ къызжаIэ. 118
(Къэбэрдей-шэрджэсыбзэм къизыгъэзэгъар дэращ. – Хь.Л.).
Тхьэбысымым и уэрэдхэр зытеухуа и лъэныкъуэкIэ, я купщIэкIэ гуп щхьэхуэурэ зэтопщIыкI. «Сыту удахэ» («Сыдэу удаха»; пс. ЯхулIэ С.), «Си къуажэ» («Сикъуадж»; пс. Жэнэ Къ.), «ИлъэсыщIэм дыдощIэрэщIэж» («ИлъэсыкIэм тыдэкIэжьы»; пс. Нехай Р.), «Хуэдз и уэрэд» («Фэдз иорэд»; пс. Iэпщокъуэ А.), «Мейкъуапэ вальс» («Майкопский вальс»; пс. Ашихмин А.) уэрэдхэр хэкум, лъахэм, композиторыр къыщыхъуа жылэм хуэгъэпсащ. Абыхэм цIыхум и лъахэм хуиIэ лъагъуныгъэ мыкIуэщIыжыр япкърыгъэшыпсыхьащ. Ар, псалъэм папщIэ, «Си къуажэ» («Сикъуадж») уэрэдым узыщрихьэлIэ мыпхуэдэ сатырхэм наIуэу къапкърощ:
Ипсыхъо Iушъашъэ Гъатхэм къэзэрэгу, Ибжыхьапэ дышъэ Сэ сипкIыхьы лъэгу. О енкъоджэ къуаджэу О сикъоджэ кIас, Сыпсэр зыхэтIагъэу Сыгум щымыкIуас. И псыхъуэ Iущащэр
Гъатхэм къызэрокI,
И бжьыхьэпэ дыщэр
Сэ си пщIыхь лъэгущ.
Уэ си къуажэ къуажэу,
Уэ си къуажэ щIасэ
Си псэр зыхэпщIауэ
Си гум щымыкIуэщI.
(Къэбэрдей-шэрджэсыбзэм къизыгъэзэгъар дэращ. – Хь.Л.).
Тхьэбысым У. и творчествэм зауэм ехьэлIа уэрэдхэм щIыпIэ ин щаубыд. Апхуэдэхэщ: «Си щауэгъу» («Сишъэогъу»; пс. МэшбащIэ И.), «ТекIуэныгъэ» («ТекIоныгъ»; пс. Куэшбей П.), «Зауэм дыхуейкъым» («Заом тыфаеп!»; пс. Куэшбей П.), «Гъатхэм и цIэкIэ текIуэныгъэ» («Победа во имя весны»; пс. Щелоков Ю.), «ГукъэкIыж хьэлъэ» («Суровая память»; пс. МэшбащIэ И.), «Сэлэт мыцIыхум теухуа балладэ» («Баллада о неизвестном солдате»; пс. Щелоков Ю.), н. Культурэ
Умар и уэрэд щхьэхуэхэм гуащIэдэкI хьэлэлыр щегъэлъапIэ. «Шоферым и уэрэд» («Шоферым иорэд»; пс. Гъубж М.), «Афуджан» (пс. Балъкъэр Ф.), «Къэралхъан» (пс. Балъкъэр Ф.), «Мэлыхъуэм теухуа уэрэд» (урысыбзэкIэ: «Песнь о чабане»; пс. Пэрэныкъуэ М.), «Мэлыхъуэ бланэ» («Мэлэхъо блан»; пс. Пэрэныкъуэ М.), «Комбайнер пэрыт» (пс. ЯхулIэ С.) уэрэдхэм псэемыблэжу зи лэжьыгъэр езыхьэкIхэм я образ уардэхэр къыщыгъэщIащ, абыхэм я фIыгъэкIэ гуащIэдэкI хьэлэлым и лъапIагъыр цIыхубэм яхэпща хъуащ. Апхуэдэ уэрэдхэм ящIэлъ макъамэ гуакIуэм пэджэжу пейзажри IэкIуэлъакIуэу хэухуэнащ. «Мэлыхъуэм теухуа уэрэдым» мыпхуэдэ сатырхэм ущрохьэлIэ:
Къэтэбэ шхъуантIэу губгъом зеушъомбгъу,
Къэгъагъ зэмышъогьухэр осэпсым егъэкIы.
КIэим илъэгуанэ псыхъор щэчэрэгъу,
Мэлы Iэхъогъушхор хьузэ ащ рекIокIы.
Къэдабэ щхъуантIэу губгъуэм зеуфэбгъу,
Гъэгъа зэмыфэгъухэр уэсэпсым егъэкI.
ЩыхупIэ лъэгум псыхъуэр къыщокъуалъэ,
Мэл Iэхъушэшхуэр абы щикъухьащ. 119
(Къэбэрдей-шэрджэсыбзэм къизыгъэзэгъар дэращ. – Хь.Л.).
Тхьэбысымым и IэдакъэщIэкIхэм гушыIэрэ ауанкIэ гъэнщIа уэрэд гъэщIэгъуэнхэри яхэтщ. Псом хуэмыдэу цIыхубэм гунэс ящыхъуащ «Сыхуейкъым уи «Волгэ» хужьи» («Сыфаеп уи «Волгэ» фыжьи»; пс. Жэнэ Къ.), «ГушыIэ уэрэд» («Сэмэркъэу орэд»; пс. Пэрэныкъуэ М.), «Мы хъулъхугъэхэри»» («Мы хъулъфыгъэхэри!»; пс. Джэдгъэф Б.) жыхуиIэхэр.
Уэрэдус Iэзэм сабийхэри гулъытэншэу къигъэнакъым: цIыкIухэм папщIэ абы итхащ «Дахэ ди гухэлъщ» («Дахэ тигухэлъ»; пс. Къуиикъуэ Н.), «Хэт апхуэдэ илъэгъуа?» («Хэт ащ фэдэ ылъэгъугъ»; пс. Шумахуэ А.), «Гущэкъу уэрэд» («Кушъэ орэд»; пс. ЩоджэнцIыкIу Н.), н.
Тхьэбысым У. и уэрэдхэм ящыщ зыбжанэм макъамэри усэхэри езым яхуитхыжащ. Апхуэдэхэщ «Си Жэмбэчей» («Си Джамбэчый»), «Сыт абы хэлъыр?» («Сыд ащ фэIуагъ?»), «Адыгэ лъэпкъхэр», «Уэ езыр» («Ор-рэу») жыхуиIэхэр, н.
Тхьэбысым Умар и творчествэ гъунапкъэншэр щIыпIэ куэдым щызэлъащIысащ. Абы и уэрэдхэр Адыгей, Къэбэрдей-Балъкъэр, Къэрэшей-Шэрджэс республикэхэм я мызакъуэу, къэрал псоми, адыгэхэр щыпсэу хамэ къэралхэми (Тыркум, Сирием, Иорданием, н.) щагъэзащIэ. УсакIуэ-уэрэдус цIэрыIуэм лъэпкъ щэнхабзэми, гъуазджэми, литературэми хэлъхьэныгъэ ин хуищIащ, абы и цIэр адыгэм и тхыдэм дыщэпскIэ хэтха хъуащ. Людмилэ, филологие щIэныгъэхэм я кандидат Таурыхъхэр Щыпсэуащ ди жылэ зы лIыфI гуэр. А лIыфIым егъэлеяуэ былым, мылъку и куэдт. ГуфIэгъуэ къуажэм къыдэхъуамэ, яхыхьэфырт икIи екIуу къахэкIыжыфырт. ЦIыхум нэщхъеягъуэ иIэми хэныртэкъым, хуэкъулейсызмэ, дэIэпыкъунут, хуэкъулейуэ щытми, ядэгузэвэнут. Жылэ зыдэсым цIыхущ, и мылъкури хуэфащэщ хужаIэу псэурт. КIэщIу жыпIэмэ, зы адыгэлIкIэ къыхуэт щымыIэу лIыфIт. А лIыфIым зы къуэ бзаджэ иIэт. И адэм къуэр фIым хуиущиинкIи хуигъэIущынкIи лъэкI къигъанэртэкъым. Ауэ ижь зыхуищIми, сэмэгу зыхуищIми хъуртэкъым, адэм жиIэр и зы тхьэкIумэмкIэ ихьэрти, адреймкIэ икIыжырт, и адэм жриIэр бадзэ дым макъыуи къыщыхъуртэкъым. Адэм и щхьэ хуигъэфащэртэкъым си къуэр мэкъуейщIей, е къызэдаIуэркъым жиIэну, и къуэ закъуэр хуэмыгъэсауэ цIыхухэм хигъэIуэну и дзэр шырт. Быныр IэфIкъэ, и ныбжь нэхъ хэкIуатэм и щхьэм акъыл къихьэнщ, жиIэрти, фIым щыгугъырт. Шы-уанэ зэтелъ иритрэ хьэгъуэлIыгъуэ игъэкIуамэ, шыр ищэрт уанэри зэрытелъуи, и ныбжьэгъу езым хуэдэ жыIэмыдаIуэхэр иригъафэрт. «Уэтэрым кIуэи Iэщхэр зэрыщытым еплъ, си щIалэ», – жиIэрэ игъэкIуамэ, былым щэ ныкъуэ хъун къыпихурти ищэрт. ИкIи абыхэм къыщIэкIар ифын имыухауэ къыдыхьэжыртэкъым. Адэм щIалэ закъуэрат иIэри, щыцIыкIум тIэкIуи имыгъэфIауэ къэнакъым. КъыщIелъэIуа пиубыдакъым, зэхъуэпса къыхуимыщэхуу къигъэнакъым, игу къыпылъадэ ирамыгъэшхыу ягъэтэджыжакъым. Арати, щIалэр кIуэдащ: зыкъыфIэщIыжащ, адрейхэм нэхърэ езыр нэхъыфIу, нэхъ Iущу, нэхъ бланэу, хуэмыщIэнрэ хузэфIэмыкIынрэ щымыIэу къыщыхъужащ. Илъэс тIощIым щынэсым, и адэм пэпсэлъэж хъуащ. Адэм фIыуэ къыгурыIуащ мылъкур иIэу и къуэр Iущ зэрымыхъунур. ЩIалэм и ныбжьэгъухэм фIэкIа Iуэху иIэжтэкъым, абыхэм япищIыни щыIэтэкъым, ахъшэ ямыгъэкIуэду иригъафэрт, фызышэ ефэ кIуамэ, ахъшэ яхуитырт. Ныбжьэгъухэми шхапIэ щIагъуэ къагъуэтати, Хьэжмурат и псэ жаIэрт, къыхуэзамэ, IэплIэешэкI зыкъыхуащIырти, делэри хьэлэлри зыщ жыхуаIэу, си Хьэжмуратыр ягъэделэрт, хывым дахьэха танэм ещхьу. Зы махуэ гуэрым гузэвэгъуэм ирихулIэри, адэм къигупсысащ и къуэр а и ныбжьэгъу мыфэмыцхэм къазэрыкIэришын: хъушэм нэхъ пшэр дыдэу зы мэл къыхишри яукIащ, дахэу зэпкърихри, и фэм кIуэцIилъхьэжащ. ПщэфIапIэм щIилъхьэри, щIакIуэр кIыхьу трипIэжащ. Пшапэр зэхэуэри, щIалэр къыдыхьэжащ. «Иджы, си щIалэ, си жьыщхьэ щIэщхъу сIэщIэщIащ, цIыху сIэщIэукIащ. Уи
ныбжьэгъухэр щIалэфI защIэу жоIэ, фIыуэ укъэзылъагъу, дзыхь зыхуэпщIхэм къеджи, хьэдэр лъэныкъуэ едвгъэгъэз ныжэбэ. Сэ зыми сыкъилъэгъуакъым ар щызукIам, езыр къысщыхьэри, залымыгъэкIэ зызигъэукIащ. Аращи, айдэ маржэ, уи ныбжьэгъухэм къеджэ псынщIэу». Хьэжмурат сыт хуэдизкIэ мыпсынщIэми, и адэм къыщыщIа щIэщхъур и жагъуэ хъуащ. ИкIи псынщIэу и ныбжьэгъухэм я деж жащ. 120 – Си адэм щIэщхъу IэщIэщIащи, маржэ хъун, нобэ хуэдэ зы махуэщ ныбжьэгъу щIыжаIэр, лъэныкъуэ едвгъэгъэз, – елъэIуащ Хьэжмурат махуэ къэс иригъафэ, иригъашхэ и ныбжьэгъухэм. Ауэ, зыри къыхуэгузэвакъым, къыщыдыхьэшха фIэкIа, «уи адэр делэрэ лIы иукIамэ, дэ лIо ди Iуэхуу хэлъыр, шыгъу зышхар псы ирефэж», – къыжраIащ. Хьэжмурат сыт ищIэнт, и щхьэр фIэлэлу къэкIуэжащ.
– ЛIо, щIалэ, къакIуэрэ уи ныбжьэгъу пэжхэр, мылъкуу диIэр изыфахэр?
– КъэкIуэн дэнэ къэна, ауан сыкъащIам, уэлэхьи. Уи адэм шыгъу ишхамэ, псы ирефэж ирикъуху, жаIэри къысщыдыхьэшхащ. – АтIэ, сыт мыгъуэр сщIэн, сэ си ныбжьэгъухэм я деж сыкIуэнщ.
Адэр зыдыхьэ ныбжьэгъур, «еууей, дауэ ухъут?» – жаIэм, баш къащтэху фIэкIа замыIэжьэу къыдэкIыурэ и ныбжьэгъу лIыжьхэр псори къызэхуэсащ. – ФыкъакIуэ мыдэ, хьэдэр зыщIэлъыр пщэфIапIэращ, – жиIэри и ныбжьэгъухэр, и къуэри яхэту, пщэфIапIэм щIишащ. ЩIакIуэм и кIапэр иубыдри, ар къыщытрихым, уэсым хуэдэу хужьу мэл укIар къыщIэщащ. ЛIыжьхэр зэуэ Iэнкун къэхъуащ, ауэ гузэвэгъуэ зэрыщымыIэр хуабжьу я гуапэ хъуащ. СыткIэ мыхъунрэт, хьэдэм и пIэкIэ мэл пшэрыр утыкум илът. – Хуабжьу дыбгъэгузэващ, мыр къызыхэпхар сыт? – къеупщIащ лIыжьхэр. – Си къуэр иризгъэIущыну арат, – къитащ жэуап адэм. – Си щIалэм и ныбжьэгъухэм я деж згъэкIуати, зы цIыху къыхуэкIуакъым, ауан къащIри, къаутIыпщыжащ и щхьэр фIэлэлу. Аращи, мэлыр тшхынщ, алыхьым жиIэм. Зы чей из махъсымэ гъэIэфIауэ диIэщи – дефэнщ, нэху щыху дыщысынщ, зыдгъэтхъэжынщ. Адэм сыт хуэдэ Iэмал къимыгупсысами, и къуэр абы щхьэкIэ нэхъыфI хъуакъым. Адэм и мылъкур и къуэм IэщIэкIуэдэну хьисэп щищIым, и мылъкур тIу ирищIыкIащ, езым къылъысыр ищэри, зы матэ из дыщэ ахъшэ къыщIэкIащ. Унэ бгыкъур кърибзыкIщ, ахъшэр ирикIутэри, езым щыщ пхъэбгъу триукIэжащ, и лъащIэ пIащIэм тхьэгъу хиукIащ, тхьэгъур къыIупчмэ, ахъшэр къилъэлъын хуэдэу. Ауэрэ куэд дэкIа, мащIэ дэкIа, и адэр зыгъэлIэну узыр къеуэлIащ. И къуэр зыбгъэдигъэтIысхьэри жриIащ: «Иджы, си щIалэ, сэ мы узым сыкъелынукъым, ауэ псалъитI-щы бжесIэжыну арат укъыщIезджар. Балигъ узэрыхъурэ икIи сыбгъэтыншакъым, икIи укъызэдэIуакъым. ИтIани си гур мэуз уэр щхьэкIэ. Сэ сызэрылIэр згъейркъым, уэращ згъейр, иджыри уи щхьэм акъыл къихьакъым, делэм и гъуэмылэр пэшхщ, жиIащ пасэрейм. Абы урещхьщ уэ. Сэ бжесIэну сызыхуейр мырат: мылъкуи былыми уимыIэжу, уи ныбжьэгъухэми укъызэрамыпэсыжу, гузэвэгъуэр къыщыплъысам деж, мес мо тхьэгъур
плъагъурэ? Мис абы кIапсэ быдэ ищIэ, уи пщэм щыгъэлъади зытхьэлэж. И адэр иIэжтэкъыми псэуфакъым хуэмыхур, къыпхужаIэу дунейм ущIытетын щыIэкъым». ЩIалэр и адэм жиIэм едэIуащ икIи дыхьэшхащ: «Еууей, си адэм и акъылыр фIэкIуэдащ». Абы нэхъ хэмылъу щIалэр унэм къыщIэкIыжри, и шакIуу-макIуухэм яхыхьэжащ. И адэр зы тхьэмахуэ нэхъ мысымаджэу лIащ. И адэм къыщIэна мылъкур куэдрэ ирикъунт, хэщI фIэкIа зыри къыхэхъуэртэкъым. Зы 121 122
илъэс, илъэситIым зы шкIэ, е зы щынэ къэмынэу ирифри, щыгъын джафэ щымыгъыу уэрамым щIалэр къыдэнэжащ. ХьэгъуэлIыгъуэ гуэр щыIэу и ныбжьэгъухэр кIуэмэ, къефийрт, «Уи жыпым зыгуэр илъым, къакIуэ, Хьэжмурат», – жаIэрти ауан къащIырт. Апхуэдэу ауан къэзыщIхэр Хьэжмурат и адэм мылъкуу иIар зышха къомырат. Зы махуэ гуэрым жылэм хьэIусыпэ зрату хъуар зэхуэсауэ тхьэлъэIушхуэ гуэр щыIэт. Хьэжмурат и ныбжьэгъухэри мыкIуэу къэнакъым абы. Хэти щынэ ихьащ, хэти мэл ишащ. Хьэжмурат зигъэшу бжэIупэм Iуст. Я хьэблэ щIалэ гуэр блэкIрэ пэт, Хьэжмурат и Iуэхур зэрымыщIагъуэм гу лъитащ. – ЛIо, Хьэжмурат, сыту хуабжьу ибгъапщхьэрэ и пщэ кукъур, дэнэ щыIэ уи ныбжьэгъуфIхэр? – ЩIалэр Хьэжмурат тIэкIу къехъурджауэм фIэфIу псалъитI-щы къыкъуидзащ. – НакIуэ тхьэлъэIум, жылэм цIыху къыдэнэркъым. Жьэгу пащхьэ джэдууэ уIусыну бжэIупэм? ТхьэлъэIум куэд, мащIэ иIэкъым, накIуэ зыгуэр уиIэмэ. – Гъуэгу махуэ, уэлэхьи, сэ сыздэкIуэнум сыкIуам. А си ныбжьэгъуу жыхуэпIэу мылъкуу диIэр изыфахэр къэфийри блэкIахэщ. Сэ сыт иджы: сыахъшэкъым, сыбохъшэкъым, сыти сащIыжын абыхэм? – ЩIагъуэкъым уи Iуэхур, – гущIэгъу хэлъу жиIащ гъунэгъу щIалэм. – Мэ, мы сомыращ сэ схузэфIэкIынур, – къыхуишиящ абы дыжьын сом, – мыбы къыщIэкI къэщэхуи, накIуэ, ехъуэхъу нэгъуэщI мыхъуми. Ар жиIэри гъунэгъу щIалэр IукIыжащ. Хьэжмурат гупсысэщ-гупсысэри, гуфIэгъуэм пхьы хъуну а сомым къыщIэкIын къыхуэгупсысакъым. Ауэ дыжьын сомым зы тхьэмбыл зэкIэрыщIа къыщIэкIырт. Ар махуитI-щыкIэ Хьэжмурат ирикъунут. ЛыкIэ сондэджэр гуэрым и деж кIуэри, тхьэмбыл зэкIэрыщIа пшэр къищэхуащ. Ар иIыгъыу щIалэр унэм кIуэжыну ежьащ. «Насып уимыIэмэ, махъшэм утесми, хьэ къодзакъэ», – жыхуаIэращ, къыздэкIуэжым щIалэм и гуэншэрыкъ лъэпсыр тIэтащ. Тхьэмбыл зэкIэрыщIар бжыхьым фIидзэри, лъэпсыр ипхэжыну зригъэзыхащ. Абдеж ирихьэлIэу, имыщIэу, зы бгъэ ин къеухри, Хьэжмурат и тхьэмбыл зэкIэрыщIар ипхъуатэри, уэгум ихьэжащ. Хьэжмурат игу фIы щыщIэнт? – Си адэжь тхьэмыщкIэм къызжиIам сыхуэзащ, – жиIащ абы, – сэ сишх телъыжу къыщIэкIынукъым мы дунейм, апхуэдэу щыщыткIэ, сыщIытетыжыни щыIэкъым.
Хьэжмурат псынщIэу къэкIуэжри, и адэм жыхуиIа тхьэгъум фэ кIапсэ быдэ ирищIащ, шэнтым теуващ, и пщэм кIапсэр щигъэлъадэри, шэнтым елъэпауэри щIиудащ. Хьэжмуратыр къыкIэрылэлу къыщынэм, тхьэгъу кIапсэр зэрыщIар къыхичри, щIалэр ныкъуэтхьэлэ хъуауэ унэ лъэгум къихуащ, дыщэ ахъшэ къомыр къытещащэу. Апхуэдиз ахъшэр щилъагъум, щIалэр гущIыхьэу къэгъащ, и адэр игу къэкIыжри. Еууей, еууей, си адэжь тхьэмыщкIэ, хьэдрыхэ убампIэу узгъэкIуащ, – фIеудыж Хьэжмурат и щхьэр. – Щхьэи сыномыдэIуарэт, сыту пэж куэд къызжепIат! Къысхуэгъэгъу, къысхуэгъэгъу, си адэ! Хьэдрыхэ хабзэ щыIэм, сынолъэIу къысхуэбгъэгъуну, сыкъуэншащ, сыкъуэншащ, си адэ. Уэлбанэ блэкIам щIакIуэ кIэлъызыщтам хуэдэт Хьэжмурат и Iуэхур. Ауэ къуажэдэсхэм ягъэщIагъуэу а махуэм къыщыщIэдзауэ Хьэжмурат и гъащIэм зихъуэжащ: ар бэзэрым кIуэри, витIрэ жэмитIрэ къищэхуащ, зы шы дэгъуэ и гъусэжу, хьэкъущыкъу, тепIэнщIэлъын куэду зэригъэпэщащ, куэд дэмыкIыу щхьэгъуси зригъэгъуэтри, и адэ и къуэщ жригъэIэу псэууэ тIысащ.
ЖыIэмыдаIуэм насып иIэкъым. Ар иджыт быдэу къыщыгурыIуар Хьэжмурат. Сыт щыгъуэ зэмани нэхъыжьым и чэнджэщ Iущым цIыхур хуэныкъуэщ.
ЗылIрэ зы фызрэ зы къуажэ гуэрым щыпсэурт. Жылэм дэстэкъым зымыщIэ ахэр хуэкъулейсызу зэрыпсэур. ЩIалэ цIыкIуитIи яIэт, зекIуэф къудейуэ. Фызыр набдзэ зытелъым я нэхъ дахэт, и джийм ежэх псыр уолъагъу жыхуаIэм хуэдэт. Ауэ, дахагъэм сыт и мыхьэнэт, жьэм драхьей унэм щIэмылъмэ? ЩIащIэну вы яIэтэкъым е къашыну жэм пщIантIэм дэттэкъым. ЛIыри щIэчэ имыIэу щылажьэрт уэркъхэм, пщыхэм, нэхъ хуэкъулейхэм я деж, ауэ къратыр жэщ Iус яхуэхъуртэкъым. Зы махуэ щхьэ уз, ныбэ узкIэ мылажьэу къыдэнамэ, жэщым унагъуэр нэщIт. – Зы щIыпIэ сыкIуэнщи, лIыщIэу сыувынщ, добрэшанхэм лIыщIапщIэфI яту жаIэ, – ечэнджэщащ и фызым лIыр. – Хъун хуэдэ къэзгъуэтмэ, фэри фысшэнщ.
– Хъунщ, хъарзынэщ. Тхьэ, дэ мыпхуэдэу псэуа дымыхъун,
махуэм къэблэжьар жэщ Iусу тхуримыкъуу. Бынхэри гуэныхьщ, яшхын дэнэ къэна, ящыттIэгъэн къудей яIэкъым. Сыарэзыщ, – жиIэри фызыр акъылэгъу хъуащ лIым лIыщIапIэ къигъуэтыну.
Арати, гъуэмылэншэ къэлътмакъыр и плIэм илъу лIыр еуэри ежьащ. Куэдрэ кIуа, мащIэрэ кIуа, зы добрэшан бей гуэрым Iэхъуэу илъэскIэ къищтащ, ишхынумрэ щитIэгъэнумрэ нэмыщI выщIитI зи павэу къритыну ириухылIащ, и фызри и бын цIыкIуитIри ишэну хуит ищIыну елъэIуащ. Добрэшаныр джаур щхьэкIэ, цIыхуфI гуэрти, унагъуэр зэришэнум щыгуфIыкIащ. «ФызыщIэлъын ди куэдщ, кIуэжи къашэ уи бынунэр», – жиIэри акъылэгъу хъуащ.
Гъуэмылэ хурикъун къритщ, щыгъын гуэрхэри къыщитIагъэри, лIым дунейр тIэу пкIэгъуэ хуэмыхъуу гуфIэу къригъэжьэжащ, и фызымрэ бынитIымрэ ишэну. ТхьэмахуитI нобэ мэхъу гъуэгу сызэрытетрэ щыжиIэм, пщIантIэм къыдыхьэжащ. КъыздэкIуэжам, фызи быни бгъуэтым къащтэ, бзэхащ, унэми бжэи щхьэгъубжи хэлъыжкъым, дэнэкIи щыплъагъур зэхэкъутарэ зэхэфыщIарэщ. Хэт ар къезыщIар, хэт ар и гъащIэм зэран зыхуэхъуауэ мы жылэм дэсыр?
Къижыхьащ лIым, щIэупщIащ. И щIалэ цIыкIуитIыр гъунэгъу гуэрым я деж къыщигъуэтыжащ, ауэ и унагъуэр зэрызэхафыщIам теухуауэ абы зэхихыжам уи лъыр ягъэдийрт. А зэманым Къэбэрдейм сондэджэр куэд къакIуэу щытащ, кърым тэтэр, ермэлы жыпIэми. ЦIыхухэр зыхуеину хьэпшып мыбы щамыгъуэтхэр къашэрти ящэрт, езыхэр зыхуей – дыщэ, дыжьын хуэдэхэр – къащэхухэрт е яхъуэжхэрти, кIуэжхэрт. Апхуэдэ зы сондэджэр къэзыкIухьу жылэм дэтым, тхьэм ещIэ мо цIыхубз тхьэIухудыр зэрилъэгъуар, мурад ищIащ Iэмал 123 имыIэу бзылъхугъэр ихьыну. АбыкIэ къыдэIэпыкъуну и сондэджэрэгъуищым елъэIуащ икIи арэзы хъуахэщ, ахъшэфI къаритыну къигъэгугъа нэужь. Арати, мо ер зигу илъ къомым зрагъэщIащ фызыр, и сабиитIым фIэкIа и мыгъусэу, и закъуэу зэрыпсэур, и лIыр лIыщIэ ежьауэ къызэрытыр. Сондэджэрхэм жэщыбгым зыхуагъазэщ, унэ фейцейм бжэ-щхьэгъубжэ щIагъуэ хэлъынт? – ахэр къыхатхъри, фызыр шыплIэрыхьу яхьащ. ЦIыхубзым заримыту мо ерухэм ефыщIэуэху щIалэ цIыкIуитIыр я гъунэгъумкIэ щэхуу ежэкIащ. Ауэ мохэр къэушу джыдэ, бжэгъу жаIэху сондэджэрхэр макIуэ-мэлъей, къуажэм зэрыдэхри ежьэжащ.
ЛIы тхьэмыщкIэм, сыт ищIэнт, щIэщхъу бзаджэ къыщыщIам и гур ириудауэ, адэкIэ ищIэнур имыщIэу къэнащ. Жылэм а Iуэхур куэду зэщхьэщыхауэ щагъэхъыбарт: языныкъуэхэм жаIэрт фызыр лIыгъэкIэ, IэпщэрыбанэкIэ зэрахьар, ауэ куэдми ягъэхъыбарт бзылъхугъэр езыр фIэфIу кIуауэ, ахъшэ хъушэ къаIихыу.
– Ар пэжкъым, дадэ, – жиIащ щIалэ нэхъыжь цIыкIум, – нанэ фIэфIу кIуакъым. ЛIищ-плIы жэщыбгым къакIуэри, нанэ бжэр щахуIуимыхым, ар якъутащ, языныкъуэхэм щхьэгъубжэр хатхъащ, нанэ мо лIыхэм япэмылъэщу, япхри, шыплIэм дэлъу яхьащ.
Адэм и фIэщ хъуащ щIалэ цIыкIум жиIэр зэрыпэжыр, сабийм пцIы зэримыупсынур. Ауэ сыт и мыхьэнэ езы анэм и щхьэр умыгъуэтыжмэ, ущылъыхъуэну лъэныкъуэр, къыщыбгъуэтыжыну щIыпIэр умыщIэмэ? Дунейр инщ, дэтхэнэм гурыщхъуэ хуэпщIын, башыр бдзам сондэджэрым техуэмэ?
Сыт ищIэнт лIым, унэм бжэ-щхьэгъубжэр хигъэмбыжщ, пхъэбгъу IуиукIэщ, и сабиитIым я Iэпэ зырызыр иубыдри, хуэлIыщIэну зэпсэлъа добрэшаным деж кIуэжыну еуэри ежьащ. СабиитIыр, зыр ешым, ар и дамэм тригъэтIысхьэурэ, ихьырт, зэрымэжалIэм иримыгъэгупсысын щхьэкIэ хъыбарыжь гуэрхэм щIигъэдэIуу. Апхуэдэурэ мащIэрэ кIуа, куэдрэ кIуа, зы псышхуэ гуэр и Iуфэ Iухьащ. Адэм сабиитIри зэуэ хуихынутэкъым. Нэхъыжь цIыкIур, зимыгъэхъеину унафэ хуищIри, псы Iуфэм къыIуинащ, нэхъыщIэр и пщэм дигъэтIысхьэри псым зэприхащ. Ар адрей псы Iуфэм IуигъэтIысхьэщ, езыр ипщэкIэ тIэкIу дэкIуэтейри, адрей и щIалэр къызэприхыну зэпрысыкIыжащ. Псым къыхэкIыу бгыжьэм къыщытеувэм, щIалэ нэхъыжь цIыкIур бгъуэтым къащтэ, уэри щIыри игъэзри игъуэтыжакъым. Псы Iуфэр мэз Iувти, сабий зи закъуэу исы Iуфэм Iусыр щилъагъум, дыгъужь гуэр къыхэкIри, щIалэ цIыкIур ихьауэ арат. ЛIым ищIэнур имыщIэу сыхьэт хъункIэ къижыхьа нэужькIэ, и гугъэр хихыжри, модрей Iуфэм къытрина и къуэм деж къикIыжащ. Ауэ къызрихьэлIэжар нэхъеижт: адэр куэдрэ псым къыщызэпрымыкIыжым, ар здэкIуамкIэ сыкIуэнщ, жиIэри сабийр псым хыхьащ, ар мо псы уэрым ипхъуатэри, екъури ежьэжащ.
Адэм и хьэдагъэр хьэдагъищ хъуащи, псы Iуфэр къызэхежыхь, ипщэкIэ дожей, ищхъэрэкIэ йожэх, ауэ псым ирихьэхар дэнэ къипхыжынт, лIыщIэу къэзыщтам и деж и щхьэр фIэлэлу игъэзэжащ. И Iуэху зытетыр здэкIуэжа добрэшан бейм щыжриIэм, абыи быдэу и жагъуэ хъуащ, зыгуэркIэ щIалэ цIыкIухэм е и щхьэгъусэм я хъыбар зэхихмэ, Iэмал имыIэу къыжриIэну къигъэгугъащ.
НтIэ, арати, дыгъужьым ирихьэжьа щIалэ цIыкIур уэхъуэщIыхъуэр зэрихьэу мэкIий, зеукIыж. Зэманыр мэкъуауэгъуэти, мэкъуауэ гуп 124 шэджагъуэ зыгъэпсэхугъуэм загъэщIыIэтыIэу, яшхэр ягъэпскIыу псыхъуэм дэтти, сабийм и гъуахъуэ макъыр зэхах.
– Уэхьэхьей! Маржэ хъун, сабий дыгъужьым ехь! – жаIэри щIалэ гуп къызэрыIэтащ.
Хэт гуахъуэ, хэт шэмэдж къапхъуатэри, мэкъуауэхэр дыгъужьым кIэлъыщIэпхъуащ. Ауэ лъэсу мо еIуящIэм улъэщIыхьэнт! Шы зыгъэпскIхэм псынщIэу яшхэм зрадзри, дыгъужьым и ужь иуващ. Жыжьэ ягъэкIуэнт мо шы бэлыхь тесхэм дыгъужьыр? МэкъупIэ
захуэм зэрихьэу фий, кIий макъым хьэуар зэщIищтауэ, шухэм къаухъуреихьу дыгъужьым щилъагъум, щIалэ цIыкIур къыхыфIидзэри, макIуэ-мэлъей, къуэ нэфым зыдидзэри, екъури ежьэжащ. Шухэри зыхуейр арати, щIалэ цIыкIур пщыIэм къахьащ. ЩIалэ цIыкIур зыпэщIэхуар урыст. Гупыр зэчэнджэщри, нэхъ зыпIыфын, бын зимыIэ лIы бэлыхь гуэрым сабийр иратащ. ЯфIэгъэщIэгъуэну мазитI-щым абы урысыбзэр зригъэщIащ, илъэс дэкIри, школым щIэтIысхьащ.
Мыдрей псым хэхуэу ирихьэжьа етIуанэ щIалэ цIыкIур, псыхьэлъахуэ гуэрым зыкIэрищIауэ ирихьэхыу лIы гуэрхэм къалъагъури, хэлъадэри къыхахащ. Ари, зы къуэ закъуэ фIэкIа имыIэу фызыжь гуэрым иратри, ипIащ, къилъхуам хуэдэу.
Куэд дэкIа, мащIэ дэкIа, щIалитIри лIы хъуащ, щIэныгъэ ягъуэтащ. Дэтхэнэми ещIэжыр къуэш цIыкIу, анэ, адэ зэриIар, ауэ дэнэ щыIэ ахэр? ЗэкъуэшитIыр щапIа къуажэхэр зэпэжыжьэт, зэрыщIэххэртэкъым я псэупIи, я лIапIи. НтIэ, зы махуэ гуэрым къуэш нэхъыжьыр шууэ щIыпIэ жыжьэ къикIыжу псы гуэр къызэпрыкIыжын хуейти, и шыр псы иригъафэу псы Iуфэм Iут щIалэм ирихулIащ. Шур щынэсым, псы ефэ шыр пырхъри Iулъащ, щIалэр псым хигъапкIэу.
– УкъэзымыгъэщIам уехьыжри, хьеуан къэрабгъэ! щIэкIиящ щIалэр шым адыгэбзэкIэ.
– Уэ уадыгэ? – къелъащ шым къыбгъэдыхьар.
– Адыгэм и нэфI къыпщыхуэ! – къритащ жэуап модрейми, псым зэрыхэту.
цIэр Хъусен?
– Ар ди адэм и псалъэу щытащ, – къэгуфIащ къыIухьар. – Уэ уи – Уэ уи цIэр Хьэсэн?
Зэкъуэшхэр зэрыцIыхужащ. Сыт хуэдиз IэплIэ, сыт хуэдиз нэпс, гуапагъэ а тIум а махуэм яку дэлъа.
– ПщIэжрэ ди анэр? – щIэупщIащ Хьэсэн.
– СощIэж, ауэ ерагъмыгъуейуэ. КъысхуэмыцIыхужынкIэ сошынэ.
– КъыпхуэцIыхужынщ, Хъусен. Зи анэ къызыхуэмыцIыхуж щыIэ? Дегъажьэ абы и лъыхъуакIуэ. Ди анэр къэдгъуэтыжмэ, ди адэми дылъыхъуэнщ. Ар добрэшанхэм я деж щыIэу жиIауэ си гугъэжщ.
– ДызыпIахэм деупщIын? – шэч къытрехьэ нэхъыщIэм.
– ДеупщIынщ, Хъусен. Ахэр цIыхуфIщ. НакIуэ, уэ узыпIахэм сэ яжесIэнщ. ДызэхащIыкIынщ.
ЗэхащIыкIа къудейкъым, шы-уанэ зэтелъ зырыз къратщ, гъуэмылэкIэ къаузэдщ, тхьэмыщкIагъэ ихуэмэ, къагъэсэбэпыну дыщэхэкI гуэрхэр къратри, гъуэгу трагъэуващ. Хьэсэн фIыуэ ищIэжырт я адэр къэкIуэжауэ щеупщIам я гъунэгъум жиIауэ щытар: «Уи щхьэгъусэр зыхьам уэ упэлъэщынукъым, абы пащтыхьым и пщIантIэм унэ щиIэщ». Апхуэдэу щыщыткIэ, анэм щылъыхъуэн хуейр пащты- 125 126
хьым и пщIантIэрат. Ауэ, дауэ? Пащтыхьым и пщIантIэ ахэр дагъэхьэну? Дагъэхьэн дэнэ къэна, гъунэгъуу ирагъэкIуэлIэну?
– Къэзгупсысащ! – къыщылъэтащ Хьэсэн, етIуанэ махуэм загъэпсэхуу жыг щIагъ гуэр здыщIэсым. – НакIуэ, къуэш, адыгэ фащэ едгъэгъэд!
Махуэ еплIанэм адыгэ шууитI пащтыхьым и куэбжэ абрагъуэм Iухьэри, къамышыкъукIэ теуIуащ.
– Сыт фыхуейт? – къыIуихащ щхьэгъубжэ цIыкIур хъумакIуэм.
– ДынолъэIу зиусхьэным тхужепIэну, зэкъуэшитIым шым фIыуэ хыдощIыкI, е шыхъуэу, хуеймэ шыгухуу, е шыхэр зыщIэт бор къэттхъуну дыкъищтэну.
Сыхьэт ныкъуэ дэмыкIыу зэкъуэшитIыр пащтыхьым деж щIашащ. Мо щIалэ зэкIужитIым къызэреплъу зиусхьэным и нэкIур зэлъыIукIащ, фащэ дахэр, ар екIуу я Iэпкълъэпкъым зэрилъыр, я зыIыгъыкIэр щилъагъум, къызэфIэувэри лъэбакъуитI къичащ.
– Иджыблагъэ Къэбэрдейм шы табын къыщысщэхуащ, – жиIащ пащтыхьым. – Сегупсысырт: хэт дзыхь хуэсщIыну мы шы табыныр? Фи теплъэм жеIэ дзыхь къыфхуащI зэрыхъунур. Айдэ, щIэвдзэ, лэжьапщIэкIэ сэ фи жагъуэ сщIынкъым.
Арати, мазэ лэжьа, илъэс лэжьа, зэгуэрым пащтыхьым и бейгуэлхэм шыгъажэ ящIыну мурад ящI, пащтыхьым пхъурылъху къызэрыхуалъхуам и саулыкъукIэ. Абы зыхуэзымыгъэхьэзыр лъэпкъ а пащтыхьыгъуэм искъым. Хьэсэнрэ Хъусенри загъэхьэзыр, адыгэ шитI къыхахауэ, махуэ къэс къагъажэ, къракIухь. Шыгъажэр къэсыным тхьэмахуэ иIэу бо кIыфIым щIаубыдащи, ху къабзэкIэ ягъашхэ. Пащтыхьми къажриIащ, шыгъажэр зэкъуэшитIым язым къихьмэ, тыгъэшхуэ къахуищIыну.
– Зи щIыхьыр ин, – зыхуигъэзащ пащтыхьым Хьэсэн, – дэ тхузэфIэкI къэдгъэнэнкъым, ауэ дэ зы лъэIу пхудиIэщи, ар тхуэбгъэзэщIам, абы нэхърэ нэхъ тыгъэ лъапIэ дыхуейтэкъым.
– ЖыIэ, Хьэсэн, – игъэщIэгъуащ пащтыхьым, – уи пащтыхьыгъуэр къыдэт жывмыIэмэ, сэ фхуэзмыщIэн щыIэкъым.
– Ар дигу къэкIыну тхьэм жимыIэкIэ, зи щIыхьыр ин, – плъыжь къэхъуащ щIалэр. – Мыпхуэдэ сондэджэр гуэр уи пщIантIэм щопсэу, унэ иIэу.
– Щопсэу, – ищIащ и щхьэр зиусхьэным. – Мызэ-мытIэу Къэбэрдейм щыIащ.
шыгъажэм къыздишэну.
– Тэмэм. НтIэ, куэд щIауэ абы гъэру зы цIыхубз гуэр иIыгъщи, – Апхуэдэ хъыбар зэхэсхакъым. ЛI, а цIыхубзыр фцIыхуу ара?
– ТщIэркъым. Ауэ, дыIуплъэну дыхуейт.
– Сыт-тIэ абы гугъуу хэлъыр? Иджыпсту згъэкIуэнщи… – Хьэуэ, зи щIыхьыр ин, дынолъэIу, шыгъажэ махуэм.
Шыгъажэ махуэр дунейкъутэжт. ЦIыхуу къызэхуэсам я бжыгъэр пщIэнутэкъым. Шы къэзыгъэжэну лъэпкъхэр щхьэж и щыгъынкIэ хуэпат, зиш къытеж лъэпкъыр псоми ящIэн щхьэкIэ. Еплъыну къэкIуахэри щхьэж зэрыхуэфащэкIэ щысщ, щытщ. Пащтыхьыр зытесым дришеящ щIалитIым жыхуаIа сондэджэрымрэ абы и гъэр цIыхубзымрэ. Ахэр зытес лъагапIэм щыболъагъу шы къежэкIхэр,
адыгэ фащэ зыщыгъ щIалитIыр япэ зэритыр. Пащтыхьыр шы къажэхэм зэреплъым нэхърэ нэхъыбэрэ цIыхубзым щэхуу хуоплъэкI, гу лъе- тэ абы и фэм зэрызихъуэжым. Хьэсэн япэ иту, Хъусен абы кIэлъыкIуэу шыгъажэр яухащ, саугъэтхэр иратащ. Дуней псор къызэрыIэта фIэкIа умыщIэу, цIыхухэр зэрызохьэ.
– Жылэр мэгуфIэ, уэ щхьэ угърэ, дахэ? – еупщIащ пащтыхьыр цIыхубз гъэрым.
– Мо щIалитIым си хэкур сигу къагъэкIащ, – ирихьэхащ и щхьэр бзылъхугъэм. – Сэ си Iуэхур къызэрекIуэкIар мыращ, зиусхьэн. Си щхьэгъусэр лIыщIэну ежьауэ къэтт, сэри си щIалэ цIыкIуитIым сабгъэдэсу, а цIыкIухэр си гурыфIыгъуэу сыпсэууэ, зы жэщ гуэрым бжэр къыстракъутэри мыбы сыкъахьауэ, мис мыбдеж щысым сыкъихьауэ, илъэс тIощIрэ зырэ мэхъури гъэру сиIыгъщ. Си хэкур сигу къэкIащ, зи щIыхьыр лъагэ, си унагъуэ и Iуэху зытет сщIэркъым: псэухэ, лIахэ? Си щIалэхэр сиIэжамэ, мо шы къэзыгъажэхэм хуэдиз хъунут. Аращ си нэпсыр къыщIэзыхуар, зи узыр къэсщтэн.
– АтIэ алъандэрэ щхьэ жумыIарэ уи Iуэху зытет?
– Зы псалъэ жыпIэнщи, мэлым хуэдэу уфIэдгъэжынщ, жаIэри сагъэшынащ, зи щIыхьыр лъагэ. Ауэ, ди тхьэ етIуанэм, сынолъэIунут: хъунумэ, бзылъхугъэм хьэтыр иIэжмэ, а ди фащэ зыщыгъа щIалитIым севгъэупщI, хэт ищIэрэ, хъыбар гуэр къызжаIэнкIэ мэхъу.
– Ахэр сэ си деж щыIэщ, – къэтэджыжащ пащтыхьыр. – Ухуеймэ – иджыпсту, хьэуэ жыпIэрэ, пщыхьэщхьэ. Сэ укъезгъэшэнщ.
Арати, псори зэбгрыкIыжащ. Пшапэр зэхэуэри, пащтыхьым щIалитIым хъыбар яригъэщIащ цIыхубз гъэрыр къашауэ пэш щхьэхуэм къащыпэплъэу. Жэщыбг фIэкIыхукIэ зэбгъэдэсахэщ анэмрэ и къуитIымрэ, псори ягу къагъэкIыжащ, нэпс Iэджи щIагъэкIащ. Сондэджэрым и телъхьэхэр пащтыхьым деж къэкIуащи, зэрогъэкIий, зэрызохьэ. ЩIалитIымрэ гъэрымрэ къраджэжри, пащтыхьыр еупщIу щIидзащ.
– Уэ мы щIалэхэр уи сыт?
– Мы щIалитIри си бынщ.
– АбыкIэ щыхьэт уиIэ?
– СиIэкъым. Ауэ сэ ахэр къызэрыслъхуар кърифщIэну дамыгъэ ятелъхэр нывжесIэнщ.
– ЖыIэ, – къеплъащ абы пащтыхьыр. – Дэ дынодаIуэ.
– Си щIалэ нэхъыжьым, мис мыбы, – и Iэр къыхуишиящ абы Хьэсэн, – и лъакъуэ ижьым мис мы и къэгъэшыпIэм ищхьэкIэ кIэпIейкIэ хуэдиз хъуну анэл хэсщ. Фи фIэщ мыхъумэ, феплъ. Ар пцIыуэ къыщIэкIмэ, нэщанэуапIэу сывгъэуви, фыкъызэуи сывукI. ЩIалэ нэхъыщIэм и щхьэпхэтIыгум зы IэпапIэ хъун цы имыту иIэщ.
Пащтыхьым и унафэкIэ а нэщэнэхэм еплъри – тэмэмт.
– Уэ жыIэт иджы, – зыхуигъэзащ абы сондэджэрым, – мы фызыр къыздипшар дэнэ? Езым фIэфIу къэпша мыр?
– Ди дыгъэ, ди мазэ! Уэращ дэ псори дызыщыгугъыр, уи гущIэгъуращ дызэрыпсэур, езыр фIэфIу къэкIуащ мы цIыхубз напэншэр.
– Езыр фIэфIу къэкIуамэ, щхьэ гъыуэ пIыгъ илъэс тIощIым щIигъуауэ?
– Щхьэгъусэ къысхуэхъун идэркъым, ди дыгъэ.
– НтIэ, езыр гум къитIысхьэу къэкIуауэ жоIэри. Мы бзылъхугъэр къыщыфхьым сабий зэриIэр фщIэртэкъэ? 127 – Сабий зэриIэр къыджиIакъым, си лIым псэукIэ ищIэркъым жиIэщ, ахъшэшхуэ тIихри къэкIуащ, – и жьэм къихьыр жеIэ сондэджэрым.
– Пэж мыбы жиIэр? – йоупщI пащтыхьыр цIыхубзым.
– Пэжкъым, – къет жэуап, – Iуэхур къызэрекIуэкIар мо щIалэ нэхъыжьым ищIэжу къыщIэкIынщ, илъэсихым итащ. ФеупщI.
– Сыт щIэзмыщIэжыр? – жиIащ Хьэсэн. – Дымышхэу дыгъуэлъыжауэ пIэм дыхэлът, ди жеин къэмыкIуэу. Ди анэри, гузавэрти, таурыхъ къыджиIэурэ дигъэжеину хэтт. АрщхьэкIэ умэжалIэу уи жеин къэкIуэнт? Зэуэ ди бжэм зыгуэр къеуащ, гу Iэуэлъауэ уэрамым къыщыIуащ. «Сыт, на-а, жэщыбгым мыбы къеуэр?» – жиIэри, сэ лъэпагъымкIэ сыхэлът, Хъусен и гупэмкIэ хэлъти, къыщылъэтри, сэри и гупэмкIэ сихьащ. Уэздыгъэ диIэтэкъым, щхьэгъубжэм къыдидз лъапэ нэху тIэкIум фIэкIа. Ди анэм и бостейр псынщIэу зыщидзэри, техьэгъуэ зытехьам хуэдэу, кIэзызу бжэм бгъэдыхьащ. Бжэм лъакъуэкIэ къыкIуэцIыпкIэри къыхаудащ, къызэщIэрыгуэри, ди анэр кIийуэ щIалъэфащ. Ноби зэхэсх хуэдэу сощIэж ныщIыхьэу мафIэдз къагъэлыда нэужь, «О-о, мыбы и дахагъыр!» – зэрыжаIар. Ди анэр Iуаша нэужь фоч тIэунейрэ уащ, дэри ди анэр яукIащ жытIэри, нэху щыху дыгъыу дыхэлъащ. АдэкIэ зэрыхъуар кIыхьщ, ауэ уи пащхьэ дитщ, зи щIыхьыр ин, уэ къытхуэпщIыр ди унафэщ.
– Апхуэдиз бэлыхь фэ фтезыгъэлъам ихьын хуей тезырыр фIыуэ езым ещIэжри, абы и Iуэхур судым ирещIэ. Фэ сынывохъуэхъу икIи сыныволъэIу: ди адэр къэтлъыхъуэжынщ жыфIэу си шы табын зэфIэвгъэувар къэвгъанэу фемыжьэж. ЗдэщыIэ щIыпIэр къызжефIи, сэ згъэкIуэнщи къезгъэшэжынщ.
– Уэ къытхуэпщIа гущIэгъумрэ цIыхугъэмрэ дэ зэи тщыгъупщэнкъым, зи пащтыхьыгъэр кIыхь хъун, – жиIащ анэм. – Сэ си гъащIэкIэ уэ тхьэ сыпхуелъэIунущ уи гъащIэр кIыхь хъуну, ауэ уи жагъуэ умыщI, емыкIуи дыкъыумыщI, дэ ди хэку дыкIуэжынщ. Куэдщ илъэс тIощIым щIигъуауэ дыхэхэсащи. Сыт щыIэн а псалъэм нэхърэ нэхъ дыдж. Мывэр уи пIэщхьагъми, уи хэку уисыжмэ, ар къазыц щхьэнтэу къыпщохъу. КъытхуэпщIа псоми IэфIагъыу, гуапагъэу хэлъыр ди гум нэбгъэсыну, исэкIэ зыхэдбгъэщIэну щытмэ, дыутIыпщыж, зи щIыхьыр нэхъ лъагэж хъун.
– Сыт сщIэн, – пыгуфIыкIащ пащтыхьыр, – уи псалъэхэм иужькIэ сэ зыри схужыIэжынукъым. Гъуэгу махуэ. ДяпэкIи апхуэдэу цIыхубз пэжу щыт. Уи лIым, уи хэкум ухуэпэжу.
Я адэм и щхьэцыр уэс чэсейм хуэдэу тхъуауэ, и унагъуэ фIэкIуэдам щхьэкIэ зэхилъхьа гъыбзэм Iэхъуэ-шыхъуэу а щIыпIэм исыр дэгъыу добрэшанхэм я деж къыщагъуэтыжащ. Ари къыздашэжри къэкIуэжащ, я унэр здищэхэжа я щIапIэжьыр ягъэкъэбзэжри, унэ дэгъуэ ящIауэ нобэми ныжэбэми мэтхъэжри исхэщ.
ХЪАН Зы хъаныжь удэфа гуэрым зыпхъу дахэ иIэт, жи. Хъыджэбзыр ишэгъуэ дахэ хъуат, ауэ и адэр нэпсейти, игъащIэкIэ зрикъуну
мылъкур и пхъум къыщIихыну яужь итт. Сыт хуэдэ щIалэ къыщIэупщIэми, яхуэмыIэтыну уасэр яжриIэрти, зыпигъэкIырт. Арати, 128 Iэджи къыщIэупщIаи хъаныр благъэ ящIыну, арщхьэкIэ хъаным и мурадымрэ къылъыхъухэм я мурадымрэ шурэ лъэсрэ я зэхуакут.
Сытми, хъаныжьым зыхуейм хуэдэ малъхъэ бей имыгъуэтурэ
ипхъу тхьэIухуд закъуэр къыдэнэжащ. Зы цIыху къыщIэупщIэжкъым, къылъыхъун дэнэ къэна. Хъанымрэ и фызымрэ куэдрэ зэщыхьэрт я пхъум щхьэкIэ.
– Сыт телъыджэ, на, мыгъуэ, пхъу уасэрэ лъы уасэрэ жаIэр игъащIэм. Мылъкуи хъери пхуэхъункъым а тхьэмыщкIэм къыщIэпхыр. Мылъкуу уиIэр пхуэшхыжыркъым, шейтIаным иубыда а уи гур къисхыу лацринэ сабынкIэ стхьэщIу ислъхьэжащэрэт. Пщыгъупщэжащ уэ ущыщIэлар, псэкIуэдкъэ тхьэмыщкIэ, и ныбжьэгъухэр псори яшащ, уэ уасэ жори хъыджэбзыр лъэхъуэщым исым ещхьу пIыгъщ.
– ЛIот атIэ узыхуеяр? Хъаным и пхъур хьэпшып папщIэу сыбгъэтыну арат? Зыгуэр зыщIамыту фIы щыIэкъым, зыгуэр зыщIамыту яшэхэр хьэбыршыбырхэщ. УмыпIащIэ, и насып зыхэлъ къыкъуэкIынщ иджыри.
– Дауэ, на-а, къызэрыкъуэкIынур? КъыщIэупщIэр IубгъэкIыурэ иджы ябгынэжащ. Умыдэ лIакъуэлIэшхэми зрапэсыжыркъым, хъанхэм, уэркъхэм я гугъу умыщIыххэ. Уэ уи пхъум къежьэу щысын щIалэхэри, абы къылъыхъуахэр бынунэ хъужащ. Езым фIэфIым факъырэ Iус къыхихми содэм, алыхь, дэ мылъкуу диIэр тхурикъунущ.
– А! ЗэрыжыпIэмкIэ, зы пщылI щIалэжь игу ирихьми ептынущ уэ сэ слъагъум. Алыхьым жимыIэкIэ! Нобэ лIэрэ щIэслъхьэжым нэхъыфIщ си пхъур зы хьэбыршыбыр гуэр дэкIуэ нэхърэ. ЦIыхум сыт жаIэн, сэ здэпэми, ауэ пщIыхьэпIэу уигу къыумыгъэкI апхуэдэ делагъэ.
– Алыхьым иухамэ лIо пщIэнур? И натIэм къритхам фIэкIыпIэ иIэкъым, пщылIыр алыхьым къигъэщIакъэ? Дунейм цIыхуу тетым яшхыр къэзылэжьыр а тхьэмыщкIэхэращ. Мылъку яIэу щытамэ, уалъэщIыхьэнтэкъым абыхэм хабзэкIи нэмыскIи.
– Пхуэмыфащэ пэшэгъу пщIымэ, уи анэр мыгъуэ ищIынщ, жаIэу зэхэпхакъэ? Ар псалъэ пэжщ, а уэ зи гугъу пщIыхэм акъыл яIэу щытамэ, пщылIуи щытынутэкъым.
– Абыхэм акъыл яIэщ, тхьэ, ауэ акъыл зимыIэр фи хабзэ мыхъумыщIэращ.
Арати, хъанымрэ и щхьэгъусэмрэ зэныкъуэкъуу бжэIупэм здыIусым зы Iэгуаплъэ къыIухьащ, сэлам алейкум, жиIэри.
– Ди хъыджэбзым и Iэгум идгъэплъэнт, хэт ищIэрэ, мыпхуэдэхэм пэж жызыIэ къахокI, – жиIащ хъаныр къэпсалъэри. Фызми и жагъуэтэкъыми, хъыджэбзыр къраджэри, и Iэгум ирагъэплъащ. Iэгуаплъэр зэрызэфIэкIыу ар унэм щIагъэхьэжащ.
– ИIэт, къыджеIэт, сыт къипхар?
– Фи жагъуэ фымыщI мы сэ вжесIэнур, Iэгум къисхар мыращ. Уи пхъум и насыпыр зыхэлъыр унэIутыкъуэщ, мы гъэм къалъхуну сабийщ.
– Куэд къыумыву зегъэхь, хьэбыршыбыр! – и нэм лъы къытелъэдауэ мэкIий хъаныжьыр. – Ар зэрыпцIыр плъагъуркъэ зэрыбелджылыр: ди хъыджэбзыр ишэгъуэ хъуащ, мы гъэм къалъхуну сабийр илъэс пщыкIуийкIэ балигъ хъун къудейщ. Си пхъур иджыри илъэс пщыкIуийкIэ дэбгъэсыну? 129 130
– Сэ укъыстемыкIие, зи щIыхьыр ин, Iэгу иплъи къикIыр къыджеIэж жыпIати, пэжыр ныбжызоIэри, бдэркъым. Ухуеймэ, пцIы супсыфынущ, ауэ, пэжым ухуеймэ, си Iуэхущ унэIутыкъуэм ар имышэмэ, – жиIэри, еуэри ежьэжащ Iэгуаплъэр.
– Сыт жыпIэн иджы? – ешх нэкIэ и лIыр фызым. – Уэркъхэми лъхукъуэщохэми иумыпэсар иджы унэIутыкъуэм ишэмэ, сыт пщIэжынур? Алъандэрэ ептамэ зэфIэкIат. Жыхьэнмэлы дыхъунущ а хъыджэбзым щхьэкIэ.
– Абы щхьэкIэ умыгузавэ, тхьэр хъаным игъэпцIащ, зы унэIут фыз лъэщыджэ хэкум къринэмэ, залымыгъэкIэ исхунщ. Тхьэр игъэпцIакъэ си пхъур унэIутыкъуэм иримыгъашэмэ а Iэгуаплъэм.
– ДунейкIэ мафIэ къыпщIэнэнщи уисынщ. Сыт, на, а жыпIэр, диным уикIаи, фыз лъэщыджэ и унагъуэ къебгъэгъанэу и хэку ипхун нэхъ гуэныхь дунейм тет. ХьэкIэкхъуэкIэ къудейм ягу къэкIыркъым апхуэдэ.
Арати, хъаныжь ябгэр зыми емыдаIуэу шы-уанэ зэтрилъхьэщ, щхьэхъумэ гуп зыщIигъури ежьащ, унэIут фыз лъэщыджэ зиIэм шынагъэкIэ къатрихыурэ къуажэм дихурти, хэкум ирихурт, е тыркухэм ярищэрт, нэгъуейхэм яритырт. Апхуэдэурэ фыз зыбжанэм хэкур яригъэбгынащ. Иужьым, хъаным и пхъур зышэну сабийр зи ныбэм илъ фызыр къатрихри къежьэжащ. Мэз гуэрым къыпхыкIыжынути, абы къызэрыхыхьэу фызыр яIэщIэкIри, мэз Iувым хэлъэдащ. Хъаным унафэ ищIащ кIэлъыуэу фызыр яукIыну, ауэ мыдрейхэм цIыхубз лъэщыджэр яукIын яфIэпсэкIуэдти, и лIапIэ дыдэ темыхуэну кIэлъыуахэщ. Фызыр джэлащ.
– Хъуакъым ар еуэкIэ, феуэ иджыри, – жиIащ хъаным, ауэ щхьэхъумэхэр еуакъым, уигу мызагъэмэ, уэ еуэ, сыт фыз лIам дыщIеуэнур, жаIэри. Шухэр еуэри ежьэжащ. Фызым и лIапIэ хуэзатэкъыми, и псэр хэмыкI щIыкIэ сабий цIыкIу къилъхуащ. ЦIыхубз уIэгъэр лъы куэд фIэкIуэдам илIыкIащ. Сабийр пIэтIауэ-лъэкъуауэу тхьэмыщкIэм бгъэдэлъу шу гуп кърихьэлIащ. Шухэр псынщIэу яшхэм къепсыхащ, хьэдэр зэпаплъыхьри, къыкIэрыхуат, сыт ящIэнт, зэбгрыжхэри бел, хьэнцэ къалъыхъуащ, фызыр гъуэгу Iуфэм щыщIалъхьэри, жыгей сын гъумыщIи трагъэувэжащ. Сабий цIыкIур, нурыр къыщхьэщихыу щIалэ дыгъэт, хъыдан кърашыхьэкIри, къуажэм къахьащ. Шу гупыр зекIуэ къикIыжу арат. Абыхэм яхэтт пщылI лIы гуэр бын имыIэуи, зэчэнджэщри, щIалэ цIыкIур абы иратащ, псори зэакъылэгъуу.
ПщылIыр хуабжьу щыгуфIыкIащ сабийм икIи зыхуей хуэзауэ ипIащ. ЦIыхум яфIэтелъыджэу зиужьырт щIалэм, илъэсыр и махуэщ
жыхуаIэм хуэдэт. Илъэс пщыкIуплIым щынэсам шы мыгъасэр Iэ лъэныкъуэкIэ къигъэIурыщIэрт, илъэс тIощI хъуахэр имыгъэбауэу
тридзэрт, и теплъэмкIэ нобэ ухуейми къыхуэшэ, зыми емыкIу укъищIынутэкъым.
Хъаныжьыр зы ефэ гуэрым яхэсу зэхихащ «фыз лIам щIалэ цIыкIу къилъхуауэ мэзым къыщагъуэтащ», – жиIэу хъыбару зыгуэрым къиIуэтэжу. Хъаныжьым занщIэу игу къэкIыжащ и нэгу щIэкIауэ щытар.
– Алыхьым и цIэкIэ сыгъаIуэ, шэч хэмылъу, сэ езгъэукIа фызыр арам. Абы щыгъуэ яжесIауэ щытат щхьэхъумэхэм и лIапIэ хуэзакъым, иджыри феуэ жысIэри, ауан сыкъащIри къысхуадатэкъым а хьэ къо-
9 Заказ №814 мым, – жиIащ хъаныжьым игукIэ икIи нэхъ тэмэму пкърыупщIыхьащ а хъыбарыр жызыIэ лIым.
– Дэнэ мэзт къыщагъуэтар? Дэнэ хэкут? Дэнэ къуажэ сабийр здахьар, зыпIыр сыт хуэдэу пIэрэ?
Хъыбарыр жызыIэм псори тэмэму къыпкърихащ хъаныжьым.
Арати, ефэн-ешхэныр зэфIэкIа нэужь, ар унэм къэкIуэжащ. Нэху щыхукIэ папщэу, зигъэкIэрахъуэу, и жеин къэмыкIуэу пIэм хэлъащ. Нэху къекIри, и шы-уанэ зэтрилъхьэри, еуэри ежьащ.
– Тхьэр хъаным игъэпцIащ, а щIалэр псэууэ дунейм тригъэтым!
АпхуэдизкIэ зэгуэпат, и нэр къыщихуат зэхихами, хъан ябгэр щIежьэри здэкIуэри зыми жриIакъым. Псом хуэмыдэу и щхьэгъусэм щибзыщIащ: ищIамэ, е игъэкIуэнутэкъым, е жылэм яхихьэнут.
Хъанымрэ сабийр къэзыгъуэтамрэ хэку зырыз щыпсэурт. Хъаныжьыр кIуэм-лъейм, кIуэм-лъейурэ, куэдрэ кIуа, мащIэрэ кIуа, сытми къигъуэтащ щIалэр здэщыIэ унагъуэр.
Хъаныр къуажэм я пщым и деж еблэгъащ. ИпэкIэ зыгуэрым хьэщIэ къыхуэкIуамэ, хьэщIэр къэкIуэн хуей щIэхъуамкIэ еупщIыртэкъым, езы хьэщIэм къригъажьэу зыхуейр жиIэху. ЯгъэхьэщIэн я боршти, ягъэхьэщIэрт. ХьэщIэр алыхьым и хьэщIэщ, ди деж къыщыкIуакIэ, ди хьэщIэщ, жаIэрти, арат зэрыхъур. Зы мазэкIэ е зы илъэскIэ ущыIами, «кIуэж, хьэщIэ», – къыбжаIэнутэкъым, езыхэм ящыщ зыуэ уабжу ущыIэн фIэкIа.
Арати, хъанымрэ пщымрэ зы тхьэмахуэкIэ фадэбжьэ зэдрафу зэбгъэдэсащ. Пщым и ныбжьэгъуфIхэри къриджэурэ бгъэдигъэсырт, хъан хьэщIэ сиIэщ жиIэрти зытрифыщIэжырт. Щхьэгъэрыту яIэр пщылIым и къуэ хъаныр къыщIежьарат.
И зэманыр къэсри, хъаным къригъэжьащ:
– Ярэби, зыгуэр къысщыгъупщащи, емыкIу сыкъэвмыщIым сывэлъэIунут.
– ЖыIэ, жыIэ, уэ удихьэщIэщ. Уэ пхуэдмыщIэн щыIэкъым, дэ тхузэфIэкIыну, – жиIащ хэгъэрейм.
– АтIэ, си гугъэмкIэ, щIалэ жанщ мы къытщхьэщытыр, схуэвгъакIуэрэ а къысщыгъупщар къысхуевгъэхьыжтэм си гуапэ хъунт, – жиIэри хъаныр къуажэм я пщым еплъащ.
Хъаным жиIам и жэуапу хэгъэрейр къэтэджащ:
– ЩIалэм щIалэ и Iуэхущ жыхуаIэращ, сэ си щхьэкIэ сыкIуэнщ къызэмыхьэлъэкIыу, уи къуажэцIэр, уи лIыцIэр къызжеIэ закъуэ, зи щIыхьыр ин.
– Хьэуэ, хьэуэ, алыхьым жимыIэкIэ, уэ сэ нэхърэ зы хьэнтхъупс шынакъщ узэрынэхъыщIэр, хъуну Iэмал иIэкъым, ауэ щIалэр кIуэфынумэ, ар нэхъ хъунт, – жиIэри къыщIигъуащ хъаным, и гум илъ фIейр къаримыгъащIэу, тIэкIуи къыпыгуфIыкIри, и пащIэ къуацитIыр и IитIымкIэ дриIуэнтIеящ. Щытхэр нэкIэ ешх, жаIэнум поплъэ. Пщыр езыр кIуэну аргуэру къытрикъузэнкIэ мэшынэ.
– Хъунщ-тIэ, апхуэдэу щыжыпIэкIэ, щIалэр дгъэкIуэнщ. ЛIы
хъуащ, алыхьым и шыкуркIэ, IуэхутхьэбзащIэ мэкIуэф, – жиIащ
пщым, щIалэр фIыуэ зэрилъагъур и псэлъэкIэмкIэ хэпщIыкIыу икIи зэрыхуэарэзыри и нэгум щыплъагъуу. Арати, хъаныжьыр стIол
здэщысым къыIукIуэтри, зыгуэрхэр ицIэлащ икIи быдэу зэкIуэцIилъхьэжри, пщым хуишиящ. 131 132
– Мэ! Мыр ети щIалэр гъакIуэ, адэкIэ къратынщ сэ къысщыгъупщар, – жиIэри итха тхылъымпIэм хуабжьу арэзы техъуэу бысымым иритащ. Пщыр щIалэм къеджэри, хьэщIэм итха тхылъыр IэщIилъхьащ, «шы нэхъ лъэрызехьэ уанэ телъхьи, а уэстар умыгъэкIуэду мы хьэщIэм я деж хьыи ет», – жриIащ. ЩIалэм зы псалъэ къыпимыдзу еуэри ежьащ. Куэдрэ кIуа, мащIэрэ кIуа, сытми, ерагъыу къигъуэтащ хъаным я унэр. ЩIалэр зыдыхьа пщIантIэм шы къыщыбгъажэ хъуну Iэхуитлъэхуитт, гъэмахуэти, хъуныр лъэгуажьэм къэсу бэгъуат. Пщыхьэщхьэр хэкIуэтауэт щIалэр щынэсари, цIыхухэр гъуэлъыжат. ЩIалэм и шым уанэр трихщ, лъахъэ ирилъхьэри, иутIыпщащ, езыми уанэр пIэщхьагъ ищIри, удзыпцIэм хэгъуэлъхьащ, и щIакIуэ фIыцIэри зытрипIэри. «Иджыпсту нэху щынущ, ныжэбэ згъэпIейтеинкъым», – жиIэри, мо гъуэгуанэ тета щIалэр IэфIу жеящ.
Пщэдджыжьым жьыуэ хъаным ипхъу тхьэIухудыр къубгъанрэ тасрэ къыщIихри унэм къыщIэкIащ, зитхьэщIыну.
– Мыр сыт, на! Ди адэр къэкIуэжамэ, унэм щхьэ къыщIэмыхьэжарэ? Чэфу пIэрэ? Хьэмэрэ къыщыщIаIауэ пэрэ? – хъыджэбзым иIыгъхэр игъэуври, пщIантIэкум илъым бгъэдыхьащ. ЩIалэм щIакIуэр текIуэтауэ и бгым нэскIэ къыщIэщу жейрт. Иджыри дыгъэр къыщIэкIатэкъым, ауэ пшэкIэплъ дахэ къищIауэ щIалэм и нэкIум тридзэрт. Хъыджэбзыр щIалэм зэрыIуплъэу, хьэщыкъ хуэхъуащ мо щIалэщIэ дахэ дыдэм. ЩIалэм и гуфIакIэ жыпым тхылъ тIэкIу къищырти, хъыджэбзыр Iэбэри кърихащ икIи хуэмурэ къыIукIыжри, тхылъым еджэмэ, «Мы щIалэр псэууэ къэвмыгъэкIуэж, фукI, е пщIэ ефти, къежьэжа нэужь гъуэгум щевгъэукI Iэмал имыIэу, сэ къуэшу фыкъысхуейм. Зытхыр хъаныращ», – жиIэу итт. Хъыджэбзым тхылъымпIэ и адэм итхар мафIэм пэридзэри игъэсащ.
«Си адэр, алыхь, жьы хъури делэ хъужам, ар зи къабзагъ букI хъун? Иджыри къэскIэ лIы сыщIримытар нобэ хуэдэ зы махуэщ, уэ сэ сыпхурикъунщ, си адэ».
Хъыджэбзым епIэщIэкIыу нэгъуэщI тхылъымпIэм тритхащ: «Си пхъур лIы естащи, си къуэшыфIхэ, фэ сыфщогугъ, хуэфэщэн хьэпшып, маршынэ зэрыдэм и деж къыщыщIэдзауэ, цIыхубз бгъэдэлъын мылъку зыри къэмынэу и гъусэу, фызышэ шу хуэфэщэн щIыгъуу си пхъур къевгъэшэну сыныволъэIу». ТхылъымпIэр псынщIэу щIалэм и гуфIакIэм дилъхьэжащ. Хъыджэбзым дуней гуфIэгъуэр иIэщи, мэпкIатэ-мэлъатэ, зэ закъуэ щIалэр къэушу тхылъымпIэр хъаныжьым и къуэшхэм яритарэт, жеIэри мэпIащIэ.
ЩIалэр къулъшыкъушхуэ хъухукIэ жеящ, унагъуэм ис къэтэджахэри еджакъым, гугъу ехьауэ къыщIэкIынщ, и гугъу фымыщI езыр къэушыху, жаIэри. ЩIалэр, дыгъэр къегуэщIэкI щыхъум, къэушащ. Ар къэтэджауэ и щIакIуэр иутхыпщIу, тIэкIу зэсэбауэу щытт, зыгуэр къызбгъэдыхьэмэ, тхылъыр естынт, жиIэу. Апхуэдэу здэщытым, хъаным и пхъур нэсащ. Арат Iуэхуу иIэр, сыткIэ нэмысынрэт. Псы къубгъан, тас, сабын, напэIэлъэщIхэр иIыгъыу, дыху триутхэну нэгъунэ IэщIэлъу.
– ЗытхьэщI, хьэщIэ лъапIэ, щIыIэ пхыхьакъэ? Удз псыфым ухэлъащ ныжэбэрей жэщым, дыкъэбгъэушын хуеящ, зи мыхъуми унэм тыншу ущIэлъынт.
ЩIалэм зригъэтхьэщIри, хъыджэбзыр унэм щIыхьэжащ. Абы хэту хъаным и къуэш нэхъыщIэр къыбгъэдыхьэри, фIэхъус къри- хащ, хьэщIэщымкIэ ирагъэблэгъащ хьэщIэр. ЩIалэм хъаным къитха тхылъымпIэр и къуэшым иритыжащ. Ар абы къызэреджэу, адрей и къуэшхэр къригъэшащ.
Арати, зэшхэр Iуэхум яужь ихьащ. Пэжщ, хъаным и къуэшхэм Iуэхур тIэкIу зэрымытэмэмыр ящIэрт, ауэ хъаным зыдамыгъэшу хъунутэкъым. «Жылэм я пхъур къокIуэри яшэ, дэ тшэуэ дауэ еттыну ди шыпхъур?» – жаIэрти яфIэемыкIут. Языныкъуэхэми «емыкIу лъэпкъ илъкъым, адэ къуажэм нэса нэужь, фызышэ пежьэу къапежьэу мыдэкIэ икIари, адэкIэ къикIари ямыщIэу дашэну къыщIэкIынщ», – жаIэрт.
Илъэс тIощIрэ пщIыкIэ дэса хъаныпхъум хьэпшып Iэджи иIэнтэкъэ. И анэри хуабжьу щыгуфIыкIырт ипхъу къыдэнэжар щIалэщIэ, щIалэ къабзэ дыдэ зэрыхуэзам, унэр тIэу пкIэгъуэ хуэмыхъуу къижыхьырт.
Хъаным махуэ бжыгъэр итхатэкъым, зэрынэсу фукI жиIа фIэкIа. Хъыджэбзым и адэм итхар зэфIитхъыу езым щитхыжым мыпIащIэу загъэхьэзырыну иритхати, жэщитI-щыи щIалэр щыIаи. Хъанхэ
ягъуэтынтэкъэ ар зэрагъэхьэщIэн, драхьейм мэгъущIэ, кърахьэхым мэщIытэ. ХьэщIэ щIалэр икIи я малъхъэу икIи я хьэщIэу, ишхри ирифри яфIэмащIэу къыкIэлъажыхь. Хъаным и пхъумрэ щIалэмрэ жэщкIэ зы унэ щIэлъщ, хъыджэбзым и анэри я акъылэгъуу.
Арати, щIалэр жэщищ-махуищкIэ хъаным и деж щыIащ. Езыхэм нысащIэр зэрашэну гухэр, фитонхэр, тешанкIэхэр, шу гъусэхэр зэрагъэпэщащ. Сытми, еплIанэрей махуэм гуитIым ярыз хьэпшыпрэ хъугъуэфIыгъуэрэ иралъхьащ. Хъаным игъэтIылъауэ зы пхъуантэ цIыкIу дэз дыщэ иIэти, ари анэм гум ирилъхьащ.
– Дэ жьы дыхъуащ, ноби ныжэби, дылIэмэ, и къуэшхэм зэбгралъэфыжынущ, абы нэхърэ хъыджэбзым и щхьэ ирелъапIэ, – жиIэри хуищIэр фIэмащIэу анэм псори пхъум иритырт. И пщыкъуэхэм яримыгъэлъагъуу, нэхъыбэр гъэпщкIуауэ ирилъхьащ, зыгуэр жаIэнщ жиIэрти и дзэ шырт, ауэ и пхъур апхуэдизкIэ фIыуэ илъагъурт анэми, ихуэнутэкъым гухэм армыхъумэ, мылъкуу яIэр иригъэшэнт.
Япэ дыдэ ит фитоным зэщхьыркъабзэу шы гъуабжищ щIэщIащ. Абы хьэжыжь-ефэндыжь хуэдэхэр итIысхьащ, етIуанэр тешанкIэти, къазым хуэдэу хужьу пщIэгъуалищ щIащIащ, абы нысащIэр исынут, хъыджэбз хуэфэщэни щIыгъуу, ещанэр шыгут, дэрэбинэ щIыху дахэ тету, и хьэпшыпхэр илъу, еплIанэм фадэ, ерыскъы илъу, етхуанэм хьэщIэнышхэр ису, еханэм щауэр ису, и ныбжьэгъу щIалэхэри щIыгъуу. А гухэм я ужьым шу гъусэу зы тIощIырыпщI итыжу еуэри ежьэжахэщ. ВерстипщI якIухукIэ къэувыIэхэрти ефэхэрт, ешхэхэрт, гъуэгуанэ джэгур яублэрти, сыхьэтитI-щыкIэ къафэхэу, къэуджхэу зэхэтхэт. Ауэрэ, мыпIащIэурэ, кIуэхэрт, уэрэдыр кIыхьу зэпашу шу гъусэхэм жаIэрт, гухэм ярыс щIалэгъуалэри ежьукIэ хуэмыхутэкъым.
Арати, фызышэ гупыр куэдрэ кIуа, мащIэрэ кIуа, сытми, нэсыжахэщ щIалэм и къуажэщIым, ауэ Iэуэлъауэ щыIэтэкъым. Губгъуэр
мамырт, уафэгум щыхуарзэ бгъэжьхэмрэ къуацэ-чыцэхэм кIакIэу пыс къанжэхэмрэ я Iэуэлъауэрт нэм къиплъыхьым щызэхэпхыр. ХьэщIэхэм я гугъащ фызышэ пежьэр къапежьэну, ауэ бысымхэри
къуаншэтэкъым. IуэхутхьэбзащIэ ягъэкIуа щIалэм хъаным и пхъур къишэну хэт ищIэнт, я гущхьэ къэкIыртэкъым. Ауэ хъаныжьыр зэ- 133 зэмызэ и пащIэкIэ щIэгуфIыкIырт, щIалэ игъэкIуар къызэрыгувам щхьэкIэ яукIащ жиIэрти зигъэхъуу щыст.
Хъаным и пхъур къэзышэхэр къуажэм къыщыблагъэм къызэтеувыIащ.
– ЕмыкIущ занщIэу дыдыхьэну, хъыбарегъащIэу шууитI дгъэкIуэнщ, – жиIащ гупым я нэхъыжьым. Адрейхэми, захуэщ, дыдамыгъэхьэнуми тщIэркъым, акъылэгъу хъуащ. Арати, щIалэ нэхъ танитI ягъэкIуащ хъыбарегъащIэ. Езыхэр къызэтеувыIащ, дыгъэр шэджагъуапIэм нэсауэ арати, къакъэ-пщIыпщIу зэхэтщ нысашэ гупыр. ХъыбарегъащIэ кIуа шууитIыр пщIантIэм дыхьэри епсыхащ. Хэгъэрейхэр къыщIэкIри, фIэхъус кърахащ. Нысэр зыхуашэр щIалэр зыпIыжа ЩауэфIти, хъыбарыр щыжраIэм: Алыхь, алыхь, дызыхуейуэ тхуэмыгъуэтщ, – жиIэри хуабжьу щыгуфIыкIащ, – ауэ хъыбар гуэр тщIамэ нэхъыфIат.
ЩIалэхэм я Iуэху зытетыр жаIэри къыдэкIри къежьэжащ. ЩауэфIи шууитI-щы жылэм хигъэлъадэри, напIэзыпIэм шу щэ ныкъуэ пщIантIэм къыдэхутащ.
– Айдэ маржэ! Си гуфIэгъуэщ! Нысэ къысхуашащ! Жылэ махуэ алыхьым фищI, гуфIэгъуэр псоми ди зэхуэдэщ. Си нысэр къашауэ Iуащхьэ папцIэм и деж щытщи, фыкIуи уэредадэкIэ къэфшэж, – яжриIащ къызэхуэсахэм. Арати, куэдрэт, псалъэ памыдзу шухэр зэрыдэхри, хьэщIэхэм япежьащ. ХьэщIэхэри хэгъэрейхэри зэхэту уэредадэр кърашу пщIантIэм къэсыжащ. Хъаныжьым Iуэхур зытетыр къищIа нэужь, и пхъур унэIутыкъуэм иримытыну тхьэуэ иIуа къомыр зэригъэпцIам, и пхъум щхьэкIэ лажьэ ямыIэу хэкум ирихуа, иригъэукIа фыз лъэщыджэ къомым я бэлыхьым дауэ сыкъелыну жиIэрти, шэнт зытесым тезэгъэжыртэкъым, зы тхьэмахуэ хъуауэ ирифари ишхари кIуэдыжауэ, зэм хужь хъууэ, зэми жэгундэм хуэдэу плъыжь къэхъужу щыст.
Фызышэр пщIантIэм къыщыдыхьэм, хъаныр унэм къыщIэкIри япэуващ. Догуэ, хэт унафэ зыщIар! Си пхъур сэ сымыщIэу хэт лIы езытыр, сэракъэ пхъур зыпIар? Мы дунейм теткъым сэр фIэкIа абы унафэ хуэзыщIыфын. Хъанхи, Беслъэнхи, пщыми, уэркъми езмыпэса си пхъур унэIутыкъуэм езытар хэт? Нэвгъази нэфшэж! Фызышэгухэр къыдимыгъэхьэу хъаным и фоч кIэщIыр кърихауэ мэкIийри щытщ. Хъаным и пхъур къэзышэу къэкIуа къомым зыри жамыIэу, ящIэнур ямыщIэу, икIи укIытахэу зэхэтт.
ХьэщIэхэм я нэхъыжьыр гупым къахэкIащ.
– Зи щIыхьыр ин, зиусхьэн! Уэ умыщIэм хэт атIэ мыр къыдэзыгъэшар? Дэри дукIытэурэ дыкъэкIуащ, игъащIэм макIуэри къашэ, дэ ди шыпхъур яхуэтшэу дауэ еттыну жытIэри тфIэемыкIуащ, уэ унафэ пщIауэ къыджаIащ, ди напэр текIащ зэрыжылэу, – жиIэри щигъэтыжащ. Сэ унафэ сщIыуи! Си пхъур былым гуартэрэ шыбз хакIуапщIэрэ къызэзытхэм естакъым, нэвгъази нэфшэж, жысIакъэ!
Хъаным жиIам и жэуапу нысэр къызыхуаша бысымым къригъэжьащ: 134 Хъаныр тIэкIу укъуаншэщ иджы. Уи пхъур унэидзыхьэу къэтхьакъым, си щIалэми и къэшэгъуи блэкIакъым, ауэ я насып зэхэлъти, къашащ. Уэ фшэж жоIэ, пхуэмыкIуэжмэ уи напэр текIакъэ?
– Сэ апхуэдэпхъу сиIэкъым, гъуэгурыкIуэм дэкIуэу ежьэжыну, зыгуэркIэ къагъэпцIауэ къыщIэкIынщ.
Жылэм щыщу къызэхуэсахэр зэрогъэкIий, зэрогъэгуохэр, «феуи евгъэпIытI, мыбдей дызэхэтыну игъащIэкIэ», – жаIэ. «Ди пщIантIэ дыдыхьэжыну дыхуитыжкъэ?» – къокIий адэкIи. Ауэ хьэщIэ къэкIуахэр хъаным щышынэрти, зыри жаIэртэкъым. Жылэм цIыхухъуи цIыхубзи къыдэмынауэ къызэхуэсати, псори куэбжэпэм щызэхэтт. ЩауэфI япэм хуэмыдэу макъ губжьакIэ жиIащ: Уи пхъум ухуеймэ, кIуэдынкъым, къыдэгъэхьэ! Мы цIыху къомыр зэтумыIыгъэ, емыкIущ!
Ауэ хъаным идакъым, сэ жысIамэ алыхьым жиIащ, жыхуиIэу. «Хэгъэрейхэр фыкъыдыхьэ, хьэщIэ къэкIуахэр нэвгъази фынэкIуэж», – жиIэри, хъаныр яхэгуоуащ, и тхьэ къызэрихькIэ.
Арати, хъаныр IукIуэтри, хэгъэрейхэр – гуи лъэси – пщIантIэм дыхьэу хуежьащ, хьэщIэу къэкIуа шухэм лъэныкъуэ зрагъэзри епсыхауэ зэхэтхэт, къэхъунум пэплъэхэу. Жылэм нэхъыжь дэсхэри, къэкIуахэм я нэхъыжьхэри хъаным бгъэдыхьауэ елъэIурт, апхуэдэ напэтех имыщIэну, къуажэ псор мыпхуэдэу зэтепIыгъэныр зэрыемыкIур, зэрыхьэдыгъуэдахэр жаIэрт. Ауэ зыри къикIыртэкъым.
Хъанхэ я фитонхэмрэ гухэмрэ зэрыкIуэжынум хуэдэу ягъэшыжри зэпыувэжахэщ. НысащIэр зэрыс тешанкIэр, пщIэгъуалитIыр зыщIэщIар, хъаныр здэщыт куэбжэм къекIуэлIащ. Хъаным ицIыхужынтэкъэ ишхэмрэ и тешанкIэмрэ, къызэрысу пхъуэри, шы IумпIэр иубыдащ. Фэ дэнэ фыздэкIуэр? Фи унэр фымыцIыхужу ара! – жеIэри и дзэр зэригъэшхыу шыпэм щытщ.
Хъаным и пхъум щхьэтепхъуэр иIэтри, хуэмурэ, мыпIащIэу жиIащ: А жылэ махуэ алыхьым ищIын! Алъандэрэ си цIыхубз напэм къезгъэкIуакъым си щхьэр тесхыу сыпсэлъэну, ауэ, апхуэдэу фIэкIа щымыхъукIэ, емыкIу сыкъэвмыщI, мы си адэр делэ хъуащи, быдапIэ гуэр фиIэмэ, щIэвдзэ, губзыгъэ хъужыху. Мыбы егъэкъуаншэ мыбдеж щыт щIалэр, сыкъихьауэ жеIэри. Ауэ ар пэжкъым, фи фIэщ фымыщI. Мы IуэхумкIэ къуаншагъэ псори зыбгъэдэлъыр сэращ, ауэ сэ ар
къуаншагъэу сыбжыркъым.
Ар хъаным и пхъум жиIауэ хъаныр куэдрэ шыпэм щагъэтынт? Зэуэ япхъуатэри, щIыунэм ирадзащ. Зы тхьэмахуэкIэ ефэ-ешхэу жылэр щызэхэсащ, хьэщIэхэри хуабжьу ягъэлъэпIащ. Хъаным и пхъум и гъусэу къэкIуа хьэщIэхэр щежьэжым хэгъэрейхэм елъэIуащ хъаныр къратыжыну. ЩIыунэм кIуэрэ бжэр Iуахмэ, хъаныр лIауэ щылът, блэ гъумыщIитI и гущIыIум тесу. Арати, хэIущIыIу ямыщIу, ипхъуми жрамыIэу хъаным и хьэдэр гум иралъхьащ, мэкъукIэ щIауфэжри ежьэжахэщ.
Мыдрей щIалэмрэ хъыджэбзымрэ зы хъуауэ нобэми ныжэбэми матхъэри ди къуажэкIэм и деж щысщ. 135 Сабийхэм папщIэ
Усэхэр МЭЗ Аниуар 136 Щхьэ баринэу жыг лъэкъыцэм
ФIэлъщ пыжь хъуахэр, щыгъэ фIыцIэу.
Сытым хуэдэу гуакIуэ ахэр – Щабэ-тIатIэу тIыгъуэжахэр!
ФIэзу фIэлъщ къудамэ къэси, –
УIэбамэ, уалъоIэсыр.
Къысхэуами тIэкIу пыжь банэр,
Абы щхьэкIэ къэзмыгъанэу,
СрикъухукIэ пыжьыр сшхащ,
Си къуэш цIыкIуми къыхуэсхьащ. Уафэгъуагъуэм абрэмывэр
Зэрегъажэ, хъийм икIауэ. Сабийхэм папщIэ
Iэуэлъауэм джэрпэджэжыр Къыподжэж, и макъ икIауэ.
Ди хьэ Мыщэ къэшынауэ, Дадэ и къуагъ къыкъуэмыкI.
КIущэ Нагъуэ жейм езэгъкъым,
Уафэр гъуэгъуэху къыхоскIыкI.
ДохъуэпскI уафэр уафэгъуагъуэм,
УафэхъуэпскIыр дэнкIи нос.
Пшэ фIыцIэжьхэр лъахъшэ къохъури,
Уэру къракIут уэшхыпс. *
Мэзым кIуэри дадэ
ЛантIэу чы къишащ,
ФхуэсщIынщ, жери, вандэ,
Дызэхуишэсащ.
Вандэр сэмбым ещхьу
Дадэ еухуэн.
Псым хэтлъхьэнщ пщыхьэщхьи,
Бдзэжьей къом къихъуэнщ.
Дожэри пщэдджыжьым,
Вандэр къыхыдох.
Бдзэжьейр, пIэжьэжьэжу,
Къомбэу дэ къыдох.
Мис, бдзэжьейр чыпылъэм Пылъу дыкъокIуэж,
Дади пыгуфIыкIыу
Дрегъэблэгъэж. Зи кIэ кIыхьыр пысысыхьу
Къанжэ кIэкIэрей, 137

Сабийхэм папщIэ
ЖаIэ уэ ухъыбарзехьэу –
УокIупс а цIэ лейр.
Къали къуажи уалъоIэсыр –
Псори пщIэну пфIэфIщ.
Бгъэхъыбархэм уегупсысрэ:
ЯфIэфI, яфIэмыфI?
«ЖиIэм щыщу пцIыр нэхъыбэщ!» –
Куэдым ар къыуапэс.
КхъыIэ, хъыбар пэж къэпхьынум,
Ди деж япэ къэс.
ДИ ХЬЭ МЫЩЭ Ди хьэ Мыщэ из и ныбэ? –
Хьэ лэгъунэм къыщIэмыкI.
Хьэгулывэ абы хуэсхьыр
Ди джэдкъазым фIрашхыкI.
ТIэкIу яхуитI фIэкI и дзэлыфэ,
Зыми и зэран емыкI.
Ей, джэдкъазхэ, фэ и жагъуэ ФымыщI Мыщэ – фыкIэрыкI!
Нобэ фэ фызрикъун
Сэ фэстыфыркъэ щыкъун! И КIЭМ Къыпежьащи гъатхэр шылэм,
Зы бэуапIэ иримыт.
ЕгъэпIащIэ хущIэрыIэу –
ЗиIэжьэну ар хуимыт.
Жыхапхъэшхуэр и Iэдэжу
Уафэ лъащIэр къепхъэнкIыж.
И кIэ кIыхьыр зэрилъафэу
Шылэм и кIэм зеукIыж. ЧЫН
СигъэгуфIэу нобэ дадэ, СхуещIыр екIуу къупщхьэ чын, Сабийхэм папщIэ
Псыхъуэ мылым сытелъадэм,
СезэшыхукIэ къесхуэкIынщ.
Доджэрэз иджы ар щIопщым, –
Чыныр вууэ къызохуэкI.
ПIыщIэу хьэблэр сэ къызоплъыр,
Сэ пщIэнтIэпсыр изокъуэкI.
ЯжызоIэр къызэхъуапсэм:
«Къэвгъуэт бжьакъуэ, фыщымыс,
Сэ си чыным ещхьыркъабзэу
ФхуищIынщ дадэ чын зырыз!» ФIэфIщ гъэмахуэр Мышэ – Мэджэгур, мэтхъэж,
Мэшэсри и чышым, Пщэдджыжьыпэм дож.
Махуэр зи кIыхьагъым Дэмыхьэж я дей,
Къегъатхъуэ и шыгъуэм – Сабэр къегъэхъей.
Хъуами шэджагъуашхэ, Чышым къемыпсых,
Нанэ и джэ макъри ПфIощIыр зэхимых:
КъакIуэ, къэкIуэж, Мышэ, ИIэт, къэлъэхъуж,
IэфIу дыздэгъашхэ, Шхыныр мэупщIыIуж.
Шур къыдолъэдэжыр – IэщIэлъ пфIэщIынщ шхуэIу,
Нанэ къогуфIэжыр: «Ей, си сабэнэIу!..» 139 140
Сабийхэм папщIэ ШЭ ДиIэщ жэм, къыдиту гъэш –
Нанэ пщэдджыжь къэскIэ къиш.
ХъупIэм кIуамэ, къэкIуэжыхукIэ
ШкIэмрэ сэрэ дыхуозэш.
КъыщикIыжкIэ жэмыр хъупIэм,
И шкIэ цIыкIум къыхуобу,
Бауэбапщэу къыдохьэжыр,
Къытхуехь тIуми шэ пIапIу. ЗыдгъэпскIыну псыхъуэм
ЦIыкIухэр дыдыхьащ,
Лъэр щIисыкIыу пшахъуэр
Дыгъэм къигъэплъащ.
ПсынщIэу зыдотIэщIри,
Дыхолъадэ псым,
ЩIыIэтыIэ дещIри,
Дэри дохъур щым.
Пшахъуэм дыхыхьэжмэ,
Дыкъегъэхуэбэж,
ДыкъигъэпщIэнтIамэ,
Псым дыхолъэдэж.
Дыгъэр зэрыгуащIэр
Иджыщ къыщытщIар,
Щымысхьыж и гуащIэм –
Къопсри-къопсыр ар.
ЩIыфэр игъэбжьыбжьми,
Зыхудогъэшэч,
Додэ ди фэр текIми –
Дохъур нэхъ бэшэч. ШЕЙ
Махуэр зи кIыхьагъым
Чыныр къызохуэкI, Сабийхэм папщIэ
ЩIыIэ уае пэтми,
ПщIэнтIэпс изокъуэкI.
Сыдехьэх джэгуным,
Шхэныр сщогъупщэж,
«КъыщIыхьэжыт унэм!» –
Нанэ среджэж.
Хуэму сыкIуэжыхукIэ,
Уаещ – содииж.
Нанэ къалмыкъ шейкIэ
Сыкъегъэхуэбэж. Къакъэу дэта ди джэдыжьыр
«Къурт-къурт» жери, гъуэлъхьэжащ.
Къришыжкъым уэрэдыжьыр,
Абгъуэм ар къытенэжащ.
Хулъэр нэщIми, ди къуртыжьыр
Абгъуэхъумэу тIысыжащ,
Убгъэдыхьэм, къотэдж и цыр,
Дэри абы десэжащ.
Мазэм щIигъукIэ а джэдкъуртыр
Тесащ абгъуэм – емыша,
ДжэдыкIампIэхэр къакъутэу
Джэджьей куэд къытхуришащ.
И къуэрылъху-пхъурылъхуу иIэм
Нанэ ди цIэр къриIуащ.
Джэджьей шыр дыщафэ цIыкIухэр
Тхуиулъэбзыну къыджиIащ.
Ижь-ижьыжкIэ къокIуэкI хабзэу
Джэджьей цIыкIухэр яулъэбзу. ПцIащхъуэ цIыкIухэм Лъахъшэ дыдэу – ЩIым еIусэу – 141 142
Сабийхэм папщIэ
Къалъэтыхь.
Дадэ жеIэ: «Мор уэлбанэщ,
Месыр пшэхэм захущыхь!..»
Гъатхэ уэшхыр
КъыщIидзауэ БжьыхьэкIапэм къожэбзэх, Псыхьэлыгъуэ ЦIыкIу хъужауэ
Ди уэрамымкIэ йожэх.
Iэуэлъауэ иригъэщIу,
Псыпэм псыкIэр ирехьэх. Ди псы цIыкIум дыхыхьауэ,
ХъыкIэ дощэри бдзэжьей,
Псори дэ дыдихьэхауэ,
Псым дыхэту дыдощей.
Хьэндыркъуакъуи елыркъэши
Ди хъым изу къыдоубыд.
КъыщитхыжкIэ елыркъэшхэр – Къопхъуэ ди Iэм.
Уэ-ды-дыд! СцIыхурт сэ зы фыгъуэнэд, МэдкIэ деджэу – Мухьэмэд.
ИрекIэн е иречын,
Ехъуэпсакъэ – пIэщIичынт.
Е пщIыхьэпIэу илъэгъуа, Е я дадэ къешхыда?
Иджы хъуащ ди Мэд нэгъуэщI,
Тобэ къихьыжауэ сфIощI.
Къофыгъуэжкъым – зихъуэжащ,
Мэд цIыхуфI, хьэлэл хъужащ. Сабийхэм папщIэ Бжьыхьэ дыгъэм къригъэблри,
Ди жызумыр фIыцIэ хъуащ,
Iэрамэшхуэу къыпыблэблым
Хьэдзыгъуанэр, бжьэр епщIащ.
ПхужыIэнкъым и IэфIагъыр,
Ар фом хуэдэу Iум йоткIухь.
Гъунэгъу дадэм езгъэшхыну
Жызум фалъэ сэ хузохь. УЭШХ
ЗещIыр уэшх къешхыну, –
Пшэхэр техьэ-текIщ,
Ахэр зэбгрихуну
Жьыри къытреч.
Уафэри мэгъуагъуэ,
УафэхъуэпскIи едз,
Пшэхэм, загъэщIагъуэу,
ТкIуэпсхэр къызэпхадз.
Жьыр тесабырэжри,
Гъатхэ уэшх къешхащ.
Дыгъэр къыкъуэкIыжри,
Ныджэр гуфIэжащ.
ХъуакIуэ къыдахуахэм
ХъункIэ загъэтхъэж,
Ныбэ къэб хъужахэу,
ПщIантIэм къыдохьэж. ДИ Зэрылъэлъу ар мэкъакъэ,
И къэкъэныр имыух,
КъикIэцIауэ арщи къакъэ,
ЩIэпхъуи, абгъуэм къакъэр къих. 143 Сабийхэм папщIэ
Мис апхуэдэурэ екIуэкIыу,
Джэдым зэуэ зихъуэжащ:
Абгъуэм ар къытхутемыкIыу
«Къурт, къурт», – жиIэу гъуэлъхьэжащ.
Нанэ иIэу хъуар джэдыкIэу
Къуртым ещI и абгъуэм из.
Къришынщи, зэман дэкIмэ,
Джэджьейр хъунщ ди пщIантIэм дэз!
БЛЫН ИС Ди сыхьэтым ис кIыгуугум
И джэ макъым сыщIодэIу,
«Здынэсам кIэлъыплъ зэманыр», –
СфIощI къызжиIэу, къызэлъэIу.
КъыхоскIыкI пщэдджыжькIэ си гур,
СыджкIэ сфIощI иуIу шэмэдж.
Ди сыхьэтым ис кIыгуугурщ
СызыщIар сэ жьырытэдж. ЩIэскъым мэзым зы псэущхьэ
Пхуэзгъэдэну, кIэ баринэ,
Къыумыгъанэу зы жыгыщхьэ,
УкъыщощIэ уэ хъыринэ.
Ущхьэхынэу ялъэгъуакъым,
Ужейнэдкъым, мыщэм хуэдэу,
Зыбущэхуу уи гъуэм уискъым,
КъыбохьэлIэ шхыныр куэду.
Бжьыхьэр къэсмэ, уи лэжьэгъуэщ:
Нэхъ пфIэIэфIыр уохьыр уи гъуэм,
Дэ цIыкIу, пщIийхэр уи шхыныгъуэщ,
Ущыхуейм абыхэм уогъур. 144 Сабийхэм папщIэ
НАНЭ Нанэ дэрэ дызэгъусэу
КъыдотI хьэсэ. Сэбэп сохъу.
Бжьын, балыджэ, пхъы хыдосэ.
Ар итIанэ къызохъуэхъу:
«Нобэ фIыщIэ къэблэжьащ,
IуэхутхьэбзащIэ уэ ухъуащ!..» –
Псалъэ гуапэу къызжиIам
Сыхигъахъуэу къысщыхъуащ.
АНЭМ И – Мамэ, мамэ, мамэ,
СыщыщIэкIкIэ щIыбым,
Мыпхуэдизу хуабэу
Сыт уэ сыщIэпхуапэр?
– ПщIэжыркъэ, нэгъабэ
Уэ ухъуащ пыхусыху?..
И зэран уэ хуабэм
КъокIмэ, сэ си Iуэхущ.
– Мамэ, мамэ, мамэ,
Сэ чын къесхуэкIынущ,
И зэран мы кIагуэ
Хьэлъэм къызэкIынущ.
– Си псэ, ар зыщыхи
Джэгу, укъэпщIэнтIэху.
Ауэ джэгун бухмэ,
Жьы зыщIумыгъэху.
Зыхуэпэжи хуабэу,
КъекIуэлIэж уи жьэгу.
ЩIыIэм, «соджэгу» жыпIэу,
Уэ удэмыджэгу. Адакъэжьу адакъэпщым,
Сыкъилъагъумэ, зыкъегъэпщыр. 145 146
Сабийхэм папщIэ
Къызбгъэдохьэри къызопхъуэ,
Сэ сошынэри, сыщIопхъуэ.
КIуапIи-жапIи къызимыту,
КъыскIэлъожэ си ужь иту.
Триуду сэ си лъапэр,
Мис абдеж солъэпэрапэ.
Сэ щIызодзэ ину сыгъыу,
Нанэ къосыр баш иIыгъыу.
Адакъэпщыр ныщIегъэIэ.
Хэлъар лIыгъэу дэнэ щыIэ?!
Мис апхуэдэщ, тхуэмыгъасэ,
Адакъэпщыр хъуркъым Iэсэ.
Зыкъыщыхъужащ пщы дыдэ.
Унэм щIэсхэри хуошхыдэ.
Махуэ кIыхьым сэ сигъэхъуу,
Къеущыхь абы, зигъэхъуу.
Мыдэ тIэкIу нэхъ ин сыхъункъэ –
Адакъэпщым пхуэфI сыхъункъэ! Нанэ, хадэр къыдегъэтIри,
Хьэсэ цIыкIухэм хесэ бжьын,
Ар удзыжьхэм къыхегъэкIри,
Хуейщ, жи, ахэм заужьын.
ЦIынэ щIыкIи дигъэшхыну
Тхьэмпэ щхъуантIи къытхукъуеч.
Бжьыным щхьэ иригъэщIыну
КIыгу къэзыщIым къытреч.
Бжьыхьэр къэсмэ, къречыжри,
Ирекъухьри, егъэгъущ,
10 Заказ №814 Сабийхэм папщIэ
Зырызыххэу зэхедзыжри – ГъэтIылъыгъэм мэхъур щыщ.
Зы бжьыныщхьэ соукъэбзри,
Шыгъу хэзгъауэу, сырми, сошх.
Нэпс пIащэшхуэ къысфIыщIехури,
«Сыгърэ» жысIэу, содыхьэшх. БЗУ Си бзу цIыкIуу щIыIэрыс,
Уэсым куэдрэ ухэмыс,
Зеиншафэ къыптеуащ,
Дамэ цIыкIур гуэлэлащ.
УмэжалIэм, мис щыкъун
ПхуискIутащ узырикъун.
Щыпэ, щыпи, уэ лъэтэж,
БжьыхьэкIапэм кIэщIэпщхьэж.
Бжэндэхъу уаер иухащ.
Гъатхэм и бжэр зэIуихащ.
Къуалэбзухэр къолъэтэж,
Ахэр уэ къегъэблэгъэж. УЭС
Уэс къесыну сожьэ
Сэ, сыхуэзэшауэ.
СиIэщ сэ пхъэ Iэжьэ,
И пэр къэгъэшауэ.
СиIэщ Iэлъэ хуабэ,
СиIэщ цы лъэпэд.
Хуабэу зызохуапэ,
Къызохъуапсэ Мэд.
Апхуэдизыр сиIэу,
Унэм щхьэ сыщIэс? 147 148
Сабийхэм папщIэ
Уэсыр цы Iэрылъхьэу
Къескъым махуэ къэс.
Куэдрэ сыпэплъауэ,
Жьычу уэс къесащ.
Я нэхъ щIыIэ уаем
Сэ сыхуэгъэзащ! Жыгхэр къэгъэгъэнущ,
Гулъхэр къызэрокI,
Гъатхэм дыIущIэну
Псоми ди нэ къокI.
Гъатхэу плъыфэ дахэ,
КъакIуэ, къеблэгъэж,
Хуэбзэрабзэу лъахэм,
Бзур къэгъэлъэтэж.
ЩIэрыщIэжу щIылъэр
ЩхъуэкIэплъыкIэ щIыж,
Жейуэ щыта жыгхэм
Бжьэхэр егъэпщIыж.
Дыгъэм и Iэпэгъуу
Удзыр щIым къыхэш,
Къуалэбзум щIэщыгъуэу
Уэрэд кърегъэш.
ЩэкIэ гъэбэгъуауэ Мэш бэв къытхуэгъэкI,
Дызэригугъауэ
Тхьэм укъыщIигъэкI. ЩыIэщ щIыпIэ дэ ди дей,
Дызэреджэр Къэлэрдейщ,
Щыплъагъунщ ди псыхъуэ ныджэм.
Гъатхэр хъуамэ, ар телъыджэщ: Сабийхэм папщIэ
КъэкIам хуэдэу хьэсэу ящIэу,
Мэхъу а щIыпIэр къэлэр защIэ.
Къащти хъуржын, шыгъу, чыржын,
КIуэ абыи – зыптIыжынщ.
Пэжщ, ар сырщ, бжьыныхум хуэдэу,
Ауэ ар и хущхъуэщ куэдым,
Сэбэпышхуэ хуохъур цIыхум,
ЛъокI ущихъумэн пыхусыхум.
«Сыт хъуржынри зэрыпщIынур?» –
ЖыпIэм, ныбжызоIэ сщIэнур:
СыщыкIуэжкIэ къэсщыпынщ,
Дади нани яхуэсхьынщ,
Унэм схьымэ хъуржын из,
КъагуфIэнур сыт хуэдиз!.. IУС
Шхалъэм дэплъхьэр димыгъэлъу
Къыдедзыжыр бжьакъуэм фIэлъу.
«Сужэгъуащ мы мэкъу гъурыжьыр!» –
ЖиIэ хуэдэщ ди жэмыжьым.
Ептмэ Iус зыхуейм хуэдиз,
Шэ къуитынущ пэгун из! Гъудэ-гъудэ-гъудэбадзэм
Шылэм удэфэн къыщIадзэ,
Мэхъу щIыкIейуэ щыхьэрей,
Игъэузу дзэкъэрей. 149 150
Сабийхэм папщIэ
Iэщхэм я щхьэр щIрагъэхьэу,
Жэщи махуи лей зэрахьэ,
Лъыиф защIэу шэчыгъуейщ.
Псом нэхъ Iейр абы аргъуейрщ. ЗахуэзгъэлIу си ныбжьэгъухэм,
Шыпсыранэ сэ къызоч.
Згъэлъэгъуэну арщ си лIыгъи –
Изохужьэ Мухьэрбэч.
Ар, шынащи, мапкIэ, малъэ –
ЗикI сылъэщIыхьэн слъэмыкI.
Шыпсыранэ хуэзгъэдалъэм
Си Iэгуфэр, уей, щIесыкI.
ЩIэзупскIэхукIэ шыпсыранэр
Си Iэпкълъэпкъым къылъоIэс:
Къес абы си Iэблэ пцIанэр,
Си нэкIущхьэхэри къес.
ХыфIызодзэ, сыкъисащи,
Сэ си щIыфэ псор мэбжьыбжь.
Мухьэрбэч ар илъэгъуащи,
Къегъэзэжыр. Ар мыгубжь.
Щабэу жеIэ: «ЛIыгъэ уиIэу
Зэрыщытыр хъуащ си фIэщ.
Ауэ, кхъыIэ, шыпсыранэр, Зэи уэ «ныбжьэгъу» умыщI.
Зым гущIэгъу абы хуимыщI». Мамэ ещI мафIэ,
Ланэ мэтхьэщIэ, Сабийхэм папщIэ
Нанэ мэпщафIэ,
Дадэ мэпхъащIэ.
Псоми Iуэху ящIэ, Сэ си къалэнри,
Мис, согъэзащIэ:
Фалъэшхуэм изу
Iус къыщIэсхауэ
ПщIантIэм джэдкъазу
Дэтыр согъашхэ. IЭФI
КIущэ, зэ умыгъ,
Джэдыгу хуабэ пщыгъщ,
ЩIыIэм уэ уимыс,
Сабыр цIыкIуу щыс.
СощIэ узыхуейр,
Уи тхыр щIыдэпшейр.
Ей, си ныбэ хуэфI,
Уэстынщ пIапIу IэфI!
ЛАЦЭ Лацэ йоуэ пшынэм,
Къафэ кърегъэкI.
Джэгур щащI лэгъунэм,
ЦIыкIухэр щоуджэкI.
Пшынэм и бзэ дахэм
Джэгур зэхишащ.
Пщащэм я нэхъ дахэр
Утыку кърашащ.
Къигъэпсалъэу унэр,
Iэгур щIакъутыкI.
Мэбзэрабзэ пшынэр,
Лаци погуфIыкI. 151 152
Сабийхэм папщIэ
Утыку ихьа Лацэ И макъ егъэIуф,
Къашыргъэ КIурацэу,
Къафэм дожьууф. ДиIэщ дэ, ямыIэу куэдым,
Iэлъэныкъуэ Iэщхьэл цIыкIу,
Тхуэзыхъумэр ар ди дадэщ, ЗымыщIэххи щыIэщ цIыху.
Дадэ дэрэ дызэщIыгъуу
Догъэлъалъэри нартыху,
Ар щIыдогъэпщыж дегугъуу –
Хьэдзэ къэскIэ къабзэ хъуху.
Iэбжьыб цIыкIукIэ сэ щхьэлынэм
ИзокIутэри сохьэж.
Дэ тхуопщафIэри ди нанэ,
Хьэлу хуабэкIэ дотхъэж. Ей, зэрыджей нанэ,
УздэщыIэр дэнэ?
Псчэ уз иIэщ Ланэ –
Си шыпхъу цIыкIу гъэфIэным.
Уэ нэхъ «дохутыр Iэзэ»
ИIэкъым а узым,
Уэрщ, сыпхыхуу уэсым,
СыщыщIэтыр мэзым.
Арт зыкъэзбгъэгъуэтрэ
Зэрыджэ къызэпттэм,
Хэлъу шейм, зэрыджэ
Ефэн хуейщ сымаджэр. Сабийхэм папщIэ
Ей, зэрыджей нанэ,
Тхуэгъэхъуж ди Ланэ! Си анэшым сыкIуэжати,
Хьэпшыр яIэу къыщIэкIащ.
СедэхащIэу Iэ дэслъати,
Ауэ къысщыгуфIыкIа!
И кIэ цIыкIур игъэджэгуу,
ЩIопхъуэ, къызбгъэдолъэдэж.
Сымыхамэу дэнэ щищIэр? –
Сэр фIэкIа Iуэху имыIэж.
Согъэкъабзэ ар, согъашхэ.
Си хьэщIэгъуэр ауэрэ йокI.
Къысхуэхъуащи ныбжьэгъушхуэ,
Бацэ цIыкIур сигу пымыкI.
И мыхьэлу, а хьэпшырыр
Нышэдибэ нэщхъей хъуащ:
СыкIуэжыну си хьэпшыпыр
Зэрыслъхьэжу илъэгъуащ. Ди адакъэр ину Iуащ,
Ди хьэ Мыщэ къэбэнащ,
Ди мэмыжьыр къэбууащ,
Ди шыд пэхур къэкIиящ,
Нэху щыхункIэ
Си пIэ лъапэм
Телъа КIущи къэтэджащ,
Зэбзеящ – зитхьэщIащ.
Мис апхуэдэу дэ ди махуэм
Нышэдибэ къыщIидзащ. 153 154
Сабийхэм папщIэ ЩIым хыхьати хуабэр,
Къыхэжащ къэрабэр,
Гъуэжьу къэгъэгъауэ,
Нобэ зегъэщIагъуэ.
СощIэр сэ, къэрабэ,
ЗэрыпфIэфIыр хуабэ,
Сэри щIыIэм сисмэ,
Хуабэу зызохуапэ. АНЭШ НАНЭ
«Къупщхьэ гуащэу гуащэ Iупэ», –
ЖеIэ нанэ, сыхуэзэху.
СегъэгуфIэ, сегъэгушхуэ,
Гуащэ цIыкIуи къысхуещэху.
СызыгъафIэр анэш нанэщ,
И псэм хуэдэу сыкъелъагъу.
Махуэ щIагъуэ къимыгъанэу
КъокIуэ ди деж лъагъунлъагъу.
Сэ си мамэ дыщэм хуэдэщ,
Зы Iуэху иIэкъым, сэр фIэкI.
Щабэу фIэкI къызэмышхыдэ,
Анэш нанэ ар фIолIыкI. БжьыхьэкIапэм Пыщтыхьауэ
Мылпыжышхуэ
Къыпоблэбл.
Гъатхэ хуабэм
И Iу бахъэм
Плъагъуу мылыр
Кърегъэбл. Сабийхэм папщIэ
Унэ лъабжьэр
Псыф ищIауэ
И пэ мастэм
ЩIожэбзыкI.
Уэри дзыхь
Абы хуэпщIауэ
Гъунэгъубзэу
УблэмыкI. СИ ДАДЭ
Дадэ школым сешэ,
Сешэ, сыкъешэж.
Си тхылъылъэ хьэлъэр
Схуехьыр, къысхуехьыж.
КъыскIэлъыплъу дадэ
Дерсхэр сегъэщIыж,
Седжэ хъуащ фIы дыдэу,
«Тху» фIэкI къэзмыхьыж. 155 156 ГуащэщхьэпыщIэ – Истод.
ЛIэужьыгъуэ зыбжанэ хъу удз лъэпкъыгъуэщ. Я лъагагъыр см 10-30 мэхъу. ГуащэщхьэпыщIэхэм япкъхэр занщIэу докIей, я тхьэмпэхэм см 1-2 хуэдизщ я кIыхьагъыр, я бгъуагъыр 1 см нэс къудейщ. КъыкIыгъэхэм лъабжьэ ящIхэр псыгъуэщ, быдэкъым. Гъэгъа къащхъуафэхэр е шакъафэхэр гъэмахуэпэм, гъэмахуэкум къыпедзэ. МэкъупIэхэм, хъупIэхэм уащрохьэлIэ.
Гуащэщхьэц – Гладиолус, шпажник.
Кавказым гуащэщхьэц лIэужьыгъуэу зыбжанэ къыщокI. Абыхэм я бзийхэм я кIыхьагъщ см 20-25-рэ, я бгъуагъыр см 1-1, 5-м нос. Я купсэхэр занщIэу, см 50-70-м нэсу докIей, гъэмахуэкум щхьэкIэм къыпедзэ гъэгъа шакъафэхэр, шакъафэ-фIыцIафэхэр. Гуащэщхьэцхэм я лъабжьэр бжьыныщхьэм ещхьщ. МэкъупIэхэм, губгъуэхэм, хьэцэпэцэ щапхъ щIыпIэхэм я гъунэгъуу къыщокI. Унэм удз дахэу къыщагъэкI лIэужьыгъуи щыIэщ. Гуащэщхьэцхэр хущхъуэу къыщагъэсэбэп къохъу.
ГуащэщIыIу – Ястребинка. Илъэс бжыгъэкIэ къэкI, лIэужьыгъуэ зыбжанэкIэ гуэшыжа удз лъэпкъыгъуэщ. Ахэр июным, июлым я зэхуакум къогъагъэ. Бжьыхьэм ирихьэлIэу я жылэхэр мэхъу. ГуащэщIыIухэм япкъхэр занщIэу докIей. Гъэгъахэм я къапщIийхэр гъуэжьщ. МэкъупIэхэм, хъупIэхэм къыщыкIыу куэдрэ уахуозэ. Хущхъуэу къагъэсэбэп. ГуащэIэпэ – Мята длиннолистная. Удзщ. И лъагагъыр см 80-м нос, илъэс зыбжанэкIэ къокI, занщIэу докIейри, июным – июлым гъэгъа шакъафэ цIыкIухэр къыпедзэ, Iэрамэ кIыхьу зэкIэщIэсу. И тхьэмпэхэр хуэхъурей щIыкIэщ, я щIагъхэм цы щабэ тетщ. Лъабжьэжь быдэ ещI. КъэкIыгъэм мэ дахэ къыкIэрех.
Адыгэхэм удзыр хущхъуэу куэд щIауэ къагъэсэбэп. Псыхъуэхэм, гуэл Iуфэхэм, псынащхьэхэм къыщокI. ГуащэIэпэр зыхэлъ мэкъум мэ дахэ къыхех, Iэщым фIыуэ яшх.
ГуащэIупэ – Кольник. ИлъэситIкIэ е нэхъыбэкIэ къэкI удз лъэпкъыгъуэщ, лIэужьыгъуэ псоми япкъхэр занщIэу докIей, я лъагагъыр см 15-25-м нос. Я гъэгъахэр къащхъуафэщ е шакъафэщ. Лъабжьэ быдэ ящI. ГуащэIупэхэр къыщокI мэкъупIэхэм, хъупIэхэм, дыгъафIэ джабэхэм.
Гуэгушыпэ – Мышиный гиацинт. ЛIэужьыгъуэ зыбжанэу гуэшыжа удз лъэпкъыгъуэщ. Абыхэм я лъагагъыр см 10-15-м нос, я тхьэмпэхэр бгъузэ-кIыхьщ. Гъэгъа къащхъуэ цIыкIухэр, Iэрамэ кIыхьу зэкIэщIэсу, къэкIыгъэ купсэм и щхьэкIэм (гъатхэм пасэу) къыпедзэ. Бжьыныщхьэм ещхьу лъабжьэ ещI. Гъатхэм гуэгушыпэхэр куэду къыщогъагъэ хъупIэхэм, мэкъупIэхэм, джабэхэм.
Гуэдз – Пшеница. Хьэцэпэцэхэм ящыщ къэкIыгъэщ. ЦIыхур ижь-ижьыж лъандэрэ йолэжь. Абы шхыныгъуэ зэмылIэужьыгъуэ куэд къыхащIыкI. Дуней псом цIыхухэм гуэдз Iэрысэ лIэужьыгъуэу миниплIым щIигъу къыщагъэкI. ЩIэныгъэлIхэм къызэралъытэмкIэ, ижь-ижьыж зэманым цIыхухэм гуэдзым елэжьын япэ дыдэу къыщрагъэжьар Кавказырщ. Езыр-езыру къэкI гуэдз лIэужьыгъуэхэм нобэр къыздэсым ущрохьэлIэ Грузием, Азербайджаным, Армением. А гуэдз лIэужьыгъуэхэр нэгъуэщI щIыпIэхэм къыщыкIыркъым. Абыхэм ящыщу плIыр къуакIэбгыкIэхэм дэс къуажэ пхыдзахэм Iэрысэу къагъэкI. Ди къэралым гуэдзыр щытрасэ Кавказ Ищхъэрэм, Украинэм, Къэзахъстаным.
Гуэдзщэху – Эгилопс.
Зы гъэкIэ фIэкIа къэмыкI, лIэужьыгъуэ зыбжанэу гуэша удз лъэпкъыгъуэщ. Я лъагагъкIэ см 20-30-м нос, япкъхэр занщIэу докIей, я лъэдийхэр мащIэу гъэшащ. Я бзийхэр бгъузэ-кIыхьщ. Лъэхъц псыгъуэу зэхэт я лъабжьэхэр куууэ екIыхыркъым. Майм и кIэм, июным щхьэмыж къапедзэ. Гуэдзщэху лIэужьыгъуэхэм нэхъыбэу уащрохьэлIэ уэшх мащIэу къыщешх губгъуэхэм, дыгъафIэ джабэхэм. Хьэцэпэцэхэм зэран яхуэхъу лIэужьыгъуэхэри яхэтщ абыхэм. ГуэдзщIыIэрысэ – Озимая пшеница.
Бжьыхьэм трасэ гуэдзщ. ГуэдзщIыIэрысэм Кавказ Ищхъэрэм бэвагъ ин къыщет. Ар къызыхэкIыр къэкIыгъэхэм уэшх нэхъ зэригъуэтыр, гъэмахуэ уэгъущIыгъур къихьэн и пэ къихуэу хагъуэ зэрыхидзэр арщ. Губгъуэбалыджэ – Вечерница, ночная фиалка.
ИлъэситIкIэ е нэхъыбэкIэ къэкI, зи лъагагъыр см 100-м нэс удз лIэужьыгъуэщ. И лъабжьэр гъумщ, куууэ йокIых, и тхьэмпэхэр хъурейкIыхьщ. Шакъафэ мащIэ къызыщIэлъадэ гъэгъахэр июнь – июль мазэхэм деж и щхьэкIэм къыпедзэ. Абыхэм пщыхьэщхьэкIэрэ мэ дахэ къапех. Куэду къыщокI бгыщхьэм щыIэ мэкъупIэхэм.
Губгъуэбжьэхуц – Козлобородник. ЛIэужьыгъуэ зыбжанэу гуэша удз лъэпкъыгъуэщ. Ахэр псори гъитIкIэ къокI. Я пкъыр занщIэу докIейри, гъэгъа гъуэжь е шакъафэ инхэр гъэмахуэпэм деж къыпедзэ. Губгъуэбжьэхуцхэм я тхьэмпэхэр бгъузэ-кIыхьщ. Удзыр къыпыпчмэ, шэм ещхьу, псы къож. Лъабжьэ гъум-кIыхь ещI. Жылэхэр хъуа нэужь, бжьэхуцым хуэдэу, цы хужь щабэ къыпокI. МэкъупIэхэм, хъупIэхэм, губгъуэхэм, гъуэгубгъухэм къыщыкIыу урохьэлIэ. Бжьэхэм фо къыпах.
Губгъуэбжьэхуцхэм ящыщ лIэужьыгъуэ языныкъуэхэр цIыхухэм яшх. Абы къыхэкIыуи зы лIэужьыгъуэ цIыхухэм къагъэкIыу щыщIадзащ Европэм, США-м, Канадэм, Прибалтикэм. Губгъуэбжьын – Лук. ЛIэужьыгъуэ заулу зэщхьэщыкI къэкIыгъэ лъэпкъыгъуэщ. Ахэр псори илъэс зыбжанэкIэ мэпсэу. КIыгу къапыкIэхэр, гъэгъа нэужь, хужьыфэщ, пшэплъыфэщ е плъыжь-фIыцIафэщ. Я лъабжьэхэр бжьыныщхьэщ, хуэхъурей щIыкIэщ е кIыхьщ. Ди щIыпIэхэм къыщыкI губгъуэбжьынхэм яхэтщ адыгэхэм ижь лъандэрэ шхынхэм халъхьэ лIэужьыгъуэхэр. МэкъупIэхэм, хъупIэхэм, мэз лъапэхэм, дыгъафIэ джабэхэм къыщокI.
Губгъуэбжьыныху – Лук Рупрехта. И лъагагъыр см 15-20-м нос. Илъэс зыбжанэкIэ къокI. Бжьынбжьыныху лъэпкъыгъуэхэм ящыщщ. И тхьэмпэхэр кIыхьщ, и кIыгур, гъэгъа нэужь, пшэплъыфэщ е шакъафэ-хужьыфэщ. Къырхэм, щIыпIэ гъущэхэм къыщыкIыу куэдрэ ухуозэ. Губгъуэбжьыныхур пшхы мэхъу, мэ дахэ къыкIэрех. Къущхьэхъу щыIэ Iэщыхъуэхэм шхыныгъуэхэм халъхьэ. 157 Губгъуэгъашэ – Костер береговой. Илъэс зыбжанэкIэ къэкI удз лIэужьыгъуэщ. И лъагагъыр см
90-100-м нос. Ипкъ занщIэу дэкIейхэм я щхьэкIэм июным гъашэ къыдедз. И бзийхэм мм 5-10 я бгъуагъщ, см 15-20 я кIыхьагъщ. И лъабжьэр лъэхъц куэду зэхэтщ. Губгъуэгъашэр мэкъуфI зэрыхъум, Iэщым хъарзынэу зэрашхым къегъэув абы и жылэхэр зэхуэхьэсауэ къэгъэкIын хуейуэ. Езыр-езыру къыщокI мэкъупIэхэм, хъупIэхэм, мэз лъапэхэм. Губгъуэджэдгын – Чабрец, тимьян. МэкъупIэхэм, хъупIэхэм къыщыкI, лIэужьыгъуэ заулу зэщхьэщыкI къэкIыгъэ лъэпкъыгъуэщ. Абыхэм япкъхэр псыгъуэщи, зыкъыдраIэтеиф къудейщ. Я тхьэмпэхэр цIыкIущ, гъэгъа шакъафэ цIыкIухэр, Iэрамэ хъурейуэ, я щхьэкIэхэм къыпедзэ. Губгъуэджэдгынхэм лъабжьэжь быдэ ящI. Куэду къыщокI дыгъафIэ джабэхэм, псы щымащIэ щIыпIэхэм. Мэ дахэ къакIэрех. Адыгэхэм губгъуэджэдгынхэр шхыным халъхьэ, хущхъуэуи къагъэсэбэп.
Губгъуэджэш – Чечевица пищевая. Зы гъэкIэ къэкI хадэхэкIщ. И пкъыр занщIэу щытщ е, нэгъуэщI къэкIыгъэхэм зыкIэрищIэурэ, дожей. И лъагагъыр см 40-70-м нос. И тхьэмпэхэм см 4-6 я кIыхьагъщ, къабзийм ещхьу тхьэмпэ цIыкIуи 8-14-у зэхэтщ. Гъэгъа къащхъуафэхэр, тIурытI-щырыщу зэгъусэу, къэкIыгъэм и щхьэкIэм гъэмахуэпэм къыпедзэ. ГъэмахуэкIэм хъу и жылэхэр пIащIэ-хъурейщ, гъуабжэ-фIыцIафэщ, къэуат зыхэлъ шхыныгъуэ къыхах. КъэкIыгъэм и пкъыр мэкъум нэхърэ нэхъыфIу Iэщым яшх.
Куэду къыщагъэкI щIыпIэ хуабэхэм.
Губгъуэжыхапхъэ – Амброзия полынолистная. Зи лъагагъыр м 1-5-м нэс, зы гъэкIэ фIэкIа къэмыкI къэкIыгъэщ. ЗанщIэу дэкIей и пкъым къудамэ куэд къытокIэ, и тхьэмпэхэм, хъунгъалIэ тхьэмпэхэм ещхьу, зэгуэбза куэд яIэщ. КъэкIыгъэм лъабжьэ гъум ищIыр йокIых. Июлым – августым гъэгъа щхъуантIафэ куэд къудамэ щхьэкIэхэм къапедзэ, бжьыхьэм ирихьэлIэу жылэхэр мэхъу. Ди щIыпIэхэм иужьрей зэманым губгъуэжыхапхъэхэр куэду къыщыкI хъуащ, хьэсэхэм зэран яхуэхъуу. Барэсбий 158 Псалъэжьу зэхэлъ псалъэзэблэдз



















































ЕкIуэкIыу: 7. екIур гуми йокIу. 8. Шым. дыхьэ, елъэдэкъауи къыдэкIыж. 9. щагъэувым щохуэх, фадэ щаIэтым щохутэ. 10. УмэжалIэмэ, сытри. 12. ФызыфI зиIэм хъуэхъу и. илъщ.
13. щIэлъыр елъагъу. 14. Зы дэкIэ уигу сыкъэкIи, . кунэфу къыщIыкI. 15. зезыхьэм Iыхьэ щанэр лъосыж. 16. Я псэ зы чысэ. 17., шум ущIэмынакIэ. 21. къогугъуж. 23. Зи. псэум тхьэр еуащ. 25. лъагъуэ зэхуаIэщ. 26. – напщIэщ, пхъур – набдзэщ. 27. щалъху йокIуэж. 28. ЖамыIа щыIэкъым, ямыщIа. 29. бэшэчщ. 32. Джатэр. илъщ. 34. ХамэIэр Iэгъэпсэху., гугъэпсэхукъым. 35. Iэщыр. умылъэщIми, IускIэ зегъэгъэнщI. 37. нэщхъеймэ, бысымым и ягъэщ. 39. мыгъуэ уежьэнумэ, танэжь закъуэри 1
16. 161 Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, 162
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Ставрополь щIыналъэ, ЕсэнтIыгу къалэ,
Никольскэм и уэрам, 5а, ООО «Издательство «Южный регион». Пётр


КъэкIыгъэ куэд
КъегъэщIыр
ЩIым,
Ауэ
ар щымщ.
ЛIэщIыгъуэ Iэджэ
КъегъащIэр
ЩIым,
Ауэ ар щымщ! Плъагъукъым абы и инагъыр –
Инщи!
Плъагъукъым абы и дахагъэр –
Минщи!
ИтIани,
ЩIым
ЦIыху цIыкIу щызодзэпыIэ,
Я гъащIэ
МащIэм
ЯмыщIэжу пыIэ!..
Дэ дыкъалъхунукъым тIэуней,
КъэсщIа къудейкъым ар дыгъуасэ!
ЦIыху Iей темыту мы дунейм
Ущыпсэуну сыт и уасэт! 163 