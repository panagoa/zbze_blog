Iуащхьэмахуэ
литературно-художественнэ
общественно-политическэ журнал Къэбэрдей-Балъкъэр Республикэм ЦIыхубэ хъыбарегъащIэ IуэхущIапIэхэмкIэ, жылагъуэ, дин зэгухьэныгъэхэмкIэ и министерствэмрэ КъБР-м и ТхакIуэхэм я союзымрэ къыдагъэкI
1958 гъэ лъандэрэ къыдокI
март 2 апрель
РедаКТоР нэхъыщхьэР
Мыкъуэжь Анатолэщ
РедКоллегием хэТхэР:
ацкъан Руслан, БакIуу хъанджэрий, Бещтокъуэ хьэбас, хьэIупщы муIэед (жэуапыхь секретарь), гъут Iэдэм, Къэжэр хьэмид, Къэрмокъуэ хьэмид, КхъуэIуфэ хьэчим, ТIымыжь хьэмыщэ, Уэрэзей афлик, хьэвжокъуэ людмилэ
налшыК
2014 Псалъащхьэхэр
ЦIыхубзхэм я махуэм ирихьэлIэу
Тхьэгъэзит Зубер. Мамэ. Усэ. 3 Бицу Анатолэ. «– Зэгуэр уи анэм и джэ макъ зэхэпхмэ.» Усэ. 4
Ацкъан Руслан. «Хэт щыIэр къыдэупщIу дызыхуеймкIэ.» Усэ. 5 Къэжэр Пётр. Лъагъуныгъэ. Усэ. 6 Бещтокъуэ Хьэбас. Си дахэкIей. Усэ. 7
Тхьэзэплъ Хьэсэн. «Уэ сыкъэбгъанэу.» Усэ. 7 Уэрэзей Афлик. Уэрэд къызэрыгуэкI. Усэ. 8 Мыкъуэжь Анатолэ. «Егъэлеяуэ мы щIылъэм.» Усэ. 10 ЖьантIэ
КIыщокъуэ Алим къызэралъхурэ илъэси 100 щрикъум ирихьэлIэу
КIыщокъуэ Алим. Бгыщхьэ хужьым укъеплъыхмэ. ГукъэкIыж. 11
КIыщокъуэ Алим. Усэхэр. 18
ТхакIуэ Уэхъутэ Абдулыхь къызэралъхурэ илъэси 105-рэ ирокъу
Къантемыр Тыркубий. Лъэужь дахэ. 29 Уэхъутэ Абдулыхь. Теджэнокъуей къуажэ. Повестым щыщщ. 31
ТхакIуэ Мэлбахъуэ Елберд къызэралъхурэ илъэс 75-рэ ирокъу
Уэрэзей Афлик. И Iуэху еплъыкIэри къэIуэтэкIэри щIэщыгъуэт. 45
Мэлбахъуэ Елберд. ЩумыгъэпщкIуам щылъыхъуэ. Романым щыщщ. 46
УсакIуэ Къэшэж Иннэ къызэралъхурэ илъэс 70 ирокъу
Бицу Анатолэ. УсакIуэ телъыджэ. 81
Къэшэж Иннэ хужаIахэм щыщ пычыгъуэхэр. 84
Къэшэж Иннэ. Усэхэр. 86
Драматургие
Жылэтеж Сэлэдин. Пащтыхь хужьым и лIыкIуэ. Пьесэ. 91
Литературэ щIэныгъэ. Критикэ
Хьэвжокъуэ Людмилэ. СхуэмыIуатэ гуэр соус. 143
Тхыдэ
Культурэ
ХьэфIыцIэ Мухьэмэд. Хамэ къэрал щыщ шэрджэс цIэрыIуэхэр.147
Тембот Санитэ. Джатэ зыгъабзэ нэхърэ пшынэ зыгъэбзэрабзэ. 157
«Iуащхьэмахуэм» и псалъалъэ
Псалъэм и купщIэр.161
НафIэдз Мухьэмэд. Псалъэзэблэдз.162 ЦIыхубзхэм я махуэм ирихьэлIэу Зубер
МаМЭ
Къалэм тхылъымпIэм зэрыхуэсхьрэ
Пхуэстхыну усэ сыщIохъуэпс.
… Сэ къыщысфIэщIми гуауэм сихьу – Ар имыуасэ уи зы нэпс.
ГуфIэгъуэ иным сызэщIищтэу
Сэ къыщысщыхъуми сылъэтэн, –
Уи быным Iэнэ къыщыхуэпщтэм
УиIэ гухэхъуэм пэслъытын?
Быдзышэм щIыгъуу къысIурыплъхьа бзэм
Сыхэщыпыхьу схьыми сэ, –
Уэрэд
Мы си гум убзэрабзэу
Пхуиусым сфIощIыр хэмыт псэ.
ЗэфIызотхъыжри ар – Аргуэру
Уи гъащIэм хуэфэщэн уэрэд
ХуэбампIэу
Си гурыщIэр уэру
Къоу сигуми – Ари сщохъур нэд.
КъысхуигъэтIасэркъым си усэм:
Махуэл уи гъащIэм зэ щумыщI,
Уэ зебгъэщIауэ зыбгъэпсэхуу
Слъэгъуакъым, сохъури илъэс плIыщI.
Сыщыгъуэлъыжми я нэхъ кIасэу,
Сыжеижыху укъысщхьэщытщ, 3 БИЦУ анатолэ 4
ЦIыхубзхэм я махуэм ирихьэлIэу
Сыкъыщытэджми я нэхъ пасэу,
Жьэгум ущIэпщэу упэрытщ.
… Иджы, си гугъэр хэсхыжауэ, УсакIуэу мы дунейм тетам
Щытар я анэм хуаусауэ
Зэхузохьэсри – Мы сигу плъам
А уэрэд псори зэпелъытыр, –
Зэм хохъуэр си гур, Зэми – хощI:
Тхыгъэ нэхъыфIу ахэм хэтри
Уи закъуэ пхуауса къысфIощI.

– Зэгуэр уи анэм и джэ макъ зэхэпхмэ,
Ухэтми дэпым – Уэ зэщIэувыIыкI.
Зэгуэр уи анэм и джэ макъ зэхэпхмэ, Ажалу щытми къожьэр – КъызэплъэкI.
Зэгуэр уи анэм и джэ макъ зэхэпхмэ, Сэр ныкъуэкъихмэ сампIэм – Ар илъхьэж.
Зэгуэр уи анэм и джэ макъ зэхэпхмэ, Шэ бутIыпщам – ЛъэщIыхьи къегъэгъэзэж…
МафIэс, къурш лъалъэ, Дунейр зыхьыж псыдзэ… –
ЩымыIэ, сянэ, сэ сызыубыдын,
Щызэхэсхам къыбжьэдэкIауэ си цIэ.
Ар схулъэкIынщ сэ, Сэ – уэ сурибынщ! ЦIыхубзхэм я махуэм ирихьэлIэу
Ауэ сыныщожалIэм щтэIэщтаблэу,
Дапщэщи хуэдэу, КъызжеIэ къудей:
«Сигу укъэкIауэ арат тIэкIу, си щIалэ…» –
ГуфIэгъуэм си псэр хэткIухьынщ абдей.
Семыжьэ Iей.
Ди Тхьэшхуэм имыухкIэ
Къэхъуну яужь дыдэу сыщебджэж!
ИтIани быдэу зызогъэIущыж:
Зэгуэр уи анэм и джэ макъ зэхэпхмэ – И пащхьэм, псынщIэу нэси,
Сыну щыж!
аЦКЪаН Руслан 5

Хэт щыIэр къыдэупщIу дызыхуеймкIэ,
дыкъэзылъхуа ди анэ закъуэм фIэкI. Абы тфIэфI псори зэкIэ хузэфIэкIкъым,
а гуныкъуэгъуэр псэкIэ кърехьэкI.
ЙопщIыхьыр жэщкIэ дянэр къытпэщылъым,
блэкIам щыщ Iэджэ игукIэ егъэвыж. Дэ, и шхын IэфIым дыхэIэбэу щытмэ, хуэтщIауэ Iуэхутхьэбзэшхуэ къытщохъуж.
Дэ дыщиувэр, диувэххэнум, лIыпIэ
ди анэ закъуэр тIэщIэкIа нэужьщ.
ПаупщIа бынжэр илъэс Iэджэ ипэ, КъриIуэнтIыкIыу, мис абдеж мэуз.
Жьэгу мафIэм хуэдэщ анэ лъагъуныгъэр.
ЩIыIэм ущисым дежщ ар къыщыплъыхъуэр. ЦIыхубзхэм я махуэм ирихьэлIэу Пётр
ЛЪаГЪУНыГЪЭ
Бзухэм я псэр
Бзухэм я бзэщ,
Хэти ар зэхырещIыкI.
Уэщхьыркъабзэу, Сэщхьыркъабзэу
ЯIэщ ахэм зэхэщIыкI.
Бзухэ, бзухэ, Къуалэбзухэ, Зи уэрэд фэ жыфIэр хэт?
Гъатхэ пасэр
Месыр, къосыр,
ЖыфIэ сэри си гухэлъ.
КъысхуогуфIэ зы дахащэ, Зы дахащэ дахэкIей.
Сыбгъэдохьэ, СодэхащIэ,
Ауэ ар къызэплъ къудейщ.
Бзухэ, бзухэ,
Къуалэбзухэ,
Си гум жеIэ псалъэ куэд,
Ауэ зыми и чэзукъым,
Зи чэзури сымыгъуэт.
Псэр зыщыщIэу
КъысхуэмыщIэ
Дахэр
Аруэ къыщIэкIынщ.
Арыншамэ, Арыншауэ
ЩIым гъэгъа къыхэмыкIынт.
ЩыгумащIэм
ЖаIэр мащIэщ, ЩыгумащIэм жаIэр пэжщ.
Пщащэм соплъыр, Ар къызоплъыр, –
Сэ жесIэнут нэхъыбэж… 6 ЦIыхубзхэм я махуэм ирихьэлIэу Хьэбас
СИ даХЭКIЕй
Уджыр къыбогъажьэ, Сигу и щэху къозгъащIэу,
Нэр зыхуэзгъэплъыз, си дахэкIей.
Жэщыр хэкIуэтами,
Мазэр хэкIуэдакъым,
Вагъуэ нитIкIэ зэ къысхудэплъей.
Пшынэ Iэпэр лъаIуэу,
Пшынэ гъуагъуэр щатэу, Уи Iэм хуэжыIэщIэу къыдолъей.
Си нэм укъеплъакIуэу, Сигу илъ псор къэпщIатэм, Си псэр псэхужынт, си дахэкIей.
Хышхуэ лъагъуныгъэр
Къэукъубияуэ
Си гур, кхъуафэжьейуэ, кърехуэкI.
Дуней сызытетыр
Схуэмыгъэбэяууэ,
Уэ сызэрыпщыщIэр къызеIуэкI.
Уджыр уогъэкIащхъэ, Си гур зи гъэр пщащэм
Къыпхуэзэш плIанэпэм уогъэзэж.
Уи Iэр соутIыпщыжыр,
Соплъми – умыжыжьэ,
Ауэ шэчыгъуейуэ согъэзэш. Хьэсэн

Уэ сыкъэбгъанэу
НэгъуэщI улъыхъуэнуми,
Зыри жумыIэу,
СщыбзыщI. 7 ЦIыхубзхэм я махуэм ирихьэлIэу
Си гур иужькIэ,
ИужькIэ закъуэнуми,
ФIыуэ сыкъэплъагъуу зыщI.
ЖыIэ:
«Уэ зырщ мы дунейм
СыщIытетыр,
ПщIыхьхэм щыслъагъур
Уэ зырщ.
Си гум щызгъафIэ,
Щыгъагъэ уэрэдыр
Уэ ныпхуэсхьыну хьэзырщ».
СощIэ,
Си лъэIум зыри къикIынукъым – ЛъэIукIэ хэт фIыуэ
Плъагъун?
ИтIани
Псэм къомылъэIуу
ЛъэкIынукъым,
ФIэфIщи мы си гур
ПщIыгъун.
Уэ сыкъэбгъанэу
НэгъуэщI улъыхъуэнуми,
Зыри жумыIэу,
СщыбзыщI.
Си гур иужькIэ,
ИужькIэ закъуэнуми,
ФIыуэ сыкъэплъагъуу зыщI. 8
УЭРЭЗЕй афлик
УЭРЭд КЪыЗЭРыГУЭКI
СщIэркъым а уэрэдыр
Нэхъ къыщIыхэпхар, Лейуэ удихьэхыу
Сыт къыхэбгъуэтар?
Зыри щIэуэ хэлъкъым ЦIыхубзхэм я махуэм ирихьэлIэу
КъызэрыгуэкI псалъэхэм.
Хэти еуэфынущ
Тыншу а пшыналъэм, Хэти хужыIэнущ
Тыншу а уэрэдыр:
Пщащэм, щызэрихъэкIэ
Хуэму цылъэпэдыр,
Щауэм, щызэпичкIэ
Хы къэукъубияр,
Анэм, щыщIиупскIэкIэ
Гущэм хэлъ сабийр…
МафIэр хьэкум йощIэр,
ЩIыIэр щIыбым дэтщ, Укъызэрыушрэ
Уи дзапэ уэрэдщ
КъызэрыгуэкI псалъэхэр.
Хэтыт ар зытхар?
СщIэркъым а уэрэдыр
Нэхъ къыщIыхэпхар.
Сэри сыкъотэджыр,
Пэшыр хуэбэжащ.
Гуапэу укъызэплъри, АдкIэ пыпщэжащ.
Уи макъ гуакIуэм хуэму
Унэм къыщекIухь.
Дыгъэр ди щхьэгъубжэм
Щыму къыхоткIухь.
Япэ бзий зырызхэр
Пэшым къыщIидзащ.
Уэ сыныбдежьууэ
Сэри къыхэздзащ.
… СщIэркъым а уэрэдыр
Нэхъ къыщIыхэсхар,
Лейуэ сыдихьэхыу
Сыт къыхэзгъуэтар? 9 ЦIыхубзхэм я махуэм ирихьэлIэу
МыКЪУЭЖЬ анатолэ

Егъэлеяуэ мы щIылъэм
ФIыуэ цIыхуитI щыслъэгъуащ,
А тIуми
Сахуэмыныкъуэу,
А тIуми
Сахуэмысакъыу
Сыщыпсэуа къэмыхъуа.
Сэ гуауэм сигу щыхигъэщIым
СыздэкIуэр
Ахэм я дежщ.
Си щхьэр иралъхьэм
Я куэщIым,
Я Iэр къыздалъэм – Сохъуж…
Зыр – Си анэ дыщэ гумащIэрщ,
ФIыуэ слъагъу пщащэрщ
Адрейр,
ТIуми яхуэсщIэр
СфIэмащIэщ:
Зым къызитащ сэ си гъащIэр,
Хуитщ къыпищэну
Адрейм… 10 ЖьантIэ
КIыщокъуэ Алим къызэралъхурэ илъэси 100 щрикъум ирихьэлIэу
Бгыщхьэ хужьым укъеплъыхмэ Алим ГукъэкIыжхэм щыщщ
ДИ 11
Щхьэлыкъуэ псыхъуэ щхьэл мывэ щыхахырти, ди жылэм и цIэр абы теIукIащ. Щхьэл мывэм нэмыщI, сын дахэ, мывэ шы фIэдзапIэ, гуэдзыр щаIуэкIэ къагъэсэбэп быргуэ-быргуэхэр зыщI мыващIэ Iэзэ куэд дэсащ ди къуажэ.
Къуажэр щхьэлыкъуэпсым и Iуфэм щыIутIысхьа гъэр белджылыкъым. Къуныжьхэ, Даутокъуэхэ, Щэрданхэ, Къундетхэ абдеж щетIысэхри, жэмыхьэтиплI зэрыгъэхъуащ. Жэмыхьэт къэс щхьэж я мэжджыт, я кхъэ, я щхьэл дэтащ, ефэнды зырызи яIащ. Зы илъэскIэ щеджэ еджапIэ къызэIуахауэ щытати, абы зыри кIуэртэкъым: щIалэ цIыкIухэр здагъакIуэр мыдрисэрат, хъыджэбз цIыкIухэр пщIантIэм дагъэкIыртэкъым.
Жылэм щIыр къемэщIэкIырт, гъатхэ къэс зэхуагуэшырт: япэщIыкIэ жэмыхьэт-жэмыхьэткIэ, итIанэ – унагъуэ-унагъуэкIэ. Вы, шы, пхъэIэщэ зиIэхэр дзейуэ зэгухьэрти, щIыр явэрт, ясэрт.
Сату щащIыр Налшык бэзэрырат. Ящэни къызэращэхуни зимыIэхэри зэрыхьырт бэзэрым: хэт иш, хэт и щIакIуэ-бащлъыкъ, и дыжьын къамэ ягъэлъагъуэурэ загъэщIэгъуэн папщIэ.
Жэмыхьэтхэр щызэгурымыIуэ куэдрэ къэхъуми, хамэ къахэIэбэмэ, зэкъуэувэжырти, лей зрырагъэхыртэкъым. «Щхьэлыкъуэ Iэнэежэ» дзыр теIукIати, ар ягу техуэртэкъым жылэм. «ХьэщIапIэ кIуамэ, зэрыхьэщIэр ящогъупщэри, шхыным йопхъуэ» жари, арат а дзыр ЖьантIэ
щIатеIукIар. Ар ящIэрти, хьэщIэ Iэнэ пэрытIысхьамэ, щхьэлыкъуэдэсхэм нэхъ нэмысыфIэрэ нэхъ зыхуэсакъыжрэ гъуэтыгъуейт.
КъуажэкIэм зы чэщанэ дэтащ, пасэрейхэм къызэранэкIауэ. «Жин щIэсщ» – жари, абы щыщтэрт жылэр, зыри щIыхьэртэкъым. Чэщанэм нэхъри щышынэ хъуахэщ, молэмрэ ТIашэрэ я хъыбар Iуа нэужь.
Ди жэмыхьэтым зы лIы цIыкIу дэсащ, ТIашэ жари. ТIашэ къахуимышэурэ къыдэнэжат. Къишэнуми, мылъку иIэтэкъым: зэрысабий лъандэрэ лIыщIа щхьэкIэ, къулейсыз джафэт. ЩIы тIэкIу къыхупачми, зэривэн иIэтэкъым – выи пхъэIэщи. Зигу къыщIэгъум вырэ пхъэIэщэрэ къритми, щIым къытрих щыIэтэкъым – пщIэным ихьыжырт. Сэджыт зыхитыкIын къыщемыхъулIэкIэ, дэнэ кърихынт? Арат молэр къыщIешхыдэр. Ар куэдрэ хуэшэчакъым ТIашэ: джэдыгу зэгъэдзэкIа зыщитIагъэщ, кIуэри, чэщанэм итIысхьащ, молэр блэкIрэ пэт чэщанэм къыщIэлъэтри, къыжьэхэлъащ.
– ТIашэ тхьэмыщкIэм и ужь уимыкIмэ, фIы щIэпхынукъым! – жиIащ «жиным».
Абы и ужькIэ молэм къыхигъэзыхьыжакъым ТIашэ…
ДжэгуакIуэ гуэр кърагъэблэгъэгъащ ди къуажэ, Дыджэш Хьэжумар уэрэд хузэхрагъэлъхьэн папщIэ. Дыджэш Хьэжумар лIы цIэрыIуэт, урыс-япон зауэм лIыгъэ щызэрихьауэ.
Сэри сцIыхуу щытащ Хьэжумар. И зы лъакъуэр топышэм пихауэ, лъашэт. Унэ ищIын хунэсатэкъыми, щIыунэм ист, пкIэлъейкIэ ехыурэ. «Шы дохутыр» зыфIищыжауэ, арат жылэр зэреджэр. Шым дамыгъэ тридзэ, хакIуэр иугуэщхъу фIэкIа, нэгъуэщI хузэфIэкIыртэкъым «шы дохутырым». Шыдыгъухэм къыIэщIагъэкIыжа шыхэр къыхуашэмэ, шыр зеяр, ар къызыфIадыгъуар къыбжиIэфынут Хьэжумар: зи дамыгъэ имыцIыху лъэпкъ исакъым Къэбэрдейм. Арат къуажэ старшынэм щIичэнджэщэгъур. Хьэжумар нэгъуэщI IуэхукIи чэнджэщэгъу ищIырт старшынэм. Псалъэм папщIэ, мыпхуэдэ гуэр къэхъумэ.
КъэшэнкIэ «зызымыгъэнщI» гуэр дэсащ Щхьэлыкъуэ. Илъэс пщыкIуплI хъуа къудейуэ къишэри, къуитI къыхуалъхуауэ, фызыр иригъэкIыжащ. ИригъэкIыжамрэ и къуитIымрэ щхьэл яритащ, ирипсэунщ, жери. ЩIалитIыр балигъ хъуащ, шыи зэрагъэпэщащ. Я адэм и къэшэн зэпигъэуакъым, къишэр иригъэкIыжурэ, жьы хъуащ. Иужьрей фызыр езыр фIикIыжащ: «ЛIыжь къулейсызым сыбдэпсэунукъым», – жери. Аргуэру къишэжынути, щIитын уасэ иIэтэкъым лIыжьым. ИIа япэ фызым хыхьэжын мурад ищIащ итIанэ. Фызым зыхигъэхьэжакъым, и къуитIми къадакъым. Къыщамыдэм, дауэ ярищIылIащ: «Фи шызакъуэгур къызэфт абы щыгъуэ е зэгуэр къыфхуэзгъэнауэ щыта щхьэлыр къызэфтыж», – жери. Шызакъуэгур е щхьэлыр уасэ хуэхъункIэ гугъэрт, къишэжын мурад ищIати.
Фызымрэ щIалитIымрэ къуажэ старшынэм хуэтхьэусыхащ. ЛIыжьым къыщхьэщыжыни къыдэкIащ къуажэм: лъэныкъуитI зэрыгъэхъуащи, зодауэ.
Къуажэ старшынэр Дыджэш Хьэжумар ечэнджэщащ: «Сыт хуэдэ унафэ яхуэсщIмэ нэхъ пфIэзахуэ?» – жери. Хьэжумар ечэнджэща нэужь, старшынэм щIалитIыр къриджэри, яжриIащ: «ЛIыжьыр нэджэIуджэ хъуху фубэрэжь, игъащIэкIэ зыри къыдэмыкIуэжын хуэдэу. АдэкIэ сэ си Iуэхущ». ЩIалитIым я адэр яубэрэжьащ. ЛIыжьыр старшынэм хуэт- 12 ЖьантIэ
хьэусыхащ: «Мыращ къызащIар», – жери. Старшынэр «шы дохутырым» ечэнджэщащ аргуэру. ЛIыжьымрэ щIалитIымрэ къриджащ старшынэм. «Шызакъуэгури щхьэлри щIалитIым къахузогъэнэж», – яжриIащ старшынэм. ЛIыжьым жриIар нэхъ гъэщIэгъуэныжщ: «ДяпэкIэ къэпшэнумэ, шызакъуэгум уэ зыщIэщIи, фызышэ кIуэ». Ар захуагъэу къалъытащ жылэм. ЛIыжьым и къэшэным абдеж кIэ щигъуэтащ.
Урыс-япон зауэм щызэрихьа лIыгъэм папщIэ Дыджэш Хьэжумар Георгий и жорыр къратауэ щытащ, ауэ зыхилъхьэртэкъым, ефэндым фIэлIыкIырт. «УлIэмэ, ущIэтлъхьэжынкъым, жор пхэлъу уэрамым укъыдэмыхьэ», – къыжриIат. Хьэжумар жорыр лIыгъэкIэ къызэрихьар куэдым ямыщIэми, джэгуакIуэм хуиуса уэрэдыр цIэрыIуэ хъуауэ щытащ.
ДИ «КIыщым и къуэ» – аращ ди унагъуэцIэм лъабжьэ хуэхъуар. НэгъуэщIу жыпIэмэ, «ГъукIэм и къуэ». Ди унэцIэр къызэрежьам теухуа хъыбар гъэщIэгъуэн къаIуэтэж. Зы тхылъ хуэдиз хъунущ а хъыбарыр.
Къетыкъуэпщым и пщIантIэм зэшиплI дэтащ. ПлIыри гъукIэ Iэзэт. ЗэшиплIри гъукIэхэм я тхьэ Лъэпщ игъэсауэ жаIэрт. Къетыкъуэпщыр ирипагэрт зэшхэм я IэщIагъэм – абыхэм я Iэдакъэм къыщIэкIа къамэм е сэшхуэм хуэдэ щыIэтэкъым, къызыхащIыкIыр Щам къраш жыр гуащIэт, бгъуэнщIагъыр я кIыщти, жырыр абы езыхэм щагъавэрт.
Зыгуэр щхьэкIэ зэщыIейри, Къетыкъуэпщым езэгъыжакъым зэшхэр, я щхьэр щIахьащ. Пщыр езыр къакIэлъыпхъэращ зэшхэм. КъащIыхьа щхьэкIэ, пщым екIужар тIущ: Гушрэ Мэшрэ, а тIум пщым деж ягъэзэжри, кIыщым щIэувэжащ. Адрей тIум – Мырзэбэчрэ Етэчрэ – пщым деж ягъэзэжын ядакъым: пщым IэщIэкIри хыхьэжащ. Хыхьэжа щхьэкIэ, куэд ирагъэкIуакъым: яубыдри, Брамтэ дагъэтIысхьащ. Брамтэр Налшык пэгъунэгъу жылэщ, пщыхэм къаIэщIэкIхэр дагъэтIысхьэу щытауэ. Налшык быдапIэм и Iэтащхьэм хуит къищIри, Мырзэбэчрэ Етэчрэ Щхьэлыкъуэ Iэпхъуащ, абы щIы къыщратащ, чы-бжэгъу унэ зэфIагъэувэри, я щIапIэр къуацэкIэ къахухьащ. Аращ зэшитIым я чыбжэгъу унэм къуацэкъалэкIэ щIеджар. Ар унэцIэ яхуэхъункIэ хъунут зэшитIым, кIыщ ямыщIамэ. ЗэшитIыр я IэщIагъэм цIэрыIуэ ирихъуащ, къуацэкъалэр ирачыжри, я щIапIэр бжыхькIэ къахухьащ, уни ящIащ. Я унэцIэри къахуэнэжащ Мырзэбэчрэ Етэчрэ – КIыщокъуэ.
ДИ АДЭР
Мырзэбэч къуиплI иIащ. Абыхэм ящыщ зыр, Пщымахуэ, си адэращ.
Си адэшхуэр гъащIэ кIыхь хъуакъым, и лIыфIыгъуэу дунейм ехыжащ. Си анэшхуэм, Нанэ, гуэгуш игъэхъурт: щIыр я мащIэти, абы и закъуэкIэ псэуа хъунутэкъым.
ГъукIэ IэщIагъэм зыхуигъэсэн мурад иIащ ди адэм – и насып хэмылъу къыщIэкIащ. Сатуми еплъащ – ари къехъулIакъым. ЩIэныгъэ зригъэгъуэтын мурад ищIащ итIанэ: и нэ къыхуикIырт писыр IэщIагъэм.
Зыгуэр ирагъэтхынумэ, къалэм кIуэурэ писыр къащтэ я хабзэт абы щыгъуэ. Писырхэм пщIэ яIэт, Iуэхуншэ хъуртэкъым, «тхылъ» зытхыр 13 ЖьантIэ
ахэрат, старшынэм и къалэныр писырхэм ятхам мыхъур тригъэуэн къудейрт. Писырхэм хьэрэм зышх мащIи яхэтагъэнкъым – хамэм игу къыпщIэгъунт? Жылэм яIэн хуейтэкъэ езым ящыщ писыр, ауэ дэнэ къипхынт, къуажэм щIэныгъэ зиIэ дэмысмэ? Щхьэлыкъуэ и закъуэтэкъым щIэныгъэншэр – зэры-Къэбэрдейуэ арат.
Еджэн мурад ищIри, Пщымахуэ Джылахъстэнейм кIуащ, итIанэ КIахэм щеджащ. Абы мыдрисэ къыщиухри къигъэзэжащ, ефэндыцIэ къилэжьауэ. Къигъэзэжа щхьэкIэ, ефэнды къулыкъур къылъысакъым. Ар къылъысыхуи щысакъым – хьэсэпэхъумэу ежьащ. КIахэм щыщеджам щыгъуэщ ди адэм къыщишар.
Ди адэм щIалищ къыхуалъхуати, сэ сранэхъыщIэт. Нэхъыжьым Рашид фIащащ, абы кIэлъыкIуэм – Iэмин. Iэмин зы илъэсщ зэрыпсэуар. Сэ сыкъыщалъхуар 1914 гъэм бадзэуэгъуэм и 22-рщ, ди анэм и гукъэкIыжхэм тесщIыхьурэ, абы щытезубыдар нэхъ иужькIэщ.
Щхьэлыкъуэ дэт мэжджытхэм ящыщ зыр ефэнды хуей щыхъум, а къулыкъур Пщымахуэ къылъысащ, ауэ куэдрэ ягъэлэжьакъым: хьэж зыщIа гуэрым фIэнэри, ефэнды къулыкъум къытекIыжащ абы и зэранкIэ.
1917 гъэм щхьэлыкъуэдэсхэм зэхахащ пащтыхьыр зэрытрадзари революцэр зэрытекIуари.
Налшык бэзэрым цIыхур щызэхуэсурэ зэрыгъэкIийрт: «Бгыр къыгуэуауэ, псыдзэ къох: хьэм и кIэр бубыдмэ, псым уитхьэлэнщ, шыкIэр бубыдмэ, псым узэприхынщ».
Совет властым щыщIэзэум щыгъуэ ди адэр партизанхэм яхэтащ. Къэбэрдейм совет власть щагъэува нэужь, Пщымахуэ ди къуажэ ревкомым и Iэтащхьэ хъуащ. Ди адэм и Iэблэм щэкI плъыжь бзыхьэхуэ ищIауэ зэрыщытари, зы щхьэхъумэ щIалэ зэрыщIыгъуари сощIэж. Фочыр гъэпкIауэ иIыгъ зэпытт щIалэм, хъыбар Iэджэ къызжиIэрт – бандитхэм зэрезэуа, фочыр зэратриунэщIа, къинэмыщI Iэджи. Си фIэщ мыхъущэу гу лъитамэ, пистон къызитырт: «Мис ятезунэщIа шэр», – жиIэрти. Пэжыр жыпIэнумэ, щIалэжьым фоч щигъауэр хьэгъуэлIыгъуэрт – унэишэ е щауэишыж щащIкIэ.
Большевик закъуэтIакъуэт Щхьэлыкъуэ дэсыр, парт ячейкэ жыхуаIэри яIэтэкъым, парт собранэ щащIыр ди гъунэгъу къуажэрт – Шэджэм. Абы кIуэн хуей щыхъукIэ, ди адэм гъуэмылэ хуагъэхьэзырырт. Зауэм Iухьэ фIэкIа пщIэнтэкъым: фочыр узэдауэ и плIэм ирилъхьэрти, шэсырт. Парт собранэ жыхуаIэм жылэр зэхыхьауэ шыгъажэ щащI, нэщанэ щызэдеуэ къысфIэщIырт сэ, ди адэр къазэрытежынуми нэхъ шэрыуэ къазэрыхэмыкIынуми шэч къытесхьэртэкъым. Ди адэр Шэджэм къикIыжыху, жэщыр хъуамэ, ди анэр жейм езэгъыртэкъым, хьэ банэ макъ къэIуамэ, къаскIэрти, къызэфIэтIысхьэрт.
Пщымахуэ и хъыбар куэд къыдэнащ Щхьэлыкъуэ. Абыхэм ящыщ зыщ мыр. Къуажэм Совет власть щагъэувын щхьэкIэ, жылэр зэхуэсащ. Iэ Iэтыным щынэсым, Iуащхьэм теувэн хуейуэ яжриIащ Пщымахуэ. Ар зымыдаи къахэкIащ:
– Сыт Iуащхьэм дытеувэн щIыхуейр? – жаIэри.
– Гъуэгу утехьэн и пэ, Iуащхьэм утеувэрэ зуплъыхьмэ, узытехьэну гъуэгур зыхуэдэр нэхъ IупщI къыпщохъу.
Мыри ягу къинащ Щхьэлыкъуэм. Пщымахуэ ди гъунэгъу лIы гуэ- 14 ЖьантIэ рым ехъурджэуащ: «Уи псалъэр дыгъэл щхьэкIэ, уи Iуэху кIуатэркъым», – жери.
(ЛIыр жьэрэIурэ гуэрт, утыкум иувамэ, и жьафэр къехыртэкъым, ауэ Iуэху гуэр и пщэ далъхьамэ, пабжьэм хэлъэдэжырт).
ЛIым жэуап къритыжащ:
– Уэри аракъэ? Колхозым дыхыхьэмэ, жэнэтым дихьауэ къыджепIащ: жыг хадэ зэщIэгъэгъауэ, жэнэтбзухэм уэрэд къыщрашу. Дэнэ щыIэ жыг хадэри жэнэтбзури?
– Зы жыг хэпсамэ, бзури къэлъэтэнти, къыпытIысхьэнт. Жыг щыхасэм уи IитIыр уи щIыбкIэ щызэрыдзауэ уэрамыщхьэм утетащ.
Мыри щыжаIэ Щхьэлыкъуэ. Фызабэ гуэрым и жэмыр Iуэм икIри кIуэдащ. Фызыр гузэвэнтэкъэ: бжьыхьэ кIасэщ, жэщ мазэхэщ, пшагъуэщ – апхуэдэм дежкъэ хьэр щыятэр. Пщымахуэ деж къакIуэри, фызыр къелъэIуащ:
– Уэ КъурIэн уеджащ, Пщымахуэ. Зэчыр уощIэ. Дыгъужьыр хьэпэщыпхэ схуэщI, – жери.
нэхъыфIт, – жиIащ Пщымахуэ.
– Дыгъужьыр хьэпэщыпхэ пщIы нэхърэ фи Iуэбжэр бгъэбыдамэ, И ныбжь нэсу къулыкъум къыхэкIыжами, ди адэр унэм изагъэртэкъым. Налшык – Псыхуабэ гъуэгум и Iуфэм щIы къыщыIихри, хъарбыз хисащ, чы-бжэгъу унэ цIыкIуи гъуэгу Iуфэм IуищIыхьащ. БлэкIри къыблэкIыжри хуитт Пщымахуэ и пщыIэм щепсыхыну. Епсыхамэ, хъарбызри хъэуанри зыми япиубыдыртэкъым ди адэм – гъуэгурыкIуэрат щIигъэкIыр.
Къалмыкъ БетIали зыбжанэрэ кърихьэлIэгъащ ди адэм и хъарбыз хьэсэм, къыщытхъуащ ар гукъэкI зэрищIам щхьэкIэ. 15
ДИ АНЭР
Ди анэр Хьэкурынэхэ япхъущ. А унэцIэми хъыбар гъэщIэгъуэн къыдокIуэкI. Мыпхуэдэущ ар къызэрежьар. КIахэ къуажэ гуэрым бий къытеуащ. Бийм къуажэр зэрызэтригъэсхьэнум шэч къытрахьэртэкъыми, жылэр мэзым щIыхьэжащ. Зы фыз уэндэгъущ къыдэнар. Къуажэр щагъэсым, бийм заIэримыгъэхьэн щхьэкIэ, фыз уэндэгъур хьэкум ипщхьащ. Хьэкум илъхухьащ фызыр. Бийр ящхьэщыкIа нэужь, жылэр къыдыхьэжащ, фызыр мафIэм исауэ кърихьэлIэжащ, ауэ сабийм и псэ пытт.
Хьэкум иралъхухьа щIалэ цIыкIуращ Хьэкурынэхэ къызытехъукIар.
Хьэкум иралъхуа щIалэм и пхъум, си анэшхуэм и анэм, илъэсищэрэ пщыкIущрэ къигъэщIащ. Езы си анэшхуэм илъэсищэм нэблагъэ къигъэщIати, зы махуэ етIысэхакъым. ЩылIам щыгъуэ абы щхьэкIэ жаIэгъащ: «И Iэм япэ и гур къэувыIащ». Си анэшхуэм хъыбар куэд сригъэдэIуащ сэ. Абыхэм ящыщ зыщ «Тисей» поэмэм лъабжьэ хуэсщIар.
ЦIыхум цIэ лей фIащын яфIэфIт щхьэлыкъуэдэсхэм. Си анэм къракуакъым – къыфIэлIыкIами къыщышынами. ХэхэскIэ къыщеджэ щыIэт – зэрыкIахэ адыгэм щхьэкIэ. «Хэхэс» къыхужаIэ щхьэкIэ, пщIэшхуэ къыхуащIырт, езыми цIыхур зригъэдэIуэфырт, цIыхугъи якIэлъызэрихьэрт. Ди анэм КъурIэныр гукIэ ищIэрт, хьэрыпыбзэкIэ къеджэфырт – арат пщIэ нэхъри къыщIыхуащIри къыщIыпакIухьри. Ди къуажэ цIыхубзхэм пашэ яхуэхъуауэ, ди анэм и псалъэм псори ЖьантIэ къедаIуэрт, фIыуи къалъагъурт.
ЦIыхубз хахуэт ди анэр, къыщIигъэзэн щыIэтэкъым. ЩIэныгъэ зимыIэ нэхъыжьхэр иригъэджэн щхьэкIэ, ди адэр пщыхьэщхьэм щежьэкIэ, ди анэри гъусэ хуэхъурт, и плIэм фоч иридзэрти. Абы щыгъуэми кIакхъу зэрыщIач ищIэртэкъым.
Ди адэм иригъаджэхэр щызэхуэсыр пщыхьэщхьэм гувауэт – я махуэ лэжьыгъэр зэфIагъэкIа нэужьт. Пэшым щыблэр зы уэздыгъэти, и кIэмкIэ щысхэм зыри ялъагъуртэкъым, ара хъунт и кIэ тIысыпIэхэр щIызэпаубыдыр – емыджэн, мытхэн, уеблэмэ зэран хъун щхьэкIэ. ПыIэ къуацэ къраутIыпщурэ уэздыгъэр щагъэункIыфIи къэхъурт, уэздыгъэр ункIыфIамэ, аратэкъэ нэхъыбэр зыхуейр: зэрызехьэрт, зэрызекъуэрт. Зэгуэрым уэздыгъэр ягъэункIыфIауэ къамэ къыщыхурахым, ди адэр Iэнкун къэхъуащ. Ди анэр яхуикIуэтакъым, япэуври еджакIуэ жьакIацэхэм фочыр ятриубыдащ:
– Зы лъэбакъуэ къэфчыт: фи нэвагъуэр фэзгъэлъагъужынщ. Фи гъащIэр фужэгъужа? – жери.
Нэмыцэр Щхьэлыкъуэ къыдыхьа нэужь, си шыпхъухэм ящыщ зы хьэпсым иридзащ къуажэ бургомистрым. Ар зэраукIынум шэч хэлътэкъым. ЗигъэпскIщ, щыгъын хужькIэ зихуапэри, ди анэр управэм кIуащ, езыри и пхъум зэрыдагъэкIуэнур ищIэрэ пэт (арат зыщIигъэпскIари, щыгъын хужькIэ зыщIихуэпари – мащэм зэрырахьэхынум зыхуищIауэ арат). Я уахътыр къэса хъунтэкъыми, зэанэзэпхъур къелащ, я насыпыр къекIэрэхъуэкIри.
Илъэс бгъущIым щхьэдэхащ ди анэр – КIыщокъуэ Куэз. Апхуэдиз ныбжь иIэми, и акъылыр бзыгъэщ, куэд ещIэж: и нэгу щIэкIауэ хъуари, пасэрей уэрэдыжьхэри, хъыбархэри. ЕщIэж, псалъэм папщIэ, пащтыхьым и къуэш Константин Урыс-Япон зауэм и пэкIэ Псыжь къэкIуауэ зэрыщытар. ХьэщIэм пежьэфынтэкъэ адыгэ уэркъхэр: адыгэ джэгу хуащIащ, хэкум зы пщащэ дахэ къранакъым – джэгум хагъэтын папщIэ кърашэлIащ. Абыхэм яхэхуащ Куэзи.
Джэгум къахэувэри, хьэтиякIуэм жиIащ:
– Ди хьэщIэм и пхъур гъэр хъуащи, хэт къищэхужын?
Хабзэ зыщIэхэм ящIэрт хьэтиякIуэм и псалъэм къикIыр: пщIэ щIэтауэ, «гъэр» хъуа пщащэ хьэщIэр (Константин и пхъур) «къэщэхужын» хуейщ. Адыгэ пщащэтэмэ, зы сомри къэщэхужыпщIэ хъунут, «гъэр» хъуар хьэщIэ лъапIэщ – пащтыхьым и къуэшым ипхъущ. Зыр зым еплъу зэхэтыху, Къэбэрдейм щыщ зы уэркъ щIалэ екIу утыкум ихьащ. Абы адыгэ уанэ зытелъ адыгэш къудан иIыгът. Шы-уанэ зэтелъым итхьэкъуауэ йоплъ псори. Уэркъ щIалэм шыр армыгъуейуэщ зэрызэтриIыгъэр – шыр йохъу-йолъ, шхуэIум йозауэ.
ХьэтиякIуэм жиIащ:
– Шы-уанэ зэтелъ щIат ди пщащэ хьэщIэм. Хэт нэхъыбэ игу пыкIрэ?
Къэбэрдейм щыщ уэркъ щауэм пеуэн зыри тегушхуакъым. Пащтыхьым и къуэшыр щIэупщIащ, хэт ар, жери. Шы-уанэ зэтелъ зытар урысыдзэм къулыкъу щызыщIэ офицер Щэрдан Бердт, Щхьэлыкъуэ щыщт.
Куэз гуфIэнтэкъэ абдежым: фIыуэ илъагъу щIалэри, КIыщокъуэ Пщымахуэ, Къэбэрдейм, Щхьэлыкъуэ щыщт!
Куэз и дэлъхуитIи щIэст Пщымахуэ зыщеджэ мыдрисэм. Абыхэм я унэ ихьэрейт Пщымахуэ, Куэз и дэлъхухэм ирагъэблагъэурэ. ХьэщIэмрэ бысым щIалэхэмрэ щызэпеуэ къэхъурт: сурэ нэхъыбэ гукIэ 16 ЖьантIэ
хэт ищIэрэ, хьэрыпыбзэм хэт нэхъ хуэшэрыуэ, хэт нэхъ жьакIуэ? Пщымахуэ щатекIуэр нэхъыбэт, ауэ аратэкъым и напщIэ телъыр – зэшхэм я шыпхъур нэфIкIэ къызэреплъырт. Апхуэдэущ зэрызэрыцIыхуар Куэзрэ Пщымахуэрэ.
ЗэрыцIыхуа нэужь, мазитI-щы дигъэкIри, Пщымахуэ Куэз и дэлъхухэм я унэ ихьащ, и кIэрахъуэр стIолым трилъхьэри, щIалитIым яжриIащ:
– Фи шыпхъур модрей пэшым щIэсщ, си кIэрахъуэр фи пащхьэ илъщ. Фи шыпхъур къызэфтмэ, си кIэрахъуэр фыфейщ.
Абы пэплъатэкъым зэшитIыр. Куэз и шыпхъухэри гужьеящ:
– Ущымыуэ, къыплъыхъур пцIыхурэ? – жари. Куэз и шыпхъухэм зэхахат Пщымахуэ зэрыхуэмыщIар, унагъуэм жэми выи зэрамыIэр – апхуэдэм удэкIуэ хъурэ, ари Къэбэрдейм нэс!
ЯхущIегъуэжакъым Куэз. ЯжриIащ:
– Дэ зэшыпхъуих дохъу. СыдэкIуэмэ, зы фхэлIыкIауэ флъыти, сигу нывэбгъэнкъым.
ЗэшитIым сыт ящIэжынт: я дамэр драгъэуея фIэкI, захъунщIакъым. ДэкIуасэмэ, арат нэхъыкIэр – игъащIэкIэ кърахъуэнын щIэщхъут. УасэкIэ ущIыпэувыни щыIэкъым: щIалэм и анэм гуэгуш фIэкI, нэгъуэщI бгъэдэлътэкъым. Езы щIалэм зы кIэрахъуэ иIэти, Куэз и дэлъхухэм я пащхьэ ирилъхьакIэт.
Унафэр я анэм ирахьэлIащ.
Куэз и анэр фызабэт, и щхьэгъусэр дунейм пасэу ехыжауэ. Фызабэм, пхъэIэщэкIыр иубыдырти гъатхэм щIыр ивэрт. Гъэмахуэм гуэдзыр иIуэрт, мэкъу еуэрт, Iэнэ ищтэрти, Iэтэ ищIыжырт, мэз кIуэрти, пхъэ къишэрт –цIыхухъум закъыкIэригъэхуртэкъым.
ЗэшитIым къажриIащ Куэз и анэм:
– Бзум и дамэр жамэ, абгъуэм йолъэтыкI, и лъэр пхуэубыдынукъым. Алыхьым дыкъелъагъу: фыкъэслъхуащ, фыспIащ, фи ныбэ згъэныкъуакъым, фэ фхуэдэм фезгъэхъуэпсакъым. Фи дамэр жащи, щхьэж и абгъуэ фылъыхъуэ.
Куэз къишэри, Пщымахуэ Щхьэлыкъуэ къэкIуэжащ. КIыщокъуэхэ унагъуэ зыбгъупщI хъууэ арат абы щыгъуэ. Куэз нэхърэ нэхъ нысэфI КIыщокъуэхэ я лъэпкъым къахэмыхьауэ арат жаIэр псоми. Езыми, гушыIэурэ, и нысэгъухэм захуигъэщIагъуэрт: «Фэ нартыхущ фщIатар, сэ кIэрахъуэ сщIатащ», – жиIэрти.
Ди адэр дунейм щехыжам, абы езыри бгъуралъхьэжыну унафэ ищIауэ щытащ ди анэм. Абы лъандэрэ илъэс плIыщI хъуащи, ди анэр кхъэм щIэх-щIэхыурэ йохьэ, и щIы Iыхьэр яубыдарэ ямыубыдарэ зригъэщIэн щхьэкIэ. Жэмыхьэт лIыжьхэм яхуэарэзыщ ди анэр: «щIы арщынищыр» иджыри къэс хуахъумэ. ЛIэныгъэм щышынэркъым езыр: дунейм ехыжмэ, зы къуэ дэкIыу нэгъуэщI къуэ дыхьауэщ къызэрыщыхъунур.
И пхъур къыIэщIихыжын щхьэкIэ, нэмыцэ бургомистрым деж кIуэн и пэ, ди анэр кхъэм дыхьэри, и IэлъэщIыр ди адэм и кхъащхьэм трилъхьауэ щытащ. Абы къригъэкIырат: сынэкIуэжынущ, къыспэплъэ. ЛIэныгъэм зэрыщымышынэм къару къыхилъхьэрт ди анэм.
Ди анэм къуитIрэ пхъуитхурэ дипIащ. Сысабийуэ си гущIэм усэм и IэфIыр къыщыушамэ, ар зи фIыгъэр ди анэрщ.
2 Заказ № 72 17 Усэхэр Алим ЖьантIэ СИ ЩIыНаЛЪЭ
Псы къуэкIийуэ игъукIакъым – Дыркъуэ защIэщ къэбгъэщIар.
Уи гум къеуэр сэ къызэптри,
Стхар псы уэри уэрщ зыщIар.
Мазэ нурхэр къодэхащIэу,
Уи псыр мэзхэм блыбогъэж.
Уи къуэу зауэм хэкIуэдахэм
Я кхъэр уэри умыщIэж.
Жейм уэ жэщкIи уемызэгъыу
Жьыбгъэ ябгэм уракъанщ,
Уи мэкъупIэм удзу къикIэм
Я нэхъыбэр сэшхуэ жанщ.
Гузэвэгъуэу узезыхуэр
Си фэм дэкIыу си гур хощI,
Къурш уэс щыблэу къуэм къыдэуэм
Сыкъалъхуауи зэм къысфIощI.
Дыркъуэ къомыр пхутеслъащIэу,
ПхуэсщIыфакъым сэ сэтей.
Ауэ вагъуэр данэм хэсу
ПхузэIуащэ уэ дуней.
Пшэ хужь инхэр уи нэмысу
Уэ къыпхуещIыр уафэм щIыхь.
Уи псы уэру хэкум икIхэм
СхуэщI нэхъ жаныр сэламыхь.

Мывалъэ щIыпIэу дапщэ щыIэ, Ауэ яхэткъым ппэслъытын. 18 ЖьантIэ Сэ уае къэхъум сыпоувыр, – Си гуапэу хадэр пхуэсхъумэн.
Уи къалэ зыми хэгъуэщэнкъым, Къуажэ жыпIэнщи, апхуэдэжщ.
Псым уекIуэлIамэ, псы ефапIэм
Бжэнымэ тIэкIу къыщыпщIехьэж.
Пщыхьэщхьэ дыгъэр жэмхэм бжьакъуэм
Нур IэплIэу фIэлъу къагъэзэж.
Жэщыр мазэгъуэм – мазэ нурыр
Ди дадэ Iущхэм къалъоIэс, Я жьакIэр мазэм хужь къищIауэ
Я гум къэкIыжхэр Дахэуэсщ, Нэху ягъэщыхукIи, мес, зэхэсщ.
Уи вапIэм сыти къытегъакIэ, Тепсэр угуфIэу Iупхыжынщ.
Iуэхушхуэ цIыхум ящIэхункIэ, Уэ ухэку цIыкIуу уамыбжын.
Дунейм псы сефэу сытетыхукIэ,
Уэ зыр гуфIэгъуэу узиIэнщ.
Бзур зы уэрэдым щIапIыкIащи, НэгъуэщI зэхилъхьэу жимыIэн.
Сэри сахуэдэщ къуалэбзуми, И фIыщIэ хэкум сщымыкIуэд, Сэ гъащIэр сухми, схуэухынкъым
Си хэку нур хадэм и уэрэд.

Уи хэку жыг закъуэ фIэкI имытми, Дунейгъэдахэщ, уисыжыху.
АдэцIэр ди къуэм яфIыдощри, А цIэр зеяхэр гум имыху. 19 ЖьантIэ
Адэжь щIыналъэм сыт щыкIуэдми, ФIы хуэпщIэ тIэкIур щымыкIуэд.
Дунейм тетахэр ехыжами, УалъэщIыхьэныр, зи, мыкуэд.
Адэ щIэину сыт дгуэшыжми, Я лIыгъэр ноби мыгуэша.
Я нэгу нэщIэбжьэу сыт щIэкIами, Яхэткъым гухэу къэхэша.
Гуэдз пхыр къэхауэ яхуэмыIуэм, Зэтралъхьакъэ – ящIырт щэдж.
ГуфIакIуэ кIуакъэ – нэжэгужэт, IэнатIэ Iутмэ, жьырытэджт.
Чэнджэщу псалъэ щыжаIэнум, КупщIэ зэрылъыр я гунэст.
Я гъуэгу зырызу зэбгрыкIми,
Щыгузэвэгъуэм, зэлъэIэст.
Зи цIэ зыхъуэжи яхэтакъым,
Хэт сыт фIащами я гурыхьт.
Иджы адэжьхэм я цIэ тIэкIум
Къуалэбзу хужьу къалъэтыхь.
Абгъуэншэ бзухэр хадэм къихьэм, Хуэзыгъэдалъэм зи къурагъ, Iыхьлыншэу губгъуэм къинэ щIалэу, ЗэхуищIыжакъэ и щIыбагъ.

Ныжэбэ жэщи, нэхур щыху, Си къуажэ жыжьэр пщIыхьэпIащ.
Ди жыг хадэшхуэм сихутауэ
Балий къапыхур къэсщыпащ. 20 ЖьантIэ ЦIыкIу сыхъужауэ къысфIэщIауэ,
Сэ къысIурыхуэр згъэлъэпIащ.
Ди псыр къиуарэ, псыхьэлъахуэр
Къуэм щызэхэслъхьэу зэзупсейрт.
Си вакъэ тIэкIур зылъысхауэ,
Сошэс толъкъуным, сыдосей.
Я нур вагъуэбэм къелъэлъэхмэ, Ар къэсщыпыни схузэфIэкIт.
Ликбезым кIуауэ сэ си адэр,
ЩыжаIэ псори зэхегъэкI.
Я ныбжь еджакIуэм хэкIуэтащи, Я къэрэндащыр яIэщIоху, Хьэрф ятхыр тIэкIуи къуаншэбыншэу
ТхылъымпIэр хьэлъэу зэбгроху.
Увэныр куэдкIэ яфIэпсынщIэщ, Зэхахыр куэдым я гум йоху.
Си къуэш нэхъыжьыр IэпщIэлъапщIэт, Сыдж игъэвууэ кIыщым щIэтт,
Сэ шей сефэну сытIысамэ, Къызамытыххэт зы шейщIэт.
ЩIымахуэр кIыхьщи, кIэ имыIэ, Ди бом щIэт шитIыр мэгумэщI.
Дыпоплъэ гъатхэм ди нэр къикIыу, Я джабэр ди шым худолъэщI.
ТхылъымпIэм хуэдэу пшэр гъуэжьыбзэщ, Нэхъ ехужьэкIыр алыфбейщ.
ТфIэIэфIу хэти дэ хуабапIэр
Еддзащ дэ уафэм зы пкIэлъей. Си жэщыр, махуэр сфIызэпеуэу
ТIурытIу дапщэ къэзгъэщIа? 21 ЖьантIэ Адыгэ уафэр си насыпу
Ди щIылъэм и гум хэзгъэщIа?
Си нэгу щIэкIари сщыгъупщакъым, Ар гъуэгу гъуэмылэу къызохьэкI.
Си адэ-анэм сырабынщи,
А тIум я дежкIэ сыкъоплъэкI.
Си къуэш и кIыщри къутэжакъэ, Мытхъуауэ зыци стемытыж, Сытетщ итIани си гъуэгуанэ, Стелъами хьэлъэ, стемылъыж.
Зыгуэрым ди псыр Iуигъэуащи, Къуэм дэт псы цIыкIум къимыгъэш.
Сэ си бзэр сэри сщыгъупщакъым, Уэрэд си гуапэу хузогъэш. УЭРЭд
(Гущэм сыхэлъу си анэм схуиусащ)
Лау-лаур, си щIалэ шыри, Уареда.
Лау-лаур, си шырэ нэхукъэ, Уареда.
Уэрэдыр зыхуэзусу, жи, Уареда, Си щIалэр Тхьэм къигъэхъукъэ, Уареда.
Ар къэхъунущ жысIэурэ, Уареда, Си щIалэм сыщогуфIыкIри, Уареда.
Ар гуфIэгъуэ нагъуэщи, Уареда,
Угъурлыфэ натIэщ, жи, Уареда, 22 ЖьантIэ Ныбжьэгъубэр и гъусэу, Уареда, Ар зытесри шы къарэу, Уареда.
Унэм къихьэ-нихьэми, Уареда, Си щIалэм Iулыдж къыхуащIри, Уареда.
Си щIалэм Iулыдж хуэзымыщIри, Уареда, Псым и куупIэм хырехуэ, жи, Уареда,
КIэлъыхыхьэр ирихьэхыу, Уареда.
КIэлъыхэпкIэр епкIыхыу, Уареда.
Уи анэжь тхьэмыщкIэри, Уареда,
Уэрэдым ныдогызри, Уареда, Тенджызышхуэм хуэдэуэ, Уареда, Насыпышхуэ угъуэти, Уареда.
Дыгъэ нэбзий дахэри, Уареда, Уи лъэрыгъым теIэбэу, Уареда, УзэIэбым псэ хэплъхьэу, Уареда, Си щIалэр Тхьэм укъигъэхъуи, Уареда. 23 ЖьантIэ Пщащэ къеплъмэ, къехъуапсэу, Уареда, ХъуэпсапIэшхуэ щIалэуэ, Уареда.
Уи анэм игу хэбгъахъуэурэ, Уареда,
Хъуэхъуу жаIэр къохъулIэу, Уареда.
Аслъэныфэр уи чылу, Уареда, Чылу щыIэр уи пщыIэу, Уареда.
А уи пщыIэ щIагъми, Уареда, Сагъындакъыр щыреуэ, жи, Уареда.
Уи жагъуэгъу псэм къеIэмэ, Уареда, И нэм уеIэу ипщIырэ, Уареда, Афэ джанэр уи лIыгъэу,
Уареда.
Узилъэпкъыр мыгъуащэу, Уареда.
Лау-лаур, си щIалэ шыри, Уареда, Лау-лаур Тхьэм укъигъэхъуи, Уареда.
СИ аНЭМ ХУЭЗУСыЖаР
А си анэ дыщэуэ, Уареда, А си дыщэ кIанэ, жи, Уареда. 24 ЖьантIэ
Уи ещанэ лъхуэгъуэуэ, Уареда,
Уэрщ сыкъэзылъхуари, Уареда.
Дыгъэр къыщыщIэкIкIэ, Уареда,
Дыжьын щIыIум теIэбэрти, Уареда.
Уи кIэшымыр бостейри, Уареда, БостеикIэ кIыхьти, Уареда.
Жыжьэ къикIыр къыплъыхъурт, Уареда, Къыплъыхъуам удокIуэ, жи,
Уареда.
Уи насып ухуэкIуэурэ, Уареда, Адэжь хэкур IэщIыбти, Уареда. Дыщэ пыIэр пщхьэрыгъыу, Уареда, Хэку уздэкIуэр умыщIэу, Уареда.
Узинысэ лъэпкъми,
Уареда, Хэгъуэгу нысэр ямыдэж, жи, Уареда.
Зауэм кIуа щхьэгъусэми,
Уареда,
Уи къуэр кIэлъокIуэжри,
Уареда. 25 ЖьантIэ
Сабиибгъуи уиIэти,
Уареда,
Уи шыритI щIолъхьэжри,
Уареда.
ЩIэзылъхьэн уимыIэуэ, Уареда,
УатегуIэу ущысти, Уареда.
Быным дэпшэчари,
Уареда,
ЩаIуэтэж уимыхуэуэ, жи,
Уареда,
Махуэ гуауэ къыпхуохуэ, жи,
Уареда,
Уи щхьэгъусэр аргуэру, жи,
Уареда,
Зэхэзехуэн ящIыжри,
Уареда.
Уи щхьэгъусэр гумащIэми, Уареда, ДэбгъэщIар зымащIэкъэ, Уареда.
Нобэ кхъэм сынокIуэри, Уареда,
СызыхуэкIуэр сымыщIэ, жи,
Уареда.
Мрамор хужьу уи сыным,
Уареда, Уи сурэтыр тетыжи,
Уареда.
А си анэ дыщэуэ, Уареда, 26 ЖьантIэ А си дыщэ кIанэ, жи, Уареда.
КъэзгъэщIар нэхъыбэми, Уареда,
СыфлъэщIыхьэжынукъэ, Уареда.
Ди щхьэр зэхуэмызэми, Уареда,
Ди псэр зэхуэзэнукъэ, Уареда.
* * * УцIыкIуу уи гум ибубыдэр Дунейр бухыхукIэ имыхун.
Си анэм ноби и джэ макъыр
Зэхэсхмэ, гъуэгур жыжьэ схунщ.
Бжьыхьэм къесакъэ япэ уэсыр,
Ар си щIэщыгъуэу сэ къэзжыхьт.
СылъапцIэу, щIыIэм лъэр писыкIыу,
ВакъитI, сыжеймэ, сэ си пщIыхьт.
Седжэну жыжьэ сыщагъакIуэм, А махуэр ноби сэ сощIэж, Си анэр гъыуэ ныздэкIуатэрт,
«Уядэжь и унэ къэгъэзэж», – Арат жиIэфыр къыскIэлъыплъу.
Зауэр къохъейри, шым сошэс.
Аргуэру сянэр ныздокIуатэр, Къысхуимыгъазэу, станцым нэс.
«Тхьэм укъихьыжтэм бэIутIэIуншэу», – Ар нэмэзыбзэу къибж зэпытт.
Иджы сыщежьэм, сэ си анэр
НыскIэлъыкIуатэм яхэмыт. 27 ЖьантIэ Ди адэ уни согъэзэжыр, Ди пщIантIэ нэщIми сыдохьэж.
«Къохъусыж, си щIалэ», – зым жимыIэ, Гухъу цIыкIукIи сянэр мыужьгъэж.
Сихьыным хуэдэу псы уэрари,
Псыхъуэм сыдыхьэм, игъукIащ, Псы кIэнтхъ къинамэ, – куэдрэ? – ари ИгъущыкIынщи – упыкIащ.
Си анэр гъыуэ къыскIэлъыкIуэу:
«Уядэжь и унэ къэгъэзэж», – ЩыжиIэм, сщIакъым и лъапIагъэр, Иджы IэфракIэм содзэкъэж… 28 ЖьантIэ ТхакIуэ Уэхъутэ Абдулыхь къызэралъхурэ илъэси 105-рэ ирокъу 29 ДАХЭ
Уэхъутэ Абдулыхь шэрджэс литературэм и зэхэублакIуэхэм ящыщ зыщ. И IэдакъэщIэкI купщIафIэхэмкIэ абы лъэкIащ лъэпкъ прозэми усыгъэми заригъэужьын. ЦIыхубэ IуэрыIуатэр зэхуэхьэсыным, ар зэуIу щIауэ къыдэгъэкIыным зи гуащIэ хэзылъхьа Уэхъутэм къехъулIащ IуэрыIуатэр и творчествэм IэкIуэлъакIуэу къыщигъэсэбэпыныр. Абы и щыхьэтщ адыгэ IуэрыIуатэр и лъабжьэу къыдигъэкIа «Джатэ гъуэзэджэ», «Шэрджэс таурыхъхэр» тхылъхэр.
Уэхъутэ Абдулыхь Нащхъуэ и къуэр 1909 гъэм мазаем (февралым) и 25-м Хьэбэз районым щыщ Беслъэней (Тхьэстыкъуей)
къуажэм къыщалъхуащ. Зи сабиигъуэри зи щIалэгъуэри зэман гугъусыгъум хиубыда Абдулыхь тыншакъым. Пасэу адэншэу къанэри, «Вы зимыIэм шкIэ щIещIэ» жыхуаIэу, зи Iэпкълъэпкъыр иджыри зэрымыубыда щIалэ цIыкIум и пщэ къыдэхуащ унагъуэ Iуэху хьэлъэхэр. Махуэм лэжьыгъэм сыт хуэдизу иримыгъэшми, абы зы гурыфIыгъуэ иIэт – ар пщыхьэщхьэкIэрэ дадэ жьакIэхухэм яIуатэ таурыхъхэм, хъыбарыжь телъыджэхэм, зэпадзыжу жаIэ уэрэдыжьхэм щIэдэIунырт. ЩIэдэIум къыщымынэу, ахэр и гум ириубыдэрт. Шэч хэмылъу, а зэманырщ Абдулыхь лъэпкъ IуэрыIуатэр гукIи псэкIи щызыхищIар, фIыуэ щилъэгъуар.
Уэхъутэ Абдулыхь пэщIэдзэ классхэр къыщиухар я къуажэ еджапIэрщ. ИужькIэ езыр-езыру зи щIэныгъэм хэзыгъэхъуа щIалэр, дзыхь къыхуащIри, а еджапIэм и пэщIэдзэ классхэм егъэджакIуэу ягъэув. Пасэу тхэн щIидзами, Уэхъутэм и тхыгъэхэр къытрадзэу щыщIадзар 1934 гъэрщ. Шэрджэс тхакIуэхэм я тхыгъэхэр щызэхуэхьэсауэ а гъэм къыдэкIа «Ди къарур догъэунэхуж» сборникым ихуат ЖьантIэ
абы япэ дыдэу и къалэмыпэм къыщIэкIа «Алий» рассказыр. Тхэным дихьэха щIалэщIэм егъэджакIуэ лэжьыгъэр къегъанэри Черкесск къалэм къоIэпхъуэ икIи «Шэрджэс плъыжь» газетым мэув. Абы щыгъуэщ Абдулыхь и тхакIуэ зэфIэкIым зыкъыщызэкъуихар. Газетым ар иригъэсащ набдзэгубдзаплъэу гъащIэм хэплъэу, дэтхэнэ къэхъукъащIэми хуэфэщэн щытыкIэрэ еплъыкIэрэ хуиIэу икIи ахэр бзэ шэрыуэкIэ къиIуэтэжу. Адыгэ газетыр Уэхъутэм къыхуэхъуащ егъэджакIуэ щыпкъэ, чэнджэщэгъу акъылыфIэ. 1934 гъэм Уэхъутэ Абдулыхь СССР-м и ТхакIуэхэм я союзым
хагъэхьащ. Ар щытащ республикэм и тхакIуэ организацэм и унафэщIу, щIэныгъэ-къэхутакIуэ институтым и лэжьакIуэу, «Черкес пэж» газетым культурэмкIэ и отделым и унафэщIу.
1939 гъэм Абдулыхь урысыбзэкIэ къыдигъэкIащ адыгэ шыпсэхэр щызэхуэхьэса «Волшебная сабля» тхылъ гъэщIэгъуэныр. ИужькIэ и Iэдакъэ къыщIэкIащ жанркIэ зэхуэмыдэ тхыгъэ хьэлэмэт куэд.
Уэхъутэм и щIыхьыр лъагэу иIэтащ «Хужьэ и къуэладжэ» поэмэ уахътыншэм. А тхыгъэмкIэщ шэрджэс поэмэр къэрал утыку зэрихьар. Абы къыкIэлъыкIуащ «Сэфралыкъуэ и бгъуэнщIагъ», «Мэрем къыщалъхуа махуэ», «Хьэтхым и къуэ Мыхьэмэт» поэмэхэри.
Уэхъутэр Хэку зауэшхуэм щыгъуэ щхьэмыгъазэу бийм пэщIэтащ, генерал Доватор и шуудзэ цIэрыIуэм хэту. Уэхъутэ Абдулыхь япэу щыслъэгъуар, сыщыхуэзар институтым сыщыщIэсаращ. Абы и творчествэр дджыти, ди нэ къикIырт тхакIуэшхуэр зэдгъэцIыхуну. Ар ди насып къихьащ, «Iэсият и мывэ» тхыгъэ цIэрыIуэмкIэ екIуэкIа щIэджыкIакIуэ конференцым Абдулыхь къыщрагъэблэгъам. Иджыпсту слъагъу хуэдэу си нэгум щIэтщ тхакIуэшхуэм и теплъэр. ЛIы щхьэпэлъагэтэкъым икIи цIыкIутэкъым, и нэгу зэлъыIухам угъурлыгъэ иплъагъуэрт, зы фIыцIагъи хэмыту и щхьэцыр зэфэзэщу тхъуат.
Студентхэм упщIэ куэд иратащ Уэхъутэм. Нэхъ жыджэру къытхэтыр иужькIэ «Черкес хэку» газетым и редактор нэхъыщхьэ хъуа Дэбагъуэ Мухьэмэдт. Нобэр къыздэсым сщыгъупщэркъым тхакIуэ IэщIагъэм и щэхухэм теухуауэ Уэхъутэм къыджиIэгъахэр. Илъэсхэр дэкIри, «Iэсият и мывэм» Дэбагъуэ Мухьэмэдрэ Абдокъуэ Маталиорэ спектакль къытращIыкIащ, икIи ар зэман кIыхькIэ ди театрым щагъэлъэгъуащ.
«Iэсият и мывэм» хуэдабзэу, тхылъеджэхэм псынщIэу къапхъуэтат, хуабжьуи гунэс ящыхъуат «Теджэнокъуей къуажэ» повестыр. Ар Абдулыхь и иужьрей прозаическэ тхыгъэхэм ящыщ зыщ. Повестыр 1975 гъэм адыгэбзэкIэ Черкесск къыщыдэкIауэ щытащ, «Къущхьэ псынэ» сборникым иту.
ФIыуэ сощIэж Уэхъутэ Абдулыхь дунейм щехыжар. Ар 1971 гъэм июным и 6 махуэрт. А зэманым сэ сыщылажьэрт «Ленин нур» газетым. Дэ зэрыгупу областной филармонием щызэхэта щыгъуэ пэкIум декIуэлIат. ТхакIуэм пщIэ ин къызэрыхуащIым и щыхьэту, а пэкIум цIыхушхуэ къыщызэхуэсат. Уэхъутэ Абдулыхь и анэр къэрэшейти, а лъэпкъым къыхэкIа куэд и ныбжьэгъут. Абы и лъэныкъуэкIэ я цIэ къиIуапхъэщ Хъубий 30 ЖьантIэ
тхакIуэ зэкъуэшхэу Уэсмэн, Мыхьэмэт, Назир сымэ. Карачаевск къалэм кIуауэ абыхэм я деж щымыхьэщIэу Абдулыхь къэкIуэжыртэкъым.
Шэрджэс литературэм хэлъхьэныгъэу хуищIам папщIэ Уэхъутэм къыхуагъэфэщащ дамыгъэ лъапIэхэр: «ГуащIэдэкIым и Бэракъ плъыжь», «ЩIыхьым и дамыгъэ» орденхэр. Черкесск езыр щыпсэуа унэм кIэралъхьащ фэеплъ пхъэбгъу, и цIэр щIыпIэ еджапIэм фIащащ, и фэеплъи къуажэм щагъэуващ.
ТхакIуэшхуэр къызэралъхурэ илъэси 100 щрикъу махуэр Iэтауэ щагъэлъэпIауэ щытащ езыр къыщалъхуа къуажэм. Абы къекIуэлIахэм яхэтащ къэбэрдей тхакIуэхэу КхъуэIуфэ Хьэчим, Хьэх Сэфарбий, Джэрыджэ Арсен, Налшык щыпсэу ди лъахэгъу, щIэныгъэлI БакIуу Хъанджэрий сымэ.
Шэрджэс тхакIуэ нэхъыжьыфIым щIэджыкIакIуэхэм къахуигъэнащ адыгэбзэкIи урысыбзэкIи къыдигъэкIа тхылъ зыбжанэ: «Усэхэмрэ поэмэхэмрэ», «Къуэшыгъэм папщIэ псалъэ», «Насып», «Хужьэ и къуэладжэ», «Iэсият и мывэ», «Джатэ гъуэзэджэ», «Сэтэнейр къыздэгъагъэм», «Жэщ мазэгъуэ», «Псыхъуэ гъагъэ», «Шыхулъагъуэ», «Тхыгъэ къыхэхахэр», «Шу щыпкъэ», нэгъуэщIхэри.
Уэхъутэм и тхыгъэхэр триухуащ лъэпкъым и гъащIэр къызэрекIуэкIар зэрыщыта дыдэм хуэдэу пэжу икIи убгъуауэ къэгъэлъэгъуэжыным, цIыхугъэ лъагэмрэ Хэкум и щIыхьымрэ гъэлъэпIэным, лъэпкъхэм яку дэлъ зэныбжьэгъугъэр гъэбыдэным.
Уэхъутэм и IэдакъэщIэкIхэм пщIэшхуэ хуащIу тетхыхьащ Бэчыжь Лейла, Хъупсырокъуэ Хъызыр, Пщыбий Инал, АбытIэ Светланэ сымэ, нэгъуэщIхэри.
Уэхъутэ Абдулыхь и тхыгъэхэмкIэ къыпищащ Абыкъу Хъалид, ДыщэкI Мухьэмэд, Тобыл Талъустэн, Темыр Сэлихь сымэ литературэм щыхаша лъагъуэ узыншэм. Тыркубий,
Урысей Федерацэмрэ Къэрэшей-Шэрджэсымрэ
щэнхабзэмкIэ щIыхь зиIэ я лэжьакIуэ Абдулыхь
Теджэнокъуей къуажэ
Повестым щыщщ
ныбжьрей адыгэ щIыналъэм, Кавказ къуршхэм щыщыIэщ зы ауз дахэ дыдэ. ар ихъуреягъкIэ къаувыхьащ зи нэкIу задэхэр мэз мычэ инкIэ сея бгы плъыжьыфэ щэджащэхэм. БгъэщIагъуэу уоплъ апхуэдэ жыг абрагъуэхэр бгы лъагэ задэхэм зэрыкIэрытым. мыбдеж сыт щыгъуи уафэр къащхъуэщ, уэмщ. КъыпфIощI мы аузым дыгъэр
къыхуэгуапэу, абы къыхэкIыуи, уеблэмэ щIымахуэ махуэ кIэщIхэу щIыIэ уаем ныбжьрей псей жыгхэр щигъачэми уэсутэ инхэр щэIуурэ гурымыжу бгым къыщехми, мыбдеж дыгъэ бзийхэр гуапэу, хуабэу къодэхащIэу. 31 ЖьантIэ
аузым уизышэ гъуэгур къуэладжэ зэвым докI, абыкIэ даущ ин ищIу, Iэлу дож хуэдз псыр. Зы Iуащхьэкъым къэбухын хуейр, зы къуэладжэкъым къызэбнэкIынур, псыкъелъэ инхэм уахуэзэн папщIэ, абыхэм унэса нэужьи къуршхэм фIыуэ къыщыпкIухьын хуейщ, асфальт гъуэгу лыдыжым гу лъумытэххэу ауз зэв дыхьэпIэм ухуишэн папщIэ. мис абдежым, бгъэр здэлъатэ лъагагъым уиту уплъэмэ, Iэгум илъым хуэдэу, зэуэ уIуплъэнущ ТеджэнокъуеищIэ къуажэм – дунейм и къэрал куэдым къикI туристхэм фIыщэу ялъагъу щIыпIэм.
Уэ пфIэгъэщIэгъуэн хъурэ: «дэнэ щыIэ атIэ «Теджэнокъуеижьыр»? – жыпIэу ущIэупщIэмэ, а узэупщIар уи нэм къыщIэплъэнурэ и Iэр ищхъэрэкIэ ишиинущ. абы къригъэкIри мыращ: «щыIащ мес мобыкIэ зэгуэрым, щыIэжкъым, ди гъэпщылIакIуэу щыта Пщыкъани абы и блыгущIэт уэркъхэри зэрыщымыIэжым хуэдэу». апхуэдэ жэуапым арэзы уримыхъумэ, щIэрыщIэу ущIэупщIэну умыпIащIэ. ди къуажэм хэгъэрей ущыхъурэ, абы дэс цIыху щхьэхуит насыпыфIэхэм нэIуасэ уахуэхъумэ, лIыжь жьакIэ уэсхэм жаIэу зэхэпхынущ ТеджэнокъуеищIэ къуажэр къыздикIам, абы и япэрей бжэгъур хэзысахэм ятеухуа уэрэдхэмрэ хъыбархэмрэ.
Уэ къэпцIыхунущ Угъурлы дадэрэ абы и пхъурылъху Сэтэнейрэ, къэпщIэнущ апхуэдэ уэрэдгъуо щыпкъэхэр куэд зыщIэ, къэхъунур къэзыщIэф цIыхуу зэрыщытар, илъэс куэдкIэ узэIэбэкIыжмэ, я щхьэхуитыныгъэм щIэбэну зыкъэзыIэта лэжьакIуэхэм ягъэжа я лъыр пщIэншэу зэрымыкIуэдар.
ЦIыху гъэщIэгъуэныщэхэщ ТеджэнокъуеищIэм дэс адыгэ лIыжьхэр! ахэр сыт щыгъуи куууэ, я нэр плъызрэ жыпIэу, хогупсысыхь, Теджэнокъуэ Пщыкъан и пщIантIэм нысашэ хьэгъуэлIыгъуэ щыщыIа бжьыхьэ махуэ жыжьэхэм я хъыбарыр мыгузавэурэ кърагъэжьэным и пэкIэ. махуэхэр уэфIт, хуабэт, жэщкIэ мазэ изым хуэдз уэрым и Iуфэхэр апхуэдизкIэ къигъэнэхурти, мастэ пIэпыхуамэ, къэпщтэжынт. Пщым и къуэм къыхуишат. Жэщих-махуих хъуауэ зэпымычауэ нысашэ джэгур екIуэкIырт. Пщыкъан Iэл арэзыт: нысэу къашар пщы лъэпкъ цIэрыIуэм щыщт. КъехъулIам ирипагэу, и щхьэр ину Iэтауэ зыщытхъуж Пщыкъаным унафэ ищIащ джэгум къэкIуэну хуей псори пэрыуэгъуэншэу къыдагъэхьэну. Къыдрехьэ хэти, ирелъагъу абы и беягъыр, къуажэ гъунэгъухэми, жыжьэхэми къикIауэ иIэ хьэщIэ куэд дыдэр. УнэIутхэмрэ лъхукъэлIхэмрэ Пщыкъан и пщIантIэм къыдалъафэ тIы щэджащэ зизыгъанэхэр, жэмыщIэ пшэрхэр, джэдхэр, гуэгушхэр; ахэр пщIантIэм щыфIагъэж, псынщIэу зэIахри къэкъуалъэу пылъ шыуанышхуэхэм лыр халъхьэ. Зыми щысхьыркъым ахэр, пщыр арэзы ящIмэ, нобэ зыхуэпэжыр ирагъэлъагъумэ, аращ зыхуейр. ауэрэ къэсащ ебланэ махуэр, нысашэм и кIэ махуэр. хабзэмкIэ, а махуэм зэхэтын хуейщ шыгъажэ, джэгухэр, нысэгъэлъагъуэр. нысэ дахэ зэщыхуэпыкIар и лэгъунэм къыщIашынурэ пщIантIэм къыдашэ- 32
* * * ЖьантIэ
нущ. ар ирикIуэнущ фэ лъапIэхэм, къэдабэм иуфэбгъуа гъуэгум. абы фочхэр щхьэпрагъэунущ, уэредадэ ин хуагъэIунущ.
Пщыкъан и зауэлIхэм яхэту щытщ, хьэщIэхэр зэпеплъыхь. абы гу лъитащ нысашэм и икIэрей нобэ махуэм и пщIантIэм щызэхуэсахэм Угъурлы лIыжьыр зэрахэмытым.
Зи ныбжьыр илъэс блыщI хъуа Угъурлы адыгэ хэку псом цIэрыIуэ щыхъуа уэрэдусщ, уэрэдгъуощ. а уэрэдхэр абы къуажэ куэдым щыжиIэрт, и шыкIэпшынэр дежьууэ. Угъурлыр хэкум джэгуакIуэу исым я джэгуакIуэжт, и цIэр жыжьэ Iуат, ныбжь инрэ пщIэшхуэрэ зиIэт, икIи абы и лIыгъэм, и щыпкъагъэм, гуеигъэм теухуа таурыхъхэр зэIэпахыу яIуатэрт. ар и закъуэу псэурт, и пхъурылъху Сэтэней цIыкIу бгъэдэсу. а пщащэ цIыкIури илъэс пщыкIуплIхэм иту хэку псом цIэрыIуэ щыхъуат и IэщIагъэкIэ: сыт хуэдэ щыгъынри идыфырт, дыщэкIэ хидыкIырт, хьэлыуэ ищIырт. а псомкIи абы къылъэщIыхьэн зы фызи, зы пщащи адыгэ къуажэхэм дэстэкъым. ауэ цIыхубэ псалъэжь щыIэщ: «Бажэм и фэр и бийщ». аращ Сэтэней пщащи къыщыщIар.
и ныбжьыр илъэс пщыкIуийм иувэу, зи хуэдэ къэмыхъуауэ дахэ щыхъум, цIэуэ дахэ фIащат. Угъурлы имыIамэ, думп ящIынт Сэтэней – сыт хэлъ пщащэ ибэр бгъэбзэхыным, ауэ, насып иIэщи, къыщхьэщыжын лъэщ иIэщ! армырамэ, ар IуэхутхьэбзащIэу пщы унэм къыщыхутэнт…
езы Угъурлы кIуакъым нысашэм, ауэ Сэтэней имыгъэкIуэн хузэфIэкIакъым. абы и пхъурылъху цIыкIур фIыщэу илъагъурт, икIи къилъытащ пщащэр джэгум яхыхьэу и нэгу зригъэужьыным Iей лъэпкъ хэмылъу. ирекIуэ, яхрехьэ цIыхум, кърефэ! абы уфIэкIыжынщи, а нысашэм хэтынущ Сэтэней и ныбжьэгъу ажьджэрий. Угъурлы ищIэрт, хуей хъумэ, ажьджэрий и пщащэм къызэрыщхьэщыжыфынур.
махуихкIэ джэгуащ, къэфащ. Сэтэней пщIантIэм дэт псоми ягу ирихьырт. джэгур щекIуэкIырт пщы унэ бжэIупэм.
ебланэ махуэм, нысэр ягъэлъэгъуа нэужь, къэфэну къыщIэкIащ хьэщIэ нэхъ лъапIэ дыдэхэр. абыхэм утыкур яубыдащ, къадэфэхэри уэркъ пщащэхэрт, унэIут пщащэхэр утыкум ихьэну хуиттэкъым. Къуажэ гъунэгъум щыщ джэгуакIуэр, и ныбжьыр зэрыхэкIуэтари, и щхьэр зэрытхъуари щыгъупщэжауэ, къижыхьу утыкум итт, пщыхэм гунэс защищIыным хущIэкъуу. абы уэрэд жиIэрт, и макъ икIамкIэ къыхэкIиикIыу, къамылым къиIукI къафэм ин дыдэу зимыIэтми, къэжэна лIы гуп абы ежьум я макъыр щIихъумэфырт.
Пщыкъан лъэныкъуэкIэ щытт, тхъугъэ зыхидза и жьакIэм Iэ дилъэу, зи шыгъупIастэ берычэтыр Iэнэм телъ дэтхэнэ бысым хьэлэлым зэрищI хабзэуи, зыми хэпсэлъыхьыртэкъым. ауэ цей хужьыр зипкъ зэкIужым хуэфIу щыгъ Талъустэн пщы фафIэр къэфэну къыщытехьэм, Пщыкъан хуэшыIакъым, ипэкIэ къэкIуатэри къуажэ гъунэгъум къикIа джэгуакIуэм нащхьэ хуищIащ, нэхъ ину гуо, нэхъ ину щытхъу жыхуиIэу. ауэ адрейми езым къыгурыIуэххэрт ищIэн хуейри, кIэрахъуэ зэдэуэм хэту, къуажэ псор къигъэдаIуэу кIийуэ щIидзащ:
– ЦIыхухэ, лабэ псыхъуэ къикIа пщышхуэу Къанокъуэ къофэ! абы къыдофэ Жанокъуэхэ ящыщ гуащэу дунейм гуащэу тетым я нэхъ дахэр!
3 Заказ № 72 33 ЖьантIэ
Къэфэн иуха нэужь, Къанокъуэм и жыпым зы тхылъымпIэу сомищэ кърихри пщы фэрэкIнапэ къуэгъу гуэрым хуишиящ, джэгуакIуэм иритыну. а ахъшэр езым и IэкIэ джэгуакIуэм IэщIилъхьэныр Къанокъуэ и щхьэ ирипэсакъым. иужькIэ щхьэщытхъуу и Iэхэр иIэтащ. ЦIыхухэм хуабжьу ягъэщIэгъуащ пщым и жумартагъыр. абы и пэкIэ джэгуакIуэм кърату щытар мащIэт: сомитхут. Пщым кърита сомищэр – ар шиплI уасэщ.
абы хэту къэфакIуэхэр зэныкъуэкъуу, зэпеуэу щIадзащ. Зы къызэдэфэгъухэм адрейхэр пщагъэгъупщэу, мафIэхьым хуэдэу, загъэджэрэзу утыкум итт. КъэфапIэм къохьэ ажьджэрий. абы цей кIэщI щыгът, хъурыфэ пыIэ фIыцIэ щхьэрыгът, мест зэфIэлъ лъыгът. дыжьын къамапIэм илъу кIэрыщIа къамэр мащIэу и гупэкIэ къригъэкIуэтэкIащ, абдеж и бгырыпхым тес дыщэ метхэр лыдащ, иужькIэ ажьджэрий и цеищхъуэкIэ жыпым иIэбащ, сомищэ кърихри джэгуакIуэм хуишиящ. абы ищIар псоми ягъэщIэгъуащ, Iэнкунахэщ, къамылапщэм къамылыр и Iупэм къыIуихри и нэр къикIауэ щIалэм еплъащ. Талъустэн и блыгущIэт уэркъхэм ящыщ зы губжьым къыхихыу кIиящ, пщы куэдым я къамапIэхэм я макъ къэIуащ, ауэ шыIэныгъэр текIуащ. ажьджэрий, жьы кIэрахъуэм хуэдэу, утыкум къихутащ. Зэуэ, абы къыхуэкIуэу, къыдэсыкIащ Сэтэней. а тIур апхуэдизкIэ дахэу къафэрти, псоми ялъэмыкIыу Iэгу еуэн щIадзащ. Къамылапщэм зэрылъэкIкIэ къригъэкI къафэ дахэм абыхэм зыдащIырт. Талъустэныпщыр лъэбакъуэ псынщIэкIэ бгъэдыхьащ фагъуэ дыдэ хъуауэ щыт бысымылIым, икIи и бэуэныр къызэфIэзэрыхьауэ щIэупщIащ.
– хэт ахэр?
– джатэгъажэ лъэпкъым щыщ ажьджэрийщ, – жиIащ зи фэр пыкIа Пщыкъан. – Пщащэм и цIэр Сэтэнейщ, Угъурлы и пхъурылъхущ.
– Уи пщылIхэр хабзэншэщ, напэ яIэкъым, – щIыIэу, гуауэу жиIащ Талъустэн. – Уэракъэ уи къуажэм деж тепщэр?
дыгъэм иригъэзыхат. ар бгыпэм щытетIысхьэ дыдэм, нысэм и чэзур къэсащ: фэхэм, къэдабэхэм тету ар ирашэжьащ. дыжьын ахъшэ жьгъей куэд кърапхъыхащ. ПщэфIапIэм деж нысэм и Iупэм фо щыщахуащ. абы къыщIашыжри, апхуэдэ къабзэу яIэту, лэгъунэм яшэжащ. абы и ужькIэ шурылъэсым щIидзащ. Зыкъомым шыхэм зрадзри унэм щIыхьэну еуэу щIадзащ, адрейхэм къурагъхэр къащтэри абыхэм къапэуващ. Куэдрэ зэпеуащ ахэр. Къурагъхэр къутэурэ баш кIэщIым хуэкIуащ. икIэм-икIэжым шурылъэс еуэхэм ящыщ зы пщыкъуэ гуэрым пхитхъури нысэмрэ абы и ныбжьэгъухэмрэ зыщIэт пэшым яфIыщIыхьащ. шыр лэгъунэм къыщIинэу езыр къыщыщIэкIыжым, псоми ялъэгъуащ абы и къэптал щIыбыр ехыу къурагъкIэ зэрызэгуаудар. лэгъунэм къыщIэна шым и сокум пщащэхэм хащIащ кхъуакIэ ин зыIут IэлъэщI, лентIхэр. шыр щIыбым къыщIашыжа нэужь, пщIантIэм дэт псоми я нэхъыжьым жиIащ:
– ЦIыхухэ, хьэщIэр дэ къытхуэкIуащ къэптал щIэрыпс щыгъыу, ар зэгуэтхъащ, ди къуажэ пщащэхэм ар ядыжын хуейщ. абыхэм ар ямыщIэфмэ, хэт ахэр зышэнур?
Къэпталыр дыжыныр ауэ къызэрыкIуэ Iуэхутэкъым. Я нэхъ цIыху 34 ЖьантIэ
хэзыщIыкIыр еплъамэ, дыпIэр къимыгъуэтыфыну дыжын хуейт.
Сэтэней къэпталыр хьэщIэм зэрыщыгъым хуэдэу псынщIэу икIи дэгъуэу идыжри, щIэгуфIыкIыу пщыкъуэм жриIащ:
– ФIыкIэ зыухьэ!
ауэ пщы, уэркъ щхьэзыфIэфIхэр я пIэ къизышыпар Сэтэней нэшхуэгушхуэу утыкум къихьэу ищIаракъым. ахэр игъэгубжьащ шыгъажэм къащытежа щIалэм: ар езыр пщыкъуэу щыт пэтми, псом япэ иригъэщу пщIэ хуищIащ Сэтэнейм. шыгъажэ бэракъыр къафIихьри, занщIэу Угъурлы дадэ и пщIантIэмкIэ иунэтIщ, бгъэдэлъадэщ, и шыр кIэбдзкIэ игъэтIысу къэувыIэри, бэракъыр пщIантIэм дидзащ:
– мыр ууейщ, Сэтэней дахэ! – жиIэри.
шыгъажэм къащытежым хуитыныгъэ иIэт езыр зыхуей дыдэ пщащэм, нэхъ дахэ дыдэу къилъытэм, бэракъыр хуихьыну. абы зыри тепсэлъыхь хабзэтэкъым. Теджэнокъуей къуажэм дежи зыми шэч къытрихьакъым а щIалэм тэрэз зэрищIам, Пщыкъан закъуэт зэгуэпым ихузар. Iупэ къудейкIэ щIэгуфIыкIыу щыт Талъустэныпщым бгъэдыхьэри абы жиIащ:
– Къэсынщ си махуэри, сэ а ажьджэрий и псэр щезгъэнэнщ. Сэтэнейр си унэIут сщIынщ, Угъурлыри къезгъэувэлIэнщ уэрэдкIэ си щытхъу игъэIуну. апхуэдэу хъунущ, аращ зэрыхъун хуейри, сыту жыпIэмэ аращ сэ сфIэфIыр!

Пщыкъан зекIуэ къикIыжащ щIымахуэ пщэдджыжьу. Теджэнокъуей къуажапщэмкIэ зы фочауэ макъ къыщыIуащ, хуэдз псыхъуэр
къигъэпсалъэщ, хьэуа диям ирижэри кIуэдыжащ. ар къэIуащ уафэгъуагъуэ жыжьэм ещхьу, къуажэдэсхэри мыщхьэусыгъуэншэу къыхэщтыкIащ. итIанэ гъуо хьэнэф-лъашэ уэрамхэр къызэхижыхьащ. и лъакъуэ лъашэмкIэ хэуэу, жэщым къеса уэс Iувым хэнэу, ар кIуэрт икIи и макъ лъэщым къызэрихькIэ гуорт.
Сыт щыгъуи хуэдэу, цIыкIухэр унэхэм къызэрыщIэхат, ауэ нэхъыжьхэр зэрынэщхъейр щалъагъум, куэбжэхэм фIэмыкIыу къызэтеувыIэжащ. абы къыхэкIыуи, хьэнэф-лъашэ и закъуэ дыдэу уэрамхэм дэтт, уэрамыпэ къэс а жиIэр щыжиIэу. абы къыфIэщIащ къуажэдэсхэм я бжэхэр нэхъри быдэу ягъэбыдэу, пщыр къызэрыкIуэжам и хъыбарыр зэхахыну хуэмейуэ.
абы хэту уэркъхэм я шагъдийхэм уанэхэр тралъхьэри къуажэ гъунэгъухэм щIэпхъуащ, Пщыкъан унафэ зэрищIам тету, пщыхэр ешхэефэм къраджэну. лабэшхуэ дэс Талъустэныпщым деж кIуащ уэркъ нэхъыжьу шууищ.
дыгъэр бгыхэм къакъуэкIыу хуэдз псыхъуэм къыдэпса нэужь, пщы пщIантIэ хуитышхуэм, бжыхьхэм ядекIуэкIыу мафIащхьэ инхэр къыщызэщIэнащ. ПщылIхэм апхуэдэ мафIэхэм брус псохэр хадзэрт, мафIэр нэхъри уэр хъурт, гъуаплъэ лэгъупышхуэхэм я джабэхэм мафIэ бзий инхэр ебзейрт. лIыжь жьакIащхъуэхэм лэгъупхэм ярылъ лыр кIэлъыплъурэ ягъавэрт. а лIыжьхэм пхъэ дзасэ инхэмкIэ лы ты- ЖьантIэ
къырхэр къыхахырти, къамэ маисэхэмкIэ къыгуагъэжурэ, вамэ еплъырт.
Пщым и гъунэгъухэм Iэнэхэр зэтрагъэувэрт, бзылъхугъэхэм хьэкъущыкъумрэ шхын IэфIхэмрэ трагъэувэрт, унэIут бзылъхугъэхэр а Iэнэхэм бгъэдагъэхьэртэкъым, ирагъэIэбыртэкъым. абыхэм пщIантIэр япхъэнкIырт, пхъэ къахьырт, гуэгуэн щхьэ зэвхэмкIэ псы къыдахырт. Пщыкъани, езым и хьэщIэхэм яхуэдэ къабзэу, абыхэм ящымэхъашэрт: унэIутыр еIэбыну хуиттэкъым шхынми хьэкъущыкъуми. арат пщыхэм къызэралъытэр.
Беипхъу пщащэхэм Iуэху я куэдт, ешхэ-ефэ джэгум зыхуагъэхьэзырырт, щыгъын нэхъыфIхэр щатIагъэрт, я щхьэцхэр яухуэнырт, дыщэ, дыжьын Iэлъынхэр, Iэпщэхъухэр, бгъэрылъхэр зыкIэралъхьэрт.
ешхэ-ефэм зыхуигъэхьэзырырт Угъурлы дади. абы къищэхуа шыкIэ нэхъыфI дыдэхэр и шыкIэпшынэм триукъуэдиери, мэз фо шэху иригъэфэжащ. апхуэдэ къабзэу хуэсакъыу игъэхьэзыращ шыкIэ пшынэкъури. абы и ужькIэ джэдыкIэ цIынэ заул ирифащ, и макъыр дахэу Iун папщIэ. Пщэдджыжьышхэу ишхар фо тIэкIурэ бжэнышэ кхъуей тыкъыррэщ. абы трифыхьыжащ езым фIэкI нэгъуэщI зыми имыцIыху удзхэм къащIигъэвыкIа псы. Уэрэдгъуом куэд ишх хъунукъым, тыншу бэуэн папщIэ.
Зэи хуэмыдэу, егугъуу Угъурлы зыхуигъэхьэзыращ Пщыкъан
хуиуса уэрэдым. а уэрэдыр абы махуэ къэс дыгъэр къыщIэмыкI щIыкIэ къэтэджурэ, иусащ, иусащ гъатхэ псом, гъэмахуэ псом, бжьыхьэ псом. лIыжьым къыгурыIуэрт абы и уэрэдым уэрам гъунэгъухэм дэзу цIыхур къызэредэIуэнур. Пщыхьэщхьэм пщIантIэм щызэхуэса цIыхухэм къахыхьащ Пщыкъанрэ абы и гъусэу къэкIуа уэркъхэмрэ. ахэр зэуэ, зэрымыщIэкIэ къыдыхьащ. Пщыкъан и шым къепсыхри, и Iэщэхэм даущ ящIу, псынщIэу щIыхьащ хуабжьу гъэщIэрэщIа хьэщIэщым. дакъикъэ зытIущ нэхъ дэмыкIыу, хабзэм тету, къэсащ Къанокъуэ Талъустэн пщышхуэр. хьэщIэщ Iэнэм бгъэдэсхэт щIыхь зиIэ лIыжьхэр, ахэр Пщыкъан зэпиплъыхьащ, Угъурлы нэкIэ къилъыхъуэу. ауэ джэгуакIуэр щыIэтэкъым. ар Къанокъуэ пщышхуэм и ужькIэ къыдыхьащ, зэрыхъуамкIи, езы Пщыкъани, адрей пщыхэри Угъурлы къригъэблэгъакъым, атIэ а псоми кърагъэблэгъар езы джэгуакIуэращ. хуабжьу егугъуу игъэхьэзыра шыкIэпшынэ цIуужыр иIыгъыу лIыжьыр къызэрыкIуар Пщыкъан езым и текIуэныгъэу къилъытащ. Угъурлы иджы япэ дыдэу пщы бжэщхьэIу ебакъуэрт, къызэрелъэIуа уэрэдыр жиIэну. Куэдрэ ар ираджащ нэгъуэщI пщыхэми, ауэ зэи яхуэкIуакъым. ауэ мис иджы, и жьыщхьэ, ар къэкIуащ адыгэпщу щыIэ псоми я нэхъ бей, нэхъ лъэщ Пщыкъан и щытхъу игъэIуну…
ЦIыхухэр нэжэгужэмэ, зэманыр псынщIэу макIуэ. щIымахуэ жэщ кIыхьыр зы напIэдэхьеигъуэу блэлъэтащ. нэху щыщым, тхьэмадэр къэтэджри, пщIэ хуищIу, Угъурлы жриIащ:
– щIыхь зыхуэтщIу, куэд зи нэгу щIэкIауэ куэд зыцIыху Угъурлы, Къанокъуэ пщышхуэр къолъэIу шэхущIэ егъэфа уи шыкIэпшынэ налъэхэм уи Iэпэхэр ялъэбгъэIэсыну, уи уэрэдыщIэр жыпIэну.
Уэрэдусым арэзыуэ и щхьэр ищIащ, щIэс псоми я нэгум уардэу 36 ЖьантIэ
иухащ:
иплъащ, итIанэ тхьэмадэм и нэр триубыдащ. Тхьэмадэм абы къикIыр къыгурыIуащ, икIи унафэ ищIащ пэш псоми джэгур щагъэувыIэну, пщIантIэм дэт, уэрамхэм тет псоми иджыпсту Угъурлы уэрэд зэрыжиIэнумкIэ хъыбар ирагъэщIэну. гъуо хьэнэф-лъашэ и тэмакъым щымысхьыжу «Уэуи-уи! Уэуи-уи!» – жиIэри ину гуоуати, бгым уэсутэ къехщ, хуэдз псым хэуэри гъатхэм нэгъунэ мыл зэфэзэщкIэ IуищIащ.
– Уэуи-уи! – кIийрт хьэнэф. – ЦIыхухэ, федэIу Угъурлы и уэрэдыщIэм икIи игъащIэкIэ фигу ивубыдэ.
ихъуреягъкIэ щым щыхъум, лIыжьым и пшынэкъур шыкIэ налъэхэм иришащ, шыкIэпшынэр кIыхьу зэпишу Iуащ, итIанэ Угъурлы уэрэдыр къыхидзащ. абы уэрэдыр мыпхуэдэ псалъэхэмкIэ къыщIидзащ:
– мы уэрэдыр сэ Пщыкъан хуэзусащ, абы и цIэр адыгэ лъэпкъым зэи щымыгъупщэжын, хуэдз псыр мывэ хъууэ, псыхъуэдэлъ мывэхэр псы хъууэ ежьэжыхукIэ, абы нэхьэлат ирахын папщIэ!
губжь ин зыхэлъ и уэрэд кIыхьыр Угъурлы мыпхуэдэ псалъэкIэ – Яаллыхь, сэ уэ сынолъэIу, Теджэнокъуэхэ я лъэпкъыр къызытехъукIауэ жаIэу ягъэIу дыгъэмрэ мазэмрэ кIэщIу бгъэункIыфIыну!
иужькIэ псори щым хъуащ. Япэ дыдэу къэпсэлъари джэгуакIуэращ. абы Пщыкъан зыхуигъэзащ:
– Уэ укъызэлъэIуат хуэдз псыр мывэ хъууэ, псыхъуэм мывэу дэлъыр псы хъууэ ежэхыху уи цIэр ящымыгъупщэн папщIэ, уэрэд пхуэзусынуи, пхуэзусащ. Си псалъэ сепцIыжакъым. Уэ уи цIэр, Пщыкъан, цIыхухэм зэи ящыгъупщэжынкъым. абыхэм уэ ену нэхьэлат къуахынущ!
– Угъурлы, сэ зэи себэкъуэнкъым ижь лъандэрэ къэгъуэгурыкIуэ хабзэм, сыту жыпIэмэ итIанэ адыгэ псоми я Iэщэр кърахынущ. ауэ уэ зы Iуэхугъуэ цIыкIу пщыгъупщащ – уэ къоIусэ щымыхъунур уэрэд щыжыпIэм дежщ. Уеблэмэ, уи уэрэдыр згъэщIагъуэу сыкъыхэгуоукIыу узгъэгъуащэ, узэпызуд хъунукъым. ауэ уэ уэрэд жыIэн бухащи, иджы си IэмыщIэм уилъщ. Къамболэт, пхы ар. ешхэ-ефэр зэфIэкIмэ, сэ абы укIыкIэ хьэлэч къыхуэзгупсысынщ, а укIыкIэр зылъагъу бгыхэр тхъуэнщи ткIууэ щIадзэнщ, си лъэпкъыр къызытехъукIа дыгъэм и бзийхэм уэсыр зэрагъэткIум хуэдэу!
хьэщIэхэр зэбгридзу, Къамболэт лIыжьым жьэхэпкIащ, уэрэдгъуом къыщхьэщыжынуи зыми таучэл ищIакъым. ауэ Угъурлы зэуэ щIэгуфIыкIри, и шыкIэпшынэр аргуэру къэпсэлъащ, езым уэрэд къридзащ. Къамболэт Iэнкуну къэувыIащ, лIыжьым уэрэд жеIэ: «Фефэ, фыджэгу, сэ уэрэд жысIэурэ сыдэкIыжынщ, сэ си къарури си Iэщэри уэрэдырщ. Сэ уэрэд жысIэнущ, си псэр пытыху. Сэ уэрэд щыжысIэнущ къуажэ псоми – зым сыдэкIмэ, адрейм сыдыхьэурэ. Сэ сахуэусэнущ цIыху къызэрыгуэкIхэм, – нартыху телъыджэ къэзыгъэкIхэм, Iэщ зыгъэхъухэм, унэхэр зыщIхэм, икIи ахэр сэ къыхуезджэнущ пщыуэ, уэркъыу щыIэ псоми ебэнынхэу».
Угъурлы къуажэ уэрамым ирикIуэрт, и унэм хуэкIуэжу, Пщыкъан и блыгущIэтхэр, я Iэщэр гъэпкIауэ, абы и ужь кIэщIу итт. абыхэм ящIэрт 37 ЖьантIэ

джэгуакIуэр зэгуэр зэрешынур, гува-щIэхами и уэрэдыр зэрызэпигъэунур, итIанэ ар япхынурэ яхьынущ.
Пщэдджыжьым щакIуэ къикIыжа нэужьщ, а псор ажьджэрий щызэхихар. щакIуэм щезэша и шым уанэр къытрихщ, илъэскIэ узэIэбэкIыжмэ, и Къэбэрдей благъэм кърита хакIуэм ар трилъхьэри, гузэвэгъуэкIэ Угъурлы и унэмкIэ щIэпхъуащ. абдеж абы щилъэгъуащ жэщитI-махуитI хъуауэ зэпымычу уэрэд жызыIэ джэгуакIуэмрэ ар къэзытIысыхьауэ щыс уэркъхэмрэ. Сэтэней щыIэтэкъым. ар абы и пэIуэкIэ унэм щIадыгъукIат, щIакIуэ фIыцIэм кIуэцIагъэджэразэри, бжьэдыгъу къуажэ жыжьэм яхьат, иужькIэ кърым хъаным иращэн мурадкIэ.
ажьджэрий и шыр дыгъуасэ щакIуэ здэщыIа къуршхэмкIэ иунэтIащ, ауэ здэкIуэн хуей лъэныкъуэр, дыгъухэм я лъэужь техьа зэрыхъунур ищIэртэкъым. ауэ жаIэ: «лъагъуныгъэ зиIэм мывэхэри, псыхэри, бжьохэри, бзухэри, дыгъэри, жьыбгъэри къыдоIэпыкъу». етIуанэ жэщым нэхулъэ къыщищIым, шууейм къигъуэтащ Сэтэней щагъэпщкIуа къуажэр. ажьджэрий бжьэдыгъу къуажэм пщыхьэщхьэр хэкIуэтауэ дыхьащ икIи гу лъитащ зы хьэщIэщ гуэрым и щхьэгъубжэр зэрыкIыфIым. ар егупсысащ: «мы лIым хьэщIэ иIэкъым», ар и щхьэм илъуи, пщIантIэм дыхьащ. шыр шы фIэдзапIэм ирипхащ, ар имыщIами хъуну пэтми. Сыту жыпIэмэ, къэбэрдей хакIуэм езыр зейр мыхъумэ, зыри зыбгъэдигъэхьэртэкъым, ефийми къыпэджэжырт. ажьджэрий хьэщIэщым щIыхьэри уэздыгъэр пигъэнауэ, бысымым поплъэ.
Зызаул дэкIауэщ бысымыр къыщекIуэлIэжар. Псом япэ абы гу лъитащ пщIэнтIэпсым зи цыр зэкIэригъэпщIа шым. хьэжрэт – арат бысымым и цIэр – и ныбжьыр хэкIуэтат, гуп зылъэгъуати, къыгурыIуащ хьэщIэр жыжьэ къызэрикIар. ар сабыру хьэщIэщым щIыхьэри щIалэ хьэщIэм сэлам ирихащ:
– Сэлам алейкум!
– Уалейкум сэлам! – жэуап итащ ажьджэрий.
– дауэ ущыт? УкъызыхэкIа уи къуажэри дауэ щыт? ажьджэрий Iэдэб хэлъу жиIащ:
– алыхьым и фIыщIэкIэ псори дыфIщ, дыузыншэщ. абы и ужькIэ и цIэр жриIащ. итIанэ бысымыр щIэкIыжащ. ахэр хабзэм тету зэпсэлъащ, зэбгъэдэкIыжащ: зи ныбжь хэкIуэта бысымыр хьэщIэ щIалэм куэдрэ бгъэдэсыну, куэдкIи еупщIыну къекIуркъым. хьэщIэм и Iуэхур зытетым, къыщIежьа Iуэхур зыхуэдэм ущIэупщIэ щыхъунур жэщищ-махуищ дэкIа нэужьщ. Сыт ищIэнт, а зэманым адыгэ хэкум щыщыIар апхуэдэ хабзэщ. ажьджэрий шыIэныгъэ иIэу ежьэнущ. ауэ абы бысымым гуригъэIуащ къуажэдэсхэм къалъагъуну зэрыхуэмейр. а жэщищ-махуищым хьэщIэр бысымми унагъуэм ис псоми ягу ирихьащ. ар адыгэ щауэ щыпкъэщ, Iэдэбщ, псоми яхуэгуапэщ. 38 ЖьантIэ
– Фи унагъуэр шыгъупIастэ щымыщIэну! Фи хьэщIэщыр цIыхуншэ мыхъуну! Сэ куэд къысхуэфщIащи, ар зэи сщыгъупщэнкъым, фэри фызбгынэнкъым. Сэ хуэдз псым Iус Теджэнокъуей къуажэм сыщыщщ, джатэгъажэхэ сарейщ, джатэгъажэ шумахуэ срикъуэщ.
адэкIэ ажьджэрий хьэжрэт и къуэ абдулыхьым жриIащ езым и къуажэм иужьрей зэманым къыщыхъуахэр, и псалъэри мыпхуэдэу иухащ:
– Угъурлы къару иIэжкъым, ерагъыу къреш и уэрэдхэр. абы и уэрэдыр зэпымыуауэ Пщыкъан и уэркъхэр еIусэну хуиткъым. Сэ фIыуэ слъагъу Сэтэней къадыгъури фи къуажэм щагъэпщкIуащ. КъыздэIэпыкъу а пщащэ тхьэмыщкIэр къэзгъуэтыжыну, сэ си закъуэщ. Пщыкъан щошынэ си лъэпкъэгъухэр, абыхэм къыздэIэпыкъуну сащыгугъыркъым. ныбжьэгъу къысхуэхъу!
ажьджэрий жиIа псоми гупсэхуу едаIуэри, абдулыхь щIэкIащ, и адэ хьэжрэт дежи кIуащ. ар куэдрэ къэтащ, иужьым къыщIыхьэжри жиIащ:
– Сэ сыкъыщIэгувар мыращ: си адэр ди лъэпкъым и нэхъыжьым ечэнджэщыну кIуат, уэ дызэрыбдэIэпыкъуну нэхъыфI щIыкIэмкIэ. Жэуапу къихьари мыпхуэдэщ: ди лъэпкъыр зэи зыгуэрым дэмыIэпыкъуу къигъэнакъым. ди лIэужьым зылI закъуэ нэхъ имысыжми, дэ хеигъэм дыщIэбэнынущ. Уэ уи Iуэхур, ажьджэрий, Iуэхушхуэщ. Сэ си пщэ къралъхьащ Сэтэней-дахэ и дэлъху сыхъуну. Сэ куэду сиIэщ къуэши ныбжьэгъуи, абыхэм я лIыгъэми шэч къытумыхьэ. ахэр дэ къыддэIэпыкъунщ.
Iуэхур зэуэ зэфIэкIащ. абдулыхь и ныбжьэгъухэр зэшэзэпIэу пщы унэм теуэри пщащэр къыщIахыжащ, шэ цIывауи къуршхэм ихьэжащ, уакIэлъыпхъэркIи мыхьэнэ иIэжтэкъым. Пщэдджыжь нэхущым деж щIалэхэр шыхэм къепсыхщ, зи къудамэхэр уэс Iувым къришэх мей баринэ ин гуэрым и щIагъым щызэхэувэри, абдулыхьыр утыкум къихьащ, икIи Сэтэней зыхуигъазэри жиIащ:
– нобэ щыщIэдзауэ, Сэтэней, дунейкIи ахърэткIи узишыпхъущ!
Сэтэней жэуап къитащ:
– Уэри дунейкIи ахърэткIи узидэлъхущ. Фэ, щауэхэ, сыволъэIу: къызэфт мыдэ сэшхуэ!
абы къратащ дыжьын сампIэм илъу сэшхуэ. Пщащэм, сэшхуэр къару хэлъу зэуэ сампIэм кърипхъуэтри, жиIащ:
– адыгэ пщащэхэм я гур фэ лIыхэм фыфейхэм нэхърэ нэхъ къэрабгъэкъым. Къуаншагъэмрэ Iеигъэмрэ дащезауэм деж, ар фи нэрылъагъу хъунщ. иджы къафщтэ мыдэ шы!
абы къыбгъэдашащ шы псоми я нэхъыфIыр. ар шым шэсащ.
– икърар сощI, си псэр пыту си лъакъуэхэр лъэрыгъхэм къизмыхыну! иджы, си псэм и хъуахуэу ажьджэрий, си дэлъху абдулыхь, фынеуэ, фынакIуэ Теджэнокъуей къуажэм. дэ къызэтедгъэнэн хуейщ адыгэхэм я уэрэдус ин дыдэр, си адэшхуэр.
шууищыр бжьэдыгъу щIалэ хахуэхэм сэлам ирахыжщ, шэсхэри мэз лъагъуэм тету бзэхахэщ. 39 ЖьантIэ

абы шыкIэпшынэр!
джэгуакIуэ лIыжь Угъурлы и гъащIэ армырми хьэлъэм и нэхъ хьэлъэ дыдэ махуэр къыщыхуихуам апхуэдизкIэ уаети, Iупсыр бдзамэ, щIым нэмысу мыл хъурт. хуэдз псым бахъэ щхьэщытт, дыгъэр фагъуэт, щIыIэ лIэ хуэдэу, ар хуэмурэ къыдэкIуэтейрт. абы и бзий къарууншэхэми яхуэгъэхуабэртэкъым къуажэ гъунэ уэс гущIыIум куэду тес вындыжьхэр. мэзри нэхъ лъахъшэ хъуа къыпфIэщIырт – ар уаем хипIытIат.
апхуэдэ уае къуршхэм къызэрыщыхъур зэзэмызэ дыдэщ. ар къыщыхъур къущхьэжьыр жэщ ныкъуэм къыщIидзэу шэджагъуэ пщIондэ къыщепщэрщ. Къуажэдэсхэри уэрамым къытехьэртэкъым, я тхьэкIумэ, е я пэ уаем пимысыкIын папщIэ, икIи абыхэм ящIэртэкъым жэщибл-махуибл хъуауэ зэпимыгъэуауэ уэрэд жызыIэ Угъурлы къарууншэ дыдэ зэрыхъуар. ЦIыхугур зыгъэгушхуэ абы и уэрэдыр нэхущым зэпыуащ, абдежми ар зэуэ уэркъхэм япхащ.
– Упсэуну ухуей?
– ае, – макъ икIакIэ жиIащ лIыжьым.
– щIыхь зыхуащI Угъурлы, сэ гущIэгъушхуэ сиIэу сыцIыхущ, сыхьэлэлщ, уэ сигу хэбгъэщIа щхьэкIэ, уи Iуэху зытетыр къызгуроIуэ. ЖыIэт, сыт упсэуну ущIыхуейр?
– Си уэрэдхэр жысIэн щхьэкIэ, пщы дуней нэху.
– атIэ, жыIэ, уэ зыми уи гугъу къищIынукъым. Къамболэт, къет Къамболэт зыри жимыIэу джэгуакIуэм и шыкIэпшынэр къритащ, адрейм ар и Iэпхъуамбэ дияхэмкIэ сакъыу ищтащ, ауэ пшынэкъур и Iэпхъуамбэ дияхэм тыншу яхуэIыгъыжтэкъым.
– Плъагъурэ, – къэдыхьэшхащ пщыр. – Уэ уджэгуакIуэкъым, атIэ бзаджагъэ зыщIа упщылIщ. Фшэ ар мыл пхыудам деж!
мылыр пхыудагъащIэт. ар Угъурлы щхьэкIэ ящIат. абы уиплъэмэ, плъагъурт хуэдзым и псы фIыцIэр даущ ищIу зэрежэхыр. Уэркъхэм ящыщ зым лIыжьым жриIащ:
– дэ унафэ къытхуащIащ пцIанабзэу уттIэщIу мы мыл пхыудам уедгъэувэхыну. Пщым къызэрилъытэмкIэ, уэ абы теухуа уэрэдыр махъсымэм къуита чэфырщ жозыгъэIар, абы къыхэкIыуи уи чэфыр пщхьэщыхун хуейщ.
лIыжьыр мыл гъуанэм ирагъэувэхащ.
абдеж Угъурлы уэрэд къихидзащ, и гъащIэ псом зэи зэрыжимыIа макъ жьгъыру къабзэ дахэкIэ. абы и уэрэдыр къуажэм щхьэщылъэтырт, къурш щыгухэм нэсырт, бэнэныгъэм къыхуриджэрт, пщыхэмрэ уэркъхэмрэ нэхьэлат ярихырт. «дыгъэри мазэри иреункIыфI, дунейм гъэпщылIакIуэхэр щытеткIэ, – жиIэрт лIыжьым уэрэд. – Сэ абыхэм нэхьэлат язох. Сэ дунейм сохыж, ауэ солъагъу, IупщIу солъагъу цIыхухэр щхьэхуит хъужу зы бын зэкъуэту дахэу псэу щыхъуну махуэр».
шыкIэпшынэ тIорысэм и шыкIэхэр, накъырэм хуэдэу, ину Iурт, зауэм хураджэрт.
Пщыр, губжь иным къыхихыу, ебэкъуащ Къущхьэхъу бгыжь- ЖьантIэ
хэм я ныбжь адыгэ хабзэм: абы кIэрахъуэхэр чэзуурэ къипхъуатэрт, джэгуакIуэ ерыщым еуэрт, еуэрт.
– дадэ, дадэ, – зэрыгъэгуоуащ цIыхухэр, – щIэпхъуэ! Iуж, дадэ!
Фызыжьхэм я бостейхэр зэIатхъри, я бгъэ гъужахэр къыщIагъэщ. Бзылъхугъэ ныбжьыщIэхэм я IэлъэщIхэр зытрадз. абы нэхъ лъэIу иныж адыгэхэм яIэкъым икIи ящIэркъым. Къуршхэм щызекIуэ хабзэхэмкIэ, а лъэIур умыгъэзэщIэным сыт хуэдэ къущхьэдэсым дежкIи гъащIэ псом хуэмыпшыныжын емыкIущ. ауэ Пщыкъан делэ хъуам хуэдэщ. КIэрахъуэшэхэм уэрэд жызыIэ лIыжьым и хъуреягъкIэ мыл щхъуантIэр кърауд, драпхъей, ауэрэ абыхэм ящыщ зы занщIэу тохуэ лIыжьым и гум. Къуажэм лIыуэ дэсыр хэт шууэ, хэти лъэсу, хэт гуахъуэ, хэт хьэнцэ, хэт джыдэ, хэти бжэгъу яIыгъыу псымкIэ къызэрыхьырт. ауэ ахэр зэуэным хуэщIа, IэщэкIэ узэда пщыхэмрэ уэркъхэмрэ кърагъэкIуэтырт, уэсым хагъэджалэрт, сэшхуэкIэ яупщIатэрт. абдеж зэуэ къыщыхутащ ажьджэрий, Сэтэней, абдулыхь. абыхэм сэшхуэхэр, кIэрахъуэхэр кърапхъуэтащ икIи, напIэзыпIэм зэкIуэцIратхъри, нэсахэщ Пщыкъан зытет щIакIуэ фIыцIэм. ажьджэрий и сэшхуэр фийри, пщыр уэс хужьым хэджэлащ. апхуэдэу зэхэубла хъуащ зэхэуэ хьэлэчыр, икIи ар пщыхьэщхьэ хъуху екIуэкIащ. Пщыхьэщхьэм ирихьэлIэу пщым къыхуэнэжа и дзэр нэхъри мащIэ хъуащ, псэууэ къэна уэркъхэри щIэпхъуэжащ. а зэхэуэм хэкIуэдащ пщым и лъэпкъым лIыуэ иса псори, а лъэпкъыр езыри интэкъым – унагъуитхут зэрыхъур. ПщылIу, лъхукъуэлIу хуэдэ куэдкIэ нэхъыбэ хэкIуэдащ. Куэдрэ ягъеящ Теджэнокъуей къуажэм и хуитыныгъэм зи щхьэр щIэзытахэр, иужькIэ къызэрагъэпэщащ езыхэм я дзэ гуп икIи абы и пашэу ягъэуващ ажьджэрий. Жылэ зэхуэсам деж унафэ къыщащтащ Угъурлы лIыжьым уэсят зэрищIам тету – зы бын зэкъуэту, зэрыIыгъыу, пщырэ уэркърэ щымыIэжу псэуну. Теджэнокъуей къуажэдэс щхьэхуитхэм кърагъэщIащ Талъустэн пщышхуэ абыхэм къатеуэу псори зэтриукIэну мурад зэрищIар. хуэдз Iуфэ къыщыхъуахэм хуабжьу ягъэпIейтеящ, ягъэгушхуащ адыгэ хэкум и къуажэ куэдым дэс пщылIхэмрэ лъхукъуэлIхэмрэ. ЯгъэпщылIхэмрэ яхъунщIэхэмрэ къагурыIуащ пщыхэмрэ уэркъхэмрэ уазэрыпэщIэувэфынур, уеблэмэ абыхэм уатекIуэу псэукIэщIэ зэрыбгъэпсыфынур.
ажьджэрий фIыуэ къыгурыIуэрт бэнэныгъэ зыхуэкIуэм хурикъун къару къуажэм зэримыIэр. ар кIуащ джатэгъажэхэ я лъэпкъым и нэхъыжь Iэдэмей деж. ар пщIэшхуэ зиIэ, зи ныбжьыр илъэсищэм нэса лIыжь Iущт.
– адэкIэ ди псэукIэ хъунур сыт хуэдэ, дадэ? – щIэупщIащ щIалэр. Куэдрэ щысащ Iэдэмей, и жьакIэ псыгъуэ кIыхьым Iэ дилъэу, гупсысэу. итIанэ жиIащ:
ягу илъыр!
– Къуажэр зэхуэгъэс. КърекIуалIэ лIыхэри фызхэри, псоми жраIэ Куэдрэ зэхэтащ жылэ зэхуэсыр. иныкъуэм жаIэрт унагъуэкIэрэ зэбгрыкIауэ, щхьэж зэрыхузэфIэкIкIэ Талъустэн и дзэм зыщихъумэн хуейуэ. адрейхэм жаIэрт къару зиIэ бжьэдыгъу пщым деж кIуауэ къащхьэщыжыну елъэIун хуейуэ. 41 ЖьантIэ
Псэлъэну хуея псоми жаIам едэIуащ Iэдэмей, итIанэ цIыхухэм яжриIащ:
– Бжьэдыгъухэм я пщым деж фыкIуэну фымыпIащIэ, девгъэдаIуэ ажьджэрийрэ джэгуакIуэ иным и пхъурылъхумрэ жаIэнум.
ажьджэрий жылэ пащхьэм къиувэри жиIащ:
– адыгэ хабзэжьхэмкIэ сэ къуажэ зэхуэсым сыкъыщыпсалъэ дэнэ къэна, абы сыхэтыну сыхуиткъым. Сэ сыщIалэщ. ауэ сыпсэлъэну хуит сащIащ Iэдэмей дади адрейхэми. мыращ сэ Iуэхум сызэреплъыр: дэ дипщри абы и уэркъхэри щIытеддзар бжьэдыгъухэм я пщым е нэгъуэщIыпщым дыхуэпщылIыну аракъым. Пщыхэмрэ уэркъхэмрэ дэни щызэхуэдэщ, аращ си гугъэр. итIанэ къызжефIэт, дгъеижурэ мащэ щIыIэхэм едгъэтIылъэха ди адэхэм, къуэшхэм, шыпхъухэм я гъащIэр зыщIатар? УнагъуэкIэрэ зэбгрыкIынри ари хэкIыпIэкъым. ЖаIэркъэ: «дзыгъуибгъур зэдеIэмэ, чеищхьэр трач». дэри быдэу дызэкъуэувэу Къущхьэхъу жыжьэм дыдыхьэжын хуейщ. абы щыIэщ цIыху лъакъуэ здынэмыса, зэкIуэлIэгъуей щIыпIэ дэгухэр, абдеж дэ хуиту зы унагъуэ зэкъуэт ину дыщыпсэуфынущ, къыттеуэхэми дапэлъэщынущ. Фэ зэхэфхакъэ псы мылым хэщтыхьу хэту Угъурлы жиIа уэрэдыр: «Пщыхэр къызытехъукIа дыгъэмрэ мазэмрэ иреункIыфI. итIанэ къыкъуэкIынущ тхьэмыщкIэ псоми, ягъэпщылI псоми я дыгъэмрэ мазэмрэ!»
Iэдэмей абы къеупщIащ:
– иджы Сэтэней дедаIуэмэ, хъункъэ?
адыгэ пщащэм а зэманым зэрихабзэу, Сэтэней лъэныкъуэкIэ щытти, упщIэр щрахьэлIэм, Iуэхум зэреплъыр лIыхэм ящыщ зым къыжриIащ. ар пщащэм жиIам едэIуа нэужь, къахуиIуэтэжащ: «Къуажэдэсхэ, куэд щIащ мастэIуданэр зэзгъэтIылъэкIыу Iэщэ къызэрысщтэрэ. Сэ сIыгъ Iэщэр улъиинкъым. дяпэкIэ дэ тщIэн хуейр сощIэ, сэ жысIэну сызыхуеяри ар жиIэну зытехуэм жиIагъэххэщ».
лIыжьхэми фызыжьхэми я щхьэхэр ящIащ. абыхэм ягу ирихьащ адыгэ пщащэ щыпкъэ Сэтэней и Iэдэбыгъэр. адыгэ хабзэжьхэм ину пщIэ яхуищIырти, ар езыр жылэ пащхьэм къихьакъым. абы и цIэкIэ лIыр псэлъащ.
ауэ мис иджыргуэрым къэтэджащ Iэдэмей лIыжьыр, жылэ зэхуэс пащхьэм къиуващ, ажьджэрий зыбгъэдишэри абы и щхьэм Iэ дилъэурэ жиIащ:
– и ныбжьым хуумыгъэфэщэну акъыл къыкъуэкIащ ажьджэрий. ар иреув Къущхьэхъу жыжьэм щIэуэ щытIысыну ди къуажэм и Iэтащхьэу! лIыжьым жиIар игъуэу къалъытэу, цIыхухэр зэрыгъэдаущащ, ажьджэрий жиIащ:
– Фи дзыхьыр згъэщыпкъэну алыхьыр къыздреIэпыкъу, лIыжьхэм я Iущыгъэр щIэгъэкъуэн схурехъу!
Зэхуэс нэужьым махуэ хьэлъэхэм, IуэхукIэ гъэнщIахэм, щIидзащ. гъуэгуанэ жыжьэ зэхэмыщIыкIам егугъуу икIи щэху дыдэу зыхуагъэхьэзырырт. Къуажэ къыдыхьэпIэхэм жэщи махуи хъумакIуэхэр щытт, гу лъамытэу Теджэнокъуей къуажэ зы гъуэгурыкIуи къыдыхьэфынутэкъым. Iэщэ зыIыгъыфыну псоми Iэщэ IэщIалъхьащ. Бзылъхугъэ 42 ЖьантIэ
ныбжьыщIэхэмрэ пщащэхэмрэ зыхэт гупым и пашэу Сэтэней дахэ уващ.
Iэщыр нэхъ пасэу гъуэгу траутIыпщхьащ, абы и ужь иту зэкIэлъхьэужьу гухэр гъуэгу техьащ, лIыжьхэр, сабийхэр ярысу, гъуэмылэрэ хьэпшыпхэмрэ зытепха шы хьэлъэхьхэр ящIыгъуу. Псом яужь къуажэ ябгынэм дэкIащ IэщэкIэ зэщIэузэда лIыхэр. ахэр дэкIыным махуэ заул нэхъ имыIэжу, зыплъыхьакIуэхэм хъыбар къахьащ Къанокъуэ Талъустэн пщышхуэ и дзэ фIыцIэр къежьауэ къызэрыкIуэм теухуауэ.
хьэщхьэрыIуэу губжьа Къанокъуэ пщыр пылъащ ежьэжахэм я лъэужь техьэну, ауэ зыри хузэфIэкIакъым. Къуажэр зэрыщыту, дэлъи дэси къэмынэу, кIуэцIрыхуа пфIэщIынт. ЗызыIэта къуажэм хуэдз псыхъуэ псори икIущ, Iуащхьэ куэд къызэринэкIри, ауз куэди зэпиупщIащ, епщIанэ махуэм псыкъелъэ иным нэсащ, абдеж куэдрэ къуршхэр щIащыкIащ, иужькIи къагъуэтащ ажьджэрий фIэкIа зыми имыщIэ ауз зэвым дэзышэ гъуэгу щэхур. щIымахуэр пасэу къэсри уэс ин къытрилъхьати, дэкIыпIэ зэвыр уэсым икудат, хьэнцэкIэ гъуэгур ягъэкъабзэурэ кIуатэрт. Тхьэмахуэм щIигъукIэ дэкIащ а ауз зэвым. ЦIыхухэр езэшати, тхьэусыхэу щIадзащ.
– ажьджэрий щIалэжь цIыкIум къуршхэм бгъуэнщIагъ къыщыдегъэтI. ар псори дызыщIалъхьэжын кхъэ тхуэхъужыну къыщIэкIынщ.
– мы уэс блыным адэкIэ зы аузи щыIэкъым. ар щыIэуи зэхахакъым уеблэмэ, ди адэшхуэхэм я адэжхэм.
ауэ жьыгъэм зи плIэр иухуа Iэдэмей къазэрыбгъэдыхьэу, цIыхухэм псэлъэныр зэуэ зэпагъэурт. ар джатэгъажэхэ я лъэпкъым и нэхъыжь дыдэт, икIи унафэщI пщэрылъыр зыщхьэщиха пэтми, абы и псалъэрт нэхъыщхьэу къанэр. Iэдэмей езэшахэр игъэгушхуэрт, гужьеяхэм еущиерт, я гур фIы яхуищIырт. ауэрэ яхэтащ, и къарур щIэкIыу гъуэлъыху. еханэ махуэм, нэху щыгъуэм Iэдэмей лIащ. щэхуу, нэщхъейуэ зэхуэсри ар щIалъхьащ, уэсутэм щIиубыда щIалитIыр здыщIалъхьам деж. лIыжьыр зэрылIам куэдым халъэгъуащ насыпыншагъэ, нэщэнэ Iей. иужьрей пщэдджыжьым къэIуакъым уэс блыным лэжьакIуэ екIуэлIэну псори езыджэ хьэнэф и макъыр. хьэнэф лIыжь гуп и гъусэу, нэхъ гувауэ къэкIуащ, а лIыжьхэми жаIащ бынунагъуэ заулым заIэту зэрагъэзэжар икIи къыщIагъуащ:
– ажьджэрий, Талъустэн пщышхуэм зеттмэ, нэхъыфIщ, мыбдеж дыдэкIуадэ нэхърэ. еплъ, фызыжьхэр, сабийхэр игъуэлъыкIащ, сымаджэ хъуащ, куэд мыщIэу зэтелIэу щIадзэнущ. гъэзэжын хуейщ!
ныбжьыщIэ пашэр гупсысащ, хэплъащ, ауэ къэкIуахэр зэригъэгушхуэн псалъэ къарууфIэ, лъэщ игъуэтыртэкъым. абы къыгурыIуэрт унагъуэ заулым ягъэзэжмэ, Iуэхур зэрылъэлъэнур, сыту жыпIэмэ ауз здэкIуэм и щэхур пщыхэмрэ уэркъхэмрэ яцIыхунут.
– хуит сыфщI, щIыхь зиIэхэ, шэджагъуэ пщIондэ жэуап фэзмытыну, сыгупсысэну, – жиIащ ажьджэрий. – дыгъэр ди щыгум къиувэмэ, си жэуапыр зэхэфхынщ.
лIыжьхэр кIуэжащ, ажьджэрий уэздыгъей баринэ иным и щIагъым щэзэхуишэсащ и ныбжьэгъу нэхъыфI дыдэхэр. абыхэм яхэтт 43 ЖьантIэ
Сэтэнеи абы и дэлъху абдулыхьи.
– Сэ жысIэр мыращ, – къэпсэлъащ абдулыхь. – шэуэ, гыну диIэ псори зэхуэхьэсауэ, уэрдыхъу зытелъ жыгей фэндырэ цIыкIум икIутэн хуейщ. ар куууэ уэсым щIэтIауэ мывэ тегъэщэщэжамэ, мафIэм и къарум ищIэнщ ди Iэ езэшахэм яIыгъ хьэнцэхэм ялъэмыкIыр.
абы жиIам псори къигъэгушхуащ икIи зыжьэу зэдащтащ. Уэс блыныр къэгъэуэным зыхуагъэхьэзыру щIадзащ. Сэтэней Угъурлы и шыкIэпшынэр къищтэри бэнэныгъэм хуезыджэ уэрэдыр къыхидзащ. абы мыпхуэдэ псалъэхэр хэтт: «хуэдз и псыр нэхъ щIэх мывэ хъунщ, хуэдз псыхъуэ и мывэхэр нэхъ щIэх псы хъунщи ежэжьэнщ, Теджэнокъуей къуажэдэс хуитхэм псэукIэжьым хуагъэзэжыным нэхърэ, пщыхэмрэ уэркъхэмрэ я бжьым щIэувэжыным нэхърэ».
Сэтэней и уэрэдыр бгыхэм ящхьэщытщ, абы аузхэр къелъэтыхь. Куэд мыщIэуи ар къыхадзащ псоми: лIыхэми, фызхэми, сабийхэми.
шэджагъуэм, дыгъэм лъагэу зиIэту, зэмызэгъ блыныр къыщигъэнэхум, къуакIэбгыкIэр къигъэпсалъэу, уафэгъуагъуэ ину къэуащ, цIыхухэми къалъэгъуащ апхуэдизу зыхуеIа ауз хуитыр.
илъэс куэд дэкIащ… икIэм-икIэжым къэсащ къуажэ лIыхъужьым и аузыр псоми щахузэIуиха зэманыр.
ТеджэнокъуеищIэ къуажэм зэгуэрым фыдыхьэмэ, фымыгъэщIагъуэ абы дэсхэм я щхьэр Iэтауэ, пэжымрэ пцIымрэ, фIымрэ Iеймрэ псынщIэу зэхащIыкIыу зэрыщытыр. ФIэкIыпIэ имыIэуи федаIуэ лIыжьхэм жаIэжым, джэгуакIуэ цIэрыIуэ Угъурлы и хъыбарым. абы и дежу пIэрэ псори къыздежьар? Жэщибл-махуиблкIэ зэпыту абы уэрэд жимыIауэ пIэрэ?
– хьэуэ, аращ, аращ зэрыщытар, – ерыщу жаIэнущ лIыжьхэм, цIыкIухэми ар ягъэщыпкъэнущ. ар щIащIэри сытри я фIэщ хъууэ аракъым, атIэ ар апхуэдэу щIыщытыр, езыхэр зэреплъымкIэ, цIыху щыпкъэм, икърар зиIэм и лIыгъэм къыпэлъэщын къару дунейм теткъыми аращ… 44 ЖьантIэ
ТхакIуэ Мэлбахъуэ Елберд къызэралъхурэ илъэс 75-рэ ирокъу 45
И Iуэху еплъыкIэри къэIуэтэкIэри щIэщыгъуэт
Мэлбахъуэ Елберд 1939 гъэм мэлыжьыхьым и 2-м Грознэ къалэм къыщалъхуащ. Курыт еджапIэр Налшык къыщеухри, 1956 гъэм МГУ-м журналистикэмкIэ и факультетым щIотIысхьэ. Ар 1961 гъэм къеух. Университет нэужьым Мэлбахъуэр «Кабардино-Балкарская правда» газетым, Къэбэрдей-Балъкъэр телевиденэм щолажьэ, иужькIэ – 1969-1978 гъэхэм – ТАСС-м КъБАССР-мкIэ и корреспондентщ. Журналист IэнатIэм зэфIэкIыфI къыщызыгъэлъэгъуа щIалэр «Известия» газетым и корреспонденту Омскэ областым ягъакIуэри, илъэситхукIэ абы щолажьэ.
Журналист лэжьыгъэм къыдэкIуэу, прози етх. 1979 гъэм ар СССР-м и ТхакIуэхэм я союзым хагъэхьэ, 1984 гъэм КъБАССР-м и ТхакIуэхэм я союзым и консультант къалэныр къыхуагъэфащэри, ар дагъуэншэу 1990 гъэ пщIондэ ирехьэкI.
Мэлбахъуэр «Литературная Кабардино-Балкария» журналым и редактор нэхъыщхьэу 1991 гъэм ягъэув икIи а журналыр тэмэму зэтеухуэным къаруушхуэ ирехьэлIэ. Елберд зэуэ куэдым къызэрацIыхуар, цIэрыIуи зыщIар «Iуащхьэмахуэ кIуэ гъуэгур шынагъуэт» романырщ. Ауэ абы и пэкIи рассказ купщIафIэхэр итхащ. Апхуэдэщ, псалъэм папщIэ, «ЩакIуэхьэм и гукъэкIыжхэр» тхылъым ихуахэр.
Мэлбахъуэр зэдзэкIын Iуэхуми хуэIэрыхуэт – адыгэ, балъкъэр тхакIуэхэм я рассказхэр, новеллэхэр урысыбзэкIэ зэридзэкIащ. Абыхэм къадэкIуэу, ар икIи сурэтыщI хъарзынэт. Псом хуэмыдэу Мэлбахъуэ-сурэтыщIым фIыуэ къехъулIэрт ди лъахэм и теплъэр къыщигъэлъагъуэ сурэтхэр.
«Iуащхьэмахуэ кIуэ гъуэгур шынагъуэт» романым и ужькIэ 1990 гъэм дунейм къытехьащ Елберд и «ЩумыгъэпщкIуам щылъыхъуэ» етIуанэ романыр. Мыри зытеухуар адыгэм и тхыдэрщ, Къэбэрдеймрэ Урысеймрэ гъусэ щIызэхуэхъуам и щхьэусыгъуэхэрщ. ЖьантIэ
Художественнэ ухуэкIэ, образ зэгъэпэщыкIэ я лъэныкъуэкIэ романитIыр зэбгъапщэмэ, языныкъуэхэм къалъытэ «ЩумыгъэпщкIуам щылъыхъуэ» романыр япэрейм ефIэкIыу. Езы Елберди апхуэдэ еплъыкIэр фIэкъабылт. Романыр адыгэбзэкIэ зэдзэкIыным дыщытепсэлъыхьым, абы мыпхуэдэу къызжиIэгъащ: «КъыздэзымыIыгъхэр щыIэми, сэ къызэрыслъытэжымкIэ, етIуанэ романыр нэхъ къызэхъулIащ, ауэ сошынэ ар япэм и жьауэм
къыщIэмыкIыфынкIэ». Пэж дыдэуи, и зэхэлъыкIэкIи, образхэмкIи «ЩумыгъэпщкIуам щылъыхъуэм» нэхъ узыIэпешэ, удехьэх.
Псом хуэмыдэжу щIэщыгъуэщ Цукъарэ-къупщхьэщIыж, Хъыжьэ- щIыкъэпщ, Брат сымэ я образхэр. Цукъарэ щIэныгъэшхуэ бгъэдэмылъми, дохутыр Iэзэщ, Хъыжьэ вагъуэхэм я щытыкIэмкIэ Iэджэ къэзыхутэф астроном бэлыхьщ. А образхэмкIэ тхакIуэм къыджиIэ хуэдэщ адыгэр пасэм щIэныгъэншэу зэрыщымытар. Дэнэ-тIэ а щIэныгъэр здэкIуар, дауэ ар зэманым и архъуанэм зэрыхэкIуэдар? Апхуэдэу дызоупщIыж, романым и пэщIэдзэм деж щIыIэм игъэдыкъауэ псы цIыкIум и Iуфэм Iулъу зыкъэзыщIэжа Хъыжьэ къигубзыгъыж мащIэхэм дыщригъэдаIуэкIэ: «Сыхэт сэ? Сыт къысщыщIар? Ухуеймэ, къызэуи сыукI, зы къысхуэгубзыгъыжыркъым, зыри сщIэжыркъым. Си акъыл зэкIуэкIам пычыгъуэпычыгъуэурэ теплъэгъуэ гуэрхэр си нэгу къыщIегъэувэж: къыр шэжыпсыфэхэр, тенджыз къэукъубияр, унэшхуэ зэгъэпэщахэмрэ куэду къызэхуэса цIыхухэмрэ. Ауэ псом нэхърэ нэхъыбэу, нэхъ IупщIу, нэхъ бзыгъэу си нэгу къыщIохьэж бгъэжьхэм къыщалъэтыхь щыгу лъагэм сыкъытету слъэгъуа мэзхэр, тафэхэр, гуэлхэр.» Мыбдежым мыпхуэдэу гум къэмыкIынкIэ Iэмал иIэкъым: «Хъыжьэ къыщыщIам хуэдэ гуэру пIэрэ ди лъэпкъ тхыдэм и къекIуэкIыкIари?»
Ди тхакIуэ куэдым лъэпкъым и теплъэр, хьэл-щэныр, дуней тетыкIэр лIыхъужьым щатIагъэ фащэмкIэ къагъэлъэгъуэну хэтщ. Псалъэм папщIэ, лIыхъужьым адыгэ цейр щатIагъэмэ, пыIэр щхьэрагъэсмэ, къамэ кIэращIэрэ шым ягъэшэсыжмэ, ар адыгэ нэс хъуауэ къащохъуж.
Мэлбахъуэм къигъэщI образхэм апхуэдэхэр ядэплъагъуркъым. ЛIыхъужьыр зыхуэдэри зыщыщ лъэпкъри къызэригъэнаIуэр абы и хьэлщэн, Iуэху зехьэкIэ, цIыху хэтыкIэкIэщ.
Мэлбахъуэм къыщIэна литературэ лэжьыгъэр куэдыщэ хъууи пхужыIэнукъым. Ауэ лъэпкъ щэнхабзэм щиIэ мыхьэнэмкIэ ар нэхъыфI дыдэхэм зэращыщым шэч хэлъкъым. Афлик Елберд
ЩумыгъэпщкIуам щылъыхъуэ
Романым щыщщ
… ЗдиунэтIынур дэнэкIэ, нэхъ шынагъуэншэр дэтхэнэ лъэныкъуэр ара? Гъуэгум щишхынури сыт? Тэтэрхэр КърымкIэ зэджэ мы пащтыхьыгъуэу фIеймрэ бамэмрэ якудам Цукъарэ ицIыхуу зы пси щыдымыркъым. КъупщхьэщIыжым хузэфIэкIамэ, Кърымтэкъым мыбы фIищынур, атIэ Тотрэш ябгэ и къэралыгъуэ фIищынт, нарт хъыбарыжьхэм хэт Тотрэш ябгэ и щIыхькIэ. 46 ЖьантIэ
Нэхъ зэхэзекIуапIэ, абы къыхэкIыуи нэхъ гъуэгу шынагъуэр Къаффэ* ухуишэу къуэкIыпIэмкIэ макIуэ. Къаффэ Кърымым и тенджыз куэбжэшхуэщ. Абы нэхъ ин мы лъахэм щыIэкъым. ШыфI утесмэ, умыпIащIэу абы махуищкIэ, упIащIэмэ – махуитIкIэ унэсыфынущ. Къаффэ унэсамэ, адэкIэ Кавказым и тенджыз Iуфэр жыжьэжкъым. Керчь кIуэфамэ, абыкIэ нэхъ гъунэгъужт. Ауэ Керчь зыщыбгъэлъэгъуэнри цIыхухэр зэбгъэплъу бэзэрым утетынри зыщ: адыгэ щIэпхъуэжам и теплъэр, шыфэлIыфэр дэтхэнэ зы хъумакIуэми, сатуущIэми, бзэгузехьэми зэрырагъэщIам, ар къэзыубыдым ахъшэфI иратыну къызэрагъэгугъам шэч хэлъкъым.
КъухьэпIэмкIэ е гупэмкIэ бунэтIынри щхьэпсыншагъэщ: а лъэныкъуэмкIэ цIыхуншэ тенджыз Iуфэ пцIанэщ. ИщхъэрэкIэ ебгъэзыхмэ, зы бдзэжьеящэ хьэблэжь цIыкIу ДжалитэкIэ** еджэу щысщи, иджыпсту ар нэхъыбэм зэрацIыхур пасэ зэманым а щIыпIэм ита псэуалъэ хъарзынэхэм я къутахуэ гуэрхэр къызэрынамкIэщ. Ар зыухуауэ щытар генуэзхэр арауэ къыфIощIыж. КъухьэпIэмкIэ укIуэнущи – тэтэр шуудзэ хъумакIуэхэм уаблэкIыфынукъым, тенджыз Iуфэр жыпIэнущи – абы пэмыжыжьэу Гезлев быдапIэр щытщ. КIэщIу жыпIэмэ, цIыху щIагъуэ щызэхэземыуэ а щIыналъэхэм зыщыбгъэпщкIуфынущ, ауэ, зыбгъэпщкIу щхьэкIэ, абыхэм уикIыу Къэбэрдейм укIуэжыфыну угугъэ хъунукъым.
Ищхъэрэ гъуэгум и гугъу умыщIыххэ. ЗауэлIхэм сакъыу яхъумэ Перекоп щхьэдэхыпIэр гу къыплъамытэу къызэбнэкIыфми, къум псыншэхэм дауэ уазэрызэпрыкIынур? Ар зыхулъэкIынур гъуэмылэрэ псыкIэ екIуу зэгъэпэща шуудзэщ.
Гъуэгу псоми хэплъыхьщ-хэплъыхьри, Цукъарэ Къаффэрэ Керчрэ уахуэзышэр къыхихащ. Ауэ мурад ищIащ цIыхухэр уэру зытет гъуэгушхуэхэм темыхьэу, Iэщ зекIуапIэрэ щакIуэ лъагъуэкIэ кIуэну. Шы гуартэхэмрэ мэл хъушэхэмрэ щагъэхъу щIыпIэхэм шхын щхьэкIэ ущылIэнукъым. Уеблэмэ зытетIысхьэн шы къыIууэнкIэ мэхъу.
БэIутIэIуншэу, жэщ къэрэгъулхэмрэ заставэхэмрэ гу къылъамытэу, къалэр къызэринэкIащ. МуIэзиным пщэдджыжь нэмэзым зэрыхуриджэ азэн джэ макъыр Цукъарэ и тхьэкIумэм къызэриIуар жыжьэ дыдэ къиIукI аргъуей ву макъыущ: а зэманым КъупщхьэщIыжыр Бахъшысэрей и ищхъэрэ-къуэкIыпIэ лъэныкъуэмкIэ хуэзэу иIэ мэзылъэ джабэм лъагэу дэкIат. Мывэ цIэнлъхэм къаухъуреихьа псынэ цIыкIум деж къыщыувыIэри, псы щIыIэ къабзэр и Iум иткIухьу Цукъарэ игу пэщыху ефащ. ЗыкъиIэтыжри, джабэ щыгум къытету Бахъшысэрей сэлам ирихыж щIыкIэу къыхуеплъыхащ. Жыг хадэ щхъуантIэхэмрэ щхьэж зыхуэзэр и занщIэу дращIея чырбыш унэхэмрэ къахонэIукI хъаным и сэреишхуэр, къулыкъушхуэ зезыхьэхэмрэ хуэщIауэ псэу къулеижьхэмрэ я унэ дэгъуэхэр, мэжджытхэм я щхьэ хъурейхэмрэ азэн джапIэхэм къатепIиикI чэщанэ псыгъуэ цIыкIухэмрэ. Щыгум утету Чуруксу ауз хуитышхуэм зыдэзыукъуэдия Бахъшысэрей укъыдэплъэмэ, ар къалэ бэIутIэIуншэу, къалэ мамыру фIэкI зэрыпщIэн щыIэкъым.
Цукъарэ иджыри къыздэсым Кърымым гъэр къикIуэсыкIыжыфауэ жаIэу зэхихакъым. АтIэ, егупсысырт КъупщхьэщIыжыр, мыбы япэ дыдэу икIуэсыкIыфа гъэрыр сэрауэ щытын хуейщ, щымыту хъунукъым. ЩыIэжкъым япэрей Цукъарэ. Иджы Цукъарэ-къупщхьэщIыж иIэщ унагъуэ – щхьэгъусэ, бын иIэщ. ИIэщ и бийхэр хуей-хуэмейми иджыри къэсыху яфIэпсэу, зи хуитыныгъэр лIыхъужьыгъэ хэлъу зыхъумэж и лъэп-
* Къаффэ – иджырей Феодосиещ.
** Джалитэ – иджырей Ялтэщ. 47 ЖьантIэ
къыр, и адэжьхэм я щIыналъэр. Цукъарэ-къупщхьэщIыж иIэщ иджыри къаруушхуэ зыхэлъ и IэпщитIыр, и лъакъуэ бэшэчитIыр, иIэщ – щхьэщытхъугъэ хэмылъу жиIэнщи – нэбэнэушэу пшапэ кIыфIым хэсауэ, иджы гугъапIэ нэхум хуэгупсысэф щхьэ акъылыфIэ. Цукъарэ иIэщ фIым хуэпабгъэу къэушыжа псэ.
Пшапэ зэхэуэгъуэ нэблэгъауэ Цукъарэ мэзылъэ шытхым щхьэдэхри джабэм ехащ, чыцэ зэщIэкIахэм ерагъыу хэплъагъукI лъагъуэ зэвкIэ етIуанэ джабащхьэм дигъэзыкIащ. Цукъарэ ешакъым, ауэ мэжэлIэщауэ и кIуэцIыр къреIуэнтIыкI, жану, акъылыфIэу зэрыгупсысэфым щхьэкIэ зыщIигъэщIагъуэ и щхьэр мэуназэ. Япэ къызыдэкIа джабэм и шытхым иплъыкIри адрей джабэ нэкIум Цукъарэ къыщилъэгъуащ мывэ хьэдзэжьхэм къаухъуреихьа хуеишхуэр, абы щыхъуакIуэ мэл хъушэр. Цукъарэ хуейм ихьакъым – мэл хъуакIуэхэм лъэбакъуэ щищкIэ япэIэщIэу псы Iуфэ чыцэм къыщыувыIащ. Пшапэр зэхэуэрт. Цукъарэ пщэдджыжь хъуху мыбдеж зыщиIэжьэу, мэл пщыIэм цIыхуу тесыр зыхуэдизыр, хьэ я гъусэрэ я мыгъусэрэ зригъэщIэну мурад ищIащ. Ахэр зригъащIэмэ, адэкIэ ищIэнур иубзыхунщ. Шэч зыхэмылъыжыр зыщ – гъуэгум щишхыну гъуэмылэр мыбдеж щызэригъэпэщын хуейщ.
Июль мазэ жьэражьэ фIэкI умыщIэну, махуэ псом дыгъэр гуащIэу къепсати, а жэщым мэзым уэсэпс къудеи къыщехакъым. «Гъэмахуэр уэгъу зэрыхъунум и нэщэнэщ», – егупсысащ Цукъарэ, енэб тхьэмпэ щабэ зэхуихьэсам жеину хэгъуалъхьэурэ. Аргъуейхэм жеипIэ кърамытынкIэ шынат, арщхьэкIэ а угъурсызхэр мы щIыпIэм щыземыкIуэххэу къыщIэкIащ. «Ари уэгъу зэрыхъунум и щыхьэтщ». Цукъарэ нэгъуэщI зыми егупсысыну хущIыхьакъым. Гущэм хапхэжа сабий ешауэ Iурихащ.
Нэхущым ар цIыху зэрыгъэкIий, хьэ банэ, къудамэ зэхэщIыщIэ макъхэм къагъэушащ. И нэхэр къыщызэтрихым, лъэбакъуэ зытхухкIэ нэхъ пэмыжыжьэу къилъэгъуащ зы мэл зэпаIыгъыу мэзым хэзылъафэ лIитI. ТIури бэлэбанэу хуэпат. Зэрешар плъагъуу, хьэлъэу бауэрт, лъэбакъуэ ячыху, джэлэн хьэзыру лъэпэрапэрт, атIэми, пхъэрыр гъунэгъубзэ къэхъуа пэтми, мэлыр яутIыпщын нет яIэтэкъым. Дыгъухэм къуэкIий гъунэгъум зыдагъэкIуэдащ.
Абдежым Цукъарэ къыжьэхэлъэдащ уэдыкъуарэ бэлацэ хъужауэ зы хьэжь. Хьэр къызэрысу зэщIэувыIыкIщ, и кIэбдз лъакъуэхэм тетIысхьэжауэ Цукъарэ и пащхьэм къитIысхьэри, лIы мыцIыхум иIыгъ джыдэр щилъагъум, къугъ мащIэ зыщIэт макъкIэ къыхэбэныкIащ.
– Мыр сыту хьэ губзыгъэ, мыр сыту хьэ бэлыхь, мыр сыту хьэфI, – жиIэурэ Цукъарэ хьэм и нэм здыщIэплъэм, джыдэр и кIэпкъым диIуащ. – Хъунщ, хъунщ, умыбанэ.
Хьэр, къэукIытэжа хуэдэ, зэщIэщымащ.
Чыцэм Iэуэлъауэшхуэ ящIу лIитI къыхэкIащ. Цукъарэ гу лъитащ ахэр зэрымэлыхъуэм. Зыр нэхъ щIалэщ, илъэс тIощIрэ пщIырэ и ныбжьынщ, и Iэблэхэр псыгъуабзэрэ и бгъэр иуэжауэ уэдыкъуащ. ЕтIуанэр фIыуэ нэхъыжьщ, лIы гъэшхащ, ауэ и зы нэр исыжкъым.
– Мис ар, убыд! – къэкIиящ нэ закъуэр.
– СлIо, дыгъум срещхь-тIэ сэ? – къыпыгуфIыкIащ Цукъарэ. – КъакIуэтIэ, феплъ сывубыдыфым.
– ДыгъуакIуэхэр дэнэ щыIэ-тIэ?! – къэпсэлъащ уэдыкъуар.
– Мис ар сщIэркъым, – Цукъарэ и Iэхэр ищIащ. 48 ЖьантIэ
– Уэ езыр хэт ухъуну? – и нэр щIиукъуанцIэурэ щIэупщIащ нэхъыжьыр. – Ди хьэри къыщIыбжьэхэлъар сыт?
– Сэ сызихэтыр ныбэ нэщIу жысIэфынукъым, – гуапэу дыхьэшхащ Цукъарэ. – Хьэр къыщIызжьэхэлъар къэпщIэну ухуеймэ, езы хьэм еупщI. Пэж жысIэнщи, езы цIыхухэм нэхърэ куэдкIэ нэхъыфIу хьэхэм зэхацIыхукIыф цIыхухэр.
– ЖиIэнщ иджы. – а псалъэхэм уэдыкъуар хагъэгупсысыхьащ.
– Дэ ди гугъар уэ Чуфыт къалэ* зыщызыгъэпщкIу бзаджащIэ щIэпхъуэжахэм уащыщущ, – жиIащ нэ лъэныкъуэм. – Ауэ ахэр бэлэбанэ защIэщ. Я теплъэкIи хъунщIакIуэ теплъэщ, зэуэ уи нэм къыIуидзэу. Уэ. уэ фIыуэ узэщыхуэпыкIащ.
– Тэмэм, – къэпсэлъащ уэдыкъуар, – адыгэ уэркъ фIэкI зэрыпщIэн щыIэкъым. Тэтэрми урещхькъым, ауэ хъарзынэу тэтэрыбзэкIэ уопсалъэ.
– Сыт-тIэ тщIэнур? Мыпхуэдэу куэдрэ дыщытыну? Фи мэлхэр я мэлыхъуэхэм къахуэмызэшауэ пIэрэ? – Цукъарэ хьилэшыуэ нэ лъэныкъуэм нащхьэ хуищIащ. – Фи пщыIэм дытехьэрэ ди псалъэмакъым абы щыпытщамэ, нэхъыфIтэкъэ?
Куэдыщи дэкIатэкъым Цукъарэ мэлылрэ хьэ чыржынкIэ, кхъуейкIэ зитIыжауэ къумыс мыпIащIэурэ щытрифыхьыжым. Абы щIэщIым бгъукIэ зригъэщIауэ и Iуэху зытетыр мэлыхъуэхэм яхуиIуатэрт.
– «Щхьэм имытмэ, лъакъуэм и мыгъуагъэщ» жызыIам пцIы иупсатэкъым. Апхуэдэ гуэрщ сэри къысщыщIар. Дыгъуасэ пщэдджыжьым щакIуэ сыкъыдэкIащ. Куэдыщэри къэзмыкIухьауэ щыхь лъэужь сыIууащ. Лъэужьыр щIэрыпсти, есхужьэри, шэджагъуэм ирихьэлIэу чыцэ Iув гуэрым сыхуишащ. Чыцэ Iувым упхыкIыфынутэкъыми, джыдэкIэ лъагъуэ пхызупщIыкIыну сыкъепсыхащ. Си псэм ищIэрт щыхьыр зэрымыжыжьэжыр.
– Догуэт, догуэт, – нэ лъэныкъуэм Цукъарэ и псалъэр Iэпиудащ. – Аркъым, мы мэзым щыхь къыщыбукI зэрымыхъунур умыщIэу ара? Мыбы щыхь ущещакIуэ мыхъуну хъаным унафэ ищIащи, ар зымыгъэзащIэм тезыр ткIий тралъхьэ. – Сыт щIэзмыщIэр! – и напIэ къудей хуэдакъым Цукъарэ. – Сэ, хъан унагъуэм я дохутырым, я Iэзэм ар сымыщIэ фи гугъэ. Пэжщ, сэракъым Iэзэ нэхъыщхьэр, ауэ, пцIы зыхэмылъыращи, хъаным и Iэзэхэм сэр фIэкIа яхэткъым щыхь зэзым хущхъуэ къыхэзыхыф. Псалъэм папщIэ, зэзыр къыщихын хуейр джэдгыным и гъэгъэгъуэрщ. Абы и закъуэкъым. Зи зэзыр къипхыну щыхьыр мазэ изыгъуэ жэщым къалъхуауэ щытын хуейщ.
ЛIы гъурыр и жьэр Iурыхуауэ Цукъарэ къыжьэдэплъыхьырт, зы псалъэ нэхъ мыхъуми дигъэхункIэ шынэу.
– Ар дауэ, – щIэупщIащ ар, зэрыгузавэри зэрышынэри и нэгум иплъагъуэу, – щыхьыр мазэгъуэ жэщым къалъхуарэ къамылъхуарэ къызэрыпщIэнур дауэ?
– Аракъэ псом я щхьэжыр! – дыхьэшхащ Цукъарэ. – Дауэ къызэрыпщIэнур, жи!.. Мис ар къызэрыпщIэну щIыкIэр сэ си щэхущ, а щэхур зэрысщIэм щхьэкIи хъан унагъуэм ахъшэфI къызет.
– А хущхъуэм игъэхъужыр сыт? – щIэупщIащ нэ лъэныкъуэр.
– А хущхъуэм игъэхъужыфынущ цIыхугъэ зыхузэфIэмыкIыжхэмрэ зи акъыл зэтемысыжхэмрэ, – ауэ къудеи гупсысакъым Цукъарэ. – Пэж * Чуфыт къалэ – Бахъшысэрей и Iэхэлъахэм щыIа бгъуэнщIагъ къалэщ.
4 Заказ № 72 49 ЖьантIэ
жысIэнщи, а хущхъуэр сэр дыдэм иджыпсту сэбэп къысхуэхъунут, сыту жыпIэмэ, а сэ сщIа делагъэм хуэдэ зи акъыл зэтесым пхуищIэнукъым. Сэ чыцэ Iувыр пхызупщIыкIыхукIэ си шыр – мыщэ е нэгъуэщI – зыгуэрым игъащтэри, си Iэщи фащи зэрыкIэрылъу щIэпхъуэжащ. Жыгым щхьэ езмыпхарэт! Апхуэдизу ущхьэпсыншэ хъурэ?! Си шабзэр тырку шабзэт, къамэр адыгэ къамэт, шыр – шыр щIагъуэ дыдэу пхужыIэнукъым, и теплъэкIи дуней тетыкIэкIи зэрыпщIэн щыIэтэкъым махъшэрэ кхъуэрэ зэхагъэшыпсыхьа фIэкI.
Нэ лъэныкъуэри къуэгъури къыщиудри дыхьэшхащ. Цукъарэ и лъапэм зыщиудыгъуауэ нэпсейуэ къыхудэплъей хьэм и кIэр игъэкIэрэхъуащ.
– Хэт и хъушэ вгъэхъур? – щIэупщIащ Цукъарэ. – КъищынэмыщIауи, мыбы шыуэ зы пщыкIутху мынэхъ мащIэ тетуи гу лъыстащ.
Нэ лъэныкъуэм и плIэр иузэхури занщIэу къызэфIэтIысхьащ:
– Дэ дгъэхъур, Алыхьым и нэфIыр зыщыхуа, мазэ пэлъытэ ди хъаным и малъхъэ езы Тэтэрхъан дыдэм и мэлщ! Ди пщыIэм шыбз зытIущ къэтшу, абы нэмыщI уанэшитI тетщ. Абыхэм ящыщ зыр – месри, плъагъуркъэ – уанэ телъу щыти. АтIэ абы телъ уанэр сысейщ, – уанэ зэриIэм ирипагэу, иригушхуэу жиIащ абы.
– А жыхуэпIэр гъуэзэджэщ! – къэгуфIащ Цукъарэ. – Тэтэрхъан си Iыхьлы благъэ дыдэщ, – Цукъарэ и нэгум зы гуфIэгъуэ къилыдыкIати, абы и псалъэхэр уи фIэщ мыхъункIэ Iэмал иIэтэкъым. – Ар телъыджэщ, гъуэзэджэщ, – къытригъэзэжурэ жиIэрт Цукъарэ, – Уанэри уэ езы дыдэм узэрейр фIы хъуащ. Апхуэдэу къыщыщIидзакIэ, сэ сщIэнур мыращ. Шым сышэсынщи, Тэтэрхъан деж сыкIуэнщ. Абы зыгуэрхэр гъусэ къысхуищIынщи, сишри Iэщэ-фащэри къэтлъыхъуэжынщ, щыхьри къэдгъуэтынщ.
– Ауэ. дауэ?.. – къэуIэбжьат нэ лъэныкъуэр.
– Уэрэ сэрэ мыпхуэдэу дызэгурыгъаIуэ: мис, дыщэ дырхемрэ джыдэрэ узот. Уэ абы къыпэкIуэу уи уанэмрэ зы сэрэ къызыбот. Сэр гъуэгум къыщысщхьэпэжынкIэ хъунущ – хущхъуэ къызыхэсхын удз гуэрхэр пызупщIын хуей хъумэ.
Цукъарэ и Iэпэ зэхуакум узыIэпишэу дыщэ къыщыдэцIуукIым, Литвамрэ Урысеймрэ хъунщIакIуэ кIуэуэ щыщыта зэман лъандэрэ апхуэдэ ахъшэ зымылъагъужам и нэ лъэныкъуэ псэур къилыдыкIри, шыр къригъэшэну игъэкIуащ. Нэ лъэныкъуэр, илъэс зыбжанэкIэ узэIэбэкIыжым, зауэлIу щытащ, ауэ и нэр фIэкIуэда нэужь, уIэгъэжьхэмрэ узымрэ къарууншэ ящIащ, игъащIэ псом зэхуихьэсар псынщIэ дыдэу иригъэсыкIыжри, мо уанэжь закъуэм фIэкI имыIэу къэнэжащ.
Зэманышхуэ дэкIатэкъым Цукъарэ хъарзынэу «щыщэкIуа» щIыпIэм фIыуэ пэIэщIэ щыхъуам. Тэтэр хакIуэ бацэ лъахъшэ цIыкIур икъукIэ бэшэчу къыщIэкIащ.

Долэт-Джэрий икIи лIы пIащэкъым, икIи лIы къуэгъукъым. И къару илъыгъуэщ. Абы и хадэшхуэм ит гуэл IэрыщI цIыкIум и Iуфэр мыпIащIэу къекIухь. КъыздикIухьым, псым хидзэ щIакхъуэ щыкъуейхэр псы Iуфэм щхьэхынэурэ къесылIэ бдзэжьей пIащэхэм яфIэIэфIыпсу ира- 50 ЖьантIэ
гъэмэрэкIуэх. Хъаныр къызэрырахьэкI гъэщIэрэщIар яIыгъыу тэтэр щIалэ пIащитI хъаным и ужьым иту макIуэ. БлыгущIэтхэр лъэныкъуэкIэ щызэхэтщ. Улан Мустэфа и закъуэщ хъаным нэхъ пэIэгъуэр. Ари лъэбакъуитI хуэдэкIэ и ужьым иту.
тетIысхьэпIэ Адрейхэр, абыхэм Тэтэрхъани я гъусэу, щыму зэхэтщ. Псоми гу лъатащ хъаныр зыгуэрым зэрыхигъэгупсысыхьам, зэрызэгуигъэпым.
И нэ зэвхэр гуакIуэу къызэрыщ, и Iупэхэр дахэу къызыхэнэIукI, и пэ мыиныр, ауэ къекIур, жьакIэ фIыцIэ Iув кIэщIыр къызытещ и нэкIур угъурлыфэщ, нэхъ гуапэу къыпфIощI, хъаныр щынэщхъыфIэм деж. Апхуэдэхэм деж хъаныр зэрыхъуа илъэс плIыщIым нэхърэ нэхъ щIалафэщ. Ауэ иджыпсту хъаным и нэгум зы гуапагъэ гуэри, зы гущIэгъу гуэри щIэплъагъуэркъым: и нэхэр зэхуэшащ, и Iупэхэр губжьауэ зэтекъузащ, и пэбгъум къыщежьэу и Iупэхэм хуэкIуэж лэдэххэр нэхъри къыхэнэIукIри, набдзэ зэхуакум дэлъ лэдэхри нэхъ куу хъуащ. И жьакIэ фIыцIэми Iуданэ хужь кIапэ зыбжанэ хэзэрыхьа пфIэщIынщ.
ЩIакхъуэ ныкъуэ къыIэщIэнар псым хидзэри, хъаныр зэуэ зэщIэувыIыкIащ икIи Долэт-Джэрий и ужьым кIэщIу иту къакIуэ Мустэфа жьэхэуэным иIэжар зы мащIэщ. ПсынщIэу шэнтжьей къыхуагъэуври, хъаныр тIысащ.
– АтIэ, къызэрыщIэкIымкIэ, благъэ гъунэгъу дыдэм, Iыхьлы гуапэ дыдэм хуэдэу урысхэр Къэбэрдейм щохьэщIэ. АтIэми, дэ иджыри къэс дыщыгъуазэкъым абыхэм я зэхущытыкIэр здынэсам, дяпэкIэ я мурадхэм. Аракъэ? – Хъаныр и блыгущIэтхэм ящхьэпрыплъыкIри зыщIыпIэкIэ плъащ, ауэ блыгущIэтхэм ящыщ дэтхэнэ зыми «кърым аслъэным» и псалъэхэр езым и щхьэм хуихьащ: дэтхэнэ зыри къуаншэу къыщIрагъэдзынкIэ хъунут. Къуаншэу укъыщIидзынрэ укъыщIимыдзынрэ зэлъытар иджыпсту бгъэзащIэ къалэныр, е иджыри къэс зепхьа лIыгъэр, е дяпэкIэ зепхьэну уи мурадыр аракъым, атIэ иджыпсту хъаныр къызэрыпхущыт щIыкIэрщ, и нэфI къыпщыхуэн е и ней къыпщыхуэн – аращ зэлъытар.
– Хэт къызжиIэфыну, – къыпищащ хъаным и псалъэм, – хэт къызжиIэфыну урысхэм нобэр къыздэсым зрагъэхъулIэфамрэ а джаурхэм шэрджэсхэр, къэбэрдейхэр зэрагъэжэкъуэфамрэ зыхуэдизыр? Хэт къызжиIэфыну иджы дэ тщIэн хуеймрэ зэрытщIэну щIыкIэмрэ?
Иужьрей упщIэм и жэуапыр псоми ящIэрт. Абы и жэуапыр сыт щыгъуи зыт: дзэр зэхуэшэсауэ Кавказым теуэн. – Ди мазэ нуру зи Iущыгъэм дыкъигъэнэху. – къыхидзат Мустэфа, ауэ хъаным и Iэр ищIащ:
– КIэщIу Iуэхум тепсэлъыхь.
– Iуэхум и гугъу пщIымэ, – жыIэдаIуэу къригъэжьащ Мустэфа, – шуудзэр зэхуэшэсауэ, хьэпшыпхэр зыхьыну, зышэну шыхэмрэ гухэмрэ гъэхьэзырауэ, гъэмахуэм и кIэм ирихьэлIэу.
– Сыт ар гъэмахуэм и кIэм нэгъэсын щIыхуейр? – зэпиудащ ар хъа-
– Сыт щыгъуи апхуэдэущ зэрытщIу щытар, – кIэщIу жэуап итащ Мустэфа. – Гъавэ къехьэлIэжыгъуэм ирихьэлIэу.
– Иджыпсту щытыкIэр зэрыщытыр сыт щыгъуи зэрыщытам хуэдэукъым. Iэмал зэриIэкIэ нэхъ пасэу ди къарур зыхуэдэр урысхэм едгъэлъагъурэ зедмыгъэцIыхужмэ, къызэрыдэпцIыжам папщIэ Къэбэрдейм игъащIэкIэ дерс хуэхъун тезыр тедмылъхьэмэ, дыхущIегъуэжынщ. Пэжным. 51 ЖьантIэ
къэ, Тэтэрхъан?
Тэтэрхъан и напIи хуэдакъым, къыхэщтыкIакъым. Хъаныр къызэреупщIынур ищIэрэ абы хуэхьэзыру щыта хуэдэт. Кърымымрэ адыгэ щIыналъэмрэ зэгъунэгъуфIу, зэхуэдэ хуитыныгъэ зиIэ зэныбжьэгъу къэралхэу щытыным куэд щIауэ щIэхъуэпс адыгэпщым иужьрей зэманым и гугъапIэхэм щыщу къыхуэнэжа тIэкIури фIэкIуэдыжат. Долэт-Джэрий и шыпхъур щхьэгъусэ ищIа щхьэкIэ, хъаныр «езым и диным къригъэхьэну» хузэфIэкIакъым, Бахъшысэрей щигъэкIуа илъэситIыр пщIэншэу кIуэдащ. Тэтэрхъан хузэфIэкIар зы закъуэщ – иужьрейуэ Къэбэрдейм теуа Кърымым и хъунщIэр мащIэу игъэщэбащ. Тэтэрхъан мыбы зэрыщыIэрэ кърымхэр Къэбэрдейм зэрытеуар а зэрат.
– Сэ уи пIэм ситамэ, иджыри сыпэплъэнт, хъан, – зэпIэзэрыту жиIащ пщым. – Си гугъэкъым урысхэм я мурадыр зрагъэхъулIэфыну.
– Уэ уи мыгугъэми, дэ ди гугъэщ, – хъаным и макъым зригъэIэтащ. – Махуэ гъунэгъухэм гъуэгу теувэн хуейщ. Уэри, пщы, ди гъусэу унежьэнущ. ЗауэлI мин хъу дзэм я Iэтащхьэу ущытынущ. Уэ иджы удыдейщ, дэращ узыщIыгъур, аракъэ? Уэ иджы хъаным урималъхъэщ – аракъэ?
Тэтэрхъан щыму и щхьэр игъэщхъащ. «Мэшынэ хъаныр, – егупсысащ пщыр, – ар икъусыкъужкIэ мэшынэ, апхуэдизкIэ мэшынэри, и къарур и фIэщ хъужыркъым.»
Шу минипщI хъу дзэшхуэм и Iэтащхьэу Мустэфа ягъэуващ. Мустэфа абы папщIэ хъаным фIыщIэшхуэ хуищIу и халат кIапэхэм Iурыбзеящ, гукIи псэкIи хъаным зэрыхуэпэжыр абыкIэ къигъэлъагъуэу. Мы хъунщIакIуэ зекIуэм дзэзешэ пэщэм фейдэшхуэ къыхихыфынут. Мустэфа шэч къытрихьэртэкъым мы зекIуэм ехъулIэныгъэ зэрыщиIэнум. Къытрихьэртэкъым езым ищI унафэхэр зэрытэмэмым, Мустэфа хуэдэ зауэлI къэмыланджэм гъащIэм и гупэр сыт щыгъуи къызэрыхуигъазэм шэч къызэрытримыхьэм ещхьыркъабзэу. Долэт щIалэ бэлыхьщ, щIалэ ахъырзэманщ, ауэ, сыт хуэдиз и бэлыхьагъыу щымытами, абырэ Мустэфарэ зэбгъурыбгъэувэмэ, занщIэу наIуэ къэхъунущ, хъан шордакъыр зыхуэфащэр дэтхэнэр арами.
Жыг хадэми пхуэмыхьыжу хуабэIуэ щыхъуу хуежьати, игъащIэм дыгъэ щIэмыплъауэ сэрейм хэт пэшхэмкIэ хъаным иунэтIащ, и блыгущIэтхэри и гъусэу. Мы унэ абрагъуэр зэраухуэрэ илъэс тIощIрэ пщIырэ нэхъыбэ хъуатэкъыми, иджыри унэщIэу ялъытэрт, ауэ пэшхэм я нэхъыбэм апхуэдизкIэ жьыфэ къатеуащи, лIэщIыгъуэ зыбжанэ къагъэщIауэ къыпфIощI. МраморкIэ къищIыкIа пэш лъэгухэр къэчащ. ПлIанэпэ къэс зыгуэр дэфыхь хуэдэ, пэшхэм бамейр къащIех, псыIэ хъуа блынхэм ятIэр къакIэрохуж. Хъаным фIыуэ илъагъуркъым мы сэрейр. Унэр зыщIахэр абы и зэхэлъыкIэм тэмэму емыгупсысауэ къилъытэрт. Псалъэм папщIэ, сыткIэ ухуей мы кIэлындор бгъузэ кIыхьхэм? Сыт зэрыпщIынур мы пэш Iэзэвлъэзэв бжыгъэншэхэр? ТIум щыгъуэми абыхэм зыри щыпсэуркъым, хъумакIуэ щхьэдыкъхэр Iуэхуншэу щIэзэшыхь мыхъумэ. Нэхъ жыжьэ дыдэу пхыдза пэшым хъаныр щIыхьащ. Мыр залышхуэщ. Залым хэлъ бжэ етIуанэм пщIантIэ цIыкIум удешэ. ПщIантIэ цIыкIур сэрей лъагэшхуэкIэ къэщIыхьащ. Сэрей блынхэм я ищхъэрэ лъэныкъуэмкIэ хэлъщ къэнжал зытебза бжей куэбжэ. Куэбжэм адэжкIэ къыщытщ шы зыщыплI зыщIэхуэн шэщ. Шэщым адэкIэ ухуэныгъэ зыри щыIэкъым, куэд щIауэ зыри зыкIэлъымыплъыж жыг хадэ зэщIэкIэжамрэ 52 ЖьантIэ унафэ къэнэну яхуищIри, мэзылъэ джабэхэм уахуэзышэ лъагъуэ щэхумрэ фIэкIа. Лъагъуэ щэхуми хуэныкъуэщ хъаныр: мы гъащIэ пIейтейм Iэджи къыщокIэрэхъуэкI, икIи сэрейм удэкIуэсыкIыу щэхуу ущIэпхъуэжыну къыпхудэкIынкIэ зэрыхъунур пщIэркъым.
Мустэфарэ Тэтэрхъанрэ адрей блыгущIэтхэр хъаным иутIыпщыжащ. Модрейхэми Долэт-Джэрий мыхьэнэшхуэ зиIэ гуэр къажриIэну зэрызигъэхьэзырар къагурыIуати, абы зэредэIуэнум зыхуащIащ.
Долэт-Джэрий шэнтжьейм итIысхьэщ, абы илъ щхьэнтэ цIыкIу бжыгъэншэхэм заригъэщIщ, и нэхэр зэтрипIэри хэгупсысыхьащ. Асыхьэтуи и щхьэм къихьащ дахэу зэгъэкIуа уэрэд псалъэхэр: «Мывэ лъапIэм къыхэщ къулеигъэ щIыIагъэр, хъан пэшышхуэхэм щIэлъ къулеягъ гупсэхугъуэр сыщымысхьу схъуэжынт упщIэ пщыIэ хуабагъкIэ, тафэ хуит гъунапкъэншэкIэ, уафэ щIэншэ кууагъкIэ». «СлIожь, – егупсысащ хъаныр, – си гугъэмкIэ, бзаджэ хуэдэкъым. Си чэнджэщэгъу усакIуэхэм зэхахауэ щытамэ, дауэ къащыхъуну пIэрэт? ЗэпытрыкIуэр къахукIуэ чэнджэщэгъухэми! Арыншэми гурыIуэгъуэщ абыхэм жаIэнур. Я Iупэм тхъурымбэ къытрищIэжауэ, щытхъупсыр къызагъэжэхынут. Iупсыр къаIурыжу тхьэ яIуэнут КъуэкIыпIэм усакIуэу къигъэщIа псоми сащхьэщыкIыжауэ. АтIэми, Алыхьым къыпхуигъэфэща къэухьым и инагъыр къэпщIэжыфын щхьэкIэ, езы бегъымбар дыдэри къыбдэIэпыкъуфынукъым.»
Долэт-Джэрий и нэхэр къызэтрихри, и пащхьэм къит уланымрэ пщымрэ, и щыпэлъагъу хуэдэ, игъэщIагъуэу еплъащ. ИтIанэ, ахэр къицIыхужа хуэдэ, къригъэжьащ:
– Дэ бий ди куэдщ. Иджы ди ныбжьэгъу дыдэхэми ди дзыхь едгъэз хъунукъым. Ди шынэхъыжьу дыгъэ пэлъытэм фIэфIыпсу чэнджэщ хъарзынэхэр къыдет, ауэ Иуан езэуэну Iэщэ къищтэну пIащIэркъым. Къэзан яубыдащ. Астрэхъан и къарур и фIэщ хъужыркъым, и щхьэм дзыхь трищIэжыркъыми, урыс пащтыхьым и IэмыщIэ зэрызрилъхьэным йогупсыс. Литвам зэм зэкъуэтыныгъэ къыдищIылIэну дыкъегъэгугъэ, зэми Мэзкуу и пащхьэм зыщегъафIэ. Дэ, дауи, дылъэщщ икIи дыщыхуей дыдэм дежьэу Мэзкуу къидгъэсэхэжыфынущ, ауэ ди Iуэхур зэкIэ тыншкъым. Нэхъ гугъу дыдэр – Къэбэрдейрщ. Ар Урысейм къуэувэныр къэбгъэхъунри уи адэжь щIэиныр куэзыр джэгукIэ ебгъэхьэхунри зэхуэдэщ. Къэбэрдейр кърым хъаныгъуэм къегъэбыдылIэн, быдэу къегъэбыдылIэн хуейщ. Псори зэуэ къыдэмыхъулIэми, зэкIэ и зэхуэдитIыр – къэбэрдеипщ псори и телъхьэкъым Урысей джаурым гухьэным, Тэтэрхъан! ФIыуэ слъагъу си малъхъэ! Уэ Iэмал зэриIэкIэ адыгэ нэхъыбэIуэ ди лъэныкъуэ къэпщIын икIи ерууэ Темрыкъуэ дежьухэм тезыр ятеплъхьэн хуейщ. Хъарзынэ хъунут Темрыкъуэ и унагъуэри. – хъаным и псалъэр зэпигъэуащ, налкъут пIащэшхуэ къызыхэлыдыкI пыIэ шыхьар зыщхьэрихри и бгъумкIэ игъэтIылъащ. Зэи хьэщIэ щрамыгъэблагъэ, унэIути хъумакIуи зыщIэмыт мы пэш пхыдза цIыкIум Долэт-Джэрий жьэнахуэу къазэрыщепсалъэм къигъэлъагъуэрт зи щIыхьыр иным мыбыхэм дзыхь лей, пщIэ лей къазэрыхуищIыр.
– Мустэфа, си ныбжьэгъу пэжу Мустэфа! Щепотьевым и гъусэу къэкIуа зауэлIхэр зы къэмынэу Iухын хуейщ, псэкIэ бауэу зы цIыху къэмынэу. КъыбгурыIуа? Зыми и лъэр псэууэ ихьыжын хуейкъым. Езы Щепотьевми дэ псэууэ зыкIи дыхуейкъым. Мис аращ уэ уи къалэн нэхъыщ- 53 ЖьантIэ
хьэ дыдэр. АдэкIэ. АдэкIэ уэ узэреплъ дыдэм хуэдэу егъэкIуэкI. Уэ дзыхь пхузощI.
Сэрейм къыщыдэкIыжхэм, Мустэфа дуней гуфIэгъуэр иIэт. Тэтэрхъан нэщхъейт. – Щхьэ унэщхъей? – еупщIащ абы Мустэфа.
– Сынэщхъейкъым. Сыхэгупсысыхьауэ аращ. Мазэ пэлъытэм, Алыхьым абы и гъащIэр кIыхь ищI, ди пщэ кърилъхьа къалэнхэр нэхъыфIу зэрыдгъэзэщIэну щIыкIэм согупсыс.
– Сыт абы щхьэкIэ ущIэгупсысэнур? Угупсысэну сыт щыгъуи ухущIыхьэнщ. Пщэдей нэхъ пIалъэ къыхыумыгъэкIыу Къаффэ кIуэ. Абы и уэрамхэм Iуэхуншэу къыщызыджэдыхь къомымкIэ уи зауэлI миныр къызэгъэпэщ, адрей Iуфэм зэпрысыкIи, Тамань къыщызэжьэ. Сэ хьэзыр сыхъуным иджыри махуищ-плIы ихьынущ.
– ЗэрыжыпIа дыдэм хуэдэу сщIынщ, ди дзэзешэ.
– Аращ тэмэмри, – арэзыуэ жиIащ Мустэфа. – Ахъумэ, мыбы ущIэгупсысэн хэлъкъым.
Мустэфа и унэм нэблэгъэжауэ плъэри Усыб къилъэгъуащ.
– Хъуащ ар! Сэ езым иджыпсту укъезгъэшэну нэзгъэкIуэн си гугъат.
– УнэIутыфIым сытым щыгъуи къищIэфу щытын хуейщ и тетыр зыхуейхэмрэ зэгупсысхэмрэ.
– Хъунщ, хъунщ. НакIуэ, ныдыхьэ.
Мустэфа ауанрэ щIэнэкIалъэкIэ Усыб тхьэмыщкIэм и фэр зыкъомрэ ирихащ. «Уэ пхуэдэ щхьэдыкъым Цукъарэ къиубыдыфынуи, щыгугъ абы», – жиIэрт Мустэфа. Сытми, икIэм-икIэжым, Iуэхум тепсэлъыхьын щIадзащ. Усыб уланышхуэм щIыгъуу Кавказым кIуэнущ, ауэ зауэм хэтынукъым, зэхэуэхэм хыхьэнукъым, атIэ къалэн щэху щхьэхуэ игъэзэщIэн хуейщ.
– Ауэ хъунщ, ирикъунщ сондэджэр нэпцIу къызэрыпкIухьар, а уи сондэджэр нэкIужьыр псоми къацIыхуакIэщ. Иджы нэгъуэщI зыгуэр къэгупсыс.
* * * МахуэкIэрэ мэз лъагъуэхэм, гъуэгу тедзэхэм тетурэ зэрыкIуэм Цукъарэ и гъуэгуанэр тIукIэ игъэкIыхьырт. Пшапэр зэхэуэу мазэр уафэгум къитIысхьа нэужь, гъуэгушхуэм теувэну тегушхуащ – жэщкIэ мыбыхэм зыми къыщакIухьыркъым – икIи гъуэгушхуэм тету шыр лъэхъуу сыхьэт зыбжанэкIэ ихуащ. Нэхущым и пэIуэ къихуэу аргуэру гъуэгушхуэм триIуэнтIыкIыжри лъагъуэ пхыдзахэм техьэжащ. Арыншауи хъунутэкъым, сыту жыпIэмэ, иджы гъуэгушхуэм щIэх-щIэхыурэ тэтэр жылагъуэхэм уащыIууэнут.
Мэзым зэрыщIыхьэу, шы бацэжь цIыкIум – е и шкIурэ макъыр зэхиха, е мэкIэ къищIа – сытми занщIэу Цукъарэ псынэпс ежэх гуэрым Iуихьащ.
– СлIожь, – жиIащ Цукъарэ, – сэри абыкIэ сыарэзыщ. Зыщыбгъэпсэхуну щIыпIэ хъарзынэщ. Еплъыт, ныжэбэ гуэрми уэсэпс лъэпкъ къехакъым!
Жэщым аргуэру гъуэгушхуэм теувэжри зыкъомрэ лъэхъу-лъэущу 54 ЖьантIэ
кIуащ, гъуэгуанэфIи зэпичауэ, ипэкIэ хьэ банэ макъ къыщызэхихри
мафIэ нэхуи къилъэгъуащ. Хьэмрэ мафIэмрэ къапикIухьыну гъуэгум триIуэнтIыкIри, куэдрэ мыкIуэу, псы Iуфэ гуэрым Iууащ. Псым зэпрыкIын и гугъэу, шхуэмылакIэр игъэлалэри шым мащIэу елъэдэкъэуащ, арщхьэкIэ шыр и пIэм икIакъым, мыарэзыуэ къыхэпырхъыкIри и щхьэр игъэкIэрэхъуащ. «Хъунщ, – жиIащ Цукъарэ, – уэ пщIэнур езым нэхъыфIу пщIэжынщ. Дыпэплъэнщ нэху щыху. Ауэ псы Iуфэм дыIутурэ дыдэкIуеинщи, мо мафIэ нэхум нэхъ пэIэщIэ зытщIынщ. Уэ, дауи, зыщIыпIи упIащIэркъым, уи шхынри уи фIалъэ лъабжьэм щIэлъщ.». Жейуэ щылъ Цукъарэ зыкъыщрадзам, ар къэушыну хущIыхьакъым – и Iэ-и лъэр напIэзыпIэм быдэу япхащ. ИтIанэ Цукъарэ и нэхэр къызэтрихащ. ЛIэщIыгъуэхэр зи ныбжь жыгеижьым и тхьэмпэ Iувхэм пщэдджыжь дыгъэм и бзийхэр къызэпхидзырт. Цукъарэ и пащхьэм лъэгуажьэмыщхьэу лIищ къист. Ахэр я теплъэкIэ къызэрыгуэкI хъан зауэлIхэт. Шыхэр, Цукъарэ ейри яхэту, уанэр зэрателъу хуейм щыхъуакIуэрт.
Тэтэрхэм ящыщ зым, лIы плIабгъуэшхуэу зи нэкIу уэгур мазэ хъурейм ещхьым, жиIащ:
зыкъыхуигъэзащ:
игъэкIэрэхъуащ:
– Дыжьын пиастритху хъууэ аращ, – итIанэ мыарэзыуэ Цукъарэ – Ахъшэ нэхъыбэIуэ къыздэпщтэ хъунутэкъэ?
Цукъари тэтэрым нэхърэ мынэхъ мащIэу зигъэгусауэ и щхьэр – Iиманрэ динрэ зыбгъэдэлъ цIыху гъэсам, зыгуэр ихъунщIэн ипэ, а ихъунщIэнур хэтми зрегъащIэ.
Уэгушыр къэдыхьэшхащ:
– Уэ сэ слъагъур угушыIэрей гуэру къыщIэкIынущ! Хьэуэ, дэ дощIэ иджыпсту Iуэху зыхудиIэр хэтми. Уэракъэ, шэрджэс хьилэшы, махуищ и пэкIэ Бахъшысэрей къыдэкIуэсыкIыжар?
– Аргуэрыжьти, зыгуэрым сыхагъэгъуэщащ, – нэщхъейуэ къэпсэлъащ Цукъарэ. – Сэ сыхэтми, нывжесIэнт, ауэ си цIэри си пщэ дэлъ къалэнри щэхущи, зыми ищIэ хъунукъым.
– АтIэ, дэ мы уи лъэдакъэхэр тIэкIу пхупыдгъэжьыкIынщи, уи цIэри уи щэхури къэтщIэнкъэ, – къэпсэлъащ етIуанэр. Ар пэ къуаншэшхуэт, и пэр зэгуэр хузэпаудагъэнут.
– Алыхьым фыщышынэ, – шына нэпцI зищIащ Цукъарэ.
– Умыгузавэ, Алыхьыр дэ ди лъэныкъуэщ, – «игъэудэIуащ» уэгушым – Хъунщ, – жиIащ Цукъарэ. – Си фIэщ фщIащ. ВжесIэнщ сэ сыхэтми. Сэ дунейм и къэхъукъащIэхэр, гузэвэгъуэ къэхъунухэр къызощIэф, сывагъуэбжщ икIи цIыхум и узыфэхэр къызохутэф. Мис уэ, пэ къуаншэ, сыноплъри солъагъу мыгувэу ухэзыIулIэну узыфэ зэрыппкъырытыр.
– Гъуэгу мыгъуэм уиужьэкIэ! – къэдзэлэшхащ модрейр. – ПцIы зэфэзэщщ жыпIэр.
– Пэж дыдэуи, шэрджэс щIэпхъуэжар уэра? – кIэрыкIыртэкъым уэгуЦукъарэ. шыр. – Уэрамэ, уэр папщIэ дэ саугъэтышхуэ къыдатынущ.
Цукъарэ и нэхэр тедияуэ зыкъомрэ уэгушым еплъащ.
– Сыт, сыт пщIэр, сыт?.. – къэгузэващ уэгушыр.
– Фэ щым я Iэтащхьэр уэракъэ?
– Сэрауэ дощI, – пагэу арэзы хъуащ модрейр.
– АтIэ, уи щIалэхэм нэхъ жыжьэIуэу IукIыну яжеIэ. 55 ЖьантIэ
– Сыт щхьэкIэ? – щIэупщIащ ещанэр. – Сыт дэ нэхъ жыжьэIуэу дыIукIыу къэдбгъэлъыхъуэнур, шейтIан?
– Хъунщ, фыIукIуэт! – унафэ ищIащ уэгушым.
– Мо ахьмакъхэм нэхърэ уэ куэдкIэ унэхъ губзыгъэщ, – къыщIидзащ Цукъарэ, – икIи уэ нэхъ сыкъыбгурыIуэнущ. Пэж дыдэуи, сэ сыкъыщIэпхъуэжащ. ПщIэрэ сэ сыкъызыкIэщIэкIуэсыкIыжар хэтми? Езы Мустэфа дыдэрщ, уланышхуэрщ.
Уэгушыр къыхэщтыкIри, шынауэ и щхьэр игъэкIэрэхъуащ.
– КъедаIуэ адэкIэ. Уэрами укъэкIуэсэнтэкъэ, илъэсищ и пэкIэ Къэбэрдейм къраша, ауэ Кърымым намышэса дыщэ пхъуантэр щагъэпщкIуа щIыпIэр зэрымыщIэкIэ къэпщIамэ?
– С-с-сыт пхъуантэ? – уэгушыр къыкъ хъуащ.
– Ар зэхыумыхауэ ара? Дыщэрэ мывэ лъапIэхэмкIэ гъэнщIа пхъуантэр хъаным хуашэн хуеят, ауэ гъуэгум пхъуантэр щыкIуэдащ. Ядыгъури ягъэпщкIуащ. Зыдыгъуар хэтми сщIэркъым, ауэ щагъэпщкIуар Мустэфа ещIэ. Сэри. сощIэ.
– -а, пцIыкIэ си щхьэр уудэгуу аращ. Ар пщIэр пэжмэ, сэ къыщIызжепIэр сыт?
– Тэмэм. Ауэ сэ бжесIакъэ мобыхэм нэхърэ узэрынэхъ губзыгъэр. Уэ езыр егупсыс: Кърымми Тамани сэ ныбжьэгъуи, жэрэгъуи, цIыхугъи щызиIэкъым. АтIэми, гъусэншэу зыри схузэфIэкIынукъым. А пхъуантэр щагъэпщкIуам деж тралъхьа мывэр апхуэдизкIэ хьэлъэщи. Езы пхъуантэри, пщIэркъэ. Абы дэлъым и Iыхьэ пщIанэр уи гъащIэ псокIэ урикъунщи, уи бынми, уи быным я быныжми ярикъун къахуэнэнщ. Ауэ сэ гъусэ схуэхъум Iыхьэ пщIанитI естынт.
– Ар сыт щхьэкIэ Iыхьэ пщIанитI? – макъ икIакIэ Iущэщащ уэгушыр.
– Сыт, уфIэмащIэу ара? – игъэщIэгъуащ Цукъарэ.
– Хьэуэ, хьэуэ! Дэнэ ар здэщыIэр, Таманщ жыпIа?
– Сэ апхуэдэу жысIакъым, – къэшынащ Цукъарэ. – Дэнэ ар къыщыпщIар?
къыщIэкIынщ.
Уэгушыр зыхуэарэзыжу пыгуфIыкIащ:
– Гъусэ пщIынур хэтми къэпцIыхуу хуежьа? АтIэ, уэ къыбгурыIуэрэ сэ абы щэхуу унэзгъэсын папщIэ, ахъшэу тезгъэкIуэдэн хуейр дапщэми?
– Пэжщ. Узахуэщ. СытIэтэжыт. Уэ пщIанищ къыплъысын хуейуэ – Хьэуэ, и зэхуэдитIыр.
– ПщIанищ нэхъыбэ уэстыфынукъым! – зригъэнащ Цукъарэ.
Хуейм и адрей кIапэмкIэ пэ къуаншэм и макъ къиIукIащ:
– Кушыку, сыт ар щIэптIэтэжар?!
– ЖеIэ абы и ныбэр къриIуэнтIыкIыу зэрыузынур, икIи Iэмал иIэхукIэ нэхъ мащIэу ирешхэ, куэд ишх хъунукъым. Ауэ, пэжым ухуеймэ, абы пщэдей емынэ уз къыпкърыхьэнущ. Уэри пщIэуэ къыщIэкIынщ – емынэ узыр уз зэрыцIалэщ.
– Абы цIыхур йолIыкI! – къэгузэващ Кушыку.
– ИлIыкIынкIи мэхъу. Пшхы хъун гуэр фиIэ?
– Гъуэмылэр мыдэ къэфхьыт! – Кушыку и гъусэхэм егуоуащ.
Шхэну тIысхэри, пэ къуаншэр лы IыхьэмкIэ щыIэбэм, Кушыку абы и Iэм еуащ:
– Уэ ушхэ хъунукъым, уи ныбэр узынущ.
– Сыт уэ мы пцIыупсым жиIэхэм ущIедаIуэр?! – зыкъритIащ пэ 56 ЖьантIэ
къуаншэм. – СлIожь, удыгъэ-IэзагъэкIэ узыщIишауэ ара?
– Дэ къетхуэкIыр уифIщ, си къуэш пэ къуаншэ цIыкIу. Умышхэу зыхуэбгъэшэчмэ, ущIегъуэжынкъым, – пэ къуаншэм игу щIэгъуфэ зытригъауэурэ, Цукъарэ лы Iыхьэшхуэр иригъэмэрэкIуэхырт.
– Сэ уэ иджыпсту пэ къуаншэ къыпхэсщIыкIынщ е пэншэ дыдэу укъэзгъэнэнщ, – тэтэрым сэр кърипхъуэтри Цукъарэ дежкIэ зидзащ. Кушыку пхъуэри абы и Iэр иубыдащ. Цукъарэ уащхъуэдэмыщхъуэу IэдакъэкIэ пэ къуаншэм и тхьэкIумэ щIагъым хуэзэу дэуэри, модрейр, и лъэр шэмэджкIэ щIаупщIыкIа хуэдэ, удзым хэукIуриящ. – Уемылъэкъуауэу щыс, Абдул, – ткIийуэ жиIащ Кушыку. – Мыбы емынэ уз къыпкърыхьэу щIидзащ. Плъагъуркъэ и нэкIур фагъуэ зэрыхъуар. Дэри дыкъицIэлэныр зыхуэIуа щыIэкъым. А узым цIыхур илIыкIыу жаIэ.
– ИлIыкIынумэ, абы ахъшэ зэрищIыжын щыIэкъым, – кIуэрыкIуэм тету гу лъитэри Абдул тIысыжащ.
– ЗыкIи хуэныкъуэжкъым ар ахъшэ, – зыфIимыгъэIуэхуу къигъумэтIымащ уэгушым. – Ар игъащIэ лъандэрэ псым итхьэлэнкIэ шынэу къекIуэкIырти, псым щIыщышынэн щыIэжкъым иджы – и пщIыхьэпIэ къыхэмыхуа узым ихьынущ.
– Мы ди гъэрым етщIэнур сыт? – щIэупщIащ Абдул. – Мыбы щхьэкIэ ахъшэ къыдатынукъэ?
– Къуатынущ, – и щхьэр ищIащ Цукъарэ. – Ауэ япэ щIыкIэ уи бзэгур паупщIынурэ уи нэхэри иращIынущ.
– Ар сытым щхьэкIэ? – дзыхьмыщIу къэпсэлъащ Абдул, зыри къызэрыгурымыIуар плъагъуу и нэхэр къихуу. – Си фIэщ хъуркъым.
Цукъарэ Абдул и нэхэм зэрыщIэплъэу гу лъитат ар зэрымыгубзыгъащэм, зэрыкъэрабгъэм, и щхьэ дзыхь зэрытримыщIэжым.
– Иджыпсту сщIынщ сэ ар уи фIэщ, – жиIэри, Цукъарэ Кушыку зы- 57
хуигъэзащ:
– Уэ, щIыхь зыхуэтщI Кушыку, щыму щыс, зыми уемыплъ икIи ухэмыIэбэ. Абдул, си нэм къыщIэплъэт. Уи нэхэр умыгъэупIэрапIэу хуиту къыщIэплъэ, хуиту бауэ. Уэ ужеину ухуейщ. Уэ уи жеин къокIуэ. Уэ ужеину икъукIэ ухуейщ. Уи щхьэр мащIэу мэкIэрахъуэ.
Абдул къыщыхъуащ шэрджэсым и нащхъуэ лыдхэр кIуэ пэтми нэхъ ин хъууэ, икIи, мис, ахэр гуэл къабзэ куушхуитI хуэдиз хъуащ, а гуэлхэм и щхьэр и щIагъыу зыхидзэну хуейщ.
– Уи нэхэр зэтепIэ. Жей. Уэ хуиту, быдэу уожей.
Кушыку и жьэр Iурыхуауэ щысщ. Зигъэхъейркъым. И нэ къудей игъэупIэрапIэркъым. Ауэ и нэ кугъуэхэм къажыхь, зэм Цукъарэ, зэм Абдул дежкIэ задзу.
– Абдул, уи адэм и цIэр къызжеIэт.
– Сулимэн.
– Хэт ипхъу къэпшэну узыхуейр?
– Хъаным и пхъур.
– Уэ хьэпшып лъапIэ гуэр уиIэ?
– СиIэщ.
– Сыт ар зищIысыр?
– Дыщэ щыгъэ.
– Дэнэ къыздипхар?
– Хъуржыным. ЖьантIэ
– Хъуржыныр дэнэ здэщыIар?
– Гум илъащ.
– Хэт и гум.
– Ди молэ Хьэмид.
– Уи нэхэр къызэтех. Къэушыж.
Абдул и нэхэр къызэтрихри, телъыджэ къыщыхъуауэ и щхьэр иутхыпщIащ:
– Сыжеяуэ ара? Си фIэщ хъужыркъым.
Кушыку къарууэ иIэмкIэ зэкуэфэуэжащ:
– Мис апхуэдэущ щэху къызэращIэр! Яалыхь, Кушыку тхьэмыщкIэм гущIэгъу къыхуэщI!
Цукъарэ, «зыри жумыIэ» жыхуиIэу, и Iэпэр и Iупэхэм Iуилъхьащ.
– КъызгурыIуащ, къызгурыIуащ, – епIэщIэкIыу жиIащ. Кушыку. – Пхъуа. зэхэсхам щыщу, зы псалъэ жысIэжынкъым!
А зэманым ирихьэлIэу пэ къуаншэм зыкъищIэжри хуэмурэ и щхьэр къиIэтащ. Кушыку, и бгъэм щызу жьы зыжьэдишэри, зышыIэншэу, лъакъуэкIэ абы и пщэдыкъым дэуащ:
– Хьэбыршыбырщ, – и нэкIур зэригъалъэурэ жиIащ абы. – Напэншэщ. IуитIбзитIщ. Щэхуу адрейхэм якIэщIодэIухьри, нэхъыщхьэхэм бзэгу яхуехьыж. Абдул! Сыт уи жьэр бущIауэ ущIыщысыр! КъакIуэ мыдэ, зэпэдубыдынщ, псым тхьынщи, хэддзэнщ. Къызэралъху лъандэрэ псым итхьэлэнкIэ мэшынэри, иджы апхуэдизрэ щIэшынар пщIэншэу иремыкIуэд.
Абдул мэкIэзыз. МэхьэкIэ.
– Сы-ыI-сыт сэ ыI сы-ыI-сыщIэыI-жеыIяр? – Мы-Iымыр хэт ыI хъуну? – Цукъарэ дежкIэ и Iэпэр ишиящ Абдул.
– Ей щIалэ! – Кушыку и зышыIэр фIэкIуэду хуежьащ. – Уэрэ сэрэ дызэIыхьлыщ, уэ сэ нэхърэ унэхъыщIэщ, икIи си жыIэм уедэIуэн хуейщ! Мыбы ущIэупщIэмэ, мыр зэ Тамань дынэсмэ, ахъшэ хъушэ къозытыну цIыхущ. КъыбгурыIуа?
– Хьэуэ, къызгурыIуакъым, – пцIы лъэпкъ химылъхьэу зиумысыжащ Абдул.
лъакъуэри, нехьэжьэ.
– ИтIанэ къыбгурыIуэнщ, – ешауэ и Iэр ищIащ Кушыку. – Къэубыд и Цукъарэ Кушыку сымэ къигъэувыIэну, ахэр зи ужь ихьа Iуэхур яримыгъэщIэну хэтат, арщхьэкIэ щIегъуэжри, цIыхум хуэщIын хуей гущIэгъулыныгъэр и гум къыдрихьея пэтми, зыри жиIакъым. «Уа, сыту тыншу къызэхъулIэ хъуа мыр, – егупсысырт Цукъарэ. – Япэ щIыкIэ зыр, иджы мыр. Ахэр я гъащIэм зэрыпызгъэкIым щхьэкIэ зыщIэзгъэзэхуэжын щхьэусыгъуэ сиIэщ, ауэ. Хьэпшырым хуэдэу иджыпсту псым ирагъэтхьэлэну пэ къуаншэм цIыху Iэджи IэщIэкIуэдагъэнщ. Ар иджыпсту псэууэ къанэмэ, ди адыгэ къуажэхэм сыт хуэдиз залымыгъэ дяпэкIи щызэрихьэнур? Абы щхьэкIи а бзаджэнаджэм и напIэ хуэдэнутэкъым. АтIэ апхуэдэ хьэбыршыбырхэм дунейр къыщезгъэлкIэ, нэщхъей сыкъыщIэхъур сыт?..»
Куэд дэмыкIыу Абдулрэ Кушыкурэ шы жэкъуам хуэдэу хьэлъэу бауэу къыIухьэжащ, пэ къуаншэм и хьэдэри къыздалъэфыжри.
– Гъуэгум япэ дызыщыхуэзэ мэжджытым щIэтлъхьэнщи, и Iыхьлыхэми хъыбар едгъэщIэнщ, – жиIащ Кушыку, итIанэ Цукъарэ дежкIэ зыкъигъазэри: – Уэ езым къызэроджэр дауэ? 58 ЖьантIэ
– ХьэшимкIэ* къызэджэ.
– СлIожь, а цIэр уэ уокIупс. АтIэ, Хьэшим, утщIыгъуу Къаффэ унэкIуэнщ. Дэ абы Тэтэрхъан и шуудзэм дыщыхыхьэнурэ ТаманкIэ дунэтIынущ. Ауэ сщIэркъым уэри ди гъусэу абы унэкIуа зэрыхъуну щIыкIэр. Абы иужькIэ дегупсысынщ. Уэр дыдэми зыгуэрхэр къыпхуэгупсысынщ, пэжкъэ? ИтIанэ мы уи теплъэри зэпхъуэкIамэ, нэхъыфIт.
– Умыгузавэ, – жэуап итащ Цукъарэ, – зыгуэри къэдгупсысынщи, теплъэми зедгъэхъуэжынщ. ИтIанэ а жыхуэсIам уэрэ сэрэ ди лъэр нэтхусынщ. Уи фIэщ хъуркъэ си псалъэр?
– Уэ. – Кушыку Абдул дежкIэ и щхьэр ищIри, зыкъищIэжауэ и жьэр иубыдыжащ.
Пэж дыдэуи, Кушыку шэрджэсым жиIэхэр шэч лъэпкъ къытримыхьэжу и фIэщ хъуат. Псом хуэмыдэжу пхъуантэмрэ дыщэмрэ теухуауэ жиIахэр. Апхуэдэ псалъэхэр нэхъ псынщIэу уи фIэщ мэхъу, хъунуи ухуейщ.
Кушыку иджы Цукъарэ пщIэ лей хуищIу кIэлъыплъырт. Ауэ Абдул куэдрэ лIы мыцIыхум хуеплъэкIырт, и плъэкIэри шынагъэрэ лъагъумыхъуныгъэкIэ гъэнщIат. Кушыку абы гу лъитэщ, Абдул лъэныкъуэкIэ Iуишщ, сэ дакъэр и псэфылъэм иригъажэри, еупщIащ:
– КъыбгурыIуа?
– КъызгурыIуащ, – епIэщIэкIыу жэуап къитащ Абдул.
Цукъарэ и жыпым къраха ахъшэмкIэ Абдул дэгуэшэн нет ищIат Кушыку, арщхьэкIэ молэм и дыщэ щыгъэр игу къэкIыжри щIегъуэжащ, Абдул хуеплъэкIри къыпыдыхьэшхыкIащ:
– АтIэ, си Абдул цIыкIу, ди молэр зыхъунщIар хэтми пщIэркъым – ара? АтIэ, сэ сощIэ. Хъунщ, умыкIэзыз апхуэдизу. Зыми зыри жесIэжынкъым.
Цукъарэ Тэтэрхъан йогупсыс. Ярэби, а адыгэпщыр Къэбэрдейр зыхъунщIэнухэм я пэщэу ежьэу и лъэпкъыр ихъунщIэжыну, зэтриукIэну, зэтригъэсхьэну и напэм къыхуегъэзэгъыну пIэрэ? И лъэпкъэгъухэр иукIыжыну, я унэхэр игъэсыну, я цIыхубзхэмрэ сабийхэмрэ гъэр ищIу пщылIыпIэм иригъэувэну? Пэжщ, Тэтэрхъан и адэр кърымхэм я IупэфIэгъуу щытащ. Аращ, и къуэм «тэтэр хъан» щIыфIищари. АтIэ, ар и адэм и лъэужьым ирикIуарэ иримыкIуарэ, пэж дыдэуи «тэтэр хъан» дыдэ хъуарэ мыхъуарэ зэгъэщIамэ, нэхъыфIт. ИкIи Цукъарэ зэуэ зыхищIащ тэтэр хъаным и блыгущIэтхэм яхыхьа къэбэрдеипщым хуэзэу и нэм щIэплъэну, игъэжейуэ пкърыупщIыхьыну зэрыщIэхъуэпсыр.
Цукъарэ зэрыщыгугъам нэхърэ куэдкIэ нэхъ пасэу ар Тэтэрхъан хуэМахуищ дэкIащ. Къаффэ дэт гъуэгурыкIуэ къэувыIэпIэм и пщIантIэм зекIуэм хэтынухэм щыщу цIыхуищэ зыбжанэ щызэхуэсати, тIысыпIэ къудей бгъуэтыжтэкъым. Кушыку куэзыр джэгуурэ и ахъшэ псори щыфIахьым, зыдэджэгуа лIитIым яфIэнэжащ, ахэр хьилэшыуэ, пцIыупсу жиIэри. Адрейхэми я щIыхуэ къызытранакъым – Кушыку кърапэсыф къагъэнакъым. Iуэхур куу зэрыгъэхъуурэ, Кушыку хуэмышэчыжу лIитIым я зым и нэкIум щIэубжьытхащ. Апхуэдэу щыхъум, Iуэхур IэштIымым хуэкIуащ, IэштIымым фIэкIыжри лъакъуэхэм, уеблэмэ дзэхэм. Абдули и Iыхьэ къылъысащ. Цукъарэ хуэдэу и зэманым кIэбгъу зезымыгъэщIыфа щIалэми удынышхуэ къытехуащ. Зэхэуэм нэгъуэщIхэри къыхыхьэурэ кIуэ пэтми нэхъыбэ зэрыгъэхъурт икIи апхуэдизкIэ Iэуэлъауэшхуэ къаIэтати, янычар дзэшхуэ зауэм Iухьэ фIэкI пщIэнтэкъым. А пщыхьэщхьэм мы защ.
* Хьэшим дохутыр, Iэзэ. 59 ЖьантIэ
пщIантIэм пэгъунэгъуу зэрымыщIэкIэ къыщыхутащ зи бейгуэл къомыр зи гъусэ Тэтэрхъан. Къэхъуар зищIысыр зригъащIэри, пщIантIэм щыдыхьэм, зэхэуэр занщIэу ягъэувыIащ. Цукъарэ пщым гъунэгъу зыхуищIащ. КъупщхьэщIыжым пэ къуаншэм и пыIэр щхьэрыгът, и вакъэр лъыгът, и Iэщэр иIыгът, и дзэр уз хуэдэу хъыдан фIыцIэкIэ щIэпхыкIат.
Шым зэрытесу, къэгубжьауэ Тэтэрхъан мо гупым къахэплъэрт. И блыгущIэтхэм къыжраIэхэм къыфIэмыIуэхуу едаIуэри, Тэтэрхъан унафэ ищIащ:
– Зэхэуэр зэхэзыублахэм чы пщIырыпщI феуэ. Мес мор, – абы и Iэпэр Цукъарэ дежкIэ ишиящ, – си деж нафшэ.
Чы еуэнухэм нэжэгужэу Кушыкурэ Абдулрэ ятIэщIу щIадзащ.
Цукъарэ а пщыхьэщхьэ дыдэм Тэтэрхъан и пащхьэм ирашащ.
– Хэт зызыщыбгъэпщкIур? – ткIиягъ лъэпкъ хэмылъу, ауэ фIэгъэщIэгъуэну щIэупщIащ пщыр.
Цукъарэ и жьэгъу щIэпхар итIэтэжри адыгэбзэкIэ жиIащ:
– Сэ сызэреплъыр мыпхуэдэущ: «Узэхахыну ухуеймэ – щэхуу жыIэ, гу къыплъатэну ухуеймэ – зыгъэпщкIу». Ар щIыжысIэр Тэтэрхъаныпщым зэрызыщызмыгъэпщкIуар, атIэ абы гу къыслъитэну сызэрыхуеяр къозгъэщIэну аращ.
Пщым пэшым щIэту хъуар щIигъэкIащ.
Тэтэрхъан и пащхьэм къитт зигурэ зи щхьэрэ зэтелъ, илъэс плIыщIым нэсагъэн лIы щхьэпэлъагэ. Дыгъэм фIыуэ имыгъэсыфа нэкIу фагъуэ хуэкIыхьыфэм нащхъуэ лыдхэр къигуэпыкIырт.
Пщыр лъэмыкIыу къыпыгуфIыкIащ:
– ИкIи къыплъитащ, – Тэтэрхъани адыгэбзэкIэ къэпсэлъащ. – Уэ езыр узителъхьэр хэт? Умышынэу псалъэ, ауэ сэ си унэ сызэрыщIэмысыжыр зыщумыгъэгъупщэ. Мыр Кърымым и тетхэм ящыщ зым и унэщ, икIи дэтхэнэ блынми тхьэкIумэшхуэ иIэщ. А тхьэкIумэхэм ди анэдэлъхубзэр къагурыIуэныр зыми хуэIуакъым. Хэт уэ ди деж укъэзыгъэкIуар? Тэрч Iуфэ укъикIа?
– Сэ ди адыгэ лъэпкъым и Iыхьэ плIанищыр – мынэхъыбэмэ – зыхыхьэ адыгэхэм сащыщщ, – гушыIи пагагъи щIэлъу жиIащ Цукъарэ. – Плъагъуркъэ, сэри сымыхьэнэншэ дыдэкъым. Иужьрей илъэсхэр, пэжу, щызгъэкIуар Тэрч Iуфэкъым, атIэ Чуруксу и Iуфэхэрщ, атIэми сэ сыхуэмейуэ, залымыгъэкIэ сыщаIыгъащ абы. Уи деж сыкъэзышам и гугъу пщIымэ, Тэтэрхъан, ар адыгэлIым и напэращ.
– ТIыс, ущымыт. Уи гъащIэм тIэкIу нэхъ зыубгъуауэ къысхутепсэлъыхьыт. Ар пхузэфIэкIын?
– И щхьэм тепсэлъыхьыжыну хэти хузэфIэкIынущ, ауэ абы хэти хуейкъым. Арыншамэ, мы дунейм зихъуэжынти. АтIэми, сэ сызыхуейр дунейм зихъуэжыныр аращ.
– Дунейм зихъуэжынуи?
– Уэ а дунейр тэмэму зэхэлъу пхужыIэну?
– Мы тэтэр фащэр ауэ жыжьэуи къокIуркъым.
– Уэри, щIыхьышхуэ зыхуэсщI пщы, пщыгъыр тэтэр фащэщ.
– Нэхъыщхьэр пыIэ пщхьэрыгъыр зыхуэдэр аракъым, атIэ а пыIэр зыщхьэрыгъыр зыхуэдэрщ.
– Уи псалъэхэм, си лъэпкъэгъушхуэ, дыщэ ахъшэ къахэбуIукIыну хуэдэ къэхъуатэкъым. Сэ си пыIэр зыщхьэрыгъыр си щхьэр аращ. Щхьэм бзэгур и лIыкIуэщ. Зэрыхабзэу, лIыкIуэхэм сыт щыгъуи пцIы яупс, ауэ уэ 60 ЖьантIэ
сысейм къыбжиIэнур пэжщ.
хъан хуиIуэтэжащ.
Цукъарэ, зыри имыбзыщIу, и Iуэху къызэрекIуэкIауэ хъуар ТэтэрПщыр гупсэхуу къедаIуэщ, тIэкIурэ хэгупсысыхьри, жиIащ:
– Тэмэму пщIащ си деж укъызэрекIуэлIар, Цукъарэ. Сэ зэгуэр, абы щыгъуэ Къэбэрдейм сыщыпсэурт, уи хъыбар зэхэсхыгъауэ щытащ. Дэ пщэдей гъуэгу дытехьэнущ, ТаманкIэ дунэтIынущ. Уи жьэгъур аргуэру щIэпхэж. ЧыкIэ зэуэн хуея а ахьмакъитIым щхьэкIэ умыгузавэ.
– Мустэфарэ абы и пыхъуэпышэхэмрэ, псом хуэмыдэу Усыб, сахуэзэмэ, си узыншагъэм зэран къыхуэхъункIэ сошынэ, – къыпыгуфIыкIащ Цукъарэ.
– Мустэфа дэкIмэщ. АпщIондэхукIэ уэ Темрыкъуэпщым деж си зы хъыбар щэху хуэпхьу унэсыфынущ.
къыщысынур махуищ-плIы – Си блэгъукIэхэр зэрышхэр зыхызощIэ. Дамэ къыстекIэну Тамань къыщIэкIынщ.
Тэтэрхъан Цукъарэ бгъэдыхьэри и Iэр и дамэм трилъхьащ. Цукъарэ къэтэджыну хуежьат, арщхьэкIэ пщым идакъым, езым зигъэщхъри, Цукъарэ игъэунэхуу и нэхэм щIэплъэурэ жиIащ:
– Си деж укъыщыкIуэм мураду уиIар уи диным сибгъэхьэныр аратэкъэ? Уеблэмэ уи гъащIэр хэплъхьэнкIэ зэрыхъунум зыхуэбгъэхьэзыратэкъэ?
– А-а, – жиIащ Цукъарэ, – си гъащIэр щхьэгъусэм гукIи псэкIи хуэпэж фызым хуэдэщ, фIырыфIкIэ сиутIыпщынукъым.
– Сэ, – жиIащ Тэтэрхъан, – уэ лъхукъуэлI-къупщхьэщIыжым дзыхь зэрыпхуэсщIым хуэдэу зэгуэрми зыгуэрым дзыхь хуэсщIауэ къысхуэгубзыгъыжыркъым. Къупщхьэм и мызакъуэу, цIыху акъылми уемыIэзэу пIэрэ уэ, ы-ы?
– Си пщышхуэ, – иджы и фIэщ дыдэу жиIащ Цукъарэ. – Уэ уи акъылыр Iэзэгъуэ лъэпкъ хуэныкъуэкъым. Мы нобэрей махуэр сэ сыпсэуху сщыгъупщэнукъым. Иужьрей илъэситхум къэзгъэщIам хэтакъым нобэрей махуэм нэхъ насыпыфIэ.
– Сэри махуэ нэщхъыфIэ куэд сиIакъым. Нобэрей махуэр нэхъ нэщхъыфIахэм ящыщщ. Си гугъэщ ныбжьэгъу нэс, ныбжьэгъу пэж къэзгъуэтауэ.
– Нэхъ щэхуу, нэхъ щэхуу псалъэ, ди пщышхуэ! – Цукъарэ шына нэпцI зищIащ. – Ар пщы хьэлкъым – къупщхьэщIыж гуэрым ныбжьэгъу зыхуэпщIыну!
– Уэракъэ жызыIар уэри езыр цIыху къызэрыгуэкIхэм уащымыщу! – дыхьэшхащ Тэтэрхъан. – Уэ адыгэхэм я Iыхьэ щаниплIым уралIыкIуэщ!..

Шы бэлыхь тесрэ Iэщэ екIукIи зэщIэузэдэжауэ, и къэптал щIыIум афэ джанэр къытелъыжу, и хъурыфэ пыIэм уардэ щIэхъукIыу, Цукъарэ кавказ мэзылъэхэм щолъэхъу. Дуней дэрэжэгъуэр иIэщи, и псэм уэрэд къреш.
Къаффэ и уэрам зэв сабалъэхэри, иджыпсту хуэдэ зэманым къэукъубей зи хабзэ Ахын тенджызым зэрытетари, хъумпIэцIэджыгъуэу зэщIэвэ Тамани, хъан зауэлIхэр дэгуауэ зыдэс быдапIэм зыми къимылъагъуу 61 ЖьантIэ къызэрыдэкIуэсыкIари – псори блэкIа Iуэхущ.
Къэбэрдеишхуэм и ищхъэрэ-къухьэпIэ гъунапкъэхэм нэсыным зы махуэ гъуэгу къыхуэнэжауэ аращ. Цукъарэ къуажэхэм дыхьэркъым, ауэ адыгэ лъэпкъхэм ящыщ Iэщыхъуэ, мэлыхъуэ е вакIуэлI губгъуэм щыхуэзэмэ, нобэ-пщэдей тэтэрхэр къазэрытеуэнур яжреIэ. Цукъарэ ищIэрт абыхэм яIуридза хъыбарыр пцIащхъуэм нэхърэ нэхъ псынщIэу шапсыгъ, абазэ, кIэмыргуей, натхъуэдж, беслъэней, жаней жылэхэм зэрыщызэлъащIысынур.
Мыгувэу, уеблэмэ пщыхьэщхьэ нэхъ фIэмыкIыу, Цукъарэ нэсыфыну къыщIэкIынщ Темрыкъуэ и дзэр къыщыувыIа щIыпIэм. Абы и къуажэгъу гуэрхэм щахуэзэнкIэ, и унагъуэм и Iуэху зытет къыщыжраIэнкIэ хъунщ. АтIэми, гурыгъу щIыIэ гуэрхэр зэпымыууэ и псэм къыщIогъуалъхьэ, арщхьэкIэ Iей лъэпкъ къэхъуну и фIэщ ищIыну хуейкъым. Апхуэдиз илъэс дэкIа нэужь, уи адэжь хэкум и аузхэмрэ къуршхэмрэ уаIуплъэжауэ Iейм упэплъэ хъурэ, фIым ущымыгугъыу! Чэруану екIуэкI Кавказ къурш тхыцIэ дзахъэхэм уардэу къыщхьэщытщ Iуащхьэмахуэ. Нэхъ и лъабжьэIуэкIэ щIыхуфэ зыщIидз хъупIэ щхъуантIэщ, нэхъри укъекIуэтэхыIуэмэ – Ахын къыщыщIэдзауэ Хьэбэз нэсу джабэ нэкIу псори лIэщIыгъуэхэр зи ныбжь мэзыжьхэм щIагъэнащ. Зэнзэныпс къабзэу сыт хуэдизыпс, сыт хуэдиз хьэкIэкхъуэкIэрэ псэущхьэрэ, бзу зэмылIэужьыгъуэ, пхъэщхьэмыщхьэ, хущхъуэгъуэ удзу сыт хуэдиз щыIэ мыбы! Аузхэм кхъужьейхэмрэ мейхэмрэ гъэгъар щапылъэлъыжакIэщ. Нэхъ бгыщхьэхэм щолъагъу жыг къудамэ зэгъэкъуахэм къахэщ гъуэжьыфэ-сырыхуфэ, плъыжьыфэ IэпапIэхэр: ар банапцIэр, хьэцыбанэр, зейр, хьэмкIутIейр мэгъагъэри аращ.
Адэжь щIыналъэр Цукъарэ нэхутхьэхурэ дэрэжэгъуэкIэ къыIущIащи, КъупщхьэщIыжым илъагъу псори фIэгуфIэгъуэшхуэщ: хуейхэм щыгъагъэ епэрхэри, мащIэу хур къызытеува хьэсэхэри, щхъуантIафэ Iув зыщIидз уафэ дыдэри Кърымым зыкIи ещхькъым.
Дыгъэ къухьэгъуэ нэблэгъауэ, къуажэ цIыкIу гуэрым пэмыжыжьэу Цукъарэ щаIууащ IэщэкIэ зэщIэузэда шу гуп. Шу гупым щыщу тIур адрейхэм я фащэкIи IэщэкIи ещхьтэкъым. «Шэч хэмылъу, а тIур урысщ», – егупсысащ Цукъарэ. Сэлам-чэламхэр зэфIэкIа нэужь, Цукъарэ абыхэм елъэIуащ Темрыкъуэ деж яшэну.
– Уэ, ныбжьэгъу, Темрыкъуэ мыбы зэрыщыIэр сыткIэ пщIэрэ? – щIэупщIащ гупым я нэхъыжьыр.
– Уа, мыр Цукъарэ-къупщхьэщIыжщ! – гуфIауэ къыхэкIиикIащ зи пэ щIагъым цы фIыцIэ щабэ къытрикIута ныбжьыщIэр. – Мыр ди къуажэгъущ, Къансыкъуейщ!
Адрейхэри къыпыгуфIыкIри, Цукъарэ гъунэгъу зыкъыхуащIащ.
– Ди тхьэ, пэж дыдэу Цукъарэ мыр?
– Псэущ!
– ИкIи узыншэщ!
– Шы бэлыхьи тесщ!
– И Iэщэр пщы Iэщэм зыкIи къыкIэрыхуркъым!
– Пэжщ, щIалэхэ, – гуапэу къэдыхьэшхащ Цукъарэ. – Шыри Iэщэри пщым ейуэ щытащ, ауэ ахэр къупщхьэщIыжми нэхъ мащIэу къигъэсэбэпыфынукъым.
– Мы къуажэм уи щхьэгъусэм и дэлъху Инали щыIэщ, – пIащIэу хъыбар къригъэщIащ ныбжьыщIэхэм ящыщ зым.
– Ари хъарзынэкъэ-тIэ, – Цукъарэ и гур и бгъэм къыщыфэну къы- 62 ЖьантIэ телъэдами, закъримыгъащIэу Iэдэб дыдэу жэуап итыжащ, – ауэ сэ япэ щIыкIэ пщышхуэм сыхуэмызэу хъунукъым. Хъыбар пIащIэгъуэ къыхуэсхьащ.
– НакIуэ, сэ усшэнщ, – жиIащ гупым я нэхъыжьым.
Идарыр Щепотьев Андрей, Къансыкъуэ, тобий Чэпэлэу, уэркъ зыбжанэ и гъусэу унэ лъахъшэ зэв цIыкIу гуэрым и хадэм ист. Унэр мы къуажэм нэхъ щыцIэрыIуэхэм ящыщ зым ейт.
Цукъарэ гуапэу ирагъэблэгъащ. Зызыгъэпщышхуэхэм абы пагагъэ гуэри кърагъэлъэгъуакъым. Езы Темрыкъуи къызэрыгуэкIт. ЗекIуэ щыщыIэхэм деж пщышхуэм «нэхъыкIэти» «нэхъыщхьэти» жиIэу зэхэгъэж ищIыртэкъым, уафэ къабзэр и тепIэну жеину фIэфIт, «зауэлI нэсым и шхыныгъуэ» лы гъупцIар зриусыгъуэджэртэкъым.
Мустэфа зэхуишэса шуудзэм и бжыгъэм, ахэр я къалэн нэхъыщхьэм – урыс лIыкIуэхэр къанэ щымыIэу зэтеукIэным – щыпыхьэну пIалъэм теухуа хъыбарыр Цукъарэ псори зэрызэхэсу яхуиIуэтащ. Ауэ Тэтэрхъан къыхуищIа къалэн щхьэхуэр зыщIэн хуейр Идарым и закъуэт. Мо гупыр зыщIэупщIа нэгъуэщI Iуэхугъуэ Iэджэми жэуап яритри, Цукъарэ хэкъузауэ Темрыкъуэ еплъащ. Модрейми Iуэхур зытетыр къыгурыIуэри, Цукъарэ жыг хадэм тIэкIу къыщригъэкIухьыну Iуишащ. Адрей хадэбгъумкIэ бжыхьым деж къыщызэтеувыIахэу, Темрыкъуэ зэуэ къыхэдыхьэшхыкIащ:
– Уэратэкъэ, Цукъарэ, зэгуэр щIэупщIауэ щытар: «ЩIыбышэхэм щIыбышэм теухуа псалъэмакъ зэи щIыдрамыгъэкIуэкIыр, ауэ делэхэм делэм теухуауэ сыт хуэдиз псалъэмакъ ядебгъэкIуэкIми щIэхъур сыт?» – жиIэу?
– Къысхуэгубзыгъыжыркъым, – Цукъарэ укIытэхыу и напIэхэр ирихьэхащ. – СыщIэупщIагъэнри зыхуэIуа щыIэкъым.
– Хъунщ, – гушыIэ хэмылъыжу жиIащ пщым. – Сытыт къызжепIэну – Псори зэхэсу Тэтэрхъан и цIэр къисIуэ хъунутэкъым.
– Ыхьы-ы, – и тхьэкIумэр игъэкIащ Темрыкъуэ.
Ар шу миным я Iэтащхьэщи, а шухэр здэкIуэн хуей щIыпIэм ишэнущ. Апхуэдэуи абы Мустэфа чэнджэщ иритынущ къару нэхъыщхьэхэр ПсыкIэху гъуэгу IузэмкIэ ишэну – гъуэгур ягъэкIэщIын папщIэ. А гъуэгум щIыпIэ бэлыхь иIэщ (сэ абыкIэ сыкъыблэкIащ), мывэкIэ IупщIэу тэтэрхэр къапхъэным ибубыдэфыну. Аузым къыщыдэкIкIэ ахэр джабэ задэм къыкIэрымыхьэу хъунукъым. Мис а джабэ задэм деж щаIущIэн хуейщ тэтэрхэм. А къапхъэным куэд икIыфын хуейкъым. Тэтэрхъан и гугъу пщIымэ – ар дыдейщ. ГукIи псэкIи дыдейщ. Зыгуэр къэхъу хъужыкъуэмэ, хъыбарегъащIэ хуэвутIыпщыну мэлъаIуэ. Езым, псори зэфIэкIа иужь, и къуажэжьым къигъэзэжынущ.
– Ыхьы-ы! – Идарыр IэдакъэкIэ жыг лъэдийм еуащ. – ЗэрыжыпIэмкIэ, Тэтэрхъан Мэзкуу дыгухьэным и телъхьэщ.
– И телъхьэщ.
– Урысыпщ Андрей къеджэн хуейщ. Ари Iуэхум щыгъуазэ хъунущ, хъун къудей мыхъуу, щыгъуэзэн хуейщ.
– Урысхэри дэ тщIыгъуу зэуэну?
– Уэ уи гугъар сыт?
– ЖыпIэнурамэ, ар тэмэмщ, – хэгупсысыхьауэ жэуап къитащ Цуузыхуейр?
Темрыкъуэ дыхьэшхащ. Ауэ щIэдыхьэшхам и щхьэусыгъуэр жимыIэу, къарэ. 63 ЖьантIэ
КъупщхьэщIыжым еупщIащ:
– Уэ, дауи, зэ уи унэ узэрынэсыжыным ухуопIащIэ, аракъэ? Унагъуэм узэрыпэIэщIэрэ, гъэру узэраIыгърэ илъэс дапщэ хъуа? Сэ зэрызэхэсхамкIэ, уи щхьэгъусэр нобэр къыздэсым къыппоплъэри щысщ, уи унагъуэм я фIэщ мэхъу зэ мыхъуми зэ уазэрыхыхьэжынур.
– Тхьэразэ къыпхухъу, ди пщышхуэ, сэр щхьэкIэ узэрыгузавэм папщIэ. Ауэ мы хъунщIакIуэ къежьахэм зы унафэ гуэр ягъуэтыху, сэ сывигъусэнущ.
– Ауэ зауэм ухыхьэу пхуэздэнукъым.
– Ди пщышхуэ.
– Уэ а уи щхьэмрэ уи акъылымрэ тхьэм къущIитар таж щхьэрыптIэгъэну, уи Iэхэр къущIитар сэшхуэ ягъэбзэну аракъым. ЗыпхъунщIэну ухуежьэнщи, гъущI кIапсэкIэ гъуэмылашэгум урезгъэпхынщ икIи зауэр иухыху укъыкIэрезгъэгъэкIынкъым.
– Уэ, пщы Темрыкъуэ, езыр сыт щыгъуи зэхэуэм и курыкупсэм, и гуащIапIэм ущыIэщ. АтIэми уэ удипщышхуэщ! Уэри уи щхьэм ухуэсакъыжын хуейт!
Темрыкъуэ аргуэру къэдыхьэшхащ:
– Сэ си Iуэхур нэгъуэщIщ. Сэ зауэм сыхэмыту хъунукъым. Сэ лъэныкъуэкIэ сыувыжу, адрейхэм зауэм фыIухьэ зэражесIэнур дауэ? Хьэуэ, ар хъунукъым. Сэ езым щапхъэ згъэлъэгъуэн хуейщ. Зи Хэку зыхъумэжыр лIыхъужьу щымыту хъунукъым, лIыхъужьыгъэ щыбгъэлъэгъуэфынури зауэр аращ. Ауэ, пэж жысIэнщи, си жагъуэкъым сэшхуэ гъэбзэнри шабзэшэ утIыпщынри.
– КъызгуроIуэ.
– НакIуэ, жьэгумкIэ дыкIуэнщ, лы жьэм и мэр къысIурыуащ. Нобэ уэ – Уэ, ди пщышхуэ, адрейхэм уазэремыщхьыр сощIэ. Ауэ къезэгъыу пIэрэ къазыщхъуэжьым кърухэм заригъэщхьу абыхэм я сатырым защыкIэрищIэм деж?
– Умыгузавэ. Кърухэми я сэбэп абы къыхэкIынщ. Уэри адрей псоми уарещхькъым. НэгъуэщI зы щхьэусыгъуи диIэщ дэ, дэ тIур нэхъри гъунэгъу дызэхуищIу. – Темрыкъуэ хьэлъэу хэщэтыкIащ. – Уи щIалэри си щIалэри бгы лъагэм къинауэ исхэщ. Уэсыр къыгуэури. Ауэ IейкIэ сыгугъэну сыхуейкъым. Зыкъомрэ дэсхэмэ, къикIыжынщ. УрыситIи ящIыгъущ а гупым. Къетыкъуэпщ нэхъыщIэри. Си унэкъуэщ щIалэри.
Хъыбарыр жагъуэу и щхьэм къеуами, Цукъарэ гу зылъригъэтакъым:
– Пэжщ, нэхъыфIым щыгугъын хуейщ.
Жэщыбг фIэкIауэщ Цукъарэрэ Иналрэ щызэрылъагъуфар. Инал къыжраIакIэу ищIэрт и псэм хэлъым химыхыну илъагъу и малъхъэм къызэригъэзэжари, тепыIэ имыIэжу жыг хадэбгъухэр къызэхикIухьырт.
ТIури уэршэрым, псалъэмакъым дихьэхри, гу лъамытэурэ нэху щащ. Жеину зэман ягъуэтакъым. Пщэдджыжьым жьыуэ Темрыкъуэ унафэ ищIащ шыхэм уанэ тралъхьэну. ПсыкIэху псы цIыкIум нэс махуэрэ ныкъуэрэ гъуэгуанэ дэлъщ, ауэ Идарым мурад ищIат ныжэбэ абы и Iуфэ задэхэм и лъэр нихусыну. Гъуэмылашэхэр нэхъ иужьыIуэкIэ, етIуанэ махуэм шэджагъуэм ирихьэлIэу, къалъэщIыхьэжынщ.
Апхуэдэуи ящIащ. Мазэ къыщIэкIыгъуэм ирихьэлIэу аузым дыхьахэщ. Дыгъэр къыщыщIэкIым Темрыкъуэрэ урысыпщ Андрейрэ щIыпIэр къызэхаплъыхьу щытт. 64
сэ узихьэщIэщ. ЖьантIэ Ауз адрыщIымкIэ, зы верстрэ ныкъуэкIэ япэжыжьэну, аузым и бгъуапIэ дыдэм деж псым къыхуэкIуэу къехыпIэ задэ иIэщ. Абдежым къыщыщIедзэ псы Iуфэм къеуалIэ гъуэгуми. Псыр цIыкIущ, Iэгъуапэ зыбжанэу зэкIэщIож. И Iуфэхэр задэщ, нэпкъхэм сажнипщI нэблагъэ я лъагагъынущ. Езы псыхъуэр бгъуэкъыми, шабзэшэр адрей Iуфэм тыншу нэсынущ.
– ХьэщIэ дызэмыджахэм мыбдеж дащыIущIэнщ, – жиIащ Темрыкъуэ. – Мы шытхым кIуэрыкIуэм тету укъыдэкIыфынукъым. Гъуэгум зэбгъурыту шууиплI нэхъыбэ техуэнукъым, ахэри лъэбакъуэкIэрэ, хуэму фIэкI къэкIуэфынукъым. Гухэр къыщIэрыIэурэ къыдашын хуей хъунущ.
– Си гугъэмкIэ, абыхэм япэ щIыкIэ плъэIуакIуэ-дэIуакIуэ гуп къаутIыпщынщ, – къэпсэлъащ Щепотьевыр. – Апхуэдэу занщIэу щхьэхьу къапхъэным къихьэнкъым.
– Пэжщ, – арэзы техъуащ Темрыкъуэ. – Дэ псы Iуфэм пыIудза мо мэз цIыкIум зыхэдгъэпщкIуэнщи, ди пэр къыщIэдмышиикIыу дыщIэсынщ. Мустэфа хьэкъыу пхрекI абы мыбдеж зыри къызэрыщыпэмыплъэр.
– Дэ ди плъакIуэ-дэIуакIуэхэр къыщыувыIэнур дэнэ деж?
– Дэ апхуэдэ диIэнукъым. ЩIалэ Iэчлъэчищэм нэблагъэм джабэм ираутIыпщхьэхыну мывэхэр ягъэхьэзыр. Абдежыр мывэ хьэдзэжь защIэщи, зы мывэшхуэ ебутIыпщхьэхмэ, бгы къыгуэуам хуэдэу Iэджи здрихьэжьэнущ. ЩIалэ ахъырзэманищэм абы щащIэфыну жыхуэпIэм ущIэмыупщIэ! Тэтэр шуудзэм и кIэр аузым къызэрыдыхьэу дэ къызэхэтхынущ мывэ къеухам и гъуахъуэ макъыр.
– Мис итIанэ абыхэм уатеуэну игъуэ дыдэщ! – пIейтейуэ жиIащ Ще-
– Пэжщ, игъуэ дыдэщ. Ди теуэгъуэм и пIалъэр къызэрысамкIи хъыбар дэзыгъэщIэнур пщIэнтIэпсрэ лъыкIэ гъэнщIа ди адэжь щIыгур аращ! – хэIэтыкIауэ жиIащ Идарым. – «ХьэщIэхэр» мы «куэбжэмкIэ» къытхуеблагъэмэ, нэгъуэщI дыхуейкъым.
потьевым.

Тэтэрхэм ПсыкIэхукIэ яунэтIауэ жыджэру, фIэщхъуныгъэ яхэлъу, лъымэ къызыщIихьа хьэкIэкхъуэкIэу къызэрызэщIэгъэплъахэу зэрохь. Мы зыдежьа хъунщIэм хэкIуэдэнкIэ хъуну зыми и пщIыхьэпIэ къыхэхуэркъым. Дэтхэнэ зыри зэгупсысыр мы зекIуэм къыщыIэрыхьэну къуентхъышхуэр аращ. Я жыпхэр къуауэ Кърым зэрагъэзэжынур я гурыфIыгъуэщ. Адыгэ Iэщэм, щолэхъухэмрэ хуарэхэмрэ, Тамань, Къаффэ, Бахъшысэрей я гъэр щапIэ бэзэрхэм щызекIуэ уасэхэм топсэлъыхь. Ефэ-ешхэу къапэщылъыр, гъэр къащIыну тхьэIухудхэмкIэ я нэгу зэрызрагъэужьынур нэрылъагъум хуэдэу къызыфIагъэщI.
Зыми шэч къытрихьэркъым Iуэхур къазэрехъулIэнум. Езыхэми ящIэж хъунщIэныр ахэр къызыхуигъэщIа, зэрыпсэу IэнатIэу зэрыщытыр. А зы лэжьыгъэ закъуэрщ лэжьыгъэу мы дунейм щызекIуэм абыхэм зыхащIыкIыр. А лэжьыгъэр – зэуэн, укIын, лей ехын, хъунщIэн – икъукIэ къезэгъ, узытемыукIытыхьыжын лэжьыгъэщ. Алыхьым адрей щIыналъэхэмрэ лъэпкъхэмрэ къыщIигъэщIар а щIыналъэхэр убыдын, а лъэпкъхэр пщылIыпIэм ирагъэувэн, абыхэм къагъэкIа гъавэмкIэ езыхэм 5 Заказ № 72 65 ЖьантIэ
я гуэнхэр якъун щхьэкIэкъэ!
стэфаи къэсащ.
Темрыкъуэ псы Iуфэм нэсри махуитI дэкIауэ, а псы Iуфэ дыдэм МуШэджагъуэ нэблэгъати, Мустэфа унафэ ищIащ къэувыIэу загъэпсэхуну, нэмэз ящIыну. Езы Мустэфаи и шэтырым нэмэз щищIа нэужь, Усыб къриджащ. Усыб псынщIэу къэсащ. Усыб хьэжы пыIэ удзыфэ щхьэрыгът, и жьакIэ лар бгъэгум теуэрт. СыткIэ пщIэжынт абы зэгуэрым сондэджэр щыгъын щыгъауэ!
Мустэфа арэзыуэ хэгурымыкIащ:
– Еплъыт абы и нэкIужьым! Молэуэ къалъхуа фIэкI пщIэнкъым. Плъагъуркъэ, зэуэ Iэдэбыгъэрэ гуапагъэрэ зэрызытригъэуэфар! Хьэлвэмрэ бжьыныхумрэ зэхэшыпсыхьащ.
– Псори зэлъэIуу зыми емылъэIуж Алыхь лъапIэм и цIэкIэ сыт хуэдэ Iуэхури злэжьыну сыхьэзырщ! – Усыб жыIэдаIуэу зигъэщхъащ.
– «Псори зэлъэIуу зыми емылъэIуж», – къытригъэзэжащ Усыб и псалъэхэм Мустэфа. – Ар хъарзынэщ. Иджы мыдэ къэдаIуэ, – Мустэфа и макъым щэху дыдэ зригъэщIащ, – мы къалэным упэлъэщрэ – узэрыщымыгугъауэ жыжьэ удэкIуеинущ, упэмылъэщрэ – тезыр хьэлъэ, игъащIэкIэ уи пщIыхьэпIэ къыхэмыхуэн тезыр пхьынущ. Уи гъусэу нежьэнур цIыхуитI къудейщ, ауэ уи унафэм шу щитI щIэтынущ, ахэр фи ужьым иту нэкIуэнущ. Уи гъусэну цIыхуитIым Iуэхур зытетыр къагурыдгъэIуакIэщ. ФыздэкIуэм фыщынэблэгъам деж, шу гупым мэз гуэрым зыхебгъэгъэпщкIуэнщ – абы зыщигъэпщкIунур уэ езым къэбгъуэтыжынщ – итIанэ, уэ хъыбар къызэребгъащIэу, псынщIэу ныплъэIэсын хуэдэу. Уэ мы щIыпIэхэм уи щыпэ щызэхэзекIуэкъым, Iэджэрэ къыщыбущыхьащи, нэхъ тэмэм зэрыхъунур уэ пщIэжынщ. Шухэм загъэпщкIуа нэужь, уэ адыгэ къуажэхэр къызэхыбокIухь, адыгэхэм ислъам диныр хьэкъ ящыпщIын мурадкIэ муслъымэныгъэм уахутопсэлъыхь. Ауэ уэ уи къалэныр Темрыкъуэпщым и унагъуэм зыщигъэпщкIур къэпхутэнырщ. Сэ хъыбар къызэрызагъэщIамкIэ, Темрыкъуэ и унагъуэр я деж щыIэкъым, зыгуэрым деж щохьэщIэ, ауэ зи хьэщIэр ябзыщI. ГурыIуэгъуэр зыщ: ар къуажэ гъунэгъухэм ящыщ зым щыIэщ.
– А хъыбарыр къыпIэрызыгъэхьар Къетыкъуэ ПщыIэпщэкъуэ? – щIэупщIащ Усыб.
– Уэ псори умыщIэну Iэмал имыIэу щыткъым! – Мустэфа губжьауэ и дзэхэр зэригъэшхащ. – Уэ уи къалэныр къыбжаIэм щыму уедэIуэнырщ. Темрыкъуэ и бынхэр сэ си IэмыщIэм къихутэн хуейщ. КъыбгурыIуа? Унагъуэр здэщыIэр къызэрыпхутэу, уи шу щитIым хъыбар егъащIи, къуажэр зэхэкъутэ, гъэс, и лъапсэм псы игъэжыхьыж, ауэ Темрыкъуэ и бынхэр псэууэ икIи псынщIэу Тамань къысхуэгъэс. ЗэкIэ Тамань. КъыбгурыIуа?
– КъызгурыIуащ, зиусхьэн! Си гъащIэр щIэстамэ, пщэрылъ къысхуэпщIар зэфIэзгъэкIынщ. Яалыхь, къыддэIэпыкъу!
– ИджыпступцIэ гъуэгу утехьэнущ. Ауз адрыщIымкIэ псы Iуфэ нэпкъым фыдэкIа нэужь, мэкъу Iэмбатэ къафщти, мафIэ щIэвдзэ – ар а щIыпIэм адыгэхэм я дзэ гуп е хъунщIакIуэ гуэрхэр зэрыщымыIэм и хъыбарегъащIэу аращи, псори тэмэммэ, адэкIэ фи гъуэгум пыфщэ. МафIэкIэ хъыбар къытIэрывгъэхьа нэужь, дэри зитчынущ.
– О Алыхь! Сыту губзыгъэIуэу зэпэпшэча псори!
– Къэгъанэ иджы! Мыр сыт, молэ дыдэ ухъупауэ ара?! Уи бзэгупэм 66 ЖьантIэ Алыхьыр текIыркъым.
Мустэфа зыкъомрэ кIэлъыплъащ Усыб и шу гупыр псы Iуфэм Iуту ищхъэрэкIэ зэрехым, псы адрыщIкIэ джабэм зэрыдэкIым. ШууитI япэ ищри шытхым дэкIащ. А тIум мыдрейхэр якIэлъежьащ. Мес мафIэ зыщIадза мэкъум и Iугъуэри. Дыгъэ бзийм мафIэ бзийр хокIуадэ, ауэ Iугъуэр IупщIу холъагъукI. Усыб и шухэр псы Iуфэ нэпкъ лъагэхэм псынщIэу ягъэпщкIуащ.
Мустэфа дыгъуасэ Тэтэрхъан нэгъуэщI гъуэгукIэ, тэтэрхэр зэресэжауэ игъащIэ лъандэрэ Къэбэрдейм зэрытеуэ гъуэгумкIэ, иутIыпщащ. Абы и шу миныр тэтэрыдзэм и дзэ нэхъыщхьэр арауэ къащрехъу адыгэхэм. Езы Мустэфа ПсыкIэху адрыщI мащIэу зыщиIэжьэнщи, и шу минибгъумкIэ Темрыкъуэ и щIыбымкIэ къыдыхьэнщи, теуэнщ, къашыргъэм ичэтхъа тхьэрыкъуэм нэхърэ нэхъ Iейуэ ичэтхъэнщ. Ауэ абы и пэкIэ Темрыкъуэрэ Тэтэрхъанрэ зэпэщIэувэу зэзэуэн хуейщ. Хъарзынэ хъунут, а тIур фIыуэ зэрыудыныщIэрэ къарууншэ зэрыщIамэ. ИтIанэ Мустэфа и мурадхэр нэхъ тыншу къехъулIэнут. Тэтэрхъан зыми щремыгугъ, кхъуэр уафэмкIэ дэплъеифыну зэрыщымыгугъынум хуэдэу.
И шэтырыр зэщIакъуэжу гъуэгу теувэжынхэу Мустэфа унафэ зэрищIу, ихъуреягъыр къызэрызэщIэIэтащ, зэщIэгъуэгъуащ, зэщIэхъеящи, цIыхушхуэ щыпэкIу бэзэру, сабэ гуэрэныр къащхьэщытщ. Мустэфа гуащIэу къыIурыуащ пщIэнтIэпсымэр, ерыскъы ныкъуэшх зэхэфыхьыжхэмрэ шывеймрэ я мэ гуащIэр, а «мэ зэмыфэгъухэм» нэгъуэщI зыи къахыхьэжат. Ар къыщыIурыуэм, уланышхуэм и пэр зэригъалъэри игукIэ жиIащ: «Iэщым нэхърэ нэхъ Iейхэщ! Iуэху яIэмэ, тIэкIу IукIуэт хъунухэтэкъэ?!»
Дзэ нэхъыщхьэм и пэ иту шу щитху хуэдиз кIуэрт. Абыхэм я ужь итщ Мустэфарэ уланышхуэм и хъумакIуэхэмрэ. Мустэфа и ужьым иту макIуэ дзэ нэхъыщхьэр. Псоми я кIашэщ хьэпшып зэмылIэужьыгъуэхэр, гъуэмылэр зэрылъ гухэр. Япэ шуудзэ минхэр адрыщI Iуфэм нэмысу гухэр аузым дыхьэфынукъым.
Джабэ дэкIыпIэм и лъапэ дыдэм нэса япэ шу щитхум кIапсэлъэрышэу джабэ задэм зыщаукъуэдия къудейуэ, уафэгъуагъуэ макъ зэрылъэлъышхуэ къэIуащ. Ауэ уафэр щыгъуагъуэр уэгумкIэтэкъым, атIэ а уафэгъуагъуэр мы гуэныхьлы щIылъэм икIыу уэгумкIэ дэкIуейрт.
Мустэфа зэуэ шыр къыжьэдикъуащ. Абы иджыри ищIэркъым къэхъуар, ауэ и Iэпкълъэпкъым зы шынагъуэ гуэр, псэр зэщIэзыгъэдие шынагъуэ зыхищIащ.

Гъуэгур зэрыIуащIэну мывэр зыгъэхьэзырхэм Цукъари яхэтщ. КъупщхьэщIыжыр тэтэр къупщхьэхэр икъутэну щамыгъакIуэкIэ, гушыIэрт ар, КъупщхьэщIыж ахэр къызэрикIуэтыжыну гъуэгур яхузэтрикъутэнщ.
Адрейхэм я гъусэу Цукъари мывэ хьэлъэхэр бжьэпэм къыщхьэщихьэрт, къригъэжалIэрт. ЩыхупIэ нэзым щхьэщыт мывэ абрагъуэ зытIущым щIалэ Iэчлъэчхэм пхъэ хъурей гъумыщIэхэр кIэщIагъэлъадэри еIэурэ фIыуэ ягъэхъеяти, иджы еIунщIын фIэкI хуеижтэкъым. Мывэу зыхуеинум нэхърэ нэхъыбэ къагъэхьэзыращ.
Тэтэрхэр аузым къыдыхьэн щаухынум яхуэмышэчыжу пэплъэхэрт: я 67 ЖьантIэ
лэжьыгъэм кърикIуэнур ялъагъужыну хуейти, тепыIэжхэртэкъым. ИкIэмикIэжым иужьрей шуудзэ гупыр къуэм къыдыхьэри япэ гъуэмылашэ гухэри къыкъуэкIащ.
Мис иджыщ!
Иджы замыгъэпщкIужу, зыгуэрым зэхихынкIи мышынэжхэу, макъ зэдэукIэ зэдежьури, адыгэ щIалэжьхэр Iуэхум пэрыхьащ. Мывэ абрагъуэхэр хьэмкIэу джабэ задэм йоджэрэзэх, здежэхым мывэшхуэуи мывэ цIыкIууи пщIы бжыгъэхэр здащтэу, тхьэкIумэIупсыр изыч макъ шынагъуэ ягъэIурэ сабэ Iувыр пшэ гуэрэну къаIэту.
ЦIыхуищ зэтеувамэ, лъэIэсын-лъэмыIэсыну зы напIэзыпIэм гъуэгур IуищIами, мывэ зэхуахьэсам и зэхуэдитIыр иджыри ирадзыхатэкъым.
тIысыжатэкъым, уафэгъуагъуэ макъри ужьыхатэкъым, уIэгъэхэм я гыз, кIий макъхэр, шыхэм я щыщ макъыр къыщыIуам – гу зыбжанэ мывэ ехуэхахэм пэщIэхуэри, щхьэл мывэ абрагъуэм дэхуа пфIэщIыну, зэхихьэжат.
Зи нэкIум уIэгъэжьыр къытещ, «мывэедзыххэм» я Iэтащхьэ уэркъ Сабэр хэкIуэтам дуней гуфIэгъуэ иIэт.
– Ахьа-а! Фигу ирихьакъэ? Зэ фымыпIащIэ, иджыри нэкIуэнущ! – дыхьэшхырт ар.
Псы Цукъарэ уэркъым бгъэдыхьащ:
– Мы мывэ къэнам и гугъу зэкIэ дывмыгъэщI. Сыту жыпIэмэ, тIэкIу дэкIмэ, тэтэрхэр икIуэтыжыну хуежьэнущ. Мо мывэ блыным ахэр лъэсу щхьэдэхыфынущ, ауэ шыхэр къагъэнэн хуей хъунущ. АтIэ, щIыунэм къипщ дзыгъуэшхуэу ахэр мывэ блыным дэпщея нэужь, мыдрей мывэ къэнар едутIыпщхьэхынщ.
Уэркъыр арэзы хъуащ. Тэтэрхэр къыщикIуэтыжынум пэплъэу иныкъуэр мыбдеж къэнащ, адрейхэр, Цукъари яхэту, зауэр щекIуэкIымкIэ кIуащ.
Iуфэ нэпкъ лъагэм щекIуэкIым зауэкIэ уеджи хъунутэкъым. Кърымхэм джабэ задэр яуфэбгъуу мывэ еджэрэзэххэм я макъри къыщыIум, адыгэхэм я шабзэшэхэр тэтэрхэм тракIутэу щIадзащ. Шабзэшэхэм щIыгъуу зы жьэу къызэдэпсэлъащ урыс фоч щитIри. Зы напIэзыпIэм джабэ удз щхъуантIэри, а удзым къыхэнэIукI лъагъуэ бгъузэ цIыкIухэри хьэжэпхъажэ хъуа цIыху зэрызехьэхэм я лъабжьэм щIэкIуэдащ. Хьэдэ куэдыкIейм яхэлъ уIэгъэхэр мэгыз, шы джэлахэр йолъэкъуауэ, псэухэм ящIэнур ямыщIэжу адэ-мыдэкIэ задз.
Зэрымыгугъауэ Iуэхур къыщыщIидзым, Мустэфа аргуэру зы шууищэ зауэм хиутIыпщхьащ. Ар хэкIыпIэншэу къылъэщIэзэрыхьа гузэвэгъуэм иригъэлэжьа Iуэхут. ХэкIыпIэншагъэм къыпщIигъэзэрыхьа гузэвэгъуэм уимыгъэщIэн щыIэ!
Япэ ита шухэр, къарууэ яIэр ирахьэлIэри, дауэрэ ямыщIами, щыгум нэсащ, арщхьэкIэ я нэси я хэкIуади зы хъуащ. МыдэкIэ джабэм кIэрытхэм аргуэрыжьу шабзэшэхэмрэ фочышэхэмрэ къателъалъэу щIидзэжащ.
Шабзауэхэр псы Iуфэ нэпкъым и кIыхьагъкIэ декIуэкIыу еувэкIати, тэтэрыдзэм и дэтхэнэ кIапэми нэщэнэхэр тыншу къыщагъуэтырт. Кърымхэр япэхункIэ хущIэкъуащ зыкъыпэщIасэну. Ауэ ахэр зэрыхуа щытыкIэр гугъут: и лъабжьэмкIэ укъыщIэту ищхьэмкIэ удэукIыныр тынштэкъым, атIэми емынэм ихьын адыгэхэм мывэ къуагъхэм зыкъуагъэпщкIуати, здебгъэпщэнури зэбгъэпщэнури къэхутэгъуейт.
Мустэфа икIуэтыжын мурад ищIагъэнущ: джабащхьэм укъеплъыхым, хуиту уолъагъу къызэрыгуэкI зауэлIхэм нэхърэ куэдкIэ нэхъыфIу 68 ЖьантIэ зэщыхуэпыкIа шу гупышхуэм, шы къарэ бэлыхьхэм тесхэм, лъагъуэм тетхэр зэбгратхъуурэ псыщхьэмкIэ зэрыдрагъэзеяр.
– Хьэуэ, Андрей, сынодэIуэн хуеякъым, – нэщхъыцэу жиIащ Темрыкъуэ. – Шу щищ е щиплI нэхъ мыхъуми шытхым нэс къыдэдгъэкIын хуеящ, армыхъумэ, мыра зауэ жыхуаIэр? Апхуэдэ зауэкIэ щIыхьи къыпхуэхьын?
– Хьэуэ, фIыуэ тлъагъу пщышхуэ, – щабэу, ауэ Идарым жиIамкIэ мыарэзыуэ къыпидзыжащ Щепотьевым. – ЩIыхьыр зыхэлъыр уи щIыналъэри пхъумэжу уи цIыхухэри къебгъэлынырщ. БжыгъэкIэ къапщтэмэ, дэ абыхэм нэхърэ хуэдиплIкIэ дынэхъ мащIэщ. Зауэ иджыри щыIэнущ. Иджыри лъы жэнущ. Еплъыт, ягъэкIэрэхъуэжащ. Зым и гущIыIум зыр иувэжрэ зэрыпIытIыжу йокIуэтхэр.
– Мис иджы сэ зыми сызэтриIыгъэжыфынкъым! – къыхэгуоукIащ Темрыкъуэ. – Ей! Хэт зауэлIу зилъытэжрэ? – и шым елъэдэкъауэри джабэ нэкIум щхьэхьу ириукъуэдиехащ.
ЗауэлIу зызымылъытэжыр хэтыт?!
Гъуэгу зэвыр зыкуда хьэдэхэм ерагъыу пхыкIри, шу мин хуэдиз псыхъуэм дыхьащ. Ауэ шу минри куэдыIуэт. А миным и Iыхьэ щанэр арат тэмэму зызыгъэзэфыр, Iэщэр зыгъэбзэфыр, мыдрейхэм мо щIыпIэ Iэзэвлъэзэвым зыгъэзапIэ щагъуэтыртэкъым. Идарымрэ Щепотьевымрэ япэ сатырым хэту мэзауэ. Тэтэрхэм ерууэ зыкъыпэщIасэ, зыкъыпэщIасэми, йокIуэт. ИкIэм-икIэжым ахэр зыми къыхуэмыгъэдэIуэж цIыху гуп зэрызехьэ хъури, мывэ блыным дэпщу щIадзащ. Абдежым аргуэру къэIуащ нэпкъым къехуэх мывэхэм я гъуагъуэ макъыр, аргуэру аузыр кIий, гыз макъхэм якудащ. Мывэм гъуэгур IуищIам и мызакъуэу, псыри IуищIати, мывэ блыным къыпэпкIухь зэрыхъуну щIыпIабгъуэ тIэкIумкIэ къыдэуэха псы уэрыр Мустэфа и шыбгым къыщIэуэрт. Уланышхуэмрэ абы и хъумакIуэ зыбжанэрэ, дауэ ямыщIами, ныбгъуэхьэшым икIыфащ. Дзэм и нэхъыбапIэр къызэребгъэлыфын щыIэтэкъым. Гъуэгур IузыщIа мывэ зэтелъым иракъузылIа тэтэрхэр адыгэхэм къазэрыпэщIэтым нэхърэ нэхъыбэу езыхэр зэрыпIытIыжырт, мо зэхэзэрыхьа къомым шууеиншэу къэна шы уанэгу нэщIхэр къахэпшэхъуэжати, зыри пхузэхэхужынутэкъым. А псом ищIыIужкIэ, джабэ щыгум къытетхэм я шабзэхэмрэ фочхэмрэ увыIэгъуэ яIэкъым.
«ХъунщIэм» хэта тэтэрхэм ящыщу мыдрей Iуфэм къэсыжыфар я Iыхьэ тхуанэр аращ, ари лъэсу, шыхэр яфIэкIуэдауэ. Адыгэхэм укIыгъэрэ уIэгъэ хьэлъэу зыбгъупщI нэхъыбэ яхэщIакъым. УIэгъэ тIэкIу игъуэтащ – и нэкIур мащIэу шабзэшэм ириупщIащ – Темрыкъуи. А уIэгъэм псом нэхърэ нэхъ иригушхуэу фэ тетт Идарым: сыт хуэдэу щымытами, зауэм зэрыхэтар нэрылъагъущ, псэзэпылъхьэпIэм зэритар, зэрызэуар IупщIщ.
Псэууэ къела тэтэрхэм гъуэмылашэ шыхэр къыщIатIыкIщ, гухэр къагъанэри, езыхэр щIэпхъуэжащ.
Идарым и гугъащ абыхэм якIэлъыпхъэрыну, арщхьэкIэ, егупсысыжри, Тэтэрхъанрэ абы и шу минымрэ я Iуэху зытет, ахэр здынэсар зригъащIэм нэхъ фIэтэмэмри, щIегъуэжащ.
Уланышхуэм и нэхъ IупэфIэгъухэм щыщ зы гъэр къащIати, абы къажриIащ: Тэтэрхъан нэгъуэщI гъуэгукIэ яутIыпщащ. Апхуэдэу къыщыщIэкIым, Темрыкъуэ Къэбэрдеишхуэм и гъунапкъэхэмкIэ къиунэтIыжыну триухуащ. Апхуэдэуи пщышхуэм щыгъупщатэкъым я гугъу ямыщIу благъэкIа шу щитIыр. Сыт ахэр къэмыувыIэу щIыкIуэцIрыкIар? Дэнэ здэкIуэхэр? ЩIэкIуэхэри сыт? 69 ЖьантIэ

Тобий Чэпэлэу и къуажэм удэзышэ гъуэгум пэмыжыжьэу къуэ щэху гуэрым и хъунщIакIуэ гупыр щигъэпщкIури, Усыб и шу гъуситIыр щIыгъуу КъансыкъуейкIэ иунэтIащ. Гъуэгур фIыуэ зыцIыху Усыб и мурадт пщыхьэщхьэхуэкIуэу къуажэм нэсыну, къуажэбгъум щыт унэхэм ящыщ зым екIуалIэу нэху къыщрагъэкIыну елъэIуну. КъацIыхужынкIэ шынэркъым. ЖьакIэмрэ щыгъынымрэ тэтэрым и теплъэм фIыуэ зрагъэхъуэжат. И зекIуэкIэмрэ и макъымрэ зегъэхъуэжыныр Усыб дежкIэ зыми щыщтэкъым.
Усыб псэкIи гукIи зыхещIэ и мурадыр Къансыкъуейм къыщехъулIэну. И пщэ къралъхьар имыгъэзэщIэныр лIэныгъэм хуэдэщ.
А пщыхьэщхьэ дыдэм наIуэ къэхъуащ Усыб и гум къызэримыгъэпцIар.
МафIэр щыжьэражьэ жьэгум пэрысу Усыб джэд гъэвагъащIэр ирегъэмэрэкIуэх. И гъуситIыр блыным кIэрыт тетIысхьэпIэ кIыхьым щетIысэхащ. Абыхэм я пащхьэм Iэнэ лъакъуищыр итщ. Унагъуэм и тхьэмадэр зи ныбжьыр хэкIуэта лъхукъуэлIт, ауэ иджыри жант, лъэрызехьэт, зи щIалэгъуэу и нэхэр къилыдыкIырт. Тхьэмадэм и щхьэр игъэкIэрахъуэри жиIащ:
– АтIэ, молэ, зэрыжыпIэмкIэ, джаур псори, ы-ы, Алыхьыр зи фIэщ мыхъухэр жыхьэнмэм кIуэнущ.
– КIуэнущ, кIуэнурэ, къыхэкI ямыIэу жыхьэнмэ мафIэм хэсынущ, – зигъэгубзыгъэу жэуап итащ Усыб. Тэтэрым адыгэбзэр мыбзаджэу ищIэрт, ауэ зэзэмызэ и псэлъэгъум елъэIурт и псалъэхэр зэкIэлъимыгъэпIэщIэну.
– Ар дауэ къыхэкI имыIэу мафIэм узэрыхэсынур? – игъэщIагъуэрт унагъуэр зейм. – Дауэ щымытами, мафIэр мафIэщ. Сахуэ фIэкI къыпхимынэу уисынурэ ежьэжынущ. КъызгурыIуэркъым.
– ИтIанэ къыбгурыIуэнщ. Къысхуэгъэгъу, шейтIаныр си бзэгупэм къеIауэ аращ. ЖысIэну сызыхуейр итIанэ ныпхуэсIуэтэнщ. Алыхьым елъэIун хуейщ. Махуэ къэс, сыхьэт къэс. Алыхьым щышынэр жыхьэнмэм кIуэнукъым, Алыхьым щышынэм жэнэтыр унапIэ хуэхъунущ. Аращи, Алыхьым елъэIун, елъэIун хуейщ, махуэ къэс, сыхьэт къэс.
– Ди деж зэрыщыжаIэмкIэ, тхьэ уелъэIунри, залымыгъэкIэ тхьэ уагъэIуэнри тIури зыщ – тIуми къарыкIышхуэ щыIэкъым.
– Щоуэхэр, – къыфIэмыIуэху-къыфIэмыIуэхуу жэуап итащ Усыб. Ар ешат, жейм ихьырт.
– Хьэуэ, лIахэм я хэщIапIэу жыхуаIэм псори щынэхъ тыншу къыщIэкIынущ. Абы псэухэм я ныбжьым къыщекIухь. Ахэр пIыщIэркъым, пщIантIэркъым, гуфIэркъым, нэщхъейкъым, ауэ икъукIэ зэшхэу къыщIэкIынщ, – лIыжьыр хэщэтыкIащ. – Джаурхэм я сабийхэри жыхьэнмэм кIуэрэ?
– Я сабийхэри макIуэ, – хущхьащ Усыб.
– Ар дауэ? Лажьи хъати зимыIэ си къуэрылъхури, ди Сибэкъуэпщым и къуэхэри, Темрыкъуэ ипхъу тхьэIухуд цIыкIури – ахэри жыхьэнмэм кIуэнуи?
– Уэ дэнэ щыпщIэрэ ар тхьэIухудрэ мытхьэIухудрэ? – Усыб и тхьэкIумэр игъэкIащ. – Плъэгъуа?
– Псоми ялъэгъуащ ар, си закъуэкъым. И анэм щIыгъуу Сибэкъуэхэ я деж зэрыщыхьэщIэрэ нобэ махуищ мэхъу. Пэжу, сэ сщIэркъым.
– Сыт умыщIэр? ЖьантIэ
– Идархэ муслъымэн диным ихьарэ имыхьарэ сщIэркъым.
– А-а-а! Ар гъэщIэгъуэнщ. ИкъукIэ гъэщIэгъуэнщ, – жиIэри, Усыб аргуэру хущхьащ, ауэ иджы абы хущхьэ нэпцI зищIауэ арат.
– Узгъэпсалъэурэ уезгъэшащ, хьэщIэ. Уэ гъуэгу утетащ. Зыбгъэпсэхун хуейщ. Сэри сыщIэкIыжынщ, уэ зыгъэпсэху. Псори пхуагъэхьэзыращ.
ЛIыжьыр зэрыщIэкIыжу, Усыб и гъуситIым я зым зыхуигъэзащ:
– Пщэдджыжь нэху мыщу ежьи, дыдейхэм хъыбар егъащIэ. Пщыхьэщхьэм ирихьэлIэу абыхэм я деж унэсынущ. КъыкIэлъыкIуэ пщэдджыжьым кIыфIзэхэту мыбы фыкъэсын хуейщ. Фыкъызэрысу, сэ нэщэнэ гуэрхэмкIэ зыкъывэзгъэщIэным фыпэмыплъэу, занщIэу щIэвдзэ. Унэхэр вгъэс, къыфпэувыр фукI. Сэ пщым и унэм пэмыжыжьэу сыщытынущ. Анвар сыкърегъуэт. Псори тэмэму къыбгурыIуа? КъызжиIакъым жумыIэж, си унафэм зыгуэркIэ утебэкъукIынщи, зэшэзэпIэр къыпхуэзгъэкIуэнщ.
Мис аращ «и насыпыр къекIэрэхъуэкIащ» жыхуаIэр! Иджы Усыб и Iэбжьани, лъэбжьани, дзапэфIани фIигъэнэнщ, ауэ и IэмыщIэм къихьэу хуежьа насыпыр зыIэщIигъэкIынкъым.
Усыб мыжеифу, зэ зы джабэмкIэ, зэм адреймкIэ зигъазэу куэдрэ хэлъащ. ИкIэм-икIэжым Iурихри пщIыхьэпIэ илъэгъуащ: езы ДолэтДжэрий и IэкIэ Усыб и гуфIакIэм къыделъхьэ дыщэкIэ къуа хъуржын цIыкIухэр. Мустэфа зридзыхащи, хьэлъакъуиплIу щытщ, хьэм и кIэр зэригъэкIэрахъуэм ещхьу и пхэр еудэ. «И кIэр здэкIуар дэнэ?» – егупсысащ Усыб. ИтIанэ Мустэфа и попугайр унэм къыщIэлъатэри къахэкIиящ: «КъыхэкI уимыIэу жыхьэнмэ мафIэм ухэсынущ уэ, былым!» «Хэту пIэрэ жыхуиIэр? – игъэщIэгъуащ Усыб. – Хьэуэ, сэракъым жыхуиIэр». И бгъумкIэ зилIэжу хьэ къыщыбэнащ. Усыб щызэплъэкIым къилъэгъуащ Мустэфа и пIэкIэ хьэ дыдэ, и джабэхэр иуэжауэ уэду, и дзажэналъэхэр къыхэпIиикIрэ и кIэр зыщIиупщIэжауэ банэу. Долэт-Джэрий и пIэм Цукъарэ къихутащ. КъупщхьэщIыжым хьилэшыуэ Усыб нащхьэ къыхуищIащ:
– Уигу иубыдэ.
– Сыт изубыдэнур, сыт изубыдэнур? – къэгузэващ Усыб. – Си дыщэр дэнэ здэкIуар?!
Абдежым Усыб къэушри къилъэгъуащ и гъусэр щэхуу унэм зэрыщIэкIыр – Усыб и шу гупым хъыбар иригъэщIэну ежьащ.
Усыб зыгуэрым егъэпIейтей. ЖейкIэ иримыкъуами, жеифыркъым. ЗищIысыр къыгурымыIуэ гузэвэгъуэ гуэр зэран къыхуохъу, а гузэвэгъуэр банэ зытет тыкъыр гуэру и кIуэцIым щопIэжьажьэ. Гъуэлъыжыным и пэ къихуэу куэдыIуэ ишхауэ пIэрэ? Хьэмэрэ махъсымэ куэдыIуэ ирифа? Зыкъомрэ гупсысауэ къыгурыIуащ: КъупщхьэщIыжыр пщIыхьэпIэу илъэгъуащ. И псэр нэхъ тыншыжащ. Ауэ гузэвэгъуэм иджы шынэкIэ зызэридзэкIащ. Сыт ар Цукъарэ щIепщIыхьар? Сыт Усыб игу ириубыдэн хуейр? Махуэ псом хьэблэхэр къызэхикIухьу, диным, ислъамым теухуауэ лIыжьхэм еуэршэрылIэу, дэнэ сыт къыщыхэбуд хъунуми зиплъыхьу дэтащ, ауэ нэхущым зыубыда шынагъэр щхьэщыкIакъым. Усыб илъэгъуащ Цукъарэ и щхьэгъусэ Баблини.
ПщыхьэщхьэхуэкIуэ хъуауэ, Къансыкъуейм хъыбар гуфIэгъуэ къэсащ: Мустэфа я пашэу хъунщIакIуэ къежьа тэтэрыдзэр хьэбэсабэу зэхакъутащ. ЛIыукIрэ хъунщIакIуэу миниблым щIигъум я хьэдэхэр ПсыкIэху псыхъуэм дэлъщ. Дэлъщ, къызыхуигъэщIа хъунщIэнымрэ цIыху укIынымрэ къэгъэзэж имыIэу яфIэкIуэдауэ, дунейр къутэжыху къэтэдж ямыIэжыну! Темрыкъуэ иджыри зы тэтэр мин хуэдиз иубыдыну и мурадщ. Абыхэм нэгъуэщI гъуэгукIэ Къэбэрдейм къаунэтIащи, Идар Тем- 71 ЖьантIэ рыкъуэ абыхэми япежьэнурэ Мустэфа и махуэр къахуигъэкIуэнущ. А Iуэхухэр зэфIэкIмэ, Къансыкъуей цIыхухъухэм къуажэм къагъэзэжынущ. Иджы куэдрэ пэплъэжынухэкъым. Махуэ зытIущщ. ФщIэрэ абыхэм я гъусэу къэкIуэжынур хэтми? ИгъащIэкIэ фи пщIыхьэпIэ къыхэхуэнкъым! – Цукъарэ-къупщхьэщIыжщ! Аращ, ара, ар дыдэрщ! БлынджабиблкIэ къахухьауэ, IункIыбзибл етыжауэ, цепиблкIэ епхауэ Бахъшысэрей гъэру щаIыгъати, итIани къикIуэсыкIыжыфащ. Иджы Идар Темрыкъуэ зы лъэбакъуэкIи IуимыгъэкIыу Цукъарэ зригъэгъусэщ, сыткIи ечэнджэщу. Зауэм хыхьэу идэркъым, ехъумэ.
Усыб мащIэу щэнауэурэ пщым и шэщ щIыбымкIэ екIуэкIри, зи блыныр дей гуэрэным еуалIэ сэрейм адэIуэкIэ иIэ удзыпцIэм хэтIысхьащ. И къарур щIэкIащ, ешащ. И ныбэм зыгуэр къоныкъуэкъу, и гур зэм къилъэтыным хуэдэу къоуэ, зэми макъ лъэпкъ имыгъэIужу щым мэхъу. Жьыр хурикъуркъым. Усыб щIым хэгъуэлъхьащи, сэр зи къурмакъейм щIагъэува мэлым ещхьу и жьэр иущIауэ хьэлъэу мэбауэ.
«Сыт сщIэнур? Мы башибузыкъухэм сапежьэу ТаманкIэ яунэтIыну яжесIэн? Апхуэдэу сщIымэ, Мустэфа и пащхьэм сымышынэу сызэрихьэжынур дауэ? Уланышхуэр, Алыхьым бэлыхьу щыIэр ахърэтым къыщытрилъхьэ абы (мы дунейм къыщытрилъхьами зы ягъэ кIынтэкъым), шэч хэмылъу, яIэщIэкIащ, яIэщIэкIри щIэпхъуэжащ. Иджы ар нэхъри ерууэ хущIэкъунущ Темрыкъуэ хуещIэфу хъуар зэрырищIэным, пщышхуэр игъэгузэвэн щхьэкIэ, абы и унагъуэм щыщ гуэр гъэру иIыгъыну. Хьэуэ, Усыб IэнэщIу игъэзэжынри джыдэ щIагъым и щхьэр ихьу щIилъхьэнри зыщ. Хьэуэ, Усыб Iуэхур зэраубзыхуам тетынщи, нэхъыфIщ. А шейтIан емынэунэ КъупщхьэщIыжми игу тригъэпщэхэнщ, и щхьэгъусэ пагэ дахэр идыгъунщи. Е. Цукъарэ къыжриIауэ щытащ КъупщхьэщIыжым и Iыхьлыхэм щыщ гуэр еIусэмэ, къыщыщIыну мыгъуагъэхэр. Сыт ищIэнур? Хъунщ. ЗэкIэ Къансыкъуейм и лъапсэм псы иригъэжыхьыжынщи, адэкIэ еплъынщ. Мы жылэр зэтебгъэсхьэныр куэдрэкъым – Iэщэ хуэIыгъыну цIыхухъу тIощIрэ пщIырэ нэхъыбэ къыдэнакъым къуажэм.
А жэщым Усыб жеякъым. Нэхущ нэблэгъауэ мащIэу хилъэфат, ауэ шы фIалъэ куэдым я лъэ макъымрэ кIий макъхэмрэ зэхихри къыщылъэтащ. ПщIантIэм къыдэлъадэри, мафIэ пыгъэнахэр яIыгъыу зэрыгъэкIийуэ блэлъэт шухэр къилъэгъуащ. Гъунэгъу унэм и щхьэр мафIэм зэщIищтакIэщ. Усыб и гъусэм епIэщIэкIыу шыхэр шэщым къыщIеш. Унагъуэм я тхьэмадэ лIыжьыр къыщIэжащ:
– Сыт къэхъуар? ХъунщIакIуэхэр къыттеуауэ ара?
Усыб и гъусэ тэтэрым сэшхуэр кърипхъуэтщ, зы гуфIэгъуэшхуэ гуэр къеуэлIа пфIэщIыну къыхэкIиикIри, и сэшхуэр хэгъэрейм и щхьэм щигъэлыдащ. ЛIыжьыр хьэдэу укIуриящ.
Усыб и шым псынщIэу уанэр трилъхьэри къуажэпщым и унэмкIэ иунэтIащ. Къансыкъуейм псэуалъэу дэтым я нэхъыбэр мафIэм зэщIищтакIэт.
Къуажэпщым и щIапIэм и зэхуэдитIыр мывэкIэ, адрейр бжыхькIэ къэхухьат. Тэтэрхэр щымыгугъауэ мыбдеж зэхэуэ гуащIэм щыхэхуащ. Зэрыжылэу зэрыгъэIуща фIэкI умыщIэну, пщым и унэм деж къыщызэхуэсат Iэщэ къэзыщтэфу къуажэм къыдэна псори, абыхэм сабии лIыжьи яхэтт. Хэт сэшхуэ е бжы, хэти пхъэ гуахъуэ жьитI е джыдэ, хэти бжэгъу яIыгът. ЛъэныкъуэкIэ укъыщеплъамэ, мы къомыр шурылъэс джэгу фIэкIа зэрыпщIэн щыIэтэкъым. Шухэр щIапIэ къэхухьам дыхьэну йокъу, лъэсхэм ахэр ягъакIуэркъым. Ауэ нобэрей шурылъэс джэгур лIэнкъэнэн 72 ЖьантIэ
быдащ:
джэгут. Тэтэр къызэщIэплъахэр, зэресам ещхьу, тафэшхуэм тету ебгъэрыкIуэ хуэдэ, зэрехьэжьэрти, адыгэхэм ятеуэрт. Ауэ я Iуэху къикIыртэкъым. Бжыхьым елъэф шу зырызым хэт и щхьэр бжэгъукIэ къыхузэгуаудырт, хэти и шыр гуахъуэ къашиям ныбэгукIэ фIэхуэрти, и ныбэр зэгуэпхъуауэ джалэрт.
Зэхэуэм щIидза къудейуэ, Усыб щIыгъуа тэтэритIым я зыр къаукIащ. ЕтIуанэм – Анвар – унафэ ищIащ бжыхьыр ягъэуэну.
Шэщымрэ бэкхъымрэ мафIэм ищтакIэщ. Жэмхэмрэ шыхэмрэ щтауэ пщIантIэм къыщажыхь, цIыхубзхэр зэрогъэкIий, сабийхэр зэщIогъуагэ.
Зэхэуэр куэдрэ екIуэкIакъым. Пщым и унэр яхъумэу пщIантIэм дэта псори тэтэр джатэ къуаншэхэмкIэ яупщIэтащ, шабзэшэхэмкIэ зэпэгъуанибл ящIащ. Ауэ пщIантIэшхуэм тэтэр хьэдэуи зы тIощIым щIигъун къыдэнащ.
Усыб апхуэдиз хэщIыныгъэ игъуэтыну пэплъакъым. Ауэ, игъуэтами, хэкIуэдахэм щхьэкIэ зэрыгузавэ щыIэкъым. Анваррэ нэгъуэщI шу зытIущрэ зыщIигъури Усыб унэм щIэлъэдащ, цIыхубз пэшым щIыхьащ икIи. абы зыри щIэстэкъым. Пэшыр нэщIщ, шыгъуэгу хадэм ухуэзышэ бжэр IугъэузэщIыкIащ. Тэтэрым къилъэгъуащ хадэ кIуэцIкIэ сэрейм хуэжэ цIыхубзымрэ абы щIыгъу хъыджэбз цIыкIумрэ. Сэрейм адэкIэ мэзщ. ЦIыхубзым хъыджэбз цIыкIум и Iэпэр иIыгъыу здэжэм игъэпIащIэ зэпытт:
– Нэхъ псынщIэу, си хъыджэбз цIыкIу, нэхъ псынщIэу!
Усыб а тIум ялъэщIыхьащ. Епхъуэри цIыхубзым и дамэпкъитIыр иу-
– Идар гуащэр дэнэ щыIэ? – тэтэрым и жьакIэ кIэрыгъэпщIар лъэныкъуэкIэ екIуэтэкIащ.
– Сэращ Идар гуащэр! – пагэу жиIащ цIыхубзым. ЖиIэри, и Iэгъуапэм къриха къамэ цIыкIумкIэ Усыб и натIэр къриупщIэхащ. Тэтэрым и нэр зэуэ лъым щIихъумащ. Усыб удын къытехуар зыхищIэну хунэмыс щIыкIэ цIыхубзым и бгъэм хуэзэу къарууэ иIэмкIэ сэшхуэкIэ еуащ. Хъыджэбз цIыкIур къипхъуатэри къигъэзэжащ.
Анваррэ и дэIэпыкъуэгъухэмрэ пIащIэ-тхъытхъыу пщым и унэм хьэпшып зэмылIэужьыгъуэхэр къыщIах: Iэщэрэ фащэрэ, Iэпслъэпс, дыжьын хьэкъущыкъу. А псори Iэтэу пщIантIэм щызэтралъхьэ, зэкIуэцIалъхьэри уанэкъуапэхэм кIэращIэ. Шы лей къыздащтахэм тIурытIу зэрапха щIалэ, хъыджэбз цIыкIу гъэрхэр трагъэтIысхьэ.
– ИIэ, псынщIэу фух! – яхэкIиящ Усыб тэтэрхэм. – Дожьэж!
– Иджыпсту, иджыпсту, – жиIащ Анвар. – Мыпхуэдиз фIыгъуэр хыфIэдбгъэдзэну ара?
– А зинэкIэ къалъхуа хьэ нэIу, кхъуэ тхьэкIумэ! Иджы уэ сыножьэу сыщытыну арат къысхуэнэжар?! ИIэ, псынщIэу си шыр къэгъуэтыжи, нэгъуэщI зы ши къысхуэшэ!
МафIэр пщым и унащхьэм нэсакIэщ.
Усыб къыгурыIуащ и уIэгъэр зэрымышынагъуэр, – и набдзэр зэгуэупщIыкIа нэхъ лажьэ иIэкъым. И тюрбаным щэкI тIэкIу къытришщ, и натIэ щIэлъэныкъуэр и нэри къыдэкIуэу ипхэри, и жьакIэ нэпцIыр зэригъэзэхуэжыну хуежьат, арщхьэкIэ щIегъуэжщ, къыкIэритхъыжыпэри хыфIидзащ. Анвар къигъуэта шы лейм хъыджэбз цIыкIур тригъэтIысхьэщ, уанэм аркъэнкIэ ирипхыжри, гъэрыр зытес шыр и Iэдэжу, Усыб псом япэ къуажэм къыдэжыжащ.
Усыб и пщIыхьэпIэ къыхэмыхуэжу Баблинэ IэщIэгъупщыкIыжат, ауэ уэрамым тету здэжэм, имыщIэххэу цIыхубзыр къыIэщIэлъэгъуащ: Бабли- 73 ЖьантIэ
еупщIащ:
нэ и анэм деж жэуэ къыщIэкIынут.
Усыб и насыпыр аргуэру къекIэрэхъуэкIащ!
Баблинэ къаубыду адрей бзылъхугъэ гъэрхэм гъусэ хуащIыну Усыб и зауэлIхэм унафэ яхуищIри, езым лъэхъулъэущу и гъуэгум пищэжащ.
Нэхутхьэху хъууэ хуежьа къудейщ. Ауэ Къансыкъуейр зэщIэзыщта мафIэсым дунейр апхуэдизкIэ къегъэнэхури, шэджагъуэ жьэражьэу фIэкI зэрыпщIэн щыIэкъым. Усыб Iэмал зэриIэкIэ нэхъ псынщIэу мэз кIыфIым и лъэр зэрынихусыным хуопIащIэ.
Мэзым нэсри тIэкIу зигъэпсэхуну къэувыIауэ, Усыб хъыджэбз цIыкIум – Уэ, пэж дыдэу, Идар Темрыкъуэ урипхъу? Уи цIэр къызжеIэт.
Хъыджэбз цIыкIур Усыб и нэкIум къыщIэубжьытхащ. Мыдрейм щIопщыр къиIэтат пщым ипхъу емылыджым хэуэну, арщхьэкIэ еуакъым – щIегъуэжащ.
– Еплъыт абы, уеблэмэ и напIэ къудей хуэдакъым! – игъэщIэгъуащ Усыб. – Уи убжьытхэкIэри, шэч хэмылъу, пщы убжьытхэкIэщ. Дауи, уэ Идар Темрыкъуэ урипхъущ. Уи цIэр къызжепIэн умыдэми, сэ сощIэ уэ къызэроджэр, Гуащэнейщ – пэжкъэ?
ТIэкIу дэкIри, Усыб аргуэру зы гузэвэгъуэ нэрымылъагъу гуэрым игъэпIейтейуэ хуежьащ. Тэтэрым псэкIэ зыхещIэ и гупым щIыгъуу и гъуэгум пищэ зэрымыхъунур. Щхьэхуэ зищIын, лъэныкъуэ зригъэзын хуейщ. Урыс Скосыр Къансыкъуейм къыщыдидыгъукIам хуэдэу, Усыб мэшынэ гъуэгум Темрыкъуэ и гупым щыIууэнкIэ. ЖыпIэнурамэ, пасэIуэщ иджыри ар къэсыжыну. Темрыкъуэ къэмысыжурэ ахэр Псыжь зэпрыкIыу яIэщIэкIыфынущ. Апхуэдэу щыт пэтми, быдэ и анэ гъыркъым жыхуаIэращ, лейуэ и щхьэр мафIэм пэримылъхьэмэ, нэхъыфIщ. Усыб мысакъыу хъунукъым. Сыту жыпIэмэ, икъукIэ къуентхъ лъапIэIуэ хуешэ абы Мустэфа.
Арати, Усыб триухуащ шууитху нэхъыбэ гъусэ имыщIу гъуэгу пхыдзахэмкIэ, гъуэгу тедзэхэмкIэ, лъагъуэ щэхухэмкIэ Гуащэней Къэбэрдейм иришыну.
ЩызэбгъэдэкIыжым, Усыб Анвар жриIащ:
– Иужь дыдэу къэдубыда цIыхубз цIыкIур хъумэ. Ар сысейщ. КъыбгурыIуа? И щхьэц налъэ хэмыхуу схуэхъумэ. Тэмэму пхъумэфмэ, Тамань дынэсыжа нэужь а уи жьафэм жьэдэхуэм хуэдиз дыщэ уэстынщ. КъыбгурыIуа?
– КъызгурыIуащ, – къэгуфIащ Анвар.
– Мыгувэу сэ пэщэ фащэри къысщатIэгъэнущ. Ари къыбгурыIуа?
– Ауэ сытми къызгурыIуа! – Анвар щIалэт. «КъыгурыIуами», и щхьэм акъыл щIагъуэ илътэкъым.

ИкIэм-икIэжым Цукъарэ и унагъуэм яхыхьэжынущ. Иджыпсту ар Иналрэ адрей къансыкъуейдэсхэмрэ я гъусэщ. Псори зы цIыху пщIей хуэдиз мэхъу – мэкъумэшыщIэ щхьэхуитрэ лъхукъуэлIхэу. Ахэр Темрыкъуэ и зауэлIхэмрэ Щепотьевым и гупымрэ япэ зы мащIэкIэ ищахэщ, я къуажэм нэхъ пасэу дыхьэжу хьэщIэхэм къазэрыIущIэным зыхуагъэхьэзырын щхьэкIэ, Дзэр зэбграутIыпщыкIыжри, зауэлIхэр щхьэж и унэ екIуэлIэжащ. 74 ЖьантIэ
ПсыкIэху деж щекIуэкIа зауэм и ужькIэ зэуэну къахуихуакъым. Тэтэрхъан и шу миныр и пIэм щIиуджыхьыр мыгурыIуэгъуэу иуджыхьырт. Зыкъомрэ иуджыхьри, къызыхахари сытри ямыщIэу ягъэкIэрахъуэри къыздикIамкIэ яунэтIыжащ.
Абы и пэIуэ къихуэу, Темрыкъуэ къыхуэкIуащ Тэтэрхъан деж къикIа лIыкIуэ. Тэтэрхъан и гъусэу Кърымым щыIэ и Iыхьлыхэм ящыщ щIалэщIэт лIыкIуэр. Тэтэрхъан хъыбар Темрыкъуэ къригъащIэрт хъаным къыхуигъэкIуа лIыкIуэм къихьа унафэм ипкъ иткIэ, Тэтэрхъан икIэщIыпIэкIэ Темрыкъуэ и быдапIэм кIуэуэ дэтIысхьэн, быдапIэм и унафэр и IэмыщIэ ирилъхьэу абы зыщигъэбыдэн, ар къызэрыхухьа блынхэр нэхъ лъагэу дрищIеин, щIытIхэр нэхъ куууэ дитIыкIын зэрыхуеймкIэ. Апхуэдэуи Тэтэрхъан быдапIэр къызэригъэпэщын хуейт, ар къаухъуреихь хъужыкъуэмэ, зрикъун ерыскъы гъэтIылъыгъэкIэ. Пщыр щIэупщIэрт: дауэ сщIымэ, дауэ хъуну?
Хъан унафэм Идарыр хигъэгупсысыхьащ. Долэт-Джэрий абы и пэкIэ тетахэм хуэдэу делэтэкъым. ХулъэкIынур зымыщIэжхэм ящыщтэкъым. Языныкъуэхэм дежи къэрабгъэт, ауэ а щIэшынэми щхьэусыгъуэ иIэут зэрышынэр.
Идарым Цукъарэ къриджащ икIи Тэтэрхъан теухуауэ аргуэру фIыуэ пкърыупщIыхьащ. Езы Темрыкъуэ Тэтэрхъан зэрицIыху щIагъуэ щыIэтэкъым. Сыт хуэдэ цIыху ар? Сыт абы и гум Цукъарэ къриджыкIыфар? Апхуэдэуи, Цукъарэ зэреплъымкIэ, сыт апхуэдиз пIэщIэгъуэкIэ Тэтэрхъан тенджыз Iуфэм Iут а быдапIэм и унафэщIу щIагъакIуэр?
– Адыгэпщу къигъэщIа, кърым калга зыфIаща Тэтэрхъан адыгэ пщышхуэм и цIэм ещхьу зи цIэр Iу а быдапIэм и тету хъаным щигъэувкIэ, абы къикIыр. – къригъэжьат Цукъарэ.
– Абы къикIыр, – Цукъарэ и псалъэм Темрыкъуэ пищащ, – абы къикIыр хъаныр къыдэпсэлъэну хуейуэ, дэчыхыныгъэ гуэрхэр къытхуищIыну хьэзыру аращ!
– Аращ, дичыхынущ, – арэзы хъуащ Цукъарэ. – Дичыхынурэ, и хъунщIэныр тIэкIунитIэкIэ нэхъ игъэмэщIэнущ, хъунщIэ къэс лъыуэ игъажэр зы шыуан цIыкIу из хъункIэ нэхъ мащIэ ищIынущ.
Идар мыпхуэдэ псалъэхэр Тэтэрхъан хуригъэхьыжащ: хъаным и унафэр гъэзащIэ, быдапIэм дэс. И пIалъэр къэсмэ, сэ си хъыбар къыпIэрыхьэнщ.
Ауэ Цукъарэ иджыпсту зэгупсысыр Идар Темрыкъуэ дригъэкIуэкIа псалъэмакъыр аратэкъым, атIэ пщыхьэщхьэ и унагъуэм зэрихьэжынур, и щхьэгъусэр, апхуэдэуи, пщIэнукъым, бгым къикIыжыфахэмэ, и къуэри зэрилъагъунур арат.
Цукъарэ зыщыгугъа пIалъэр къэмысу и щхьэгъусэм IущIэжащ.
Къансыкъуейдэсхэр мэз лъапэм къэсыжат, япэ итхэм шыхэр къыщыжьэдакъуам. Хуеишхуэм абыхэм къыщалъэгъуащ Анвар и хъунщIакIуэ гупыр. Ахэр мыпIащIэурэ хуейм зэпрыкIырт.
Анвар асыхьэтым зэпилъытыр Усыб къыщIигъэгугъа дыщэ ахъшэрт. Сыт хуэдиз жьэдигъэхуэфыну пIэрэ и жьэм? Анвар иIыгът Сибэкъуэ и унэм къыщIидыгъукIа дыщэ ахъшэ пщыкIутхури, ахэр къищтэри и жьэм жьэдилъхьащ, и бзэгур игъэкIэрахъуэри, иджыри апхуэдизыбзэ жьэдэхуэну къилъытащ. ТIэкIу егугъуIуэмэ, нэхъыби. Тэтэрым и къурмакъейм зыпхызыдза шабзэшэм Анвар и гупсысэр зэпиудащ. ИужькIэ ар къыщагъуэтыжам, Анвар и жьэ ущIам дыщэ ахъшэ къыжьэдэлыдыкIырт. «НэгъуэщIым къыхуэмынэн щхьэкIэ, лIэным и пэ къихуэу иригъэлъэтэхы- 75 ЖьантIэ
ну арат», – къыфIэмыIуэху-къыфIэмыIуэхуу жиIащ Инал.
Зэхэуэр псынщIэ дыдэу иухащ. Къатеуахэр куэдкIэ зэрынэхъ мащIэм тэтэрхэр егупсысыххакъым икIи, шынэм зэщIиубыдати, зыкъызэрыпэщIаса щIагъуэ щыIэкъым. Мэзым къыщIэлъэта шабзэшэхэм Анваррэ нэгъуэщI зыбжанэрэ уанэгум зэрырахар щалъагъум, кърымхэм я нэхъыбапIэр щхьэж и занщIэу щIэпхъуэжащ, гъэрхэр зытепха, къахъунщIа хьэпшыпхэр зытелъ шыхэр къагъанэри.
– Уа, мыхэр ди къуажэ сабийхэщ! – къыхэкIиикIащ Цукъарэ и къуажэгъухэм ящыщ зы.
хьэбэсабэр къыхуагъэкIуащ.
Ар зэхэзыха къансыкъуейдэсхэр нэхъри ерууэ тэтэрхэм еуэу щIадзэри ФIы дыдэу хуэмыгъэIэрыхуэми, Цукъари сэшхуэр игъабзэрт. Куэд щIат абы сэшхуэ къызэримыщтэжрэ, ауэ иджыпсту мы дунейм зы Темрыкъуи къытепшынтэкъым ар къигъэувыIэфыну. Тэтэрхэм ящыщ зы КъупщхьэщIыжым и щхьэм сэшхуэкIэ къылъэIэсащ, икIи Цукъарэ зыхищIащ и шыр лъэныкъуэкIэ зэрещIэр. КъупщхьэщIыжыр уанэгум къихуащ. Абы зы хьэлъэ гуэр къытеукIуриежри, Цукъарэ и нэхэр щыункIыфIыкIащ.
Цукъарэ зыкъыщищIэжам псом япэу къилъэгъуар загъэщхъауэ къыщхьэщыт Баблинэрэ Иналрэщ.
– ПщIыхьэпIэу фыслъагъуу ара?
Баблинэ икIи дыхьэшхырт, икIи гъырт. Инал лъэныкъуэкIэ IукIуэтащ:
– Уи шыр къыпхуэсшэжынщ, Цукъарэ, – жиIащ абы. – Уи шым лажьэ екIакъым, хъарзынэу къызэтенащ.
Цукъарэ и щхьэгъусэм гупсэхуу еплъащ:
– Уэ нэхъри нэхъ щIалэ ухъуащ.
– Ар махуэл дэзмыхыу сыныппэплъати, аращ, – Баблинэ и нэпсхэр щIилъэщIыкIащ. – Уэ, си КъупщхьэщIыж, уи блыпкъ ижьыр пкъутэжащ.
– Ар хъарзынэкъэ-тIэ, – къыпыгуфIыкIащ Цукъарэ. – Ахъумэ, сыт си къупщхьэщIыж сэ, къупщхьэ къутар зищIысыр езым сымыгъэунэхуауэ.
– Ди щIалэ цIыкIум иджыри къигъэзэжакъым, – Баблинэ нэщхъейуэ – Умыгузавэ, къигъэзэжынщ. Сыт щыгъуи зыщыгугъын хуейр нэхъыфIырщ. Тэтэрхэр зэхакъута?
– Къанэ щымыIэу. ЯIэщIэкIа зырызри Темрыкъуэ и гупым пэщIэхуащ.
Цукъарэ сытым хуэдэу хуейт иджыпсту мы щхьэлъащIэм псалъэ гуапэ, псалъэ дахэ Iэджэ, псалъэ куэд дыдэ жриIэну! Ауэ. адыгэ цIыхухъум фIэемыкIущ фIыуэ илъагъу щхьэгъусэм хуиIэ лъагъуныгъэр щхьэтечу хуиIуэтэну.
ПхъэдзакIэхэм я пIэкIэ шабзэшэ къутахэр щIапхэурэ, Баблинэрэ Иналрэ Цукъарэ и блыпкъыр япхащ. ДэIэпыкъуурэ шым трагъэтIысхьащ.
– Нобэ щыщIэдзауэ сэри шы сиIэщ, – нэжэгужэу жиIащ Баблинэ. – Тэтэрыш, бацэрэ емылыдж хъужауэ. Ауэ сэ иджы абы мэлым хуэдэу аркъэнкIэ сытепхауэкъым къызэрыскIухьынур, – Баблинэ и нэр къытримыхыжыфу, хъыджэбзыр фIыуэ илъэгъуа щIалэм дихьэхауэ еплъ пфIэщIыну, и щхьэгъусэ зыхуэзэшам еплъырт. Къансыкъуейр мэщыгъуэ. Зыгуэр хэмыкIуэдыкIауэ жылэм зы унагъуи дэскъым. Псэуалъэхэр мафIэм хисхьащ. Iэщым и зэхуэдитIыр яфIэкIуэдащ. Псэуалъэмрэ Iэщымрэ щхьэкIэ гузэващэхэртэкъым. ЕтIуанэ махуэм и пщэдджыжьым жылэ гъунэгъухэм къикIыурэ Къансыкъуейм цIыхушхуэ къыщызэхуэсащ. Къызэхуэсри, унэщIэхэр гъэувыным занщIэу хэщэтыкIащ. 76 ЖьантIэ щIадзащ. Iэщрэ джэдкъазкIэ къадэгуэшахэщ.
Кърым молэ бзаджэнаджэм идыгъуа хъыджэбз цIыкIур, Темрыкъуэ и пхъур, псоми гущIыхьэ ящыхъурт. Ауэ хьэлъэу къауIар Идар гуащэр аратэкъым. Ар Сибэкъуэ и Iыхьлы цIыхубз гуэрым «сэращ Идар гуащэр» жиIауэ арат. Гуащэней тхьэмыщкIэм теухуа псалъэмакъыр псынщIэу ягъэувыIащ: щIэлъэIуари ямыщIэу, Темрыкъуэ лъэIуат (ауэ щыхъукIэ унафэ ищIат) а насыпыншагъэр афIэкIа ягу къамыгъэкIыжыну. Мыгувэу пщышхуэри, абы урысыпщ Андреи щIыгъуу, адрей пщыхэри зэбгрыкIыжащ. Нэхъ пасэу и къуршхэм игъэзэжат тобий Чэпэлэу. Айдобол и жэмыхьэтыр лIыхъужь нэсым зэрыIущIэм хуэдэу Чэпэлэу къыIущIэнут.
– Щэнейрэ, аргуэру щэнейуэрэ хэ нэлатыр зытехуэн духьэшы! – Баблинэрэ Иналрэ я анэм и губжьыр зикI хуэгъэужьыхыжыртэкъым. – Дэ абы цIыху хуэдэу дыIущIащ, езыр блэмрэ дзыгъуэшхуэмрэ яку къыдэкIа бзаджэнаджэу къыщIэкIащ!
– Хэт хъуну пIэрэ а молэр? – щIэупщIащ Цукъарэ.
– Ар сыткIэ пщIэн? – и дамэхэр дришеящ щыкъу анэм. – И лъэужь къудей къимыгъанэу бзэхыжащ. Бамейр къызыкIэрих и жьакIэ закъуэрщ къигъэнар.
– Дауэ къызэригъэнар? – игъэщIэгъуащ Цукъарэ.
– ЖьакIэ нэпцIу къыщIэкIащ. ЩыщIэпхъуэжым хыфIидзащ. ХыфIидзати, сэ къэсщтащ. КъыщIэсщтари сщIэркъым, – цIыхубзыр зытес шэнтым и лъабжьэм щIэIэбэри жьакIэр къыщIихащ. – ЖьакIэ лащ.
– Къащтэт, ди анэ, сегъэплъыт, – Цукъарэ жьакIэ Iуэхур фIэгъэщIэгъуэн хъуат. – А молэр хэтми къасщIэ хуэдэщ. ЖьакIэр зэкIэ сэ къэсщтэнщ. Хэт ищIэрэ, зейм естыжыну къысхуихуэныр зыхуэIуа щыIэкъым. Махуэ плIыщI дэкIащ. Бгым къинахэм хъыбар лъэпкъ яIэкъым.
КъупщхьэщIыжым и къупщхьэр хъарзынэу кIыжащ.
Зы пщэдджыжь гуэрым Цукъарэ Инал жриIащ:
– Хъунщ мыр, апхуэдизу укъызэмыплъ. Пщэдей нэхъ пIалъэ къыхэдмыгъэкIыу Чэпэлэу деж дыкIуэнщ.
Сыт щыгъуи псоми хуэхьэзыру щытыну зыфIэфI Баблинэ, Брат и цIэ къудей жимыIэну хущIэкъу Баблинэ, гъуэмылэ зэрылъ нэдышхуитI игъэхьэзырауэ зыкъом щIауэ щылъу къыщIэкIащ. Баблинэ хуейтэкъым Цукъарэ бгым игъэкIуэну. Ауэ, и лIым щхьэкIэ гузавэ пэтми, ар бгым кIуэмэ, щIалэр къигъуэтыжыфынкIэ гугъэрти, а гугъэм къару къыхилъхьэрт. Армырагъэххэуи щIыи: гъуэгу техьэну мурад зыщIа цIыхухъур унэм пхущIэIыгъэн?
* * * А зэман дыдэм ирихьэлIэу Мэзкуу щынэщI махуэт. Пащтыхьым деж шэджагъуашхэ къыщызэхуэсахэм я Iэнэм телъыр дагъэ хэмылъу хьэм къыхэщIыкIа шыпс, дагъи лыи зыхэмылъ хьэнтхъупс, щIакхъуэ, бдзэжьей гъэва, нащэ гъэфIэIуагъащIэ, Iэгъэбэгу шыуа, къэбыстэ шыуам хэлъу ягъэфIэIуа мыIэрысэ – ахэрат. Узэфэ хъуну къытрагъэувар квасрэ псырэщ. Диныр хьэкъыу пхыкIауэ зи лъым хэт поп Сильвестр и жыIэм уедаIуэмэ, лыхэкI псори шагъырри мыхьэмышх щIын хуейщ. Попым лъэкIамэ, бдзэжьейри мыхьэмышх яригъэщIынт, уеблэмэ фо, фошыгъу хуэдэхэри яригъэшхынтэкъым. Езыр апхуэдизкIэ уэдыкъуащи, жьы мащIэ къепщамэ, ирихьэжьэн хьэзырщ. И нэщIащэхэр игъуэжурэ 77 ЖьантIэ жиIащ:
удзыфэ хъуащ, ауэ и нэ кугъуэхэр къолыдыкI, нурыр къыщIихыу. Iэнэр инышхуэщ. Ауэ бгъэдэсыр тху къудейщ. Сильвестр нэмыщI, пащтыхьым щIыгъуу шэджагъуашхэ ящI Адашев Алексейрэ Курбский Андрейрэ. Ефэ-ешхэшхуэхэм ерыскъы IэфI зэмылIэужьыгъуэхэр, фадэр пэрыхьэту щызэрахьэу, боярхэр Iэнэм пэрызу къетIысэкIарэ къакъэ-пщIыпщIу щызэхэсу щыта зэманыр щыIэжкъым. Иджы апхуэдэ ефэ-ешхэшхуэхэр къыщыхъужыр зэзэмызэщ. Боярхэм загъэгусэ, зэманыфI блэкIар ягу къагъэкIыж.
ЩIэнэщхъеин щхьэусыгъуэ имыIэми, Иван Васильевич и гум зы хьэлъэ гуэр къыщIэгъуэлъхьащ. Мэзкуу псэм хуэмыхьыжу зэрыщыхуабэр арауэ пIэрэ зи лажьэр? Уэрамым шу ирижамэ е гу блэкIамэ, сабэр апхуэдизкIэ Iуву къохъейри, мытIысыжу Iэджэрэ хьэуам хэтщ. Уэшх тIэкIу къешхамэ, аратэкъэ. ЦIыхухэм зэрыбэуэн ягъуэтыжыркъым.
– АтIэ, хъыбарыщIэ щымыIэу ара? – пащтыхьыр мыарэзыуэ япэщIыкIэ Адашевым, итIанэ Курбскэм еплъащ, хъыбарыщIэ щыIэнрэ щымыIэнрэ а тIум елъыта хуэдэ.
Андрей хэщэтыкIри и Iэхэр иущIащ. Алексей щабэу къыпыгуфIыкIри – ЩыIэнущ, государь, щыIэнущ хъыбарыщIэ. Нышэдибэ Висковатэ и посол унэм щызэрызехьащ.
– Зи цIэ ираIуэ бжэщхьэIу тетщ, – макъ щIалэ жьгъырукIэ жиIащ пащтыхьым, езыр бзаджэу, дзыхьмыщIу пыдыхьэшхыкIыурэ. – Мис езы Иван Михайловичи. СыткIэ дыбгъэгуфIэну, фIыуэ тлъагъу дьяк?
Висковатэ и бгым нэсыху зигъэщхъыу щхьэщэ ищIри жиIащ:
– Зи щIыхьыр ин государь. Пащтыхьышхуэм тхыгъитI къыпхуагъэхьащ. Зым итыр узыгъэгуфIэнкъым, ауэ етIуанэм итыр узыщыгуфIыкIынщ, икIи етIуанэм укъеджа нэужь, япэ тхыгъэр абы дыхьэшхэн щIохъукIыж.
– Уи къуажэхьхэр удэзыхьэх защIэщ, Ваня, – къэнэжэгужащ пащтыхьыр. – Къеджэт-тIэ. ЯпэщIыкIэ дыщIэгуфIэн зыхэмылъым къеджэ. Хэт къэзытхыр?
– Кърым хъанырщ.
– -а. Дыкъэзылъагъу мыхъу ди гъунэгъурщ. Къеджэт.
Иван Михайлович бжьамийуэ зэкIуэцIышыхьа, цIыргъуш плъыжьышхуэ зытегъэуа, шылэ лэрыпс зэрыщIа тхыгъэр къызэкIуэцIихщ, зигъэпсчэуIури къыщIидзащ:
«Мэзкуупщ!..»
И къару къызэрихькIэ пащтыхьым сэр пхъэбгъу Iэнэм хиукIащ:
– Еплъыт а хьэ щылъхур сэ къызэрызэджэм! Хъунщ. Къыпыщэ адэкIэ.
«Уэ Къэзан хъаныгъуэр зыIэщIэбубыдащ. Иджы Ливонием уозауэ. ИтIани ари къомэщIэкIауэ, псори зэрапхъуэну хэт уи Iэхэр Астрэхъан хъаныгъуэмрэ Къэбэрдеймрэ я дежкIэ уоший. Алыхьым и къарур инщ, икIи абы идэнукъым Мухьэмэд бегъымбарым и бэракъыр щыхуарзэ щIыналъэхэм джаурхэр щытекIуэу. Уэ пщIэрэ, Мэзкуупщ, Iус зышхыкъуэу псы куэдыIуэ тезыфыхьыж шым къыщыщIыр? ЗэщIобагэри зэгуоуд, псэхэлIэу малIэ. Зыр адрейм демыбийуэ, дэ зэныбжьэгъуу дызэдэпсэуфынут. Дызэдэпсэуфынут, уэ уи адэжьхэм къыпхуагъэна щIэин къулейхэм мамыру уахэсрэ мамыру упсэуамэ. Зыгуэрхэм уатеуэу пхъунщIэн хуейуэ къыпхудэкIми, уэ къозэуэну зызыгъэхьэзырхэм фIэкIа нэгъуэщIхэм я гугъу умыщIу щытамэ. Ауэ уэ ухуейуэ къыщIэкIынущ сэ Урысей лъэныкъуэмкIэ зекIуэ сынежьэну, уи Мэзкуур мафIэ лыгъэм 78 ЖьантIэ хезгъасхьэу и лъапсэм псы изгъэжыхьыжыну. Къэбэрдей Iуэху дяпэкIэ къыумыхуэкIыжын папщIэ, сэ а щIыналъэм дзэшхуэ згъэкIуащ. А дзэм Къэбэрдейм щыIэ уи лIыкIуэхэр гущIэгъуншэу зэтриукIэнущ. Уи мурза Щепотьевым и гугъу пщIымэ, абы и щхьэр бдзэжьей шыуахэм яхэлъу фэндырэм илъу ныпхуезгъэхьыжынщ, ахъумэ уэ сэ слъагъур умэжэлIэкъуауэ къыщIэкIынущ.»
– Еплъыт а хьэ фIейм! – игъэщIэгъуащ пащтыхьым. – А хьэр иджыри къэс апхуэдэу тегушхуауэ зэи бэнакъым!
ИтIанэ Висковатэ къеджащ Щепотьевым къигъэхьа тхыгъэм:
«. Улан Мустэфа я пэщэу хъаным Къэбэрдейм къигъэкIуа шуудзэшхуэр ПсыкIэху псы цIыкIум къэсауэ, адыгэхэм къуэ зэвыр бгым кърагъэжэха мывэхэмкIэ зэхуащIщ тэтэрхэр имыкIуэтыжыфын хуэдэуи, бгы зэхуакум даубыда шуудзэшхуэр хьэбэсабэу зэхакъутащ. Псы цIыкIум и IуфитIми тэтэр хьэдэу миниблым нэблагъэ къыIунащ. Гъэр къащIар куэд хъуркъым. УIэгъэ хъуа улан Мустэфа гъуэмылашэ шыгухэр хыфIидзэри, шу минрэ щитхурэ хуэдиз и гъусэу ТаманкIэ щIэпхъуэжащ. Уи фочауэхэри, ди адэ государь, лIыгъэ яхэлъу зэуащ. Я фочхэр, нэхъ мащIэрамэ, тIощI-тIощIрэ яузэдагъэнщ, икIи тэтэр минитI мынэхъ мащIэ ирагъэгъуэлъыкIащ. ЛIыгъэ къигъэлъагъуэу зэуа Идар Темрыкъуэ и дзэм хэщIыныгъэшхуэ игъуэтакъым. Ди фочауэхэм ящыщу хэкIуэдар плIы къудейщ. НэхъапэIуэкIэ къуршым игъуэщыхьри тIу кIуэдауэ иджыри къэс къагъэзэжакъым.
Мы зауэ екIуэкIам и ужькIэ Къэбэрдей псор, зы мащIэ тIэкIу фIэкI къэмынэу, Урысейм къыгухьэну хуейщ.»
Висковатэ тхыгъэм къыздеджэм, Иван Васильевич и нэкIу фагъуэ хъуам плъагъуурэ губжьыр щIэкIыжырт, лъы къыщIыхьэжырт, и нэхэр къэнэжэгужат икIи и нэкIущхьитIым плъыжьыгъэ мащIэ щIидзыжат:
– Тхьэм и шыкурщ! – жор ищIащ пащтыхьым, – ЕпIэщIэкIащ перекоп пащтыхь цIыкIур. Пэж дыдэуи, иджыпсту зэхэтхам и ужькIэ абы и тхыгъэр дыхьэшхэнщ. КъетIысылIэ ди Iэнэм, Иван Михайлыч.
– Государь! Ди кърым гъунэгъум жэуап ептыжынукъэ? – щIэупщIащ – Естыжынукъым, Андрюшэ, – жиIащ Иван Васильевич. – ХьитIым яку къыдэкIам къигъэхьа тхыгъэр мафIэм пэрывдзи, вгъэс, хъаным къигъэкIуа лIыкIуэм и пащIэ-жьакIэр хупывгъэлыгъукIи, къэзыгъэкIуам деж футIыпщыж.
– ИкъукIэ тэмэмщ! – арэзы техъуащ апхуэдэ дипломат бгъэдыхьэкIэм посол приказым и Iэтащхьэ Висковатэ. – Апхуэдэ тхыгъэ мышыухэм ещIэн хуейр аращ.
– Тхьэ елъэIун хуейщ, – къэпсэлъащ Сильвестр.
– Сэ ефэ-ешхэшхуэ тщIын си гугъати! – щIэдыхьэшхыкIащ пащтыхьыр, ауэ ар гушыIэрэ и фIэщрэ зыми къыхуэщIакъым.
Сильвестр гушыIэ къыгурыIуэртэкъым:
– НэщI зэманым хэт и ефэ-ешхэ? Ущымыуэ, государь!
Ауэ пащтыхьым иджы Сильвестр жиIэр зэхихыжыркъым. Ар зэгупсысыр нэгъуэщIщ. Дьякым и псалъэхэр и тхьэкIумэ иримыгъэхьэу, ар тепсэлъыхьу хуежьащ Щепотьевым зэфIигъэкIа Iуэхушхуэм, Къэбэрдейр къыгухьэным Урысейм дежкIэ иIэ мыхьэнэм: «Кърым хъаныгъуэм гуващIэхами кIэ етын хуейщ. Абы къыхэкIыуи гулъытэ хэха хуэщIыпхъэщ Къэбэрдейр Урысейм къыгухьэным, сыту жыпIэмэ, абы тэтэрхэм я лъабжьэр фIыуэ къигъэтIэсхъэнущ. Уеблэмэ кърым тэтэрхэм я закъуэкъым Курбскэр. 79 ЖьантIэ
зызэхуишащ:
мыбдежым Iуэхур здэщыIэр. Къэбэрдейр Урысейм къыгухьэмэ, кавказ лъэпкъ псоми, апхуэдэуи къуэкIыпIэ къэралхэми Урысейм яхуиIэ зэпыщIэныгъэхэм ину заубгъунущ. ИкIи Къэбэрдейр Урысейм и дежкIэ мыхьэнэшхуэ зиIэ гъунапкъэ хъунущ.»
– Щепотьев Андрюхэ къигъэзэжыну игъуэ хъуащ, – жиIащ пащтыхьым. – Дэри Къэбэрдейм и лIыкIуэхэр къедгъэблэгъэну ди чэзур къэсауэ къыщIэкIынущ.
– Чыристан диным къигъэхьэн хуейщ ахэр, – зы лэжьыгъэ хьэлъэ гуэр пэрыува хуэдэу, Сильвестр жор ищIри ину хэщэтыкIащ, – жор ятещIэн хуейщ. Къащтэну пIэрэ абыхэм ди диныр?
Диным теухуа псалъэмакъыр зэриужэгъуар къапщIэу, пащтыхьым икъузащ.
– Ар, ди нэм и нэху, зи къалэныр сэракъым. Жор тращIэну арэзы хъухэрэ – хъарзынэщ, ямыдэрэ – зэрыхуейхэщ, ди щхьэ иридгъэжэнукъым. Къэрал Iуэхухэр зэрекIуэкIыу щытам хуэдэу дяпэкIи екIуэкIынущ.
– Ар дауэ? – къэнэщхъеяуэ щIэупщIащ попыр.
Попым къыбгъурыс Адашевым Сильвестр и Iэблэр щэху цIыкIуу Хьэрэмыгъэ зигу имылъ Сильвестр и фIэщ хъуртэкъым нэгъуэщI дин зезыхьэ лъэпкъхэм ныбжьэгъугъэкIэ уакъуэувэфыну. Абы и дежкIэ Кърымми Къэбэрдейми зэрагъэхьышхуэ щыIэтэкъым, хузэхэгъэкIтэкъым а тIур тэмэму. Адыгэхэр IэщэкIэ зэщIэузэдарэ шым къепсых ямыIэу зэрыщымытыр, атIэ абыхэми Iэщ хъушэхэр зэрагъэхъур, зэрывэр, зэрысэр, гъавэ къызэрырахьэлIэжыр, языныкъуэхэм хуэдэу гъунэгъум къытраха гъавэкIэ мыпсэууэ, езыхэм я пщIэнтIэпскIэ къагъэкIыжа гъавэкIэ зэрыпсэур къыгурыIуэртэкъым, абы егупсысыртэкъым. Егупсысыртэкъым «псыхуабэ адыгэхэм» я щIэблэхэр цIыхугъэм, гуапагъэм зэрыхуагъасэ щIыкIэр Христос и Iэятхэм нэсу зэрезэгъым. Пащтыхьым и ныбжьэгъу нэхъ гъунэгъу дыдэхэм ящыщ дин лэжьакIуэм дэплъейуэрэ, пащтыхьым и блыгущIэт языныкъуэхэм я фIэщ хъурт, языныкъуэхэми я фIэщ хъууэ фэ зытрагъауэрт дин зэмыщхьхэм ит лъэпкъхэр зэмызэгъыну. Ауэ езы Урысей пащтыхьыр Iуэхум зэреплъыр апхуэдэутэкъым икIи ар гъэщIэгъуэнщ, пащтыхьыр псэуху чыристан къабзэрэ динщIэкъуу зэрыщытар къэплъытэмэ.
Сыт щыгъуи пэжым и телъхьэу къэув, хьэрэмыгъэ зигу имылъ цIыху къабзэ поп Сильвестр асыхьэтым дэнэ щищIэнт мыгувэу ар хьэрэмышхыу, щIыхьыншэу жаIэу ягъэкъуэншэну! Апхуэдэу ар зыгъэкъуэншэжари игури и псэри зрита члисэм и лэжьакIуэхэрщ.
ЗэзыдзэкIар Афликщ 80 ЖьантIэ УсакIуэ Къэшэж Иннэ къызэралъхурэ илъэс 70 ирокъу 81
УсакIуэ телъыджэ
Къэшэж Иннэ и цIэр урыс литературэм къызэрыхэнэнум и мызакъуэу, ди лъэпкъ тхыдэм игъащIэкIэ игъэфIэнущ, сыт щхьэкIэ жыпIэмэ, урысыбзэкIэ тхэуэ щытами, ар ди адыгэ усакIуэ телъыджэщ. Ди лъэпкъыр кIэншэу зэрыгушхуэнщ, зэрыпагэнщ абы и тхыгъэхэр. Иннэ дунейм тетыху нэхъыбэу псэкIэ зыхуэусар, и макъ жьгъыру дахэр хэIэтыкIауэ зыхуигъэIуар ди лъахэрщ, и адэ хэкужьырщ – КъэбэрдейБалъкъэрырщ. Илъэс 18 фIэкI мыхъуу абы и япэ тхылъ (1962) Налшык къыщыдигъэкIам дуней псом щыцIэрыIуэ Кулиев Къайсын хуитхауэ щыта пэублэ псалъэм мыпхуэдэу хэтщ: «… Iэрытхыр къызэгуэсхри, сигъэгуфIащ, ситхьэкъуащ япэу сыкъызэджа усэ цIыкIум. Псынэ щIэщыгъуэ къибыргъукIыу къысфIэщIащ ар… Илъэс тIощIрэ тхурэ хъуауэ сэ къуршхэм сатотхыхь, ауэ схузэфIэкIакъым абыхэм папщIэ мы усакIуэ ныбжьыщIэ дыдэм жиIэфам хуэдэ жысIэну. Къэшэж Иннэ Москва къыщыхъуащ, ауэ абы и дежкIэ ди республикэр лъапIэщ, дэ тщыщ дэтхэнэми зэрыфIэлъапIэм хуэдэу. Къэбэрдейм, Балъкъэрым, бгырысхэм ятеухуа абы и усэхэр гу хуабагъэрэ гуапагъэкIэ гъэнщIащ».
Еянэ классым сыщеджэрт абы щыгъуэ. Си япэ усэхэр адыгэ газет, журналхэм къытрадзэу щIадзат. Литературэм къыщыхъу-къыщыщIэхэм нэхъуеиншэу сыкIэлъыплъырт. Кулиев Къайсын зыщытхъуа Иннэ и япэ тхылъ цIыкIур къэсщэхуауэ сиIэт, къытезгъэзэжурэ сфIэгъэщIэгъуэну сыкъеджэрт. ПсынщIэу цIэрыIуэ хъуат Къэшэжыр – и усэхэр щIэхщIэхыурэ Москва къыщыдэкI журналхэм, газетхэм къытехуэрт, езыр къеджэжу ахэр союзпсо радиомкIэ къатырт. А зэманым сэ щэхуу мурад сщIауэ щытащ апхуэдизу щIалэу къэралпсо утыку ихьэфа си лъэпкъэгъу усакIуэр зэзгъэцIыхуну, уеблэмэ си усэ гуэрхэри урысыбзэкIэ зэрезгъэдзэкIыну. СыщIалэт, сигурэ си щхьэрэ зэтелът… Си мурад щэ-
6 Заказ № 72 ЖьантIэ хур нахуэ хъунымкIэ, къызэхъулIэнымкIэ къыздэIэпыкъуауэ щытащ КIыщокъуэ Алим. 1967 гъэм, Москва дэт Литературнэ институтым сыщеджэу, КIыщокъуэм деж сыкIуат, Iэрытхышхуэ сIыгъыу, «тхылъ къыхэкIыну пIэрэ» жысIэу езгъэлъагъуну. Алим -м и ТхакIуэхэм я союзым и унафэщIхэм ящыщ зыт, си усэхэм ар щыгъуазэт школым сыщыщIэс лъандэрэ, къуажэм сыкъикIыу Налшык сыкъакIуэурэ стхыхэм хэзгъаплъэу щытат. НтIэ, КIыщокъуэм, адыгэбзэкIэ япэ тхылъ къыдэзгъэкIыныр къыздеIыгъри, мыпхуэдэуи къызжеIэ: «Урыс тхылъеджэхэм нэхъ пасэу укъацIыхумэ, нэхъыфIщ, усэ гуп зэрегъэдзэкIи, журнал пIащэ гуэрым теддзэнщ. АбыкIэ сэбэп хъуфынур, сэ нэмыщI, Къэшэж Иннэщ, сэ фызэпысщIэнщ». КIыщокъуэм и фIыгъэкIэ Иннэ сэрэ дызэроцIыху, си усэ Iэрами зэредзэкIри 1968 гъэм «Дружба народов» журналым къытохуэ, езы Алим и пэублэ псалъэ гуапи щIыгъуу. Абдеж къыщыщIидзащ Къэшэжым сэрэ ди творческэ ныбжьэгъугъэ зэпыщIэныгъэм. Къэшэж Иннэ си зэдзэкIакIуэм и мызакъуэу икIи си ныбжьэгъут,
илъэситIкIэ сэ нэхърэ нэхъыжь пэтми, «си шыпхъу цIыкIукIэ» седжэрт. Дэлъхуншэт Иннэ, IэмащIэлъэмащIэт, щэхут, псэ хьэлэлт, псэ къабзэт, и щхьи и щIыхьи лъагэми, пагэтэкъым, Урысей къалащхьэм, псом хуэмыдэу и адэмрэ и анэмрэ дунейм ехыжа нэужь, зеиншафэ къыщытеуат – арат сыткIи згъэгушхуэмэ, згъафIэмэ сфIэфIу, «си шыпхъу цIыкIу» щIыжысIэр. Апхуэдэу екIуэкIащ Москва сыщеджэу, махуэ къэс жыхуаIэм хуэдэу абырэ сэрэ дызэхуэзэу щыщыта лъэхъэнэми, телефонкIэ дызэпсалъэу, письмокIэ дызэхуэтхэу иужькIэ кIуа илъэсхэми.
Сэ Налшыки Москваи урысыбзэкIэ тхылъ зыбжанэ къыщыдэзгъэкIащ. Абыхэм ит тхыгъэхэм я нэхъыбапIэр зэзыдзэкIар Иннэщ. Нобэ литературэм и зы Iуащхьэ гуэр сыдэкIыфамэ, си цIэрэ си щхьэрэ си лъэпкъэгъухэм нэмыщI нэгъуэщI зыгуэрхэми ящIэмэ, ар ину зи фIыщIэр Къэшэжырщ.
Москва къыщалъхуами, къыщыхъуами, Къэшэжым зэрысабийрэ и жьэгуу илъытар и адэ лъапсэрщ, ди къурш лъахэрщ. Куэдрэ къэкIуэжырт Иннэ ди деж. КъэкIуэжырт, къэкIуэжыгъуэ къэси къыздихьэж щIыналъэм и гур нэхъ кIэрыпщIэу, ди дунейм и дахагъымрэ ди щIым и берычэтыгъэмрэ, ди хьэуам и IэфIагъымрэ ди псыхэм я псынщIагъымрэ, ди цIыхухэм я гуапагъэмрэ я лIыгъэмрэ и псэр нэхъри дахьэхыу, апщIондэхукIи хэку лъагъуныгъэшхуэкIэ зэджэж гурыщIэр, къурш хуэдэ, и гущIэм къыщытэджу. Мис а гурыщIэр къэIуэтэнырщ, псэм дыхьэ уэрэду цIыхубэм яхэгъэIуэнырщ – аракъэ поэзием и къалэныр! – Къэшэжым къарууи зэчийуи бгъэдэлъыр зрихьэлIар. Тхылъ Iэджэ къыщыдигъэкIащ абы Москваи Налшыки. А тхылъхэм я цIэ къудейми куэд къыбжаIэ: «Вольный аул», «Белый тур», «Кавказ надо мною», «Кебляга»… И тхылъхэм «бгырыс плъыфэ» яритын мурадкIэ усакIуэм къигупсыса псалъэ цIуугъэнэкъым ахэр. Дэтхэнэ фIэщыгъэцIэми жэуап щахь тхылъым сатыру итым я пащхьэ. Апхуэдэу щыщыткIэ, дэтхэнэ фIэщыгъэцIэри усакIуэм и бзэм къыпыкI псалъэ нэхъ лъапIэ дыдэхэм ящыщ зыуэ мэув. Хамэш утесу, хамэ фащэ пщыгъыу утыку ущIихьэн щыIэкъым, уиш дахэ, уи фащэ екIу уиIэжу. 82 ЖьантIэ
АтIэми, ахэр псэм щигъунэгъукIэ, гум щыфIэфIкIэ – ууейуэ щыщыткIэ. Апхуэдэущ Иннэ и творчествэм зэреплъу щытар. И творчествэм и закъуэкъым: и хьэлкIи, и щэнкIи, и дуней тетыкIэкIи, и псэлъэкIэкIи – сыт и лъэныкъуэкIи Къэшэжыр бгырыс цIыхубзт, адыгэ пщащэт. И унэ уихьамэ, адыгэ шыгъупIастэ къыпхуищтэнут, адыгэ нэмыс къыпхуищIынут – хабзэ хэлът, хабзэ ищIэрт, ар зэрихъумэным яужь итт. Иригушхуэут, ирипагэут ар абыхэм зэрытетхыхьри. Тоби ирехъу, езым адыгэ хьэл-щэн дахэ зэрыхэлъыр, и усэ Iущхэм бгырыс макъамэ зэращIэлърагъэнт Иннэ урысхэми, нэгъуэщI лъэпкъхэми хэхауэ фIыуэ къыщIалъагъур. Ар занщIэу наIуэ щыхъурт поэзием теухуауэ екIуэкI зэIущIэхэм. 60-70 гъэхэр эстрадэр щытепщэ лъэхъэнэт. Артистхэми хуэдэ къабзэу, усакIуэхэри сценэм итт абы щыгъуэ. Тхылъ къудейкIэ мыхъуу, я гурыщIэхэр, я гупсысэхэр къыщыIуэта я IэдакъэщIэкIхэм цIыхухэр щIагъэдэIурт, апхуэдэ щIыкIэкIэ тхылъеджэхэр къыдахьэхырт, «къазэурт» – поэзиер фIыуэ ирагъэлъагъурт, зыхрагъащIэрт. Къэшэжыр сыт щыгъуи яхэтт тхылъеджэхэм яхуэзэрей Москва щыщ усакIуэ гупышхуэм. Ахэр Друнинэ Юлие, Ахмадулинэ Бэллэ, Казаковэ Риммэ, Мориц Юннэ, Евтушенкэ Евгений, Вознесенский Андрей, Рождественский Роберт, Окуджавэ Булат, Шкляревский Игорь сымэт. Мис абыхэм зыкIи къапикIуэтыртэкъым Иннэ, «яхэкIуадэртэкъым», уеблэмэ зыгуэркIэ къахэлыдыкIыу пIэрэ жыпIэрт. А «зыгуэрри», сэ къызэрызгурыIуэмкIэ, и кавказ тхэкIэ, псэлъэкIэ щIэгъэщхъуарт, и зыIыгъыкIэ зэпIэзэрытырт. «Си адэр бгырыс ткIий дыдэщ, и нитIыр уэсэпс щIыIэ лыду, си анэр зи гущIэр нэху Урысейм ипхъу тхьэрыкъуэ пщэхущ», жиIэнти къыщIидзэнт Къэшэжым псэлъэн. Абдеж залыр щым хъурт. АдэкIи, зы усэ къеджэху Iэгур къытракъутэу, сценэм ирагъэтт куэдрэ.
Иннэ псом хуэмыдэу цIэрыIуэ зыщIар и уэрэдхэрщ. «Опять стою на краешке земли», «Подари мне лунный камень», «Нарьян-Мар»… Ахэр, махуэ къэс жыхуаIэм хуэдэу, радиокIи телевиденэкIи къату щытащ Магомаев Муслим, Лещенкэ Лев, Кристалинская Майе, Хиль Эдуард, Лукач Маринэ, нэгъуэщIхэми ягъэзащIэу, ноби ящыгъупщэжакъым. Ди Къэбэрдей-Балъкъэр композиторхэми макъамэ дахэ зыщIалъхьа абы и уэрэдхэм псори дыщыгъуазэщ. Къэшэжым концерт псо итыфырт и закъуэ. Концертыр и усэрэ уэрэду зэхэлът. Iэджэрэ слъэгъуащ абы зэрыщIыхьэн билет ямыгъуэтыжу, театрхэм къызэрыщыхъум хуэдэу, цIыхур зэхэту. Слъэгъуащ абы цIыху цIэрыIуэхэр кърихьэлIауэ – киноактрисэ Доронинэ Татьянэ, космонавт Терешковэ Валентинэ сымэ, нэгъуэщIхэри. СССР-м и республикэ псоми, хамэ къэралхэми къыщацIыхурт ди усакIуэ хьэлэмэтыр. Къэшэж Иннэ урыс литературэм къыхэмынэнкIэ Iэмал иIэкъым абы хуилэжьамкIэ. Игури и псэри етауэ илъэс пщIы бжыгъэкIэ Къэшэжым итха усэхэр, балладэхэр, поэмэхэр, уэрэдхэр поэзие нэсым и щапхъэщ. БИЦУ Анатолэ 83 ЖьантIэ
Къэшэж Иннэ
хужаIахэм щыщ пычыгъуэхэр
ЦIыхум зэчий бгъэдэлъмэ – ар фIыгъуэшхуэщ. Къэшэж Иннэ и усыгъэр щыщIэзджыкIым абы и IэрыкIхэр сэ гъэщIэгъуэныщэ сщыхъуат. СфIэфIт мы тхылъым ихуа усэхэм апхуэдэ гурыщIэ щIэджыкIакIуэхэми я псэм къыщагъэушыну. Уи гуапэ мэхъу Къэшэж Иннэ гупсысэщIэ зэрылъыхъуэри, къигъуэтар гум ехуэбылIэу, псэм дыхьэу, уигъэпIейтейуэ къызэриIуэтэфри. Абы и усэхэм дыкъыщеджэкIэ, дунейм, ди щыпэлъагъум хуэдэу, доплъ. Си гугъэмкIэ, апхуэдэ щытыкIэм уришэныращ гъуазджэм и къалэн нэхъыщхьэри.
Иннэ Къэбэрдей-Балъкъэрым, бгырысхэм яхуитха усэхэм ди щIыналъэм и теплъэ дахэ зэмыфэгъухэр дэгъуэу къыщыгъэлъэгъуащ. Къайсын,
Къэбэрдей-Балъкъэрым и цIыхубэ усакIуэ
Къэшэж Иннэ ауэ къызэрыгуэкI усакIуэу щытакъым. Ар зи зэфIэкIыр, зи зэчийр пасэу къэзыгъэлъэгъуэфа усакIуэ Iэзэт. Къэшэжыр ящыщащ «шестидесятники» жыхуаIэу хыщI гъэхэм ди къэралми, нэгъуэщI щIыпIэхэми зи цIэр ину щыIуауэ щытахэм.
Иннэ и цIэрыIуагъэм нэхъри зиIэтынымкIэ, зиубгъунымкIэ мыхьэнэшхуэ яIащ абы и псалъэхэр щIэлъу композитор Iэзэ куэдым ятха уэрэдхэм. Къапщтэмэ, Фельцман Оскар, Френкель Ян, Островский Аркадий, нэгъуэщIхэми макъамэ зыщIалъхьа уэрэдхэр ягъэзащIэрт Магомаев Муслим, Хиль Эдуард, Трошин Владимир, Кобзон Иосиф, Лещенкэ Лев, Кристалинская Майе, Пугачевэ Аллэ сымэ, нэгъуэщI уэрэджыIакIуэ цIэрыIуэ куэдми. 84 Борис,
Къэбэрдей-Балъкъэрым и цIыхубэ усакIуэ
Иннэ и усэхэм тыншу макъамэ щIалъхьэрт. Илъэс 40-м щIигъуами, ящIэщыгъуэу ягъэзащIэ «Кабарда», «Возьми меня в Балкарию», «Свадьба в Каменномосте» жыхуиIэхэр, нэгъуэщI куэди.
УсакIуэхэр щытхэкIыжкIэ, езыхэм я дуней псо къызэранэкI. Къэшэж Иннэ и усэхэмрэ уэрэдхэмрэ ягу ихужыркъым ар зыцIыхуу, зи ныбжьэгъуу щытахэм. Хьэчим,
КъБР-м и ТхакIуэхэм
я зэгухьэныгъэм и тхьэмадэ
Иннэ и тхылъхэр щIэджыкIакIуэхэм зэи гулъытэншэу къагъэнакъым. Абы и усыгъэхэр щIэщыгъуэщ, псэм дохьэ. Шэч къытесхьэркъым урысей усыгъэм и зы вагъуэу Къэшэжыр зэрыщытым икIи сытым дежи ар апхуэдэу къызэрынэнум. Сафар,
Къэбэрдей-Балъкъэрым и цIыхубэ усакIуэ ЖьантIэ Литературэм зэуэ цIэрыIуэ щыхъуат Иннэ. Сигу къокIыж Къэшэжым и усыгъэм и пшыхь зэрыщыIэнум и хъыбарегъащIэхэр Москва къызэрыщыфIадзэу щытар – и цIэр ин дыдэу тхауэ. СощIэж Iэпкълъэпкъ зэщIэкъуа зиIэ пщащэ нэ фIыцIэр псэлъапIэм къызэрытехьэу, къызэхуэсахэр зэуэ къыдихьэхыфу зэрыщытар. Зэчий зыбгъэдэлъ дэтхэнэ усакIуэми къемыхъулIэр – усэр нэгъэсауэ зыхегъэщIэныр – абы пылъхьэншэу хузэфIэкIырт. Алексей,
тхакIуэ
УсакIуэ Къэшэж Иннэ и макъым щIэщыгъуэу, адрейхэм къахэщу, зэуэ зыкъызэкъуихащ. Ар цIыху гу щабэщ, Iущщ, гъащIэм и IэфIыр зыхещIэ. «Новая Волга» журналым и лэжьакIуэхэр «ди ИннэкIэ» доджэ а усакIуэ телъыджэм. Ар ди журналым и ныбжьэгъу пэжщ.
«Новая Волга» журналым и редакцэ
Сэ слъэгъуат Иннэ Литераторхэм я унэ нэхъыщхьэм къыщыпсалъэу: ар зы телъыджэ гуэрт. Дэтхэнэ усэ сатырри абы и псэм пхигъэкIырт. Ди лъэпкъыр сыт щыгъуи иригушхуэ хъунущ Къэшэж Иннэ хуэдэпхъу зэриIэм. Дэ тщыгъупщэнукъым а пщащэ угъурлымрэ абы и тхыгъэ хьэлэмэтхэмрэ. Сэ насыпу слъытэнт Иннэ и тхыгъэхэр ди щIэблэм яIэщIэмыхуамэ. Джылахъстэн,
Къэбэрдей-Балъкъэр АССР-м
щэнхабзэмкIэ и министру
1963-1984 гъэхэм щыта
Къэшэж Иннэ литературэмрэ уэрэд гъуазджэмрэ зэуэ хыхьащ. Ар ядэлэжьащ композиторхэу Троцюк Б., Савельев Б., Рубашевский В., Колкер А. сымэ. Абыхэм зэдатха «Мальчишки России», «Я иду из кино», «Позови меня на свадьбу», «Опять плывут куда-то корабли» уэрэдхэм зэпеуэ куэдым саугъэтхэр къыщахьащ. Ауэ усакIуэм и псалъэхэр зыщIэлъ уэрэдхэм я нэхъыфIыр Островский Аркадий макъамэ зыхуитхахэр арагъэнущ. Композиторымрэ усакIуэмрэ я гупсысэр гъэщIэгъуэну зэтехуащ. Псалъэм папщIэ, «Подари мне лунный камень», «Круги на воде» уэрэдхэм ди щэнхабзэр нэхъ бей ящIауэ къызолъытэ. Оскар,
композитор
ГъащIэ иIакъым усакIуэ Iэзэм. Иджы согупсысыжри, сымыгъэщIэгъуэн слъэкIыркъым: сыту цIыху дыщэт! Сыт хуэдиз лъагъуныгъэ уи хэкум, укъызыхэкIа лъэпкъым, литературэм хуиIэн хуейт, абы хузэфIэкIыу щыта псор пхузэфIэкIын папщIэ?!
ХЬЭХ Сэфарбий,
тхакIуэ, КъБР-м щэнхабзэмкIэ щIыхь зиIэ и лэжьакIуэ 85 ЖьантIэ Усэхэр Иннэ * * *
Си адэм и хэкужь,
Си лъахэу Къэбэрдей,
Уэращ сэ си гуфIэгъуэр, уэрщ си гуауэр.
Дапщэщ нэзгъэзэжын слъэкIыну сэ уи дей?
Сызэрыпсэури сыппэIэщIэу дауэ?
Си напIэр зэтеслъхьам, сэ къыщIохьэж си нэгу
Си сабиигъуэр щызгъэкIуа къурш лъапэр:
Къуажэшхуэм къыщхьэщытщ
ЩхъуантIабзэу джабэ нэкIу,
Абы щохъуакIуэр куэду мэл – ЩащI кIапэ.
Плъыр сакъыу Iэщым хэтщ мэлыхъуэ щIалэ гуэр,
УэрэдкIэ йобзэрабзэ ар уэгу къащхъуэм;
Уэрэдым сыщIодэIу – Къысхелъхьэ къару уэр, Сыкъохъур сылъэтэным хуэдэу пцIащхъуэу…
Уемышу къиш уэрэд, мэлыхъуэ щIалэ ес,
Си деж къэIусрэ ищIу си псэр махэ.
Зэхэсхмэ сэ уи макъ, мы си гур мафIэм ес, Мычэму ар хуопабгъэ адэжь лъахэм!
Уэрэдым иубзыхунщ, сэ сощIэ, си пщэдейр.
Абы сытришэнщ сэ гъуэгу, гумащIэу…
Сызэрыпсэур сэ дауэ уэ ппэIэщIэу
Си адэм и хэкужь,
Си лъахэу Къэбэрдей?!

Лэкъум сигу къохьэ, адыгэ лэкъум,
Зэгуэр сянэшхуэм схуищIу щытам ещхьу.
ЩIым ерыскъыуэ щапщэфI псоми я щхьэу
КъысфIощIри – СшхынкIэ ар сримыкъун! 86 ЖьантIэ
Лэкъум сигу къохьэ, хъурей дахэу щIауэ, Плъыжьыбзэу жьауэ нартыху лэкъум IэфI.
ИIыгъыу ар сянэшхуэр къыспежьауэ
Си сабиигъуэм сепщIыхьын сэ сфIэфIщ.
Си сабиигъуэу сэхуран дагъэмэ, Жьэгу Iугъуэ гуакIуэм и мэ къызыпих, Сыт хъунт зы махуэ узиIэжыгъамэ, АрщхьэкIэ сыноджакIэ – Зэхыумых!
Псы хуэлIэу гъуэгурыкIуэ итым къум, Хуэдабзэу нобэ лэкъум IэфI сигу къохьэ.
Ауэ сянэшхуэм мэсеиж и кхъащхьэр, Си анэм ар щиIуэхукъым ди къалащхьэм, Сэращи – Сэ схуэпщэфIыркъым лэкъум.
* * * АдыгэлIым и лIыгъэр
Гъунапкъэншэщ – гъэунэху.
АдыгэлIыр цIыхугъэрщ
Зыхуэпсэур, псэуху.
Лей зыгуэрым къылъысу
Илъэгъуауэ блэмыкI.
Хуейщ текIуэни хейр мысэм,
Къимыгъанэ хулъэкI:
Iуэху и куэдми пIащIэгъуэу, IэщIыб псори ищIынщ, Ныбжьэгъу нэсу бдэщIыгъуу
Бий нэхъ гуащIэм IущIэнщ…
ТкIийми хьэлкIэ, псэ гуапэщ.
ЦIыху зи жагъуэм щымыщ.
Адыгагъэрщ и напэр,
ХьэщIэр зыми пимыщI.
Ухуеблагъэм и унэ, Арщ хуэпщIауэ нэмыс.
Зэтетыххэщ и Iэнэр,
Дыхьи жьантIэм хуэтIыс. 87 ЖьантIэ Уалъагъуну къыщIыхьэм
УагъэщIэнкъым уэ зэш.
Игу бысымым удыхьэм,
УищIыфынущ и къуэш.
Пшынэм щIидзэм бзэрабзэу – Япэ къафэр ууейщ.
Джэгу хуамыщIу мыхабзэ
ЯгъэхьэщIэу шууей.
Уежьэжыну уфIэфIмэ,
Ар тхьэмадэм еIуэкI.
Абы ищIырщ унафэр,
ЖиIам зыри фIэмыкI.
Уи шы IумпIэр яIыгъыу
УитIысхьэнщи уанэгу,
КъыпхуащIауэ куэд тыгъэу
Пыпщэжынкъэ уи гъуэгу…
АдыгэлIым и лIыгъэр
Гъунапкъэншэщ – гъэунэху.
АдыгэлIыр цIыхугъэрщ
Зыхуэпсэур, псэуху. * * *
Уэ, гъэмахуэр къэсам, укъысIуощIэ,
Удз гъэгъахэр имыхуэу уи куэщI.
Уи къурш уардэхэм тхъуащ я щхьэр хужьу,
Уи щIалагъ уэ итIани мыкIуэщI.
Уи аузхэм дэмыкI пшынэ макъыр – Уи Iэщыхъуэхэм замыгъэзэш.
Бгырысылъыр абыхэм мы си пкъым
Къафэ жанхэмкIэ къыщагъэуш.
Сэ уи тафэм щоув быдэу си лъэр,
Сытри сфIощIыр мыбдеж щыслъэкIын.
Iуащхьэмахуэщи лIыгъэм и пщалъэр – И щыгу лъагэм абы сыдэкIынщ. 88 ЖьантIэ Къэбэрдей, уэ сурипхъущи – согушхуэ.
Къыздалъагъуу сопсэур уи хьэл:
Си псэм хэлъщ я ткIииягъыр уи къуршхэм,
Я гуапагъ уипс Iущащэхэм хэлъщ.

СыщIикъузэу быдэу мылу и бгъэ щтам,
Гуауэ щIыIэм куэдрэ IэплIэ къызешэкIыр.
Абы зыщи щыIэр сыкъыIэщIэзычу – Зи щIымахуэр хуабэу зи гъэмахуэр пщтыр
Си адэ хэкужьыр си гум къызогъэкIыр.
Сыпэлъэщкъым, жысIэу Iуэху зызэспщытам,
Сэ Iэнкун сыщохъур мы гъащIэм тэлайкIэ.
Сихъумэн абдежи а зырщи зылъэкIыр – Зи щIымахуэр хуабэу зи гъэмахуэр пщтыр
Си адэ хэкужьыр си гум къызогъэкIыр.
Сригушхуэу гъащIэм арщ сэ къызитар,
Арщ къызэтэу сиIэр лIыгъэкIэ щIэмычэу.
Сыт хуэдэ гугъуехьми сытекIуэн сэ слъокIыр – Зи щIымахуэр хуабэу зи гъэмахуэр пщтыр
Си адэ хэкужьыр илъщи сигу имыкIыу. 89

Сыхуейуэ си блэкIа гъащIэм
ФIы гуэркIэ сщIыну и гугъу,
Къалэмыр къэзгъэIэгъуащи – СлъэмыкIыу сохьыр сэ гугъу:
ТхылъымпIэ напэ хужьыбзэм
Теплъызэу нитIыр сыщысщ.
КъэрэндащыкIыр сокъузыр,
Си натIэм къокIуэ пщIэнтIэпс.
Гупсысэ хьэлъэм сиIыгъыу,
Макъыншэу си псэр мэщэIу.
ЩысIэщIэкIар щIым щыуагъэу
СщIа псоми сфIохъур я щIыIу. ЖьантIэ
Iуэхуншэу схьащ махуэ Iэджэ,
Псы Iэджэ пщIэншэу сикIащ.
Зэм зэхэсхакъым къызэджэр,
Зэм къысхуэмейхэм седжащ.
КъысхуэзыщIам гухэлъ къабзэ,
Си ауан псалъэ лъысащ.
ФэрыщIу къызэубзэрабзэм
СедаIуэу сригъусащ…
Сыхуейуэ си блэкIа гъащIэм
ФIы гуэркIэ сщIыну и гугъу, Къалэмыр къэзгъэIэгъуащи – СлъэмыкIыу сохьыр сэ гугъу.

ПсыкIэху и Iуфэм нэщхъыфIэу дыIуту, – Арат илъэс пщыкIуийм ди ныбжьыр иту, –
Темытт дунейм дэ тIум зи гугъу дымыщI, ЩымыIэу тлъэмыкIыни дэ къытфIэщIт. ПсыкIэху ежэхт, толъкъунхэр здырихьэхыу,
СыщIэплъэрт сэ уи нитI сыдэзыхьэххэм.
Уи нитIым си псэр Iэджэм щагъэгугът,
Шэч къытепхьэну ди насыпми гугъут.
ЦIыху гъащIэ кIэщIым и фIыпIэ илъэсхэу
А зэман дахэм – дэ ди щхьэм къитIэсрэт
Пэ зиIэм кIэи иIэн зэрыхуейр?!
Шынагъуэ лъэпкъ пэмыплъэт си псэ хейр.
ИмыщIэт щыIэу абы нэщхъеягъуэ, ИмыщIэт бзэхыж хабзэу лъагъуныгъэр, ИмыщIэт и хьэлъагъыр закъуэныгъэм,
И Iэужь псори къэлъэлъэжа гугъэм…
ПсыкIэху и Iуфэм нэщхъыфIэу дыIутт.
Илъэс пщыкIуийм ди ныбжьыр иту арт. ЗэзыдзэкIар БИЦУ анатолэщ 90 Драматургие ЖыЛЭТЕЖ Сэлэдин И Пьесэ: 91
пщыщ.
П ё т р – Урысейм и пащтыхьщ. (и адыгэцIэр долэт-джэрийщ) – пщыхэщ.
Шыргъэзий и лIыкIуэхэщ. – Черкасскэр зыпIыжарщ. – Голицын ипхъущ, Черкасскэм и щхьэгъусэщ. – Преображенскэ полкым щыщ генералщ. – Хивэм и хъанщ. - - – Черкасскэм и гъуэгугъэлъагъуэщ. – Черкасскэм и къуэ нэхъыщIэщ. – швед гъэрхэм ящыщ майорщ. – офицерщ. – астрэхъан къалэм и губернаторщ. – Къэзан къалэм и губернаторщ.
тенджыз офицерхэщ.
пщым и къуэшхэщ. Драматургие – Черкасскэм хъаным деж игъэкIуа лIыкIуэхэм ящыщщ. - – Бухъэра къраша тхьэгурымагъуэщ. – Черкасскэм и картэхэр Урысейм къахьыжыну зи пщэ иралъхьахэм ящыщщ.
ЯПЭ ЕдЗыГЪУЭ
ЯПЭ 92
Iуэхур щекIуэкIыр Урысейм и пащтыхьыр къыщыхъуа, щапIа Голицынхэ я лъапсэрщ. Пэшышхуэр пасэрей унэлъащIэкIэ гъэщIэрэщIащ: шэнтжьеишхуэр жьантIэм дэтщ, абы и сэмэгурабгъумкIэ кIэрыгъэщIапIэ лъагэ зиIэ шэнт зыкъом блыным дэкIуэу бжэ щIэкIыпIэм нэс щегъэувэкIащ, щхьэгъубжэ бгъуфIэшхуитIым Iупхъуэ хъар дахэхэр Iупхъуащ, стIолышхуэм тет шакъалъэм къабзий-къалэмыр къыбгъурытщ. СтIол кIапэм тхылъ зэгуэха телъщ, унэ лъэгум мыщафитI, зэбэныну зызэрапщыта нэхъей, щызэпэщылъщ.
Пащтыхьыр йощIэри шэнтжьеишхуэм исщ. Г о л и ц ы н ы м Ч е р к а с с к э р къыщIешэ, гуапэу IэплIэ иришэкIауэ. (пащтыхьым бгъэдыхьэурэ). Илъэс 14 ирикъуащ уэ цIэ зыфIэпща щIалэр. Губзыгъэщ, гурыхуэщ, хьэл-щэн дахэ хэлъщ, лIы нэс къищIыкIыну гугъэ уегъэщI. П ё т р. аращ сэ абы сызэрыщыгугъари. (ЩIалэм зыхуегъазэри). Сэ сыпащтыхьщ. Мы лъапсэращ сэри сыщапIар… Сэращ уэ александр пфIэзыщар… НэгъуэщI дин къэпщтащ, ауэ пщыцIэр къыпхузогъанэ. (мащIэу зегъэщхъри). Упсэу, зи щIыхьыр ин!
П ё т р. дэ уэ куэдкIэ дыпщогугъ…. Си адэр яукIащ. абы илъ сщIэжын хуейщ…
П ё т р. абыи пIалъэ иIэщ – къэсынщ а махуэри… (Пащтыхьыр къотэджри щIалэм гуапэу IэплIэ хуещI. ИтIанэ мыпIащIэу бжэмкIэ еунэтIри, и блыгум Александр щIэту щIеш. Голицыныр абыхэм якIэлъокIуатэ, ауэ якIэлъыщIэкIыркъым. Ар утыкум и закъуэ къинауэ никIукI-къикIукIыу пэшышхуэм щIэтщ). Драматургие (и щхьэ хужиIэжу). Сэ си унэм къезгъэблэгъат урым империе лъапIэм и лIыкIуэр, схузэфIэкIыр езгъэлъагъуну, ди хабзэхэми щыгъуазэ сщIыну, ауэ абы фIэгъэщIэгъуэну си дневникым къритхар нэгъуэщIщ: «Голицыным и щIалэхэм я нэгум къищт ахэр зэрыщымыкIар, зэрымыгъэсэхъуар, ауэ адыгэ щIалэр нэхъ Iэдэбт, нэхъ угъурлыфэт, уи фIэщ хъурт абы гушхуэ зэрыкIуэцIылъыр, Iэзэу Iэщэ зыгъэбзэфхэм къазэрыхэкIар, зэи къызэрымылэнджэнур».
П ё т р IэплIэ зэрашэкIауэ пэшым къыщIохьэж. Ч е р к а с с к э м балигъыфэ къытеуащ, щIалэ Iэчлъэчышхуэ хъуащ. Пащтыхьымрэ абырэ къыщыщIыхьэжым, унэр зейр адрей бжэмкIэ щIокI.
ЕТIУаНЭ П ё т р. аращ, уэрэ сэрэ ди гъащIэм я къежьапIэр зэщхьщ – мы унагъуэм уэри укъыщыхъуащ, сэри сыщапIащ… Сэ щыгъуазэ сызэрыхъуамкIэ, Мэзкууи уи Iыхьлы щопсэу. Къапщтэмэ, Черкасскэ аннэ гуащэр. ауэ уэ уапIыну зи пщэ дэлъар Голицынхэщ. ИкIи, шэч хэмылъу, узыхуей ухуэзэу уапIащ, уагъэсащ, урагъэджащ. Мы унагъуэм щIэныгъэ нэс къызэрыббгъэдалъхьар, культурэ лъагэ къызэрыпхалъхьар си фIэщ мэхъу, ар икIи нэрылъагъущ… адэкIи уи еджэныгъэм, гъэсэныгъэм къыпыпщэн хуейщ… (Александр утыкум кърешэри, пащтыхьыр абы и нэгум хуиту иплъэу мэув). ЩIэныгъэ нэхърэ нэхъ лъапIэ щыIэкъым… абы ди цIыхухэр Iейуэ хуэныкъуэщ… (Пащтыхьыр, зэрыпсалъэм хуэдэурэ, жьантIэмкIэ дохьэ, шэнтжьеишхуэм йотIысхьэри, зригъэщIеикIауэ, йощIэ). Кхъухьымрэ тенджыз Iуэхумрэ хуеджэну щIалэ гуп хамэ къэрал згъэкIуэну согъэхьэзырри, абыхэм уащIыгъуу узгъэкIуэнщ ухуеймэ.. Си адэ-анэм сабгъэдэсыжатэмэ, абыхэм я жыIэм седэIуэнут. Си адэр сиIэжкъым, яукIащ, си анэри спэIэщIэщ… Зыми срамыгъэхъуапсэу абыхэм сапIыну зэрыщытам ещхьу, мы сыкъызыхыхьа унагъуэми сызыхуей сыхуагъэзащ, зы махуэ сигурэ си щхьэрэ зрагъэбгъэжакъым. Къэрал IуэхукIэ гупым сахэбгъэхуэныр си дежкIэ пщIэшхуэщ, щIыхьщ, икIи насып инщ… абыхэм сакъыкIэрымыхуу седжэну укъызогъэгугъэ.
П ё т р. УзыпIа унагъуэм къуатащ гъэсэныгъэ тэмэм, щIэныгъэ кууи уагъэгъуэтащ. Голицынхэ къыпхуэарэзыщ. Сэри шэч къытесхьэркъым уи псалъэр зэрыбгъэпэжынум.. Зи щIыхьыр лъагэ, сэ уэ узгъэукIытэнкъым… Узгъэпэжынщ. 93 Драматургие П ё т р. Упсэу. аращ сызэрыпщыгугъри… (Пащтыхьыр къотэдж, Черкасскэм бгъэдохьэри, и нэгу зэлъыIухам гуапэу иплъэурэ жеIэ: «Хьет жегъэIэ!» ИужькIэ мыпIащIэу бжэмкIэ еунэтIри щIокIыж. Александри абы кIэлъыщIокI).
ЕЩаНЭ П ё т р къыщIохьэ… нэхъри лIыфэ къытеуащ, тенджыз офицер фащэ екIу щыгъщ. Пащтыхьыр, жьантIэмкIэ дохьэри, шэнтжьеишхуэм йотIысхьэ. жыхафэгум тетщ, пащтыхьым къыжриIэнум поплъэри.
П ё т р. Сыпхуэарэзыщ. ЕджакIуэ згъэкIуа гупым уакъыхэлыдыкIыу укъэкIуэжащ.. Къэралым къулыкъу хуэсщIэныр си дежкIэ насыпышхуэщ. П ё т р. Урысейм урикъуэ пэжщ. (Псалъэурэ къэрал лIыщхьэр къотэдж, Александр бгъэдохьэри и блыгум щIегъэувэ). Уэ пхуэдэхэращ Урысейм и къэкIуэнур нэхъ дахэ зыщIынур… ЕджакIуэ уздэщыIам щыпщIа кхъухьым уису укъызэрыкIуэжари икъукIэ си гуапэ хъуащ, экзамен къыщыпIысхыжми ар къыхэзгъэщащ.. а кхъухьым сыкъызэрыкIуэжрэ сылъыгъуэзэжакъым, Кронштадт кхъухь тедзапIэм тетщ.
П ё т р. абы кIэлъыплъыну унафэ сщIащ. Кхъухь музей езгъэщIыну си мурадщи, абы пызогъаплъэ… дэ IэщIагъэлI куэд, еджагъэшхуэ нэхъыбэж дыхуейщ… Уэри уощIэ, ипщэкIэ щыIэ ди къэрал гъунапкъэхэм къеныкъуэкъу, къещэ, къихьэну щIэхъуэпсхэр щыIэщ. абы къыщымынэу, Тыркумрэ Кърымымрэ Кавказым нэ къращащ. ар тIэщIагъэкIыну я мурадщ. абы къыхэкIкIэ, къэрал Iуэхушхуэ уи пщэ дэслъхьэу уезгъэжьэн си гугъэщ. Кавказым ис лъэпкъхэр Къэбэрдейм и «жьэм» йоплъри щысщ, сыт жиIэну, сыт хуэдэ унафэ къытхуищIыну пIэрэ жари… а къыдэныкъуэкъухэм япэщIэувэфын шуудзэ лъэщ къигъэувыфыну пIэрэ Къэбэрдейм? а Iуэхур тэмэму зэхэбгъэкIатэмэ, си гуапэ хъунт.. Къарурэ зэфIэкIыу сиIэр есхьэлIэну быдэу укъызогъэгугъэ.
П ё т р. ар ауэ сытми тынш цIыкIуу зэрызэфIэмы- 94 Драматургие
кIынури къызгуроIуэ… Мы дызыхыхьа гъэм Тыркум Урысейм зауэ кърищIылIащ. а къэралым и жьэуазым щIэт Псыжь мыдрыщIкIэ щыпсэу тэтэрхэр ди бийуэ къэмыувыну Iэмал гуэр къахуэгупсысын хуейщ. ахэр Урысейм и закъуэкъым зи бийр, Къэбэрдейми щIэхщIэхыурэ тоуэ. ди дзэм къэбэрдей шуудзэ зыбжанэ гъусэ хуэсщIу тэтэрхэм япэзгъэувын си гугъэщ… апхуэдэ шуудзэхэр Къэбэрдейми Кавказ Ищхъэрэм и адрей щIыпIэхэми къыщызэбгъэпэщыну уи пщэ изолъхьэ…. Сэ сыкъызыхэкIа адыгэ лъэпкъым щхьэхуитыныгъэм нэхърэ нэхъ игъэлъапIэрэ нэхъ пщIэ зыхуищIрэ дунейм теткъым… СыцIыкIуу гъэр сыщащIам щыгъуэ хуит сыкъэзыщIыжахэр адэ-анэм хуэдэу фIыуэ слъагъуу щытащ. Щхьэхуитыныгъэр дуней жэнэтщ. Си дежкIэ ар – жьэгу пащхьэщ… адэжь лъапсэщ… ЩыщIыIэм деж зызэзгъэу мафIэщ… ар анэ бгъафэщ… адэ IэплIэщ… Щхьэхуитыныгъэр – псэщ… ГъащIэ псощ…
П ё т р. Къэбэрдейхэри Кърым-Тырку Iуэхухэм зэреплъыр зэтехуэркъым. Иныкъуэр Тыркум и телъхьэщ, адрейхэр Кърымым и лъэныкъуэщ. Кавказыр, бжьэ къэпщIам хуэдэу, зэрызохьэ. ауэ дэ, Урысейм, ар зыIэщIэдгъэкI хъунукъым… аращ икIэщIыпIэкIэ уежьэн щIыхуейр. Гъуэгуанэр зэпыпчыху узыхуей псори къыпхуащIэну губернаторхэм къалэн ящысщIащ. Кавказым ис лъэпкъхэр ди телъхьэ хъумэ, игъащIэкIэ ахэр зэрыдгъэпэжынур, дакъызэрыщыжынур, дазэрыдэIэпыкъунур хьэкъыу япхыгъэкI. Гъуэгу махуэ! Уэрэ дэрэ мызыгъуэгукIэ дызэхуэмызэжынкIи хъунщ. Сэ сожьэ, ИщхъэрэкIэ тенджыз техьэпIэ щыдухуэну и ужь дитщ.. Сэ Къэбэрдейм сызэримыхьэжрэ илъэс тIощIым щIигъуащ. Си лъэпкъэгъухэр къызэрысIущIэнур сщIэркъым, ауэ, дауэ мыхъуами, пщэрылъ къысщыпщIар зэрызгъэзэщIэным и ужь ситынщ си псэр пытыху. П ё т р Е з а н э м. ар къэрал мыхьэнэшхуэ зиIэ Iуэхущ, ауэ, Тхьэм жиIэмэ, уэ пхузэфIэкIынущ. Псыжь деж ехъулIэныгъэ щызыIэрыдмыгъэхьэу хъунукъым. ар Урысейм дежкIэ Iуэхушхуэщ, сыту жыпIэмэ Прут деж тыркухэм я бийуэ щедгъэкIуэкIа зауэм дыкъыщыхагъэщIащ… Июлым и 19-м лъэныкъуитIми Iэ зыщIэддза мамырыгъэ зэгурыIуэныгъэм ипкъ иткIэ, Урысейм Уэсмэн империем Iузэв тенджызыр иритыжу, абы и Iуфэм Iут быдапIэхэри Iутхыжын хуейщ. Полтавэ деж шведхэр щызэхэткъутэу зыIэрыдгъэхьа ехъулIэныгъэр Прут зауэм ихьыжри, ди пщIэр иригъэхуэхащ. 95 Драматургие. Сэ фIыуэ къызгуроIуэ, зи щIыхьыр ин, Кавказ Ищхъэрэмрэ Урысеймрэ дяпэкIэ зэхуаIэну зэхущытыкIэр сэ зэфIэзгъэкIыну Iуэхум куэдкIэ зэрелъытар.
П ё т р. Кавказым ущыкIуэжкIэ, къалмыкъ хъан аюк IущIэ, ар езыр адыгэ малъхъэщ – Черкасский Сэнджэлей и къуэ Муцал и пхъур абы и щхьэгъусэщ. ар къэгъэсэбэпи, къалмыкъ хъаныр гъэIущ кърым хъаным и телъхьэ нэгъуейхэм ятеуэу, ахэр зэхикъутэну…
Пащтыхьым и блыгум щIэта щIалэр кърегъэкIэрэхъуэкIри быдэу IэплIэ ирешэкI, зэкIэлъигъэпIащIэу и напэми тIэу-щэ ба хуещIри, нэгъуэщI зыри жимыIэу бжэмкIэ еунэтI, адэкIи мыдэкIи мыплъэу щIокI. а л е к с а н д р кIэлъыщIэкIыну зэрыхэтыр къищIати, ар щIимыгъэкIыну бжэр къыхуещIыж. и закъуэу къэнауэ щытщ, зыщIэгупсысыкIауэ, никIукI-къикIукIыу. дзыхь имыщIыщэу бжэр дамэдазэ ещIри, къыкъуоплъ. зэризакъуэр щилъагъум, нэхъ тогушхуэри къыщIохьэ, жыхафэгум деж къыщызэтоувыIэри, тIэкIурэ щытщ.. Уи махуэ фIыуэ, александр! (Александр къызоплъэкIри, Марфэ къыщилъагъукIэ, гуфIэу абы бгъэдолъадэ, гуапэу IэплIэ ирешэкI).. НэхъыфIыжу!. Сыт хуэдэ унафэ пащтыхьым къыпхуищIар? дапщэщ ущежьэр, е ущежьэжыр жысIэмэ, нэхъ тэмэму пIэрэ?. Ущежьэжыр жиIэмэ, зыщIыпIэ укъикIауэ абы бгъэзэжу аращ. Сэ си гъащIэри си дунейри Урысейрщ.. Кавказым щызекIуэр нэхъыжьхэм я унафэращ. Къыпхуэтшэнщи, унагъуэу удгъэтIысыжынщ, жаIэмэ, сыт пщIэнур?. Сэ уэ пхузиIэ лъагъуныгъэм сыт хуэдэ унафэри къызэпиудынущ.. Уэр щхьэкIэ сэ сымыщIэн щыIэкъым.. Сэри аращ!
М а р ф э. Мэзкуурэ Бытырбыхурэ нэхъ зыкъизыхыу дэс цIыхубзхэр уи ужь къихьащи, уи щхьэр ягъэунэзэнкIэ сошынэ. Иджы Кавказ гуэрыр абы къыхыхьэжмэ…. Мы дунейм теткъым сэ уэ узэрысхъуэжын.. Пэжуи? (И нэхэм щIэплъэурэ быдэу зрешэкI).. Пэжу… Пэж дыдэу! Iупхъуэ 96 Драматургие
ЕТIУаНЭ ЕдЗыГЪУЭ
ЯПЭ Iуэхур щекIуэкIыр Къэбэрдей щIыналъэрщ. Кавказ къуршыжьхэр уардэу зэхэтщ. абы и лъапэхэм мэл хъушэхэр, шы гуартэхэр щохъуакIуэ.
Жыгей къудамэбэ баринэшхуэм и щIагъым цIэрэ щхьэрэ иIэу Къэбэрдейм ис пщыхэмрэ уэркъхэмрэ щызэхэсщ. ЦIыхуитI-щы къэс зы Iэнэ цIыкIу пэрысщ. Iэнэхэм лы гъур гъэжьа, пIастэ, кхъуей плъыжь гъэгъуа, махъсымэ фалъэ тетщ. БгъуэщIэс щIалэ жанхэм я цей къуащIэхэр бгырыпххэм дэупщIауэ къалъэтыхьу Iэнэхэр зэрахьэ. ЯгъэхьэщIэхэм хэт и адыгэ пыIэр зыщхьэрихауэ и щхьэбалыджэр бэлътокушхуэкIэ зэпелъэщIыхь, хэти и пыIэр и лъэгуажьэпэм фIегъэзагъэ. Псоми цей къекIу ящыгъщ, хьэзырыбгъэщ, абыхэм лъей зэгъэпэща фIэтыжщ. НэхъыжьыIуэхэм жьакIэ ятетщ. ПащIэ фIэкIа зытемытри мащIэкъым. Нэхъ щIалэIуэхэм пащIи жьакIи ятеткъым, ауэ джафэ дыдэу зэщIэупсаи плъагъуркъым. Пщыхэусымэ нэхъ жьантIэмкIэ дэсщ, мыдэкIэ нэхъ зыхузэфIэкIыу уэркъ пщыкIубл щысщ. абыхэм я пащхьэм иту къопсалъэ.. Урысейр лъэщщ. Лъэщым ущIыгъум нэхъыфIщ. Укъихъумэнущ. Зыми тегушхуэгъуафIэ укъищIынукъым. УзэлъэIу нэхърэ къолъэIу, жи. Сэ Урысейм кIуэ гъуэгу фIэкIа нэгъуэщI гъуэгу фыхуэмейуэ къызолъытэ. Пащтыхьышхуэм си пщэ кърилъхьащ фи фейдэ нэхъ зыхэлъыр къывгурызгъэIуэну. абы Къэбэрдейм ис псоми мыпхуэдэу зыкъыфхуегъазэ: «ди деж къулыкъу щызыщIэ, фи хэкуэгъу пщы Черкасскэм къызжиIащ фэ Тыркумрэ кърым хъанымрэ я жыIэм фыкъыщIэкIыу ди телъхьэ фыхъуну фызэрыхьэзырыр. Къэбэрдейр Урысейм и блыгум фыкъыщIэувэмэ, сытым дежи дыкъыфщхьэщыжынущ, хуей хъумэ, IэщэкIи фытхъумэнущ. абы щхьэкIэ дэ дызыхуейр зы закъуэщ – Урысейм пэжу фыкъыткъуэтыну аращ. дызэгурыIуэмэ, дяку дэлъын хуей ныбжьэгъугъэмрэ мамырыгъэмрэ Тыркумрэ кърым хъанымрэ къызэпауду ддэнукъым. абыхэм япэуву езэуэн шуудзэ къызэвгъэпэщ. Сэ къалмыкъхэмрэ къэзакъхэмрэ къывдэIэпыкъуну унафэ сщIынщ. абыхэм нэмыщIкIэ длэжьын хуей адрей Iуэхугъуэхэм теухуауэ къывэпсэлъэну пщы Черкасскэр нызогъэкIуэж. абы къывжиIэм федаIуэ…
Урысейм и пащтыхь Пётр Езанэ».
Пщыхэмрэ уэркъхэмрэ зыри жамыIэу я щхьэр къыфIэхуауэ, къепэзэзэхыу, гупсысэу зэхэсщ.. Зыри жыфIэркъыми…
К ъ е т ы к ъ у э м. Тхьэ доIуэ, шэми десым, шхуми десым. КъыдгуроIуэ Урысейр зэрыкъэралышхуэр, зэрыкъэрал лъэщыр. абы и зы дзакIэ хуэдизи дыхъуркъым дэ… ауэ, уегупсысу щытмэ, Тыркум 7 Заказ № 72 97 Драматургие
и лъэныкъуэ ущIэхъуни, кърым хъаныр къыщIыхэпхыни, Урысейм дарэгъу ущIыхуэхъуни щыIэщ. Щхьэтечу жысIэнщи, сэ Урысейр нэхъ къызощтэ. ауэ, куууэ уегупсысмэ, урысхэм я хьэл-щэным нэхърэ тыркухэмрэ кърым тэтэрхэмрэ я хьэл-щэныр, я дуней тетыкIэр дэ, адыгэхэм, нэхъ тпэгъунэгъущ. Хьэл-щэнкIэ ущызэгъунэгъум деж нэхъ узэгуроIуэ. апхуэдэу щытми, сэ Урысейм и лъэныкъуэ дыхъуныр нэхъ тызогъакIуэ…. аслъэнбэч жиIам уемыгупсысынкIэ Iэмал иIэкъым. ауэ сэ нэгъуэщI зыми гу лъывэзгъэтэну сыхуейт. а Iуэхур хъунщIэпсынщIэету мыхъуу, псори, – еплъыкIэ, бгъэдыхьэкIэ зэхуэмыдэ зиIэхэр, – къыхэшауэ егупсысын, убзыхун хуейщ… Сэ фIыуэ сыщыгъуазэщ езы пщы долэт-джэрий къызыхэкIа Жамболэтхи Бэчмырзэхи – Къэбэрдейм фIэлIыкIыныгъэ щызиIэ лъэпкъ зэрыIыгъышхуэр – кърым хъаным дежкIэ зэрекъум, екъу къудей мыхъуу абы гухьэну зэрыхэтым. Зебгъэхъуэжыфыну пIэрэ, къуэш, а фи лъэпкъым я Iуэху еплъыкIэм? абыхэм уахуэза? Уепсэлъа?. а уэ жыпIэр пэжщ. Бэчмырзэхэ кърым хъаным и телъхьэу куэд щIауэ къызэрекIуэкIым псори фIыуэ дыщыгъуазэщ. ауэ уи лъэпкъым и къуэпсхэр зыгъэгъуну хэтым дауэ узэрыгухьэнур? Кърым хъаным илъэс къэс тезыр къыттрилъхьэурэ дегъэпшынэ…. дэ ди къуэшым жиIэр дыдоIыгъ. Бэчмырзэхэ я Iуэху еплъыкIэм зэрызихъуэжар вжесIэну сыкъагъэкIуащ. дэ, Бэчмырзэхэ, кърым хъаным сыт хуэдэу дыхущымытами, нобэ щыщIэдзауэ Урысейм ди гупэр худогъэзэж. Уэ зи щIыхьыр лъагэ урыс пащтыхьым Iуэху дэпщIэу узэрыщытым щхьэкIэ. Ууейр уэ умыгъэкъакъэмэ, хэт къакъэ къозытынур?. Сэ куэд щIауэ жызоIэ Урысейр ныбжьэгъу къэтщIмэ, дызэрыхущIемыгъуэжынур. Сэ Урысейри фэри фыкъызогъэгугъэ шу щитху хъу шуудзэ зэзгъэпэщу тэтэрхэм сапэувыну.. Сэри шу щитху фыщыхуейм деж къэзгъэувыфынущ.. Сэри зы шукIэ зыкъыфкIэрызгъэхункъым.
Пщыхэмрэ уэркъхэмрэ зырыз-тIурытIурэ Iэ яIэт.. Сэри фи унафэр вдызоIыгъ.. Сэри.. Сэри… 98 Драматургие. дэнэкIэ сымыгъэзами, дэнэ сыщымыIами, сыт щыгъуи сигу ихуакъым си адэжь лъапсэр. Си гум къеуэрт Къэбэрдейм Уэсмэн империери, кърым хъанри, къэжэрхэм я шахри къызэренэцIыр. Сэ сыщIэхъуэпсырт фэ, си къуэшхэм, Урысейм и ныбжьэгъугъэр къыхэфхыну… Иджы шуудзэхэр къэвгъэувыну Къэбэрдейр фызэрыхьэзырым и хъыбар гуапэр пащтыхьым лъэзгъэIэсынущ. Зитлъэфыхь хъунукъым. Къызэдгъэпэщыну шуудзэшхуэм сэ си Iыхьлыхэри, си благъэхэри, нэхъ си гъунэгъухэри къанэ щымыIэу зэрыхэзгъэхьэнум нэмыщI, дзэзешэу дгъэув хъунуми сегупсысащ… аращи, къуэшхэ, Iуэхум девгъэужьэрэкI. Зэман лей дымыгъэкIуэду, жытIар зэрыдгъэзэщIэным и ужь дивгъэт…. Хъарзынэщ…. дызэгурыIуащ…
Пщыхэмрэ уэркъхэмрэ къызэщIотаджэ. КъэувыIэурэ зэдоуэршэр. Сэлам зэрахыжурэ зэбгрокIыж.
ЕТIУаНЭ Iуэхур щекIуэкIыр пщыхэмрэ уэркъхэмрэ шуудзэ къызэрагъэпэщыну унафэ къыщащта тафэшхуэрщ. ЗэIущIэм хэтхэри япэрей зэIущIэм хэта дыдэхэращ. Пщыхэм, щхьэж зэрыхуэфащэкIэ, я тIысыпIэр яIыгъыжщ, уэркъхэри здэщыс хабзэм щысщ… 99 (къызэхуэсахэм гуапэу захуегъазэ). Сызэрыфщыгугъам хуэдэу фыкъыщIэкIащ. Тхьэр арэзы къыфхухъу! 1711 гъэр, августым и 11-р, Къэбэрдейми Урысейми я тхыдэм, Тхьэм и шыкуркIэ, махуэ лъапIэу къыхэнауэ къызолъытэ.. Зи щIыхьыр лъагэ пащтыхьышхуэр къызэрытщыгугъауэ дыкъызэрыхущIэкIар абы хуэтхыжын хуейщ, Езым письмо къызэрытхуигъэхьам хуэдэ къабзэу.. Iэмал имыIэу хуегъэхьыжын хуейщ.. Писыр къыздэсшащ сэ… Къыдэфши, моуэ къэвгъэтIысыт ар. къыщIредзэ…
Писырыр къыдашри ягъэтIыс.
К ъ е т ы к ъ у э м. Зи щIыхьыр лъагэ пащтыхьышхуэ, жреIи. Тэмэм.. «Уи тхыгъэр иIыгъыу Черкасскэр къытхыхьэ- Драматургие
жа нэужь, абы куэдрэ дытепсэлъыхьащ, дызэныкъуэкъуащ. дауэ мыхъуами, пщы къытхыхьэжам хузэфIэкIащ адыгэпщхэр дызэгуигъэхьэу, и жыIэм дыщIигъэувэн. абы и фIыщIэкIэ, шуудзэшхуэ къызэщIэтIэтэри тэтэрхэм датеуащ, бийм и дзэ мин 15 хъур зэхэзехуэн тщIыри, хьэбэсабэр къыхуэдгъэкIуащ. Куэд гъэр къэтщIащ. дыщыгуфIыкIыу, абыкIэ хъыбар удогъащIэ… ИтIанэ Черкасскэм Кавказым щилэжьа IуэхугъуэфIхэм ящыщщ Урысеймрэ Къэбэрдеймрэ я зэхущытыкIэхэр зэрыригъэфIэкIуар. абы и чэнджэщкIэ адыгэпщхэр Уэ, зи щIыхьыр иным, дыпхуэпэжыну псалъэ быдэ удот, икIи укъыдогъэгугъэ ди псалъэм игъащIэкIэ демыпцIыжыну… Пщым и пщэ къиплъхьа къалэнхэр зыхуей хуэзэу игъэзэщIауэ нигъэзэжынущи, абдежым Iуэхугъуэ псоми нэхъ зыубгъуауэ къыщыпхутепсэлъыхьыжынщ… апхуэдэу пщым зэхилъхьащ Кавказ Ищхъэрэр зэрыщыту Урысейм зэрыгухьэн хуей щIыкIэр щыубзыхуа Iуэхугъуэ щхьэпи. ари гъэщIэгъуэну къыдолъытэ… ГъэзэщIа хъунуи дыщогугъ…
Уэ, пащтыхьышхуэм, уи цIэри уи пщIэри къэзылъытэ икIи игъащIэкIэ къыпхуэпэжыну псалъэ къозыт адыгэпщхэрщ». 100 къотэджри пщыхэм я пащхьэ къоувэ.. Псоми фIыщIэ фхузощI. Тхьэр арэзы къыфхухъу. Зи щIыхьыр лъагэ пащтыхьышхуэм ди пщэ къыдилъхьа Iуэхур щIыхь пылъу зэфIэвгъэкIащ. Сэ сежьэжыну зызогъэхьэзыр. Си гъусэу нежьэу пащтыхьышхуэм зыхуагъэзэну я мурадщ пщыхэу ХьэтIохъущыкъуэ Мысост, Тэтэрхъан Бэчмырзэ, Къетыкъуэ аслъэнбэч сымэ, уэркъ пщыкIубл я гъусэу.. Тхьэм жиIэмэ, дынежьэнущ.. Гъуэгу махуэ Тхьэм дытригъэувэ.. Тхьэм къыдигъэхъулIэ.
Iупхъуэ
ЕЩаНЭ ЕдЗыГЪУЭ
Iуэхур щекIуэкIыр Урысейр шведхэм щезауэм щыгъуэ П ё т р унафэ къыздрищIыкIауэ щыта Либавэ къалэ цIыкIурщ, пащтыхьым и хэщIапIэрщ. Пащтыхьыр жьантIэм дэт шэнтжьеишхуэм исщ. Преображенскэ полкым щыщ генерал зи щIыхьыр лъагэм хуэплъэу мыдэкIэ щигъэувыкIа тIысыпIэхэм зрагъэзагъэ. СтIолышхуэм и кIапэмкIэ кхъухь цIыкIу куэд, я инагъкIи я теплъэкIи зэхуэмыдэу, тетщ. Компосышхуэрэ хъурзэрэ абыхэм ябгъукIэ къыщылъщ. Драматургие
П ё т р (нэжэгужэу Черкасскэм зыкъыхуегъазэри). Черкасскэр къызэрысыжу сыкъигъуэтыну жефIэ яжесIат.. а хъыбарыр къызэрысIэрыхьэу, зы дакъикъи зызмыIэжьэу Бытырбыху сыкъэкIуащ шы IэжьэкIэ. абыи ущызмыгъуэту, Ригэ ущыIэу щыжаIэм, сыкъыпкIэлъыкIуащ. Митави укъыщыслъыхъуащ… ИкIэм-икIэжым Либавэ сыкъыщыплъэщIыхьащ. П ё т р. Сэ сщIэрт уэ уемышу сыкъызэрыплъыхъуэнур. Сыпхуэарэзыщ. дэнэ нэса Хъэзэрым и картэр?. Картэр хьэзырщ. Япэм ящIауэ щыта картэхэм фIыуэ сатеIэзэщIыхьыжын хуей хъуащ.
П ё т р. ар зыхуей хуэзэу уэ зэрызэфIэбгъэкIынум сэ шэч лъэпкъ къытесхьэртэкъым.. Сэ Урысей къэралыгъуэми уэри сыфхуэпэжыну псалъэ стащ.
П ё т р. Сэ сожьэ. Европэр къызэхэскIухьынущ. а картэри здэсхьынщ. Франджым тIэкIурэ сыщыIэнущ. Илъэс пщыкIубл и пэ делил Гильом ищIащ Хъэзэрым и картэр. абы и картэмрэ ууеймрэ зэдгъэпщэнщ. Хъэзэрым укъикIыжа къудейми, аргуэру абыкIэ умыгъэзэжу хъунукъым.. Зи щIыхьыр лъагэ, уи унафэр згъэзэщIэну 101
сыхьэзырщ.
П ё т р. Хивэ ныбжьэгъу къэтщIын хуейщ. адэкIэ Бухъэра хъаныр къыдэтхьэхыну и ужь дихьэнщ. ауэ, зэкIэ, Хивэр япэ идмыгъэщу хъунукъым. Уэ Урысейм урилIыкIуэщ… Къэгъэгугъэ дыкъуэтыну, тхъумэну… Сату етщIылIэнщ, дызэныбжьэгъунщ… Индием кIуэ псы гъуэгур къызэIутхынущ. Феплъ гъуэгум. БыдапIэхэр фыухуэ… Сэлэтми инженерми, ухуакIуэми, дохутырми – псори зэхэту цIыху минибл хуэдиз уиIэнущ. ахэр зэрысыну кхъухьхэм… Хъанхэм яхуэтщIэну тыгъэхэм… ахъшэм… псоми уи нэIэ ятегъэт, фызыхуэзэ цIыхухэм гуапэу фахущыт… ЦIыхугъэ зыхэвгъэлъ…. ахэр псори дгъэзэщIэнщ, Тхьэм жиIэмэ… Си Iэжьэм щIэщIахэр шыфIщ. Гъуэгушхуэ къызэпача пэтми, ихъу-ипкIыу нэжэгужэхэщ, уеблэмэ къэбэкхъахэкъым иджыри.. ЖэщиплI-махуиплIыр зы махуэу фIэкI къытщыхъуакъым. Драматургие
П ё т р. дауэ хъуа-тIэ? Сытхэр щызэфIэбгъэкIыфа Кавказым?. Уи унафэр згъэзэщIащ, зи щIыхьыр лъагэ!
П ё т р. аращ сэ уэ сызэрыпщыгугъари.. адыгэхэм нэмыщI, Кавказым ис адрей лъэпкъхэри Урысейм и лъэныкъуэ къищIащ. ахэр Урысейм къыгухьа зэрыхъуну щIыкIэм теухуа Iуэхугъуэхэри зэхалъхьащ.
П ё т р. ЛIыгъэ уиIэщ!. Си благъэхэмрэ си Iыхьлыхэмрэ, уэ, зи щIыхьыр лъагэм, къыбжаIэну зыхуей псори иту тхыгъэ къызагъэхьащи, абы дыкъе-джэ хъуну?. Къэхьыт, сэ сыкъегъаджэт. Мыр абы къыщеджэкIэ укIытэнущ. Зыщытхъужу къыщохъу…
П ё т р. Къеджэт! (Долгоруковым Черкасскэм иIыгъ тхыгъэр къыIех).. «Зи щIыхьыр лъагэм къебгъэхьа хьэфэ тхылъыр Кавказым щыпсэу бгырысхэм къыщытIэрыхьэм, уи дзыхь къыдэбгъэзу зыкъызэрытхуэбгъэзар икъукIэ ди гуапэ хъури, зылI и быну ди къуэш Черкасскэм дыкъуэуващ. ди къуэшым унафэ къызэрыхуэпщIам тету, дэ дзэ къызэдгъэпэщащ, кърым хъанми тыркуми я дзэхэм датеуэри, зэхэткъутащ. Къэбэрдей псом я цIэкIэ укъыдогъэгугъэ игъащIэкIэ Урысейм дыкъуэтыну, удгъэпэжыну, икIи, хуей хъумэ, къэгъазэ димыIэу лъы дгъэжэну… ауэ Кърым хъаным дзэ лъэщ иIэщ, абы дэ дыщыпэмылъэщ щыIэщи, Урысей къэралыгъуэм и дэIэпыкъуэгъу дыхуэныкъуэнущ…»
П ё т р. абы щхьэкIэ иремыгузавэхэ! Ч е р к а с с к э м. ахэр жаIам тетынущ, игъащIэкIэ къопцIыжынукъым. Сэ абыкIэ шэсыпIэ сохьэ.
П ё т р. Уэ шведхэм дащезауэми лIыгъэ къэбгъэлъэгъуащ мызэ-мытIэу. Кавказ гуэрми Iуэхушхуэ щызэфIэбгъэкIащ. а псори зэхызолъхьэжри, гвардием и капитан цIэр занщIэу мыбдежым щыпфIызощ. Сэ апхуэдэпщIэ зыхуэсщIыр егъэлеяуэ фIыщIэшхуэ къэзылэжь цIыхухэрщ. Уэ абыхэм япэ уитщ. (Пащтыхьыр къотэджри жьантIэм къыдокI. Ар щалъагъукIэ, Долгоруковымрэ Черкасскэмрэ къыщолъэт. Зи щIыхь лъагэм Черкасскэм IэплIэшхуэ ирешэкI).. НтIэ, нобэ щыщIэдзауэ Черкасский александр «пащтыхьым и дзыхь зригъэз» цIыху хъуауэ дбжынщ. 102 Драматургие
П ё т р. апхуэдэу ар сэ зэрызбжрэ куэд щIащ. (Ину дыхьэшхыурэ, пащтыхьыр пщым и дамэм тоуIуэ, аргуэру зрешэкIри, IэплIэ хуещI). ЗэрыжысIащи, иджыри уежьэн хуейщ. Зыгъэхьэзыр. Хъэзэр тенджызым и КъуэкIыпIэ лъэныкъуэм и картэ димыIэу хъунукъым. Къэзанрэ астрэхъанрэ я губернаторхэм яжесIащ. ахэр къыппоплъэ. КъыбдэIэпыкъунущ… Хъэзэр тенджызым и щIылъэныкъуэм тепщIыкIа сурэтыр дунейпсо географие щIэныгъэм и хэлъхьэныгъэщ. абы къыпыщэн хуейщ… ИтIанэ Урысейм ифI зыхэлъ Iэджэ ищIэу зы тыркумэн гуэрым егъэхъыбарри, уэ уощIэ, Хъуэжэ-НэпIэсщ абы зэреджэр, ари уи экспедицэм хэгъэхьэ!. ЗэрыжыпIэщ, зи щIыхьыр лъагэ.
П ё т р. амударья и Iэшэлъашэм щыпсэу лъэпкъхэр, псом хуэмыдэу тыркумэнхэр, Хивэ хъаным гугъу ирегъэхь. Нэхъапэхэм щыгъуэ псыр зэрыжэу щыта гъуэгужьымкIэ дгъэкIуэжыну и ужь дихьэмэ, а тыркумэнхэр къыддэIэпыкъуну, абы къыщымынэу, ди жыIэм щIэувэну, Хъуэжэ-НэпIэс шэсыпIэ йохьэ. амударья дыщэ хэлъуи жеIэ. Зэгуэр Хъэзэр тенджызым хэхуэжу щыта а псышхуэр Хивэ щыпсэу узбекхэм IуащIэри, арал тенджызымкIэ дагъэуэхауэ щытащ. Хъуэжэ-НэпIэс зэриукъуэдиймкIэ, къару мащIэ фIэкIа иумыхьэлIэу, а псым и жапIэу щытар пхуегъэгъуэтыжынущ… Сэ куэд щIауэ хъуэпсапIэу сиIэщ ди щыхьэрымрэ Индиемрэ псы гъуэгукIэ зэпысщIэну. Иджыри зэ къытызогъэзэжри жызоIэ: Хъэзэр тенджызым картэ тепщIыкIа нэужь, ХивэкIэ унэтIи абы и хъаныр ныбжьэгъу къэщI. Бухъэра хъанри къыдэхьэх… Тенджыз Iуэхухэмрэ кхъухь ухуэкIэхэмрэ фIыуэ хуеджа, абы Iэзэу хэзыщIыкI тенджыз офицер Кожиныр экспедицэм уи дэIэпыкъуэгъуу хэзгъэхьащ. Фызэдэлажьэ, Урысейм гугъу зыхуевгъэхь. Псом япэ псыIудзэр къэгъуэти зэгъэлъагъу. ар сыт хуэдэ? КъащIэ. Ин, цIыкIу? Тхьэр къыддэIэпыкъумэ, ар Iутхыжынщи, Хъэзэр тенджызым къыщыщIэдзауэ азие Курытым нэс кIуэ гъуэгури хуит къэтщIыжынщ. абы сыт хуэдэ хэхъуэ къыхуихьыну Урысейм!. Зи щIыхьыр лъагэ, дэфтэрым къыщыбгъэлъэгъуа Iуэхугъуэ псори згъэзэщIэнщ.
П ё т р. Хъэзэр тенджызым и картэм нэсу къыщыгъэлъагъуэ иджыри къэс тэмэму зытемытхыхьа абы и Iуфэхэр. Хивэ хъаным хухэтха тыгъэхэр етыж. Уи щхьэгъусэмрэ уи бын цIыкIухэмрэ уи гъусэу нежьэр пэж? 103 Драматургие. Пэжщ, зи щIыхьыр лъагэ. Марфэ си гъусэу нежьэмэ, нэхъ къещтэ. П ё т р. абыкIи сыарэзыщ. Хэти фIэгъэщIэгъуэн хъунущ уэ уи пщэрылъхэр гъэзэщIа зэрыхъур. абы щэху щIыхэлъыни щыIэкъым. Тхьэр уи гъусэщ. Сэ уэ сыппэплъэнущ. Iупхъуэ
ЕПЛIаНЭ ЕдЗыГЪУЭ
Iуэхур щекIуэкIыр жыг хадэм хэт гъэмахуэ пхъэ унэ цIыкIурщ. Хивэ хъаным и лIыкIуэ - Iэнэм бгъэдэсщ. Плов яшх, фадэ йофэ. -. Мыбдеж щIыпIэ дахэщ. ИндылкIэ акъужь мащIэ гуакIуэ къреху.. Сэ зэикI си гъусэхэм закъыхэзгъэщыркъым. Яшхыр ядызошх, ящIэр ядызощIэ, щIыр си уэншэкуу, уанэр си пIэщхьагъыу, уафэр си шхыIэну, сежьэху, садогъуэгурыкIуэ. ауэ астрэхъан и губернатор Чириковым си унагъуэр мыбы къызэрыкIуэр къыщищIэм, къалэм и ипщэ дыхьэпIэмкIэ щыт унэ нэхъыфI дыдэхэм ящыщ зы тхухихащ. Си гъусэхэм захэсIэтыкIыу къащыхъуну пIэрэ, жызоIэри, си дзэр мэш. ауэ ар апхуэдэу зэрыщытынур пIалъэ кIэщIкIэщи, абыкIэ си гур согъэфI. -. Уэ пхуэдэ цIыхушхуэм, къулыкъу лъагэ зыIэщIэлъым и блыгущIэтхэм тIэкIу закъыхиIэтыкIми емыкIу пылъкъым.. Хьэуэ, сэ абыхэм сесакъым.
а ш у р - б е к. Къулыкъу зыIыгъхэмрэ адрей цIыху къызэрыгуэкIхэмрэ я псэукIэр ди деж щызэхуэдэкъым. абы зыкIи емыкIу хэлъкъым.. Куэдым елъытащ цIыху зэхущытыкIэхэр… Бытырбыхурэ Къэзанрэ я лъэхъуэщхэм Хивэрэ Бухъэрарэ щыщ цIыху зыбжанэ зэрыщагъэтIысар сщIэрти, сэ пащтыхьым селъэIуащ ахэр къиутIыпщыжыну. ауэ зи щIыхьыр лъагэм къысхуидакъым, ахэр сыт хуэдизкIэ къытхуэщхьэпэну щымытами… -. Зи щIыхьыр лъагэ! (Фадэ зэрыт кумбыгъэр къиIэтурэ.) Урысеймрэ хивэдэсхэмрэ ди зэхущытыкIэр мы жыг хадэм хуэдэу дахэ, бэв Тхьэм ищI… Сэ Мэчэм хьэжыщI сыкъикIыжа къудейщ. Гъуэгуанэ жыжьэм иужькIэ тIэкIу зызгъэпсэхужын мурад сиIати, хъаным си лIыкIуэу Урысейм узогъакIуэ, щыжиIэм, зыри 104 Драматургие
пэздзыжыфакъым. СхуэгъэщIэхъуакъым. Хъаныр хъанщ. Хъаным си пщэ къыдилъхьащ пащтыхь хужьым тыгъэхэр естыжыну. ахэр мащIэкъым – Индием къраша пыл, номин зыбжанэ, былътырыкуфэ, шылэ-данэ щэкIыщхьэ зытIущ, алэрыбгъу зытхух… апхуэдэу сэ сыщыгъуазэщ Хъэзэр тенджызым и картэм ехьэлIа Iуэхухэр зэфIэбгъэкIа нэужь, ди щыхьэрым унэкIуэну къалэн хэха уи пщэ къызэрыралъхьам. ар щыбгъэзэщIэфынур, ди деж уныщыкIуэфынур сытым щыгъуэу пIэрэ?. Хъэзэр тенджызым дэ зэман куэд тедгъэкIуэдащ. абы теухуауэ си пщэ дэлъар къалэн цIыкIутэкъым… ауэ иджы ари хъарзынэу йокIуэкI… Сэри зыгуэркIэ сыноупщIынут… -. СынодаIуэ. ЖыIэ.. амударья нэгъуэщI щIыпIэкIэ жэуэ щыта? -. Щытауэ жаIэ.. ПсыIущIэр Iупхыжмэ, и псыжапIэу щытамкIэ бгъэкIуэжыфыну?
Iэмыр хэлъын хуейщ. -. ар цIыху цIыкIум хузэфIэкIынукъым. абы Тхьэ. ЦIыхухэм IуащIауэ жаIэ … -. Пэжщ, пщы, апхуэдэу жызыIи щыIэщ, ауэ ар Тхьэ Iэмырщ. абы теухуауэ къалэн ин уи пщэ къызэрыралъхьар сощIэ. Тхьэм къуигъэхъулIэ. абы куэд текIуэдэнущ. Мылъкущ жыхуэсIэр…. абы текIуэдэнур дэ зэдэтщIыну сатум къытхуихьыжынущ. ди пащтыхьышхуэм и мурадщ мыл джанэ зыщыгъ хымкIэ зэпрыкIыу америкэм кIуэуэ гъуэгу къызэIуихыну, Японием и хытIыгухэми запищIэну… -. Хэт псыIущIэм фыхуэзышэр, пщы?. Помудхэм ящыщ тыркумэн гъуэгугъэлъагъуэ Хъуэжэ-НэпIэс. -. Помудхэр губзыгъэщ. Псышхуэ здэщыIэм сату, сату здэщыIэм мамырыгъэ щыIэнущ… КъурIэным итщ: «ГъащIэр псым ещхьщ. Псы щыIэмэ, щIыр къэщIэрэщIэжынущ, щIыр къэщIэрэщIэжмэ…» (ТIэкIу зэрыхригъэдзар къапщIэу). Сэ си фызитхури, си щIалэхэри, си хъыджэбзхэри, – зыри къэмынэу, – си гъусэу сожьэ, сыщежьэкIэ… Уэ уи щхьэгъусэ закъуэмрэ уи сабийхэмрэщ пщIыгъур (пщым ехъурджауэ хуэдэ). дэнэ деж цIыхухэр щызэхуэдэр?.. Зэхуэдэныгъэр ныбжьэгъугъэм ещхьщ… ИтIанэ, 105 Драматургие
лъагъуныгъэм… Ныбжьэгъугъэр нэхъ лъапIэщ лъагъуныгъэм нэхърэ, сыту жыпIэмэ лъагъуныгъэр пщэдджыжь ныбжьым хуэдэщ, кIуэ пэтми нэхъ цIыкIу хъууэ. Ныбжьэгъугъэр пщыхьэщхьэ ныбжьым ещхьщ, кIуэ пэтми нэхъ ин хъууэрэ псори зэщIищтэу… Сэ уэ тыгъэ пхуэсщIынущ шылэ хужьыбзэм къыхэщIыкIа халат – ди мурадхэр зэрынэхум и щыхьэту…. Тхьэр арэзы къыпхухъу. Сэ пащтыхьым къысхуигъэуващ азие Курытым щыпсэу цIыхухэм фIыуэ дахущытыну. а унафэм зы мэскъалкIэ себэкъуэнукъым. Сэри мы сыхьэтыр тыгъэ пхузощI, Урысеймрэ хивэдэсхэмрэ зы зэманым дытету дыпсэуну дызэригуапэм и щыхьэту… -. Тхьэр арэзы къыпхухъу… Сэ иджыри зы Iуэхугъуэм къытезгъэзэжыну сыхуейт.. Сыт хуэдэм? -. КъызгурыIуэркъым, пщы, Урысейм фи хабзэмрэ фи зэхэтыкIэмрэ. Пащтыхь хужьым ди къэралым тыгъэ къыхуищIа топхэр астрэхъан таможнэм ттрихыжащ. Пащтыхьым и псалъэр ара здынэсыр? а упщIэм и жэуапыр сымыгъуэту гугъу сохь…. Пащтыхьым и псалъэр зэпызыудыфын къару -. НтIэ, ар дауэ къызэрыбгурыIуэнур?. ЗэхэзгъэкIынщ. ауэ сэ икIэщIыпIэкIэ сожьэ. Фи хъаным сыхуэзэн хуейщ… -. Уи ерыскъыр убагъуэ, сыбгъэтхъащ… Сэ нэхъыбэу сыкъызытекIухьар топхэрати… (Къотэджыж). (къэтэджурэ). Iэнэм узэрыпэрыс зэманыр гъащIэм хыхьэркъым, жаIэ. Щхьэ упIащIэрэ? -. Топхэр уигу игъэлъ.. Iэмал имыIэу. СыкъыщыкIуэжкIэ… -. УемыпIэщIэкIыIуэу пIэрэ уэ Хивэм унэкIуэну? Урысейм дыгъэр щымащIэщ, дунейр щыщIыIэщ. ди дежкIэ хуэдэу, нэм къыIуидзэр пшахъуэ дыгъэрыжьэ, сабалъэ губгъуэшхуэкъым, атIэ уэс хужьым щIигъэна тафэ инщ. Фи цIыхухэр хужьщ, дэ тхуэдэу къамылыфэкъым. аращ фи къэралышхуэм и Iэтащхьэм «пащтыхь хужькIэ» дыщIеджэр. Уэ абы урилIыкIуэщ…. Пащтыхьым и унафэм сытету солажьэ… (Ашурбек йожьэж. Черкасскэр абы кIэлъыщIокI. Марфэ къыщIохьэ. Iэнэр зэщIикъуэжу, Александри къыщIохьэж). 106
Урысейм щыIэкъым. Драматургие. аргуэру сфIэмыфIу, си жагъуэу узогъажьэ… Щхьэгъусэ дызэрызэхуэхъурэ зы илъэс закъуэ нэхъ мыхъуми зыщIыпIэ укIуэн хуэмейуэ, гъуэгуанэм зыхуумыгъэхьэзыру дызэдэпсэуакъым. ди гъащIэ псор гъуэгуанэщ. ФIыуэ плъагъум упэплъэну сыту гугъу… Уэ укъэтщ, сэ сыножьэ… Урысейм и гъэунэныр уи закъуэ уи пщэ къинам хуэдэщ, е ар уэ къалэну зыхуэбгъэувыжами ярейщ… Куэд, куэд дыдэ бжесIэнут сэ уэ, ауэ Тхьэм дызэгъусэну тхухиха зэман мащIэр апхуэдэ псалъэмакъкIэ згъэкIуэну сыхуейкъым.. Къэрал Iуэху зи пщэ дэлъыр щхьэхуиткъым…. Зэ зы щIыпIэкIэ укъокI. Зэм нэгъуэщI щIыпIэкIэ уокIуэ. а тIум я кум зэман тIэкIу къыдыбогъэкIри унэм укъыдолъэдэж, зыпщыдмыгъэнщIу удожыж. аращ ди гъащIэр зэрыхъур. Хьэуэ, сэ уэ абыкIэ узгъэкъуаншэу аракъым, атIэ зэрызыпщыдмыгъэнщIыр жысIэу аращ…. Сэри зыфщызгъэнщIыркъым… ауэ къэрал Iуэхур Iуэхушхуэщ – абы зыри пхуещIэнукъым. Пащтыхьым си пщэ къыщрилъхьакIэ, экспедицэр есшэжьэн хуейщ. Зи щIыхьыр лъагэм илъагъуртэкъэ, ар нэгъуэщIым и пщэ дилъхьэнутэмэ? Сэ къыщысхуигъэфэщакIэ, къызэрысщыгугъым хуэдэу сыкъыхущIэкIын хуейщ… Уи жагъуэ умыщI… Тхьэм апхуэдэу къытхуиухауэ къыщIэкIынщ. (Пщыр мэIэбэри гуащэм и блыпкъыр щабэу еубыд. Абы
пэплъа хуэдэ, гумащIэу зыкърешэкI). гуащэм пщым зыкъыхуешийри М а р ф э (пщым и пщэм иришэкIа и Iэхэр хуэму кърихьэхыжурэ). МызэкIэ куэдрэ укъэтыну пIэрэ? Зэ зэфIэкIыу унэм укъекIуэлIэжащэрэт…. Тхьэм жиIэрэ къэзгъэзэжмэ, гу зэщытхуэнщ.. Тхьэм жиIэмэ…. ФIыуэ пщIащ цIыкIухэри къызэрыздэпшар…. Къэзмышэу хъурэт? Ягу укъэкIат. Уэр фIэкIа Iуэху яIэжтэкъым.. Гъуэгум гугъу фыщехьа?. Жьапщэт. Кхъухьыр цIыкIути, хуэму дыкъэкIуащ. Сабийхэр сымаджэ хъумэ, гъуэгуанэр емызэгъмэ, жысIэри сыгузэващ. ауэ Тхьэм къытхуихъумащ.. Псым щышынакъэ?. Щышынащ.. астрэхъан и щIыпIэ дахэхэр иралъагъу нобэ 107 Драматургие
абыхэм… ИIэ-тIэ, сэри зызгъэгувэнкъым.. МащIэми, фIыуэ плъагъу шхыныгъуэхэм ящыщ къыпхуздэсшащ.
къым…. Фэ фызэрыслъэгъуар куэд и уасэщ. Махуэм улажьэрэ, пщыхьэщхьэм уи бынунагъуэм уакъыхыхьэжмэ, умылажьэ хуэдэщ.. Пэж дыдэщ, ауэ дэ апхуэдэу куэдрэ къытхуихуэр-. Хэт ищIэн, къэкIуэнкIи хъунщ апхуэдэ зэман.. Фыхуэхьэзыр-тIэ гъуэгуанэ къыфпэщылъым?. дыхуэхьэзырщ. Замановри Франкенберги си гъусэу ножьэ… Капитан Рентель си дэIэпыкъуэгъущ. Кожиным сыхуейтэкъым, ауэ ари гъусэ къысхуащIащ. Си къуэшхэр къыIухьэу тIэкIу дыщысыну дызэгурыIуащ. (Ар жиIа къудейуэ, Черкасскэм и къуэшхэр къыIуохьэ).. дыкъызыхэкIахэм сэлам гуапэ къыуахыжащ.. Уалейкум сэлам!. Псори зыфIэлIыкI Урысей къэралыгъуэшхуэм и пащтыхьыр узэриIупэфIэгъур нэхъыжьхэм я напщIэм телъщ.. Уэр мыхъуатэмэ, Урысейр IупэфIэгъу тхуэхъунутэкъым.. Пэжым фыхуеймэ, дэ Тыркуми дигъэунэнукъым, кърым хъанми дигъэтхъэнукъым, дызигъусэн хуейр Урысейращ. аращ къытщхьэщыжынур, дыкъэзыхъумэнур.
С у н ш. а Iуэху еплъыкIэр пхыгъэкIыным хуэунэтIауэ Къэбэрдейм къыщымынэу, уэ Кавказ псом лэжьыгъэшхуэ щебгъэкIуэкIащ. Куэдым я фIэщ пщIащ Урысейм дрителъхьэмэ, зэи дызэрыхущIемыгъуэжынур. къызэрыщыхъуар къищIэну ар Акъмырзэ хуоплъэкI, зэрыарэзыр къигъэлъагъуэу, модрейм и щхьэр ещI).
псалъэхэр (И. Хъыбар гуапэ къысхуэфхьащ, шынэхъыщIэхэ! Тхьэр арэзы къыфхухъу… акъмырзэ, кхъыIэ, уэри моуэ къэтIыс. дэр-дэрщ. ЕмыкIу зыми дыкъищIынукъым. МыбыкIэ апхуэдэ хабзэ щыIэу ящIэххэркъым.. КхъыIэ, хабзэр сумыгъэкъутэ. абыхэм ямыщIэми, дэ тщIэркъэ? Сэр щхьэкIэ фымыгузавэ. Зыми сыкъимылъагъуми, сэ зыслъагъужыркъэ? алыхьу тэхьэлам сыкъилъагъуркъэ? Хабзэр скъутауэ сыщыс нэхърэ, ар зыхуей хуэзэу згъэзащIэу сыфщхьэщытмэ, нэхъ къызощтэ. Си къалэныр сывгъэгъэзащIи нэхъыфIщ. 108 Драматургие. Узахуэщ, шынэхъыщIэ.. ди цIыхухэм я псэукIэр сыт хуэдэ? Зэрыщыту къапщтэмэ, Кавказыр дауэ щыт, дауэ псэурэ?
С у н ш. Пэжыр жыпIэмэ, Кавказым ис лъэпкъхэм я зэIузэпэщыныгъэр адыгэхэм ди псэукIэм куэдкIэ елъытащ. адрей лъэпкъхэм я кум зэгурымыIуэныгъэ гуэр къихъуэмэ, адыгэпщхэм зэрагъэкIуж. IэщкIэ, гъавэкIэ, хъупIэкIэ, вапIэкIэ дипщхэр ди гъунэгъухэм щIэх-щIэхыурэ ядоIэпыкъу.. ар сощIэ. Пащтыхьри абы фIыуэ щыгъуазэщ. ди лъэпкъым Кавказым щиIэ пщIэращ адыгэхэр нэхъ пэгъунэгъу къищIыну ар щIыхэтыр. Къэбэрдейр здеIэмкIэ адрейхэри екъуну зи щIыхьыр лъагэми къыщохъу.. ар пэжщ. аращ зэрыщытри.. ЩIалэ тIощI фи гъусэщ… Къэбэрдей щIалэу, къыхэщыпыкIауэ.. абыхэм узытешыныхьын яхэткъым. ерыскъы тезу зытет, шэрхъ зыщIэт Iэнэ цIыкIур хуэму къыщIешэ. къыщолъэт. цIыхубзым пожьэ.. Фи махуэ фIыуэ! Куэдрэ фызыпэзгъэплъащ, емыкIу къысхуэвмыщI. (ЩIалитIым сэлам гуапэ ярех).. Мыр зэвгъэцIыху. ди дежкIэ зэрыжаIэщи, ди унэгуащэщ. И цIэр Марфэщ. (И щхьэгъусэр и къуэшхэм ярегъэцIыху). (шхынхэр Iэнэм къытригъэувэурэ). Пщым и хэкум фи гъусэу щIалэ тIощI къикIауэ зэхэсхащ. ЯхуэIуэтэщIыркъым абыхэм я гъэсэныгъэр.. апхуэдэ защIэщ сыкъызыхэкIа лъэпкъыр!. Фи хабзэри фи псэукIэри дахэщ. адыгэ лъэпкъыр си псэм хэлъмэ, хэзмыхыну фIыуэ сигъэлъэгъуащ фи къуэшым. Мы шхыныгъуэхэри абы къикIащ, фэ къыздэфхьащ… Къэзыхь зышхыж бей мэхъу, жывоIэ адыгэхэм. Тхьэм нэхъыфIыж, нэхъ беиж фищI… Мы Iэнэр къыфхуэзыхьыни згъуэтынут, ауэ си IэкIэ къыфхутезгъэувэмэ нэхъ къэсщтащ, фэ фхуэсщI пщIэм и хьэтыркIэ… Лы гъур гъэжьа… адыгэ кхъуей… Хьэкъурт… Махъсымэ… Иджы фIэкIа игъащIэм слъэгъуакъым икIи сIухуакъым апхуэдэ шхыныгъуэхэр.. Тхьэр арэзы къыпхухъу, нысэ! Къытхуэпщта шыгъупIастэр Тхьэм игъэбагъуэ. Мыпхуэдэу IэфIу Тхьэм куэдрэ дызэдигъашхэ… дэри тыгъэ гуэрхэр къыпхуздэтхьащ. (Сунш Акъмырзэ дежкIэ 109 Драматургие
йоплъэкI. Акъмырзэ Iэнэ кIапэм телъ зэкIуэцIылъыр къещтэри, къыхуеший). Мыр адыгэ фащэщ. адыгэ нысэм адыгэ фащэ иIэн хуейщ, жаIэри нэхъыжьхэм къыпхузагъэхьащ. Тхьэм фэилъхьэгъуэ узыншэ пхуищI.. Къозыгъэхьахэри Тхьэм игъэузыншэ, нэхъыфI дыдэу слъагъу си щыгъынхэм япэ изгъэщу зесхьэнщ. Фыпсэу! (И щIыб къахуимыгъазэу, хуэму икIуэтурэ нысэр щIокIыж). (зэкъуэшхэр мэтIысыжри, нысэм къахутригъэува ерыскъым хоIэбэ…) долэт-джэрий, дэри дежьэжынщ, дыкъызэрысрэ шхэн фIэкI Iуэху диIэкъым. Уэри зыбгъэпсэхун хуейщ…. Зэдэшхэ IэфIщ, жиIакъэ адыгэм. Сывгъэтхъащ. Псапэ къэфхьащ. Иджыри фыщыс жысIэмэ, фэрыщIыгъэ хъунщ. дэ дызэрежьэнум зыхуэдгъэхьэзырын хуейщ. ЩIалэхэм сэлам схуефхыж. (Черкасскэр и къуэшхэм якIэлъокIуатэ. Марфэ Iэнэр Iуехыжри, шэнтхэр дахэ-дахэу ирегъэувэкIыж. Черкасскэр къыщIохьэж).. КъэтIыс, тIэкIу дыщыгъэс ди закъуэу. (И Iэблэр еубыдри Марфэ зрешалIэ…). Сэ сощIэ уэ пащтыхьым узэрыхуэпэжри укъызыхэкIа лъэпкъым пэпщIын зэрыщымыIэри. Сэри аращ. СыпсэухункIэ а тIум сахэдэнукъым. Уэ пфIэлъапIэ псори сэркIи лъапIэщ.. Сэ медальон езгъэщIащ. СыпсэухукIи ар си пщэм исхынукъым. ПщIэрэ абы хэт сымэ я сурэт ислъхьэнуми?.. (фIэгъэщIэгъуэну). Хэт сымэ?. Уэрэ ди цIыкIухэмрэ…. Сэри уэ зэикI си гум уихунукъым. Куэдрэ сигу къокIыж, нэхъ пасэхэм щыгъуэ, укъызыхэкIа лъэпкъыр Iумпэм ящIу, ныбжьэгъу уащIыну я щхьэ трамылъхьэу зэрыщытар. ар егъэлеяуэ си жагъуэ хъурт, си гум щIыхьэрт.. Пащтыхьым къегъэза куэдым сэ къысхуамыгъэгъуфыр урысылъ зэрысщIэмытырщ. ЦIыхур щIагъэлъапIэр и акъылымрэ и зэфIэкIымрэ щхьэкIэщ, армыхъумэ абы щIэт лъыракъым. Хэт сыт хуейми къысхужреIэ, абы щхьэкIэ къэзмыгъанэу сэ Урысей къэралыгъуэшхуэм сыхуэлэжьэнущ… Сэ пащтыхьым си пщэ кърилъхьар Тхьэм къалэн къысщищIам хуэдэщ. Есшэжьэну экспедицэм Урысейр КъуэкIыпIэм гъунэгъу хуищIынущ. Урысеймрэ азие Курытым щыIэ къэралыгъуэхэмрэ я кум сатуушхуэ щрагъэкIуэкIыну Iэмал ягъуэтын къудейкъым, атIэ я дзыхь зрагъэзу, зым и щIыбагъкIэ адрейм и IэштIым щимыгъэдалъэу мамыру, зэгурыIуэ-зэдэIуэжу зэдэпсэунущ. абы уи фIыщIэ хэлъыну сыт и уасэ?!. ар псори тхыдэм къыхэнэнущ. 110 Драматургие. Пэжщ. Нобэ дызыхэт Iуэхури зэгуэр тхыдэм хыхьэжынущ.. Тенджызым нэс узгъэIэпхъуэжрэ слъагъуу кхъухьым уизгъэтIысхьатэмэ, сигу нэхъ зэгъэнут!.. Мыбы нэс сыкъыщIэкIуам зыри и мыхьэнэкъым, ар къыспэбубыдмэ…. Хъунщ. ауэ сэ нэхъ пасэу сымыкIуэу хъунукъым. драгъэжьэну къэкIуэнущ астрэхъан и губернаторри, нэгъуэщI Iэтащхьэхэри, динырылажьэхэри…
М а р ф э. Кхъухь тедзапIэм нэс сынэбгъакIуэ закъуэмэ, содэ. ЦIыкIухэри, къызэщыунщи, ныздэсшэнщ…
Ч е р к а с с к э м. Тхьэм и IэмыркIэ псори хъарзынэу зэфIэдгъэкIынщи, нобэ хуэдэу къэдгъэзэжынщ.. Тхьэм жиIэ! Тхьэшхуэм фыкъихъумэ! (ГумащIэу и нэхэм щIэплъэурэ.) Сыгузэвэнкъым, жызоIэри си гур согъэбыдэ, ауэ, итIани, схузэфIэкIыркъым сымыгузэвэн.. Iейм уемыгупсыс. Узэджэр къокIуэ, жаIакъэ адыгэм. Iупхъуэ
Кхъухь тедзапIэрщ. и гъын къокIуэ, къыщиудын хьэзырщ. Пщыми и нэр гуащэм и нэм хуэмызэмэ нэхъ къещтэ – хуейкъым къызэрыдзыхар иригъэлъагъуну. ТIури щыму тенджызым хоплъэ… и бгъуитIымкIэ къыщытщ, и хъыджэбз нэхъыщIэ цIыкIур и бгъафэм щIекъузэ… цIыкIуитIым я щхьэфэм Iэ делъэри гуащэмрэ абы и IэплIэм ис цIыкIумрэ гуапэу зарешэкI. (ерагъкIэ зызэтриIыгъэу). дунейр къызэIохьэ… Тхьэм фыкъихъумэ, гъуэгу махуэ!.. Езыгъэжьэну динырылажьэхэр къыIуохьэ.. ЕхъулIэныгъэ фиIэу къэвгъэзэжыну! Псори зэлъэIуу зыми емылъэIуж Тхьэм фыкъихъумэну солъэIу. (Къытригъэзэжурэ попыр Тхьэ йолъэIу, цIыхухэми, кхъухьхэм ярыт топхэми, бэракъхэми псы ятреутхэ).
К (зихъунщIэу, темыпыIэу, адэкIэ-мыдэкIэ зиIуантIэ-зишантIэу, жиIэхэр пщым зэхримыгъэхыну лъэныкъуэкIэ зигъазэурэ). Сыт мы къомыр зищIысыр? ФIы лъэпкъ къашэнукъым мы хуэIухуэщIэ мыфэмыц къомым… Фыкъаплъи фыкъэдаIуэ… Феплъыт, феплъыт! Пщым и жагъуэ ящIынкIэ мэшынэ…
ЕТХУаНЭ ЕдЗыГЪУЭ 111 Драматургие (жиIэхэр пщым зэхримыгъэхыну хэту). Хьэуэ, ущоуэ. Черкасский александр и адэм пщыгъуэ зэрыратрэ сыт щIа! апхуэдэщ а лъэпкъыр зэрыщыту… Нобэ къэунэхуа пщы цIыкIухэм ящыщкъым ахэр. ИтIанэ, Черкасскэм и адэри пащтыхьым и кIуэгъужэгъуу зэрыщытар зыщумыгъэгъупщэ… ахэр лъэпкъыжьщ… Нобэр къыздэсым Черкасскэм и къуэшхэм Тэрч и Iэшэлъашэхэм щыпсэу адыгэхэм унафэ хуащI… (и къуэмрэ и пхъумрэ, гъуэрыгъуэу къиIэтурэ, ба яхуещIыж). ФIыкIэ! Фыкъыспэплъэ!. дадэ! дадэ! (КIийуэрэ и адэм и къэптал дыщэидэкIэ гъэщIэрэщIам и къуащIэм къекъуурэ). Сэри сыздэшэ.. Шуркэ, сэ куэдрэ сыкъэтынукъым.. Пылрэ аслъэнрэ псэууэ къысхуэшэ…. Хъаным и къаплъэныр къыпхуэсшэнщ.
Кхъухьыр ежьэным хуэхьэзырщ. Бэракъыр яIэт. 112. Гъуэгу махуэ! Сыхьэтым я нэхъыфIым Тхьэм фыхуишэ… (УафэмкIэ дэплъейуэрэ). Мес къыухэр мэлъатэ… Iэ къыпхуащI… ГумащIэу урагъажьэ… ди Тхьэшхуэм фIыкIэ дызэхуихьыж!.. Къыу блэлъэту якIэлъыплъ. Сэри сакIэлъыплъынущ… апщIондэхункIэ гурэ псэкIэ дызэгъусэнущ… Тхьэм фыкъихъумэ… Флъагъуркъэ цIыкIухэ?! Папэ иджыри Iэ къытхуещI… Кхъухьыр IуокIуэтри IуокIуэт, дэ тIур зэпэIэщIэ дищIу… гу лъыптэмэ, умылъагъужыхункIэ Iупхъуэ
ЕХаНЭ ЕдЗыГЪУЭ
ЯПЭ Iуэхур щекIуэкIыр Ч е р к а с с к э м и хэщIапIэрщ. Ч е р к а с с к э м р э я закъуэщ. Пщым и дневникым зыгуэрхэр иретхэ. - блыным фIэдза картэшхуэм бгъэдэтщ зэпиплъыхьу. Писырыр къыщIохьэри, письмо къихьахэр зэхидзу щIедзэ. (Франкенберг зыхуегъазэри). Письмо уиIэщ. (письмохэр зыгуэшым гузавэу еплъурэ). Сэщэ?.. Къысхуамытхауэ ара? (Писырым ар щызэхихым, письмор къызриха хъуржыным йоплъэ, абы иджыри зыгуэр къыщигъуэтыну гугъапIэ щыIэ хуэдэ. Франкенберг пIащIэу письмор зэтричауэ, са- Драматургие
тырхэм нэкIэ ирожэ).. Мыр си щхьэгъусэм къитхыу аращ. Сыт мыбы жиIэр?.. ар дауэ?.. (Iэнкун хъуауэ пщым дежкIэ маплъэ).. Сыт къэхъуар? Сыт къитхыр? (Письмом хъыбар жагъуэ зэритыр зи псэм къищIа Черкасскэр Франкенберг и Iэр кIэзызу къыхуишия письмом йоджэ). «Гузэвэгъуэшхуэщ… Пщым и гум емыжэлIэн хуэдэу хуэгъэхьэзыр. Борэным кхъухь цIыкIур хьэбэсабэу зэхикъутащ… Гуащэри, хъыджэбз цIыкIуитIри, матрос я гъусахэри, зыри къэмынэу, хэкIуэдащ… Телъыджэлажьэракъэ, Тхьэм насып къуитынумэ, и куэдщ, пщым и къуэр къелащ. абы и псэр пыт къудейуэ ныджэм къытридзауэ бдзэжьеящэхэм къагъуэтыжащ». ЛIыхэр зэрыубыдауэ, псалъэншэу магъ.. Гуауэшхуэщ… Егъэлеяуэ гуауэшхуэщ. (и щхьэр фIиубыдыкIауэ адэкIэ зеший, мыдэкIэ зыкъешииж…). ар дауэ?!. ар дауэ?!.. И къуэшхэм къеджэ! (Писырыр щIож. И къуэшхэр къос. Ахэри, пщым зрадзауэ, псалъэншэу магъ).. Тхьэ Iэмыр мыгъуэщ, зыри пхуещIэнукъым. 113 ЕТIУаНЭ Iуэхур щекIуэкIыр и хэщIапIэрщ.сымэ щыму зэхэтщ.. ТщIэнур тщIэркъым… Гуауэр – гуауэщ, ауэ гъащIэр къэувыIэркъым… (хэплъэурэ). Тхьэм къыдитати, Тхьэм тIихыжащ. (ТэлайкIэ щыму щыта нэужь, хуэм дыдэу). Пащтыхьым къулыкъу хуэсщIэну псалъэ естащи, ар згъэзэщIэнщ. Си псэр пытыхуи абы сепцIыжынкъым. амударья Хъэзэр тенджызым хуэтшэжынщ. (Зэшхэр къотэджыж.) Псым и жапIэжьыр едгъэгъуэтыжмэ, къумым исхэм игъащIэкIэ фIыщIэ къытхуащIынщ. (Марфэ хидыкIауэ щыта бэракъ плъыжьым бгъэдохьэ, – зыхуегъэщхъри, – и кIапэм ба хуещI). Уэ усщызыгъэгъупщэн мы дунейм теткъым… Сыт хуэдиз насыпыншагъэ къысхуимыхьами, гъуэгуанэм пытщэн хуейщ… (Черкасскэм бжэмкIэ еунэтI. Абы и ужьым иту Франкенберги щIокI). и хэщIапIэр екIуу зэлъыIухащ… ЖьантIэмкIэ блыным пащтыхьым и сурэтышхуэ фIэлъщ. абы и лъабжьэм шэнтжьей щIэтщ, пщым и тIысыпIэу. 8 Заказ № 72 Драматургие
СтIолышхуэм и кIапэм кхъухь цIыкIу тетщ. абы и IэфракIэр егъэкъуауэ писырыр бгъэдэсщ, къыщIыхьэмэ, къыжриIэр итхыну хьэзыру. къыщIохьэж. МытIысу, никIукI-къикIукIыурэ, писырым итхынур жреIэ:. «Зиусхьэн апраксиным деж. Зи щIыхьыр лъагэ пащтыхьым схуептыжыну сынолъэIу… астрэхъан дыкъызэрысу, Уэ, зи щIыхьыр лъагэм, уи унафэм ипкъ иткIэ гъуэгуанэ къытпэщылъым зыхуэдгъэхьэзыру щIэддзащ. ЦIыхухэм дахэупщIыхьми, нэхъ нэIуасэ тхуэхъуахэм дечэнджэщми, экспедицэр щылэжьэну щIыпIэр дубзыхури Iуэхум и ужь дихьащ. астрэхъан щыпсэухэм амударья теухуауэ ящIэр зэхуэтхьэсащ. Псым и тхыдэм фIы дыдэу щыгъуазэ срихьэлIащ. ЗэрыжаIэмкIэ, псышхуэщ ар. Индием къыщожьэри Бухъэрарэ Хивэрэ къызэпеупщI, арал тенджызым хохуэж. аралрэ Хъэзэр тенджызхэмрэ я зэхуакум махуэ пщIыкIуплI гъуэгуанэ дэлъщ. Языныкъуэхэм къазэрыфIэщIымкIэ, а тенджызхэр зэпыщIащ, ауэ ар зылъэгъуа срихьэлIакъым… Ноябрым и 7-м гъуэгу дытехьащ, кхъухь щэщI тщIыгъуу. Гъусэ тщIащ амударья теухуауэ хъыбар къыбжезыIауэ щыта Хъуэжэ-НэпIэс, астрэхъан щыщ тэтэр лIакъуэлIэшу 14, тэрмэшхэр я гъусэу.…. Пщы аюк дызэрыщыгугъам хуэдэу къыщIэкIакъым. дызэрелъэIуа цIыху бжыгъэм и пIэкIэ цIыхуипщI къигъэкIуауэ аращ. Къалмыкъ хъаныр бажэм хуэдэу бзаджэщ. Хивэдэсхэми Урысейми я биину хуейкъым. Зи кIэн нэхъ къикIым зыгуидзэну хьэзырщ.. абы дыщыгугъыщэ хъунукъым. Iэуэлъауэ макъ къоIу.. Сэ пщым сыхуэмызэу хъунукъым. ар хъаным си пщэ кърилъхьащ… (Зыгуэр бжэмкIэ къафIыщIохьэ. Каютэм щIэтхэр абыкIэ маплъэ). Сэ къалмыкъ хъаным сыкъигъэкIуащ. Хэт пщыр? аращ зыжесIэнур.. Сыт къэхъуар?. Хивэдэсхэм дзэ зэрагъэпэщ къыфтеуэну. Фысакъ. ар вжесIэну аюк хъаным сыкъигъэкIуащ. Уи жьэкIэ ар пщым жеIэ жиIэри си тхьэкIумэр быдэу иIуэнтIащ.. Тхьэр арэзы къыпхухъу, дыбэлэрыгъынкъым. (Къалмыкъ щIалэр щIашыж. Черкасскэм, картэшхуэм бгъэдыхьауэ 114 тегушхуауэ къыщIохьэри зыхуегъазэ: Драматургие
еплъурэ, зыгуэрхэр етх. Бжэм къытоуIуэри, темыгушхуащэу, Кожинымрэ Давыдовымрэ къыщIохьэ. Черкасскэм ахэр щилъагъукIэ, къэуIэбжьауэ япожьэ). Мыр сыту псынщIэу фыкъэкIуэжа?! Сыт къэхъуар?
К о ж и н ы м. Персхэм хьэргъэшыргъэ къаIэтауэ дрихьэлIэри кхъухьым драгъэкIыххакъым, я хъаным дыхуагъэзэн дэнэ къэна.. Фежьэн, фыпэплъэн хуеящ… Урысейм фызэрилIыкIуэр ягурывгъаIуэртэкъэ…. дызэремыплъа щыIэкъым. ЗыкIи дахэзэгъакъым.. ар сыт телъыджэ! Урысей къэралышхуэм и лIыкIуэм афIэкIа пщIэ имыIэу ара!. аращ зэкIэ иIар…. Хъунщ. ФыкIуэ… зыгуэр жиIэну хэтащ, ауэ темыгушхуэу щIокIыж. (губжьауэ къыщIохьэжри). Сэри зыми и шы пэщхъын сыкъихуакъым. Сытенджыз офицерщ, абы и пщIэр иумыудых… (абы ней-нейуэ йоплъри). Умыофицеру зыми жиIэркъым. Уи къалэнхэр бгъэзэщIэн хуеящ жытIэу аращ…. Сэри пащтыхьым и унафэкIэ сыкъежьащ. (БэмпIауэ и бгъэм тхылъымпIэ къыдепхъуэтри, пщым хуеший). Мэ, къеджэ мыбы!. Уэ къеджэ абы.. Сыкъеджэм-сыкъеджэ: «Губернаторхэмрэ къалэхэм я тетхэмрэ унафэ фхузощI поручик Кожиным зэрызыкъыфхуигъазэу, пIалъэ къыхэвмыгъэкIыу кхъухьрэ зыхуеину цIыхухэмкIэ ар къызэвгъэпэщыну…
Урысейм и пащтыхь Пётр Езанэ».
Тхылъ къабзэкъэ мыр? Пащтыхь унафэкъэ? (Къэлыбыпауэ мэкIий). Хэт пащтыхьщ, хэти нэгъуэщIхэм я гупсысэхэм я пщылIщ… Урысыр, урыс курыхыр, урыс уэркъыр аращ Урысейм къызэрыщрадзэр. ар дауэ уи гум зэрытебгъэхуэнур? (щIыбымкIэ къиIукIыу). аргуэру дишхэмрэ ди махъшэхэмрэ ирахужьащ. Фынэпхъэр псынщIэу!.. (Черкасскэри адрей абы и гъусахэри зэрыщIох. Кожиныр и закъуэу къонэ. ИщIэнур имыщIэу йокIукIкъокIукI).
К о ж и н ы м (и щхьэ хужиIэжу). ахэр езымыгъэдыгъун цIыху пэрыгъэувэ. Уэ псоми ущраунафэщIкIэ, махъшэм къыкIэлъыбжыхьу губ- 115 Драматургие
гъуэм уитын хуейуэ аракъым… Кавказ щылъхум Урысейр игъэунэхъуну мурад ищIащ. ар езыр и диным епцIыжащ, къызыхэкIахэм яхуэпэжакъым. Хуэпэжыфынукъым зи щIыхьыр лъагэ ди пащтыхьми. Жьым здихьымкIэ ещIэ цIыхум апхуэдэ къалэнышхуэ и пщэ дэплъхьэ хъунттIэ?! Кхъуэм и кIэр пыбупщIу мэзым щIэбутIыпщхьэжри ари зыщ. ар зи щIыхьыр лъагэм щхьэ къыгурымыIуарэ? Мис, сэ псори стхауэ сIыгъщ, пащтыхьым и пащхьэм ислъхьэну…писырыр къыщIохьэж.
Ч е р к а с с к э м. Мис аращ, зиусхьэн Кожин, дэтхэнэ зыми и къалэныр тэмэму игъэзащIэу щытамэ, а мыхъумыщIагъэ къомыр къэхъунутэкъым… Уэ уи пщэ итлъхьа къалэнхэр умыгъэзащIэу пцIы зэхэплъхьэри къэбгъэзэжати, а уздэдгъэкIуам аргуэру нэгъуэщI зыгуэр тедгъэкIухьыжын хуей хъуащ. ар иджыпсту къэсыжыну дыпоплъэ, уэри зэхэпхынщ абы жиIэр. бжэм къытоуIуэри къыщIохьэ.. Замановыр къэсыжащ. (Замановым гуапэу пожьэри, IэплIэ хуещI). 116
Гъуэгуанэ жыжьэр дауэ зэпыпча?. Гугъу сехьами, псори зэхэзгъэкIащ. Зы хьэргъэшыргъи нэгъуэщI зэрыхьзэрии Персым щыIакъым. Поручик Кожиным жиIауэ хъуар къигупсысауэ аращ. Бухъэра бутIыпща лIыкIуэм астрабад и хъаныр къыIущIэу шыи къритыну хьэзырт. ар Кожиным давыдовым щибзыщIри, хъаным деж кIуэну ебгъэжьа гупыр зыми бгъэдигъэхьакъым. Хыв Iэджэ иригъэукIри и кхъухьым кърыригъэлъхьащ. НэгъуэщI Iэщ Iэджи уIэгъэ ищIащ, куэд зэхищIыхьащ. ахэр езы хъаным и жьэкIэ къызжиIэжащ. Хъаныр Кожиным къыхуэарэзыкъым, къыхузэгуоп. Бзаджэщ, жи, дыджщ, жи. а псори хъаным итхри къыпхузигъэхьыжащ. (Хуеший).. Сэ абы и гум фIы зэримылъыр сщIэрт. Командирым и унафэр умыгъэзэщIэну къезэгъыркъым. ар дауэ?! абы и закъуэкъым. Пащтыхьым и унафэщ дэ псоми дгъэзащIэр. ар сыт телъыджэ?.. (Писырым зыхуегъазэри). Мис езы Кожиным зэхихыу жысIэнущ. (Кожиныр къызэщIэнащ, арэзыкъым, зехъунщIэ.) Сэ си гугъащ уэ сыбгурыIуэфыну. арщхьэкIэ дауэ сымыщIми, семыплъми хъуркъым. Сэ зэи уи Iей зесхуэну сыхэтакъым. ауэ а зэхэпщIыхьахэр пащтыхьым жезмыIэу хъунукъым (писырым зы- Драматургие
хуегъазэри). Поручик Кожиным мыхъумыщIагъэ елэжь. Пащтыхь унафэр игъэзащIэркъым. Зы махуэм нэхърэ къыкIэлъыкIуэ махуэм нэхъ жыIэмыдаIуэ мэхъу. Си унафэхэр зэблеш, дыкъуакъуэ ещI. Сэ унафэ щхьэхуэ, езы пащтыхь дыдэм, зи щIыхьыр лъагэм, и Iэ щIидзауэ сиIэн хуейщ, жи. И щхьэр лъагэу еIэт, щхьэцпэщтэщ, щхьэзыфIэфIщ, езэгъыгъуейщ. Индием занщIэу кIуэну къытпиубыдащ, экспедицэр Хивэм нэмысауэ а Iуэхум и ужь уихьэ зэрымыхъунур ищIэ пэтми. Хивэ кIуэ экспедицэми сыхэтынукъым, жиIэри къигъэуващ, сенатым абы хухиха ахъшэ сом миныр фIэмащIэ хъури… абы къыхэкIыу унафэ сощI Кожиныр, гъусэ хуэсщIу, Бытырбыху незгъэшэжыну… (гужьеяуэ). абы Iуэхур нумыгъэс. ар дзэ хеящIэм IэщIэхуэнущ.. ЗэхрегъэкI…. Сэр-сэру сыкIуэжынщ, сыт сэ сыщIебгъэшэжынур?. Си фIэщ хъуркъым уэ аргуэру зыгуэрхэр зэхыумыщIыхьыну. КIуэ, ущхьэхуитщ… (Кожиным щтэIэщтаблэу бжэмкIэ еунэтI).. дяпэкIэ си Iуэху къызевмыхуэ. Сыкъэвмылъыхъуэ. Сэ сывгъуэтынукъым.. Экспедицэм ухэкIыжу ара?. апхуэдэу фыбж… (щIокI). (Замановым зыхуегъазэри). Тхьэр арэзы къыпхухъу. Яицкэ къэзакъыу 1500-рэ, гребенскэ къэзакъыу 500, нэгъуей тэтэру 500 махъшэхэм тесу, къэзакъ шууэ 600 диIэщ. Къэбэрдейми хъарзынэу къикIащ.. Гъэр тщIа саксонхэми майор Франкенберг и унафэм щIэту экспедицэм хыхьэну жаIэ. Топибл диIэщ. ахэр топышэкIи цIыхукIи къызэгъэпэщащ. Лъэсырыдзэм ящыщу ротитI шым тедгъэтIысхьэнщ.. адмиралтейскэ тенджыз къулыкъущIэхэм я пщэ дэлъхьэн хуейщ Индиемрэ Яркендрэ кIуэ гъуэгур къахутэну… астрэхъан щыщ уэркъхэм унафэ хэха яхуэсщIын си гугъэу къэзгъэнати, иджы ахэри мыдрей бжыгъэм хэгъэхьэжын хуейщ… Псори зэхэту цIыху минищрэ щитхурэ мэхъу… МазищкIэ дызрикъун гъуэмылэ зэдгъэпэщащ. Уэ, сэ, адыгэхэр, Хъуэжэ-НэпIэс, Франкенберг сымэ нэхъ иужьыIуэкIэ, апрелым и кIэхэм, дежьэнщ.. Къэбэрдейм къикIа уи къуэшхэр зауэлI ахъырзэманщи, ахэр уэ узэрысыну кхъухьым хъумакIуэу идгъэтIысхьэнщ. 117 Драматургие. ар адрейхэм зыгуэру къащымыхъуну пIэрэ?. дэ ди Iуэхур нэхъ тэмэму зэрыдэкIынуращ нэхъыщхьэр… Кожиныр, тобэ къихьыжрэ къыкъуэкIыжмэ, зэрыжытIам хуэдэу, хуэдгъэгъунщи, аргуэру экспедицэм хэдгъэхьэжынщ.. Бытырбыху тхын хуейщ, армыхъумэ, ар дэ къэдгъанэу дежьауэ яжриIэнущ.. дауэ зэрыттхынур?. Зэрыщыт дыдэм хуэдэу. Iупхъуэ
ЕБЛаНЭ ЕдЗыГЪУЭ Iуэхур щекIуэкIыр астрэхъан губернаторым и хэщIапIэрщ. астрэхъан и губернатор Къэзан и губернатор зэбгъэдэсщ. Ч и р и к о в ы р жьантIэмкIэ къыдэсщ, стIолышхуэм тегъэщIауэ. С а л т ы к о в игъэщIеикIауэ шэнтжьейм исщ, кIэрыгъэщIапIэ лъагэм и щхьэр егъэкъуауэ. никIукI-къикIукIыу жыхафэгум тетщ. 118
К о ж и н ы м. Черкасскэр Урысейм епцIыжащ. абы ди дзэр кIуэдыпIэм ирешэ. Хивэдэсхэм зауэ ярищIылIэну яжриIэри дзэшхуэ зэхуригъэшэсащ. Иджы абы ди дзэр яхуешэ…. Пэжу пIэрэ ар?. Пэжщ, абы шэч лъэпкъ къытумыхьэ.. ПэжынкIи хъунщ…. Черкасскэм унафэ къытхуищIащ удгъэтIысыну.
К о ж и н ы м. дауэ сызэрыбгъэтIысынур? Езыращ гъэтIысын хуейр!..
фэр егъэзащIэ…. Черкасскэм, дауэ щымытми, пащтыхьым и уна- (Чириковым зыхуегъазэ, Кожиным дежкIэ и Iэр ищIурэ). Мобы Бытырбыху сызэрыкIуэжын ахъшэ къызэт, жеIэри сигъэпсэуркъым. Черкасскэм зэхищIыхьхэр пащтыхьым лъигъэIэсыжу, ар Урысейм зэрепцIыжар гуригъэIуэну тхьэ еIуэ. ПцIы супсмэ, мис езыр щытщ…. Сэри мызэ-мытIэу къызжиIащ. КхъыIэ, диIэIамэ, зэхэдгъалъхьи, ди натIэ идгъэгъэкI мыр… адэ, здэкIуэжым, псори щызэхагъэкIынщ.. Я щхьэ зэрыхьщ… Драматургие
К о ж и н ы м. абы Урысейм ифI зэрызэримыхуэр сэ пасэу къызгурыIуащ. дзэр Iисраф иригъэщIынущ, мылъкур ирикъухьынущ. Пащтыхьым и зы унафи гъэзэщIа хъунукъым. И щхьэ Iуэхущ абы зэрихуэр…. Черкасскэм зы жеIэ, уэ нэгъуэщI жыбоIэ, хэт дызэдэIуэнур? увар.
лъагэм?!. ар Кавказщылъхущ, дзыхь ебгъэз хъунукъым…. аращ экспедицэм и унафэщIу пащтыхьым игъэ-. Щыуащ. Зэрыщыуар жеIэн хуейкъэ зи щIыхьыр. абы щыхьэт хуейщ.. Сэ псори тхауэ сиIэщ.
Ч и р и к о в ы м. Сэ сыхуиткъым Черкасскэм и унафэр сымыгъэзэщIэну, ар пащтыхьым и лIыкIуэщ. Уэ ухэт?. Сэ Урысейр фIыуэ зылъагъу, пащтыхьым игъащIэкIэ хуэпэжыну тхьэлъанэ зыщIа сыцIыху пэжщ, сытенджыз офицерщ, хэкум папщIэ си псэр стыну сыт щыгъуи сыхьэзырщ… Тхылъ къабзэ къызэфт. Зэран фыкъысхуэмыхъу… Фы-ху-щIе-гъуэ-жынщ.. Сышынауэ аракъым. ауэ а уэ узыхуей тхылъым хуэдэ уэстынщ. Сеплъынщ уэ пщIэнум. дэнэ укIуэн, Урысей пащтыхьышхуэм и жьауэм ущIэкIыу?. ЗыщIыпIи сыкIуэнукъым. Сэ слъэкIынур фэзгъэлъагъунщ.. деплъынкъэ… (СтIолым бгъэдотIысхьэри Кожиныр зыхуей тхылъыр етх. Мыхъурыр къыдэгъэжышхуэм къыдехри, абы трегъэуэж). Мэ, плъэкI къыумыгъанэу Урысейм ифI къэлъыхъуэ.. абы нэхърэ нэхъ насып ин сэ игъащIэм къэслъыхъуакъым, къэслъыхъуэркъым икIи къэслъыхъуэнукъым. (Чириковым къишия тхылъымпIэр къыIэщIепхъуэтри, псынщIэу щIокI).
Iупхъуэ. дунейм и щытыкIэр емызэгъыу цIыхухэр сымаджэ зэтехъуэрт. Хуабэ узым куэд илIыкIырт. ЩIэткIукIщIэсыкIыурэ Черкасскэм и экспедицэр мащIэ икIи къарууншэ хъурт, хивэдэсхэр къатеуэм замыхъумэжыфынум нэсауэ. Япэ махуэм гъуэгу техьахэр ак-Мурза псым деж нэху къыщекIащ. МахуиблкIэ 119 Драматургие
кIуа нэужь, Эмбэ нэсащ. абдежым махуитIкIэ зыщагъэпсэхури, псым зэпрыкIащ. Богат аузым нэсащ. адэкIэ Хивэ узышэ гъуэгушхуэм къыпищэрт. абы тету махуитхукIэ кIуа нэужь, Хъэзэр, арал тенджызхэр зыгуэш Усть-Урт лъагапIэм дэкIащ. КъыкIэлъыкIуэ махуэм Иркет пэгъунэгъу пшахъуэ Iуащхьэм бгъэдыхьащ. Мыбдежым махуэ зыбжанэкIэ зыщагъэпсэхущ, я фэндхэм псы из ящIри я гъуэгу теувэжащ. арал бгъурытурэ тхьэмахуиблкIэ кIуащ. адэкIэ пшахъуэщIым щIидзэри, гугъу ехьахэщ. Хьэку къэплъам къриху фIэкIа умыщIэу, жьы пщтырыр щIэх-щIэхыурэ къаIурыуэрт, щIыфэмрэ нэкIумрэ илыгъуэу, илыпщIу. айбугир гуэлым щынэблэгъаращ ахэр псом хуэмыдэу гугъу дыдэ щехьар. МахуитхукIэ псы Iубыгъуэ ямыгъуэту кIуащ. Шы уэдыкъуахэр апхуэдизкIэ лъэрымыхь хъуати, я лъэр зэбламыхыжыфу пшахъуэ пщтырым хэукIуриерт. абыхэм ятелъа хьэлъэхэр цIыхухэм зытралъхьэрти, шыхэр къумым къранэрт. Махъшэхэм я лъакъуэхэри ерагъкIэ зэблахыжыф къудейуэ арат, Iуейуэ къэувыIэхэрти, пшахъуэм щIигъэна хъунгъалIэ гъуар кърафыщIыкIырт. Жэщхэри зыкIи нэхъ щIыIэтыIэ хъуртэкъым. ЦIыхухэр унафэхэми емыдэIуэжу, егъэзыпIэ ящIыну щIыпIэр къыхахыу шэтырхэр ягъэувыну яхулъэмыкIыжу, хьеуанхэри яхущIэмытIыкIыжу, пшахъуэ пщтырым хэхуэрти, Iурихырт. Шыргъэзий деж ягъэкIуа гупыр къэкIуэжыртэкъым. Экспедицэр къызэрыщыхъум теухуауэ хъаным зыри жиIэртэкъым. Урысхэм я дзэшхуэ астрэхъан дэсу, абы мамыр Iуэху лъэпкъ зэримыхуэу Хивэ щагъэхъыбарырт. Хивэдэсхэр тыркумэнхэми яхуэхъущIэрт, Черкасскэр гуапэу ирагъэблэгъащ, жари.
Хъаным и дзэм зауэм зыхуагъэхьэзырырт: шыхэр ягъашхэрт, Iэщэхэм кIэлъыплъырт, хэкум ис тхьэгурымагъуэхэр зэхуашэсурэ Черкасскэм и дзэм текIуа зэрыхъунумкIэ ечэнджэщырт… ЕЯНЭ ЕдЗыГЪУЭ Пщым и хэщIапIэрщ. Ч е р к а с с к э р лъагапIэм тету нэрыплъэкIэ маплъэ. стIолышхуэм телъ картэм зыгуэрхэр къыщалъыхъуэу, абы зыгуэрхэр тратхэу щхьэщытщ.. Къалмыкъ хъаным къытхуигъэкIуауэ щыта гъуэгугъэлъагъуэхэр щIэпхъуэжащ. Хивэ хъаным деж дгъэкIуа ди лIыкIуэхэри къэкIуэжыркъым…. Шыхэри махъшэхэри увыIащ, лъэрымыхь дыдэ хъуащ. Псоми фIыуэ зедмыгъэгъэпсэхумэ, адэкIэ гъуэгуанэм пащэфынукъым. 120 Драматургие
Ф р а н к е н б е р г. КIуэ пэтми ди къэралым и гъунапкъэхэм пэIэщIэ дохъу… ХамэщIым нэхъ куууэ дыхохьэ…. Псыкъуий щэ ныкъуэ къевгъэтIи, цIыхухэми хьеуанхэми зевгъэгъэнщI. Мазэрэ ныкъуэрэ хъуащ къумым дызэритрэ… дэ мамыр мурад дызэриIэр, хъаным и ныбжьэгъугъэ фIэкIа къызэрыдмылъыхъуэр абы и деж ди лIыкIуэхэм намыгъэсыфами тщIэркъым… Нэсаи нэмысаи ахэр?! Хъуэжэ-НэпIэс къыщIохьэ. -. Зи щIыхьыр лъагэ, укъысхуей?. дяпэкIэ гъуэгугъэлъагъуэу диIэнур уэращ. Мы щIыпIэхэр фIыуэ пцIыхурэ?
Х ъ у э ж э - Н э п I э с. Мы гъуэгум сэ куэдрэ срикIуащ. Куэд дэмыкIыу аккул аузым дынэсынущ. абы и лъащIэм щежэх псыр амударья къыхож. Хивэ и щIы кIапэм мыгувэу дытехьэнущ.. Хъаным игу къытхуилъыр къэдмыщIауэ адэкIэ дыкIуэ хъунукъым… Зыгуэр бжэм къытоуIуэ. Псори абыкIэ маплъэ.. Сэ сыкIуэнщ, зи щIыхьыр лъагэ! (ЩIокIри асыхьэту къегъэзэж). ЛIыкIуэ къигъэкIуащ Шыргъэзий.. ЛIыкIуэхэм я нэхъыжьыр къевгъэблагъэ.. Урысейр къэралышхуэщ. Къэрал лъэщщ. Уэ, пащтыхь хужьым и лIыкIуэм, пщIэ пхудощI. (лIыкIуэм бгъэдохьэри). Къеблагъэ!. ФIым дыхуеблагъэ.. Фи хъаныр зэрыщымыIэжым щхьэкIэ дыфхуогузавэ. Тхьэм фщимыгъэгъупщэ. И хьэдрыхэ дахэ Тхьэм ищI. Урысейм и ныбжьэгъушхуэу щытащ ар. (тхьэусыхафэ къришу). Зи щIыхьыр лъагэ! дэ гуауэшхуэ къытщыщIащ. Ядигер тхьэмыщкIэр хунэсакъым и мурад дахэхэр и кIэм нигъэсыну. Ч е р к а с с к э м. ди пащтыхьышхуэм къызитауэ хъаным Iэрызгъэхьэжын хуейуэ тхылъ сIыгъщ… ар фи лIыкIуэхэм мызэ-мытIэу яжесIащ. Хъарзынэу дызэгуроIуэ, ауэ дызэрызэгурыIуар щIэх дыдэ фокъутэж. КъызгурыIуэркъым.. Зи щIыхьыр лъагэ! Тхьэм жиIэмэ, уэ а тхылъыр Шыргъэзий хъаным уи IэкIэ ептынщ. ар щIыхьышхуэ 121 Драматургие
къыщыхъунщ абы. ХъаныщIэр алыхьым къытхуихъумэ! абы и бийхэр Тхьэм куэдрэ игъэщыгъуэ… Фэ фи пащтыхьым и узыншагъэр сыт хуэдэ? (ЗигъэгумащIэу щIоупщIэ).. Хъарзынэщ. Лажьэ имыIэу дыкъыбгъэдэкIащ.. Тхьэм абы и жьауэм щIэту Урысейр куэдрэ игъэпсэу икIи иригъэфIакIуэ. дэ зэрызэхэтхамкIэ, Урысейм Балтикэ тенджызым и Iуфэм кхъухь тедзапIэщIэхэр щеухуэ.. Сату Iуэхум зригъэужьыну и мурадщ зи щIыхьыр лъагэм. жынур?. Шыргъэзий хъаным ар и гуапэ хъунущ, уэ езым уи жьэкIэ жепIэмэ.. Сэ фи хъаным сыхуэзэн си гугъэщ.. Сыт хуэдэ жэуап хъаным хуэтхьыЧ е р к а с с к э м. Пщыр къеблэгъэнущ, жефIэ… (Хъаным и лIыкIуэм зыхуегъазэри). Уи гъусэхэми къеджэ… (И дэIэпыкъуэгъухэм захуегъазэри). Фепсалъэ… Сэ иджыпсту… (ЩIокI). и лIыкIуитIымрэ къыщIохьэ.. СыныводаIуэ. дэ хъаным дрилIыкIуэщ. Мис, хъаным хуэвгъэкIуа фи лIыкIуэхэм ящыщ зыи гъусэ къытхуищIыжащ… Фи ныбжьэгъугъэр хъаным къещтэ… Урысейм и ныбжьэгъугъэм хуэныкъуэщ… (Кореитовым зыхуегъазэри). Уи гъусахэр. ахэр хъаным и деж къэнащ, къиутIыпщыжын дэнэ щыIэ?
идакъым…. Хъаным лIыкIуэ къызэрытхуищIар хъарзынэщ. ауэ дэ дыдейхэр щхьэ къимыгъэкIуэжарэ?. ар хъан унафэщ. Зыри хэтщIыкIыркъым.
З а м а н о в ы м. ЛIыкIуэр лIыкIуэщ, лIыкIуэр яубыдыркъым. ар лъэныкъуэхэр зэпызыщIэ, я мурадхэр, Iуэху еплъыкIэхэр зэрызэхуаIуатэ Iэмалщ.
Л I ы к I у э н э х ъ ы ж ь ы м. Шэч хэлъкъым хъанми ар зэрищIэм, ауэ абы езым и Iуэху еплъыкIэ иIэжщ.. ар зэрыдгъэщIэгъуар икIи къызэремызэгъыр хъаным тхужефIэж. 122 Драматургие. Пащтыхь хужьым и мурадхэр хъаным фIэфIт къищIэну.. дэ мамыр Iуэхущ зетхуэр, ныбжьэгъугъэщ къэтлъыхъуэр. (Черкасскэр къыщIохьэж).. Зи щIыхьыр ин, Пётр Езанэм амударья нэгъуэщI щIыпIэкIэ игъэжэну хэтыр пэж?. аращ и мурадыр. Хивэдэсхэм ар IуащIауэ щытауэ жаIэ… Сыт хуэдиз къару ирахьэлIа а ухуэныгъэхэр щрагъэкIуэкIым?. Сэ сыкъызыхэкIа лъэпкъым зэчиишхуэ бгъэдэлъщ, абы хузэфIэмыкIын щыIэкъым. (Пщым дежкIэ зегъазэри щхьэщэ ещI). дэ сыт щыгъуи, уэ, пащтыхь хужьым и лIыкIуэ пщы Черкасскэм, пхуэфащэ пщIэ пхуэтщIыну дызэрыхьэзырыр бжесIэну хъаным сыкъиIуэхуащ. (нэрыплъэкIэ плъэуэрэ). Мес аргуэру шу пщыкIутху къытхуокIуэ. ПщIэгъуалэм тесыр Iуащхьэм дэкIащ… Зы лIыкIуэм адрейр и ужь иту къэсащ. Къевгъэблагъэ ахэри… (ХьэщIэхэр къыщIашэ).
зэрыжысIэнур. Зи щIыхьыр лъагэ! Сэ Шыргъэзий хъаным срисщIэркъым. Щыуаминистрщ… Къэхъуар гъэщ. Щыуагъэшхуэщ ар. Хъанми абы зы масти хищIыкIыркъым. Фи губжьыр евгъэупIэхыж. дэ къуаншэм, Iэмал имыIэу, тезыр тетлъхьэнщ. (ЗэкIуэцIыпхауэ зылI къыщIахьэ). КъэфтIатэт! (КъатIатэри къызэфIагъэувэ.) ЕщIапхъэр ефщIэ! (ЛIым йопхъуэри и тхьэкIумэхэр лъыпсыр къыпыжу яугъуэн, тхьэгъу ирадзэ, и пэ гъуанэри апхуэдэу яугъуэнри абыи тхьэгъу иралъхьэ, кIапсэ иращIэжри и гъусэхэм яубыдыж. Черкасскэм зыхуегъазэри). Иджы, зи щIыхьыр лъагэ, адэкIэ уэ узыхуейр ещIэ.. Сэ сылIыукIкъым. КъызгурыIуэркъым. Сыт мыр зищIысыр? Ядигер тхьэмыщкIэр. Зи щIыхьыр лъагэ! дэ гуауэшхуэ къытщыщIащ…. Зи щIыхьыр лъагэ министр! Сэ Пётр Езанэм, ди пащтыхьышхуэм, къызитауэ хъаным естыжын хуейуэ грамотэ сIыгъщ.. КъызгуроIуэ, зи щIыхьыр лъагэ. Шыргъэзий хъаным и гуапэ хъунщ ар уэ езым уи жьэкIэ жепIэрэ уи IэкIэ ептыжмэ…. Сэ сыщогугъ Хивэм мамырыгъэ щыIэну. 123 Драматургие. Шордакъыр зыубыдыну хэта Муса ягъэкIуащ арал адэжкIэ.. Зи щIыхьыр лъагэ ашур-бек Хивэм къигъэзэжауэ пIэрэ? ар сэ астрэхъан къыщысцIыхуауэ щытащ.. Иджыри куэд хуейщ ар Хивэ къэсыжыным. ар Бытырбыху къыщикIыжым, астрэхъан деж щаубыдащ.. Сыт щхьэкIэ?. абы фэ нэхъ фыщыгъуэзэн хуейщ. ашур-бек пащтыхьым кърита топхэр трахыжащ. астрэхъан и губернатор Чириковым и унафэкIэ. ауэ губернаторым апхуэдэ унафэ къыхуэзыщIам дэ дыщыгъуазэкъым, фэ ар нэхъ фщIэнщ. Ч е р к а с с к э м. Къэмыхъун хуейуэ къэхъуа Iуэхущ. Сэ сыкъыщыкIуэжкIэ, абы и унафэ тэмэм къэсхьынщ.. ХъыбарыфI къэпхьыну Тхьэм къыщIигъэкI. (Абдуларэ абы щIыгъуахэмрэ щIокIыж). (Кореитовым зыхуегъазэри). Уэ абыхэм я гъусэу бгъэзэжмэ, нэхъыфIщ. Уи гъусахэм яхыхьэж. Губзыгъэу, набдзэгубдзаплъэу фыщыт. Уэ иджыпсту абыхэм уакъыхэкIыж хъунукъым. (Пщым Iэ ещIри Замановыр зыбгъэдешэ. Абы зыгуэрхэр щэхуу жреIэри, Замановыр Кореитовым щIыгъуу щIокI). -. ЗыгуэркIэ сынолъэIунут, пщы!. ЖыIэ! -. Сэ си фIэщ хъуркъым Хивэ щыпсэухэр зэрымыщIэкIэ лIыкIуэм и чырэм къатеуауэ…. Сэ къызгурыIуакъым министрым и цIыхум апхуэдэ тезыр ткIий щIытрилъхьар. -. Сэри къызгурыIуакъым. КъуэкIыпIэр Iэ гупэ-Iэ щIыбщ. Зыхуейри ящIэнури къэщIэгъуейщ… Зи щIыхьыр лъагэ! Хивэ сынэсмэ, зыри къысщысхьынукъым.. УтхэкIыжыну ара? -. СынолъэIу сыбутIыпщыжыну.
Ч е р к а с с к э м. УзэрыфIэфIщ. Сэ уэ залымыгъэкIэ усIыгъынкъым, узутIыпщыжыну сигу упымыкIми. (Хъуэжэ-НэпIэс лъэгуажьэ зрегъауэ). Тэдж!.. Тэдж, Хъуэжэ-НэпIэс! (Черкасскэм и пхъуантэшхуэм зэкIуэцIылъ гуэр къыдех. Ар зэкIуэцIехри, дыщэ тумэн зыбжанэ къыхебжыкI). Мэ, уи хьэлэлщ, чырэми зыш къущатынущ. (Ирегъэжьэж.) Безруковымрэ Шустровымрэ фыкъеджэт. (Ахэр къыщIохьэ. Шустровым и нэпсхэр щIелъэщIыкI, 124 Драматургие
зэрыгъар наIуэу.) Илья данилович, еуэ, зыгъэхьэзыр, Урысейм узгъэкIуэжыну унафэ сщIащ. Зи щIыхьыр лъагэм хуэшэ Хъэзэр тенджызым тетщIыкIа сурэтхэр. Сэ ахэр здесхьэжьэфынукъым. Зыгуэр къэхъу хъужыкъуэмэ… Гъусэу сэлэт дапщэ ухуейми къыздэщтэ. Еуэ, еужьэрэкI. (Черкасскэм аргуэру пхъуантэшхуэм зэкIуэцIылъитI къыдехри, зыр Безруковым ирет). Мыр зыми Iэрыбгъэхьэ хъунукъым. Тхьэм гущIэгъу къыпхуищI! (и натIэм къытрикIута пщIэнтIэпсыр ирилъэщIэкIыурэ). Пщы! Шынагъуэ гуэр щыIэ?. ЩыIэщ.. Сыт хуэдэ?. СщIэркъым. Си псэр мэгузавэ. Мы къызэпта тхылъымпIэхэр схъумэнщ. СлъэкI къэзгъэнэнкъым. (Безруковым и нэгу зэхэуар тIэкIу зэлъыIуокI. Черкасскэр абы бгъэдохьэри щэнейрэ ба хуещI).. Гъуэгу махуэ! (ЕтIуанэ зэкIуэцIылъыр Шустровым ирет). Мыхэри сурэт тетщIыкIахэращ. Быдэу гъэпщкIу.. КъызгурыIуащ.. дэгъуэщ. (Жор трещIэри). КIуэ…. Си лъакъуэхэм къесшэкIынщ. Вакъэхэр арыншами схуэинщ…. Тхьэр пщIыгъущ, ежьэ, кIуэ… (къызэщIэнауэ къыщIолъадэри). Бдзэжьеящэ кIуа ди щIалэхэм аргуэру къатеуэри гъэр ящIащ. ди дзэм къыхэлъадэри куэд Iисраф зэтращIащ.. Мыри зэрымыщIагъэкIэ къэхъуауэ си фIэщ. Бдзэжьеящэ кIуа сэлэтхэм ящыщу мащIэщ хъуркъым.
къаIэщIэкIыжыфар.. дауэ мыхъуами, дэ абыхэм зауэ етщIылIэ хъунукъым… Иджыри къытрагъэзэжынри хэлъщ. Фымыбэлэрыгъ. Лагерым гухэр къевгъэувэкI…. Хъаным и дзэр мин 24-рэ мэхъу.. Топхэри фочхэри ящхьэпрывгъэукI, вгъэшынэ, ауэ езыхэм фемыуэ… къыщIохьэ. 125 Драматургие. Шыргъэзий лIыкIуэ къигъэкIуащ. И сэлэтхэр къызэрыттеуар абы имыщIэу жаIэ.. Фыкъеджэ мыдэ! (Хивэ къикIахэм ящыщу щIалитI къыщIашэ. Унэ лъэгум натIэкIэ йоуэ жыпIэну, абыхэм зыкъомрэ щхьэщэ ящI, къызэфIоувэжри, зэкIэлъагъэпIащIэу жаIэ). З ы м. Зыми дымыщIэу къэхъуа Iуэхущ. Топхэр фи гъусэу щалъагъум, зэуакIуэ фыкъэкIуа я гугъэри къыфтеуащ. Хъаным абы зыри хищIыкIыркъым…. Хъаныр къыволъэIу къытхуэвгъэгъуну. афIэкIа къыфтедгъэуэнкъым…. ди лIыкIуэхэр щхьэ къэвмыутIыпщыжарэ?
Я п э р е й м. ахэр псэущ, узыншэхэщ. Езы хъаныр фи деж къэкIуэнущи, къыщыкIуэкIэ къыздашэжынущ… ЩIыбымкIэ аргуэру щызэрогъэкIий. Замановыр щIож. асыхьэтуи къегъэзэж…. аргуэру къыттеуахэщ.. Феуэ!. ари зэрымыщIэкIэ къэхъуауэ аращ. Хъаныр 126
фи деж къэкIуэнущи, пIалъэ къыфIытхыну дыкъагъэкIуащ…. Хъаныр къэкIуэнумэ кърекIуэ. ар къедгъэблэгъэну дыхьэзырщ.. Хъаным уи псалъэхэр Iэрыдгъэхьэжынщ.. дызэгурыIуащ. Iупхъуэ
ЕБГЪУаНЭ ЕдЗыГЪУЭ ямыщIыщэурэ, хъаным деж щIохьэ. Iуэхур щекIуэкIыр хъаным и хэщIапIэрщ. Урысхэм я деж къикIыжа лIыкIуэхэр, дзыхь. Мис, Черкасскэм деж згъэкIуахэр къэсыжащ. (Хъаныр йокIукI-къокIукI). Урыс пащтыхьым и лIыкIуэм и дзэм, абы и бжыгъэм теухуауэ сыт къэфщIэфа?. БжыгъэкIэ куэд мэхъу…. Куэдыр дапщэ? Мин? Минитху? МинипщI?. апхуэдэ дыдэу дэ ар къытхуэхутакъым, ауэ топ куэд яIэщ.. дысакъын хуейщ. Шуудзэ минипщI нэхърэ Драматургие
нэхъ мащIэ япэдгъэув хъунукъым.. апхуэдиз топ къеплъэфажьэу, апхуэдэ дзэ пщIыгъуу мамыр къалэнщ си пщэм дэлъыр, жыпIэу дауэ укъызэрежьэнур?. аракъэ псэхугъуэ къызимыту сызэгупсысыр… Сыт хуэдэ мамырыгъэ пащтыхь хужьым топкIэ къизэунур?. Псоми я унафэщIыр муслъымэнщ, Кавказ цIыхущ, чристэн диныр кърагъэщтауэ. И цIэр долэт-джэрийщ.. Зи диным епцIыжар сытми епцIыжынущ, абы зэи укъигъэпэжынукъым.. дыбэлэрыгъ хъунукъым…. дыбэлэрыгъ дэнэ къэна, датеуэнщ, я къарур зыхуэдэр къэтщIэнщи, «къытхуэвгъэгъу, зэрымыщIэкIэ къэхъуащ», жытIэнщи дыкъэувыжынщ. Я мурадым хунэдгъэс хъунукъым ахэр. Пащтыхь хужьым и щхьэр кърегъэпцIэж мамырыгъэ мурад жыхуиIэмкIэ. (ЛIыжь гъур лъагэ, халат кIыхь щыгъыу къыщIашэ. ЖьантIэм дашэри ягъэтIыс). досим-бей, пащтыхь хужьым и лIыкIуэм дызэрытекIуэн Iэмал къытхуэгъуэт. - (хэплъэу, нэмэз щыгъэ игъажэу зыкъомрэ щыса нэужь). ар лъэщщ. (мыпIащIэурэ нокIукI-къокIукI, и лъакъуэхэр жыхафэгум зэрытрикъузэм хуэдэу и псалъэхэри хикъузэу). СощIэ. ГъэщIэгъуэн лъэпкъ къызжепIакъым… -. Лъэщым пэлъэщу щыIэр Iэмалщ. Хьилагъэщ. Бзаджагъэщ.. аращ дымыгъуэтыр… -. Къэлъыхъуэн хуейщ.. Лъыхъуэ-тIэ! -. Бийм и къарур къэгъэтIэсхъэн хуейщ.. дауэ?
д о с и м - б е й. ЯпэщIыкIэ псалъэмакъыр кIыхьу ешэжьэн хуейщ.. Сыт хуэдэ псалъэмакъ? -. Пащтыхь хужьым и лIыкIуэм дебгъэкIуэкIынур.. дапхуэдэу?
д о с и м - б е й. дзыхь зыхуегъэщIи, лIыкIуэ Iэтащхьэр уи хъым къигъэхьэ… итIанэ гу лъимытэурэ и къарур зэкъуэч. аракъэ, утекIуа жыхуаIэр!. Иджы нэхъ гурыIуэгъуэщ… (Хъаныр жьантIэм 127 Драматургие
дохьэжри мэтIыс. И блыгущIэтхэм ар къаувыхь). IэщэкIэ пащтыхь хужьым и лIыкIуэм утекIуэнукъым… ар гурыIуэгъуэщ. Я быдапIэр къэбувыхьрэ къыдумыгъэкIыну ухуежьэми, топхэр я куэдщ. ПсыкIи гъуэмылапхъэкIи къызэгъэпэщауэ къыщIэкIынущ. дауэ датекIуа хъуну абыхэм? дыщымыуэну пIэрэ?. Я быдапIэм мафIэ щIэдвгъадзи, ар ягъэункIыфIыну и ужь щихьэкIэ, дахэлъэдэнщи, Iисрафыр яхэтлъхьэнщ…. Гъэрхэр дывгъэшэжи, дывгъэгъэбэлэрыгъ, хьэщхьэрыIуэм хуэдэу дыкIий-дыгуоуэ дахэвгъэлъади зэхэдвгъэупщIатэ…. Пащтыхь хужьым и лIыкIуэм сэ мамырыгъэкIэ сызэрыгурымыIуэнур гурыIуэгъуэщ… Сэ сызэтезыIыгъэр зыщ: зыгуэркIэ урысхэм дыкъыхагъащIэ хъужыкъуэмэ, ди пщIэр елъэхъшэхынущ. ди ныкъуэкъуэгъухэм хъаныгъэм хущIэкъуу куэд яхэтщ… досим-Бей, уэ Бухъэра укъыщIитшар Iуэхум зыгуэр къыхэплъхьэну аращ. адэкIэ сыт къыщIыбгъун? -. Щхьэтечу бжесIэнщи, къарукIэ уапэлъэщынукъым. IэщэкIи аращ, пихыжащ. Пащтыхь хужьым и лIыкIуэм епсэлъэн хуейщ… Псом ящхьэращи, ар ди IэмыщIэм зэ къихуэмэ, абы и дзэри дыдей хъуауэ убж хъунущ…. ара узытемыкIынур? д о с и м - б е й. аращ… дахэ яжетIэурэ дагурыIуэ хуэдэу зытщIынщи, пащтыхь хужьым и лIыкIуэр ди хъым къидгъэхуэнщ, итIанэ дэ длэжьыпхъэр тщIэжынщ… уэ кIуэи IущIэ, къыдэхьэх.
Iупхъуэ
ЕПЩIаНЭ ЕдЗыГЪУЭсымэ чэнджащэу зэхэсщ.. Хъаныр къэкIуэнущ. Сыт жетIэнур?. КъыщIэкIуэм, жиIэм елъытащ…. ФIыкIэ Тхьэм къытхуигъакIуэ.. ЗэрызищIым деплъынщ, жиIэм дедэIуэнщ. (Макъхэр къоIу).. Хъаныр къокIуэ… ХадэхэкI, пхъэщхьэмыщхьэ зэрыз матэшхуэхэр я дамэм тету, мэлыкуэхэр, гуэгуш 128 Драматургие
гъэвахэр, къаз гъэжьахэр, джэдхэр, IэфIыкIэхэр тепщэчышхуэхэмкIэ къахь я Iэгухэм иту, я щхьэхэм тету… Накъырапщэхэр я гъусэщ… абыхэм я ужьым иту, зигъэтIатIэу, зигъэпагэу, и щхьэр гъэкIауэ щхьэнтэм тесу хъанри къахь. абы и блыгущIэтхэмрэ зыщIэт пэшым ар къыщIахьэри шэнтжьейм ирагъэтIысхьэ. Хъаныр къызэфIоувэ, и Iэ ижьыр и бгъэ сэмэгумкIэ трелъхьэри щхьэщэ ищI хуэдэу зегъэщхъ. ар къыщIэзыхьахэр шэтырым щIожыж. И гъусэ лIыкIуэхэр еувэкIауэ хъаным Iуроплъыхьри зэхэтщ. абыхэм къапожьэ.. Фыкъеблагъэ… (ЯбгъэдокIуатэри сэлам ярех). Си гуапэщ дызэрыцIыхумэ… Ш ы р г ъ э з и й. ЗэрымыщIагъэкIэ ди жагъуэ зэрыщIащ. дэ тщIакъым сату IуэхукIэ фыкъытхуэкIуауэ. ди гугъащ. ди гугъа къудейкъым, ди фIэщ дыдэ хъуат зэуакIуэ фыкъытхуэкIуауэ. ЗэуакIуэ къытхуэкIуэм зауэкIэ дыпожьэ, IуэхукIэ къытхуэкIуэм и Iуэхур дыдоIыгъ, дыдогъэкI. алыхьым и нэфI къыфщыхуэ, фи уз укIуэд!..
Ч е р к а с с к э м. дэ сату IуэхукIэ дыкъежьащ. ауэ быдэ и анэ гъыркъым, жаIэ, щIыпIэ дымыцIыху, къэралыгъуэ, хъаныгъуэ дызыщымыгъуазэ зэдгъэцIыхуну дыкъыщежьэм, дыхутыкъуэ хъумэ, жытIэри дзэр къыздетшэжьащ, армыхъумэ, зауэ Iуэху лъэпкъ ди пщIыхьэпIи къыхэхуакъым. Ш ы р г ъ э з и й. ГурыIуэгъуэщ. Мис иджы дызэрыцIыхуащ. дэри ди гуапэ хъунущ фынытхуеблагъэмэ. Фи нэгу зедгъэужьынщ. ди ерыскъы фIудгъэхуэнщ.. дэри, зэрыжаIэу, шыгъурэ пIастэкIэ фыкъыдогъэблагъэ. ди Iэнэр, ди гум хуэдэу, зэIухащ…. дэри IэнэщIу дыкъыфхуэкIуакъым. (И Iэр ещIри, къахьахэр къыщIахьэ. Абыхэм я ужьым иту цIыхубз ныкъуэпцIанэхэр къыщIолъадэри, макъамэм зыдащIу къофэ).
Ш ы р г ъ э з и й (Iэ ещIри, ахэр щIожыж, макъамэри мэужьыхыж). дэ хьэщIэм Iуэхугъуэ куэд идощIэкI и нэгу зедгъэужьын папщIэ… ЕмыкIу дыкъэвмыщI, апхуэдэ хабзэ фэ фимыIэмэ, апхуэдэ нэгузыужь фыпэмыплъамэ… ФыкъыздэкIуам и хабзэр фи хабзэщ… ди насып къихьрэ дэри Урысейм дынакIуэмэ, къытхуэфщI ди унафэщ, дывгъэлъагъу псори ди нэмрэ ди псэмрэ хуэтхьынущ…. Псори тэмэмщ… Iэнэ фхуагъэуващ, фынеблагъэ.
Ш ы р г ъ э з и й. Ерыскъым дэ зэикI делъэпауэркъым. ауэ япэщIыкIэ дызэгурыIуэнщ унысхуеблэгъэну. ар къысхуумыщIэмэ, си жагъуэ дыдэ хъунщ.. Сэри апхуэдэ мурад сиIэу сыкъежьащ. Сынеблэгъэнщ, Тхьэм жиIэмэ.
Ш ы р г ъ э з и й. дызэгурыIуащ… ЛъэныкъуитIри, лIыкIуэ 9 Заказ № 72 129 Драматургие
зэIэпытхыурэ, дызэкIэлъыкIуащ. ди гукъеуи зэхуэтIуэтащ, зэрымыщIагъэкIэ дызэжьэхэуами, дыхущIегъуэжащ… адэкIэ сату зэдэтщIынуми нэгъуэщI Iуэху зэдэдлэжьынуми дыхуитщ… (Шыргъэзий и Iэ ижьыр лъагэу еIэт. Абдежым накъырапщэхэм занщIэу къыхадзэри макъамэр яшэщI. Абы декIуу цIыхубз ныкъуэпцIанэхэр къытолъадэ, блапцIэм хуэдэу заIуантIэ-зашантIэу Iэнэм щысхэр къафыхьу щIадзэ. Шыргъэзий зыгуэр жиIэну къыщыхидзэкIэ, макъамэр кIащхъэ ящI).. дэ нэгузыужьу Iэнэм дыщысыну тфIэфIщ.. Нэгузыужьыр Iейкъым, хъан, ауэ дэ къэрал Iуэху ди пщэ дэлъщ.
жаIэ Кавказым щыпсэухэм.. Iэнэм узэрыщыс зэманыр гъащIэм щымыщу. Сэ сыкъызыхэкIа лъэпкъым Iэнэм пщIэшхуэ хуещI. абы ехьэлIа хабзэ псори фIыщ, гъэщIэгъуэнщ.. Уи цIэ къудейм къеIуатэ уэ узэрымуслъымэныр. ар куэд и уасэщ си дежкIэ. Зы диным уитмэ, нэхъ тыншу узэгуроIуэ.. Муслъымэн къабзэщ сыкъызыхэкIар.. КъызыхэкIар зыщIэжым, и адэ-анэр зыгъэпэ-. дэ дыкъызытекIухьар мамыр Iуэхущ. Урысейм ныбжьэгъу укъыхуэхъумэ, ди гуапэ хъунущ. ар бжесIэну пащтыхьым си пщэ кърилъхьащ.. Пащтыхь хужьым дэ пщIэ хэIэтыкIа худощI.. Сэ а пщIэ зыхуэпщI Урысей пащтыхьышхуэм срилIыкIуэщ.. Хъарзынэщ. ар къызыхуэкIуам пщIэ хуищIу иригъэблэгъэн хуейщ. Пэжщ, япэ фезыгъэблэгъэн хуеяр сэращ. Си бжьыхьэкIапэ фыщIэсщ… ЗэрымыщIэкIэ си цIыхухэр къыфтеуауэ жаIэ. Зыри хэсщIыкIакъым. Сэ абыхэм яхуэфащэ тезыр ятеслъхьащ. дзэзешитIым я бзэгур кърезгъэчащ, ещанэм и нэр ирезгъэщIащ. абыхэм нэмыщI, щIэпхъаджагъэ зылэжьахэм я шу пашэу щытам есщIэр фи нэкIэ фэзгъэлъагъуну къыздэсшащ. (И Iэгур зэтрегъауэри зи гугъу ищIар лIитIым къыщIашэ. Ар хъаным и пащхьэм ирагъэувэри, зиукIыжу, гъуахъуэу и пэщхъыныр кърач).. Сыт фщIэр? Сыт фщIэ хьэдэгъуэдахэр? Къэвгъанэ…. абыкIэ зэфIэзгъэкIынукъым ар, пщы, щхьэпылъи езгъэщIынущ, пащтыхь хужьым и лIыкIуэм утеуэ зэрымыхъу- 130
жым и насыпщ. Драматургие
нур псоми ящIэн, адрейхэми абы дерс къыхахын папщIэ. ИрыращIэ, иралъагъу пащтыхь хужьым и лIыкIуэм Iэщэ къыхуэпщтэ зэрымыхъунур. (Зи пэщхъын кърачар, зиукIыжу, зилIэжу зэкIуэцIаIуантIэри, щIашыж).. УкъызэрыкIуэнур щызэхэтхым, ди гуапэ хъури, шыгъупIастэкIэ укъедгъэблэгъэну мурад тщIащ… сэ сыкъызыхэкIа муслъымэн лъэпкъми къулыкъу зыхуэсщIэ Урысей къэралыгъуэшхуэми я хабзэхэм тету… (И Iэр ещIри, Iэнэхэр зэпаIыгъыу къыщIахьэ, цIыхубз зэкIужхэм ахэр яузэду щIадзэ… Хъанми и Iэр ещIри, накъырапщэхэм къыхадзэ, хъыджэбз дахэхэр къыдожри, я ныбафэ пцIанэхэр ягъэсысу, заIуантIэу къофэ).. дэри ди хьэщIэхэр гуапэу къыдогъэблагъэри ди шхыным я нэхъ IэфIыр къахутыдогъэувэ, ди тепIэным я нэхъ щабэм хыдогъэгъуалъхьэ, ди хъыджэбзхэм я нэхъ дахэхэр Iэпэгъу яхудощI…. Тхьэр арэзы къыпхухъу, хъан… дэ дыкъыщIежьа Iуэхур дыбгъэгъэзащIэмэ, къытхуэпщIэну псори къытхуэпщIащ…. УкъыщIежьа Iуэхур къыщызжепIэни уихуэнщ. Сэ сыкъыщIэкIуар пащтыхь хужьым и лIыкIуэм пщIэ пхуэсщIыну аращ. Си деж унеблагъэмэ, фыкъызытекIухьар, фи мурадхэр гупсэхуу къызжепIэнщ. Iуэху зиIэм и деж кIуэуэ абы и Iуэхур кърагъэIуатэу хабзэкъым ди дежкIэ, Iуэхур зыгъэзэщIэнум деж макIуэри зопсалъэ, зэгуроIуэ… Уэри си деж унэкIуэнщи… (гузэвапэурэ псалъэмакъым къыхохьэ). александр, псалъэр псалъэщ, ар здэпшэмкIэ макIуэ. Зэи зэхуэмыза зэрымыцIыхуитIым, зым жиIэр адрейм и фIэщ ищIын папщIэ, Тхьэ яIуэу хабзэщ. ар къыщемызэгъыу пIэрэ мыбдежым?. Сыт къыщIемызэгъыр?! Къозэгъ! Сэ КъурIэным сытеIэбэурэ тхьэ фхуэсIуэнщ.. Сыарэзыщ.. Сэри сыарэзыщ. (Хъаным Iэ ещIри, КъурIэныр къыхуахь. Черкасскэми и бгъэм жорыр къыдех).. Урыс диным и дамыгъэ лъапIэр сIыгъыу тхьэ соIуэ зэран зыкIи сыфхуэмыхъуну… (Жорым ба хуещI).. Сэри мы фIыцIагъэ лъапIэм сытеIэбэурэ тхьэ соIуэ фи зэран лъэпкъ зезмыхуэну… (КъурIэныр IитIкIэ иIыгъыу ба хуещI).. дызэгурыIуащ…. дызэгурыIуащ. Унытхуеблэгъэнщ, си къуэш.. Си мурадхэм, си къалэным, пащтыхьым си пщэ 131 Драматургие
кърилъхьа Iуэхухэм дытепсэлъыхьынщ…. Гупсэхуу дытепсэлъыхьынщ.. СынолъэIу Iэнэм унэтIысыну.. Си гуапэу… (Ахэр Iэнэм бгъэдохьэ. Зэпэщысу, зым и нэгум адрейр хуиту иплъэу, мэтIыс. ЦIыхубзхэр къофэ, хьэщIэхэр йофэ. Черкасскэр мащIэу хоф… Хъаным Iэ ещIри макъамэр зэпоу, къафакIуэхэр щIожыж). атIэ сэ сежьэжынщ. дызэгурыIуащ…. дызэгурыIуащ… Тхьэм фIыкIэ дызэIуигъащIэ!. алыхьым жиIэ. (Хъаныр Iэ къищIурэ щIахыж).
Тэлай докIри, зэрыгъэкIий макъ къоIу. Ч е р к а с с к э р, З а м а н о в ы р, сымэ зыщIэс пэшым гужьеяуэ зы щIалэ къыщIолъадэ. Щ I а л э м. Пщы! ди лагерыр лъэныкъуитIкIэ къаувыхь. Шы хъыжьэхэм ирахьэжьауэ зауэлIхэр кърахьэкI. Сэшхуэхэр, бжыкIхэр, шабзэхэр ягъэпсащ.. алла! алла! джаурхэ! ФыкъыздикIам фыкIуэж! (КIий макъхэр щIохуабжьэ. Черкасскэр къыщолъэт. Топхэр, фочхэр мауэ…) (къыщIокIри лъагапIэм тоувэ, и пыIэр щхьэрехри, и Iэр ищIурэ). ЗауэлIхэ! ФыкъызэтеувыIэ! Топхэр фымыгъауэ! Сэ Урысейм срилIыкIуэщ. Фи хъаным деж сокIуэ пащтыхьым и грамотэ естыну…
М а к ъ х э м. дыхуейкъым уи грамоти уи щхьи. УкъыздикIам кIуэж, джаур! Укъытемыхьэ ди щIы кIапэм…
Ч е р к а с с к э м. Гухэр хъурейуэ къевгъэувэкI, лагерым къыбгъэдэмыхьэфынIа хуэдэу. гъусэщ. джаурхэм – ажал!. Урысхэр фыкъыздикIам фыкIуэж… алыхьыр ди Нып хужьыр лъагэу Iэтауэ яIыгъыу хъаным и лIыкIуэхэр къыкъуокI. япожьэри ахэр деж ешэ.
З ы м (щхьэщэ ищIурэ). Къытхуэвгъэгъунщ. Хъаныр къыволъэIу…
ращ зи зэраныр.. Си фIэщ хъуркъым жыфIэр… дахэ дыдэу псалъэ фот, занщIэуи ар фокъутэж… ар схужефIэж фи хъаным.. ди хъаным абы зыри хищIыкIыркъым. ар дзэм хэтхэ- 132 Драматургие. Хъаным жиIэмрэ фэ фщIэмрэ зэтехуэркъым.. Хьэуэ, ар щыуагъэщ. Щыуагъэшхуэщ.. Мыбыхэми хъанми жаIэм Iуэхур тепщIыхь хъунукъым… Псоми зэрыщIэу пцIы яупс.. Хьэуэ, пцIыкъым, пэжщ. Зыкъомрэ зэпсэлъа нэужь, лIыкIуэхэр щIокIыж. (Черкасскэм зыхуигъазэу). ЗытIэжьэ хъунукъым. КIэ етын хуейщ мы Iуэхум.. Иджы хъужынукъым…. Сыт щхьэкIэ?. Хъаным сыгурыIуащ.. СыткIэ?. дызэпсэлъэну. дызэгурыIуэну…. дыкIуэрэ хъаным деж?. дыкIуэ хъунукъым.. Сэри Франкенберг жиIэр дызоIыгъ.. Хэт ищIэн, Iей и гум имылъынкIи хъунщ хъаным. дыхуэзэнщ, депсэлъэнщ. Iэщэ къыщащтэр нэгъуэщI Iэмал щыщымыIэжым дежщ… адрей офицерхэми фыкъеджэ. (Офицерхэр къыщIохьэ). Хъаным деж дыкIуэну арэзым фи Iэр фIэт. (Хэт занщIэу, хэти темыгушхуащэурэ Iэ яIэт. ЗымыIэтыххи яхэтщ). дэ зэрыжытIам хуэдэу хъуащ.. дэ, Пальчиковымрэ сэрэ, хъаным и ужь иувауэ ар зыIэщIэмыгъэкIын хуейуэ къыдолъытэ. абы и дзэр икъухьа хъумэ, узыхуейр ещIэ. Си Iуэхущ абы итIанэ мамырыгъэ къыдимыщIылIэмэ… аргуэру хъаным зы лIыкIуэ къегъакIуэ. Пэшым къыщIаша нэужь, абы и натIэр щIым лъоIэс жыпIэну щхьэщэ ещI.. ЛIыкIуэ нэвгъэкIуами, лIыкIуэ къэдгъэкIуами Iуэхур зэIагъэхьа фIэкIа, зыкIи сэбэп хъуакъым. абы къыхэкIыу аргуэру фэрфэру, зым и нэгум адрейр иплъэу, фызэпсалъэм, фызэгурыIуэм нэхъыфIщ. Хъаным апхуэдэу нэхъ къещтэ… ар вжесIэну сыкъигъэкIуащ… фысшэнуи си пщэ кърилъхьащ…. Зэ… (Iэ ещIри, ар щIаш. Черкасскэр офицерхэм къаувыхь).. Еплъыт абы къигупсысам… дишэну къэкIуащ… абы жиIэм Iуэхур тепщIыхьу укIуэ хъурэ? 133 Драматургие. СыкIуэнущ…. абыхэм уи дзыхь ебгъэз хъунукъым. (гуитIщхьитIу, темыгушхуащэу). Сэ къыу слъагъум езыр сигу къэзгъэкIыну Марфэ къыщIызэлъэIуар нобэ си нэгу щIэкIащ… абыхэм я щыхьэрым пэгъунэгъуу псышхуэ йожэх. абы тенджыз тхьэрыкъуэ тесу солъагъу… (И щхьэ хуэпсалъэу зыкъомрэ щыта нэужь, зыкъещIэжри шэжьыпкъыу зэфIоувэж). Хъаным тыгъэ къысхуищIа шым уанэ тефлъхьэ. Си гъусэу нежьэнущ Замановыр, Званскэр, Экономовыр, Касаткиныр, тыркумэнхэм я шу пашэр… Пащтыхьым и грамотэр хъаным хуэсхьынщ… Къэзакъ щибл гъусэ тщIынщ, накъырапщэхэр къыхэфш, бэракъыр къыздэфщтэ… Мыбдежым къанэхэм Франкенбергрэ Пальчиковымрэ якIэлъыплъынущ… ЗауэлIищэ ди гъусэнущ, хъаным хуэтшэ тыгъэхэр яхъумэну…. арэзы утехъуэн хуеякъым хъаным жиIам.. абы куэдрэ утепсэлъыхьыжкIэ мыхьэнэ иIэкъым. Iуэхур зэрыхъунум девгъэгупсыс. НэгъуэщI хэт сымэ гъусэ тщIынур?. Михаил жиIам сэ иджыщ сыщегупсысыпар. Хъуну щытмэ, хъаным хъыбарыщIэ хуедвгъэгъэхьыжи, умыкIуэну къыщIедвгъэгъэдзыж.. КъурIэным теIэбэурэ тхьэ зэриIуар зэхэфхакъэ, фIы фIэкIа и гум Iей имылъу жиIакъэ…. Къару зыбгъэдэлъ гуп ди гъусэн хуейщ, къэхъуIамэ, къытщхьэщыжын, дыкъахъумэн хуэдэу.
Ч е р к а с с к э м. Сыт къэбгъэхъунур? дагурыIуэнщи, дыкъэкIуэжынщ.. Пэжщ Михаил жиIэр, убэлэрыгъ хъунукъым.. Къэзакъыдзэм ящыщу щибл, абыхэм я унафэщIу цIыху щэ ныкъуэ къыздэтщтэнщ.. Зы мин иригъэкъу ахэр.
Ч е р к а с с к э м. Хьэуэ, мы къэдгъанэхэми къару ябгъэдэлъын хуейщ… ИтIанэ, си Iыхьлыхэм ящыщу си къуэшитIыр, – Суншрэ акъмырзэрэ, – гъусэ тщIынщ…
Ф р а н к е н б е р г. дыплъэм тлъагъуу хъаным мыбдеж къигъэтIысауэ щыта дзэр Iуишыжащ. Сыту пIэрэ апхуэдэу щIищIар?
Ч е р к а с с к э м. дэ мамыр Iуэху фIэкIа зэрызедмыхуэр къызэрищIарагъэнщ… ИужькIэ мыарэзы къыхэмыкIыжын папщIэ, аргуэру зэ Iэ фызогъэIэтыж… (Езым Iэ еIэтри щысхэм яхоплъэ). Зы, тIу, щы, плIы… хы… дыкIуэну къабыл зыщIхэри дымыкIуэм нэхъ къэзыщтэхэри зэхуэдизщ, ауэ, дауэ мыхъуами, дыкIуэн хуейщ. 134 Драматургие
Пащтыхьым и унафэр дымыгъэзащIэу дгъэзэж хъунукъым. Индием кIуэ гъуэгур къэдгъуэтын хуейщ! I э. УкIуэнкIэ Iэмал иIэкъым…. Сэри аращ жысIэр…. Хъаным гъэрыпIэм дришэну хэтщ. ХьэщIагъэ къыдихыну хэтмэ фщIэрэ?.. дэ Индием дынэсыным Iэджи иIэщ. Хивэдэсхэр къыддэмыIэпыкъумэ, ар тхузэфIэкIынукъым…. Хъаным жиIэм уедаIуэ хъунукъым… И дзэр ехужьауэ, зэхэкъутэн хуейщ…. Хьэуэ, ар хъунукъым. Мамырыгъэ етщIылIэн хуейщ.. Пасэщ.. Ерыскъыр къытIэщIэухащ. Топышэри фочышэри къыдомэщIэкI. Хъаным мамырыгъэ етщIылIэн хуейщ.. Пэжщ.. ТекIуи, итIанэ ещIылIэ…
Ч е р к а с с к э м. ЯпэщIыкIэ депсэлъэнщ хъаным. Пащтыхьым и тыгъэхэри лъэдгъэIэсыжынщи, дыкъыщIежьар тэмэму гурыдгъэIуэнщ. 135
Iупхъуэ
ЕПЩыКIУЗаНЭ ЕдЗыГЪУЭ Ш ы р г ъ э з и й хъаным и хэщIапIэрщ. Ч е р к а с с к э м р э шэтыр щхьэхуэ щIагъэтIысхьауэ щIэст. хивэдэсхэм къахуэплъэу иувыкIат. Къэзакъышхэм уанэр трахатэкъым. Топхэр узэдауэ щытт. (Iэгъуэблагъэр къиплъыхьурэ). Мис, хъарзынэу ди къэзакъхэр ди хъуреягъкIэ кърагъэтIысэкIащ. адэIуэкIэ я унафэщIхэри къыщысщ.. ФыкъакIуэ, жиIэри дыкъигъэкIуауэ, иджы мыхьэзыру жеIэ… Зы жэщрэ зы махуэкIэ дызыпигъэплъащ хъаным. ар екIурэ?. Тхьэм ещIэ, Iэтауэ дигъэхьэщIэну арагъэнщ. Пащтыхь хужьым и лIыкIуэхэм щхьэкIэ, зифыщIыжыну Тхьэ еIуэ. (Къыу макъ зэхехри, Марфэ и псалъэхэр игу къокIыж: «Къыу плъагъумэ уигу дыкъэгъэкIи, абыхэм якIэлъыплъ умылъагъужыхункIэ.»). Драматургие. Хъаныр къокIуэ, хъаныр къокIуэ… Хъаныр къыщIахьэ. Ч е р к а с с к э м р э З а м а н о в ы м р э къотэдж. абыхэм гуапэу сэлам ярех, итIанэ и Iэ ижьыр и бгъэ сэмэгумкIэ трелъхьэри, и щхьэр фэрыщIу къыфIегъэху. НикIукI-къикIукIыурэ жьантIэмкIэ дохьэ. Ш ы р г ъ э з и й. Гугъу фезгъэхьащ. Губгъэн къысхуэвмыщI, хьэщIэр хьэзыр щхьэкIэ, бысымыр хьэзыркъым, жыхуаIэращ… Си чэнджэщэгъу нэхъыжьыр жьы дыдэ хъуами, иджыри акъыл нэхурэ гупсысэ дахэрэ иIэщ. ар тIэкIу гукъыдэмыжти, дежьэн хуей хъуащ…. Ягъэ кIынкъым. ауэ ди Iуэхур щIэхыу зэфIэкIмэ, нэхъ къэтщтэнут…. ХьэщIэр Тхьэм и щIасэщ. Куэд и уасэщ хьэщIэ къыпхуэкIуэныр. Псом хуэмыдэу уэ пхуэдэ хьэщIэ лъапIэ! абы уасэ иIэххэкъым. Пащтыхь хужьым урилIыкIуэщ… (И Iэр еIэтри, накъырапщэхэм къыхадзэ, къэфакIуэхэр къыдож, я шхужьхэр ягъэджэгуу, къофэ).. Нэгузыужьым нэхърэ нэхъапэщ дыкъыщIэкIуа Ш ы р г ъ э з и й. Iуэхури зэфIэдгъэкIынщ… (ЦIыхубзхэми, цIыхухъухэми, щIалэгъуалэми шхыныгъуэ зэмылIэужьыгъуэхэр зэрылъ тепщэчышхуэхэр я щхьэхэм тету, я Iэгухэм иту къахь. Хъаныр мэтIыс, Черкасскэмрэ Замановымрэ я тIысыпIэхэр ярегъэлъагъури. КъэфакIуэхэм хьэщIэхэр къафыхь. Хъаным и Iэр еIэтри, макъамэр нэхъ лъахъшэ ящI).. Тхьэр арэзы къыфхухъу, ди нэгу зывогъэужь, ауэ… дыкъыщIэкIуар…. ХьэщIэм пщIэ хуэпщIмэ, уи щхьэм хуэпщIыжу аращ… (Замановыр мэтэджри щIокI. Асыхьэтуи Франкенберг щIыгъуу къыщIохьэж). ИкIэм-икIэжым укъытхуеблэгъащ. Иджы фыдихьэщIэ лъапIэщ. ФхуэдмыщIэн щыIэкъым. Фи цIыхухэри зыхуей хуэзэу дгъэхьэщIэнущи, ахэри хуит къытхуэфщI. дэ дыхьэщIэн къудей щхьэкIэ дыкъэкIуакъым. Iуэху зэфIэдгъэкIын хуейщ. Пащтыхьым тыгъэ къыпхудигъэхьащ. ахэр уэттыжынщ.. Хъарзынэщ, дэгъуэщ. Сэри фэстынущ тыгъэ лъапIэхэр.. дэ япэ уэттынщ.. Си гуапэу къыфIысхынщ. Iуэхур. 136 Драматургие. ПэжыгъэкIэ ныбжьэгъу утщIыну дыкъежьащ.. Фыдинэщ, фыдипсэщ. Пащтыхь хужьым Езым, дэ зэрызэхэтхымкIэ, и гупсысэр нэхущ, хуитщ, къабзэщ. аращ нэхъыбэу абы пащтыхь хужькIэ дыщIеджэри. Къедгъэзэгъыркъым вжетIэн, ауэ уи тепIэн еплъи, уи лъэ укъуэдий, жи. Зи хьэщIэгъуэ тхуэмыгъуэт уи гъусэхэр ди къалэхэм, ди къуажэхэм, хьэблэ-хьэблэкIэрэ ятедбгъэгуашэтэмэ, ди Iуэхур нэхъ тынш хъунут. Яшхыни зыщагъэпсэхуни нэхъ тыншу къахуэдгъуэтыфынут. Зи щIыхьыр лъагэ, уэрэ сэрэ абыкIэ дызэгурыбгъаIуэтэмэ, дэ гугъуехь лъэпкъ дыхэтынутэкъым…. дэ бысымым зытедгъэхьэлъэу ди хьэлкъым.. ауэ щыхъукIэ, дызэгурыIуащ! (И Iэгухэр зэтрегъауэ, шэтырым и кIапэхэр яIэт. Накъырапщэм къыхедзэ. Къызэрыфэ макъамэр абы къыхохьэж. ЦIыхубзхэр аргуэру къыкъуожри утыкум къолъадэ. Къафэр иракъутэкI… Хъаныр, зэрыгузавэр плъагъуу, шэтырым щIокI, къыщIохьэж). (Шыргъэзий къыхуаша тыгъэхэр зэрыт тхылъымпIэр къызэгуехри къоджэ. Хъаныр гъунэгъуу увауэ абы Iуроплъыхь. ЙодаIуэ). ди пащтыхьышхуэм къыбгъэдэкIыу шы гъэшхауэ ший зыщIэщIа дыщэ фитон, адыгэшу, уанэшу, и Iэпслъэпсхэр дыщэрэ дыжьынкIэ гъэщIэрэщIауэ зы, кIэрахъуитI… Езы Черкасскэм къыбгъэдэкIыу хамэ къэрал щызэIуащауэ щэкIыщхьэ зыбжанэ, хьэкIэкхъуэкIафэ лъапIэ куэд, фошыгъу кIанэ къэпхэр, гуащэм саугъэту тепщэчибгъу зэрыт, шынакъ, бжэмышх сыт жыпIэми нэгъуэщI Iэджи щIыгъуу… (зигъэцIыху гуапэу). Сэри пщым зы уанэш изот…. Тхьэр арэзы къыпхухъу.. Иджы абы нэс къикIа, апхуэдиз фIыгъуэ къытхуэзыша, ди ныбжьэгъугъэ къэзылъыхъуэ фэ фызыхуей фыхуэдмыгъэзэфым, жыдоIэри догузавэ. (къэщтауэ Черкасскэм и нэгум иплъэурэ). Хьэуэ… зыхуей дыдэ дыхуэмызэми… дэ апхуэдэу дыкъиинкъым.. Сыт жыпIэр! апхуэдэ напэ диIэкъым дэ, фэ фызыхуей фыхуэдмыгъэзэну… (Замановым зыхуигъазэу). дегъэдаIуэ жаIэнум.. дэри фи деж, Урысейм, дынакIуэ хъужыкъуэмэ, зывдедгъэкIунущ, псалъэ жыдмыIэу. ХьэщIэм и унафэ зыщIыр бысымыращ. 137 Драматургие (Черкасскэм жриIэу). ди цIыхухэм зы жэщ-зы махуэ мэхъури зызэфIахакъым…. Пщы, щIыт унафэ… дэ ди пщэ къилъхьэт а Iуэхур… дэ зэныбжьэгъугъэ къэзылъыхъуэ дыкъэралитIщ…. Хъунщ-тIэ, дэ мыбы дыкъыщыкIуакIэ ди дзыхь фыдогъэз.. Сэ зэрысщIэмкIэ, фэ гъуэмылэу мащIэщ къыфхуэнэжар, си щыхьэрым уи дзэ псом ярикъун щыдгъуэтынукъым.. Сыт-тIэ тщIэнур?. Сэ мы Хивэм нэмыщI иджыри къалиплI сиIэщ. Уи дзэр абыхэм ятедгуэшэнщ.. дэ дызэчэнджэщын хуейщ.. УпщIэ щIэщхъуркъым. дэри дызэчэнджэщри, абы нэхърэ нэхъ хэкIыпIэфI къытхуэгъуэтакъым. (Хъаныр шэтырым щIокI, зэрыгузавэр нэрылъагъущ).. дзэр дгуэш хъунукъым. Хьэдэгъуэдахэщ абы жиIэр. СынолъэIу… дыщумыгъауэ… абыхэм я гум илъ псор пщIэрэ?.. Ерагъыу мыбы дыкъэсауэ аращ… Ш ы р г ъ э з и й (шэтырым къыщIыхьэжурэ). дгуэшын, дымыгуэшын жыфIэу фыгупсысэ хъунукъым. Фэдгъэшхынрэ фызыщIэдгъэсынрэ диIэкъым. Хъунщ. Зыфтедгъэхьэлъэнкъым.. Ущоуэ, пщы…. ФыкIуи си унафэр псоми ялъэвгъэIэс… щIокI. (Iэ ещIри, макъамэм къыщIедзэ. КъэфакIуэхэр къыдож). Пащтыхьым и лIыкIуэр щхьэ ухэплъэрэ?.. ЗыкIи уигу умыгъэныкъуэ… Ф р а н к е н б е р г (къыщIохьэжри, нэщхъейуэ Черкасскэм къыбгъэдохьэ). Уи унафэр ягъэзащIэ, пщы. (хъаным зыхуегъазэри). Уэ узэрыхуейм хуэдэу тщIащ… Хъаным и Iэщэзехьэ щIалэшхуэм зегъэщхъри, шэтырым къыщIохьэ. ар накIуэпакIуэу хъаным бгъэдохьэри йоIущащэ.. Щхьэ зэIущащэу пIэрэ мыхэр?.. 138 Драматургие. Си гур тепыIэркъым. Мэгузавэ. дзыхь лъэпкъ яхуэсщIыркъым сэ мыбыхэм.. Iей уигу къыумыгъэкI…. СлъэмыкIыу къокI… Хъаныр къотэджри, занщIэу щIокI. Хьэргъэшыргъэ къызэрыхъуар къапщIэу, зэрыгъэкIий макъ къоIу… Зыгуэрым накъырэ егъаджэ. адэкIи нэгъуэщI накъырапщэ къыподжэж… И хъумакIуэхэр и гъусэу хъаныр къыщIохьэж.. дызэдэлэжьэну дызэрызэгурыIуэмкIэ тхылъ ттхыуэ Iэ щIэддзыжын хуейщ.. Фэ нэхъ къызэрыфщтэм хуэдэу тщIынщ. (И IуэгуитIыр зэтрегъауэри, зауэлIхэр къыщIохьэ).
Ч е р к а с с к э м. ИгъащIэкIэ пащтыхьым уриныбжьэгъуну къапщтэрэ? Урыс сатуущIхэр мы уи щIымкIэ кIуэцIрыбгъэкIыу Индием сатуущI бгъэкIуэну уарэзы? ахэр зыхуей-зыхуэныкъуэхэмкIэ уадэIэпыкъуну? амударья зэрыжэну псы гъуэгур дебгъэтIыкIыну? Ш ы р г ъ э з и й. ПсомкIи сыарэзыщ… (Хъаным молэм Iэ хуещI. Абы КъурIэныр къехьри хъаным къыIэщIелъхьэ. Хъанми абы къыщхьэщыт зауэлIхэми КъурIэным ба хуащI.) ИгъащIэкIэ пащтыхьым дриныбжьэгъуну, и жыIэщIэу дыщытыну тхьэ фхудоIуэ. (пщIэхэлъ жорыр и бгъэм къыдехри ба хуещI, ар и гъусэхэм яхуешийри абыхэми апхуэдэу ящI). дэри фIыкIэ дывбгъэдэтыну тхьэ фхудоIуэ. (Пщыр гузавэу, хэгупсысыхьауэ йокIукIкъокIукI).. Кавказым я гъэхьэщIэкIэм къыкIэрымыхуу фыдгъэхьэщIэнщ, фымыпIащIэ… (И Iэр ещIри, макъамэм къыщIедзэ, цIыхубз къэфакIуэхэр къыкъуожри утыкум къолъадэ).. дэ IуэхукIэ дыкъежьащ. Къэрал Iуэху инкIэ. абы и ужь дибгъэхьэну сынолъэIу.. (И Iэр ещIри, макъамэр зэпоу, къэфакIуэхэри утыкум йожыж). IуэхукIэ жыпIэмэ, IуэхукIэ къыщIэддзэнщ, джэгукIэ жыпIэмэ, джэгу зэхэдублэнщ…. IуэхукIэ нэхъыфIщ.
Ш ы р г ъ э з и й. Фэ Iуэху фызэримыжагъуэр быдапIэхэр зэрывухуэмкIэ къэсщIат… ауэ дуней пхащIэм щыIэ Урысейм и быдапIэхэр ди бжьыхьэкIапэм щхьэ щIэтын хуей?. ахэр уи хъаныгъуэм и хъумакIуэ хъуну быдэу укъыдогъэгугъэ. 139 Драматургие. Уэ, пщы, уи къежьэкIэм сигъэгузавэри, сэри дзэ зэхуэсшэсащ…. дызэрызэгурыIуамкIэ тхылъым Iэ щIэдгъэдз.. Иджыпсту… (Черкасскэм хуемыплъэкIыу). Уэ пащтыхь хужьым урилIыкIуэр пэж?. СрилIыкIуэщ.. Сыт-тIэ си щIы кIапэм быдапIэхэр тепщIыхьурэ. Сыт хуэдэ уи щIы кIапэ? Ш ы р г ъ э з и й. Хъэзэр тенджызым и Iуфэр сысейкъэ?.. укъыщIрикIуэр?
КIэнауэр-щэ?..
Ч е р к а с с к э м. Уэ укъыттеуа нэужь, дэри зыдгъэбыдэн щIэддзащ… Уэракъэ япэ Iэщэ къытхуэзыщтар? Фоч къыттезыубыдар?.. Мамыру дызэхуэзэу дызэпсэлъэну дыхунэбгъэсакъым…
Ш ы р г ъ э з и й. Сыт-тIэ мыпхуэдиз къару зэщIэпкъуэу укъыщIежьар? Ныбжьэгъум топ пщIыгъуу ущIыхуэкIуэн щыIэкъым…. Топхэр къыздедмышэжьатэмэ, пащтыхьым и тыгъэхэр уи деж къытхуэшэсынутэкъым.. абыкIэ уи щхьэр къэгъэпцIэж, пщы…. апхуэдэу жумыIэ, хъан! Ф р а н к е н б е р г (щIалэ пIащэ зыбжанэ и ужьым иту къыщIохьэжри, Черкасскэм зыхуегъазэ). ди цIыхухэр гупитхуу ягуэшри щIыпIэ зырызкIэ зэбграшащ… (зигъэдыхьэшх нэпцIу). Уигу зэгъа?. Хьэуэ… Хъаным и Iэр еIэтри, щIалэ Iэчлъэчышхуэхэм Ф р а н к е н б е р г ияубыд, зэкIуэцIапхэну хуожьэ. Зоныкъуэкъу. Зэрызохьэ. Бысымхэр куэд мэхъу. ахэр йожэри, хьэщIэхэр Iэпхлъэпх ящI…. ЕмыкIущ фэ фщIэр! ара, хъан, уи псалъэмрэ уи тхьэрыIуэмрэ здынэсыр?!. Си псэм ищIат апхуэдэ гуэр къызэрыхъунур. (пхахэм ябгъэдыхьэ-ябгъэдэкIыурэ). аращ псоми фэтщIэнур…. КъурIэным утеIэбэурэ Тхьэ пIуакъэ, ба хуэпщIакъэ?!. Сэр щхьэкIэ умыгузавэ. ЩIэфш. ЖысIэххэурэ къытщыщIащ… Си псэр гузавэрти, сщIэрт апхуэдэ гуэр къызэрыхъунур… 140 Драматургие
ЩIалэшхуэхэр йопхъуэри пщыр къызэфIагъэувэ. Ч е р к а с с к э м и тхьэкIумэм къыу макъ къоIуэ… И щхьэгъусэмрэ и сабийхэмрэ и нэгу къыщIохьэж… и Iэ-и лъэр ищIу мэкIий, утыкум къилъэдауэ… Чэруаным и хъумакIуэ щIагъщIэлъ фIэкIа щымыгъыу зэкIуэцIыпхауэ къыщIахьэри, хъаным и пащхьэм убгъуауэ илъ щэкI плъыжьым традзэ. Сэшхуэхэр кърапхъуэтри абы зауэлIхэр щхьэщолъадэ, сапэхэмкIэ епыджыну защI… и сэшхуэр къыкIэратхъ. Хъаным и пащхьэм илъ и щхьэр пагъэлъэт. (хъаным зыхуигъазэурэ). Бзаджэнаджэ! М а к ъ х э р. Черкасскэ! Пщы!.. Уэ пащтыхьым урилIыкIуэщ, уи унафэм дыщIэтщ. Плъагъуркъэ къыдащIэр?! (Макъ гужьеяхэр къоIу… Черкасскэм а макъхэр къыздиIукIымкIэ плъэну зегъазэ, ар къыхуамыдэу къраIуэнтIэкIыж).. Зи щIыхьыр лъагэ, плъагъуркъэ мыбыхэм къыдащIэр? (зэщIэкIэзызэу хъаным дежкIэ маплъэ, нэщхъкIэ ишхыным хуэдэу). Сыт хьэкIэкхъуэкIагъэ мы пщIэр?.. ЦIыху акъылым уикIауэ ара?.. ЗыкъэщIэж… Сэ пащтыхьым срилIыкIуэщ… Iэмал имыIэу ди пащтыхьым къаруущIэ къигъэкIуэнщи, дилъ ищIэжынщ… Къыщхьэщыт щIалэшхуэр и нэкIум хоуэ, сэшхуэр кърепхъуэтри пщым и къурмакъейм щIегъэувэ… НэгъуэщI зы къоуэри, и пыIэр щхьэреуд. асыхьэту хъаным и Iэр еIэтри, пщыр къапхъуатэ, щIагъщIэлъ фIэкIаи къыщамынэу и щыгъынхэр щауд. 141. Франкенберги Пальчиковри яукIащ. Хъаным и Iэр ещI, кIий-гуохэр нэхъыбэ мэхъу… лъэгуажьэмыщхьэу ягъэув… Къызэрыфэ макъамэм къыщIедзэжри, къэфакIуэхэр утыкум къолъадэ.. Си фIэщ хъуркъым слъагъур. ПщIыхьэпIэ? Ш ы р г ъ э з и й. Мис пащтыхьым къыуигъэхьа грамотэр… Хэт мыбы хуейр?.. (Ауан ищIу, Черкасскэм ирегъэлъагъу). СыкъэвгъэпцIэну фыхэтащ. Мыращ фэ фхуэфащэр! (Грамотэр зэфIетхъри хыфIедзэ. ТопкIэ, толъэ)… Мамырыгъэ гъуэгуанэ утетмэ, сыт дзэ зэрыпщIынур?.. (и щхьэ хужиIэжу). КъыдэпцIыжащ… дыкъигъэпцIащ. Хъуакъым ар, пщы!.. къэфакIуэхэм къафыхь. абы гъунэгъу зыкъыхуещI. Хъаным и Iэщэзехьэ щIалэшхуэр, и джатэр зэрыжаныр зригъэщIэну, сэдзэм IуроIэбэ. Къызэрыфэ макъамэр щIохуабжьэ. КъэфакIуэхэр щIихьауэ къофэ. Пщыр къафыхь… Хъаным и Iэр ещIри, Iэщэзехьэм Ч е р к а с с к э р адрей пхауэ щылъхэм дежкIэ егъазэ. Шыргъэзий и Iэщэзехьэ щIалэшхуэм и сэшхуэр пщым и щхьэщыгум деж уащхъуэдэмыщхъуэу щолыдри, щхьэр полъеикI. абы игъэщта хъаныр щытщ, щIегъуэжами щIэщтэжами Драматургие
къыпхуэмыщIэну… Щхьэр джэрэзу лъэс лъагъуэмкIэ ирожэри къоувыIэж… УIэгъэхэр дэнэкIи щогыз, щощэIу. абыхэм къахэIукIыу азэн джэ макъыр жыжьэ къыщоIу, зыри къалэм къыщымыхъуа нэхъей. – Пщыри яукIащ!.. – Псори зэтраукIащ. – дызэкъуачри… – дыкъагъэпцIащ! – Тхьэр ягъэпцIащ!.. Iупхъуэ. Урысхэр гуп-гупу ягуэшу зэтраукIа нэужь, хъаным и блыгущIэтхэм ящыщ тыркумэн гуэрым Хъуэжэ-НэпIэс гъэр ищIащ. ауэ зэрытыркумэныр къыщищIэм, ар езым и шэтырым щигъэпщкIуащ. абы и шэтырыр хъаным ейм пэжыжьэтэкъыми, Черкасскэми абы и гъусахэми лейуэ къатехьауэ хъуар къанэ щымыIэу и нэгу щIэкIащ. ИужькIэ, а тыркумэным и фIыщIэкIэ, Хъуэжэ-НэпIэс Хивэ къикIуэсыкIыжри, зыдэса къуажэм къигъэзэжащ. Хъуэжэ-НэпIэс Тюб-Къарэгъэн деж щаухуа быдапIэм щэхуу кIуэри, Черкасскэм абы унафэщIу къыдинауэ щыта полковник анненковым хуиIуэтэжащ илъэгъуа, гущIыхьэ щыхъуа псори. Хъуэжэ-НэпIэс къиIуэтэжа хъыбарыр Урысейм и пащтыхьым лъагъэIэсыжащ.
Хивэ кIуэну ежьа экспедицэм хэтахэмрэ Черкасский александррэ гуузу зэрыкIуэдам къыхэкIыу, пащтыхьым унафэ къыдигъэкIащ Урысейр махуищкIэ щыгъуэну.
Пушкиным зэритхыжамкIэ, Петр Езанэр, Iэбэм лъэмыIэсыжу, IуэхугъуитIым хущIегъуэжат: Прут деж къызэрыщыхагъэщIар Тыркум зэрыхуигъэгъуамрэ Черкасский александр илъ зэримыщIэжамрэ… 142 Литературэ щIэныгъэ. Критикэ ГУЭР СОУС…
къэгъуэтыгъуейщ. И ХьэIупэ ДжэбрэIил зэрыкомпозитор Iэзэм щымыгъуазэ Iэдакъэ къыщIэкIахэм ящыщу нэхъ цIэрыIуэ хъуащ Тхьэгъэзит Зубер и псалъэ щIэлъу япэ дыдэу 1962 гъэм иуса «Си гъатхэ» уэрэдыр. Апхуэдэуи, абы макъамэ щIилъхьащ ди усакIуэ пажэхэм – КIыщокъуэ Алим, Бещтокъуэ Хьэбас, ищхьэкIэ зи цIэ къитIуа Тхьэгъэзит Зубер сымэ – я усэ куэдым. 1975 гъэм ХьэIупэм макъамэ щIилъхьауэ щытащ Бещтокъуэ Хьэбас и «Сыт пхуэсщIэнур, сигу?..» усэм, иужькIэ уэрэд цIэрыIуэ хъуам. А уэрэдыр ноби ди уэрэджыIакIуэхэм «зэIэпахыу» ягъэзащIэ, ар лъэпкъ щэнхабзэм къыдогъуэгурыкIуэ.
Уэрэдхэм нэмыщI, ХьэIупэ-композиторым дунейм къытригъэхьащ пщIэрэ щIыхьрэ къыхуэзыхьа макъамэ телъыджэ куэд. Ауэ нобэкIэ мащIэщ щыгъуазэр ХьэIупэ ДжэбрэIил усэ зэритхым. Абы и IэдакъэщIэкIхэр газетхэмрэ журналхэмрэ къызэрытехуар мащIэ дыдэрэщ, тхылъ щхьэхуэуи къыдэкIауэ щыткъым. Ауэ и усэ зыбжанэ ихуащ «Люди искусства» серием хэту 1992 гъэм урысыбзэкIэ Налшык къыщыдэкIа «Джабраил Хаупа Заур Тутов» тхылъ цIыкIум. Ар зэхэзылъхьар Хъурей ФатIимэщ.
Дахагъэр, къабзагъэр и пщалъэу, адыгагъэр и лъабжьэрэ адыгэпсэм къыбгъэдэкIыу тхащ ДжэбрэIил и усэхэр. ХьэIупэм и Усыгъэ Дунейр куущ, гъунапкъэншэщ. Ар дыкъэзыухъуреихь дунейм къызэрыщхьэщыкI щIагъуэ щыIэкъым: абы дыгъи къыщопс, уэшхи къыщошх, уэи къыщох; абы и уафэр зэм пшэ фIыцIэхэм яуфэбгъу, зэми зеукъэбзыжри гугъапIэ нэхухэм гур хуеунэтI; абы и щIылъэр зэм щхъуантIагъэм зэщIещтэ, зэми бжьыхьэ пщIащэу мэхуэлэж. А псоми усакIуэпсэм къыщагъэуш гурыгъу-гурыщIэ зэмылIэужьыгъуэхэрщ, шэч хэмылъу, къэзыгъэщIри мыпхуэдэ сатырхэр: 143
Зыр зым кIэлъыпхъуэу
Къэсхъуэпс мэскъалхэр
ЗэрыхэлыкIыу сохь си дунейр.
Зэми нэщыпхъуэ
ПщIыхь-губгъуэм сиплъэм –
Сыкъалъхужыну сфIощIыр тIэуней! («Зыр зым кIэлъыпхъуэу…»)
«Псым и жапIэ езым къегъуэтыж» жаIэ. ДжэбрэIил и гущIэм къыщIэж псынэпсыр тIууэ зэкIэщIожри, зым – макъамэмкIэ, адрейм – усыгъэмкIэ еунэтI, ауэ тIури дызэджэ псышхуэм щызэхолъэдэж. Абы и щыхьэтщ ХьэIупэм и усэхэм укъыщеджэкIэ зэхэпх уэрэдыр – усэхэр зэрызэмыщхьым хуэдэу, къахэIукI макъамэхэри зэмылIэужьыгъуэщ. Ахэр гъэпсащ сатыр къэскIэ макъхэр щызэщIэжьыуэрэ усэм щыпхрыша гупсысэр яшэщIу. ДжэбрэIил и IэдакъэщIэкIхэр адрей куэдым къащхьэщокI зэрытхамкIэ. Къэтхьынщ зы щапхъэ: Литературэ щIэныгъэ. Критикэ
Уи нэ кугъуэм зы гъуэгу кIыхь
Бжьыхьэ хуэкIуэу щIокIыр.
ГукъэкIыжхэм сахочыхь,
Бжыхьу зэпесхуэкIыу. («Уи нэ кугъуэм зы гъуэгу кIыхь…»)
«КIыхь» – «сахочыхь», «щIокIыр» – «зэпесхуэкIыу» псалъэ зэпэджэжхэмкIэ усакIуэм IэкIуэлъакIуэу къигъэщIа кIэух рифмэхэм нэмыщI, мы едзыгъуэм ущрохьэлIэ сатыркIуэцI рифмэм («кугъуэм» – «гъуэгу»), IуэрыIуатэ (адыгэ, народнэ) рифмэм («кIыхь» – «бжьыхьэ»), («сахочыхь» – «бжыхьу»). Едзыгъуэр зэрыщыту къапщтэмэ, абы и кIыхьагъкIэ щызэподжэж я IукIэкIэ зэпэгъунэгъу псалъэхэм къытрагъэзэжурэ къыщыкIуэ гъу, хь, кI макъхэр. Абыхэм усэм и ритмикэр яшэщI, ар къеджэгъуафIэ, гукъинэж ящI.
Апхуэдэу шэщIауэ, рифмэхэмкIэ къулейрэ укъыщеджэкIэ зытепсэлъыхь къэхъугъэм и макъ къыхэIукIыу гъэпсащ ДжэбрэIил и дэтхэнэ усэри. Псалъэм папщIэ, бжьыхьэм щыхуэусэкIэ усэм хэт псалъэхэм хь макъыр ебэкIмэ, уэсым теухуа усэм и кIыхьагъкIэ щызэхох ц – с макъхэм я зэпэджэжыр:
Шыц уэсыр есу уэм щокIуасэ,
Шыц уэсыр къесу нэху согъэщ.
Таурыхъ зэмыщхьу щхьэм къитIасэм, Нэщыпхъуэ сIыгъыу къысфIагъэщI. («Шыц уэсыр есу уэм щокIуасэ…»)
Уэсым и щабагъым и щыхьэту усэм куэдрэ къыщытрегъэзэж щ макъми. Гу зылъытта Iуэхугъуэхэм къызэрагъэнаIуэщи, ДжэбрэIил и усэхэм зы псалъи, зы макъи лейуэ хэткъым, ахэр псори тхыгъэм щызэдолажьэ.
Художественнэ Iэмалхэм ящыщу ХьэIупэм и усэхэм нэхъыбэрэ ущрохьэлIэ зэгъэпщэныгъэм. УсакIуэм къигъэщIын лъокI адыгэ усыгъэм зэи къыхэмыхуа зэгъэпщэныгъэ щIэщыгъуэхэр. Апхуэдэщ, псалъэм папщIэ: зэш-шынэхъыщIэ, шу гъусэ-зэш, зэш-пшэху, зэман-лэныстэ, дуней-шкIахъуэ пщыIэ, щэдж мыIуауэ зэтелъ псалъэ, уафэ-чысэ, арджэныжь тхыпхъэ-гъащIэ, пшыхь-гущэ, гукъеуэ-щIопщ, даущ-щащыху, къаз шыр-вагъуэхэр, хущхьэгъуэ-гъащIэ, псэ-арджэн, псэ-чысэ, псэ-ужьэ, жэщ-архъуанэ, щхъухьпсыхьыпIэ жэщ, жэщырзэш лэгъунэщ, уанэш-пшыналъэ, хъуапсэ-пшэрыхь…
«Гупсысэ» жыхуиIэ псалъэ епхауэ къигъэщIа зэгъэпщэныгъэхэр-щэ: хьэ щэхурыпхъуэу гум къыщызыжыхь гупсысэ, псэдэж-гупсысэ, гупсысэ-щыгъэ, гупсысэ-пщэхъу, гупсысэ-шылэхъар, гупсысэ-шхэпс, гупсысэ-уэншэку, дзыгъуэжь бын гупсысэ…
ГъэщIэгъуэнщ, куущ икIи щIэщыгъуэщ ХьэIупэм и усэхэм щыпхрыша гупсысэхэри, ахэр къызэриIуатэ щIыкIэхэри. Абы и дэтхэнэ усэ сатырри «поэзие лъагэ» хэлърэ эстетикэр и пщалъэу гъэпсащ: «Уэрэд псалъэншэм игъэхъей Дунейр хуэмей пшынауэ»; «ТIэкIу пасэIуэу гулъ тIэпIахэр Бжьэхуцыщхьэу жьым дохъей»; «КIыфIым сыкъыхэкIым – кIэгъуасэмэт жьэгур, Шыгъуэгубжэ дазэм бзу гуэр къысхудэплът…»; «Дыгъужь нэщIауэ, си псэр сщIоущыкI»; «…Ауэ къосыр щIымахуэр Чэсей налъэр Iулъэлъу»…
Я купщIэ, къаIуатэ гупсысэ, ящIэлъ щIагъыбзэ и лъэныкъуэкIэ усакIуэм и усэ сатырхэр афоризмхэм (псалъэжьхэм, псалъэ шэрыуэзакъуэм 144 Литературэ щIэныгъэ. Критикэ
хэм) щыхуэкIуэри мащIэкъым. Псалъэм папщIэ, гущхьэм зэпхидзу гъэпсащ мыпхуэдэ сатырхэр: «Хъуапсэм зи псэр ириIар Дунейм хуэгумахэщ»; «Тыншыгъуэм емысам И гъащIэр сыру ехь»; «Бжьыхьэр Iэпэплъ щхьэкIэ – И кIэр жьапщэ уджщ»; «Зи хулъэ изыр къазыхъуу мэкIий»; «Щхьэж, имыщIэжми, едыжыр и фащэр! Уэрэд хэмытым – дунеижьыр дыджщ»; «Къабзэ псори нэ техуапIэщ»…
ХьэIупэ ДжэбрэIил и усыгъэм къызэщIеубыдэ уафэми, щIылъэми, хьэршми епха Iуэхугъуэхэр. Псом хуэмыдэу усакIуэр егъэпIейтей лъэпкъым и блэкIам икIи тогузэвыхь абы и къэкIуэнум:
Кавказыр узу зыпкърыт къэралым
Хьэлэбэлыкъыу ноби ирехьэкI.
Пщэдей къэкIуэнур мы уз зэрыцIалэ:
Лъэпкъ мащIэ псори зыхьыжын лъыкIпсыкIщ. («Кавказыр узу зыпкърыт къэралым…»)
БлэкIар узу ноби къыдэфыкIми, апхуэдэ мыгъуагъэ дяпэкIэ адыгэм и щхьэ къримыкIуэн папщIэ, усакIуэм ЦIыпIынэ Аслъэн и фэеплъу итха усэм и кIэух сатырхэмкIэ Ухыгъэм мыпхуэдэу зыхуегъазэ:
Иджырей нобэм и пщыхьэщхьэм
Сыхигъэплъакъуэу схьы дуней,
Даущ-щащыхур къыщхьэщыпхьэу,
Къэхъумэ лъэпкъыр, гуащIэр зей! «ЛIэужьыр бжьиблкIэ мауэ» жеIэ адыгэ псалъэжьым. ХьэIупэ ДжэбрэIил усакIуэпсэ Iуту къызэригъэщIар зыгуэркIэ епхьэлIэ хъуну къыщIэкIынщ и анэм и лъэныкъуэкIэ ар къызыхэкIа лIакъуэм – ПащIэ Бэчмырзэ и пхъурылъхуу зэрыщытым. Ауэ и анэшымкIэ къикIауэ ДжэбрэIил и лъынтхуэхэм щызежэ лъыр нэхъ жыжьэжи къыщожьэ, зэ еплъыгъуэкIэ узэригугъэнум нэхърэ нэхъ гуащIэжуи къыщIокI. Абы и щыхьэтщ усакIуэм и адэшхуэ Бэчмырзэ и анэжыр (Слъонхэ япхъут) къыщалъхуа къуажэм –Аушыджэр (Дыгъужьыкъуей) – хуигъэпса усэр. Абы щызэлъэщIысащ усакIуэм и хэкуми, и Iыхьлыхэми, зыхуэусэ жылэжьми хуиIэ гурыщIэ къабзэр, фIылъагъуныгъэ куур:
Уи лъапсэ сыкъихьэху,
Гупсэхуу сохъу жыджэр.
Уи ныджи тафи нэхущ,
Лъапсэжь, Аушыджэр! («Уи лъапсэ сыкъихьэху…»)
Зыхуэусэ жылэм и цIэр нэхъ щIэгъэхуэбжьауэ, хэкъузауэ къыхигъэщу усакIуэм къегъэщI дж макъым и къытезыгъэзэж зэщIэжьыуэр: жыджэр – ныджэ – Аушыджэр. Абыхэм «ядежьууэ» адэкIэ усэм къыхохьэ къыщиджэгуам, пэджэж, Шэрэдж псалъэхэр. НэгъуэщIу жыпIэмэ, усэм укъыщеджэкIэ, абы и кIыхьагъкIэ щызэхох шэрэджыпсым и даущыр. Абы къыдэкIуэуи, Андемыркъан лIыхъужьым и шым – Жэманшэрыкъ – и цIэр къыхигъэхьэкIэрэ, ДжэбрэIил и усэм хеухуанэ зытеусыхь жылэжьым и тхыдэри 10 Заказ № 72
(«ЛъэIу») 145 Литературэ щIэныгъэ. Критикэ
(усэм къыхэщыж Жэманшэрыкъ шыр зейуэ щыта, зи цIэр тхыдэми IуэрыIуатэми къыхэна Андемыркъан лIыхъужьым и фэеплъ Iуащхьэр Аушыджэр къуажапщэмкIэ щыIэщ, ар щаукIам абы и «лъыпсыр зыхаша» Хъыу псы цIыкIури а жылэм и Iэгъуэблагъэхэм деж Шэрэдж щыхохуэж).
И хэкумрэ лъэпкъымрэ яхуиIэ фIылъагъуныгъэр ХьэIупэм зы сатыркIэ, уеблэмэ зы псалъэкIэ къыщиIуатэ къохъу. Абы и IэдакъэщIэкIхэм къахэхуэрейщ адыгагъэм, адыгэ хабзэм, адыгэ тхыдэм, адыгэ гъащIэм и нэпкъыжьэ зытелъ псалъэхэр: арджэн, уэркъыжь къафэ, фащэ, уагъэ, дэнлъэч, удж, чысэ, шыкIэпшынэ, лэгъунэ, нэгъуэщIхэри.
ХьэIупэ ДжэбрэIил и усыгъэм увыпIэ щхьэхуэ щеубыд лъагъуныгъэ лирикэм. Абы хэт лIыхъужьым и лъагъуныгъэр жэуапыншэми, и гурыщIэхэр гугъэ нэхукIэ гъэнщIащ:
Гугъэ пшэхум къыпыху уагъэр
Гъатхэм и IэрыкIт.
Ди лэгъунэ-уафэ щIагъым
НэхулъэфI дыкъыщикIт. («Дытехьамэ пшапэ лъагъуэ…»)
Дунейм темытыж анэмрэ абы хуэзэш защIэу гъащIэр езыхьэкI бынымрэ яку дэлъ псэ зэпыщIэныгъэр куууэ, гум ешыкъылIэу хэухуэнащ ДжэбрэIил и усэ куэдым. «КIэртIоф уэздыгъэр жэщкIэ щIыпызгъанэр, – Си анэм и фэеплъу арагъэнщ», – щIыжиIэри аращ усакIуэм. А зэпыщIэныгъэр, уеблэмэ езы зэманым нэхъри нэхъ лъэщщ. Сыт хуэдэ щхьэусыгъуэкIэ зэпэIэщIэ мыхъуами, анэр сыт щыгъуи быным и псэхъумэщ. 146
Къургъакъ защIэ си гъуэгуанэм
Зэми сриплъэжым:
КъыскIэлъыплъу щытщ си анэр, Башыр и Iэдэжу. («Махуэ къэс зыгуэр сIэщIокIыр…»)
ХьэIупэм и мащIэкъым и сабиигъуэм епха усэхэр. Абыхэм я нэхъыбэр сабий усэм и ухуэкIэм (техникэм) тету, жыджэрагъ хэлърэ гушыIэ щаби щIэлъу гъэпсащ. Псалъэм папщIэ, «Уэшхыр, пакIэ-пакIэу, Махуих хъуауэ къошх! ЩIылъэ лъэдакъачэм Хуэдэщ щыдыхьэшх» жыхуиIэ едзыгъуэмкIэ къыщIидзэ усэ цIыкIум хыболъагъуэ зи гугъу тщIа гушыIэ щабэри, сабий гупсысэкIэм и кIапэлъапэ гуэрхэри. Ахэр щIэгъэбыдэжащ усэм и ритмикэ «псынщIэ» шэщIамкIэ.
ХьэIупэ ДжэбрэIил и усэхэр сэтей къищIыну фIэмыкъабылми, дэ дызэреплъымкIэ, игъуэ хъуащ ахэр утыку къитхьэну, ди усакIуэ нэхъыфIхэм я IэдакъэщIэкIхэм ябгъурыдгъэувэу щIэныгъэ лэжьыгъэхэр тедгъэпсыхьыну. Людмилэ,
филологие щIэныгъэхэм я кандидат Тхыдэ
Кавказ зауэр зэриухрэ илъэси 150-рэ щрикъум ирихьэлIэу
Шэрджэс мамлюк сулътIанхэм Мысырымрэ Сириемрэ щаIыгъа зэман лъандэрэ (1382–1517 гъгъ.), Африкэ Ищхъэрэр, КъуэкIыпIэ Гъунэгъур, Азие ЦIыкIур адыгэхэм псэупIэ ящIащ. Иужьрей илъэс 650-м абыхэм куэд щагъэхъащ а щIыналъэхэм.
Шэрджэсхэм къахэкIащ пащтыхьхэр, амирхэр (принцхэр), премьер-министрхэр, министрхэр, парламентхэм я унафэщIхэр, маршалхэр, адмиралхэр, генералхэр, дунейпсо, тырку, хьэрып литературэхэм я классикхэр, Олимп Джэгухэм, дуней псом, Европэм я чемпионхэр, щIэныгъэлI, IэщIагъэлI цIэрыIуэхэр.
Абыхэм я бжыгъэр куэд дыдэ мэхъу. Зыщыпсэу къэралхэм псэемыблэжу хуэлэжьащ зи гугъу тщIы адыгэхэр, адэжь хэкум зэрыхуейм хуэдэу хуэщхьэпэну Iэмал ямыIами, Кавказыр зэи зыщагъэгъупщакъым.
Ди журналым щIэх-щIэхыурэ теддзэнущ адыгэ хэхэс цIэрыIуэхэм ятеухуа тхыгъэ кIэщIхэр. Мы къыдэкIыгъуэм итхэр игъэхьэзыращ «Черкесское зарубежье» газетым и редактор нэхъыщхьэ ХьэфIыцIэ Мухьэмэд.
ХАМЭ ЩЫЩ Тунуслу (Лъашэ) Хъайрэддин-пэщэ

Беслъэнейщ. Шэрджэсым къыщалъхуащ. И адэр, Лъашэ Хьэсэн, Урыс-Кавказ зауэм хэкIуэдащ. Зеиншэу къыщынэм, Истамбыл дэс и благъэ Къыбрыслы Тахъсин-бей зришэлIэжри ипIыжащ, иригъэджащ. Тунисыр франджы зэрыпхъуакIуэхэм щахъумэн папщIэ, абы ягъэкIуа адыгэ щIалэхэм яхэтащ. Тунисым и губернатор Ахъмэт-пэщэ гу къылъитэри, къуэ ищIащ, Франджым игъакIуэри, офицерхэр щагъэхьэзыр «Сент-Сур» еджапIэр къригъэухащ. ЩIэх дыдэ дэкIуэтеящ адыгэ щIалэ жаныр: илъэс 36-рэ щыхъуам ар генерал-полковникт. 1857 гъэм – Тунисым и зауэ-хы флотым и Iэтащхьэщ, 1861 гъэм – Тунисым и меджлисым (парламентым) и тхьэмадэщ. Тунисым и лIыкIуэ къулыкъур европей къэралхэм зыбжанэрэ щигъэзэщIащ.
Тунисым хуилэжьамрэ абы и пащхьэм щиIэ фIыщIэмрэ папщIэ Лъашэ Хъайрэддин къыфIащащ Тунуслу унэцIэр. Тунисыр зи IэмыщIэ ихуа пэщэр къеныкъуэкъу щыхъум, фыгъуэнэдхэмрэ жагъуэгъухэмрэ пэIэщIэ зищIын щхьэкIэ, Тунуслу и къулыкъур къигъанэри Европэм кIуащ. СулътIан Абдул-Хьэмид и лъэIукIэ 1878 гъэм Истамбыл къигъэзэжащ. Нэхъ иужьыIуэкIэ сенатор хъуащ, премьер-министр къулыкъури зэрихьащ. Къэралым зэхъуэкIыныгъэ щегъэкIуэкIын хуейуэ къилъытэрти, апхуэдэ реформэм и проектыр сулътIаным и пащхьэ ирелъхьэ. Абы зэрыжиIэмкIэ, империер конституцэ хабзэм тегъэувэн хуейт. Апхуэдэ проектыр меджлисми сулътIанми даIыгъакъым. Тунуслу и къулыкъум текIын хуей хъуащ. Лъэныкъуэ зригъэзри, дунейм тетыху, Куручешмэ щыпсэуащ. ЩылIар Истамбылщ, Iэюб СулътIан кхъэм щыщIалъхьащ. 147 Тхыдэ
Хъайрэддин-пэщэ щIэныгъэшхуэ зыбгъэдэлъа цIыхущ, хьэрыпыбзэмрэ франджыбзэмрэ фIы дыдэу ищIэрт. И къуэ нэхъыжьыр, ТIэхьир, дзэм хэтурэ генерал хъуащ, и къуэ курытыр Европэм щеджащ, журналист IэщIагъэм ирилэжьащ. НэхъыщIэр, Сэлихь, сулътIан АбдулХьэмид и къуэшым ипхъу Мунирэ гуащэм и щхьэгъусэу щытащ.
Явер-пэщэ (Хьэгъур) Умар

Дюзджэ дэс шапсыгъ унагъуэм къыщалъхуащ. ДзэлIхэр щагъэхьэзыр еджапIэрэ (1880) академиерэ (1884) къиухащ. Генерал-лейтенант хъуауэ дзэ къулыкъум къыхэкIыжащ. Тевфикпэщэ и правительствэм дзэ IуэхухэмкIэ министру хэтащ (1919 гъэм, зы мазэкIэ), ауэ Антантэм и дзэхэм Истамбыл щалэжьыр имыдэу, а IэнатIэм къыпэрыкIыжащ. 1919 гъэм и гъатхэпэ мазэм щыщIэдзауэ сулътIаным и правительствэм хэтащ. 1920 гъэм и бадзэуэгъуэ мазэм Анкара и Суд Нэхъыщхьэм унафэ ищIауэ щытащ ар яукIын хуейуэ. СулътIаным щIыгъуу Тыркур ибгынэри, Египетым, Ливаным щыпсэуащ, Тыркум кърагъэхьэжакъым.
Бейрут щылIащ.
Хъуршид-пэщэ (Нэгъуджэ) Исмэхьил

Шапсыгъым къыщалъхуащ. ДзэлI IэщIагъэм Истамбыл щыхуеджащ. Генерал-полковникщ. Уэсмэн империем артиллериемкIэ и управленэм и Iэтащхьэ, зауэ трибуналым и тхьэмадэ, 17-нэ корпусым и унафэщI (Балкан зауэхэм я зэманым), хыдзэлI министр, дзэ къарухэмкIэ министр къулыкъухэр зэрихьащ.
Тырку революцэм и лъэхъэнэм адыгэ дзэпщ цIэрыIуэхэу маршал ФуIэд-пэщэ, маршал Бэрзэдж ФуIэд-пэщэ, генерал Исуф Изэт-пэщэ, генерал Къарзэдж-пэщэ сымэ ящIыгъуу, Ататюрк иригъэкIуэкI бэнэныгъэм адыгэхэр хэшэнымкIэ хузэфIэкI къигъэнакъым.
Истамбыл щылIащ.
«Хьэят» («ГъащIэ») журналым традзащ абы и тхыгъэхэу «Правительствэм теухуа гукъэкIыжхэр» (1964), «Сэрей гукъэкIыжхэр» (1965).
Азнавур (Анчокъуэ) Ахъмэт

Абэзэхэ унагъуэм къыщалъхуащ. ДзэлIхэр щагъэхьэзыр еджапIэ Истамбыл къыщиухащ. Жандармерием къулыкъу щищIащ. Майор хъуауэ абы къыхэкIыжри, Бигэ къалэм дэтIысхьащ.
Япэрей дунейпсо зауэм и зэманым, Шэрджэс хасэм и лъэIукIэ, Кавказ фронтым ягъэкIуа дзэм хагъэхьащ, абы лIыгъэ щызэрихьащ.
Мудрос щызэращIылIа зэгурыIуэныгъэм и ужькIэ 1919 гъэм мэлыжьыхь мазэм Измит санджакъым и Тхыдэ
Iэтащхьэ хъуащ, а къулыкъур зэрихьащ шыщхьэIу мазэ пщIондэ. Азнавур сулътIаным и телъхьэти, «Зэкъуэтыныгъэрэ зыужьыныгъэрэ» партым дэщIакъым, адыгэ гуп щIыгъуу лъэпкъ-щхьэхуитщIыжакIуэ армэм пэуващ. Адхьэм и шуудзэм пэщIэхуэри, 1919 гъэм и щэкIуэгъуэ мазэм къызэхакъутащ. Аргуэру дзэ къызэригъэпэщри, зауэурэ, Мрамор тенджызым и Iуфэр яфIиубыдащ, абы щхьэкIэ сулътIаным пэщэ цIэр къыфIищащ. 1920 гъэм и мэлыжьыхь мазэм Адхьэм и шуудзэм тырку
сулътIаным и дзэр зэхикъутащ. Азнавур уIэгъэ хъуати, Истамбыл игъэзэжащ, абы аргуэру дзэ щызэхуишэсри АнкаракIэ иунэтIащ, ауэ хузэфIэкIыжа щыIэкъым.
1921 гъэм и мазаем революционерхэм я судым Азнавур укIын хуейуэ унафэ ищIащ. Арнаутхэр къещэрти, яIэрыхьэри яукIащ.
Бехич (Беич) Хьэккы

Убыхщ. Истамбыл къыщалъхуащ. КъулыкъущIэхэр щагъэхьэзыр еджапIэ нэхъыщхьэр къиухащ.
«Зэкъуэтыныгъэрэ зыужьыныгъэрэ» партыр къызэзыгъэпэщахэм ящыщ зыщ. Сивас щекIуэкIа конгрессым и лIыкIуэу щытащ. Кемал Мустэфа, Орбай Рауф, Сами-бей Бекир сымэ ящIыгъуу Комитет нэхъыщхьэм хэтащ. Лъэпкъ-щхьэхуитщIыжакIуэ бэнэныгъэм къыхэжаныкIащ. Тырку Республикэм и Лъэпкъ Хасэшхуэм (Меджлис) и япэ хэхыгъуэм и депутату, пIалъэкIэ щыIа правительствэм финансхэмрэ къэрал кIуэцI IуэхухэмкIэ и министру щытащ (1920). «Дзэ щхъуантIэ» партыр къызэзыгъэпэщахэм ящыщ зыщ. Тыркум и коммунист партым и генеральнэ секретару, «МахуэщIэ» газетым и редактор нэхъыщхьэу лэжьащ. 1921 гъэм и ужькIэ политикэ Iуэхухэм хэтыжакъым.
Анкара щылIащ. 149
ЛIыцIэрыкъуэ-пэщэ Шэмсэдин

Бжьэдыгъум къыщалъхуащ. Илъэсибгъу ныбжьым иту и адэм хэкум иришащ. Галатасарай лицеймрэ къулыкъущIэхэр щагъэхьэзыр еджапIэ нэхъыщхьэрэ Истамбыл къыщиухащ. И анэдэлъхубзэм нэмыщI, хьэрыпыбзэ, франджыбзэ, персыбзэ, тыркубзэ ищIэу щытащ. Дипломат IэщIагъэм ирилэжьащ, Уэсмэн империем и лIыкIуэу Бухарест, Тегеран щыIащ, Ван вилайетым (область) и губернатору щытащ, тырку щIалэхэм я революцэм и ужькIэ къызэрагъэпэща правительствэм министру хэтащ.
Истамбыл щыIэ Шэрджэс хасэм и лэжьыгъэм жыджэру хэтащ, и тхыгъэ куэд Истамбыл къыщыдэкI «Гъуазэ» газетым традзащ, адыгэ псоми я зэхуэдэ алыфбей яIэн хуейуэ зыукъуэдийхэм я акъылэгъуащ, «Адыгэ алыфбей» тхылъыр (1919) къыдэзыгъэкIахэм яхэтащ.
Истамбыл щылIащ. Тхыдэ
Сами-бей (Зэрахъуэ) Бэчыр

Убыхщ, Мрамор тенджызым и Iуфэм Iус Дюмбе къуажэм къыщалъхуащ. ДзэлIхэр щагъэхьэзыр еджапIэри (1900) академиери (1902) къиухащ, апхуэдэ еджапIэхэм щылэжьащ, дзэм къулыкъу щищIащ. Балкан зауэхэм я лъэхъэнэм (1912 – 1913 гъэхэм) 6-нэ корпусым щыщ 16-нэ дивизэм и штабым и Iэтащхьэу, 70-нэ полкым и 2-нэ батальоным и командиру, зауэ IуэхухэмкIэ министрым и адъютанту щытащ. 1914 гъэм – Iэщэ-фащэ къэщэхунымкIэ комиссэм и унафэщIщ, Япэрей дунейпсо зауэр къэхъея нэужь, 52-нэ дивизэм и командирщ (Ирак фронтым). Фелахьие деж щекIуэкIа зауэм къызэрыхэжаныкIам щхьэкIэ полковник цIэр къыфIащащ. Революцэм и лъэхъэнэм алыдж зэрыпхъуакIуэхэм КъуэкIыпIэ фронтым щезэуащ, дивизэ, корпус IэщIэлъу.
Истамбыл щылIащ.
Мэт (Джунэтыкъуэ) Исуф Изэт-пэщэ

Тыркум щыщ Йозгат къалэм къыщалъхуащ. Сабийуэ зеиншэ хъуащ. ДзэлIхэр щагъэхьэзыр еджапIэ зыбжанэ къиухащ, академиеми щеджащ.
Хэхэс адыгэхэр зэкъуэгъэувэным хуэлажьэ Шэрджэс хасэм жыджэру хэтащ. Балканым щекIуэкIа зауэхэм къызэрыхэжаныкIам папщIэ генерал-майор цIэр къыфIащащ. Япэрей дунейпсо зауэм и зэманым 10-нэ, 14-нэ, 1-нэ кавказ корпусхэм я Iэтащхьэу щытащ. Уэсмэн правительствэм Кавказ Ищхъэрэ Республикэр къилъыта нэужь (1918 гъэм накъыгъэ мазэм и 11-м), Исуф Изэт-пэщэ и дзэр Кавказым къагъэкIуащ, «демократие къэрал щаухуэкIэ дэIэпыкъуэгъу хъун щхьэкIэ». Мудрос щызэгурыIуэжа нэужь (1918 гъэм жэпуэгъуэ мазэм и 30-м), тыркудзэр Кавказым икIыжащ.
Тырку революцэм и лъэхъэнэм Исуф Изэт-пэщэ алыдж зэрыпхъуакIуэхэми Анчокъуэ Ахъмэт и дзэми КъухьэпIэ фронтым щезэуащ. Тырку Республикэм и Лъэпкъ Хасэшхуэм и депутату щытащ.
Анкара щылIащ.
Адыгэ тхыдэм теухуа тхылъ зыбжанэ итхащ: «Кавказым и тхыдэ» (1914), «Хеттхэр» (1915), «Шэрджэсхэр – Пасэрей Алыджым» (1915), «Шэрджэсхэр – Пасэрей Фракием» (1918).
Джелаладдин (Куэцбэ) Дэмад

Истамбыл къыщалъхуащ, Франджым щеджащ. СулътIан АбдулХьэмид и малъхъэу щытащ. Уэсмэн империем и Меджлисым хэтащ (1877), юстицэмкIэ министру щытащ.
1899 гъэм щыщIэдзауэ Европэм щыпсэуащ. Париж, Лондон, Каир къыщыдэкI газетхэм сулътIаным зэрихьэ лейр сэтей зыщI тхыгъэ куэд трыригъэдзащ. И усэхэр щызэхуэхьэса зы тхылъи («Жэнэтыбжэ», Каир, 1906) къызэринэкIащ.
Брюссель щылIащ. И хьэдэр тырку щIалэхэм я революцэм иужькIэ Истамбыл щыщIалъхьэжащ. 150 Тхыдэ
Орбай (КIэнкIэ) Рауф Хъусейн

Убыхщ. Истамбыл къыщалъхуащ. И адэр, Музэферпэщэ Мухьэмэд, Ливием и губернатору щытащ.
Тенджыз-инженер еджапIэ къиухащ (1899). Ливиемрэ Балканымрэ щекIуэкIа зауэхэм хэтащ. Япэрей дунейпсо зауэм и лъэхъэнэм – Уэсмэн империем и хыдзэм и штабым и Iэтащхьэщ, абы иужькIэ Тыркум и цIэкIэ Брест-Литовск щекIуэкIа зэпсэлъэныгъэхэм хэтащ. Кавказ щIыбкIэ щыIэ республикэхэмрэ Кавказ Ищхъэрэм ис лъэпкъхэмрэ я лIыщхьэхэм епсэлъа тырку лIыкIуэхэм я пашэу щытащ (Трабзон, Батуми. 1918 гъэм).
Изэт-пэщэ къызэригъэпэща правительствэм зауэ IуэхухэмкIэ министру хэтащ (1918 гъэм жэпуэгъуэ мазэм), ауэ Мудрос щызэращIылIа зэгурыIуэныгъэм Iэ тридза нэужь, абы къыхэкIыжащ.
Кемал Мустэфа (Ататюрк) дэщIу щытащ. Тырку Республикэм и унафэр зыщIа зэхуэсхэм жыджэру хэтащ (Трабзон, Сивас къалэхэм). Инджылызхэм Истамбыл яубыда нэужь, тырку революцэм къыхэжаныкIахэм ящIыгъуу Мальтэ хытIыгум щаIыгъащ. Лондон щекIуэкIа конференцым иужькIэ хуит къэхъужащ (1921 гъэм).
Ататюрк и правительствэм жылагъуэ IуэхухэмкIэ министру хэтащ. Лъэпкъ Хасэшхуэм и тхьэмадэу щытащ. 1922 гъэм бадзэуэгъуэ мазэм Тырку Республикэм и премьер-министр хъуащ. Исмет Иненю зэремызэгъым къыхэкIкIэ, а къулыкъум къытекIыжащ зы илъэс нэхъ мылэжьауэ. Ататюрк зыукIыну хэтахэм ящIыгъуауэ пцIы тралъхьэри, илъэсипщIкIэ щысын хуейуэ суд тращIыхьащ (1926 гъэм). Европэм илъэсибгъукIэ щыIауэ, хей хъужащ. Меджлисым хахыжащ къэралым къигъэзэжа нэужь (1936). Тырку Республикэм и лIыкIуэу Лондон щыщыIам (1942) хузэфIэкI псори илэжьащ Тыркур дунейпсо зауэм хэмыхьэн щхьэкIэ. Къэрал лIыщхьэхэм ящыIейри, къулыкъум къыхэкIыжащ, афIэкIаи къэрал Iуэху зэрихьэжакъым.
Истамбыл щылIащ. 151
Жамбулэт (Хьэткъуэ) Исмэхьил

Абэзэхэщ. Истамбыл къыщалъхуащ. ДзэлIхэр щагъэхьэзыр еджапIэ къиухащ. Салоникхэм къулыкъу щищIащ. Оттоман империер гъэлъэлъэжыным хуэунэтIа лэжьыгъэ иригъэкIуэкIащ, хуитыныгъэм и хасэ къызэригъэпэщащ, «Зэкъуэтыныгъэрэ зыужьыныгъэрэ» партым и унафэщIищым ящыщ зыщ. Къэралым шынагъуэ къыщымыгъэхъунымкIэ IуэхущIапIэ нэхъыщхьэм и унафэщIхэм ящыщщ (1914), Истамбыл вилайетым и губернаторщ (1915), Тыркум и къалащхьэм и унафэщIщ (1916), лIыкIуэщ (Швецием, 1917 - 1918 гъэхэм).
Инджылызхэм я дзэм Истамбыл яубыда нэужь, Мальтэм щаIыгъащ.
ДзэлIхэр щагъэхьэзыр еджапIэм щылэжьащ (Истамбыл), «Рисале ве аскерие» журналыр къыдигъэкIыу щытащ, Тырку Республикэм и Лъэпкъ Хасэшхуэм и депутатащ. Кемал Мустэфа (Ататюрк) епцIыжауэ, ар иукIыну хэтауэ пцIы тралъхьэри, яукIащ. Тхыдэ
Шахингирай (Хьэнахъуэ) Мэхьмэт

Бжьэдыгъум къыщалъхуащ. ДзэлIхэр щагъэхьэзыр еджапIэрэ зауэмедицинэ академиерэ Истамбыл къыщиухащ. Медицинэ щIэныгъэхэм я докторщ. «Зэкъуэтыныгъэрэ зыужьыныгъэрэ» партыр къызэзыгъэпэщахэм ящыщщ.
Революцэм зэрыхэлэжьыхьым щхьэкIэ къэралым ирагъэкIри, Ливием щыIащ. СулътIаным еныкъуэкъу гупым я пашэу щытащ илъэсипщIкIэ.
Тырку щIалэхэм я революцэм и ужькIэ къэрал къулыкъум хыхьащ. 1909 – 1917 гъэхэм вилайет зыбжанэм къаймакъам (Iэтащхьэ), губернатор къулыкъухэр щызэрихьащ, хэхэс адыгэхэм я хасэхэм я лэжьыгъэм жыджэру хэтащ. Ермэлыхэр зэтезыукIахэм яхэтауэ пцIы тралъхьэри, лъэхъуэщым ирадзащ. Лъэхъуэщым здисым, «Быдагъэ» тхылъыр итхри къыдигъэкIащ (1919), 1915 гъэм щыIа ермэлы лъыгъажэм и пэжыпIэр абы къыщиIуэтащ.
Лъэхъуэщым къикIуэсыкIыжрэ пэт яукIащ.
«Щхьэ къэхъуа, дауэ екIуэкIа революцэр» (Каир, 1909), «Доктор Решид-бей – «Зэкъуэтыныгъэрэ зыужьыныгъэрэ» партым и къызэгъэпэщакIуэхэм ящыщ зым и гукъэкIыжхэр» (Измир, 1992; Истамбыл, 1993) тхылъхэр итхащ.
Шав (Щауэ) Ахьмэд

Къэбэрдей адыгэщ. Адана къыщалъхуащ. Хьэлэб (Сирием) лицей къыщиухащ. КъулыкъущIэхэр щагъэхьэзыр еджапIэ нэхъыщхьэм (Истамбыл) щIэныгъэ щызригъэгъуэтащ. Хамэ къэрал IуэхухэмкIэ министерствэм щылэжьащ, Тырку Республикэм и лIыкIуэу Франджым, Канадэм, Бельгием, нэгъуэщI къэралхэм щыIащ.
«Гъуазэ» газетымрэ «Бзылъхугъэ» журналымрэ ядэлэжьащ (1911). Франджы тхылъхэр зэридзэкIыу щытащ. «ЦIыхум зэрахэтыпхъэмрэ дунейпсо хабзэхэмрэ» тхылъыр къызэринэкIащ (Истамбыл, 1932).
Саудей Хьэрыпым щылIащ.
Акбайтуган (Хъундж) Алий Саит

Убыхщ. Маньяс куейм щыщ Хьэжыуэсмэн (Хъунджхьэблэ) къыщалъхуащ. И адэр, Къасболэт, урыс-тырку зауэм (1877 - 1878) хэтащ.
ДзэлIхэр щагъэхьэзыр еджапIэрэ (1896) академиерэ (1898) къиухащ. Балканым щекIуэкIа зауэхэм хэтащ (1912 – 1913 гъэхэм). Япэрей дунейпсо зауэм и лъэхъэнэм инджылызхэм я дзэм езауэурэ Йеменым щызэрихьа лIыгъэм папщIэ генерал-лейтенант цIэр къыфIащащ. Адыгэ дзэпщ цIэрыIуэхэм (Изэт-пэщэ, маршал ФуIэд-пэщэ, маршал Бэрзэдж Зеки-пэщэ, Февзий-пэщэ, Къарзэдж Сэлихь-пэщэ сымэ) ящIыгъуу, шэрджэс зауэлIхэр сулътIаным и лъэныкъуэ зэрымыхъуным хущIэкъуащ.
Инджылызхэм я дзэм Истамбыл яубыда нэужь (1920 гъэм гъатхэпэм и 14-м), Ататюрк зэрыдэщIам щхьэкIэ хьэIупс ящIри Мальтэ хытIыгум ягъэкIуащ. Абы къикIыжа нэужь, IэнатIэ зыбжанэ зэрихьащ. Генерал-полковникыу 9-нэ корпусымрэ тыркудзэм и къуэкIыпIэ фрон- тымрэ IэщIэлъащ (1923 гъэм). Армэм и генерал хъуащ (1927).
1937 гъэм къулыкъум къыхэкIыжащ. Тырку Республикэм и Лъэпкъ Хасэшхуэм и депутатащ. Адыгэбзи, абхъазыбзи, нэмыцэбзи, инджылызыбзи, франджыбзи, хьэрыпыбзи, тыркубзи ищIэу щытащ. «Честер и проектым теухуауэ гу зылъытапхъэхэмрэ гупсысэхэмрэ» тхылъыр итхащ.
Истамбыл щылIащ.
Тхыдэ
Бажэ Зэчрей

Абэзэхэщ. Истамбыл дэт университетыр къиухащ. Текирды санджакъымрэ Эдирне вилайетымрэ я Iэтащхьэу щытащ (1914 – 1918). ХьэIупс ящIри, 1919 гъэм къыщыщIэдзауэ 1921 гъэ пщIондэ Мальтэм щаIыгъащ.
Адыгэ хабзэм теухуа монографие къызэринэкIащ (Истамбыл къыщыдэкI «Ени Кавказ» журналым традзащ). Щхьэхуэу къыдэкIащ «Адыгэхэм я псэукIэмрэ я хабзэхэмрэ» тхылъыр (дунейм къыщытехьар зытхар лIэуэ илъэс 43-рэ дэкIа нэужьщ).
Февзи-пэщэ (Быж) Ахъмэт

Убыхщ. Дюзджэ къалэм къыщалъхуащ. ДзэлIхэр щагъэхьэзыр еджапIэрэ (1889) академиерэ (1892) къиухащ.
(1893), еджапIэм щылэжьащ ДзэлIхэр щагъэхьэзыр зауэ IуэхухэмкIэ атташеуэ Тегеран щыIащ (1896), армэм и къэпщытакIуэ гупым и Iэтащхьэу (1900), 4-нэ армэм щыщ шуудзэм и унафэщIу (1908) щытащ. Япэрей дунейпсо зауэм и лъэхъэнэм, генерал хъуауэ 9-нэ корпусыр, зауэ нэужьым – 25-нэ корпусыр IэщIэлъащ. Дамад Ферид-пэщэ и ещанэ правительствэм хэтащ - дзэ IуэхухэмкIэ министрым и чэнджэщэгъуу. 1923 гъэм къулыкъум къыхэкIыжащ. Адыгэбзэм нэмыщI, тыркубзи, франджыбзи, нэмыцэбзи, персыбзи ищIэу щытащ. Адыгэ псоми я зэхуэдэ алыфбей яIэн хуейуэ зыукъуэдийхэм я акъылэгъуащ, «Адыгэ алыфбей» тхылъыр (1919) къыдэзыгъэкIахэм ящыщ зыщ.
Истамбыл щылIащ. 153
Бэркъукъу (Жэрыщты) Исмэхьил (1880 – 1954)
Пинарбаши куейм щыIэ Яглыпинар (Жэрыщтей) къуажэм къыщалъхуащ. И адэр Къэбэрдейм щикIар 1878 гъэрщ – урыс-тырку зауэр увыIа нэужь. ДзэлIхэр щагъэхьэзыру Истамбыл дэт академиер къиухащ. Япэ дунейпсо зауэм и зэманым Ирак, Иран, Кавказ фронтхэм щыIащ. Кавказ Ищхъэрэ Республикэ къызэгъэпэщыным и телъхьэу щытащ.
Тырку лъэпкъ-щхьэхуитщIыжакIуэ бэнэныгъэм и лъэхъэнэм КъухьэпIэ фронтым и 4-нэ гупым и штабым и Iэтащхьэу щытащ. Тырку Республикэр зэфIэува нэужь – зауэ тхыдэмкIэ комиссэм и пашэщ. Бригадэ генералщ. 1927 гъэм къратащ Тхыдэ
Тырку Республикэм и дамыгъэ нэхъыщхьэр – Щхьэхуитыныгъэм и орденыр. Меджлисым и депутату щытащ (1950 - 1954).
Лондон щылIащ. Анкара щыщIалъхьащ.
И тхылъхэр: «Кавказым и тхыдэ» (Истамбыл, 1958), «Хуитыныгъэм и гъуэгу» (Истамбыл, 1960).
Фуад (Джарым) Мэхьмэт

Хьэлэб (Сирием) къыщалъхуащ. И адэр, Джарым Решид-бей, прокурору щытащ, убых лъэпкъщ.
КъулыкъущIэхэр щагъэхьэзыр ЕджапIэ нэхъыщхьэр (1923), Женевэ дэт университетыр (1927) къиухащ.
Генен, Адапазар къалэхэм я къаймакъаму (Iэтащхьэу) щытащ (1917 – 1919). Лъэпкъ-щхьэхуитщIыжакIуэ бэнэныгъэм и лъэхъэнэм Анкара дэс правительствэм дэщIащ. Тырку Республикэм и Лъэпкъ Хасэшхуэм и япэ хэхыгъуэм и депутатащ. Москваи Къэзани консул нэхъыщхьэу дэсащ. Кавказ Ищхъэрэ Республикэр къызэгъэпэщыным хэлIыфIыхьащ.
Урыс актрисэ къиша нэужь, дипломат лэжьыгъэм пIалъэкIэ къыхэкIыжащ (1924). 1936 гъэм къыщыщIэдзауэ 1943 гъэ пщIондэ консул нэхъыщхьэу щыIащ Барселонэ, Копенгаген, Милан, Марсель къалэхэм. 1948 гъэм – къэрал кIуэцI IуэхухэмкIэ министерствэм и секретарь нэхъыщхьэщ, 1948 – 1952 гъэхэм Бразилием лIыкIуэ къулыкъу щигъэзэщIащ. 154
Истамбыл щылIащ.
Чаглаянгил (Хъунэжь) Ихьсан (1908 – 1993)
Убыхщ. Истамбыл къыщалъхуащ. Истамбыл университетым и юридическэ факультетыр къиухащ.
Тырку Республикэм къэрал кIуэцI IуэхухэмкIэ и министерствэмрэ къэралым шынагъуэ къыщымыгъэхъунымкIэ IуэхущIапIэмрэ щылэжьащ. Губернатор къулыкъу щызэрихьащ Йозгат (1948), Анталье (1950), Чана-къалэ (1953), Сивас (1954), Бурсэ (1954 – 1960).
Тырку Республикэ унафэр дзэм Iэрыхьа нэужь (1960), къэрал къулыкъум къыхэкIыжри политикэ Iуэхухэм хыхьащ. 1961 гъэм сенатым хахащ (Захуагъэм и партым и цIэкIэ). ЛэжьыгъэмкIэ министр, хамэ къэрал IуэхухэмкIэ министр (1965 – 1971; 1975 – 1977) къулыкъухэр зэрихьащ.
1979 гъэм Меджлисым и тхьэмадэ хъуащ. 1980 гъэм мэлыжьыхь мазэм къыщыщIэдзауэ фокIадэ пщIондэ Тырку Республикэм и Президентым и къалэнхэр пIалъэкIэ игъэзэщIащ.
1982 гъэм ягъэтIысри, лъэхъуэщым зыбжанэрэ исащ. «Полицэм и тактикэр», «Полицэм и психологиер», «ГукъэкIыжхэр» тхылъхэр итхащ. Тхыдэ
Къандур Иззэт Хьэсэн

Къэбэрдей адыгэщ. Амман къыщалъхуащ. Дзэ къулыкъум 1932 гъэ лъандэрэ хэтащ. Пащтыхь гуащэ Алия и цIэр зезыхьэ бригадэр, округ IэщIэлъащ. Иордан армэм и штаб нэхъыщхьэм и Iэтащхьэу, къэралым шынагъуэ къыщымыгъэхъунымкIэ дзэ къарухэм я унафэщIу щытащ (1959 – 1970).
Адыгэ ФIыщIэ Хасэм и къызэгъэпэщакIуэхэм ящыщ зыщ, абы и тхьэмадэу щытащ 1968 – 1971 гъэхэм. Ди хэкум зыбжанэрэ къэкIуащ Иорданием ис адыгэхэм я лIыкIуэ гупхэм хэту.
Къэралым и пащхьэм щиIэ фIыщIэхэм папщIэ орден лъапIэ куэд къратащ.
Амман щылIащ.
Улуч (Сынджыр) Фуат

Убыхщ. Маньяс вилайетым щыщ Чавушкой къуажэм къыщалъхуащ. Курыт щIэныгъэ Бурсэ къалэм щызригъэгъуэтащ. ДзэлIхэр щагъэхьэзыр еджапIэр Истамбыл къыщиухащ (1931). Полковникщ. Меджлисым и депутатащ (1960). МэкъумэшыщIэ лъэпкъ партым и Генеральнэ секретару щытащ.
И тхыгъэхэр, и усэхэр газет, журнал куэдым традзащ. «Назым Хьикметрэ дзэлI еджапIэм 1938 гъэм къыщыхъуам и пэжыпIэмрэ» монографием (Анкара, 1967), пьесэ зыбжанэм я авторщ. 155
Тутум (Щауэшу) Джахьит

Шапсыгъщ. Адапазар вилайетым щыщ Адлие къуажэм къыщалъхуащ. Хайдарпаши лицейр (Истамбыл), Анкара дэт университетым политикэ щIэныгъэмрэ юриспруденцэмкIэ и факультетхэр къиухащ.
1954 - 1961 гъэхэм Османэли (Биледжик вилайетым), Гюней (Денизли), Кайнарджа (Сакарья), Келес (Бурсэ), Аляш (Анкара) къалэхэм къаймакъаму щылэжьащ, илъэс тIощIым щIигъукIэ щригъэджащ Тыркумрэ Курыт КъуэкIыпIэмрэ жылагъуэ IуэхухэмкIэ я институтым.
Политологием и докторщ, профессорщ. Къэрал унафэр дзэм Iэрыхьа нэужь, ЧэнджэщакIуэ Советым и лIыкIуэу Сакарья вилайетым ягъэкIуащ (1981). Тырку Республикэм и Меджлисым и депутатащ.
Къэрал Iуэху зехьэкIэм теухуа тхыгъэ куэд иIэщ, адыгэхэм я хэкур зэрабгына щIыкIэм щыгъуазэ ухуэзыщI документхэр зэхуихьэсри, «Шэрджэс хьэжрэтхэр» тхылъыр къыдигъэкIащ.
Инджедаи (ФIэщмыхъу) Джэудэт

Къэбэрдей адыгэщ. Синоп къыщалъхуащ. ДзэлIхэр щагъэхьэзыр еджапIэ къиухащ, тыркудзэм къулыкъу щищIащ. ЦIыхубэ-республикэ Тхыдэ
партым и унафэщIхэм яхэтащ. Лъэпкъ Хасэшхуэм и 5 – 9-нэ хэхыгъуэхэм я депутатащ. 1946 – 1947 гъэхэм Тырку Республикэм жылагъуэ лэжьыгъэхэмкIэ и министрщ.
«КъухьэпIэ фронтыр – Тырку лъэпкъ-щхьэхуитщIыжакIуэ зауэм и зэманым» (Истамбыл, 1926), «Революцэмрэ щхьэхуитыныгъэмрэ» (Зонгулдак, 1936) къэхутэныгъэ лэжьыгъэхэм я авторщ.
Мохи-эд-дин (Жэмбей) Зэчрей

Шэрджэс мамлюкхэм я щIэблэ унагъуэм къыщалъхуащ. Каир дэт дзэлI еджапIэр 1937 гъэм къиухащ. Лъэсыдзэм къулыкъу щищIащ. 1952 гъэм екIуэкIа революцэр щагъэхьэзырым щыгъуэ «Офицер щхьэхуитхэр» организацэм и унафэщIхэм яхэтащ.
Революцэ нэужьым къулыкъушхуэ зыбжанэ зэрихьащ – Египет Хьэрып Республикэм и вице-президенту, премьер-министру, къэрал кIуэцI IуэхухэмкIэ министру щытащ. Президентым акъылэгъу зэрыдэмыхъу Iуэху еплъыкIэ иIащ, абы къыхэкIкIэ правительствэм къыхагъэкIыжауэ щытащ 1968 гъэм. ИужькIэ къэрал къулыкъу зэрихьэжакъым, политикэ Iуэхуи хыхьэжакъым.
Каир щылIащ.
Мохи-эд-дин (Жэмбей) Хъалед

ДзэлI еджапIэрэ Каир университетымрэ къиухащ. «Офицер щхьэхуитхэр» организацэр къызэзыгъэпэщахэмрэ абы и унафэщIхэмрэ ящыщ зыщ, а организацэращ Египетым я пащтыхьыр 1952 гъэм бадзэуэгъуэ мазэм и 23-м тезыдзар. «Ал-Ахъбар» газетым и редактор нэхъыщхьэу (1964 – 1968) щытащ, Хьэрып социалист зэгухьэныгъэм и унафэщIхэм яхэтащ, а организацэр Египетыр социализмэм и гъуэгум тешэным хущIэкъуащ.
Къэрал унафэр Садат Анвар Iэрыхьа нэужь (1970), Мохи-эд-дин политикэ Iуэхухэм хыхьэныр къыпаубыд хъуащ, къыкIэлъызеплъэуи щIадзащ. 1975 гъэм Лъэпкъ-прогрессивнэ парт къызэригъэпэщащ, Хьэрып социалист зэгухьэныгъэр лъабжьэ хуэхъуауэ. Хьэрып социалист зэгухьэныгъэр зэбграутIыпщыкIыжа нэужь, ар парт щхьэхуэ хъуащ, 1977 – 1980 гъэхэм Мохи-эд-дин абы и тхьэмадэщ, 1980 гъэм къыщыщIэдзауэ – и Генеральнэ секретарщ; 1978 гъэ лъандэрэ «Ал-Ахьали» газетым и редакцэри IэщIэлъащ, абы тхыгъэ куэд тридзащ КъуэкIыпIэ Гъунэгъум и Iуэхухэр захуагъэм тещIыхьауэ зэфIэхын, къэралым и жылагъуэполитикэ гъащIэм демократием зыщиубгъун зэрыхуейм теухуауэ.
Мамырыгъэм и телъхьэхэм я организацэ Египетым къыщызэригъэпэщащ, 1958 гъэ лъандэрэ Египетым и Мамырыгъэ Советым и Генеральнэ секретарщ. Дунейпсо Мамырыгъэ Советым и вице-президенту щытащ. Мамырыгъэм и Дыщэ медалыр (Жолио Кюри и цIэкIэ щыIэр) къратащ, «Лъэпкъхэм яку дэлъ мамырыгъэр зэрагъэбыдам папщIэ» Лениным и цIэкIэ ят дунейпсо саугъэтым и лауреатщ. 156 Культурэ
Джатэ зыгъабзэ нэхърэ пшынэ зыгъэбзэрабзэ
дахагъэ къэзыгъэщIу зи гур гъащIэм хузэIуха цIыхухэрщ, шэч хэмылъу, дунейр мыкъутэжу зэтезыIыгъэр. Псэм зы къэрэгъул бжыхьи къыбгъэдэмытрэ абы жьыуейр щызэприхуу упсэуныр гугъущ. апхуэдэ цIыхухэм я вагъуэр зы жэщ-махуэм и кIуэцIкIэ я гурыщIэ пщтырымрэ къыдалъхуа зэчийм и мафIэмрэ хисхьэжынт, яхэщI гуащIэмрэ ягъэкIуэщI къарумрэ хуэдитI-щыкIэ гъэбэгъуауэ къахэмыхъуэжтэмэ. абыхэм псэкIэ къагъэщI дахагъэр (пшыналъэ, къафэ, сурэт, усэ…) дунейм къытрагъэхьэхукIэ, езыхэри щIэрыщIэу къалъхуж икIи апхуэдэ цIыхухэм я цIэр кIуэдыж хабзэкъым – я IэрыкIхэмрэ псэрыкIхэмрэ уахътыншэу щопсэури. Зи гугъу тщIыхэм ящыщщ ди лъэпкъ гъуазджэм хэлъхьэныгъэ пыухыкIа хуэзыщIа пшынауэ Iэзэ Къуэдз Iэбубэчыр. ар 1944 гъэм мэлыжьыхьым и 25-м Бахъсэн куейм хыхьэ Къулъкъужын Ищхъэрэ къуажэм къыщалъхуащ. И гъащIэр гугъуехькIэ къыщIидзэн хуей хъуами, абы хузэфIэкIащ и мурадхэр зригъэхъулIэну, нэхъыщхьэращи, къызыхэкIа лъэпкъым и IэщIагъэмкIэ хуэщхьэпэну.
«Зэи сщыгъупщэжынкъым, – жеIэ Iэбубэчыр, – ди унэкъуэщым нысэ къашауэ Ездэч Лидэ пшынауэу зэрыщыIар… а зэманым пшынауэхэр хуабжьу зэпэубыдат, благъэ-Iыхьлы, цIыхугъэ яIэмэ, ирагъэлъэIуурэ къашэу арат. Лидэ и пшынэм фIэкIа плъапIэ сиIэжтэкъым… СыцIыкIу дыдэти (иджыри пшынэ къысхуащэхуатэкъым), пшынэ Iэпэр щыфIытескъузэкIэ, къызэшхыдэурэ сыкъыIуихужырт. ИтIани пшынэмкIэ си нэри, сигури, си псэри щыIэт…
абы нэмыщIкIи, 1950–1951 гъэхэм (илъэсих-блы сыхъуу) си анэ шыпхъум и къуэм къишауэ пшынауэ Иуан Блицэ нашауэ сощIэж. апхуэдэ дыдэу Блици и ужь ситт, пшынэр дэнэкIэ ихьми сыкIэлъыкIуэу. апхуэдизкIэ зыщызгъэнщIыртэкъыми, лъэгуажьэмыщхьэу сыбгъэдэтIысхьэрти си нэхэр тезмыгъэкIыу сеплъу сыщыст. абы щыгъуэ пшынэхэри зэпэубыдат, дэнэ дежи щащэртэкъым, арат зыми и пшынэ сыщIримыгъэкIуалIэр… ари пшынэм лъагъуныгъэ куу щIыхуэсщIам и зы щхьэусыгъуэу къыщIэкIынщ».
Пшыналъэр и лъым хэту дунейм къызэрытехьам и зы нэщэнэт Iэбубэчыр и сабиигъуэм, жэщ-махуэ имыIэу, блын сыхьэт къутар «пшынэ» ищIарэ, блэкIми къыблэкIыжми зэхахыу, «жьэкIэ пшынэ еуэу», и макъыр утIыпщауэ макъамэ къришу я кхъужьей жыгыжьым и щхьэкIэ дыдэм зэрытесари.
ЦIыхур и гуращэм хуэнэхъуеиншэмэ, къехъулIэ хабзэщ. Илъэс 11 157 Культурэ
ныбжьым иту (езым къызэригубзыгъыжымкIэ, 1955 гъэм и дыгъэгъазэ мазэм) и анэ Къуэдз-Зеущэ Хъаджэт къыхуищэхуа пшынэ Iэпэ пщыкIутIым иубзыхуат адэкIэ Iэбубэчыр къыпэщылъ гъащIэ гъуэгуанэр. «Си ныбжьым емылъытауэ, сыIэмащIэлъэмащIэти, къарукIэ сызыпэлъэщын лэжьыгъэ а зэманым зэрыщымыIар, псалъэм папщIэ, трудодень схуатхыу губгъуэм сызэримытыфынур къилъытэри, си анэм пшынэ къысхуищэхуауэ щытащ, «хэт ищIэрэ, IэщIагъэ хуэхъункIэ хъунщ, и щхьэ иригъэпсэужынщ» жиIэри, – игу къегъэкIыж Iэбубэчыр. – Пшынэм занщIэу сеуакъым, атIэ, адрей сабий хьэпшып цIыкIухэми хуэдэу, махуитI-щыкIэ зэпэсплъыхьщ, сриджэгури згъэтIылъыжащ. ИужькIэ си шыпхъу нэхъыжьым къищтэу Iэпэ зырызурэ зыгуэрхэр къригъэкIыу щыхуежьэм, пшынэр есфыгъулIэжри къытесхыжат. ауэ а лъэхъэнэм ди анэр сымаджэ хъущ, 1956 гъэм и гъэмахуэм дунейм ехыжри, илъэсым щIигъукIэ пшынэ еуэни си Iуэхужакъым…»
Илъэсым щIигъу дэкIауэ и анэ шыпхъуитхур (псори я къуажэ дэст), и шыпхъур, и къуэшищыр зэхуэсу анэм и гуращэр игъэзэщIэну чэнджэщ къыщратым, Iэбубэчыр пшынэр къищтэжащ икIи лIэщIыгъуэ ныкъуэм щIигъуауэ и IэщIагъэ дахэмкIэ цIыхубэр егъэгушхуэ. Етхуанэ классым хэсу арат Iэбубэчыр, хьэгъуэлIыгъуэхэм ирагъэблагъэу, цIыхухэм я гуфIэгъуэ дауэдапщэхэр яхудихыу щыщIидзам. Илъэсий къуажэ еджапIэр къиуха нэужь, нэхъ утыкушхуэ ихьэ, и цIэр нэхъыбэрэ къапсэлъ хъуащ Къуэдзым. 1964 гъэм Бахъсэн куейм и пшынауэхэм я зэпеуэм щытекIуэри, япэ нагъыщэ зиIэ диплом къратауэ щытащ. КъищынэмыщIауи, агитбригадэхэм я зэпеуэу Зеикъуэ къуажэм щекIуэкIам Къуэдзыр зыдэлажьэ агитбригадэм япэ увыпIэр къыщихьри, Мэзкуу Союзпсо зэпеуэм ягъэкIуэгъащ. Iэбубэчыр фIыкIэ игу къокIыж а зэманым дэIэпыкъуэгъу къыхуэхъуа уэрэдус, усакIуэ Бахъуэ БетIал: «IуэхуфI куэдым сыхуиущиящ, сыхуиунэтIащ икIи сытригъэгушхуащ а цIыху гъуэзэджэм».
а лъэхъэнэхэм Къуэдзыр Бахъсэн, Тыжьей, Зеикъуэ къуажэхэм дэт щэнхабзэмкIэ унэхэм щылэжьащ. Пшынэ еуэныр зи хъуэпсапIэ щIалэ цIыкIум щапхъэ зытрихыни и мащIэтэкъым. апхуэдэт и къуажэгъу пшынауэ Iэзэхэу ПщыхьэщIэ Мухьэжыр, Ездэч Лидэ, Къущхьэ Быцэ сымэ. абыхэм нэмыщIкIи, Iэбубэчыр хуабжьу дихьэхыу радиокIэ едаIуэрт Къашыргъэ КIурацэ, ТIэш Лакушкэ, БырмамытI Гуащэкъарэ, Тенджыз НэIиб сымэ я пшыналъэхэм.
Iэбубэчыр и IэщIагъэм хуеджакъым, атIэ и гурыхуагъэкIэ, лъэпкъ макъамэхэм яхуиIэ лъагъуныгъэ куум и фIыгъэкIэ езыр-езыру пшынэ еуэкIэ зригъэщIэжауэ аращ. Нобэ хуэдэу абы игу къокIыж япэ дыдэ зэуа пшыналъэр: Къашыргъэ КIурацэ игъэзащIэ «Согъэджэгу» къафэр радиокIэ къату щызэхихым, пшынэр къищтэри зэуэ къригъэкIауэ щытат – шэч хэмылъуи, ар и щыхьэт наIуэт къыдалъхуауэ хэлъ зэчий абрагъуэм. 158 Культурэ
«Нотэхэр сцIыхукъым, макъамэми сыхуеджакъым, ауэ сыт хуэдэ къафэ зэхэсхми, занщIэу пшынэм къызогъэкI, – жеIэ Iэбубэчыр. – Сабийхэм сащыдэлажьэкIи, я гурыхуагъэрщ нэхъыбэу зытезгъащIэр, нэгъуэщIу жыпIэмэ, макъамэр зэхезгъэх, пшынэ Iэпэхэр езгъэлъагъу къудей мыхъуу, а зэуэ пшыналъэр зэрызыхезгъэщIэным и ужь ситщ».
1965 гъэм Къуэдзыр иригъэблэгъащ «Кабардинка» къэрал ансамблым икIи илъэс 22-кIэ – 1987 гъэ пщIондэ – къигъэфащ а гуп телъыджэр. а пIалъэм къриубыдэу Iэбубэчыр ядэлэжьащ цIыху цIэрыIуэ куэдым: пшынауэхэу дыщэкI ФатIимэт, Уэрэзей Лидэ, накъырапщэ ашуров Падацур, бэрэбанауэхэу алохэ ПIотIэ, Руслан, арсен сымэ, нэгъуэщIхэми. ансамблым щыхэта зэманым къэрал 40-м щIигъум зыкъыщагъэлъэгъуащ: Суданым, Мароккэм, Тунисым, Ливием, алжирым, Ливаным, Сирием, австралием, Латин америкэм, Польшэм, ГдР-м, Иорданием, Бразилием, апхуэдэуи СССР-м и къалэ куэдым. «Кабардинка» ансамблым зэрыщылажьэм къыдэкIуэу, Къуэдзым нэгъуэщI Iуэху щхьэпэхэри зэфIигъэкIырт. 1968 гъэм абы и пшыналъэхэр Къэбэрдей-Балъкъэр радиом щригъэтхауэ щытащ. абы иужькIэ Къуэдз Iэбубэчыр и цIэр хэку псом щызэлъащIысащ, и пшыналъэхэм къыщIэлъэIуу радиом тхыгъэ куэд къыIэрыхьэу хуежьащ. Нэхъ иужьыIуэкIэ Iэбубэчыр и пшыналъэхэр тету пластинкитху къыдэкIащ.
дэтхэнэ пшынауэри и къафэ иIэжыным щIэхъуэпсу къыщIэкIынщ. Iэбубэчыри иIэщ езым и пшыналъэ зыбжанэ. апхуэдэщ цIэрыIуэ хъуахэу «Удж», «Удж-пыху», «Хъыджэбз къафэ», «Пасэрей къафэ» жыхуиIэхэр. ауэ ар нэхъ къызэрацIыхур «Къуэдзым и къафэмкIэщ». ГъэщIэгъуэнщ абы къежьапIэ хуэхъуауэ Iэбубэчыр къиIуэтэжыр: «Къуэдзым и къафэр» сигу къэзыгъэкIар «Хъуэжэ и уэрэдырщ». ар си щхьэм имыкIыу, гукIэ жысIэу къэскIухьурэ а къафэр си гум къихьащ. ар 1967 гъэращ къыщыхъуар, иужькIэ нэгъуэщI къафэхэри зэхэслъхьэу щIэздзащ».
абыхэм нэмыщIи, Бэрэгъун Владимир щIыгъуу зэрагъэпэщыжащ «Нарт щIыналъэу Къэбэрдей» уэрэдым и макъамэр. Мэремыкъуэ Хъусен жиIэ «Пшынэ фIыцIэ» уэрэдым и псалъэхэмрэ макъамэмрэ зытхари Iэбубэчырщ.
Пшынауэ Iэзэр гулъытэншэ хъуакъым. Лъэпкъ щэнхабзэм хуищIа хэлъхьэныгъэр къалъытэри, 1979 гъэм «Къэбэрдей-Балъкъэр Республикэм щIыхь зиIэ и артист» цIэ лъапIэр къыфIащащ.
1987–2001 гъэхэм Къуэдзыр дэлэжьащ Куэшей алик зи унафэщI «Нал цIыкIу» сабий ансамблым, 1994 гъэ лъандэрэ абы егъасэ Сабий творчествэмкIэ республикэ унэм и «Макъамэ» сабий пшынауэ ансамблым хэт цIыкIухэр. Iэбубэчыр занщIэу а Iуэхум тегушхуакъым, сыту жыпIэмэ, япэрауэ, езыр макъамэм хуеджауэ, абыкIэ иригъэджэфыну щыттэкъым, етIуанэрауэ, ансамблитIым ущылэжьэнуи тынштэкъым. апхуэдэу щытми, 2001 гъэм нэсыху а IэнатIитIри зэдихьащ. Пшы- 159 Культурэ
нэ еуэным дихьэх сабийхэм я бжыгъэм къыхэхъуэ зэпытти, зы лэжьыгъэр адрейм зэран хуэмыхъун папщIэ, «Нал цIыкIур» къигъэнэн хуей хъуащ.
Иджыблагъэ илъэс 20 ирикъуащ «Макъамэ» пшынауэ ансамблыр. а зэманым къриубыдэу Къуэдз Iэбубэчыррэ абы и япэ гъукIэгъэсэн Къасым Рустамрэ сабий щэ бжыгъэхэр пшынэ еуэным хуагъэсащ, ансамблми ехъулIэныгъэ куэд зыIэригъэхьащ. 1995 гъэм абы къыфIащащ «КъБР-м и цIыхубэ ансамбль», 2005 гъэм – «Щапхъэгъэлъагъуэ ансамбль» цIэ лъапIэхэр.
Iэбубэчыр и гъэсэнхэм къахэкIащ Кавказ Ищхъэрэм гъуазджэмкIэ и къэрал институтыр е музыкэмкIэ колледжыр къэзыухыу пшынэ еуэныр IэщIагъэ зыхуэхъуахэри. апхуэдэщ Гуэнгъэпщ артур, даур Тимур сымэ. НэгъуэщI IэщIагъэ зрагъэгъуэтами, Мэшыкъуэхэ Сэлимрэ ФатIимэтрэ пшынэ еуэныр зыхалъхьэ щыIэкъым.
«Макъамэ» ансамблым и ехъулIэныгъэхэм ящыщщ Бейтыгъуэн Iэуес зи унафэщI дунейпсо артиадэм и лауреат плIэнейрэ зэрыхъуар (щэнейрэ – Кавказ Ищхъэрэм, зэ – Урысей Федерацэм), 2014 гъэм абы иригъэкIуэкIа зэпеуэм «дыщэ микрофон» къызэрыщихьар, ЩIыхь тхылъхэмрэ саугъэт лъапIэхэмрэ къызэрыхуагъэфэщар. «Макъамэ» ансамблым нэхъ къыхэжаныкIауэ Къуэдз Iэбубэчыррэ Къасым Рустамрэ зэрыгушхуэхэщ Бэгъуэт анзор, Къэзанш Хъусен, Сэбан Сослъэн, ШыкIэбахъуэ Ислъам, Болий амир, дыгулыбгъу Руслан, алэкъейхэ Заремэрэ Заретэрэ, Зэхъуэхъу Иринэ, Хъаний аскэр, Бадзэхэ Идаррэ даринэрэ, ЛампIэжь Iэхьед, Къуэдз аслъэн, дрогуэ Рустам сымэ, нэгъуэщIхэри.
Илъэс 50-м щIигъуауэ пшынэр зыIэщIэлъ Къуэдз Iэбубэчыр гуфIэгъуэ дауэдапщэ куэдым хэплъащ. Нэхъ гукъинэж щыхъуамкIэ сыщеупщIым, зэхэсхар сызыпэмыплъа жэуапщ. Хамэ къэралхэм, къалэшхуэхэм гъэщIэгъуэну щилъэгъуа е щызэхиха гуэр къысхуиIуэтэн сфIэщIами, «пшынэ еуэн щIэздза къудейуэ шы IэжьэкIэ Сэрмакъ сызэрашар, шыр щIэлъэту, пшынэр зы лъэныкъуэмкIэ, сэ нэгъуэщI лъэныкъуэмкIэ, Iэжьэм ис адрей цIыхухэр ещанэ лъэныкъуэмкIэ дылъейуэ дыкъызэрихуар куэдрэ сигу къокIыж», – жиIащ Iэбубэчыр.
И гуащIэм и пщIэр лъагэрэ и зэфIэкIыр къызыхэкIа лъэпкъым хуэщхьэпэмэ, цIыхур насыпыфIэу къэплъытэ хъунущ. НасыпыфIэщ Къуэдз Iэбубэчыри – и анэ Къуэдз-Зеущэ Хъаджэт фэеплъ хуищIа и творчествэр куущ, гъунапкъэншэщ. Пшынауэ Iэзэм и ныбжьыр мы махуэхэм илъэс 70 ирокъу. Пшыналъэр зымыгъэбгъунлъэу, лъэпкъ щIыхьыр зыIэту къэгъуэгурыкIуэ Къуэдз Iэбубэчыр и гуащIэр мыкIуэщIу иджыри илъэс куэдкIэ лъэпкъым хуэлэжьэну ди гуапэщ.
ТЕМБоТ Санитэ 160 «Iуащхьэмахуэм» и псалъалъэ
Псалъэм и купщIэр
Жыджэрыбжьэ. ЩIыхьэхум епха хабзэщ. Мэз е мэкъушэж щIыхьэху щащIам деж псом япэ и Iуэхур зэфIигъэкIыу къэсыжа гущхьэIыгъым фадэбжьэ иратырт. Абы жыджэрыбжьэкIэ еджэу щытащ. Хабзэр кIуэдыжащ.
Уэкъулэ. ЦIыхур къулейсыз дыдэ хъуамэ, шхынрэ фадэрэ зэригъэпэщырти, и ныбжьэгъу, и цIыхугъэ зыдэс къуажэ кIуэрт «уэкъулакIуэ сыкъэкIуащ», жиIэрти. Ар здэкIуам ефэ-ешхэ къызэIуихырти, и къуажэгъухэр къригъэблагъэрт. Абыхэм ящыщ дэтхэнэми лъэIуакIуэ кIуам хузэфIэкI тыгъэ къыхуищIырт. Хабзэр кIуэдыжащ.
МеркIафэ. УэкъулакIуэ нэгъуэщI къуажэ кIуа цIыхум къызэригъэпэщ ефэ-ешхэм меркIафэкIэ еджэрт. Апхуэдэу щIеджэри абы зы меркIэ из нэхърэ нэхъ мащIэ кърат зэрымыхабзэр арауэ къыщIэкIынут. Хабзэр кIуэдыжащ.
Мэрем мэкъуауэ. Ипэ зэманым щыIа хабзэщ. Къуажэм къулейсызу, цIыхухъу лэжьакIуэ зэрымыс унагъуэу, зи мэкъур пызымыупщIыжыфу дэсхэм цIыхухэр зэхыхьэурэ я мэкъур хупаупщIу щытащ. Ар мэрем махуэм ирагъэхьэлIэрти, абы щхьэкIэ мэрем мэкъуауэ фIащащ. Хабзэр здэщыIар Къармэхьэблэщ, иджы кIуэдыжащ.
Хэхашэ. Нысэ къэзыша унагъуэм пхъэгъэсын къаригъэшэн папщIэ къызэригъэпэщу щыта щIыхьэхум хэхашэкIэ йоджэ. Хабзэр кIуэдыжащ.
ЩIыхьэху. Ижь лъандэрэ адыгэхэм яхэлъ хабзэщ. Зы цIыху гуэрым е унагъуэм и закъуэ къарукIэ Iуэху къыпэщылъыр хузэфIэмыгъэкIынумэ, и къуажэгъухэм, Iыхьлы, благъэхэм яжриIэрти щIыхьэху ищIырт. ЗэдэIэпыкъуурэ Iуэхур зэфIагъэкIырт. ЩIыхьэхур нэхъ къыщагъэсэбэпу щытар щIым щытелэжьыхьхэм, унэ, псэуалъэ щащIхэм, цы щыгъуэхэм, дамыгъэ тедзэхэм дежт. ЩIыхьэхум хохьэ сыт хуэдэ зэдэIэпыкъуныгъэри. Хабзэр иджыри щыIэщ. ЩIыхьэху шхын. ЩIыхьэху зиIэ унагъуэм и щIыхьэхухэм яригъэшхыну и гъунэгъухэм, благъэхэм, ныбжьэгъухэм къыхуахь ерыскъым щIыхьэху шхынкIэ еджэрт.
Къулъкъэшхъэн – пщыхэмрэ уэркъхэмрэ я хьэзабыр, тепщэныгъэр ямыдэу я щхьэхуитыныгъэм щIэбэну пщылIыпIэм яфIыIукIыж цIыхухэм къулъкъэшхъэнкIэ еджэу щытащ. Шупежьэ – нэгъуэщI лъэпкъым къыхэкIа хьэщIэ лъапIэ къуажэпщым къыщыхуэкIуэм деж абы хъыбар кърагъащIэрт. Къуажэпщым езым и дэрэжэгъухэм ящыщу лIы зытIу хьэщIэхэм япригъажьэрт. Ахэр къуажэ къыдыхьэпIэм деж хьэщIэхэм щаIущIэрти къуажэпщым деж къашэрт. Аращ шупежьэкIэ зэджэу щытар.
ХъыбарегъащIэ – хьэщIэ егъэблэгъэкIэщ. Пщыр хьэщIэу езым хуэдэпщым деж щыкIуэкIэ зы щIалэ япэ иригъэщырти, зыхуэкIуэ пщым деж хъыбарегъащIэ игъакIуэрт. А зыхуэкIуэ пщыми шу зытIу шупежьэкIэ еджэу къапригъажьэрти, хьэщIэхэр ирагъэблагъэрт.
Унагъуэ тегуашэ – хьэщIэ егъэблэгъэкIэм щыщ хабзэщ. Къуажэдэс гуэрым хьэщIэ куэд къыхуэкIуарэ щигъэхьэщIэнрэ здигъэгъуэлъынрэ къемэщIэкIмэ, нэхъ хьэщIэ лъапIэхэр езым и деж къигъанэрт, адрейхэр и гъунэгъухэм деж ишэрти щигъэхьэщIэрт. Апхуэдэуи зыгуэрым хьэщIэ куэдыIуэ къыхуэкIуамэ, и гъунэгъухэр кIуэрти хьэщIэхэр зэбграшырт. Хьэсэн зэритхыжамкIэ
11 Заказ № 72 161 1







































ЕкIуэкIыу: 3. ЩIыпIэ куэдым къыщыкI, хущхъуэгъуэу къагъэсэбэп къэкIыгъэ. 8. Къуаргъым нэ хуащIати. жиIэрт (псалъэжь). 10. дунейм и лъэныкъуиплIым яз. 11. Гъуаплъэм къыхэщIыкIа псылъэ. 12. Уеплъмэ, …, уеджэмэ, дэгу (къуажэхь). 13. МахуэцIэ. 15. ЦIыху гупым и пашэ. 19. Мэзым щыпсэу хьэкIэкхъуэкIэ пIащэ. 20. Куэд зи фэ дэзыгъэхуэф, зышэчыф. 21. Плъыфэ. 24. МафIэдз Сэрэбий и «Гъыбзэ хуэфащэт» романым хэт джэгуакIуэ. 26. Хьэ къалъхуагъащIэ. 27. ГъущIхэкI. 28. адыгэ алфавит зэхэзылъхьа щIэныгъэлI. 30. Хамэ щIыпIэ. 33. Лыр зыхэвыхьа псы. 34. Уэшх, уэс зыщIэт жьапщэ ин. 36. ЦIыху бзаджэ, мыхъумыщIэ (зэхьэкIауэ). 37. ди къэралым щып- сэу лъэпкъ. 38. УнэлъащIэ лIэужьыгъуэ. 40. Кхъащхьэм трагъэувэ фэеплъ. 41. Литературэм и жанр.
Къехыу: 1. ФампIэ плъыжьым щIихъумэ хъурей цIыкIухэр къызыпыкIэ къэкIыгъэ. Яшх, хущхъуэгъуэуи къагъэсэбэп. 2. Губгъуэхэм, мэкъупIэхэм узыщрихьэлIэ къуалэбзу мыин. 4. Уз зэрыцIалэ. 5. МэжэщIалIэ, ныбэ нэщI. 6. Гъэсыныпхъэу паупщIа жыг. 7. Пасэрей адыгэ къуажэцIэ. 9. ди щхьэр зи жагъуэр … иухуэ (псалъэжь). 14. Щхьэмыж зиIэ гъавэ лIэужьыгъуэ. 16. … фыгъуэ зытрамыгъаплъэм хуэдэщ. 17. Гъавэ щаIуэ щIыпIэ. 18. Ху къызыщIаIукI гъатхасэ къэкIыгъэ. 22. Тутын зракIутэу зэрефэ Iэмэпсымэ. 23. Уафэм къех псыIагъэ. 25. Нарт лIыхъужь. 28. Налкъутым ефIэкI мывэ лъапIэ. 29. адыгэхэр Египетым зэреджэу щытар. 31. алэрыбгъум ещхьу, къамыл щабэ зэIуща. 32. КIэртIофым ещхьу лъабжьэ зыщI къэкIыгъэ. 34. Макъ гъум дыдэ зиIэ уэрэджыIакIуэ. 35. ГуфIэгъуэ зиIэм хьэщIэм щхьэкIэ иукI Iэщ. 37. ЦIыхум щхьэкIэ яухуэ псэуалъэ. 39. Ухуэныгъэм къыщагъэсэбэп мывэ лIэужьыгъуэ.
Зэхэзылъхьар Мухьэмэдщ 163
Япэ къыдэкIыгъуэм тета псалъэзэблэдзым и жэуапхэр ЕкIуэкIыу: 2. акIэ. 5. Щиху. 8. Таж. 9. ПщампIэкъым. 10. Сонэ. 11. анэ. 12. Хъудыр. 13. Гъут. 16. Гъэ. 17. ЛIыгъэ. 18. Балъкъ. 23. ТIыхъужь. 24. Нэхърэ. 25. Уэркъ. 26. Къуаргъ. 28. Пхъэпс. 30. Хьэкъун. 32. Шхий. 33. Убых. 35. Шы. 37. Ер. 38. Къунан. 40. ЦIыв. 41. Жейм. 42. адакъэщIэрэ. 43. Къуий. 44. Бзу. 45. Хуэш. Къехыу: 1. Министр. 3. КIапIынэ. 4. Къашыргъэ. 6. Къущхьэ. 7. Сытхъу. 14. Бгъэн. 15. БаIуэ. 17. ЛIыжь. 19. Къру. 20. ЯтIэкъуэ. 21. ахърэт. 22. Пкъынэ. 27. Гъэш. 28. ПщIий. 29. Собэ. 30. Хьэх. 31. ШыкъумцIий. 34. Бемырзэ. 36. Ныбэрэ. 39. Надэ. 41. Журт. IУАщХЬЭМАХУЭ
(эльбрус)
литературно-художественный и общественно-политический журнал
на кабардинском языке
Учредители: министерство по средствам массовой информации, общественным и религиозным организациям КабардиноБалкарской Республики (360000, КБР, г. нальчик, пр. ленина, 5), общественная организация «Союз писателей КБР» (360000, КБР, г. нальчик, пр. ленина, 5, офис 501).
главный редактор А. Х. Мукожев
Редакционная коллегия:
Руслан ацканов, хангери Баков, хабас Бештоков, адам гутов, хамид Кажаров, хамид Кармоков, хачим Кауфов, афлик оразаев, хамиша Тимижев, людмила хавжокова, муаед хаупшев (ответственный секретарь) 164 Корректор – Марина Жекамухова
Компьютерный набор и верстка – Зарета Князева
Свидетельство о регистрации
Управление Роскомнадзора по КБР
Пи № ТУ07-00087 от 31.10.2013г.
Подписной индекс: 73296
Подписано к печати 15.04.14. Формат 70х108116.
Бумага офсетная №1. Печать офсетная. Усл. п. л. 14, 0.
Уч-изд. л. 12, 0. Тираж 3000 экз. Заказ № 72
Цена свободная.
адрес редакции, издателя: 360000, КБР, г. нальчик, пр. ленина, 5 отпечатано ооо «Тетраграф»
360051, г. нальчик, пр. ленина, 33
обложка художника Юрия Алиева
отпечатано в полном соответствии с качеством предоставленных диапозитивов Журналым къытехуа тхыгъэхэм я пэжагъ-мыпэжагъымкIэ жэуап зыхьыр езы авторхэрщ.
зэтехуэн хуейуэ щыткъым.
Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е дискым тету щытын хуейщ.
Журналым къытехуа тхыгъэ нэгъуэщIыпIэ щытрадзэмэ, «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэкIэ щыIэ уэрам, 5, епщыкIузанэ къат, «Iуащхьэмахуэ» журналым и редакцэ. 165
Телефонхэр: 40-04-51 (редактор нэхъыщхьэ); 47-35-32 (жэуапыхь секретарь); 42-42-14 (прозэ, поэзие, публицистикэ); 47-32-94 (бухгалтерие). -i: 73i. Журналыр зэрытедзам сэкъат гуэр иIэу къыщIэкIмэ, абы теухуауэ фыщыщIэупщIэ хъунущ: Лениным и цIэкIэ щыIэ уэрам, 33, ООО «Тетраграф». 