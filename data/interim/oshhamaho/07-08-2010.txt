Адыгэ тхакIуэхэм я журнал
1958 гъэ лъандэрэ къыдокI 4 2010 Июль – гъэ август
Къэбэрдей-Балъкъэр Республикэм и ТхакIуэхэм я
союзымрэ КъБР-м ХъыбарегъащIэ IэнатIэхэмкIэ, жылагъуэ зэгухьэныгъэхэм ядэлэжьэнымрэ щIалэгъуалэм я
IуэхухэмкIэ и министерствэмрэ къыдагъэкI
Редактор нэхъыщхьэм и къалэнхэр зыгъэзащIэр
Елгъэр Кашифщ
Редколлегием хэтхэр:
Къагъырмэс Борис, Къэжэр Хьэмид, Къэрмокъуэ Хьэмид, КхъуэIуфэ Хьэчим, Тхьэгъэзит Зубер, ХьэкIуащэ Андрей
Налшык
2010 Ошхамахо
(Эльбрус)
Литературно-художественный журнал На кабардинском языке
Учредители: Союз писателей КБР, Министерство по информационным коммуникациям, работе с общественными объединениями и делам молодежи КБР
И. о. главного редактора
Кашиф Эльгаров
Редакционная коллегия:
Борис Кагермазов, Хамид Кажаров, Хамид Кармоков, Хачим Кауфов, Зубер Тхагазитов, Андрей Хакуашев Технический редактор –
Мадина Гурижева
Корректор –
Марина Жекамухова
Компьютерный набор
и верстка – Залина Гетокова
Подписано к печати 11.08.10. Формат 70×108116. Бумага газетная. Печать офсетная. Усл. п. л. 14, 00. Уч-изд. л. 11, 06. Тираж 2050 экз. Заказ № 120. Цена в розницу – договорная.
Индекс издания: 73926
Регистрационный № Н-0036
Адрес редакции:
КБР, г. Нальчик, пр. Ленина, 5 н а Г П «Республиканский полиграфкомбинат им. Революции 1905 г.» Нальчик, пр. Ленина, 33
Обложка художника Заурбека Бгажнокова:
Адыгэ литературэм и классик
ЩоджэнцIыкIу Алий къызэралъхурэ
илъэси 110-рэ ирокъу ЩоджэнцIыкIу Алий. Автобиографие. 3
ХьэкIуащэ Андрей. Адыгэ усыгъэм и дыгъэ. 6
Либединский Юрий. Ар къэпщIэ- гъауэ щытамэ. 22
Шортэн Аскэрбий. ЩоджэнцIыкIу Алий. 25
Алий хужаIахэм щыщхэр. 33
ЩоджэнцIыкIу Алий. Мадинэ. Поэмэ. 36
Щокъуий Къадир. Къуэмыхьэж вагъуэ. 58 НафIэдз Мухьэмэд. Насып зэхэгъэ- кIыпIэ. Повестым щыщ Iыхьэ. 65

Къагъырмэс Борис. Усэхэр.85
Мыжей Мамыржан. Усэхэр.88
Къущхьэ СулътIан. Анэ. Рассказ. 94
Сабийм хуэдэу псэ къабзэт.106
Елгъэр Кашиф. Макъамэбзэ дахэм сыпэджэжу.107
Саут Хьэсэн. Удз гъагъэхэм я макъамэ.109
Щхьэж хуэфащэр къылъысыж хабзэщи. 113
IутIыж Борис. Вындыпэзехьэ.114
Вындыжь Марие. Усэхэр.114
ТIымыжь Хьэмыщэ. Лъэпкъым и батырыбжьэ къэзылэжьа. 119 И Елгъэр Кашиф. ДэркIэ Махуэшхуэщ июлым и 22-р.126
КIыщокъуэ Алим. ГукъэкIыжхэм щыщ. 128
Уэрэзей Афлик. Псэр мыгъуэщэн щхьэкIэ.135
НафIэдз Мухьэмэд. Литературэр гъащIэм щыщ Iыхьэщ. Интервью. 143 2010 гъэр ЕгъэджакIуэм и илъэсщ
ПщыхьэщIэ Хьэбыж. Унэм щамыгъэсам хасэм щищIэн щыIэкъым. Интервью.146 И ЩоджэнцIыкIу Алий. Къербэч и пщэдейхэр. Усэ.151
Нало Заур. Ныр Мызэ и хъыбарищ. 153
КъуэщIысокъуэ Владимир. ГушыIэ сурэт. 160 3
Адыгэ литературэм и классик
ЩоджэнцIыкIу Алий къызэралъхурэ
илъэси 110-рэ ирокъу
Автобиографие
Сэ, ЩоджэнцIыкIу Алий Iэсхьэд и къуэр, Бахъсэн районым хыхьэ Старэ Крепость къуажэм щыпсэу мэкъумэшыщIэ тхьэмыщкIэ унагъуэм 1900 гъэм сыкъыщалъхуащ.
Си щIалэгъуэм нэблэгъэхункIэ си адэм и деж сыщагъэсащ.
Си адэр сытым щыгъуи мэкъумэшым елэжьу КъБАССР-м и Бахъсэн районым хыхьэ Старэ Крепость къуажэм дэсащ, и унагъуэм иIащ витIрэ зы жэмрэ.
Си унагъуэр зэрыхъур си адэр, абы и щхьэгъусэмрэ бын пщыкIузрэт. Си ныбжькIэ сэ сабийхэм ику ситт. Си адэр къулейсызыгъэшхуэ телъу 4
сиIэкъым.
псэуащ, и унагъуэр ипIын щхьэкIэ ар зэм къуажэ гъавэхэр ихъумэу, адрейм къуажэ Iэхъуэу лэжьэн хуей хъурт.
Си къуэш нэхъыжьхэр къыдэкIуэтея нэужь, ахэр къулеижьхэм я деж щылIыщIэн хуей хъуащ. Февралымрэ Октябрымрэ екIуэкIа революцэхэм, Граждан зауэм я лъэхъэнэхэм ди адэр гъавэм елэжьу, хозяйствэ мыхьэнэншэ тIэкIу иIэу щытащ. Ар зыщыпсэуа Старэ Крепость къуажэм 1924 гъэм щылIащ. Си анэр 1936 гъэм дунейм ехыжащ. Си къуэшхэм я гъащIэр мыпхуэдэу хъуащ: ТIалиб Старэ Крепость къуажэм колхоз къыщызэрагъэпэща япэ махуэхэм къыщыщIэдзауэ шыхъуэу щолажьэ. Уэлий ар дыдэм и колхозникщ. А колхозым и щхьэлым щолажьэ. Зул, Данил Налшык къалэм дэт къэрал маслозаводыр зыхъумэ мылицэм хэтщ. Си шыпхъуитIыр лIы дэкIуахэщ, икIи ахэр колхозым щолажьэ: зыр Къэхъун къуажэм, адрейр Старэ Крепость къуажэм.
ИрагъэкIа е ягъэтIыса къуэши шыпхъуи, абы нэмыщIкIэ благъи 1908 гъэм, илъэсий си ныбжьу, си адэ къуэшыр си дэIэпыкъуэгъуу еджэныр урысыбзэрэ абы нэмыщIкIэ хьэрыпыбзэрэкIэ щекIуэкI къуажэ еджапIэм сыщIэтIысхьащ. А еджапIэр сэ ехъулIэныгъэ сиIэу 1914 гъэм къэзухащ.
А еджапIэр къэзуха нэужь, сэ сратащ кулак бейхэмрэ щIыпIэм ис пщыхэмрэ я унафэм щIэта икIи щIэуэ Бахъсэн къуажэм къыщызэIуахыжа, диным щыхурагъаджэ семинарием. Абы зэрыщрагъаджэу щытар урыс, хьэрып икIи къэбэрдеибзэхэрщ.
Хьэрыпыбзэ а еджапIэм щезыгъэдж молэхэм я унафэкIэ абы къыщIахуащ икIи егъэджакIуэ щылажьэхэм я бжыгъэм къыхагъэкIащ общеобразовательнэ предметхэмрэ адыгэбзэмкIэ езыгъаджэ Цагъуэ Нурий. Ар къыщIыщIахуари езым иригъаджэ предметымкIэ хьэрыпыбзэр джыным еджакIуэхэр къызэрытришырщ. Абы щыгъуэ а еджапIэм щIэсхэм я зэIущIэм сэ Цагъуэм и телъхьэу сыкъыщыпсэлъащ икIи дин Iуэхум хуэлажьэ хьэрыпыбзэр джыныр сымыдэу сыкъэуващ.
Абы сыкъызэрыщыпсэлъам къыхэкIкIэ, а 1914 гъэ дыдэм сэ а еджапIэм сыкъыщIадзыжащ. Абы щыгъуэ сэ лэжьапIэм къыIуагъэкIа егъэджакIуэ Цагъуэм и деж Къызбрун къуажэм сыкIуэу щIэздзащ икIи абы деж 1915 гъэм нэсыху сыщеджащ общеобразовательнэ предметхэм, хьэрыпыбзэм, адыгэбзэм.
1915 гъэм сентябрь мазэм Цагъуэр си дэIэпыкъуэгъуу сагъэкIуащ Севернэ Кавказым щхьэкIэ егъэджакIуэ щагъэхьэзыру Дагъыстаным и къалэ Темырхъан-Шурэ (Буйнакск) дэт мазибл курсхэм икIи абы сыщеджащ 1916 гъэм и мартым нэс. А курсхэр къэзуха нэужь, а курсхэм я директорым и фIыгъэкIэ, сэ сагъэкIуащ Кърымым щыIэ Бахъчий-Сэрай къалэм Гаспринскэм и цIэкIэ дэт, тэтэр егъэджакIуэхэр щагъэхьэзыр еджапIэм икIи абы сыщеджащ 1917 гъэм и декабрь мазэм нэсыху. Абы иужькIэ, а еджапIэр зэрызэхуащIам къыхэкIкIэ, студент 11-м сахэту си лъэIукIэ сагъакIуэ Константинополь дэт педагогическэ еджапIэм, ари 1919 гъэм къызоух. 1919 гъэм и кIэхэм си хэку къызогъэзэж икIи 1920 гъэм нэсыху си къуажэ Старэ Крепостым сыщопсэу. 1920 гъэм и май мазэм Налшык сраджэ «Налькавстрой» газетым сыщылэжьэну икIи абы августым и 15-м 1920 гъэм нэс сыщолажьэ. Абы иужькIэ еджакIуэ сокIуэ Баку щыIэ «Восточнэ политическэ ударнэ курсхэм» икIи абы сыщыIащ 5
зы илъэскIэ. А курсхэр къэзуха нэужь, сэ сокIуэ Дербент къалэм икIи абы ЧК-м и органхэм сыщолажьэ.
Дербент тиф къыщызоуалIэ икIи 1922 гъэм и пэщIэдзэхэм егъэлеяуэ сысымаджэ хьэлъэу Налшык сыкъашэж. Мазих дэкIыу зыкъэзужьыжа нэужь, «Красная Кабарда» газетым и корректору солажьэ.
1923 гъэм Бахъсэн районым щыщ Старэ Крепость къуажэм дэт еджапIэ №1-м анэдэлъхубзэмкIэ егъэджакIуэу сагъэув икIи абы 1927 гъэм нэсыху сыщолажьэ. 1925 гъэм зэреджэ тхылъхэм си усэ зыкъом къытехуащ.
1928–29 гъэхэм а къуажэ дыдэм дэт еджапIэ №2-м анэдэлъхубзэр щезгъэджащ икIи окружной мэкъумэш еджапIэм и унафэщI къулыкъур пIалъэкIэ згъэзэщIащ.
1925 гъэм Пятигорск къалэм къыщызэрагъэпэща егъэджакIуэ курсхэм мазитIкIэ сыщыIащ, ар къэзуха нэужь егъэджакIуэу сылэжьащ. 1931 гъэм къыщыщIэдзауэ 1933 гъэм нэсыху Бахъсэн район ОНО-м инструктор-методисту сыщылэжьащ.
1934 гъэм Псыхъурей къуажэм и колхоз университетым и директору икIи егъэджакIуэу, яужькIэ Къулъкъужын Ипщэ къуажэм курыт иримыкъу еджапIэм и директору сагъэуващ. КъБАССР-м и ССП-м (Советскэ тхакIуэхэм я союзым и правленэм) и отделым и унафэщIу сылэжьащ. «Стиххэмрэ поэмэхэмрэ» си тхылъыр 1938 гъэм къыдэкIащ икIи сэри пединститутым сыщеджэну сагъэкIуащ. Иджы сэ КъБАССР-м и ССП-м и правленэм сыхэтщ.
Усэ стхыуэ си щIалэгъуэ дыдэм щIэздзащ. 1917 гъэм Константинополь къалэм дэт, егъэджакIуэ щагъэхьэзыр еджапIэм сристуденту щыщытам, си япэ усэхэу «Анэм деж письмомрэ» «Илъносымрэ» сабий журналым традзауэ икIи саугъэт къысхуагъэфэщауэ щытащ. Абы сигъэгушхуащ икIи си фIэщу литературнэ лэжьыгъэм зестащ.
КъыкIэлъыкIуэ си усэхэр Налшык сабийхэм папщIэ къыщыдэкI тхылъхэмрэ газетхэмрэ традзащ. Си сабиигъуэм мэжэщIэлIа си унагъуэм шхын зэрыхуэсхьа Iуэхур 1928 гъэм сигу къэкIыжри, абы ипкъ иткIэ стхащ си япэ рассказ «Хьэжыгъэ пут закъуэр».
Си унагъуэм и гъащIэ блэкIам тещIыхьауэ сэ зэхэслъхьащ 1935 гъэм традза «Мадинэ» поэмэр. А илъэс дыдэм традзащ поэмэхэу «ЩIымахуэ жэщымрэ фызабэ тхьэмыщкIэмрэ», «Жамбот и дыгъуасэхэр» икIи революцэм теухуа усэ, уэрэд зыкъом.
Си усэхэмрэ «Къамботрэ Лацэрэ» поэмэмрэ зэрыт тхылъ щхьэхуэр 1938 гъэм дунейм къытехьащ. Граждан зауэм теухуа си поэмэ «НыбжьыщIэ хахуэр» 1939 гъэм газетым къытехуащ.
Иужьрей зэманым сэ солэжь Дзэлыкъуэ восстанэм теухуа повестымрэ «Къызбрун» музыкально-драматическэ поэмэмрэ.
ЩоджэнцIыкIу Алий 6
Адыгэ усыгъэм и дыгъэ
Литературэм и къызэгъэпэщакIуэм лъэпкъ культурэм хуищI хэлъхьэныгъэр инщ, абы и зэфIэкIыр гъунапкъэншэщ. Псом нэхъыщхьэуи апхуэдэм и ехъулIэныгъэр зыщалъагъури и тхыгъэхэм абы ящIилъхьэ гупсысэхэм я пэжагъ, кууагъ, куэдагъырщ, и зэманыр, абы и щытыкIэ нэсыр къызэригъэлъэгъуэфырщ, къыдалъхуахэм ягу къызэришхыдыкIыфырщ, ахэр зыгъэпIейтей Iуэхухэр къызэрызэщIикъуэфырщ. Ауэ, абы нэмыщIкIи, апхуэдэ усакIуэшхуэм литературэм и жанрхэм пхужымыIэну зрегъэужь, анэдэлъхубзэр ирегъэфIакIуэ, лъэпкъ усэ гъэпсыкIэм хэлъхьэныгъэшхуэхэр хуещI, лъэпкъ тхылъеджэр зэрегъэпэщ. Абыхэм ящыщ дэтхэнэ зыми ЩоджэнцIыкIу Алий и зэфIэкIымрэ и Iэзагъымрэ къыщигъэлъэгъуащ, абы и цIэ лъапIэр емыпхауэ ахэм зыри яхэткъым. Революцэм и пэкIэ лъэпкъ усыгъэм къыхыхьа усакIуэ нэхъыжьхэм я гугъу умыщIмэ, Октябрым и ужькIэ къэбэрдей литературэм щылажьэу щIэзыдза тхакIуэ, усакIуэ псоми ЩоджэнцIыкIум ижь къащIихуащ, ди лъэпкъ усыгъэм и тхьэмадэ махуэ, куэдым я егъэджакIуэ Iущ ар хъуащ.
ЩоджэнцIыкIу Алий и тхыгъэхэм къэбэрдей литературэм пхужымыIэну зыужьыныгъэшхуэ иратащ, лъагапIэщIэхэм ар хуашащ. Абы и тхыгъэхэр ди цIыхухэм я гум, я псэм къыдохьэ, яхузэрымыгъэгъуэту ядж, фIым, пэжыгъэм, захуагъэм ахэр хураджэ, хуагъасэ, усакIуэм зэригъэпэща образ хьэлэмэтыщэ уахътыншэхэр къуэш пэж, ныбжьэгъу нэс ящIауэ сыт щыгъуи я гъусэщ. УсакIуэ гъуэзэджэм и цIэр зымыщIэ, фIыуэ зымылъагъу, и тхыгъэхэм щымыгъуазэ ди цIыхухэм зыри яхэткъым. Ар щыхьэт тохъуэ абы и тхыгъэхэм мылIэжыныпсэ зэраIутым, цIыхухэм я лъагъуныгъэр абыхэм къызэрахьам.
Къэбэрдей литературэм япэ лъэбакъуэхэр ичу, зиужьу щыщIидзар 20-нэ гъэхэрщ. Зи япэ тхыгъэхэр къызэзыгъэпэщ бгырыс лъэпкъхэр куэдым хущыщIэрт; абыхэм яIэтэкъым тхылъеджи, щIэныгъэ зыбгъэдэлъ цIыху куэди, тхылъ тедзапIи, убзыхуауэ щыттэкъым литературэм и хэкIыпIэ нэхъыщхьэри, абы икъукIэ щымащIэт нэгъуэщI лъэпкъхэм я художественнэ ехъулIэныгъэхэр екIурэ езэгъыу къэзыгъэсэбэпыфыни. Къапэщыт къалэнхэм я гугъуагъыр къагурымыIуэми, а зэманым къэбэрдей литературэр зэфIэгъэувэным нэхъыбэу телэжьар ди IуэрыIуатэм и гъукIэгъэсэн усакIуэ нэхъыжьхэу ПащIэ Бэчмырзэ, ШэджыхьэщIэ Пщыкъан, ХьэхъупащIэ Амырхъан, Борыкъуей ТIутIэ, Сыжажэ Къылшыкъуэ, КIыщокъуэ Пщымахуэ сымэщ. IуэрыIуатэм и Iэмалхэр къагъэсэбэпурэ, ахэрщ гъащIэ бзаджэ блэкIам япэу тетхыхьыжари, бгырыс мэкъумэшыщIэм щхьэхуитыныгъэ къизэуар хъуэхъукIэ зыгъэлъэпIари, псэукIэщIэм къыдалъхуахэм хуаIэ гукъыдэжыр къэIуэтэным щIэзыдзари. Ауэ абыхэм я закъуэ къарукIи зэфIэкIын Iуэхутэкъым ар. Абыхэм я нэхъыбэм щIэныгъэшхуэ ябгъэдэлътэкъым, лъэпкъ IуэрыIуатэм и хъугъуэфIыгъуэхэм ахэр къызэрыбгъэдэкIыф щыIэтэкъым, нэгъуэщI лъэпкъхэм я литературэхэми щыгъуазэхэтэкъым.
Ди литературэм и зэфIэгъэувэныр зыхузэфIэкIынур, зи пщэ къыдэхуэр, ахэр куэд мыхъуми, а зэман гугъухэм адыгэ лъэпкъхэм къахэтэджыкIыу щIэзыдза усакIуэ, тхакIуэ, щIэныгъэлI ныбжьыщIэ зырызхэрщ. Зи лъэпкъ литературэр гъуэгуанэщIэ тезыгъэувэфыну, зыужьыныгъэ пэжым ар хуэзышэфыну усакIуэ нэхъыщIэхэм къахэкIар ЩоджэнцIыкIу Алийт.
Щхьэхуитыныгъэм и дыгъэм къыдэуша бгырыс лъэпкъхэм къа- 7
лэн нэхъыщхьэу а лъэхъэнэм япэу къахуэувар ахэр зыхэт кIыфIыгъэ хьэлъэм кIэ етынырт. Зы лъэныкъуэкIэ, къыдалъхуахэм къапэщыт а лэжьыгъэ хьэлъэм пыухыкIауэ езым хузэфIэкI хилъхьэну арщ ЩоджэнцIыкIум егъэджакIуэу лажьэу щIыщIидзар, адрей лъэныкъуэкIи, езыр зытелажьэ, зи мыхьэнэр псэкIэ зыхищIа Iуэху инырщ абы и тхыгъэхэри нэхъыбэу зытриухуэр. Алий и усэхэр трищIыхьырт езыр махуэ къэс зыхэт лэжьыгъэм щилъагъухэм, игу къигъэкIхэм. Абы къыдэкIуэуи, а усэхэм я нэхъыбэр Iуэхугъуэ пыухыкIахэм егъэщIылIа щхьэкIэ, ахэм ящыщ дэтхэнэ зыми къызэщIэзыкъуэ къару хэлъщ, и зэманым мыхьэнэ ин зиIащ къаIуатэр, езыр куууэ зыщыгъуазэщ ахэр зытеухуар. Абы и щапхъэу къэпхь хъунущ усакIуэм и япэ тхыгъэхэм ящыщу «Къэбэрдей егъэджакIуэ курсантхэ!» усэр. Зэ еплъыгъуэкIэ, абы зи гугъу ищIар а лъэхъэнэм облоном и жэрдэмкIэ гъэмахуэ зыгъэпсэхугъуэхэм зэхуашэсу щыта егъэджакIуэ курсхэрщ. ЩоджэнцIыкIур зэкIэлъыкIуэу илъэс зыбжанэкIэ а курсхэм щыIащ, шэчыншэуи къыгурыIуэрт абы и мыхьэнэри, илъагъурт и ныкъусаныгъэхэри. Ауэ усакIуэм ар итхын хуей щIэхъуар бгырыс лэжьакIуэбэр щIэныгъэм ешэлIэнымкIэ гъащIэщIэм иригъэкIуэкI лэжьыгъэ инхэм зэран яхуэхъуну, яхузэфIэкIмэ, ар къызэтрагъэувыIэну, зэпаудыну зи мурада бийхэм егъэджакIуэр ягъэулъиину, мэкъумэшыщIэхэм гущыкI абы хурагъэщIыну яужь зэритарщ. ГъащIэщIэм къыпэува бийхэм я гурылъ фIейхэр къутэн щхьэкIэ къызэрыгуэкI мэкъумэшыщIэм гурыгъэIуэн хуейт лъэпкъ щIэныгъэм и лэжьакIуэ емышыжу егъэджакIуэр зэрыщытыр, ар абы ифI зэрылъыхъуэр, зэрытелажьэр, «цIэкIэ цIыкIуу, IуэхукIэ ину, егъэджакIуэ зыфIаща» а псэемыблэж лэжьакIуэр нэхугъэм, пэжыгъэм, щхьэхуитыныгъэм зэрибэнакIуэ ерыщыр. Аращ егъэджакIуэм и зэфIэкIыр, и лэжьыгъэр усакIуэм щIигъэлъапIэр, лъэпкъым пщэдей зыIэригъэхьэну ехъулIэныгъэри абы и лэжьыгъэм щIрипхыр.
Ди лъэпкъым и сабийхэм махуэ къэс ядригъэкIуэкI гъэсэныгъэ лэжьыгъэм къыдэкIуэу, ЩоджэнцIыкIур яужь итщ и тхыгъэхэмкIи абыхэм зэрадэIэпыкъуным, щIэныгъэ куу, хьэл-щэн дахэ зэрахилъхьэным. Арагъэнщ къызыхэкIар усакIуэм усэ куэд сабийхэм ятриухуэныр, ахэр хэкум и лэжьакIуэ псэемыблэж, гущIэгъу, цIыхугъэ лъагэ зыхэлъ ищIыным зыщIригъэлIалIэр, щIыхуриджэр. Гъэсэныгъэ щIагъыбзэр наIуэу къатещ пэтми, лъэпкъ щIэныгъэм япэ лъэбакъуэхэр щич а зэман гугъухэм апхуэдэ усэхэм къалэн щхьэхуэхэр ягъэзэщIагъэнщ. Апхуэдэхэщ 20-нэ гъэхэм усакIуэм и Iэдакъэ къыщIэкIа усэхэу «Хьэсанш еджакIуэ», «Хьэсанш цIыкIу и гущIэгъу», «ФIэхъус апщий, «Сабий тхьэпэ» жыхуиIэхэр.
ГъащIэщIэм и телъхьэ, и бэнакIуэ нэс ЩоджэнцIыкIу Алий ди лъэпкъ щIэблэр щIэныгъэм и лъэныкъуэ зэрыхъуным къыхуриджэ къудейкIи зэфIэкIыркъым – ар япэщIэтщ хэкум щекIуэкI лэжьыгъэшхуэхэм къапэувхэм, абы зэран хуэхъуну яужь итхэм. Къэбэрдей-Балъкъэрым апхуэдэхэр а зэманым щымэщIакъым, ауэ абыхэм уегиеми уахуэшхыдэми къашэн щIагъуэ щыIэтэкъым. Нэхъыщхьэр абыхэм я лъабжьэм лэжьакIуэбэр щIэмыгъэхуэнырт, мэкъумэшыщIэхэр гъащIэщIэм, щIэныгъэм и телъхьэ къэщIынырт. Апхуэдэ бэнэныгъэм и мыхьэнэр, Iэмал имыIэу ар егъэкIуэкIын зэрыхуейр къызэрыгурыIуаращ усакIуэм а илъэсхэм итхыу зыщIидза ауан усэхэм я хэкIыпIэ хъуар.
Революцэр текIуа, ди цIыхухэм я нэхъыбэм гъащIэщIэр жыджэру яухуэ щхьэкIэ, а лъэхъэнэхэм ЩоджэнцIыкIум гу лъимытэу къанэркъым, ухуэныгъэщIэхэм наIуэу пэмыувми, лэжьыгъэм зыщIезыгъэх, зи щхьэ Iуэху фIэкI зезымыхуэ, лэжьакIуэбэм псыдыуэу ящIэф щхьэ- 8
хуещэхэри зэрыщыIэр. УсакIуэм къызэригъэлъагъуэмкIэ, ахэр зыкIи къащхьэщыкIыркъым гъэпщылIакIуэхэм, псэукIэщIэм и бийхэм, ахэр абы илъагъу хъуркъым, апхуэдэхэм зэрахьэ щIэпхъаджагъэхэр ехьэкI хэмылъу къыщIегъэщ.
20-нэ гъэхэм къэбэрдей усыгъэм нэхъыбэу къигъэсэбэпар усэ жанрырщ. Ар къызыхэкIар усыгъэм нэхъ тегушхуэгъуафIэу къазэрыщыхъурт, IуэрыIуатэм абы нэхъ зэрызыщиужьарт, гъащIэм къыщыхъу, щекIуэкI дэтхэнэ зы Iуэхугъуэми нэхъ псынщIэу ар зэрыпэджэжыфырт. УсакIуэ нэхъыжьхэм гукъэкI ямыщIами, къэбэрдей литературэм а зэманым къыхохьэ усэм и закъуэ къэбгъэсэбэпыну зэрымытэмэмыр, къызэремызэгъыр къызыгурыIуэ усакIуэхэр. Апхуэдэ зэхэщIыкI абыхэм ягъуэтыныр зэпхар ахэр нэхъ акъылыфIэу аратэкъым, ар къызыхэкIагъэнур, ди IуэрыIуатэм и мызакъуэу, адрей лъэпкъ литературэхэми я художественнэ Iэмалхэм щIалэхэр щыгъуазэ зэрыхъуарат.
Поэмэ жанрым и мыхьэнэр нэхъ пасэу къызыгурыIуар, абы и зэгъэпэщыным япэуи ерыщу елэжьын щIэзыдзар ЩоджэнцIыкIу Алийщ. А илъэсхэм абы етх поэмищ. Пэжщ, ди жагъуэ зэрыхъущи, абыхэм ящыщу зым дэ иджыкIэ дыщыгъуазэкъым, ар ди деж къэсакъым. Ауэ гъэщIэгъуэнщ иужькIэ пщIэрэ щIыхьрэ усакIуэм къыхуэзыхьа а жанрым а лъэхъэнэм гулъытэ лей абы зэрыхуищIыр, ди лъэпкъ литературэм ар щызэригъэпэщыну яужь зэрихьэр. Апхуэдэ лэжьыгъэ ирихьэжьам лъабжьэ хуэхъуар нэгъуэщI лъэпкъхэм я литературэм абы щызыIэригъэхьа ехъулIэныгъэхэрщ, армыхъумэ хуэгъэфэщэгъуейщ 20-нэ гъэхэм я кIэухым ПащIэ Бэчмырзэ а жанрым щызыIэригъэхьа ехъулIэныгъэхэм щыгъуазэ зищIу ар абы тегъэщIапIэ ищIауэ.
ЩоджэнцIыкIу Алий и япэ поэмэр «Хамэ щIыпIэхэм» зыфIищаращ. Ар усакIуэм щитхар 1927 гъэрщ. Ди деж къэмысами, апхуэдэ тхыгъэ абы зэриIами, ар зытеухуами, абы и натIэ хъуами тепсэлъыхьыжар мызэмытIэу ар зи IэкIэ тезытхыкIыжа, усакIуэм и деж щеджа Мэлбахъуэрщ. Абы къызэриIуэтэжымкIэ, а тхыгъэм къыщыгъэлъэгъуэжар зи хэку къэзыбгына адыгэхэм Тыркумрэ хьэрып къэралхэмрэ щателъа бэлыхьырщ, тхьэмыщкIагъэшхуэрщ, залымыгъэкIэ IэщIыб ирагъэщIа я щIылъэ-анэм абыхэм хуаIэ лъагъуныгъэрщ. Езыр зыщыгъуазэхэр, и нэгу щIэкIахэр, къыхуаIуэтахэр лъабжьэ хуэхъуами, а тхыгъэм усакIуэм щIилъхьэр езыр нэхъ зыгъэпIейтей гупсысэрщ: хамэ щIыпIэм насып зэрыщымыIэрщ, ар щызыIэрыбгъэхьэфынур уи лъахэрщ, абы уисыжмэщ.
Хэт и фIыгъэми нобэкIэ зэхэгъэкIыгъуейуэ щытми, ЩоджэнцIыкIу Алий а илъэсхэм къыгуроIуэ гъащIэ блэкIар къэгъэлъэгъуэжыныр поэмэм и къалэн нэхъыщхьэхэм ящыщ зыуэ зэрыщытыр. Абы къикIыркъым и зэманыр усакIуэм къыхуэмыубыду, абы хищIыкI щIагъуэ щымыIэу, блэкIа жыжьэр гъэпщкIупIэ ищIауэ. Алий куууэ щыгъуазэщ тхыдэм, блэкIам, абы къыгуроIуэ а тIум яку зэпыщIэныгъэ быдэ зэрыдэлъыр, щыIар фIыуэ умыщIэу, ущымыгъуазэу нобэрей псэукIэр тыншу, щыуагъэншэу зэрыпхуэмыухуэнур, и мыхьэнэр нэсу зэрызыхыумыщIэнур.
ПщылIыпIэр траха нэужь, адыгэ гъащIэм и щытыкIарщ усакIуэм и «Мадинэ» поэмэр зытриухуэр. А етIуанэ тхыгъэшхуэм лъабжьэ хуэхъуар усакIуэм и бынунагъуэм куэдкIэ епхащ. Абыхэм яку апхуэдэ зэпыщIэныгъэ зэрыдэлъым тепсэлъыхьыжурэ, ЩоджэнцIыкIум и гъащIэм и къекIуэкIыкIам мыр щитхыжыгъащ: «Си унагъуэм и гъащIэ блэкIам тещIыхьауэ сэ зэхэслъхьащ 1935 гъэм традза «Мадинэ» поэмэр». А цIэр зыфIища и япэ тхылъыр усакIуэм къыщыдигъэкIар а илъэс ды- 9
дэрщ, ауэ а поэмэр тхын щыщIидзар 1928 гъэрщ, тхылъ щхьэхуэм цIэуэ фIищыным и пэ къихуэу, ар зытIущрэ нэгъуэщI тхылъхэм къытехуащ. Пэжщ, япэ къыдэкIыгъуэхэм ехъулIэныгъэ нэс а поэмэм игъуэтакъым, зи IэдакъэщIэкIхэм хуэмыарэзыж усакIуэр иужькIэ абы куэдрэ хэлэжьыхьыжащ, куэдкIи нэхъ иригъэфIэкIуащ.
БлэкIа жыжьэм къыдэкIуэу, ЩоджэнцIыкIум зэфIигъэувэжыну яужь йохьэ езым и нэгу щIэкIа, зыкъомкIэ зыщыгъуазэ лъэхъэнэ пыухыкIари. Япэ дунейпсо зауэм бэлыхьу гугъуехьакIуэм къыхуихьам усакIуэр тепсэлъыхьыныр языныкъуэ щIэныгъэлIхэм ирапх Кърымым езым и нэгу щыщIэкIахэм. Шэчыншэуи, абы пэжыгъэ гуэрхэр хэлъщ, адыгэ гъащIэм ехьэлIэгъуейщ абы и ещанэ поэмэ «ЩIымахуэ жэщ» зыфIищар. Ар усакIуэм щитхар 1929 гъэрщ, абы и цIэри зытIущрэ ихъуэжащ. Япэ щIыкIэ абы усакIуэм фIищат «Империалист зауэм и бэлыхьуэ фызабэ тхьэмыщкIэм ишэчахэр», иужькIэ «Империалист зауэмрэ фызабэ тхьэмыщкIэмрэ» жиIэу ар зэрихъуэкIыжащ, иужь дыдэуи ар къызытеувыIар а тхыгъэр ди тхылъеджэм зэрицIыху «ЩIымахуэ жэщырщ». ИджыкIэ дызыщыгъуазэ вариантхэм зэщхьэщыкIыныгъэ мащIэхэр яIэ щхьэкIэ, япэ зэритхам нэхъ пэгъунэгъуу ди деж къэса тхыгъэхэм ящыщ зыщ мы поэмэр.
«ЩIымахуэ жэщ» тхыгъэм усакIуэм къыщигъэлъэгъуэжыр къэрал унафэщIхэм, мылъкум игъэудэфахэм фейдэ хэкIыпIэу ирахьэжьа империалист зауэм ауэ къызэрыгуэкI бынунагъуэ тхьэмыщкIэр бэлыхьрэ хьэзабу зыхидзэрщ, пхуэмыгъэзэкIуэжын лей мыухыжу абы кърихырщ. Тепщэ гупхэм я зэранкIэ къаIэта а зауае бзаджэм зи щхьэгъусэр хэкIуэда, зыпIыжынкIэ бащэу зыщыгугъ и къуэ закъуэр мэжэщIалIагъэм зыIэщIих цIыхубз тхьэмыщкIэм и образымкIэ усакIуэм къегъэлъагъуэ а зауэм и бэлыхьыр гугъуехьакIуэхэм зэрагъэвыр, а лъыгъажэ гущIэгъуншэр зылъэмыкIхэм я гугъуехь-бэлыхькIэ, ялъкIэ, я псэкIэ зэрырагъэкIуэкIыр.
«ЩIымахуэ жэщым» зауи бани хэткъым, ауэ абы пэжу, гукъинэжу къыщыгъэлъэгъуэжащ зэрыпхъуакIуэ зауэм лэжьакIуэбэм къахуишэ гуауэ мыухыжыр.
20-нэ гъэхэм къэбэрдей литературэм бжьыпэр щызыIыгъа усыгъэм нэмыщI, а зэманым нэхъ зыубгъуауэ къагъэсэбэп мэхъу драматургиери. Абы щхьэусыгъуэ хуэхъуагъэнур зэкIэ щIэныгъэм иджыкIэ пэIэщIэ лъэпкъым дежкIэ ар нэхъ зэхэщIыкIыгъуафIэу, гугъуехьакIуэр гъэсэнымкIэ нэхъ Iэщэ шэрыуэу зэрыщытарауэ къыщIэкIынщ. ЕджапIэ нэхъ инхэм, къуажэ клуб зырызхэм я деж япэ художественнэ самодеятельностхэр къыщызэрагъэпэщ, лъэпкъ драматургие зэрыщымыIэм и зэранкIэ езыхэм я IэдакъэщIэкI пьесэхэр ягъэув. Ди деж ехьэжьауэ зыужьыныгъэ щызыгъуэта а Iуэхум и мыхьэнэр ЩоджэнцIыкIум нэсу къыгуроIуэ, езыри и къарум а жанрым щоплъыж. Бахъсэн мэкъумэш еджапIэм и унафэщIу щылэжьа илъэсхэм абы етх и япэ пьесэр, езым и унафэм щIэту еджакIуэхэм ар ягъэув, къуажэ гъунэгъухэм яшэурэ щагъэлъагъуэ. А пьесэр ди деж къэсакъым, ауэ абы щыгъуазэхэм, щыджэгуахэм зэрыжаIэжымкIэ, ар зытеухуауэ щытар хэкум щыув гъащIэщIэр зыIууэ гугъуехьхэрщ, бэлыхьхэрщ. Апхуэдэ тхыгъэ ЩоджэнцIыкIум а лъэхъэнэм зэритхам щыхьэт тохъуэ КIыщокъуэ Алими, абы и гугъу езы усакIуэ дыдэми щещIыж «Къэрэхьэлъкъ» газетым а илъэсхэм къытрыригъэдза и тхыгъэхэм ящыщ зым: «Апхуэдэ къабзэу театр хуэдэхэри адыгэбзэкIэ тхауэ къыдогъэлъагъуэ». 10
Иджыблагъэ наIуэ зэрыхъуамкIэ, 30 гъэхэм я пэщIэдзэ дыдэм Алий и къалэмыпэм къыщIэкIауэ зыхуагъэфащэу щыта абы и рассказ цIэрыIуэ «Хьэжыгъэ пут закъуэр» усакIуэм щитхар 20-нэ гъэхэр щиухым дежщ. Ар щитхамрэ абы щхьэусыгъуэ хуэхъуамрэ тепсэлъыхьыжу усакIуэм и гъащIэм и къекIуэкIыкIам къыщигъэлъэгъуэжауэ щытащ: «Си унагъуэ мэжэщIалIэм телъа бэлыхьыр 1928 гъэм сигу къэкIыжри, абы ипкъ иткIэ сэ стхащ си япэ рассказ «Хьэжыгъэ пут закъуэр». А тхыгъэ хьэлэмэтым щIэлъ купщIэм и кууагъым, игъуэта художественнэ гъэпсыкIэ гъуэзэджэм наIуэ къыпщащI сыт хуэдэ зэфIэкIрэ Iэзагърэ усакIуэм а илъэсхэм прозэми къыщигъэлъэгъуами.
Лъэпкъ щIэныгъэм, литературэм и япэ лэжьакIуэхэм сыт щыгъуи куэд ялэжьын хуейуэ я пщэ къыдохуэ. Абы къыхэкIкIэ ЩоджэнцIыкIум и зэманыр, цIыхухэм я псэукIэр и художественнэ тхыгъэхэм къыщигъэлъэгъуэным къыдэкIуэу, нэгъуэщI Iуэху Iэджи илэжьын хуей мэхъу. ГъащIэщIэ зызыужьу щIэзыдзар а илъэсхэм куэдым хуэныкъуэт, гугъуехьхэр гъунэжу къыпэщытт. Ауэ абы зыIэригъэхьэфыну ехъулIэныгъэхэр нэхъ зэтезыIыгъэр ди лъэпкъыр зыхэт кIыфIыгъэрт. ЕгъэджакIуэу лажьэ, щIэныгъэм и мыхьэнэр куууэ къызыгурыIуэ усакIуэм къарууэ иIэр зрихьэлIар къыдалъхуахэр зыхэт кIыфIыгъэм къыхэшынырт, ахэр щIэныгъэм и телъхьэ щIынырт. Ар нэхъ псынщIэу игъэзэщIэн, абыхэм ятеухуауэ езыр зытет Iуэху еплъыкIэхэр лъэпкъ цIыхубэм я деж нэхъ щIэхыу нигъэсын папщIэ усакIуэм а илъэсхэм тхыгъэ зыбжанэ къытрырегъадзэ анэдэлъхубзэкIэ къыдэкIыу щIэзыдза «Къэрэхьэлъкъ» газетым. Абыхэм я нэхъыбэр зытеухуар IуэхугъуитIщ: егъэджакIуэм и пщIэр, анэдэлъхубзэм и мыхьэнэр цIыхухэм къагурыгъэIуэнымрэ литературэбзэ къулей абы хузэгъэпэщынымрэщ.
ГъащIэщIэм и бий псоми я бэнэныгъэр а зэманым нэхъыбэу зыхуэунэтIауэ щытар псэукIэщIэм нэхъ ерыщу телажьэ егъэджакIуэхэрт. Ахэр гъуанэдэууэ яукIырт, пцIы тралъхьэрт, сыт хуэдизкIи зэрагъэулъииным яужь итт, анэ-адэхэр, сабийхэр абыхэм щагъэшынэрт. Абы къыхэкIкIэ, егъэджакIуэм и мыхьэнэр, къалэн гъуэзэджэ игъэзащIэр бгырыс мэкъумэшыщIэхэм къагурыгъэIуэныр мыхьэнэшхуэ зиIэ Iуэхугъуэу щытащ.
«Зыщымыщ зыхэмылъ дыщэу» усакIуэм къилъытэ егъэджакIуэрщ лIэщIыгъуэ куэд лъандэрэ жылэхэм залымыгъэ къезых кIыфIыгъэм езэуар, «захуагъэм щIэкъуу, тхьэмыщкIэхэм я телъхьэу.» къэгъуэгурыкIуар.
20-нэ гъэхэм зыужьыныгъэм лъэбакъуэщIэхэр хуэзычу щIэзыдза анэдэлъхубзэми гугъуехь мыухыжхэр и натIэ хъуат. Тхыбзэ зимыIэу лIэщIыгъуэ куэдкIэ къэгъуэгурыкIуа, хэкIуэдэжыпэным залымыгъэкIэ нахусыпауэ щыта адыгэбзэр хъумэным, зегъэужьыным, зэрахузэфIэкIкIэ ар даIыгъыным и пIэкIэ, ди цIыхухэм яхэтт, псом хуэмыдэжу муслъымэн диным и лэжьакIуэхэр, абы бий хуэхъухэр, ди бзэр еджапIэм зэрыщрамыгъэджыным, абыкIэ тхылъхэр къызэрыдамыгъэкIыным ерыщу яужь итхэр. Языныкъуэхэм къызэралъытэмкIэ, абы и зыужьыныгъэр урысыбзэми хьэрыпыбзэми икъукIэ зэран хуэхъунут. Зыкъомым яфIэмыкъабылми, ЩоджэнцIыкIум пасэу къыгуроIуэ анэдэлъхубзэм и къарур, и зэфIэкIыр, арыншауи лъэпкъ литературэр, зэрыщыту щэнхабзэр зэфIэувэнкIэ Iэмал зэримыIэр. Адыгэбзэм, абы и зыужьыкIэ хъунухэм теухуауэ лэжьыгъэ зыбжанэ усакIуэм а илъэсхэм итхыныр къызыхэкIар аращ.
Зи анэдэлъхубзэр псэм пэзыщI, нэсу зыщIэ усакIуэм къелъытэ 11
адыгэбзэр бзэ нэхъыжь дыдэхэм ящыщу, адрейхэм къащхьэщызыгъэкI щытыкIэ гъэщIэгъуэн куэд абы хэлъу, языныкъуэхэм пцIы тралъхьэ щхьэкIэ, ар мыкъулейсызу, зэраIуатэм хуэдэу мытхьэмыщкIэу, фIэщхъуныгъэ хэлъуи абы жеIэ, тхыгъэ игъуэтмэ, зэман кIэщIым абы зыужьыныгъэфIхэр зэрызыIэригъэхьэнур, адрейхэм зэращIыхьэжынур. И тхыгъэхэмкIэ усакIуэр зи ужь итыр, зы лъэныкъуэкIэ, анэдэлъхубзэм хуагъэIу пцIыхэр, хужаIэ псалъэ мышыухэр зэрымыпэжыр къыщIэгъэщынырщ, мыдрейуэ хэутэн ящI, апхуэдиз зыхущIатхъуэ бзэ телъыджэм и къулеягъым, и къабзагъым, нахуагъым къыдалъхуахэм гу лъаригъэтэнырщ, ар узэщIыным цIыхухэр хузэщIиIэтэнырщ, литературэбзэ нэс зэгъэпэщын папщIэ лэжьыпхъэхэр къихутэнырщ.
УсакIуэм къызэрилъытэмкIэ, «зи бзэр бзэ мыхъуну зы жылэ закъуи бгъуэтынкъым, фIэIуэхуу, хуэзэу игъэлажьэмэ». Бзэм «увыпIэ лъахъшэ» иIэныр зи зэраныр абы тхыбзэ зэримыIэрщ, ар зыIурылъ и цIыхухэм зыужьыныгъэ нэс зэрамыIэрщ, ар къекIуу къызэрамыгъэсэбэпырщ.
Ауэ лъэпкъыр зэрыпсалъэ бзэр езыр-езыруи къулей хъуркъым, зыужьыныгъэ нэс игъуэтыркъым. Ар къызыгурыIуэ усакIуэр ятеплъэ хъуркъым зи бзэр зэзымыпэсыжхэм, абы ирипсэлъэн зэзыусыгъуэджэхэм, абы нэмыплъ езытхэм. КъызэрыщIэкIымкIэ, ди зэманым и мызакъуэу, а илъэсхэми щыIащ хамэбзэм ирипсэлъэфмэ, «цIыху нэс» хъуауэ, щIэныгъэ куу ябгъэдэлъу къызыфIэщIхэр, я анэдэлъхубзэм ирипсэлъэныр емыкIу къызыщыхъухэр. И тхыгъэхэм ящыщ зым усакIуэм щапхъэу къыщехь партым хэт апхуэдэ «унафэщI» зыкъызыфIэщIыжам мыукIытэу и щхьэ ирипэс мыпхуэдэ псалъэхэр: «Гъымсым жысIэу сэ адыгэбзэ сыхуейкъым, сызыхуейр урысыбзэщ». Ауэ а лъэхъэнэм партым хэмыта усакIуэр а Iуэхум нэгъуэщIу йогупсыс, пэжуи къыгуроIуэ апхуэдэ къулыкъущIэ щIэныгъэншэ къэунэхуахэм лей мыухыжыр лажьи–хъати зимыIэ анэдэлъхубзэм зэрырахыр. УсакIуэм апхуэдэхэм жэуапуи яритыр мыращ: «Апхуэдэу зи бзэрэ зи лъэпкърэ зымыдэжыр дауэ цIыху хъун? Мыбы хуэдэ насыпыншэм адрей зи къэхъугъуэхэр дремыплъей!».
Языныкъуэ адыгэхэм ди зэманми е къагурымыIуэу, е яфIэфIу зэхагъэзэрыхь нэгъуэщI зы Iуэху гъэщIэгъуэнми и тхыгъэхэм щытепсэлъыхьауэ щытащ ЩоджэнцIыкIу Алий. Абы къызэрилъытэмкIэ, сабийм щIэныгъэ зэретын хуейр езым ищIэ, зэрыпсалъэ, къыгурыIуэ анэдэлъхубзэрщ. ХамэбзэкIэ ар занщIэу ебгъэджэну яужь уихьэмэ, а бзэ зыщымыгъуазэм и зэгъэщIэн къудейм пщIэншэу абы илъэс Iэджэ тригъэкIуэдэнущ, нэсу къызэрыгурымыIуэм и зэранкIи еджапIэм щIэныгъэ щIагъуэ къыщIихыфынукъым. Абы и лъэныкъуэкIэ усакIуэр зытета Iуэху еплъыкIэр и тхыгъэхэм ящыщ зым мыпхуэдэу щитхыжыгъащ: «Зы щIалэ къэувынщи, «сэ адыгэбзэкIэ седжэнукъым» жиIэнщ. Ар икъукIэ щыуагъэшхуэщ. Нобэ а балигъ хъуа цIыхум хамэбзэкIэ зригъэщIэжыну щIэныгъэмкIэ гъунэгъу джэдэщым щыулъэпхъэщэныр хинэн хуэдэ щIэныгъэ къигъуэтыжыфынкъым, ар зэригъуэтынур и анэм къыдалъхуа бзэм еджэкIэрэщ. Ар къуигъэщIэни нэгъабэ мазэ тIущкIэ еджапIэм къекIуэлIахэм (адыгэбзэкIэ еджахэм) иджы я гукъеуэхэр «Къэрэхьэлъкъ» газетым хуиту щаIуэтэжу ежьэжахэщ. Мазэ тIущ дэнэ къэна, илъэс тIощIкIэ а хамэбзэкIэ еджахэм иджыри «слIо газетым хъыбару жиIэхэр» жаIэу хэт хуэдэщ».
20-нэ гъэхэм къэбэрдей литературэм и пащхьэ къиува къалэн нэхъ инхэм ящыщ зыуэ щытащ литературэбзэр зэгъэпэщыныр. Абы зегъэужьыным икIэщIыпIэкIэ еувалIэр, и хэкIыпIэ нэхъыщхьэхэр а зэманым 12
япэ къызыгурыIуар, зыубзыхуар ЩоджэнцIыкIу Алийщ. Абы елэжьыным пасэу зэрыщIидзарщ, япэ махуэхэм къыщыщIэдзауэ еплъыкIэ тэмэмхэм зэрытетарщ лъэпкъыбзэм и зыужьыныгъэм усакIуэм хэлъхьэныгъэфIхэр щIыхуищIыфар, пхужымыIэну и лъэпкъыбзэр иригъэфIэкIуэныр къыщIехъулIар. А илъэсхэм абы къыжиIа гупсысэ гъэщIэгъуэнхэм я пщIэр ноби зыкIи къэлъэхъшакъым, абы къигъэувахэр языныкъуэхэм иджыри къагурыIуэркъым, яфIэкъабылкъым, мыгъэзэщIауи къонэ.
УсакIуэм и тхыгъэхэм къызэрыхэщымкIэ, абы фIэтэмэмкъым бзэхэр къулейрэ къулейсызу зэрызэщхьэщадзыр. Дэтхэнэ зы лъэпкъыбзэми зезыгъэужьыр абы и щIэныгъэлIхэрщ, тхакIуэхэрщ, усакIуэхэрщ. Бзэм нэхъ дахэу, шэрыуэу, къабзэу хэлъ псалъэхэр абыхэм я тхылъхэм хагъэхьэ, лъэпкъым и цIыхухэр абыхэм йоджэ, а псалъэхэр зрагъащIэ, а щIыкIэм тетуи я бзэр, псэлъэкIэр йофIакIуэ. Нэхъ пасэIуэу апхуэдэ гупсысэ, Iуэху еплъыкIэ дыдэхэм тетащ М. Горькэр, ауэ ар урыс тхакIуэм и тхыгъэхэм кърихарэ езым и гупсысэм къигъэщIарэ иджыкIэ зэхэгъэкIыжыгъуафIэкъым.
Абы къыдэкIуэуи, дэтхэнэ зы лъэпкъыбзэми и къулеягъэм и хэкIыпIэ нэхъыщхьэу увыр лъэпкъ IуэрыIуатэрщ, анэдэлъхубзэм я дахагъымрэ къабзагъэмрэ зыхъумарщ, зыхэпщарщ. Художественнэ зэфIэкI зиIэ лъэпкъ усакIуэ-уэрэджыIакIуэхэр лIэщIыгъуэкIэрэ зытелэжьа, зэрахузэфIэкIкIэ япсыхьа, хабзэ гуэрхэм ирагъэува а бзэр IэщIыб пщIыуэ литературэбзэ зэрыпхузэмыгъэпэщынур а илъэсхэм абы хьэкъыу псэкIэ къыгурыIуащ. IуэрыIуатэр хъумэн, зэхуэхьэсын, джын, абы и бзэм и къулеягъыр къекIуу къэгъэсэбэпын зэрыхуейм тепсэлъыхьурэ, и тхыгъэхэм ящыщ зым абы мыр щитхыгъащ: «Дэ ди бзэри бей хъун папщIэкIэ къэрэхьэлъкъ лэжьакIуэм я гъэсэныгъэр утыкум къизыхьауэ щыт егъэджакIуэхэм гугъу зрагъэхьын хуейщ: псалъэм щхьэкIэ, абыхэм дахэ-дахэу таурыхъ, уэрэд, шыпсэ хуэдэхэу IуэрыIуатэ Iэджэхэр,
хъуэхъу, гъыбзэ хуэдэхэри хуэсакъыу яхъумэн хуейщ». Абы къыдэкIуэуи усакIуэм къегъэув «ди бзэм хэдгъэхъуэн папщIэкIэ дэтхэнэ къуажэми IуэрыIуатэу къахэна уэрэдыжь, шыпсэжь, хъуэхъухэр зэхуэхьэсыжын. псалъэжьхэр» тхылъым игъэхуэн хуейуэ.
Къэбэрдеибзэм и къулеягъым и зы хэкIыпIэ хъунухэм ящыщу усакIуэм къелъытэ ди къуэш адрей адыгэхэм, ди лъэпкъэгъухэм я бзэри. Абыхэм къэбэрдеибзэм хэмытыж псалъэ куэд къыхэнауэ къыщагъэсэбэп. НэгъуэщIыбзэм къыхэпх нэхърэ ахэр лъэпкъыбзэм и псалъалъэм хэгъэхьамэ абы нэхъ фIэтэмэмщ, езым и тхыгъэхэми апхуэдэ псалъэхэр къыщегъэсэбэп.
ЩоджэнцIыкIум а илъэсхэм пэжу къыгуроIуэ бзэ къулейм и мыхьэнэри, дэтхэнэ зы цIыхур абы щIыхуейри. Абы къызэрилъытэмкIэ, щIэныгъэлIхэм ирагъэкIуэкI къэхутэныгъэхэр къыщыбгъуэтынур тхылъырщ, къызэрыпщIэр бзэрщ, абы и фIыгъэкIи бзэр сыт хуэдизкIи нэхъ къулеихукIэ щIэныгъэлIхэм я къэхутэныгъэщIэхэр нэхъ щIэхыу, тыншу зыбогъащIэ, лъэпкъым и зэхэщIыкIыр, щIэныгъэр, Iэзагъыр нэхъ лъагэ ящI.
Къэбэрдей литературэм 20-нэ гъэхэм нэхъыбэу щылэжьар усакIуэ нэхъыжьхэрщ, лъэпкъ IуэрыIуатэм и гъукIэгъэсэнхэрщ. Ауэ а зэман дыдэми абы къыхохьэ лъэпкъ усыгъэм псалъэщIэ щыжызыIэ усакIуэ ныбжьыщIэ – ЩоджэнцIыкIу Алий. Абы и усэм къыгуэхыпIэ имыIэу епхащ ди литературэм а илъэсхэм лъэбакъуэщIэ ичри, иужькIэ зыужьыныгъэ хьэлэмэт зыIэригъэхьэри. УсакIуэм абы хуищIа хэлъхьэныгъэр зыщы- 13
лъагъупхъэри литературэм жанр куэдыр абы зэрыщызэригъэпэщыфарщ, псэукIэщIэ зэфIэувэм и Iуэхугъуэ нэхъыщхьэхэр щыуагъэншэу къызэрихутэфарщ, и лъэпкъ усыгъэм художественнэ гъэпсыкIэ, ухуэкIэ я лъэныкъуэкIэ IэмалыщIэхэр къызэрыщызэIуихыфарщ. А зэманым къыщожьэ усакIуэм зэхилъхьэ усэ гъэпсыкIэщIэр, къигъэсэбэпу зыщIидзэ кIэух рифмэр, лъэпкъ усыгъэр пасэхэм зыщымыгъуазэу щыта строфа зэмылIэужьыгъуэхэр.
ЕгъэджакIуэм игъэзащIэ къалэныр зэрыхьэлъэм, тхыгъэ къыдэгъэкIыныр, тедзэныр зэрыгугъум, дэIэпыкъуэгъу лъэпкъ зэримыIэм я зэранкIэ ЩоджэнцIыкIум 20-нэ гъэхэм хузэфIэкIын псори хуэмыщIами, ар лIыпIэ иуващ, абы нэсу къыгурыIуащ художественнэ псалъэм и мыхьэнэр, и къарур икIи ар абы Iэщэ мыубзэщхъу ищIащ. Творческэ лэжьыгъэфI иригъэкIуэкIам, и тхыгъэ къыдэкIахэм тепщIыхьмэ, укъытекIмэ, а усакIуэр а лъэхъэнэм лъэпкъ литературэм тхьэмадэ махуэ хуэхъуащ, зыми абы гу лъимыта щхьэкIэ.
Къэбэрдей-Балъкъэрым 30 гъэхэм, хэкум адрей и щIыпIэхэми хуэдэу, зыужьыныгъэфIхэр зыIэригъэхьащ. Зэман кIэщIым къриубыдэу абы колхоз, совхоз, завод, фабрикэ инхэр щаухуащ, цIыхухэм я псэукIэр, залымыгъэ инхэр щызекIуэ пэтми, ефIэкIуащ. Псом нэхърэ нэхъ щIэгъэпсынщIауэ ехъулIэныгъэщIэхэр къазэуащ лъэпкъ щIэныгъэм, щэнхабзэм, литературэм. Ахэр куэдкIэ нэхъ иныжи хъуну къыщIэкIынт, творческэ лэжьакIуэ нэхъыфIхэр щхьэ закъуэ унафэм и хабзэ ткIийхэм, гущIэгъуншэхэм я зэранкIэ хьэкъыншэу мин бжыгъэкIэрэ ямыгъэкIуэдамэ, зэтрамыукIамэ. А зэманым ирихьэлIэу лъэпкъым и цIыхухэм я щIэныгъэншагъэр ягъэкIуэдащ, еджапIэ, техникум, институт зыщымыгъуазэхэр къызэIуахащ, лъэпкъ театр, тхылъ тедзапIэхэр зэрагъэпэщащ, анэдэлъхубзэкIэ газет, альманах, тхылъхэр къыдэкIхэу хуежьащ. Псом нэхъри нэхъыщхьэжыращи, зи анэдэлъхубзэм, зи литературэм зи нэ къыхуикI лъэпкъ тхылъеджэ хэкум щызэфIэуващ, ТхакIуэхэм я союзи къызэрагъэпэщащ.
ЩоджэнцIыкIу Алий и творчествэм зыщиужьыр, ехъулIэныгъэ хьэлэмэтхэр абы щызыIэригъэхьэр 30–40 гъэхэрщ. А илъэсхэм ар егъэджакIуэуи, районом и инспектор-методистуи, еджапIэ щхьэхуэхэм я унафэщIуи лэжьащ. Ауэ 1936 гъэм Налшык къэIэпхъуэжа нэужьщ куэд щIауэ и нэ къызыхуикI творческэ лэжьыгъэ нэсым абы зыщритыфыр. Абы и творческэ ехъулIэныгъэхэри къыгуэхыпIэ имыIэу епхауэ къыщIэкIагъэнущ псэуэ илъагъу и хэкум и текIуэныгъэ инхэм, абы щекIуэкI зэхъуэкIыныгъэ гъэщIэгъуэнхэм, творческэ лэжьакIуэхэм махуэ къэс яхэт, яIущIэ, епсэлъылIэ зэрыхъуам. Зэман кIэщIым къриубыдэу апхуэдиз зыужьыныгъэ сыт и лъэныкъуэкIи усакIуэм къизэуныр къызыхэкIар фIыуэ илъагъу и IэщIагъэм ар икIэм-икIэжым щхьэхуит зэрыхуэхъуарщ, и гугъуехь къимылъытэу, и псэ емыблэжу ар зэрылэжьарщ.
ЩоджэнцIыкIу Алий и фIыгъэкIэ лъэпкъ усэхэм зыIэрагъэхьа я ехъулIэныгъэхэм ящыщ зыуэ жыпIэ хъунущ хъуэхъу, псалъэ лъагэ дыгъэлхэр къебжэкIыным къытекIыу, абы ауэ къызэрыгуэкI цIыхум и образыр зэфIэгъэувэныр къалэн зэрыщыхъуар. 20 гъэхэм усакIуэм ар нэсу хуэмылэжьамэ, хузэфIэмыкIамэ, иужькIэ а Iуэхум абы нэхъ зрегъэужь, и зэманым и цIыху зэхуэмыдэ куэдым я образ уардэхэр и усэхэм щызэфIегъэувэ. Абы и щапхъэу къэпхь хъунущ «КхъыIэ, хуиту сегъэгугъу» усэм хэт пионер цIыкIум и образыр, е «Линэ трактористкэщ» усэм щызэфIэгъэува къэбэрдей пщащэр, хьэмэрэ «Псэемыблэж пща- 14
щэм» хэт адыгэ цIыхубзыщIэ гъащIэщIэм зи псэр щхьэузыхь хуэзыщIыр. Я кууагъкIэ, пэжагъкIэ, гъэпсыкIэ ягъуэтакIэ нэхъ цIэрыIуэщ усакIуэм и тхыгъэхэу «Сэтэней», «Сэтэней дахэ» жыхуиIэхэр, нобэрей адыгэ цIыхубзым и зыужьыныгъэр, щхьэхуитыныгъэ нэс зыIэригъэхьар, ехъулIэныгъэ къизэуахэр къыщыгъэлъэгъуахэр. Сэтэней хуэдэхэр усакIуэм щIигъэлъапIэр гъащIэщIэм и лъэныкъуэ, и телъхьэ ахэр зэрыхъуам и закъуэкъым, атIэ пасэхэм ягу иудауэ, щхьэцпэщтэу, псоми ящыукIытэу, яфIэлIыкIыу къэгъуэгурыкIуа бгырыс цIыхубзыр бэнакIуэ ерыщ зэрыхъуарщ, псэукIэщIэм и ухуакIуэ псэемыблэж абыхэм къазэрищIыкIарщ.
Къэбэрдей усыгъэм мыхьэнэ мащIэ щиубыдыркъым ЩоджэнцIыкIу Алий и политическэ лирикэми. Пасэхэм ар адыгэ литературэм иIакъым, абы и лъабжьэр зыгъэтIылъари зыужьыныгъэ нэс езытыфари а усакIуэ гъуэзэджэрщ. Ди цIыхухэр нобэми ятхьэкъу, гукIэ ящIэ абы и усэ хьэлэмэтхэу «Октябрь», «Ленин», «Верховнэ Советым» нэгъуэщIхэри.
Языныкъуэхэм яфIэмыкъабыл щхьэкIэ, ЩоджэнцIыкIур къэбэрдей лирикэм и къызэгъэпэщакIуэщ, ар абы и щIэдзапIэщ. Лирикэ нэс абы и Iэдакъэ къызэрыщIэкIар нэрылъагъу пщызыщIыр усакIуэм езым и гурыгъу-гурыщIэхэр къыщиIуатэ, дунейр, природэр къыщигъэлъагъуэ и усэхэрщ. КъызыхэкIар нобэкIэ зэхэгъэкIыгъуейми, IуэрыIуатэмрэ усакIуэ-уэрэджыIакIуэхэмрэ пейзажнэ лирикэм щыгъуазэу щытакъым, апхуэдэ тхыгъи абыхэм къащIэнакъым. Хэбгъэзыхьмэ, 20-нэ гъэхэм гукъэкI ищIу лъэпкъ усакIуэхэм ящыщ гуэри абы тетхыхьакъым. А жанрыр япэ дыдэу къэзыгъэсэбэпу щIэзыдзар, ехъулIэныгъэ хьэлэмэтхэри зыIэрызыгъэхьэфар ЩоджэнцIыкIурщ – абыхэм япэ къиувэн лъэпкъ усыгъэм иужькIи къыхыхьакъым. Абыхэм я закъуэ фIэкI имытхами, къезэгъыркъым языныкъуэхэм зэращIым хуэдэу, усакIуэр лъэпкъ лирикэм хэбгъэкIыныр, пэIэщIэу щыбгъэтыныр.
Пейзажнэ усэ куэд усакIуэм и Iэдакъэм къыщIэкIащ, зэман зэхуэмыдэхэм ахэр зэрызэхилъхьам къыхэкIкIи абыхэм хэкум и теплъэр, дунейм и щытыкIэхэр къызэрыщыгъэлъэгъуар зэтехуэркъым. Япэ илъэсхэм, псалъэм папщIэ, щIыпIэ, зэман пыухыкIахэм я щытыкIэ нэсыр къэгъэлъэгъуэн къудейм усакIуэр фIэмыкIыфу щытамэ, иужькIэ абы и щIыналъэм и къетхэкIынри, и зэманым и нэпкъыжьэ нэхъыщхьэхэр къэхутэнри, езыр а псом зэрыхущытри апхуэдэ усэхэм иригъэзэгъэф мэхъу.
УсакIуэм и щхьэгъусэм мызэ-мытIэу къызэриIуэтэжыгъамкIэ, усэ куэд абы игъэтIылъауэ ихъумэу иIащ, дунейм ехыжмэ къыдагъэкIыну унафэ быдэ трищIыхьауэ. Ахэр Хэку зауэшхуэм и зэманым, ди жагъуэ зэрыхъущи, кIуэдащ. Ауэ апхуэдэ усэхэм усакIуэр ежалIэу, Iэзагъ хэлъуи къигъэсэбэпыфу зэрыщытам и щыхьэту тхыгъэ зыкъом, ахэр куэд мыхъуми, ди деж къэсащ. Абыхэм ящыщщ къэбэрдей лирикэм и пэщIэдзэ, и къежьапIэ, и усэ нэхъыфI дыдэ «Нанэр», иужькIэ итхахэу «Iэдиихур», «Жэуап», «Си нитIыр ныхоплъэ», «Гурышэ дыдж», «ЛIыкIуэ» жыхуиIэхэр.
Усэр усэ зыщIыр абы къыщыIуэта гупсысэм и закъуэкъым. Абы и фIагъыр, и мыхьэнэр, и зыузэщIыныгъэр къыгуэхыпIэ имыIэу епхащ абы и гъэпсыкIэми. Абы и лъэныкъуэкIэ убгъэдыхьэми, ЩоджэнцIыкIум и усэхэр езым и пэ ита усакIуэ нэхъыжьхэм я тхыгъэхэм ещхьыжкъым, куэдкIэ нэхъ лъагэщ, йофIэкI. УсакIуэ-уэрэджыIакIуэхэр зыщымыгъуазэ Iэмал зэмылIэужьыгъуэхэр къигъэсэбэпащ. Абыхэм я ехъулIэныгъэр къыхэкIащ япэ щIыкIэ куэдым къамыщта, яфIэмыкъабыла щхьэкIэ, 15
лъэпкъ усыгъэм абы япэ дыдэ силлабо-тоническэ усэ гъэпсыкIэр къыщигъэсэбэпу зэрыщIидзэм. Абы и фIыгъэкIэ ЩоджэнцIыкIум и усэхэр жыпхъэ пыухыкIам иуващ, абы пхужымыIэну иригъэфIэкIуащ тхыгъэм щIэлъ макъамэр, усакIуэм хуитыныгъэ иIэ хъуащ строфа зэмылъэпкъэгъу куэд, кIэух рифмэр къигъэсэбэпынымкIэ. IуэрыIуатэм и тхыгъэхэр, Iэмал имыIэу зэжалIэу щыта жьы хъуа псалъэ, жыIэгъуэхэр IэщIыб ищIу нобэрей анэдэлъхубзэмкIэ зэритхам ахэр гурыIуэгъуэ, нэху, шэрыуэ ящIащ.
40 гъэхэм я пэщIэдзэхэм и усэхэм нэмыщI, ЩоджэнцIыкIу Алий етх поэмэ зыбжанэ. Абыхэм ящыщу я цIэ къиIуапхъэщ «Тембот и дыгъуасэхэр», «Партизан Жамбот», «Дыщэ нэпсейхэр», «Сохъуэхъур» жыхуиIэхэр. Абыхэм языныкъуэхэр усакIуэм езыр псэу щIыкIэ къыхудэгъэкIакъым, ахэр иухауи къэплъытэ хъунукъым, адрейхэр щитха илъэсхэм дунейм къытехьащ, и зэманми апхуэдэ тхыгъэхэр зи щыпэлъагъу лъэпкъ тхылъеджэхэм ахэр гунэс ящыхъугъащ.
А илъэсхэм ЩоджэнцIыкIум итха и поэмэхэм ящыщу нэхъ хэIущIыIу хъуар япитIырщ.
Ехьэжьауэ мыинми, ауэ къызэрыгуэкI бгырыс мэкъумэшыщIэм хуитыныгъэм, насыпым папщIэ ирагъэкIуэкI бэнэныгъэм пхужымыIэну зэман кIэщIым зэрызыщиужьыр усакIуэм къыщигъэлъэгъуащ «Партизан Жамботми». Абы и лIыхъужь нэхъыщхьэм и пщIэр, и мыхьэнэр зыIэтыр ар революцэм и телъхьэ зэрыхъуркъым – бгырыс мэкъумэшыщIэхэм я нэхъыбэр абы и лъэныкъуэу уващ, атIэ абы зэхэщIыкI нэс зэригъуэтырщ, гугъуехьакIуэм и щхьэхуитыныгъэм фIэхьэлэлу и щхьэр щхьэузыхь зэрыхуищIырщ, гъащIэщIэм, къэхъу щIэблэм я насыпым и псэр зэрыщIитырщ.
ТIэкIу нэхъ зэман жыжьэ къыщригъэжьами, Жамбот хуэдэ бэнакIуэ псэемыблэжым и образ щызэфIигъэувэну яужь итащ ЩоджэнцIыкIур «Дыщэ нэпсейхэми». УсакIуэм ар зытриухуэр, нитхысын хузэфIэмыкIами, куэд щIауэ зыIэпызышэ темэрщ – 1913 гъэм бгырыс мэкъумэшыщIэхэм Дзэлыкъуэм щрагъэкIуэкIа бэнэныгъэрщ, абы и щхьэусыгъуэхэрщ, лъэпкъым и цIыхухэм я лIыгъэр абы зэрипсыхьарщ, я зэхэщIыкIыр, Iуэху еплъыкIэр зэриIэтарщ.
КъыдэкIа и тхыгъэхэм зэрыхэмыхуам папщIэ «Сохъуэхъур» поэмэр усакIуэм щитхар зэфIэгъэувэжыгъуейщ, ауэ шэч хэлъкъым ар хэкум и гуфIэгъуэ гуэрым зэрытеухуам – абы къыщыгъэлъэгъуэжар гъащIэщIэм и лъэхъэнэм советскэ къэралыгъуэм зыIэригъэхьа ехъулIэныгъэфIхэрщ.
Къэбэрдей тхыдэм щIыпIэ ин дыдэ щызыубыд, езы усакIуэми куэд щIауэ фIэгъэщIэгъуэну щыгъуазэ зызыхуищI Дзэлыкъуэ восстанэм зыкъомкIэ епхащ абы и етIуанэ рассказыр – «Кхъужьей щIагъым» зыфIищар – зытепсэлъыхьри. Абы и лIыхъужь Боти гъащIэ гъуэгуанэ хьэлъэ къикIуащ, ауэ зи щIыхьыр, зи щхьэхуитыныгъэр лIыгъэ хэлъу зыхъумэж мэкъумэшыщIэ къызэрыгуэкIыр гъащIэм щызекIуэ залымыгъэм IэмалыншагъэкIэ бэнэныгъэм хуешэ – аращ иужькIи ар революцэм и бэракъым езым фIэкъабылу щIыщIэувэр, бэнакIуэ ерыщ къыщIищIыкIыр.
А илъэсхэм ЩоджэнцIыкIу Алий и Iэдакъэ къыщIэкIа тхыгъэхэр зэхуэдэкъым къыщыIэта гупсысэкIи, ягъуэта гъэпсыкIэкIи, ауэ абыхэм пхужымыIэну мыхьэнэ ин яIэщ – я щхьэ зэрыхущытым, лъэпкъ усыгъэм лъэхъэнэ пыухыкIам зыIэригъэхьа ехъулIэныгъэхэм я нагъыщэу 16
зэрыщытым къыдэкIуэу, ахэр абы еджапIэ, и художественнэ Iэзагъым хэкIыпIэ хуэхъуащ.
Налшык къызэрыIэпхъуэжу, ТхакIуэхэм я союзым и правленэм щылажьэу зэрыщIидзэу ЩоджэнцIыкIум и къару псори хуиту ирихьэлIэн хузэфIокI творческэ лэжьыгъэм, абы къыдэкIуэуи ар и зэман емыблэжу ядоIэпыкъу усакIуэ нэхъыжьхэми нэхъыщIэхэми, лъэпкъ IуэрыIуатэр зэхуехьэс, ахэр тхылъу къыдегъэкI, литературэмкIэ кружокхэр къызэрегъэпэщ, усэ зытх, сурэт зыщI еджакIуэхэм я олимпиадэ ирегъэкIуэкI, абыхэм ядолажьэ, урыс тхакIуэшхуэхэм я тхыгъэхэр зэредзэкI, абыхэм я махуэшхуэ ирагъэкIуэкIхэм жыджэру хэтщ. Псом хуэмыдэу хэлъхьэныгъэ нэхъыфIхэр абы зыхуищIыр а зэман дыдэхэм къызэрагъэпэща Къэбэрдей-Балъкъэр къэрал драматическэ театрымрэ лъэпкъ уэрэджыIакIуэ гупымрэщ. Театрым игъэув дэтхэнэ зы спектаклми ар фIэгъэщIэгъуэну йоплъ, пьесэхэр къэзыщтэхэм яхэтщ, хорыр зыхуей-зыхуэныкъуэ урыс уэрэдхэр, ариехэр зэредзэкI. А зэманым къэбэрдей усакIуэр нэIуасэ, ныбжьэгъу яхуохъу, и гуапэу ядэлажьэу щIедзэ совет тхакIуэ куэдым. Абыхэм ящыщщ Н. Столяровыр, Н. Корнеевыр, А. Шпирт, М. Киреевыр, Ю. Либединскэр, С. Липкин икIи нэгъуэщIхэри.
Зи Iэзагъым зыужьыныгъэ нэс игъуэта, зи IэщIагъэм и щэхухэр куууэ къэзыхутэфа, къекIуу къэзыгъэсэбэпыф хъуа ЩоджэнцIыкIум а илъэсхэм нэхъыби хуэлэжьыну къыщIэкIынт, зыхуей псори абы хузэрагъэпэщамэ, къыпэрыуэ, зэран къыхуэхъу щымыIэу ягъэтхамэ.
Пшагъуэ шынагъуэхэр а илъэсхэм усакIуэм зэрыщхьэщытыр, ар абыхэм ящыхъумэн, къегъэлын зэрыхуейр къызыгурыIуэ ныбжьэгъу пэжхэр иIэщ Алий. Абыхэм ящыщ Нало Жансэхъу усакIуэм и къэкIуэным, и пщэдейм тешыныхьу, къуэш дэIэпыкъуныгъэ гуапэ ар Iэмал имыIэу зэрыхуейр, зэрыхуэныкъуэр къыхигъэщу, а лъэхъэнэ шынагъуэхэм итхыгъащ: «Я усэхэм тепщIыхьмэ, а ныбжьэгъу псоми гулъытэ яхуэфащэщ. Ауэ егъэлеяуэ пщIэшхуэ нэхъ зыхуэщIыпхъэр зи усэхэм я бзий нур гуапэм тхылъеджэр итхьэкъу, Iэзагъышхуэ зыбгъэдэлъ налкъутыщIэ ЩоджэнцIыкIурщ. Нобэ къэхутэгъуейщ а усакIуэм и зыужьыкIэ хъунур, ауэ ар Iэмал имыIэу гъэгушхуэн икIи ныбжьэгъу лъагъуныгъэ къабзэкIэ къэухъуреихьын хуейщ…»
Щхьэ закъуэ унафэм и гуащIэгъуэм къалэм къэIэпхъуэжа усакIуэр фэтэр имыIэу илъэсищ енкIэ гугъу йохь, зэхэзехуэ ящI, хуиту ягъэлажьэркъым. И Iыхьлыхэм къызэраIуэтэжымкIэ, «нобэ-пщэдей уагъэтIыс» жаIэурэ хъыбарыпцIхэр къыхуаIуатэурэ абы и Iэрытххэр зытIущрэ игъэсыжащ, хамэ къэрал зэрыщеджам къыхэкIкIэ дзыхь къыхуамыщIу, партым хамыгъэхьэу куэдрэ гугъу ирагъэхьащ. Хэкум щызэрахьэ лей мыухыжми ар хуэарэзыкъым, къегъэгубжь, поув, абыхэм кърикIуэныр зыщIэ усакIуэм хэIущIыIущэ ар имыщI щхьэкIэ, абы щызекIуэ залымыгъэхэм ар яхуэшхыдэрт, яхущIэджэрт, дзыхь зыхуищIу апхуэдэ псалъэмакъхэр абы зриIуэтылIэ и «ныбжьэгъу» зырызхэм ахэр псынщIэу здынэсыпхъэм нагъэсырт. УсакIуэм и Iуэхур зы махуэм нэхърэ къыкIэлъыкIуэм абыхэм нэхъ ткIий, шынагъуэ ящIырт. Щымыхъужыххэм, щыхуэмыхьыжыпэм, ар езы Къалмыкъ БетIал деж кIуауэ жаIэж, и Iуэху зытет, абы и пэжыпIэ зэхигъэкIыну.
Къэрал, парт унафэщIхэм зэрахьэ щIэпхъаджагъэхэм ягъэгубжьу, шынэ имыщIэу абыхэм япэуву зэрыщытам щыхьэт техъуэ куэд ди дежи къэсащ. Абыхэм ящыщу къэгъэлъэгъуапхъэщ Елмэс МатIу и деж щатхыжа мы усэ цIыкIур: 17
Ди Iуащхьэмахуэ и джабэ нэпкъхэм
Нэсрэн ЖьакIэкъым бгъэжьхэм щачатхъэр,
Бжьыпэм ерагъыу къыщIэкIа лъэпкъхэм
Нобэ фIатхьэлэ я бын къэжэпхъхэр.
Мы сатырхэм фIэкIа дыщымыгъуазэми, ди деж къэмысыжами, апхуэдэ гупсысэ шынагъуэхэм усакIуэр зэрыхэтар, ахэр ину жиIэфу зэрыщытар ди фIэщ мыхъункIэ, шэч къытетхьэнкIэ хъунт. Ауэ парт унафэщIхэм махуэ къэс ялэжь фейцеягъхэм я бийуэ ар зэрыувар, къулыкъушхуэм игъэжэкъуахэм къэралыр зэрыщыту гъуэгу мыгъуэм зэрыхуашэр, хэкум ис лъэпкъхэр, цIыхухэр бащэу зыщыгугъа щхьэхуитыныгъэхэр абыхэм зэрырамытыр архивым къыщIэна тхыгъэхэм наIуэ къыпщащI, абы пылъ шынагъуэр пасэу къызэрихутэфам, ерыщу ебэну зэрыщытам щыхьэт тохъуэ.
Апхуэдэ щIэпхъаджагъэ зезыхьэхэр хэку щIалэгъуалэм нэхъ зэрыхуэлъэм, гущIэгъу ямыIэу зэрагъэкIуэдым, зэрызэтраукIэм ЩоджэнцIыкIур игу хутемыгъахуэу къигъэIэлу, шынэ зымыщIэ цIыху жьэнахуэр нэхъыбэрэ абы тепсэлъыхьу щытащ. УсакIуэр абы зэрыхущытым теухуауэ архив тхыгъэхэм ящыщ зым мыр щыжыIащ: «1937–38 гъэхэм народым и бийхэр зэрагъэтIысар нэхъ пашэхэр зэтраукIэу абы къилъытэу щытащ». А зэман псэзэпылъхьэпIэхэм усакIуэм щыуагъэншэу къихутауэ щытащ революцэ текIуам и Iуэху пэжым, иным къэрал унафэщIхэр зэрепцIыжар, гъащIэщIэр абыхэм зэраухуэ шынагъэмрэ лъыгъажэмрэ пщIэшхуэрэ щIыхь щIагъуэрэ хэкуми ар зи IэдакъэщIэкIхэми къазэрыхуимыхьынур. Апхуэдэ гупсысэхэм ар зэрытетар наIуэ къыпщащIыжу архивым хэлъ тхыгъэхэм къыщыхьащ усакIуэм мыпхуэдэ и псалъэхэр: «Совет властым и унафэщIхэм я гугъэу пIэрэ шынагъэкIэ дэтхэнэ зы гупсысэ нэсри щысхьырабгъу хэмылъу дакъузэкIэрэ Урысейм и сэбэп зыхэлъ зыгуэр яхуэлэжьыну».
Зэдэарэзыуэ псоми зэрыжаIэщи, ЩоджэнцIыкIу Алий и гупсысэм и кууагъыр, и художественнэ Iэзагъыр, зэфIэкI ин зэрыбгъэдэлъыр, лъэпкъ тхыдэм, цIыху гуащIэм нэсу зэрыщыгъуазэр къыщигъэлъэгъуар абы и эпикэрщ. Къэбэрдей литературэм аращ лъабжьэ, тегъэщIапIэ хуэхъуар, лъэпкъым и лIакъуэ зэкIэлъыкIуэ зыкъомыр зыгъэсар, зыщIапIыкIар, анэдэлъхубзэм и зэфIэкIыр, къулеягъыр, дахагъэр зыхезыгъэщIар, ар фIыуэ езыгъэлъэгъуар, ди лъэхъэнэми, лъэпкъ культурэм и дыщэ фонду къанэр, псоми щапхъэ зытрахыу яIэр. 40 гъэхэм я етIуанэ Iыхьэм ар холэжьыхьыж, нэхъри нэхъ ирегъэфIакIуэ и тхыгъэ нэхъыфI дыдэхэу «Мадинэ», «Къамботрэ Лацэрэ», щIэуэ етх «НыбжьыщIэ хахуэ», «Къызбрун» поэмэхэр, елэжьу щIедзэ Дзэлыкъуэ восстанэм теухуа повестымрэ «Къызбрун» оперэм и либреттэмрэ. Зи тхыгъэхэмкIэ зэикI мыарэзыж усакIуэр абыхэм иужькIи увыIэгъуэ имыIэу йолэжьыж, ахэр зэрыригъэфIэкIуэным зэпыч имыIэу яужь итщ. Абы и тхыгъэхэм вариант зытIущ зимыIэ щIагъуэ яхэткъым, языныкъуэхэм ар илъэс зыбжанэкIэ елIэлIащ. Нэхъыбэрэ зытелэжьа, гугъу зыздригъэхьахэм ящыщщ «Мадинэ» поэмэмрэ «Къызбрун» трагедиемрэ. УсакIуэм и архив къэна тIэкIухэр щыхьэт зэрытехъуэмкIэ, иужьрей тхыгъэм и хэзыгъэгъуазэм абы вариант 25-рэ хуитхыгъауэ щытащ.
Адыгэ усыгъэм и тхыгъэ нэхъыфI, нэхъ цIэрыIуэхэм ящыщщ «Мадинэ» поэмэр. Ди тхылъеджэхэм ар ягу, я псэ зэрыдыхьам, занщIэуи гунэс зэращыхъуам и щыхьэт наIуэщ народым абы макъамэ хузэхилъхьэу 2 Заказ № 120 18
лирическэ уэрэду ар ягъэзащIэу зэрыщIадзам. Апхуэдэ щIыхь поэмэм и натIэ щыхъур зэзэмызэххэщ, ар лъэпкъым и цIыхухэм «Мадинэ» къызэрыхуагъэфэщами наIуэ ещI а тхыгъэ хьэлэмэтыщэм абыхэм хуаIэ лъагъуныгъэм и инагъыр.
«Мадинэр» мыин щхьэкIэ, усакIуэр илъэс пщыкIущ енкIэ абы елэжьащ, а зэманми къриубыдэу къыдэкIа къудейхэм вариант зыбжанэ яIэщ, абыхэм зэщхьэщыкIыныгъэшхуэхэр яку дэлъщ. Дунейм къытехьахэм ящыщу зыузэщIыныгъэ нэс нэхъ зыгъуэтар, нэхъыфIу зэгъэпэща хъуар 1938 гъэмрэ 1941 гъэмрэ къыдэкIахэрщ.
Апхуэдиз зэманкIи ЩоджэнцIыкIур абы елIэлIэныр, егъэлеяуэ и нэIэ тригъэтыныр нэгъуэщI зы Iуэхугъуэми епхащ – а тхыгъэр зытещIыхьар езым и шыпхъухэм ящыщ зым и натIэ хъуарщ, и тхыдэрщ. Абы и гъащIэр зэрекIуэкIа дыдэм хуэдэуи усакIуэм Iуэхур къритхэкIыжыркъым, зэхъуэкIыныгъэ куэд хелъхьэж, абыхэми ар нэхъ куу, пэж, гукъинэж ящI.
«Мадинэ» поэмэм къыщыгъэлъэгъуэжар революцэм и пэ лъэхъэнэм бгырыс цIыхубзыр зыдэта дэкъузэныгъэрщ, и мурад, и гурылъ-гурыщIэхэр игъэзэщIэну, и насып игъэувыну хуитыныгъэ лъэпкъ абы зэримыIарщ, бэнэныгъэ абы иригъэкIуэкIырщ. Мадинэ пщылIыпIэ итыжкъым, ар щхьэхуитщ, зыми IэщIэлъыжкъым, ауэ и щхьэхуитыныгъэм мыхьэнэ щIагъуэ къикIыркъым, япэми ещхьу, ар иджыри хьэпшып щIыкIэу ящэ, къащэху, езым фIэфIымкIэ, фIыуэ илъагъумкIэ, фIэкъабылымкIэ зыри къеупщIыркъым, ар зыми къридзэркъым. ХьэуазэпIэм хапIыкIами, а адыгэ пщащэм дахагъ нэс, лъагъуныгъэ къабзэ, къару ин бгъэдэлъщ, хьэл-щэн хьэлэмэтхэр иIэщ, ауэ а фIыгъуэ къомым абы къыхуахьыр гуIэщ, нэпсщ, тхьэмыщкIагъэщ, мыгъуагъэ мыухыжщ. ГъащIэ дэрэжэгъуэ, насып телъыджэхэр хуэфащэ, къилэжь щхьэкIэ, зыхэт гъащIэ шэчыгъуейм, тхьэмыщкIэм хуэлъэм, абы и хабзэ мыхъумыщIэхэм цIыху къызэрыгуэкIым ахэр зэикI хузэригъэпэщынукъым, гъэпщылIакIуэ обществэр абы и бийщ, хуищIэфын щыIэкъым.
Поэмэм и пщIэр, Мадинэ и образым и мыхьэнэр зыIэтыр къызэрыгуэкI цIыхум буржуазнэ обществэм зыри зэрыхуимыщIэр къызэригъэлъагъуэм и закъуэкъым, нэхъыщхьэр абы зэрихьэ залымыгъэм и бийуэ бгырыс цIыхубзхэм бэнэныгъэ ин зэрырагъэкIуэкIар къызэриIуатэрщ. Iэщэ къищтэу лейзехьэхэм занщIэу япэмыувыфми, поэмэм къызэрыхэщымкIэ, Мадинэ хуэшэчкъым, игу худэгъахуэкъым кърах залымыгъэр, абы и бийуэ ар ерыщу мэув, хузэфIэкI псори елэжь и насыпыр, и лъагъуныгъэр ихъумэн папщIэ, ауэ къыпэщыт лейзехьэхэм щхьэ закъуэ къарукIэ хуещIэшхуэ щыIэкъым, и насыпыр хуэгъэувыркъым. Абы къикIыркъым а цIыхубз лIыхъужьым псалъэмакъыншэуи зитауэ, жыIэдаIуэ хуэхъуауэ, а псэукIэ угъурсызым екIужауэ. Гузэвэгъуэ къытепсыхахэм, кърапэсахэм ар зэрыригубжьым, зэригъэбампIэм, зэрыхуэмышэчыжым и щыхьэтщ къеуалIэ узыр, абы и лIэныгъэр, а тхьэмыщкIагъэшхуэ мыухыжри зи лажьэр, къызыпкърыкIыр щыIэ зэхэтыкIэ мыхъумыщIэрщ.
Гупсысэ нэхъыщхьэу поэмэм щIэлъыр зэпхари Мадинэ и образырщ. Абы къыхэкIауи къыщIэкIынущ абы хэт адрей лIыхъужьхэм я мащIэныгъэри, зыубгъуауэ къэгъэлъэгъуауэ щымытынри. Ауэ абы къикIыркъым ахэр куу, гукъинэж мыхъуауэ, и зэманым я нэпкъыжьэ нэс ятемылъуи. Поэмэм и лIыхъужьхэу Умар, Дадусэ, Заур, Къасым, Джэрий, молэм сымэ мащIэ яхужыIа щхьэкIэ, абыхэм ящыщ дэтхэнэ зыри и щхьэ хущытщ, къалэн пыухыкIаи тхыгъэм щегъэзащIэ. 19
«Мадинэ» поэмэм кууагърэ пэжагъ нэсрэ хэлъу къыщыгъэлъэгъуэжащ Октябрым и пэ къихуэ зэманым бгырыс цIыхубзыр зыхэта бэлыхь мыухыжыр, гъащIэм щызекIуэ залымыгъэм игъуэ нэмысу ар итхьэлэу, бэнэныгъэ ерыщи дригъэкIуэкIыу къызэрыгъуэгурыкIуар. А тхыгъэр гущIыхьэщ, гуIэрэ нэпскIэ гъэнщIащ, абы наIуэу къыщыжыIащ цIыху къызэрыгуэкIым апхуэдэ лейрэ бэлыхьрэ къезыпэс, тезылъхьэ социальнэ ухуэкIэ мыхъумыщIэм гъащIэшхуэ зэримыIэжынур. Аращ Мадинэ и къуэ закъуэ къэнар усакIуэм къыщIыхуриджэр «И анэм и тхыдэр и гъуазэу цIыхубэ уэчыл хъуну», абыхэм къраха лейр имыгъэгъуну, игъэзэкIуэжыну.
Художественнэ гъэпсыкIэ хьэлэмэт игъуэтащ «Мадинэ» тхыгъэм. Абы къыщыIуэта Iуэхур шэщIащ, макъамэ гъуэзэджэ абы щIэлъщ, и бзэр нэхущ, къабзэщ, шэрыуэщ, метафорэ, эпитет, зэгъэпщэныгъэ щIэщыгъуэ, гъэщIэгъуэн куэд абы къыщыгъэсэбэпащ.
Къэбэрдей усыгъэм зауэм и пэ къихуэ илъэсхэм зэрыщыту зыIэригъэхьа и ехъулIэныгъэ нэхъ телъыджэхэм ящыщщ «Къамботрэ Лацэрэ» романыр. Абы наIуэ къыпщещI усакIуэм и гупсысэм и куууагъри, художественнэ Iэзагъ нэс зэрызыIэригъэхьари, лъэпкъ тхыдэр, гъащIэжь щыIар нэгъэсауэ зэрищIэри. Пэжагъ, куууагъ, зыузэщIыныгъэ егъэлея игъуэтар арагъэнущ лъэпкъ усыгъэм и япэ социальнэ роману, адыгэ гъащIэм и энциклопедиеу, лъэпкъ щэнгъуазэм и хэлъхьэныгъэ нэхъ ин дыдэу ар щIагъэувыр, къыщIалъытэр. Революцэм и ужькIэ зи литературэр зэфIэувэу щIэзыдза лъэпкъхэм я тхыдэм апхуэдэ тхыгъэхэм щаубыд щIыпIэр къилъытэурэ, япэ къэбэрдей романым теухуауэ «Коммунист» журналым мыр итхыгъащ: «Къамботрэ Лацэрэ» хуэдэ романхэр IуэрыIуатэм фIэкI пасэм щыгъуазэу щымыта СССР-м и лъэпкъхэм я художественнэ литературэхэм зыужьыныгъэм хуача я лъэбакъуэщIэщ. А романхэр абыхэм я художественнэ культурэм шэчыншэу зыIэригъэхьа ехъулIэныгъэхэм я щыхьэтщ, абыкIи ехьэжьауэ абыхэм сэбэп къахуэхъуар художественнэ опыт ин зэзыгъэпэща урыс народым и литературэм и хъугъуэфIыгъуэхэр творческэу къызэрагъэсэбэпарщ».
ЩоджэнцIыкIур «Къамботрэ Лацэрэ» щыжиIэм илъэс зыбжанэкIэ елэжьащ. Абы и Iэрытхыр ди деж къэсакъым, ауэ зэщхьэщыкIыныгъэ инхэр яIэу иджыкIэ дызыщыгъуазэр 1938 гъэмрэ 1941 гъэмрэ къыдэкIахэрщ. Зи тхыгъэр зигу иримыхьыж усакIуэм апхуэдэ лэжьыгъэ иригъэкIуэкIым и инагъыр, а вариантитIым яку дэлъ зэманми абы и гупсысэ, и Iуэху еплъыкIэхэм телъыджэлажьэу зэрызахъуэжам и щыхьэт наIуэщ иужьрей вариантым ирита зэхъуэкIыныгъэхэр.
«Къамботрэ Лацэрэ» романым къыщыгъэлъэгъуэжар лъэпкъ тхыдэм и лъэхъэнэ жыжьэхэрщ. Романым лъабжьэ хуэхъуар адыгэ IуэрыIуатэм и хъыбархэрщ. ЗэрыхуагъэфащэмкIи, ахэр тIу мэхъу – зыр зытепсэлъыхьыр фIыуэ зэрылъагъуитIырщ, адрейр зытеухуар Тембот дадэщ. Ауэ жыпIэ хъунукъым а тхыгъэр зэрыщыт, зэрызэкIэлъыкIуэм хуэдэ дыдэу усакIуэм IуэрыIуатэм къыщигъуэтауэ, зэпэщхьэхуэу щыта щхьэкIэ, усакIуэм ахэр зэкIуу зэпищIащ, къекIуу зэрипхащ. Композицэ и лъэныкъуэкIэ усакIуэм и тхыгъэм къыщыгъэлъэгъуа Iэзагъыр щыхьэт тохъуэ зэфIэкI ин абы зэрыбгъэдэлъам, поэмэм и тхыкIэм и щэхухэр Iэзэу абы къызэрихутам.
Япэ еплъыгъуэкIэ къэхутэгъуей пэтми, «Къамботрэ Лацэрэ» нэхъыщхьэу зытеухуар фIыуэ зэрылъагъуитIым къалъыс тхьэмыщкIагъэшхуэркъым, я лъагъуныгъэм и гъэувыным я псэр зэрыщIатыркъым. 2* 20
Iуэхугъуэ нэхъ ину абы къыщыIуэтар пщылIыпIэм и зэман ткIийхэм бгырыс мэкъумэшыщIэхэм я щхьэхуитыныгъэм папщIэ ирагъэкIуэкIа бэнэныгъэрщ, лIыгъэ, хахуагъэ, цIыхугъэ, ныбжьэгъугъэ, зэхэщIыкI лъагэ абыхэм къагъэлъэгъуарщ, а бэнэныгъэр къызыхэкIар, абы щхьэусыгъуэ хуэхъуар, къалэн нэхъыщхьэ ипэ итахэр къэхутэнырщ. ЯгъэпщылIымрэ зыгъэпщылIымрэ яку къыдэхъуэ бэнэныгъэр феодализмэм и хьэл нэхъыщхьэу щытащ. Ар къызыхэкIари хабзэншагъэрэ бзаджэнаджагъэу цIыху къызэрыгуэкIым кърапэсыр, къытралъхьэр зэрыхуэмыхьыжырщ. Ауэ бэнэныгъэм хыхьэ унэIутхэми занщIэу щхьэхуитыныгъэм хуэзышэ гъуэгур къахуэхутэркъым, усакIуэми пэжу гу лъетэри, япэ лъэхъэнэхэм зыкъэзыIэтахэм къалэн нэхъыщхьэу зыхуагъэувыжыр пщылIыпIэр къутэныркъым, атIэ мыгъуэу ягъэпсэухэм псэуэгъу къадэхъун пщыфI къагъуэтынырщ. Бэнэныгъэм щIэзыдза мэкъумэшыщIэхэм я унафэщI усакIуэ лIыжьым аращ абыхэм япэу ящIэн хуейуэ яхуигъэуври: лIэщIыгъуэ жыжьэхэм адыгэ мэкъумэшыщIэм хъуэпсапIэрэ гугъапIэу иIар, лIыгъэрэ цIыхугъэ лъагэу, пэжагърэ хьэл-щэн хьэлэмэту хэлъахэр ЩоджэнцIыкIум хипщащ «Къамботрэ Лацэрэ» щызэригъэпэща и лIыхъужь гугъуехьакIуэм я лIыкIуэхэм. Апхуэдэхэщ зи щIыхьым, хуитыныгъэм, лъагъуныгъэм зи псэр щхьэузыхь хуэзыщI Къамбот хахуэр, шынагъэ жыхуаIэр зымыщIэ, и ныбжьэгъум и гузэвэгъуи и гуфIэгъуи дэзыIыгъыф Хьэсанш хъыжьэр, зи ныбжьэгъум зи псэр хуэзыт Аслъэнышхуэ, зи щIыхьыр хэутэн езымыгъэщI, яукIа и къуищым ялъ зыщIэж Тембот дадэр, хэкур хъумэныр, къыдалъхуахэм къулыкъу яхуэщIыныр, пэжыгъэм, захуагъэм, цIыхугъэм щIэбэныныр, цIыхубэр абы щIэпIыкIыныр гъащIэ къалэн зыщызыщIыжа усакIуэ лIыжь гъуэзэджэр.
Псом хуэмыдэжу усакIуэм и ехъулIэныгъэ нэхъ ин дыдэхэм ящыщщ Лацэ и образыр. Лъэпкъ усыгъэм и цIыхубз лIыхъужь нэхъыфI дыдэм куууэ къегъэлъэгъуэж пасэм ар зыхэта дэкъузэныгъэ хьэлъэри, бэлыхьищэу ирагъэшэчари, и дахагъи, и щабагъи, и къабзагъи, лIыгъэ хэлъу и щIыхьымрэ и лъагъуныгъэмрэ ихъумэжу къызэрыгъуэгурыкIуари. А романым хэт дэтхэнэ лIыхъужьри зи теплъэ, шыфэлIыфэ, дуней еплъыкIэ, хьэл-щэн, псэлъэкIэ, гъащIэ гъуэгуанэ пыухыкIа зиIэж цIыху щхьэхуэу тхылъеджэм и пащхьэ къоувэ, игу къонэж. Ар къызыхэкIри абыхэм хъуэхъу яхуиIэт, псалъэ дыгъэл яхуигъэш мыхъуу, атIэ ахэр я IуэхущIафэхэмкIэ зэрыдигъэлъагъурщ.
1939 гъэм ЩоджэнцIыкIу Алий горсоветым и депутату хах, а гъэ дыдэм и ноябрым абы Къэбэрдей-Балъкъэр АССР-м щэнхабзэмкIэ щIыхь зиIэ и лэжьакIуэ цIэ лъапIэр къыфIащ, иужьыIуэкIэ кандидату партым хагъэхьэ. Зи лъэпкъ щэнгъуазэм и зыужьыныгъэр зи нэ, зи псэ усакIуэм абы куэд хуелэжь. А. Авраамовымрэ абырэ зэдатх япэ къэбэрдей оперэ «Къызбруныр», ахэр елэжьу щIадзауэ щытащ нэгъуэщI музыкальнэ драмэми, КIыщокъуэ Алим щIыгъуу абы къетIэщI ПащIэ Бэчмырзэ и дыщэ пхъуантэр, а усакIуэ гъуэзэджитIыр зэгъусэу анэдэлъхубзэкIэ япэ дыдэ къыдагъэкI адыгэ нарт эпосыр, езым и закъуэ къыдегъэкI усакIуэ нэхъыжьхэмрэ еджакIуэ цIыкIухэмрэ я тхылъхэр, къэбэрдей уэрэдхэр. Ар мызэ-мытIэу къыщопсалъэ хэку тхакIуэхэм я зэIущIэхэм, Пушкин, Лермонтов, Шевченкэ, Хетагуров сымэ ятеухуауэ ягъэхьэзыр тхылъхэр зэдзэкIыным, къыдэгъэкIыным жыджэру холэжьыхь, абыхэм ятеухуа лэжьыгъэхэр етх. Къалэн ин а илъэсхэм къыпэщытхэм тепсэлъыхьурэ, усакIуэм мыр итхыгъат: «Сэ сыкъапщтэмэ, куэд щIауэ темитIым сагъэпIейтей – Дзэлыкъуэ восстанэмрэ Къызбрун теухуауэ 21
щыIэ хъыбар гуузымрэ, музыкальнэ драмэм папщIэ темэ хьэлэмэтымрэ. Ар композиторымрэ усакIуэмрэ я дежкIэ икъукIэ узыIэпызышэщ. Дзэлыкъуэ восстанэм теухуауэ сэ повесть сотх, си мурадщ ар илъэсыщIэм ирихьэлIэу сыухыну».
Хэку зауэшхуэр къэхъеиным и пэ къихуэу ЩоджэнцIыкIур зэлэжьар «Къызбрун» трагедиерщ. Тхыгъэм лъабжьэ усакIуэм хуищIар адыгэ IуэрыIуатэм щызекIуэ хъыбар цIэрыIуэрщ, шэч хэмылъуи, езым и щхьэкIэ ар мызэ-мытIэу зэхихагъэнущ. Ауэ профессор Турчанинов Г. Ф. къыжиIэжу зэрыщытамкIэ, а тхыгъэм елэжьыным щIидзэным и пэ къихуэу усакIуэр езым щIигъэджыкIауэ, нэIуасэ хуищIауэ жеIэж М. Радожицкэм 1827 гъэм къыдигъэкIауэ щыта тхыгъэм – «Къызбрун» шэрджэс повестым. Куэдыр зэрыщыгъуазэщи, ар зытеухуар адыгэ цIыхубзым пасэхэм телъа бэлыхьырщ, зыхагъэта дэкъузэныгъэ ткIийрщ. УсакIуэм и Iыхьлыхэм, и ныбжьэгъухэм зэрыжаIэжымкIэ, ар «Къамботрэ Лацэрэ» нэхърэ куэдкIэ нэхъыфI хъуауэ, абы япэ иригъэувэу щытащ. Iэрытх иухар тедзэжауэ езыр дзэм щыдэкIым и щхьэгъусэм къыхуигъэнэгъащ, адрейхэр кIуэдми, а зыр нэхъ хуэсакъыу ихъумэну къелъэIури, ауэ ар зауэ лъэхъэнэм и унагъуэм фIэкIуэдащ.
Къэбэрдей-Балъкъэрым и гуащIэрыпсэухэм ехьэжьауэ ягъэмахуэшхуэну я мурадащ республикэр щхьэхуэ зэращIрэ илъэс 20 щрикъу 1941 гъэр. Хэкум и дэтхэнэ зы цIыхуми абы тыгъэ гъэщIэгъуэн зэрыхуигъэхьэзырыным яужь итащ, ЩоджэнцIыкIуми абы теухуауэ итхыну мурад ещI «Нырес си псалъэр уи дей» поэмэр. УсакIуэм абы щызэфIигъэувэжыр псэуэ илъагъу и хэкум къикIуа гъуэгуанэ хьэлъэрщ, Октябрым и ужькIэ абы зыIэригъэхьа ехъулIэныгъэфIхэрщ. А тхыгъэм щелэжьым зыщIидза Хэку зауэшхуэми абы щIыпIэшхуэ щеубыд, зэрыпхъуакIуэхэм къыдащIылIа зауаем триухуа адрей и усэхэми ещхьу, абыи ехьэкI хэмылъу, шэч лъэпкъ къытримыхьэжу щыжеIэ фашистхэм я мурад фIейхэр къазэремыхъулIэнур, совет лъэпкъ щхьэхуитхэр лъэгущIэтын абыхэм зэрахуэмыщIынур, нэгъуэщIхэм хуатI мащэм езыхэр зэрихуэжынур.
И хэкум къращIылIа зауэ емынэр зэрышынагъуэр къызыгурыIуэ усакIуэм и къару псори ирехьэлIэ къыдалъхуахэр абы хузэщIэIэтэным, ахэр гъэгушхуэным, хьэщэхурыпхъуэу а мафIэм дыхэзыдза бийм лъагъумыхъуныгъэ хуегъэщIыным. Езым и тхыгъэ куэд абы зауэм треухуэ, урыс усакIуэхэм я тхыгъэхэр адыгэбзэкIэ зэредзэкI, радиокIэ къопсалъэ, зауэлIхэм яIуощIэ, ахэр егъэгушхуэ, къыдэкIауэ езым имылъагъужами, хэку тхакIуэхэм зауэм хуатха тхыгъэхэр иту тхылъ щхьэхуэ егъэхьэзыр. УсакIуэр езыри дзэм хохьэ, ар сентябрым и 3-м йожьэ, ауэ здэкIуэну къапэщыт щIыпIэм нэмыблэгъэпауи, Iэщэ-фащэ кърамытауи ар нэмыцэ хьэкIэкхъуэкIэхэм гъэр ящI икIи 1941 гъэм и кIэм Бобруйск къалэм дэта нэмыцэIуэм къэбэрдей усакIуэ гъуэзэджэр игъуэ нэмысу йокIуадэ. ЩоджэнцIыкIу Алий Iуэ емынэм щытелъа, щишэча тхьэмыщкIагъэмкIи къулейсызыгъэмкIи, хьэзабищэр телъу и хэкум щхьэузыхь хуищIа и псэмкIи зэфIэкIыркъым абы и бэлыхьыр. Къэралым а лъэхъэнэм щызекIуэ хабзэ гущIэгъуншэхэм я зэранкIэ ар, зи адэ щIыналъэм и къуэ пэжыр, абы и щхьэхуитыныгъэм къэмыскIэу, къимыкIуэту зи псэр щIэзытар, ягъэпуд, псори зыщыщтэ «хэку епцIыжакIуэ» цIэ мыгъуэжьыр къытоIуэ, хуэмыфащэу лъэпкъ бий ящI, и тхылъхэр еджапIэхэм къыщIах, адыгэбзэкIэ ирагъэджыжыркъым, ахэр илъэс зыбжанэкIи къыдагъэкIыжыркъым. Зи къалэныр нэсу зыгъэзэщIэфу, къыхэжаныкIыу гу зылъезыгъэтэну зи мурад языныкъуэ лэжьакIуэхэр абыи къыщызэтеувыIэркъым. Къэралым 22
и бий фIащу ягъэтIыса цIыху щхьэхуэхэм шынагъэкIэ, удынкIэ къыжрагъэIа, кърагъэIуэта псалъэмакъ мышыухэр тегъэщIапIэ ящIри, куэд щIауэ мыпсэуж пэтми, лажьэ лъэпкъ зыбгъэдэмылъ къэбэрдей усакIуэм пцIы хьэдэгъуэдахэ куэд тралъхьэ, кIэрацIэлъ. 1943 гъэм ятхауэ архивым щIэлъ тхылъымпIэхэм зэрыщыжыIамкIэ, ар колхозми и бийуэ щытащ, Нало Жансэхъу къызэригъэпэща гупми хэтащ, Къэбэрдейр Урысейм къыгуигъэкIыу нэмыцэхэм я жьауэм щIэт, щхьэхуэу псэуж къэралыгъуэ къызэригъэпэщыну и мурадащ. А псом пэж лъэпкъ зэрыхэмылъыр нобэ хэти къыгуроIуэ, ауэ адыгэ лъэпкъым и къуэ нэхъыфI дыдэм, лъэпкъ литературэм и къызэгъэпэщакIуэм, къыдалъхуахэм къулыкъу нэс яхуэзыщIам, абыхэм я щхьэхуитыныгъэм папщIэ зыуи къыщымыхъуу зи псэр щIэзытам апхуэдэпцI теплъхьэ, напэтех хужыпIэ зэрымыхъунур къызыгурымыIуахэр усакIуэм нэхърэ куэдкIэ нэхъ насыпыншэщ. Адыгэ усыгъэм и дыгъэр зэрыкъухьэрэ илъэс блыщIым нэблэгъащ. Алий и тхыгъэ телъыджэхэрщ къэбэрдей литературэм дамэ яхуэхъуар, а усакIуэ гъуэзэджэм и щIакIуэ щIагъырщ лъэпкъ усакIуэхэр къызыщIэлъэтыкIар. Абы и тхыгъэ налкъутхэр дунейм къызэрытехьэрэ зэманыфI дэкIа щхьэкIэ, я пщIэр, я мыхьэнэр, лъэпкъ тхылъеджэм хуиIэ лъагъуныгъэр нэхъ лъагэ хъуа фIэкIа, зыкIи нэхъ къэлъэхъшакъым. Абыхэм я жьы къабзэм, я бзий нэхум ноби добжьыфIэ, догъагъэ къэбэрдей литературэр, абы и дэтхэнэ зы ехъулIэныгъэми наIуэу хыболъагъуэ а усакIуэ псэемыблэжым и Iэужь. Езы зэман дыдэр зыпэмылъэщ усакIуэм и тхыгъэ хьэлэмэтхэр псэунщ зы адыгэ дунейм тетыху. Андрей,
профессор Юрий
Ар къэпщIэгъауэ щытамэ…
– Сэлам алейкум, Къэбэрдей! – жызоIэ сэ. – Мы зи чэзу си къэкIуэгъуэм сыткIэ укъысхуэупсэну?
НэуфIыцIщхьэрыуэу сыгугъауи къыщIэкIакъым – си нэгу щIэкIащ къысхуэщхьэпэн куэд, сахуэзащ, слъэгъуащ иужькIэ си тхыгъэм къыщысIуэтэжын, сызытепсэлъыхьыжын Iэджэ.
Иджы а тхыгъэр нэзгъэсакIэщ. Ар трилогие хъуащ. Абы хохьэ «Гъэхэмрэ цIыхухэмрэ», «Нэхулъэ», «Советхэм я пщэдджыжь» тхылъхэр. Ауэ сэ ноби схузэфIэкIынукъым мо тхыгъэхэр дунейм къытехьэн папщIэ зи фIыщIэ мыухыж стелъ адыгэ усакIуэшхуэ ЩоджэнцIыкIу Алий фIыкIэ сигу къэзмыгъэкIыжыныр – абы къысхуиIа ныбжьэгъугъэр сэркIэ лъапIэщ. Дэтхэнэ ныбжьэгъу пэжми зэрихьэлу, абы къысхуиIуатэрт и гъащIэр къызэрекIуэкIам ехьэлIа хъыбархэр. Алий сызригъэдаIуэ хъыбархэр апхуэдизкIэ гъэщIэгъуэнт, узыIэпашэрт, нэрылъагъути, адыгэ хьэл-щэным, дуней тетыкIэм теухуауэ абыхэм къахэпхыфынум хуэдиз тхыдэми хэгъуэтэгъуейт.
Хъыбархэм я закъуэтэкъым абы сызыщIигъэдэIур – гурыIуэгъуафIэу, удахьэхыу схутепсэлъыхьырт езы усакIуэм и IэдакъэщIэкIыу зэкIэ урысыбзэкIэ зэрамыдзэкIахэми. Ахэри къысхуэщхьэпащ адыгэхэм я 23
тхыдэ иным щыгъуазэ сыхъунымкIэ. Алий узригъэдаIуэхэм ущегупсыскIэ гурыIуэгъуэ къыпщыхъурт уи псэлъэгъур зэрыусакIуэшхуэр.
ХамэщIым къыщыхута щIалэщIэм и гур и лъахэм къыхуэгъэзат, и псэр абы къыхуэпхъэрт. А гурыщIэхэр нэхъыфIу къызэрыпхуэIуэтэну Iэмалрэ хэкIыпIэу щыIэр – усыгъэр – къигъэсэбэпу щIидзащ Алий. ГурыщIэ къабзэр къэIуэтэнкIэ къыщIэзыдза усакIуэ щIалэр хэкум къохьэж. ИкIи къызыхыхьэжа гъащIэ къэукъубеям декIун публицист тхыгъэхэм зарепщыт. Абы и Iэдакъэм къыщIокI зэман блэкIами езы усакIуэм и нэгу щIэкI гъащIэми мыхъумыщIагъэу хилъагъуэхэм, лъэхъэнэщIэм и Iэужь дахэхэм теухуа тхыгъэхэр.
ИтIанэ Алий зарепщыт поэмэхэр тхыным. Апхуэдэщ абы и япэ поэмэ «Къамботрэ Лацэрэ». Мы тхыгъэ хьэлэмэтым усэбзэ дахэкIэ къыщыIуэтэжащ адыгэхэм я тхыдэм щыщ куэд, Къэбэрдейм тепщэгъуэр щызыIыгъахэм я дуней тетыкIэр, пщыжь-уэркъыжьхэмрэ мэкъумэшыщIэхэмрэ я зэхущытыкIар, зи щхьэм и пщIэр зыщIэж, лъагъуныгъэ къабзэр хъумэным ехьэлIауэ цIыху къызэрыгуэкIхэм ирагъэкIуэкIа бэнэныгъэ гуащIэр зыхуэдэр. Апхуэдэу ЩоджэнцIыкIум и тхыгъэм къыхощыж Къэбэрдейм и гъунэгъу хэкухэм яхуиIа зэпыщIэныгъэхэри.
«Къамботрэ Лацэрэ» поэмэр адыгэ усыгъэм и лъэбакъуэщIэу къэлъытэн зэрыхуейм шэч хэлъкъым. Мы тхыгъэ гъуэзэджэмкIэ Алий зыкъигъэлъэгъуащ ар зэфIэкIышхуэ зиIэ усакIуэ телъыджэу зэрыщытыр.
ЩоджэнцIыкIум и етIуанэ поэмэ «Мадинэ» зыфIищар фIылъагъуныгъэм теухуа гъыбзэ гуузуи уэрэд дахэуи къэплъытэ хъунущ. Мыбы къыщыгъэлъэгъуащ адыгэ ныбжьыщIитIым зэхуаIа лъагъуныгъэри абы тхьэмыщкIагъэрэ насыпыншагъэу кърикIуахэри.
Алий куэдрэ и гугъу къысхуищIырт адыгэ щэнхабзэм, литературэм заужьын папщIэ урысыбзэр пщIэным, урыс, дунейпсо щэнхабзэм я ехъулIэныгъэхэм быдэу ущыгъуазэу щытыным мыхьэнэшхуэ зэриIэм. Езы усакIуэм абы и лъэныкъуэкIэ щхьэхрэ ешрэ ищIэртэкъым. Ауэ ар апхуэдизкIэ цIыху Iэсэт, Iэдэбт, щэныфIэти, щхьэщытхъугъэ лъэпкъ дэплъагъуртэкъым. Зэи зэхэпхынтэкъым мыр сощIэ, мор сщIащ жиIэу. Ауэ абы къикIыркъым ар цIыху зэкIуэцIылъу, псэлъэгъу пщIыну мыщIагъуэу щытауэ. Хьэуэ, абы зэ уригъуса нэужь, иджыри сыхуэзащэрэт жыпIэу и ныбжьэгъугъэм ущIэхъуэпсырт, узыIэпишэрт. Ар акъыл нэхурэ гуапагъэ инрэ зыдэплъагъу цIыху телъыджэт. ИщхьэкIэ зи гугъу сщIа си романхэр стхын папщIэ, абыхэм адыгэ хьэл-щэнхэр, адыгэхэм я дуней тетыкIэр, зэхэтыкIэр тэмэму къыщызгъэлъэгъуэфын щхьэкIэ Алий сызыщIигъэдэIу хъыбархэр, абы нэIуасэ сызыхуищI цIыхухэр икъукIэ къысхуэщхьэпэрт. Ауэ щыхъукIи абы зэи дэплъагъунутэкъым езыр сэбэп къызэрыпхуэхъур и напщIэм телъу хьэмэрэ зыкъыфIэщIыжу. Ар гу къабзэрэ псэ хьэлэлрэ зиIэ цIыхут.
Алий и хьэлыфIхэм ящыщт ар зэи япэ зэримылъадэр, адрейхэм закъыхэзгъэщащэрэт зэрыжимыIэр. Ар дэнэ къэна, Алий зыпылъыр нэгъуэщIт: нэгъуэщIыр япэ игъэщын, гъэлъэпIэн. А хьэлыр куэдрэ дэслъэгъуащ сэ абы.
Дэнэ дыкIуэми, хэт дыхуеблэгъами, Алий зэпымыууэ зи гугъу ищIыр сэрат. Сэ сакъригъэцIыхурт, тхъупсыр къызигъэжэхырт. Езым зыкIи зыкъыхигъэщыртэкъым. Ар сфIэмызахуэу, зэгуэрым соупщI дызихьэщIэ адыгэлI дадэ гуэрым:
– ЩоджэнцIыкIу Алий жыхуаIэр пцIыхурэ? 24
– И цIэкIи хьэмэрэ и щхьэкIи? – къызоплъ дадэр. – И цIэкIэ ар зымыщIыху адыгэ щыIэу къыщIэкIынкъым, – жеIэри и Iэхэр ищIурэ кIыхьу зыгуэрхэр кърегъэкIуэкI. Алий зыгуэрхэр хуеIуатэ. Ауэ, гъэщIэгъуэныракъэ, си ныбжьэгъур плъыжьыбзэ къохъу, и щхьэр ирехьэх. ИкIи, нэхъ гъэщIэгъуэныжращи, апхуэдэ зэи къэмыхъуауэ, дадэм жиIэхэр къысхузэридзэкIыжыркъым си тэрмэшым.
– Мис мыращ-тIэ ЩоджэнцIыкIу Алий жыхуаIэжыр, – си щхьэр усакIуэм и дежкIэ сощI.
Зи щхьэм и пщIэр зыщIэж дадэр къыщолъэт. Iыхьэлейм икIауэ гуапэу IэплIэ хуещI, иджыри зэ сэлам ирехыж. ИтIанэ я унэ ису хъуар къызэхуешэс – щIалэгъуалэр пэшым къызэрыщIохуэ, нэхъыжьхэр къыпыгуфIыкIыу, хэт жыхафэгум къохьэ, хэти бжэщхьэIум къытоувэ. Ар згъэщIагъуэу сыкъэтэджрэ щхьэгъубжэм сыдэплъмэ, пщIантIэм цIыхур дэзщ. КъызэмыхъулIэм и махуэ мыгъуэу, нэхъыжьхэм усакIуэшхуэм сэлам кърах, нэхъыщIэхэр абы и тхыгъэхэм гукIэ къоджэ. Сэри сащыгъупщэжауэ, псоми Iуэхуу яIэр я Алийщ. КIуэаракъэ, драхьеймэ – мэгъущIэ, кърахьэхмэ – мэщIытэ.
ДагъэхьэщIэныр, дагъэлъэпIэныр зэфIэкIыу бысымхэм я деж дыкъыдэкIыжа нэужь, Алий гукъанэ тIэкIу къысхуещI:
– Апхуэдэу пщIын – сакъебгъэцIыхун хуеякъым. СыбгъэукIытащ. Ди лъэпкъыр апхуэдизкIэ хьэлэлщ, гуапэщи, зымащIэ тIэкIури фIыщIэ ин ящI. Армыхъу сыт сэ абыхэм яхуэсщIар? КхъыIэ, дяпэкIэ хэIущIыIу сыпщIу апхуэдэ укIытэгъуэ сумыгъахуэ.Хэку зауэшхуэм щIедзэ. Алий цIыхубэр къыхуреджэ: «Псоми Iэщэр къафщтэ!» Езыри Iэщэ къэзыщтахэм яхыхьэну 1941 гъэм и сентябрым докI. Ауэ Iэщэ къищтэнуи хунэсакъым – гъуэгум тету здашэхэм, я мафIэгум бийм и кхъухьлъатэхэр къытоуэ. Езыр нэмыцэIуэм йохуэ.
Адыгэ усакIуэшхуэм и кIуэдыкIэ хъуам теухуауэ япэ хъыбар гуауэр къэзыхьар урыс сэлэтщ. Зауэм къикIыж сэлэт увыIар адыгэхэм къахуозэри къажреIэ:
– Фашистхэм фи зы щIалэ Iуэм хьэзабышхуэ щрагъэшэчащ. И цIэр Алийт. И унэцIэр зы гъэщIэгъуэн гуэрти сщыгъупщэжащ. Фашистхэм ящытхъуу усэ ирагъэтхыну щыхагъэзыхьым, ар яхуидакъым. ИтIанэ хьэпс щIыIэм щIадзащ. ИкIи ягъэшхакъым. Фэмрэ къупщхьэмрэ хуэкIуауэ, мэжэщIалIагъымрэ щIыIэмрэ яукIауэ хьэпсым къыщIахыжащ зауэлI хьэдэ пцIанабзэр. Апхуэдэу дауэ щIебгъэлъхьэнт? Си урыс цей лэжьа тIэкIур тезубгъуэри.
А хъыбар гуауэм, – иужькIэ къызэрыщIэкIыжамкIи, Алий и кIуэдыкIэ хъуар апхуэдэут, – сыщедаIуэкIэ, си нэгу къыщIыхьэжырт си ныбжьэгъум дезгъэкIуэкIа ззIущIэ гъэщIэгъуэнхэр, абы дэслъэгъуа цIыхугъэшхуэр. Си тхьэкIумэм ит хуэдэт и псэлъэкIэ щабэр, гуапэр. Зэхэсхыу къысщыхъурт ЩоджэнцIыкIумрэ сэрэ иужь дыдэу дыщызэхуэзэжам ар урыс усакIуэшхуэ Пушкиным, Лермонтовым я усэхэм гукIэ къызэрысхуеджар – урысыбзэкIи езы Алий и анэдэлъхубзэмкIи.
Си ныбжьэгъуу щыта Алий, уи иужьрей гъуэгуанэ гуауэм ущытехьэжым фи насыпыншагъэр зыуэ къуэш пхуэхъуа урыс щIалэм и сэлэт цейр джэбын зэрыпхуищIыгъар къэпщIэгъауэ щытамэ, уи псэр абы арэзы ирихъунт. 25 Аскэрбий
ЩоджэнцIыкIу Алий
Алий и щхьэкIэ сымыцIыху щIыкIэ и цIэкIэ къэсцIыхуауэ щытащ. Япэ дыдэу абы сыщыхуэзар граждан зауэм теухуауэ Борыкъуей ТIутIэ итха поэмэшхуэм комиссэр щыхэплъам щыгъуэщ. ТIутIэ мыпIащIэурэ, псалъэхэр зэпишурэ къеджэрт поэмэм. Къеджэн иуха нэужь, Уэдыхь Аслъэнбэч – арат комиссэм и председателри – щIэупщIащ:
– Хэт сыт жиIэну?
Абы щIэсхэм фIыуэ ящIэрт ТIутIэ и хьэлри, тэлайкIэ псоми заущэхуащ, япэ къыхэзыдзэн ямыгъуэту. ФIэлIыкIышхуэ зэриIэм нэмыщIкIи, ар лIы хъыжьэт, гуащIэт, мафIэу къызэщIэнэрт, уеблэмэ кIэрахъуэ кIэрылъым щыхуэIэбэ къэхъурт. Ар псоми ящIэрти – я жьэр «хьэпэщыпхэ» хъуауэ, зэплъыжу щыст.
– Сэ псалъитI жысIэнт, – жиIэри къэтэджащ ныбжь ихьа щIалэ гъур фIыцIэ, «лIыкъуапцIафэу, гъущI Iунэ» жыхуаIэм хуэдэ.
– ИIэт, Алий, къыхэдзэт, – хуэгуфIащ абы Уэдыхьыр. АрщхьэкIэ, абы и гуфIэгъуэр зэтрикъутэу, ТIутIэ и нэ жанитIыр сакъыу, дзыхьмыщIу щIалэм жьэхэлыдащ. Абы щхьэкIи мыдзыхэу къригъэжьащ Алий.
– Сэ, – жиIащ абы, – хуабжьу сохъуапсэ ТIутIэ и бзэм. Бзэ бэлыхь иIэщ. ТIутIэ усакIуэшхуэу зэрыщытыр къэпщIэнущ, ар зыхэта дикэ дивизэм щхьэкIэ абы иуса уэрэдым уедаIуэмэ. Мы нобэ ар къызэджа поэмэри щыхьэт тохъуэ Борыкъуейр зэрымыхуэмыхум, псом хуэмыдэжу, къытезгъэзэжынщи, бзэфI зэриIэм. Ауэ.
Абдежым Алий и псалъэр зэпигъэуащ, жиIэнум щIэгупсысу. А «ауэр» тIэкIу тхьэкIумэжьажьэу щыт ТIутIи зэхимыхыу къэнатэкъыми, Алий жиIэнухэм зыхуищIу, и шэнтыр бгъэдигъэкIуэтащ.
– Ауэ, сэ къызэрызгурыIуэмкIэ, поэмэм хэт лIыхъужьхэм бегъымбарыфэ ятоуэ. Нарт псысэхэм яхэт лIыхъужьхэм ещхь мэхъу. Си гугъэщ ахэр псори къегъэтIысэхын хуейуэ, я лIыфэшыфэкIэ нэхъ белджылы щIауэ, псоми цIыхуфэ нэхъ тегъэуэн хуейуэ.
– Сыт «къегъэтIысэхыным» къибгъэкIыр уэ? – и щхьэр псынщIэу Алий худридзеящ ТIутIэм.
– КъизгъэкIри? – жиIащ Алий хэгупсысыхьу, еплъыхыу, – КъизгъэкIыращ: властыр къэзыхьыжахэр къэрэхьэлъкъым къыхэкIа цIыху цIыкIухэрщ. Уи поэмэм лIыхъужь фIэкIа зыри хэткъым. Народыр плъагъуркъым. А узытепсэлъыхь лIыхъужьхэри, мыдрейуэ къыхэщ закъуэтIакъуэхэри уафэгум итщ. КъегъэтIысэхын хуейщ ахэр, щIылъэращ властыр къыщахьыжари. Аращ сэ жысIэнур.
Алий тIысыжащ.
Абы и ужькIэ адрейхэри нэхъ къэгушхуэри поэмэм тепсэлъыхьащ, абы хэлъ фIагъхэри, ныкъусаныгъэхэри къагъэлъагъуэу. Псоми къэпсэлъэн яуха нэужь, ТIутIэ иратащ псалъэ. ТIутIэ езыр Iэзэу псалъэрт. Гугъут абы упеуэну. Езым иукъуэдиями тебгъэкIыныр нэхъ гугъужт.
– КъегъэтIысэх жоIэ уэ, – зиублэщIащ абы Алий дежкIэ, зыкъомрэ псэлъа нэужь, – адыгэ усэхэм а уэ жыхуэпIэр ядэркъым. Адыгэ усэр есащ «Индылыжь и нэр къыщопкI, зэпрокIри шыбэр къреху!» – жиIэу. Адыгэ усэхэр джэдкъурт быным теусыхьыркъым. ЛIыгъэращ абы и бащэр! 26
– Пэжкъым а жыпIэр, ТIутIэ, – къыщылъэтащ Алий. – «Пхъэм и дауэм» еджэт. Абыи уафэгум къыщилъэтыхьрэт-тIэ?
Абдежым уэру къызэщIэуащ зэныкъуэкъу лъэныкъуитIыр.
А махуэ дыдэм нэгъуэщI зы хьэлэмэт гуэри сыхуэзащ сэ.
ТIутIэ и поэмэр къызатщ, «къыкъ сымыхъун папщIэ», махуитI-щыкIэ срагъаджэри сашащ Къалмыкъ БетIал деж. ПщыхьэщхьитIкIэ абы сыкъыхуеджащ поэмэм. Япэ едзыгъуэм сыщIэджыкIа нэужь, БетIал сыIуплъэри – ар нэщхъыдзэт. IупщIт: поэмэр игу ирихьтэкъым. ЩIримыхьырат: дэнэ дежи БетIал къыхэщт.
Иджы, комиссэр щыхэплъэм, зэныкъуэкъум и гуащIэгъуэ дыдэм БетIал къыщIыхьащ. ЕтIысэхри зыкъомрэ щысащ, зыри жимыIэу.
ИтIанэ, Борыкъуей ТIутIэ дежкIэ зриIуэнтIэкIри, жриIащ:
– ТIутIэ, революцэр зыщIар къэрэхьэлъкъыбэрщ, къэрэхьэлъкъыбэр. Утхэнумэ – мис абы тетхыхь.
Ар жиIэри къыщIэкIыжащ БетIал. Абы яужькIи зэрегъэшыхукIи зэныкъуэкъуащ абы къыщIэнахэр, ауэ Алий зэи псэлъэжакъым.
ИужькIэ, нэхъ дызэрыцIыхуа нэужь, ар абы и хьэлу гу лъыстащ: зэ жиIам тригъэзэжыртэкъым, ар лейуэ къилъытэрт.
Куэд дэмыкIыу, ЩоджэнцIыкIу Алий къалэм къашащ, ТхакIуэхэм я союзым щагъэлэжьэну. Къаша щхьэкIэ, унэ иратакъым. А зэманым Алий нэхъ цIэрыIуэ ди усакIуэхэм яхэттэкъым. Апхуэдэу щыт пэтми, ар зыщIагъэтIысхьэн унэ къалэм щагъуэтакъым. Абы къыхэкIкIэ Алий, и быныр и гъусэу, Вольнэ Аул кIуэри дэтIысхьащ, фэтэр къищтэри. Сэри абы щыгъуэ Вольнэ Аул сыдэсти, зызумысыжынщи, си гуапэ хъуащ Алий си гъунэгъу дыдэу нызэрыдэтIысхьар.
Алий апхуэдизу сэ гъунэгъу сыхуэхъуну къыщIэкIынтэкъым, а къуажэр мыхъуатэмэ. Махуэ щIагъуэ дэкIтэкъым Вольнэ Аул лъэмыжыжьым деж дэ тIур дыщызэримыхьэлIэу, е ар къалэм никIыжу, е сэ къуажэм сикIыу. Аурэ, апхуэдиз зэхуэзэм гъунэгъу дызэхуащIащ. Мис абы щыгъуэщ Алий сэ фIы дыдэу щысцIыхуар.
Ар фIыуэ зымыцIыхум къыфIэщIынкIи хъунут Алий цIыху щэхуу, щIагъыбзэу, «кIуэцIрыкъуэжь» жыхуаIэм хуэдэу зэкIуэцIылъу. Пэжщ, Алий япэ къеуалIэм зыхуитIатэу щытакъым. Ауэ ар хыхьэхэкI зиIэ
цIыхут, гу къабзэ кIуэцIылът, хьэрэмыгъэншэт. Псом хуэмыдэжу, абы фIыуэ илъагъур лIыжьхэрат. Вольнэ Аул дэсауэ къыщIэкIынкъым зы лIыжьи и унагъуэкIэ, и цIэкIэ Алий имыцIыхуу. Ар зы илъэсым и
кIуэцIкIэ. Сэ ар згъэщIагъуэт, сыту жыпIэмэ Алий япэ илъэс ныкъуэкIэ а къуажэм сыдэтIысхьати, ди гъунэгъу дыдэхэм фIэкIа сцIыху щIагъуэ щыIэтэкъым.
Сэ IуэрыIуатэм сезышэлIар зыкъомкIэ аращ. Алий мызэ-мытIэу сигъэIущу, сиущийуэ къызжиIэт:
псалъэхэм я нэхъ лъэщыр.
– ЗэгъащIэ, бзэм и лъапсэр IуэрыIуатэрщ, абы къыщылъыхъуэ Алий цIыху уэр хэтын папщIэ Iэджэ ищIэрт. ДыуэщIхэм яхэст, бэзэракIуэхэм епсэлъылIэрт. СощIэж, зэгуэрым къалэ члисэм дыблэкI пэтрэ, тхьэмахуэ махуэти, цIыху уэр щилъагъум къызжиIэгъащ:
– ДыщIэгъыхьи дегъэплъ.
– Iау, ар дауэ?
– Дауэ хэлъ абы! ТхакIуэм псори и нэкIэ илъагъун хуейщ. Сэ игъащIэм члисэ кIуэцI сыщIэтакъым. НакIуэ.
Члисэм дыкъыщIэкIыжа нэужь, Алий зэуэ зыкъызэкъуихащ:
– Гу лъыптакъэ уэ, – жиIэрт абы, – адыгэхэм тхьэхэу яIам? Мажусий 27
диным адыгэхэр щитам щыгъуэ тхьэуэ зыбгъупщI яIэу щытащ: Мэзытхьэ, Тхьэгъэлэдж, Лъэпщ, Псыхъуэ Гуащэ, нэгъуэщIхэри. Ауэ хьэлэмэтыращ: а тхьэхэр цIыху цIыкIухэм япэгъунэгъуу щытащ, уеблэмэ ахэр цIыхухэм къазэрыгуэкI щыIэтэкъым. Амыщ Iэщыхъуэт. Лъэпщ гъукIэт. Тхьэгъэлэдж мэкъумэшыщIэт. Мэзытхьэ щакIуэт. Ахэри цIыхухэм хуэдэу лажьэт, псэут, фыз къашэт, лIэжхэт. Ауэ аракъым гу зылъыптэнур. Гу зылъыптэнур нэгъуэщIщ. А тхьэ къомыр гуащIэдэкIым, лэжьыгъэм быдэу зэрепхаращ.
Алий диным тепсэлъыхьурэ, дикIыжащ Вольнэ Аул. Дынэсыжмэ, – Юрий Николаевич Либединскэр Алий деж щIэст. А урыс тхакIуэр куэд щIауэ ди хэкум къакIуэу, къыкIэлъыгъуазэу, ди тхакIуэхэм къадэIэпыкъуу щытти – ар къызэрыкIуам Алий хуабжьу щыгуфIыкIащ. А зэманым Юрий Николаевич ди къэралым ис тхакIуэхэм я нэхъ цIэрыIуэхэм ящыщт.
Алийрэ Либединскэмрэ япэми Iэджэрэ зэхуэзауэ фIыуэ зэрыцIыхути, я зэхущытыкIэхэр шэщIауэ щыттэкъым, зэгуэгъу-зэдарэгъу жыхуаIэм хуэдэу, замыбзыщIу, нахуэу, ягу зэIухауэ зэхущытт. Алий фIыуэ илъагъут Либединскэр. Ар илъагъуну абы къыхуищIаIаи щыIэтэкъым, ауэ Алий хуабжьу гуапэ щыхъурт а урыс тхакIуэм бгырысхэр зэриIуэхур. Абы нэмыщIыжу, Юрий Николаевич фIыуэ умылъагъункIэ Iэмал имыIэу зы хьэл гъуэзэджэ хэлът: ар хуабжьу щэныфIэт. А и щэныфIагъыр езым ищIэжтэкъыми, абыи нэхъ узыIэпишэт.
ЩыIэщ цIыху фIыгъуэу пкърылъыр зыщIэж, а фIыгъуэр игъэлъагъуэкIэрэ цIыхупсэм дыхьэ, зыкъыфIимыгъэщI хуэдэурэ, а зэрылъэщ лъэныкъуэр зыгъэпIий. Юрий Николаевич апхуэдэлIтэкъым. Сыт и лъэныкъуэкIи ар гу пцIанэт, цIыху зэIухат, хьэрэмыгъэншэт. Кавказым исакъым лъэпкъ абы фIыуэ имылъагъурэ ар фIыуэ зымылъагъурэ. Арауэ къыщIэкIынт Юрий Николаевич ЩоджэнцIыкIу Алий жагъуэу щIимылъагъур. СщIэркъым, ауэ сэ а зэманым къысфIэщIащ а тхакIуитIым я щэныр зыкъомкIэ зэтехуэу. Пэжщ, Либединскэм хуэдэу, Алий мащIэу щIэункIыфIыжауэ щыттэкъым. Алий гу пцIанэт, зэIухат, хьэрэмыгъэншэт, ауэ ар къэлыдыгъуафIэт. Алий гу жан иIащ. Абы щыхьэт тохъуэ езым и усэхэри. Щхьэм «кърихауэ», философыгъэм къыщIиуIукIауэ зы усэ гуэри Алий иIэу сэ сщIэркъым. Абы иIэр и гущIэм къыщIиIуэнтIыкIащ. Аращ ар усакIуэшхуэ зыщIыр. Псом хуэмыдэжу, ар нахуэ щохъу «Къамботрэ Лацэрэ» и деж.
– Роман стхыну си мурадщи, материал зэхуэсхьэсыну сыкъежьащ, – жиIащ Юрий Николаевич.
– Дэ къыттеухуауи? – фIэхьэлэмэту щIэупщIащ Алий.
– Кавказым ис лъэпкъхэм, ауэ нэхъ зытеухуар – адыгэхэрщ.
– Ар гъуэзэджэщ… (а псалъэр Алий фIыуэ илъагъуу щытащ).
Алий адэкIи зыкъомым щIэупщIэну къыщIэкIынт, Юрий Николаевич япэ зыкъримыгъэщамэ:
– Алий, урыс усакIуэхэм хэт нэхъыфI дыдэу плъагъур?
– Лермонтовырщ, – занщIэу, куэд щIауэ а жэуапыр игъэхьэзыра хуэдэ, жиIащ Алий.
– Пушкиныр-щэ?
– Ари си жагъуэкъым, ауэ Лермонтовым пэсщIын щыIэкъым.
– Ар сыту?
– Абы хуэдэу бгырысхэр фIыуэ зыцIыху тхакIуэ дунейм тетакъым. Бгырысхэр дуней псом къытезышар, ахэр псоми езыгъэцIыхупар Лермонтовырщ. Бгырысым, адыгэхэм я гурыщIэри, я хьэлхэри, я хабзэхэри 28
абы хуэдэу тэмэму зыщIэ усакIуэ щыIакъым икIи щыIэкъым. Дэр дыдэм зытцIыхужыркъым Лермонтовым дыкъызэрицIыхуу щытам хуэдэу. Дэ абы къытхуищIам хуэдизи зыми къытхуищIакъым. Зы гъэ къэмынэу абы и хьэдэлъапэ диувэн хуейщ бгырысхэр, щхьэщэ хуэтщIу. * * *
Гъэмахуэ шылэт. Алий сэрэ псым дыдэст зыдгъэпскIыу. Абы щыгъуэ Алий «Къамботрэ Лацэрэ» иухри игъэтIылъыжат. Абы ар и хьэлу щытащ: зыгуэр итха нэужь щигъэлът. Зыкъомрэ щигъэлъа нэужь, итхар къищтэжти, фIыуэ хэухьу, зэ быдэу щIэджыкIыжти итIанэ дунейм къытриутIыпщхьэт. «Къамботрэ Лацэрэ» иухауэ мис апхуэдэу игъэтIылъат.
Алий тхьэусыхэрт:
– СщIэркъым, зыгуэр поэмэм хуэныкъуэ хуэдэу си гум къызжеIэ.
– Сыт? – жытIэу деупщIа нэужь:
– СщIэркъым, – жиIэт.
А псыхъуэм дыщыдэса махуэми «Къамботрэ Лацэрэ» фIэкIа Iуэху диIакъым. Сэ жесIащ Алий:
– Уи лIыхъужьхэм я цIэхэр зэщхьщ – Махъэшокъуэ, Аслъэнокъуэ, Ашэжьокъуэ, Аслъэнышхуэ – абыхэм ущагъауэ, поэмэм ущеджэкIэ.
– Ар пэжщ, Iэмал имыIэу зэсхъуэкIынщ.
– ЗэпхъуэкIмэ нэхъыфIщ.
Ар жысIа къудейуэ, кхъухьлъатэ макъ зэхэтхащ. Алий псым хэлът, кхъухьлъатэм худэплъейуэ. Тэлай дэкIа нэужь, ар къыщылъэтри къэкIиящ:
– Къэзгъуэтащ, Къамбот пыIэ къыхуэзгъуэтащ.
Псым къыхэжри и кIэстумыр къипхъуэтащ, зыгуэр къилъыхъуэу. Къилъыхъуэр щимыгъуэтым:
– Къэрэндащ пIыгъ? – жиIэри къызэупщIащ.
Сэри къэрэндащ сIыгътэкъым.
– Къэрэндащрэ блокнотрэ умыIыгъыу тхакIуэ ухъун? Сысейр адрей кIэстумым къизнащ, - жиIащ Алий, абдеж дыдэм пшахъуэм тритхащ:
Нобэ хуэдэу адыгэкъуэр.
Пшэм щыщакIуэу щытыгъакъым…
Сэ сыщIэпхъуэри ди ищхъэрэкIэ къыщыс артист ди цIыхугъэм къэрэндащрэ тхылъымпIэрэ къеIысхри Алий къыхуэсхьащ. Алий мывэ пIащIэшхуэ къищтэщ, абы тхылъымпIэр триубыдэри, хьэрф пIащэкIэ итхыу щIидзащ:
Нобэ хуэдэу адыгэкъуэр
Пшэм щыщакIуэу щытыгъакъым.
Апхуэдэ щIыкIэу абы къигъуэтыгъащ «Къамботрэ Лацэрэ» хэзыгъэгъуазэ едзыгъуэр. Алий сыт щыгъуи, дэнэ дежи – усакIуэт, нэсауэ усакIуэшхуэт.

ЩыIэщ макъамэ, къыбдалъхуа хуэдэу, уигу имыхужу сыт щыгъуи уи гъусэу, уигъэбжьыфIэу, уигъэдахэу уи ныбжь псом къыдэкIуатэ. Апхуэдэщ Арсений Михайлович Авраамовым итхыжа адыгэ пшыналъэхэр, уэрэдхэр, къафэхэр.
ЩоджэнцIыкIу Алий сэрэ япэу Арсений Авраамовым дыщыхуэзар минрэ щибгъурэ щэщI гъэхэрщ. Дэ абы и цIэри и унэцIэри тщIэртэкъым, 29
псори абы зэреджэр «профессорт». Пэжт, Арсений Михайлович профессорым ещхьт. Ар езыр лIышхуэт, натIабгъуэт, хужь хъужауэ жьакIэ кIыхьышхуэ тетт, и щхьэцри кIыхьт, щIэныгъэлIхэм я щхьэцым хуэдэу и дамэм къытегъуалъхьэу.
ЖаIэт Авраамовыр профессорышхуэу, уеблэмэ Берлин дэт консерваторэм щригъэджауэ, къулыкъушхуэ IэщIэлъу Мэзкууи дэсауэ, езыри щалъхуар ди гъунэгъуу – Дон Iуфэ пэмыжыжьэу.
Арат дэ ар зэрытцIыхур. Ауэ куэдрэ уэрамхэм, бэзэрым, шхапIэхэм дыщыхуэзэрт, зи фэ теукъуеикIа хъумпIырэм илъ скрипкэр иIыгъыу, ипхъу цIыкIур и гъусэу.
Зэгуэрым, Алий дэрэ бэзэрым дытету, мыпхуэдэ хьэлэмэт дрихьэлIащ. Бэзэр гъунэм деж, выгу-шыгухэр зэхэтти, а лъэныкъуэмкIэ къиIукIащ адыгэ пшыналъэ гъуэзэджэ гуэр. Пшыналъэм зэреуэр скрипкэт. Ар гъэщIэгъуэн тщыхъури дунэтIащ абыкIэ. Дынэсмэ – адыгэ лIыжьхэм къаухъуреихьауэ езыр шыгукъум тесу, Авраамовыр щыст, скрипкэ еуэу, зэуэр нотэм иритхэжу.
Абдеж Арсений Михайлович зригъэщIащ адыгэ уэрэдищрэ къафитIрэ. ЛIыжьхэм къыжраIэ уэрэд-къафэхэр тIэу, я нэхъыбэу щэ фIэкIа емыдаIуэу скрипкэм къригъэкIти, абы и ужькIэ итхыжт. ИгъащIэм дыхуэзатэкъым апхуэдизу псынщIэу икIи тэмэму адыгэ макъамэхэр зыубыдыф, а макъамэхэм я купщIэм апхуэдэу пкърыхьэф.
ЩоджэнцIыIкIу Алий хуабжьу фIыуэ илъагъут адыгэ уэрэдыжьхэр. Пэжщ, езы Алий уэрэд дахэу хужыIэу щытакъым, ауэ уэрэдыжь щIагъуэ щыIэтэкъым абы хэт едзыгъуэхэр имыщIэу, уэрэдыр къызытехъукIа Iуэхугъуэхэр къимыIуэтэжыфу. Абы къыхэкIкIэ дауэ хъунт ди усакIуэшхуэр Авраамовым ныбжьэгъу дыдэ хуэмыхъуу!
Алийрэ Авраамовымрэ икIэщIыпIэкIэ ныбжьэгъу зэхуэхъуащ. Авраамовым макъамэхэр, пшыналъэхэр гупсэхуу итхыф щхьэкIэ, а уэрэдпшыналъэхэм я мыхьэнэр, ахэр щIызэхалъхьар къыгурыIуэртэкъыми, Алий абы гуэдзэ гъуэзэджэ хуэхъуащ. Авраамовым макъамэхэр итхыу, Алий псалъэхэр щIитхэжу а тIур зэдэлэжьащ гъащIэм зэIэпихыхункIэ.
Арсений Авраамовыр цIыху гъуэзэджэт. Ди лъэпкъым и музыкэр дунейм къытехьэнымкIэ, абы зиужьынымкIэ лъэкI къигъэнакъым а лIым. ГъэщIэгъуэнырат, и гъащIэр адыгэхэм, балъкъэрхэм, къэзакъхэм яхэту а лIыжьым ихьауэ къыпфIэщIт, апхуэдизкIэ ди пшыналъэхэм хуэшэрыуэти. Макъамэм и купщIэр дэнэ къэна, ежьум зэрызихъуэжри, тхьэкIумэм къыхуэмыубыду езы макъамэ дыдэм зэрызигъазэри къыхуэщIэрт Авраамовым.
Арсений Михайлович езыр дунейм зыхуей щыIэтэкъым зы унэ цIыкIурэ зы пианинэрэ, а и блэгущIэм щIэмыкIыу иIыгъ скрипкэм фIэкIа.
Мылъку хущIэкъуу, ахъшэ къилэжьын папщIэ игу зыхуэмыкъабзэ
пхуитхынутэкъым.
СощIэж, Къалмыкъ БетIал и унафэм ипкъ иткIэ, Авраамовым къратащ унэшхуэ, пэшищу зэгуэту. Ар абы зы илъэс ныкъуи щIэсакъым, къратар игуэшыжащ. Зы пэшыр пшынауэ Къэжэр Индрис иритащ, адрейм уэрэджыIакIуэ Уэрэзей ТIалибрэ ТхьэицIыху Нартщауэрэ щIигъэтIысхьащ, ещанэр и къуэм къыхуигъанэри, езыр Городокым дэт зы пэш цIыкIу дыдэм щIэтIысхьащ. А зыщIэтIысхьам зы гъуэлъыпIэрэ зы пианинэрэ фIэкIа щIэхуэтэкъым, зыгъэзапIэ хуиту щумыгъуэту зэвт.
Мис а пэш цIыкIум Алий кIуэрей хъуащ.
Зэгуэрым Алий къызжеIэ: 30
– НакIуэ ЛIыжьым деж.
– Сыт щытщIэн? – жысIэу сыщеупщIым:
– «Къызбрун» оперэ дыгъэщI жеIэри сигъэпсэуркъым ЛIыжьым, – Сэ ар тIэкIуи згъэщIагъуэу, пцIы хэмылъу, тIэкIуи ауан сщIыуэ къызжиIэжащ.
жысIащ:
– Оперэ жыпIа? ФыхущIохьэ фэ! Хэт а оперэр зэвгъэгъэувынур? Япэ щIыкIэ шы къэщэхуи итIанэ уанэм яужь ихьэ. Япэу театр зэвгъэпэщи, итIанэ оперэ жыфIэнщ.
Алий ар игу ирихьакъым.
– Дэ уанэкIэ къыщIыдодзэ. Уанэ диIэ хъумэ, зытетлъхьэни къытхуагъуэтынщ. Тхьэ имыIуамэ, ди дунейр цIахуцIэу къыдагъэкIухьын? – къэгушыIэ щIыкIэу, ауэ и фIэщу къызжиIащ Алий.
Алий зыгуэр мурад ищIамэ, ар къемыхъулIауэ увыIэнутэкъыми, сэри зыри жысIэжакъым, а зэманым оперэ зыгъэувыфын театр дэ зэрытхуэмыщIынур сщIэ пэтми. Ауэ Алий къызэрилъытэмкIэ, театрыр зэфIэгъэувэныратэкъым нэхъ Iуэху гугъур, атIэ оперэ тхынырат. Абы мызэ-мытIэу къызжиIэу щытащ дэ ди театрыр лIэужьыгъуэ куэду зэгуэтын хуейуэ, дэркIэ драматическэ театрым нэхърэ музыкально-драматическэр нэхъыфIу, сыту жыпIэмэ, апхуэдэ театрым зэуэ зэщIеIэтэ лъэпкъым и музыкэри и драматургиери. Иджы абы согупсысыжри – Алий захуэу щытауэ къызолъытэ. Абы щыхьэт тохъуэ адрей лъэпкъхэу дэ тхуэдэу цIыкIухэм зэрагъэпэща музыкально-драматическэ театрхэм я музыкэмрэ я драматургиемрэ икъукIэ къызэраIэтар.
Авраамовым деж дыщIыхьащ. ЛIыжьыр пианинэм бгъэдэст, зыгуэрхэм еуэу, ар итхыжу. Нотэ итхахэр пианинэми, щхьэгъубжащхьэми, стIолми тезт, унэ лъэгуми илът. Шейкъарэ дыдэ, упщIыIужауэ, щIакхъуэ фIыцIэ Iыхьи и гъусэжу, шэнт щхьэгуэм тетт.
Авраамовым дыкъызэрилъагъуу къригъэжьащ.
– Андемыркъан щIэт уэрэдым и макъамэм къикIыр фщIэрэ фэ? Зыкъом щIащи сэ абы согупсыс. Дэнэ къыздикIар жызоIэ апхуэдизу шэщIауэ, къарууфIэу, зиукъуэдияуэ, лIыгъэм хуэузэщIауэ а макъамэ лъэщыр? ФщIэрэ ар къыздикIар?
ЛIыжьыр къыщылъэтри и Iэшхуэр щIихулыкIащ, сэшхуэ иIыгъыу атакэ кIуэ хуэдэ.
– Мис мыращ! – жиIащ абы гуфIэжу. – Уэрэдым щIэт макъыр шы кIуэкIэмрэ джатэ уэкIэмрэ къытехъукIыжащ. Макъамэм щIэлъхьэжа ритмэм нахуэу уи нэгу къыщIегъэувэ Андемыркъан и шы тесыкIэр, абы и джатэуэкIэр. Хьэлэмэткъэ ар?!
Зызумысыжынщи, Андемыркъан и уэрэдыр Iэджэрэ зэхэсхами, зэи си щхьэ къихьакъым Авраамовым жиIэр. Си гугъэщ Алии апхуэдэ гукъэкI имыщIауэ. Арауэ къыщIэкIынт Арсений Михайлович жиIар хьэлэмэт щIытщыхъуар.
– Сэ си мурадщ, – жиIэрт адэкIэ Арсений Михайлович, жьыфэ къытезыгъауэ нэбжьыц сырыхухэр хишурэ, – пщылIхэм восстанэ къыщаIэтым деж Андемыркъан и уэрэдыр къыхэздзэну, пщылI псоми жаIэу. Ар оркестрымкIэ щIэпIэтэжмэ, уи щхьэфэцыр зэщIэтэджэнущ. Ауэ
иджыпстукIэ ди хорым жаIэну уэрэдым зымащIэкIэ секIэпэуащ, тIэкIу сыхэлэжьыхьыжащ. ФыкъедаIуэт.
Авраамовым итхыжа уэрэдым сыщедаIуэм, си нэгу къыщIэуващ Андемыркъан, къыщIэуващ нарту, щхьэмыгъазэу, бийм гъэзэгъуи яри- 31
мыту, итми щIэмыфыгъужу, уардэрэ щэджащэу, нэсауи адыгэлIу. Абы и теплъэри си нэгу щIэтт. Абы и щэнри слъагъу хуэдэт. СщIэркъым, ауэ абдежым къысфIэщIащ лIыгъэу ижьырейхэм яхэлъар Андемыркъан кIэралъхьауэ, абы «и шыфэлIыфэр» адыгэлIым щапхъэ хуэхъуауэ.
Сэ сщIэрт Андемыркъан дунейм зэрытетрэ илъэс щиплIым нэблэгъауи, къэнакъым абыи семыгупсысу. Зы илъэс закъуи тыншыгъуэ зимыIа лъэпкъым, зи дунейр Iэпщэрыбанэу, къэсыр къебгъэрыкIуэу, бэлыхьхэмыкIыу къезыхьэкIа лъэпкъым, и лIыхъужьым и уэрэдыр илъэсищэ бжыгъэкIэ имыгъэкIуэду, лъэхъэнэ бзаджэхэм химыгъэгъуащэу къыщихьэсыфакIэ – ар лъэпкъ узыншэщ, абы и лIыхъужьми, дауи, хуэфащэщ уэрэди, опери, пьеси, романи – жысIэт сигукIэ.
Сэ сеплъэкIащ Алий и дежкIэ.
Абы и Iупэхэр кIэзызт. И нэ гъуабжитIыр псыIэ къэхъуауэ, гупсысэшхуэм зэман жыжьэм хахьауэ щыст ар, зы нэщхъеягъуэ блэкIа гуэрым къагъэIэгъуауэ, а нэщхъеягъуэм пхрыплъу, абыкIэ мыарэзыуэ, дэуэн хьэзыру. Ауэ уеплъыпэмэ, – Алий и гущIэр зэзэмызэкIи зэщIэнэрти, – абы щыгъуэ и лъэпкъым и тхыдэм иригушхуэу, абы ирипагэу мащIэу нэIукIэ зыщIэхъуэпсыкIт. Апхуэдэ гурыщIэр абы къыщыпкърыуэм деж и Iупэ пIащIэхэр нэхъри нэхъ быдэжу зэтрикъузэрт, ауэ и нэкIу зэпэпсыгъуэм къуигъащIэт Алий и гущхьэр нэхъ нэху зэрыхъур, ар нэхъ жыджэру блэкIа зэманым и ужь зэриплъэр.
А зэман жыжьэм и макъыр къыхэIукI хуэдэ, Алий къыжиIащ, щIэгупсысыжу:
жысIащ.
хидзащ:
– Щхьэ умытхрэ Андемыркъан пьесэу?
Абы и гупсысэ хьэлъэхэр щхьэщысхын папщIэ:
– КуэдыIуэрэ мэзауэри, сценэм схуимыгъэзэгъэнкIэ сошынэ, – – ЩIэдзэ уэ.
– Сеплъынкъэ.
Дэ дызытепсэлъыхьыр къищIа хуэдэ, Арсений Михайлович къы-
– Iуэху гъуэзэджэщ. Ей, Андемыркъани! ЗанщIэу сценэм хуолъаIуэ. Оперэ гъуэзэджи драми хъунущ. Сэ алъандэрэ вжезмыIа щхьэкIэ, си лъакъуитI щIэзгъэхуауэ сыщыскъым, Андемыркъан и пшыналъэм сызэщIиубыдэпащи, жей сиIэжкъым, – жиIэт ЛIыжьым, – и гурыщIэр къызэщIэнауэ, къыщылъэтауэ и Iэхэр ину ищIурэ.
Абы и ужькIэ мазитI хуэдиз дэкIауэ музей бжэIупэм деж къыщытхуэзащ ЛIыжьыр. АдэкIи-мыдэкIи дигъэкIуакъым.
– ФынакIуэт, – епхъуащ ар Алий и кIэстум пщампIэм, – сэ зыгуэр зэхэзуцIырхъащи девгъэдаIуэт.
ДыкIуащ. ЛIыжьыр апхуэдизкIэ пIащIэрти, бжэм нэсатэкъым и плащыр щызыщидзам. ПсынщIэу пианинэм зритащ. И Iэпкълъэпкъышхуэр абы тегуплIэщIауэ, аслъэн пщэцу зэщIэкIа и щхьэцыр зэщIэбэтауэ, пшыналъэр зэм гуIэу, зэми Iэсэу, макъыфIэу зиублэщIыжу, зэми губжьауэ илърэ дызыщIэс пэш цIыкIур зэщIигъэзджызджэу еуэу хуежьащ.
Пшыналъэр зэриухыхэу, ар къыщылъэтащ, темыпыIэжу.
– Сэ къызолъытэ, – жиIащ абы, – Андемыркъан, Гуащэгъагъ, Лашын сымэ оперэ гъуэзэджэ къыхэпщIыкI хъуну.
– Нартхэр-щэ! Сосрыкъуэ, Сэтэней, Iэдииху, Бэдынокъуэ – сыт и уасэ ахэр театрым къыщыбгъэлъэгъуэну. Къызбрун-щэ? – еупщIащ абы Алий. 32
– Къызбруни? Мис ар нэсауэ оперэ бэлыхь хъун хуейщ. Сэ зыкъом стхащ. Ахэр япэ едзыгъуэхэщ, иджыри абыхэм хэIэзэщIыхьын хуейщ. Мис, фыкъедаIуэт пщылIхэм я гъыбзэм.
СтIолым щызэтелъ нотэхэм хэпэщэщыхьри зы напитI–щы, зыкъом итхъыкIыжауэ, зыкъоми итхэжауэ къыхихри, пианинэм аргуэру зритащ Арсений Михайлович.
Мыр зыгуэркIи техьэтэкъым Андемыркъан и пшыналъэм. Мыр гъыбзэ ябгэу гум къищэIукIт, я тхьэмыщкIагъэмрэ я насыпыншагъэмрэ пщылIхэм ягъеижу. Хьэдагъэ макъамэт. Ауэ быдэу ущIэдэIукIа нэужь, Iэмал имыIэу зыхэпщIэнут а гъыбзэм и щIагъым, гуIэгъуэм нэмыщI, къару ин зэрыщIэлъри, мы гъыбзэм зиIэтмэ, гущIэр хигъахъуэу, лъэрымыхьым лъэщыгъуэ яриту, псори игъэгушхуэу зэрызэщIэбэгъуэнури. А макъамэм и къарур къиумэ, пщыжь-уэркъыжьхэм я псэр хихым хуэдэт.
Ар зыхищIауэ арами армырами сщIэркъым, ауэ Алий гъыбзэм щедаIуэм зэи и нэкIум гуфIэгъуэр икIакъым, сэри ар гъэщIэгъуэн сщымыхъуу къэнакъым. СеупщIащ: «СлIожь ущIэгуфIэр?» – жесIэри.
А зэрыгуфIэм хигъахъуэурэ, жиIащ Алий:
– Iэзэщ угъурлыжьыр, икъу-икъужкIэ Iэзэщ, – къэтэджри ЛIыжьым и натIэм ба хуищIащ.
Арсений Михайлович ар хуабжьу и гум щIыхьащ. Къэгушхуауэ, къызэщIэнауэ къеплът ар Алий.
– Сэ, – жиIащ абы, – зы гущэкъу уэрэд зы фызыжь гуэрым сигъэтхати, псалъэхэр сщIэжыркъым. Сыбгъэунат, Алий, адыгэ гущэкъу уэрэдым ещхьу зы усэ цIыкIу схуэптхатэмэ.
– И макъамэм зэ сегъэдаIуэт.
– Иджыпсту. Ар сэ гукIэ сощIэ.
Арсений Михайлович хуэму пианинэм еуэу щIидзащ, езыр и макъкIэ дежьуужу. Макъамэм щыгъуазэ зэрыхуэхъуххэу, Алий абдеж здэщысым, гущэкъу уэрэдыр итхыу щIидзащ. А махуэр ихьащ а уэрэдым. Ар иджы псоми фIыуэ ящIэ «Лэу-лэу-лэу, си мазэ натIэ» жыхуиIэ уэрэдырщ.
Арсений Михайлович «Къызбрун» щелэжь гъэхэм сэ сухащ тхын «Батыр и къуажэ» пьесэр. Ар зытепсэлъыхьыр граждан зауэрат. Пьесэр театрым щагъэувым музыкэ щIалъхьэну мурад ящIащ. А лэжьыгъэм къетшэлIащ Авраамовыр. ТхьэмахуитI нэхъыбэ елэжьакъым ар увертюрэм. Ауэ езы Арсений Михайлович и гур мызагъэу Алий сэрэ дриджащ увертюрэм дригъэдэIуэну. Езы ЛIыжьым увертюрэм щIэт макъамэхэр жьэкIэ жиIэу, увертюрэм и хэшэгъуэхэм пианинэмкIэ еуэу дригъэдэIуащ.
Еуэн иуха нэужь, Арсений Михайлович Алий зыхуигъазэри еуп-
– Дауэ къыпщыхъурэ?
– Мы Аскэрбий итха пьесэм, адыгэхэм нэмыщI, балъкъэрхэри, осетинхэри, урыси, къэзакъи хэтщ, – къригъэжьащ Алий. – Уэ уи увертюрэм адыгэ макъамэ фIэкIа зыри хэткъым. Ар, си гугъэмкIэ, тэмэмкъым. Кавказым ис лъэпкъхэр зэбын-зэкъуэш ищIащ Октябрь революцэм. Аращ «Батыр и къуажэм» и лъапсэр. Уи музыкэми ар лъапсэ хуэхъун хуейщ. Кавказым ис лъэпкъхэм я макъамэхэр зэщIэжьыуэу, зэщIэбатэу, зэрыIыгъыу, зэрыIэту пщIымэ, музыкэр нэхъ лъэщи, нэхъ дахи зэрыхъунум шэч хэлъкъым.
Арсений Михайлович Алий едаIуэрт гупсэхуу, усакIуэм къыжриIэмкIэ зэрыарэзыр къапщIэу.
щIащ: 33
щIащ ар.
– Апхуэдиз лъэпкъхэм я макъамэхэр схузэгъэзэгъыну пIэрэ? – щIэуп-
– Революцэм щыгъуэ езы лъэпкъхэр щызэзэгъакIэ, я макъамэхэри зэзэгъын хуейщ, Арсений Михайлович, – жиIащ Алий щIэгуфIыкIыжу.
– Сеплъынщ.
– Еплъ.
Абы и ужькIэ мазэ псокIэ ЛIыжьыр увертюрэм елэжьащ. Авраамовым дишэу абы дригъэдэIуа нэужьи, Алий къызжиIэгъащ гушыIэ хэмылъу, и фIэщу:
– Уэлэхьи, Аскэрбий, уи пьесэр хъумэ, музыкэр хъуамэ!
1962 гъэ
Алий хужаIахэм щыщхэр
НАЛО Жансэхъу ХЭХА Гулъытэ хэха хуэфащэщ зи усыгъэр налкъутналмэсу зэщIэпщIыпщIэ, зи усэбзэр макъамэ дахэу зэхэлъ, талант къулей зыбгъэдэлъ усакIуэ щIалэ ЩоджэнцIыкIум. Абы и усэхэр яподжэж нобэрей зэманым къигъэув къалэн нэхъыщхьэхэм. И таланткIи, зэфIэкIыу бгъэдэлъымкIи Алий къахощхьэхукI нобэрей адыгэ усакIуэ псоми. Абы адыгэбзэм и къулеигъэ, и дахагъэ псори къызэригъэIурыщIэфым хуэдэу а къалэныр къызэхъулIэ яхэткъым ди тхакIуэхэм.
Къэбэрдей литературэм нобэ бжьыпэр щызыIыгъыр ЩоджэнцIыкIу Алийуэ зэрыщытым шэч хэлъкъым. Апхуэдабзэу шэч хэлъкъым ар адыгэ лирикэм и зэхэублакIуэуи зэрыщытым. ДяпэкIэ усакIуэм къыпэщылъ гъуэгуанэм, абы и творчествэм зэрызиужьыну щIыкIэм дыщыгъуазэкъым, ауэ нобэкIэ хьэкъыр хьэкъщ – Алий ди нэIэ тетын, дыхуэсакъыу, ди гулъытэм щыдмыгъащIэу къэдгъэхъун хуейщ, сыту жыпIэмэ абы щIэдзапIэ дахэ иIэщ, а щIэдзапIэм зегъэузэщIын, зегъэукъуэдиин хуейщ.
1934 гъ. Николай …
ЩоджэнцIыкIу Алий и усыгъэхэр езы усакIуэм и гъащIэ гъуэгуанэ хьэлъэм, къызыхэкIа лъэпкъым, къыдалъхуахэм я къекIуэкIыкIам я гъуджэщ. Алий цIыху зэпIэзэрытт, лIыгъэшхуэ зыхэлът, хьилымкIэ Алыхьыр зыхуэупсат. Аращ япэ дыдэ зи къалэмыпэм къыщIэкIар адыгэхэм я тхыдэм пэджэж, усыгъэу зэхэлъ роман гъуэзэджэр – «Къамботрэ Лацэрэ» фIэщыгъэр зиIэр.
Революцэм и пэкIэ адыгэхэр зэрыпсэуа щIыкIэм, ныбжьыщIитIым я лъагъуныгъэм ехьэлIауэ ЩоджэнцIыкIум итха «Мадинэ» поэмэри адыгэ литературэм и пхъуантэдэлъ мыкIуэдыжынхэм ящыщщ.
Къэбэрдейм и дыгъуасэми и нобэми хуэусэу зи гъащIэ мащIэр езыхьэкIа ЩоджэнцIыкIу Алий ищIэфыну, абы и лъэпкъыр тхыгъэщIэхэмкIэ куэдрэ игъэгуфIэфыну зэрыщытам ущIэмыупщIэт, ажалыр щIэхыIуэу 3 Заказ № 120 34
къылъэмыIэсыгъамэ. Ауэ, усакIуэм бийхэм IэщIаха псэ къабзэм адэкIэ пащэу, лъэпкъым къыхуэнащ абы и усыгъэ гъуэзэджэхэр. Алим
ЗИ Япэ зыщIам тIу ищIащ, жызыIа усакIуэшхуэм а Iуэхум щымыгъуазэу жиIакъым. Лъагъуэ пхышыныр IэджэкIэ нэхъ гугъущ, ар гъуэгужь хъуа нэужь урикIуэным нэхърэ. ЩоджэнцIыкIу Алий хиша лъагъуэращ дэ гъуэгушхуэ тхуэхъуауэ дызытетыр. ФIы къыдэхъулIэми, ди гур щыхэщIа къэхъуами, ди япэ ищам дыкIэлъопIащIэ, нэхъ тегушхуауи докIуэ, сыту жыпIэмэ гъуэгур къуейщIейми, гъуэгу мытыншми дощIэ, щыхупIэ иIэми, пэрытым игъэунэхуащ.
Алий и поэтическэ вагъуэр уафэ къабзэкъым къыщыщIэкIар. Дунейр кIагъэпшагъэ къудей мыхъуу, уафэ лъащIэр къызэщIэуфIыцIа зэпыту, уафэхъуэпскIыр жэщкIи махуэкIи къыхэлъэтыкIмэ, дунейр зэIыхьэнущ, жыпIэу укъыхигъэщтыкIыу щытащ. Ардыдэм дунейр тет зэпытурэ ЩоджэнцIыкIу Алий и гъащIэр иухащ. Иджы усакIуэр щыпсэуа лъэхъэнэмрэ и поэзиемрэ зэхуэпхьмэ, дэтхэнэ зы усэми зэман гуащIэм и нагъыщэ телъщ. Ауэ нэхъыфIт, Алий фIыкIэ хуэупсэу ятха къомым усакIуэр абы хуэдизу политизировать ямыщIу ятхыгъатэмэ. Езы Алий хузэфIэкIар мащIэкъым, зыхэмыта Iуэху хэтащ жыпIэу птхын хуэдэу, и Iэдакъэ щIэкIами уаситI хуэбгъэувын хуейщ, япэ къищри лъагъуэ ди культурэм щыхишащи. Къайсын Илъэс плIыщIым нэблагъэ блэкIащ зауэм и жьапщэшхуэм къызэрыхичрэ усакIуэм и гъащIэ жыгыр – къуэпсхэри зэрыпыту; ауэ абы и усыгъэ жыгыр нобэми щытщ – зэрыщхъуантIэ дахэу, и къуэпсхэми нэхъри задз зэпыту, щIым нэхъри быдэу хэкIэу. Ауэ щыхъукIэ, усыгъэм и жыгым кIуэд иIэкъым – ар лIэщIыгъуэхэм дэгъагъэу, дэщIэращIэу гъащIэм догъуэгурыкIуэ. Дэтхэнэ зы тхакIуэшхуэми и псэм е ерухэр нэхъ тыншу къобгъэрыкIуэф, абы и тхылъхэм я псэм нэхърэ. УсакIуэхэр малIэри йожьэж, ауэ абыхэм къагъэщIа усыгъэхэр псэууэ дунейм къытонэ. Мис апхуэдэхэм ящыщщ ЩоджэнцIыкIу Алий.
Алий фIыуэ сцIыхуу щытащ икIи ар фIыуэ сощIэж. Ар цIыху къызэрыгуэкIт, и дуней тетыкIэри апхуэдэт – адрейхэм закъыхигъэщхьэхукIыну, закъыхигъэфIыкIыну пылътэкъым. Езым къуаншагъэ зэримылэжьынур, цIыхум лей зэрыримыхынур хьэкъыу пхыкIати, и щхьэм и пщIэр ищIэжт. Абы тегушхуэгъуафIэ зыуигъэщIынутэкъым, лей епхыуи къыпхуидэнутэкъым. Ар цIыхуитIу зэхэт хуэдэт: мэкъумэшыщIэ къызэрыгуэкIрэ усакIуэшхуэу. Ауэ, гъэщIэгъуэныракъэ, аитIури дэгъуэу щызэзэгът а зы лIым и деж. КъыфIэбгъэкIмэ, зым зыр диIыгъ, аитIур зэкIэрыпч мыхъун хуэдэт. Шэч къытесхьэркъым, фIыуэ зэрытхэу щытам хуэдабзэу, ар пхъэIэщэжьыфIи лэгъупэжьыфIи хъуну зэрыщытам – гу къабзэрэ псэ къабзэрэ зиIэ цIыхур сыт хуэдэ IэнатIэми хьэлэлу бгъэдэтщ.
Алий усакIуэ зыщIар абы и лъахэмрэ и анэдэлъхубзэмрэ яхуиIа лъагъуныгъэшхуэращ. АитIум яхуиIэ лъагъуныгъэм кIэ имыгъуэту, аитIум гу ящимыхуэу езы усакIуэр дунейм ехыжащ. Фашистхэр ди хэкум къы- 35
щебгъэрыкIуэм, ди унагъуэхэм, ди бынхэм шынагъуэр къащылъысым, усакIуэр и пIэм исыфакъым – ди лъахэ дахэм, и анэдэлъхубзэм яхуиIэ лъагъуныгъэр ихъумэн, ар хэутэн яримыгъэщIын папщIэ усакIуэр зауэм макIуэ.
ЩоджэнцIыкIу Алий ящыщщ ди щэнхабзэм куэд хуэзылэжьыфа тхакIуэхэм. Адыгэ, балъкъэр усакIуэхэм Алий куэд къытхуищIащ – абы и деж дыщеджащ, ар ди ущиякIуэу, гъэсакIуэу диIащ. Дригушхуэ
хъунущ а цIыхушхуэм, усакIуэ гъуэзэджэм дигъэныбжьэгъуу, дигъэгушхуэу къызэрытхэтам. Усыгъэм щытча ди япэ лъэбакъуэхэр къыдэхъулIауэ щытмэ, псом япэрауэ, абыкIэ фIыщIэр зейр ЩоджэнцIыкIу Алийщ. Аркъудейкъым – абы дыдэплъейрт, ар ди щапхъэт цIыху хуэдэ цIыхуу дунейм дытетын папщIэ. Абы и хьэл-щэн дахэр и тхылъ телъыджэхэми къахэнащ.
УсакIуэр зауэ щыблэм иукIащ, ауэ абы и усыгъэр къэнащ – зэпымычу ежэх псы къабзэу. Ар нэхъ кIащхъэ, нэхъ фIей хъуркъым. А псы щхьэфэ къабзэм нуру къытощ ди къурш щхьэхухэм я ныбжьри, ди уафэ къащхъуэри, ди щIылъэ щхъуантIэри. Алий и творчествэр адыгэ усыгъэм и псынэ мыкIуэщIыжщ. И лъэпкъым абы хуиIа лъагъуныгъэрщ усакIуэшхуэр уахътыншэ зыщIар.
1983 гъ. Верэ И Абы къыщIэна тхыгъэхэр зыбгъэдэлъыр усакIуэр къэзылъхуа лъэпкъым и закъуэкъым – ахэр я зэдай хъуащ къэралыгъуэшхуэм ис псоми. ЩоджэнцIыкIу Алий сыт щыгъуи жыжьаплъэт, абы и гупсысэхэм къэухьышхуэ яIэт: урысхэм, дунейм тет лъэпкъ псоми я щэнхабзэм щыгъуазэ зищIу, ар езым и творчествэми къыщигъэсэбэпу зэрыщытар холъагъуэ усакIуэм и тхыгъэ нэхъыфIхэм. Апхуэдэщ, псалъэм папщIэ, ЩоджэнцIыкIум и «Къамботрэ Лацэрэ» поэмэр. Мыр, къыфIэбгъэкIмэ, поэмэкъым – усэу тха романщ. Литературэм и жанр нэхъ гугъу дыдэхэм ящыщ усэу зэхэлъ роман нэсщ. Ар зытхам Iэзагъэ ин, зэфIэкIышхуэ зэрыбгъэдэлъар нэрылъагъущ. ЖыпIэ хъунущ ар адыгэхэм я тхыдэм и гъуджэу. Апхуэдэ тхыгъэ гъуэзэджэ зи Iэдакъэ къыщIэкIынкIэ хъунур зи лъэпкъым и дыгъуасэми и нобэми фIыуэ щыгъуазэ, гууз, лыуз зиIэ усакIуэшхуэращ. Вениамин ЕгъэджакIуэ, газетым и лэжьакIуэ, цIыхубэр гъащIэщIэм къыхуэгъэушыным къыхуезыджэ усэ жьгъырухэм я автор – мис апхуэдэ гъуэгуанэр къызэпичащ ЩоджэнцIыкIу Алий эпическэ поэмэшхуэхэм зарипщытыным и пэкIэ. Ауэ а псори зэпыщIат тхакIуэр гъащIэм жыджэру зэрыхэтымкIэ, ар и лъэпкъым гурэ псэкIэ зэрыхуэлажьэмкIэ.
Абы и усыгъэм къигъэхъуапIэ нэхъыщхьэ хуэхъуа езы гъащIэм нэмыщI, Алий тегъэщIапIэ, хэкIыпIэ ищIырт усакIуэр къызыхэкIа лъэпкъым и IуэрыIуатэ телъыджэри, урыс, дунейпсо литературэхэм зыIэрагъэхьа ехъулIэныгъэхэри. КъимыдэкIэ, Алий иIэт узыдэплъеин, узыщеджэн 3* 36
– адыгэ джэгуакIуэ Iущхэм я деж къыщыщIэдзауэ цIыхубэм я усакIуэшхуэ ПащIэ БэчмырзэкIэ иухыжу. Iуэхур апхуэдэу зэрыщытыр хыболъагъуэ усыгъэу зэхэлъ абы и роман цIэрыIуэ «Къамботрэ Лацэрэ» щитхым бэм я лъэныкъуэу, я уэчылу джэгуакIуэм и образри зэрыхигъэхьами.
Зыужьыныгъэшхуэ зыгъуэта литературэхэм я ехъулIэныгъэхэм, псалъэм папщIэ, Лермонтовым и «Демоным», бзылъхугъэхэм ятеухуауэ Некрасовым итха поэмэхэм, Шевченкэ и «Катеринэ» поэмэм пэджэжу къыпщохъу ЩоджэнцIыкIу Алий и «Мадинэ» тхыгъэ цIэрыIуэр.
ЩоджэнцIыкIу Алий и творчествэм куууэ щыгъуазэ зыпщIа нэужь, гурыIуэгъуэ къыпщохъу: аращ и зэхэублакIуэр нобэ лIыпIэ иува, зыужьыныгъэшхуэ зыгъуэта адыгэ литературэм. Аращ абы и пщIэр щIэмыкIуэдри. Наталье
АР Москва дэт тхылъ тедзапIэ «Советский писатель» жыхуиIэм нэгъабэ (1949 гъ.) къыщыдэкIащ ЩоджэнцIыкIу Алий и поэмищ, Липкин Семен зэридзэкIауэ, зэрыт тхылъ. Къэбэрдей литературэм и классик, нэсауэ цIыхубэ тхакIуэ, къыпхуэмылъытэным хуэдизу Iэзагъышхуэ зыбгъэдэлъ ЩоджэнцIыкIум и творчествэм тхылъеджэ мелуан бжыгъэхэр щыгъуазэ хъун папщIэ иджыщ япэ дыдэу апхуэдэ тхылъ дунейм къыщытехьар. Абы итщ усакIуэм и тхыгъэ гъуэзэджэхэу «Къамботрэ Лацэрэ», «Мадинэ», «НыбжьыщIэ хахуэ» жыхуиIэхэр. Абыхэм къызэщIаубыдэ епщыкIуиянэ лIэщIыгъуэм къыщыщIэдзауэ етIощIанэри къыхиубыдэу Къэбэрдейм щекIуэкIа Iуэху куэд. Убж хъунущ ахэр адыгэ гъащIэм и тхыдэм щыщ Iыхьэ куэд къызэрыщыж гъуджэу.
ЩоджэнцIыкIум и творчествэр цIыхубэ гъащIэм и тхыдэу зэрыщытым щыхьэт тохъуэ усакIуэм бгъэдэлъа Iэзагъэшхуэри, и зэфIэкI инри, абы къищтэ темэхэм я зэпкърыхыкIэри, ахэр икъукIэ IэкIуэлъакIуэу къызэригъэсэбэпа щIыкIэри. Алий
Мадинэ
Поэмэ

Жыгхэр гъэгъати, епэрхэр
Пщэдджыжь уэмым зэрихьэрт,
Жыгыщхьэ бзухэм я усэр
Махуэ щIэращIэм и пшынэт.
Унэм и гупэкIэ кIарц жьауэм,
Шэнт лъахъшэм тесу, Мадинэ
ДжанэщIэ схуиду, сыгуфIэу,
ЩIэст, си гухэхъуэр иIэту.
СощIэж - Мадинэ и набдзэр
МазэщIэм хуэдэу къурашэу, 37
ПшэкIухьым ещхьу щхьэц фIыцIэм
Напэхум жьауэ тырищIэу.
Сырымэ щIэлъу къыпфIэщIу
Нэ фIыцIэ пIащэхэр лыдыжырт,
Щыгъэхум ещхьу щынэдзэр
Iупэ плъыжь пIащIэм къыIущырт.
ЗекIуэу щыплъагъукIэ, а дахэм
Псы хуэм ес къазу уIуплъэт,
Къопсалъэ щыхъукIэ, и макъыр
Жэнэтбзу усэу уедаIуэт.
Бэвыкъуэ и адэу Умарым
Дунейуэ иIэр Мадинэт,
Бгъэныщхьэ унэм щIыхьэжмэ,
И пщащэ пажэм дэгуфIэрт.
Унэ лъэбышэу пкъы лъахъшэм
Бланэ шыр щIыфэр и вагъуэт,
И анэу Дадусэм гурыгъухэр,
И пщащэм еплъмэ, текIыжхэрт.
Дахэ сурэтыр арыххэу,
ТхьэмыщкIэ пщащэми, ягъафIэрт,
ЗыхагъэфIыкIыр шеипсми,
Ар гугъэ гуэрым дэбжьыфIэрт:
Илъэс зыщыплIым ихьащи,
Заур Мадинэр и плъапIэщ,
Гъунэгъу-жэрэгъухэм къыдащIэу
А зэпсэгъуитIыр зэгуапэщ.
Мадинэ и анэр щыгъуазэу
Заур а дахэм къоубзэ,
Защиунэгъуэджэурэ а щIалэр
Гъатхэ пщыхьэщхьэхэм къахуокIуэ.
Ахэр насыпым хуэгуфIэу,
ФIыгъуэ къэкIуэнухэм хуэпIащIэу,
ПщIыхь илъэгъуахэр Мадинэ
Заур фIэфIыпсу хуеIуатэ.
Дахэ бжьо плъыфэу Мадинэр
Дуней IэфIыгъуэм ныпоплъэ,
Зыпылъ и псэгъур, Iэрылъхьэу
И фIэщ хъупащи, мэгуфIэ.

Хеищэ цIыкIуу а пщащэр
ФIыгъуэр и пщIыхьу мэжей, 38
Ауэ, къимыщIэурэ, тхьэмыщкIэр
И анэ Дадусэм къегъей.
Мадинэ ищIэркъым: анэшым
Абы и фIэфIыр екъутэ,
Шэнтжьей зэрысым и къуапэм
IэштIымкIэ еуэу мэшхыдэ:
«Сыт факъырэкъуэм бэлыхьу
Фэ дэфлъэгъуахэр? КъызжефIэт!
Уасэ щIэвмыхыу мы фи пхъур
Ауэ ефтыну фыщIещэр?
Абы нэхъ къабзэ ди къуажэ
Зы цIыхубз закъуи щалъхуакъым,
Факъырэжь унэу Заурым
Фэ ар ефтыныр фхуэздэнкъым.
Сэ хуит сыкъэфщIмэ, пхъурылъхур
Хуэфащэ унэ естынщ.
Пылыжь Мудархэ я щIалэр –
Унагъуэ бейщи - нэхъ хъунщ».
Мадинэ и анэ Дадусэр
Къасым и псалъэм щедаIуэм,
Iулъхьэ щыгугъыу и дэлъхур
Пылхэ я телъхьэу къыщищIэм:
«Сыт, на-а. гуIэгъуэ, къыупсэлъыр?
ЩIалэ зыфIэпщыр си ныбжьи,
Дыкъыщамышэм джэгу хэту,
Дэ зэдмыпэсу къэсаи.
Апхуэдэ щIалэм Мадинэ
Нобэ ептынумэ, ирелIэ,
А плIэухуэжьым и мылъкум
КъысхуищIэжынми сыхулIэ».
Къасым, и шыпхъур щыпсалъэм,
Къыщолъэтыжри мэдалъэ,
Къалъимыхьэну щиIуэжу,
Мыхэр и шыпхъум жыреIэ:
«Сыт пхуэмыгъуэтыр, факъырэм,
Уи пхъум псэуфхэр къылъыхъумэ.
Хъыданыжь вакъэу къэсахэм
МэфI фщызгъэуну сыхэтмэ?
Захуэщ, хъыджэбзыр уэ уипхъущ,
Уэ дэлъху унафи ухуейкъым,
Жылэм щIэмыхьэу Заури
Уэ малъхъэ пщIыкIи утхъэнкъым. 39
СощIэ уи Iуэхур зыIутыр:
ЛIыбэч Заурыр уэ зошэ,
Зеиншэ благъэ тхуэпщIыну,
НасыпыншагъэмкIэ зогъабэ!
Хъунщ. УфIэфI дыдэр лэжьыж,
Къихьэ симыIэу сокIыж,
Благъи жэрэгъуи уимыIэу
Узэрыпсэуми еплъыж!»
Къигъэубзэну и анэшым
ЗыриIуэнтIыхьурэ зеIэжьэ,
И адэр и щхьэфэм епIэстхъыу
Къыщылъэтащи мэлъаIуэ:
«ЦIыхубз и псалъэм уедаIуэу,
Къасым, угусэмэ, емыкIущ,
Сэ ныбжесIэнум щIэдэIуи
Iуэху дыухынщи нэхъыфIщ».
ЛIы гъум турыкъыр зыхуейри
Арти, пащIагъуэр еIуантIэ,
Уасэ хуащIыну Мадинэм,
И адэм и жагъуэми, мэдаIуэ.

Губгъуэ тхьэрыкъуэм Iуэху зекIуэр
ЗэхимыщIыкIыурэ мэзежэ,
Жеймэ пщIыхьэпIэу и нэгум
ЩIэкIхэм дэгушхуэурэ мэгуфIэ.
Дахэ сурэту Мадинэ
Дунейм щыхуиту и гугъэщ,
ЩIалэгъуэ хадэм щыгъагъэу
Гъатхэ епэруи щIэращIэщ.
Хеищэ цIыкIуу тхьэмыщкIэр
ФIыгъуэм егугъэурэ зегъафIэ,
ГуфIэгъуэ махуэм ныпэплъэу,
Заур лъыхъуным хуопIащIэ.
Гугъэм и пщIащэхэр лъэлъэну
А дахэ шырыр хуеякъым,
ФIылъагъуныгъэм и IэфIыр
Дыдж къыщащIынуи ищIакъым. Пщэдджыжь дыгъэр уафэгум
Къимыхьэпауэ гъуэзыфэт,
Дыщафэм ещхьу уэсэпсыр 40
ПщIантIэ удз щхъуантIэм и щыгъэт.
Джэрий ныкъуэтхъур а махуэм
Гъунэгъу лэгъунэм щохьэщIэ,
ЩIалэ хъужауэ и гугъэу,
Мадинэ дахэм къыпоплъэ.
Зыри тхьэмыщкIэм имыщIэу
Къасым и псалъэкIэ зехуапэ,
Напэ мазэгъуэр лыдыжу
Псэлъыхъу щIалэжьым ныхуокIуэ.
Жьындуужь набдзэу щIалэжьыр
ХэщэтыкIыжурэ мэпсалъэ,
Чэсейр зи щIыфэу тхьэрыкъуэр
ЩыкъункIэ ишэным хуопIащIэ.
ЩIэ зищIыжыну псэлъыхъум
Напэ зэлъахэр еIуэт,
Уасэ щIитынухэр и куэдщи,
НапщIэ кIырыжьхэр холъэт,
Тхьэрыкъуэ пщэхуу дахащэр
Пылыжь Джэриймэ ищтащ,
Уасэр ебэкIыу щыриткIэ,
Ар и Iэрылъхьэуи гугъащ.
Напэ мазэгъуэм и жьауэу
Данагъуэ щхьэцым еплъащ,
Сурэт дахащэу Мадинэм
«Уасэ хуэфащи» хуищIащ.
Лэгъунэ хьэщIэр псэлъыхъуу
Мадинэ цIыкIум ищIакъым,
Апхуэдэ щIалэр тхьэмыщкIэм
Хуагъэфэщэнуи гугъакъым.
Щауэм и Iуэхур уващи,
Гъатхэ къэрабэр пичынущ,
Пщащэр а махуэм «хьэпшыпти»,
УасэфI къыратмэ IукIынущ.
Сыту тхьэмыщкIэт Мадинэ:
ФIыуэ илъагъум IэщIокI,
ЩIалэ набдзапцIэу Заурым
Хеищэ цIыкIур пагъэкI.

Гуэншэрыкъ гъурыр иIуэту
Умар гупсысэу здэщысым,
Дадусэ дыжэу жьэгу пащхьэм 41
Къыригъэгъыхыу здыдэсым, -
Бжьыхьэ жэп гуащIэм и розэу
Фагъуэу Мадинэ къыщIохьэ.
Зэрахьэ Iуэхур ищIащи,
Игу пIащIэ тIэкIур золъатэ.
А зы сыхьэтым Дадусэм
И хъыджэбз пажэр щилъагъум,
Удз гъэгъагъащIэу а дахэу
Жьым фIыпихынум щеплъыжым,
Мыпсэлъэжыфу, хуимыту,
Iупэ гъущIахэр фIызолъэ,
И пщащэ цIыкIур зыпылъым
Зэрыхуэмызэм топыхьэ.
И анэр щIэпыхьэр Мадини
IупщIу ищIапэркъым, нэщхъейщ,
Ар щIэупщIэнуми, щтэщащи.
Зэхихми фIэфIкъым. - мэшынэ.

Мис а пщыхьэщхьэм щэху дыдэу
Мадинэр и анэм иреджэ,
И анэш Къасыму бзаджэжьым
Къапиубыдахэри жыреIэ.
Iуэхур шынагъуэти, а дахэр
МыукIытэжыххэу мэпсалъэ,
НэкIуплъ фэяхэм нэпс хуабэр
Къыригъэжэхыурэ мыр жеIэ:
«Анэшхэм си адэм и ныбжьым
Щхьэ сыратыну жаIэххэт?
Псом хуэмыдэжу си адэр
Щхьэ а бзаджэжьхэм едаIуэт?..
«Динэ» къызжиIэурэ сигъафIэу
ФIыуэ силъагъуу щытати,
Сэ сыфIэмыфIым былымкIэ
Сыримытынуи жиIати.
Дисэ, уи бгъафэм сыщIэлъу
ЦIыкIуу супIакъэ. схуэдзыхэ,
Сэ хей тхьэмыщкIэр былымкIэ
Къасым сищэнри хуумыдэ.
Пыл Джэриижьым сыратмэ,
СымыпсэункIэ. си тобэщ,
Дыщэ лэгъунэ схуигъэжми, 42
СыщIэмыхьэнкIэ си псалъэщ.
СымыукIытэжу бжызоIэ,
Дисэ, сэ си псэр Заурщ,
Си дуней гъащIэм и кIуэцIкIэ
Ар сэ си дежкIэ пэрытщ».

Дахэ щIэращIэм и псалъэм
Дадусэу и анэр щедаIуэм,
А Iуэхур ящIами, Мадинэр
ЦIыху дэмыхъуну къыщищIэм:
«Захуэщ, си тIасэ, уфIэфIым,
ЩIэкIи дэкIуасэ. сыгъусэщ,
Уи псэм щищIасэкIэ Заурым
Iуэху епщIылIэну си гуапэщ.
Сэ саукIыжми, убынщи,
Уи псэуныгъэр си махуэщ,
Дыщэ упыхьэу къыпщIахыр
Сымылъагъунри гуфIэгъуэщ».
Ар щызэхихым, Мадинэм
И нэщхъеягъуэр токIуэт,
Мазэ изыгъуэу нэкIухум
Пшагъуэу техьахэр еIэт.
Жэщыр фIы дыдэу кIуэтауэ,
Щэхуу Дадусэр ныщIокIыр,
Гъунэгъум макIуэри Лалинэр
Мадинэ цIыкIум къыхуешэ.

ЗэныбжьэгъуитIым я закъуэщ,
Гукъеуэр нобэкIэ зэхуэдэщ,
Iуэху щэху зэрахьэр къадэхъумэ,
Лалинэ дежкIи гуфIэгъуэщ.
Мадинэ дахэр арыххэу
ХэщэтыкIыжу мэлъаIуэ,
ТIэкIу хуэпIэщIэIуэу, Лалинэм
Заур хуеджэнуи жыреIэ.
Ныбжьэгъу хьэлэлу Лалинэр
Iуэхум хуэжану псэлъащ;
Нэхулъэ хъумэ, хъыбарыр
ИригъэщIэну жиIащ. 43

Ауэ Мадинэ зыхэтыр
Къасым къищIащи йоплъакIуэ,
Iулъхьэ щыгугъыу анэшыр,
Бзаджэ хужиIэурэ, мэшхыдэ,
Шыпэрыт уасэм щIонэцIыр,
ПцIы мин иупсурэ лIы гъумыр
Пылыжь Джэрийхэ ныщотхъур.
Ауэ Дадусэм Мадинэр
ФIэмыфI етыныр имыдэ:
«И адэр тхьэмыщкIэми, къыхуэдэщ –
Заур дэкIуэныр нэхъ къещтэ».
Ар Къасымыжьым ищIащи,
Iэмал бзаджэжьхэр зэхелъхьэ,
Iуэхур зэфIэкIыу щымытмэ,
Я щхьэр кIуэдынуи жыреIэ. Гъэмахуэ жэщу мазэншэм
Заур жыг хадэм къоувэ,
Уардэ сурэту, щIыкIафIэу
Мадинэ цIыкIум щопсалъэ.
ФIылъагъуныгъэу чэф гуащIэм
А ныбжьыщIитIыр хыхьащ,
Ятелъ бэлыхьхэр тедзыным
Iэмал хуаухуэу щIадзащ.

Ауэ Къасымыр а жэщым
Пащтыхь жандармэу мэщакIуэ,
ЗэгуэкIуаитIым бзаджэжьым
Шэр яхидзэным хуолажьэ.
Жыгым здыщIэтхэм а цIыкIухэм
Iуэху щэху зэрахьэр къищIащ,
Унэм щIыхьэжри бзаджэжьыр
Ди адэ Умарым фIэнащ:
«Фэ бзаджэнаджэхэм бзылъхугъэм
Нэмыс иIыгъыу фхъумэнт?
Дунейм тетыфхэм я унэ
Фэ фипхъу естынуи екIунт?
Мес, фи Мадинэр жыг щIагъым
Щызэралъафэу яIыгъщ, 44
Благъэ къэфщIыну фи гугъэм
Ар нэмысыншэу дэщIыгъущ!» -
ЖиIэу Къасымым хеитIым
И жьэм къихь фIейхэр хужеIэ,
Ятемылъыххэхэр тырилъхьэу,
Бэлыхь хидзэнущи, мэубэ.
Умар къогубжьри арыххэу
Гурыщхъуэ бзаджэр нахуещI,
ЩIыбым ныщIожри Заурым
Жьэм къемыкIуэнхэмкIэ гу хуещI,
Заур укIытэри, жыг Iувым
ЗыхигъэкIуадэри кIуэжащ.
ПцIыкIэ жэкъуауэ Умарыр
Мадинэ цIыкIум хуилъащ:
«Хьэмэ къилъхуауэ щэныншэ,
Хэт си шыгъуэгум къипшар? Игъуэ нэмысу кIуэдыным
Сыт напэншагъэ бублар?»
ЩхьэцкIэ иIыгъыу лажьэншэр
Унэм, пыхьэжу, къешэж,
Пэшыжь кIыфI зэвым ныщIедзэ,
Бжэр егъэбыдэри къокIуэж.

Си сабиигъуэм Мадинэ
И IэплIэр гущэу сипIат,
И пIэм сыхэлъу шыпсэфIкIэ
Сыхигъэжаеу щытат.
ШкIэ псы езгъафэрэ къэсхужмэ,
Япэ Мадинэ къысщытхъут,
Гъунэгъум кIуарэ къэкIуэжмэ,
ГуфIэу сэ IэплIэ къысхуищIт.
Сыт фIыуэ слъагъур пэш нэщIым
Гъыуэ и закъуэ щIыщIэсыр?
Сыныбгъэдыхьэурэ сеплъыхукIэ,
СызэщIиубыдэурэ щIэгъуэгыр?
Сымаджэ хъуауэ тхьэмыщкIэр
КъысхуэгумащIэу ара,
Е нанэ, дадэ къешхыдэу 45
Игу хагъэщIауэ ара?
СхузэхэщIыкIкъым и лажьэр.
Нанэ Пылыжьхэ яхобгэ,
Дади нэщхъейуэ жыхафэм,
Шэнт лъахъшэм тесу, щощатэ.

Сэ а зэманым сщIэфакъым
Си шыпхъу Мадинэр щIэгъэрыр,
ЗылъэмыкI адэри хуимыту,
И щхьэр фIэхуауэ щIеплъыхыр.
Къасым, хъумакIуэщи, ди унэм
Iэщэ иIыгъыу щызокIуэ,
ПцIы къытыралъхьэри Заурыр
ЯгъэтIысакIэщ дыгъуасэ.
Къасым хэщтыкIи иIэжкъым;
ХьэщIэм япэплъэу уващ,
Ныш ягъэвэным хуэпIащIэу –
Унэр зэрихуэу хуежьащ.

Иджы ди пщIантIэм гупышхуэу
ХьэщIэ жьакIащхъуэхэр къыдохьэ,
Пщыхьэщхьэ уэму бэмпIэгъуэм
Пщащэ тхьэмыщкIэр етхьэлэ.
Къунажын щIыкIэу а пщащэм
Уасэ хуащIыну зэхуос,
Молэ пэ кIыхьри нэпсейуэ
Нэчыхь итхыну къагъэс.
«Зи къурIэн лъапIэ седжауэ», -
ЖиIэу молэжьым къыщIедзэ,
Уэрэд едзыгъуэхэм емыщхьу,
Ежьу задищIурэ мэпIащIэ.
Ар, зэзэмызи дыхьэшхыу,
Лъапэм хуеплъыхыури зыкъещI,
И нэчыхь тхыпщIэр къамыщIэу
Зэрыкуэдыным зыхуещI.
«Си нэчыхь тхыпщIэр - алащэщ,
ИкIэ къихуауэ стхыфынкъым,
Пылыжь Мудархэ зы ныси 46
Мадинэ хуэдэу къашэнкъым». –
Молэ пэ кIыхьыр гупсысэу
Къасым хуеплъэкIыурэ мэгуфIэ,
«ФIыгъуэкIэ» хъуахъуэурэ бзаджэжьыр
Iуэхур ухыным хуобанэ.
Мадинэ дахэу тхьэмыщкIэм
ДэIэпыкъуэгъухэр и мащIэщ,
Пасэрей хабзэм цIыхубзхэу
ЗыIэщIилъхьахэм нэхъ ящхьэщ.

Псэншэ хьэпшыпу анэшым
Иригъэхьынуи иIуащ.
«Хъункъым» - Мадинэр хьэрэмкIэ
ДэмыкIуэххэну уващ.
Шыжь, выжь сатухэр Мадинэм
КъемыупщIыххэу ныхуащIыр,
И гъащIэ тIэкIур хьэзабу.
ЛIэхун и пIалъэу, яухыр.
ЕмыкIугъакъым а махуэм
Пхъухэр былымкIэ ящэныр,
Куэду нэщхъыфIэу уэрамхэм
Шы пэрыт уасэкIэ дэтыныр!

Сэ сабий закъуэрт Мадинэ
Гъусэу иIэжыр а жэщым,
ЩIопщыр Къасымым щиIэткIэ,
Гъуэгыу зезыдзыр а пщащэм.

Къэрабэ плъыфэу щхьэцышхуэр
Мазэу и напэм и жьауэщ,
Уардэ сурэту Мадинэр
Унэ кIыфI зэвым и вагъуэщ.
Гъэмахуэ бзухэм я усэм
Ар щIэдэIуным пыкIащ,
Бжьыхьэ мэл бацэу и щхьэцыр
ЗэхэпцIэжауи къэнащ. 47
ЛIы бей къапхъэным щыгъэрщи,
И хуитыныгъэр Iахащ,
ЩIалэгъуэ хадэм щитахэм
ЩиIа къыфIэщIхэри лIэжащ.
И нэ пIащэшхуэхэм щIэж нэпсхэр
Хуабэу и нэкIум къытохьэ,
Гупсысэ дыджым а дахэр
Хьэдэ сурэтым ирехьэ.
Мадинэ дежкIэ жьэн узыр
ИкъукIэ фIэтыншу хуоблагъэ,
Дыгъэри Мазэри фIэкIыфIщи,
Мащэр нэхъ нэхуу къелъытэ.
Уэгъу сэтэнейщи, и пщIащэр
ГъухукIэ пылъэлъурэ джэфащ,
НэкIу дыхьэрэнхэу телъахэр
Фэ тегъуэ къупщхьэм хуэкIуащ.
Мадинэ дахэр, лIэн пэплъэу,
Гуауэ уэншэкум тенащ,
Хьэуа бэмпIэгъуэм епэрхэр
Гъатхэ накъыгъэм хишащ.

Зы махуэ гуэрым лIыжь ябгэр
Дэпу. губжьауэ щIохьэж,
Хущхъуэ нэпцIыжьхэм щIитахэр
И Iэпэр щIишэурэ къебжыж.
А къипсэлъ гуауэмкIэ Мадинэ И шхыIэн щIагъым щопыхьэ,
Щымысхьыжыххэу бзаджэжьыр
Нэхъри губжьауэ жьэхолъэ.
Пщэдей ажалыр фIэкIыхьщи,
Дунейр щинэным хуобанэ,
Нэгум щIэмыкIыу и псэгъур
ДэщIыгъу фIэщIыжурэ мэIэбэ.
Сымаджэ хьэлъэм лIы бзаджэр
Жьэхэуващи мэхъущIэ,
ЩIэхыIуэу мылIэмэ, емыжьэу,
ТIуанэ къишэнуи хуеIуатэ. 48

Узыр хьэлъащэу къытелъми,
Ар «тIуанэ» псалъэмкIэ къэщтащ,
НапIэр къиIэтри тхьэмыщкIэр
И бгъафэ щIэсым еплъащ.
Хабзэжь и нышу хеищэр
И сабий закъуэм жьэхоплъэ,
КъыфIелъэлъэхыурэ и нэпсхэр
И бгъафэ щIэсым тогъуагэ;
Iупэ гъущIахэм и цIыкIур
ИрикъузылIэурэ егъафIэ,
АнэнэпIэсым и щIалэр
Къызэрыхуэнэми тогуIэ.

Мадинэ дахэм и гъащIэр
Хьэзабым хэту фIэкIащ,
Iыхьлы-лейзехьэхэм тхьэмыщкIэр
Игъуэ нэмысуи ялIащ.
И бгъафэ щIэсу бын закъуэр
Анэ гущIэгъуми пыкIащ,
Къыщамыгъазэу щIы фIыцIэм
Мадинэ мыгъуэр кIуэжащ.
ТхьэмыщкIэ цIыкIум и щIалэм
И дуней гъащIэр кIыхь ухъу,
И анэм и тхыдэр и гъуазэу
ЦIыхубз уэчыли ирехъу!
1928–1941 гъ.гъ. 49
СэмэгумкIэ къыщыщIэдзауэ: Къаздэхъу Мэжид, ЩоджэнцIыкIу Алий, ещанэр хэтми тхузэхэгъэкIакъым.
ЩоджэнцIыкIу Алий и фэеплъым деж (Бахъсэн къалэ). ГупэмкIэ щытхэр: усакIуэ Щомахуэ Амырхъан, ЩоджэнцIыкIу Налжан, Шортэн Даниткэ, усакIуэ ЩоджэнцIыкIу Iэдэм. 1957 гъэ
4 Заказ № 120 50
Уэлий (Алий и къуэшщ)
Зул (Алий и къуэшщ)
Данил (Алий и къуэшщ) 51
СэмэгумкIэ къыщыщIэдзауэ (щысхэр): ЩоджэнцыкIу Алий ипхъу Налжан, Алий и пхъурылъху ХьэкIуащэ Аслъэн, Алий и щхьэгъусэ ШэIидэт, Алий и пхъурылъху ХьэкIуащэ Мадинэ, Алий и нысэ (ЩоджэнцIыкIу Лиуан и щхьэгъусэщ) Чегембаевэ Мэржан; (щытхэр): Алий и къуэхэр – Мухьэмэдрэ Лиуанрэ, Алий и малъхъэ (ЩоджэнцIыкIу Ленэ и
щхьэгъусэщ) ХьэкIуащэ Андрей.
Махуэ Iэлисэхь, ЩоджэнцIыкIу Налжан, Жамборэ Суфян.
1945 гъэ

Лиц (Алий и шыпхъущ)
Махуэ Iэлисэхь, ЩоджэнцIыкIу Чытаун.
1949 гъэ 53
СэмэгумкIэ къыщыщIэдзауэ: ЩоджэнцIыкIу Мурат (Лиуан и къуэщ), ХьэкIуащэ Аслъэн, Бэрсэдж Равидэ (Аслъэн и щхьэгъусэщ), ХьэкIуащэ Мадинэ, ЩоджэнцIыкIу Мадинэ (Мухьэмэд ипхъущ), Чегембаевэ Мэржан, ЩоджэнцIыкIу Мухьэмэд, ХьэкIуащэ Андрей, Хъурей Заирэ, ЩоджэнцIыкIу Заур (Мухьэмэд и къуэщ) Сабийхэр: Хъут Алия (ХьэкIуащэ Мадинэ ипхъущ), ХьэкIуащэ Инарэ (ХьэкIуащэ Аслъэн ипхъущ), ЩоджэнцIыкIу Ленэ (ЩоджэнцIыкIу Мурат ипхъущ). 1997 гъэ
Алий и къуэ Мухьэмэд
Алий и къуэ Лиуан 54
Алий и щхьэгъусэ ШэIидэт
Алий ипхъу Чытаун
Алий ипхъу Налжан 55
СэмэгумкIэ къыщыщIэдзауэ: Алий и щхьэгъусэ ШэIидэт, Алий ипхъу Налжан, Алий и къуэ Лиуан, Алий и къуэ Мухьэмэд, ЩоджэнцIыкIу Алий, Алий ипхъу Чытаун. 1941 гъэ
СэмэгумкIэ къыщыщIэдзауэ: ЗэкIурей Данэху, ЩоджэнцIыкIу Алий, Алий и шыпхъу Чамилэ. 1921 гъэ 56
Композитор А. Авраамовымрэ ЩоджэнцIыкIу Алийрэ
СэмэгумкIэ къыщыщIэдзауэ: Куржы Хьэмзэт Нахъуэ и къуэр, Цагъуэ Нурий Айтэч и къуэр, Куржы Гъузер Хьэцу и къуэр, ЩоджэнцIыкIу Алий
Iэсхьэд и къуэр. 1919 гъэ 57
ЩоджэнцIыкIу Алийрэ Емкъуж Црурэ (Абзуанхьэблэ щыщщ).
Сабийхэр: Алий ипхъу Налжан, Алий и къуэ Лиуан. 1936 гъэ
СэмэгумкIэ къыщыщIэдзауэ: Цагъуэ Нурий, ЩоджэнцIыкIу Алий, Цагъуэ Мухьэмэд. 1919 гъэ 58
Къуэмыхьэж вагъуэ
Литературэм хуэдэу зыми къыхэщыркъым лъэпкъым и духовнэ зэфIэкIыр, къыхэщ къудей мыхъуу, а зэфIэкIым нэхъри зрегъэузэщI. Абы и зы щапхъэщ гупсысэм, лъэпкъ зэхэщIыкIым я узэщIакIуэу ува ЩоджэнцIыкIу Алий и творчествэр.
УсакIуэшхуэм и творчествэм теухуауэ тхыгъэ куэд я Iэдакъэ къыщIэкIащ Теунэ Хьэчим, ХьэкIуащэ Андрей, Сокъур Мусэрбий сымэ, нэгъуэщIхэми. Псом хуэмыдэу усакIуэм и гъащIэр, и творчествэр нэсу, куууэ зэпкърыха хъун щхьэкIэ лэжьыгъэшхуэ зэфIигъэкIащ ХьэкIуащэ Андрей.
ЩоджэнцIыкIум теухуауэ куэд ятхащ критикхэми, ди тхакIуэ пажэхэми. Абыхэм ущIэмыарэзын хэлъу схужыIэнукъым. Ауэ усакIуэм къытхуигъэна тхыгъэхэр джыным, щIэныгъэм тету ахэр къэхутэным зэкIэ гъунэ итлъауэ фIэкIа къэслъытэркъым. Псалъэм папщIэ, къызэрыIэтын хуейрэ сыт щIа мыпхуэдэ Iуэхухэр: сыт хуэдэ ЩоджэнцIыкIу Алий и дуней еплъыкIэр, и философскэ, художественно-эстетическэ лъабжьэхэр, и нравственно-этическэ гупсысэкIэр? НэгъуэщIхэри. Мы упщIэхэм нэхърэ зыкIи нэхъ тыншкъым усакIуэм и поэтическэ талантым и зэхэлъыкIэр хьэмэрэ ар цIыхум, цIыху гъащIэм зэреплъыр къэпIэту зэпкърыпхыну, ар зы концепцэу зэбгъэуIуну.
Зи гугъу сщIахэм адэкIи пыпщэ хъунущ. Ауэ а псоми мы тхыгъэм дыщытепсэлъыхьыну къалэну зыхуэдгъэувыжакъым. Зыхуэдгъэувыжами, къуаншагъэ хъунт, сыт щхьэкIэ жыпIэмэ, ар икъукIэ лэжьыгъэшхуэщ. А псоми къыхэсхыу зи гугъу сщIыну сызыхуейр зы Iуэху еплъыкIэщ: сыт хуэдэ художественно-философскэ Iуэхугъуэ ЩоджэнцIыкIу Алий и тхыгъэхэм нэхъ убгъуауэ къуэцIрыкIыр, абы и творчествэм джэлэс хуэхъуу? Дэ адыгэ философие, эстетикэ, этикэ, литературэм и теорие жыхуэтIэхэр зыдж щIэныгъэ лэжьыгъэхэр диIэкъым, кIуэ, литературэм теухуауэ щыIэ мащIэ тIэкIур къыумылъытэмэ. Мы зи гугъу тщIы щIэныгъэхэм ехьэлIа Iуэхугъуэхэр ди бзэкIэ гъэпсакъым, нэгъуэщIу жыпIэмэ, терминологие диIэкъым, ар къызыхэкIыр лъэпкъ гупсысэкIэм къыпкърыкIауэ щыIэ тхыгъэхэм культурэр я лъабжьэу зэрызамыужьарщ.
А Iуэхум ехьэлIа теорием ди деж зэрыщызимыужьам, щIэныгъэ терминхэр зэрыщызэфIэмыувам гугъу къыпщещI мыпхуэдэ лэжьыгъэхэр адыгэбзэкIэ къэптIэщIыну. Ауэ, сыт хуэдэу гугъуу щымытми, а Iуэхугъуэм щIэдзэн хуейщ, ди бзэкIэ (зэрыхъукIэ) щIэныгъэ IэнатIэхэм дыщылажьэмэ, терминхэри зэфIэувэнщ, адрей лъэпкъхэм яйм хуэдэу. «Iуэху мыублэ блэ хэсщ», жиIащ пасэрейм.
Совет власть зэхагъэщэхэжам и сахуэм хэту зыкъомым блэкIа псори хьэIупс ящI. Апхуэдэ бгъэдыхьэкIэ хуаIэщ духовнэ культурэми, къапщтэмэ, литературэми. Языныкъуэ тхакIуэхэр щагъэкъуаншэ къохъу ахэр советскэ властым и идеологием тету зэрытхам щхьэкIэ. Хэт зи зэманым хуэмытхар? АбыкIэ тхакIуэр зэи бгъэкъуаншэ хъунукъым. Апхуэдэ пщалъэкIэ Iуэхум дыбгъэдыхьэмэ, къанэ щIагъуэ щымыIэу, псори къуаншэ зэфэзэщу къыщIидзынущ, ЩоджэнцIыкIу Алии яхэту. Къапщтэмэ, ЩоджэнцIыкIум и тхыгъэхэм зэреплъу щытар класс зэныкъуэкъуныгъэм и идеологием и мардэхэм тетущ. Абы къытекIауэ ЩоджэнцIыкIум и тхыгъэхэм цIыхугъэр, напэр, цIыхухэм я зэхущытыкIэхэр, 59
лъэпкъ хабзэр, нэмысыр, цIыхухэр зэрызэхэтыр, зэзышалIэр, абыхэм я кум дэлъын хуей псэ къабзагъэр, лъагъуныгъэр, ныбжьэгъугъэр, лъэпкъ зэхуэмыдэхэм къадекIуэкI зэхэтыкIэр, цIыхугъэ лъагэм и щапхъэ узытекI мыхъунухэр къызэригъэлъагъуэр, ахэр къызэрехъулIэр къэхутэн хуейщ. Ар нобэ тхакIуэм и тхыгъэхэм зэрыбгъэдыхьэн хуей Iуэхугъуэ нэхъыщхьэхэу сэ къызолъытэ. Ахэр Алий и тхыгъэ нэхъыфIхэм, нэхъ пIащэхэм къуэпс куукIэ зэпыщIауэ хэлъщ.
ЩоджэнцIыкIум и тхыгъэхэм нэхъ фIыгъуэ дыдэу хэтлъагъуэр ищхьэкIэ зи гугъу сщIа Iуэхугъуэхэращ, армыхъумэ абы класс бэнэныгъэр, зэпэщIэтыныгъэр къызэригъэлъагъуэракъым. КласскIэрэ зэкъуэуда зэхэтыкIэр тхакIуэм иIауэ аращ, социальнэ фон жыхуаIэм хуэдэу, зи гугъу ищI лъэхъэнэхэм обществэм и зэхэтыкIар къигъэлъэгъуэн папщIэ.
Алий ди лъэпкъым и тхакIуэшхуэщ. Зы тхакIуэшхуи щыIэкъым и худо-жественнэ гупсысэкIэм философскэ лъабжьэ гуэр имыIэу. Художественнэ тхыгъэ нэсымрэ философиемрэ зэгуэхыпIэ яIэкъым.
Нэхъыщхьэ дыдэу сыт хуэдэ философскэ еплъыкIэ ЩоджэнцIыкIум и тхыгъэхэм псырылъэу пхышар? А упщIэм зэпкърыхауэ жэуап тхуетмэ, наIуэ хъунущ Алий и творчествэм и мыхьэнэр, лъэпкъ культурэм абы хуищIа хэлъхьэныгъэр зыхуэдэмрэ зыхуэдизымрэ.
Алий сыт щыгъуи щIэныгъэм хуэпабгъэу щытащ. Абы еш, щхьэх имыIэу бзэхэр зригъащIэрт, нэгъуэщI лъэпкъхэм я тхыдэр, я культурэр иджын папщIэ.
Профессор ХьэкIуащэ Андрей етх: «Хамэ къэрал зэрыщыIа илъэситIым Алий тыркубзэр уэрсэру, и анэдэлъхубзэм хуэдэу, зрегъащIэ, хуэбгъэфащэ зэрыхъунумкIэ, абы къыдэкIуэуи хьэрыпыбзэм, французыбзэм, эсперантэм фIыуэ щыгъуазэ зещI. Абы нэмыщIкIи, шэч хэлъкъым а лъэпкъхэм я литературэхэри абы зэрызригъэщIам».
Псоми дощIэ Алий и духовнэ зыужьыныгъэм Цагъуэ Нурий джэлэс зэрыхуэхъуар. АтIэ, зыщыгъэгъупщэн хуейкъым щыпсэуа зэманым елъытауэ, Цагъуэр еджагъэшхуэу, щIэныгъэлIу зэрыщытар, Истамбыл дэт университетыр къызэриухар. Абы къыхэкIыу, Нурий Европей культурэм, философием, литературэм фIыуэ хищIыкIыу щытауэ къэплъытэ хъунущ.
Нурий абыхэм псоми хущIигъэджыкIащ, хуиущиящ тхакIуэ хъуну щIалэр. Шэч хэлъкъым, езы Алий Кърымми Тыркуми щыщыIа гъэхэм лъэкI къызэримыгъэнар, и щIэныгъэм нэхъри хигъэхъуэн папщIэ. Армырамэ, апхуэдиз гугъуехьрэ хьэзабрэ щхьэ ишэчын хуейт?!.
А лъэхъэнэм Европэм и культурэм, литературэм къыщыунэхуауэ щытащ къэхутэныгъэ лъагъуэщIэхэр - гущIэм и философиер, экзистенциализмэр, символизмэр, нэгъуэщI гупсысэкIэхэри.
Экзистенциализмэм зи гугъу нэхъ ищIыр кIуапIэ зимыIэ Iуэху гугъусыгъум, щытыкIэ ткIий Iэмалыншагъэм щыпэщIэувам деж цIыхур зэрыхъум, зэрызищIым, къылъыкъуэкIа Iуэхугъуэхэр абы зэрызэфIих щIыкIэхэращ. Апхуэдэ Iуэхугъуэхэм я нэхъ гуащIэ дыдэу абы къелъытэ ажалыр, гъащIэм шынагъуэ къезыт нэгъуэщI лъэпощхьэпохэр.
ЦIыху гъащIэм мыхьэнэ гуэр иIэ? Сыт езы цIыхур зищIысыр? Сытым щыгъуэ цIыхум зыкъыщыгурыIуэжыр? ГъащIэмрэ лIэныгъэмрэ ар хуей щхьэ хъурэ? ЛIэныгъэр къыхихыну апхуэдэ щытыкIэ щIихуэр сыт? А упщIэхэм жэуап ярет экзистенциализмэм. 60
ЦIыхур зищIысыр нэхъыбэу наIуэ къыщыхъур ар псэзэпылъхьэпIэ щихуам дежщ. Адрей къызэрыгуэкIхэм деж цIыхур нэхъ къэщIэгъуейщ.
Иджы Алий дежкIэ дгъэзэжынщ. Абы и тхыгъэхэм хэухуэнауэ данагъэу пхрымыкIыу пIэрэ зи гугъу тщIы упщIэ IэубыдыпIэншэхэмрэ абыхэм я жэуапхэмрэ? Ахэр псори езы Алий и гъащIэ гугъум къыхуигъэувауэ щытащ.
Къэтщтэнщ усакIуэм и IэдакъэщIэкI нэхъ гъуэзэджэ дыдэхэм ящыщ «Нанэ» усэр.
Нанэ, фIыти сыкъыумылъхуамэ,
Бэлыхьхэми ухэзмыдзамэ,
Зедзэну уи щIалэ цIыкIур
Къэмыхъуу е лIэжыгъамэ.
Сыт къуаншагъэу, Тхьэ, уэзлэжьауэ
Дунейм пцIанэу сыщIытебдзар?
Дзы имыIэу нанэ тхьэмыщкIэми
Нэпс щIигъэжу къыщIэбгъэнар?
«… ФIыти сыкъыумылъхуамэ…». Апхуэдэу жозыгъэIэнур гъащIэм щхьэлажьэ уищIамэщ. Ауэ ЩоджэнцIыкIум и усэм хэтлъагъуэ лIыхъужьыр гугъуехь зыхэтхэм щхьэкIэ тхьэусыхэ къудейуэ аракъым, атIэ цIыхумрэ абы и гъащIэмрэ дунейм щаIэ мыхьэнэм и философскэ купщIэр къызэритIэщIыж жэуап къилъыхъуэу аращ. Псом хуэмыдэу ар нэрылъагъу щохъу Алий и «Къамботрэ Лацэрэ» романым, «Мадинэ», «ЩIымахуэ жэщ» тхыгъэхэм, «Хьэжыгъэ пут закъуэ» рассказым. «Нанэ» усэм а Iуэхугъуэм нэхъ зыщешэщI, зыщеубгъу, упщIэхэр тхьэусыхэмрэ гъынанэмрэ хошыпсыхьри, нэпс шыугъэхэр зыщIэт гъым хуокIуэ. Гу лъытапхъэщ тхакIуэм зи теплъэр дигъэлъагъу лIыхъужьхэм – ахэр ныбжькIэ я щIалэгъуэ дахэу зэрыщытым, гъащIэм хыхьэ къудейуэ зэрыарам. ИкIи, апхуэдиз я щIалагъэу, гъащIэр гуIэгъуэкIэ яух. ЦIыхур цIыху нэсу зэфIэувэну хунэмысу зэфIощахэ, гъащIэм и удын гущIэгъуншэм пэлъэщыркъым. Ауэ ар зэ IуплъэгъуэкIэщ. Абыхэм ябгъэдэлъщ псэр зыхьэху дахагъэ, хабзэ, цIыхугъэ ин, нэмыс лъагэ. Ахэращ ЩоджэнцIыкIум и лIыхъужьхэр гуимыхуж зыщIыр, зыгъэбжьыфIэр. ЦIыхум и гъащIэр, и щхьэхуитыныгъэр, и лъагъуныгъэр, и насыпыр, и нэмысыр, кIэщIу жыпIэмэ, ар цIыху зыщI нэрыгъ псори (принципхэр) Алий къегъэлъагъуэ зы цIыхум и гъащIэм ехьэлIауи, унагъуэмрэ обществэмрэ яхуэгъэзауи.
Сыт хуэдэ Iуэхугъуэхэр игъэуврэ икIи ахэр дауэ зэфIихрэ усакIуэм, а упщIэхэм жэуап нэс яритын папщIэ?
Ар гурыIуэгъуэ хъун щхьэкIэ, езы тхакIуэм зэрищIым хуэдэу, лъэныкъуищымкIи еплъын хуейщ (цIыху щхьэхуэм – унагъуэм – обществэм). Еплъын хуейщ тхакIуэм ахэр зэригъэувым, и бгъэдыхьэкIэм тету.
Алий и тхыгъэхэр класс бэнэныгъэм къигъэув нэрыгъхэм емыбэкъуэфу, абы фIэмыкIыфу къалъытэу щытащ зэгуэр, ауэ ЩоджэнцIыкIум и IэдакъэщIэкIхэр гум къинэж зыщIар аракъым. УсакIуэм и тхыгъэхэр зэи мыкIуэдыжын щIэхъуар цIыхугъэ иным и мардэхэм уебакъуэ зэрымыхъунур, арыншамэ гъащIэм мыхьэнэ лъэпкъ зэримыIэр зыхэпщIэу, уи фIэщ хъууэ къызэригъэлъэгъуарщ.
Дэтхэнэ тхакIуэ инми и тхыгъэхэм куэд къибджыкIыну, куэдым 61
уригъэгупсысу, гъащIэм теплъэгъуэ зэмыщхь, зэмыфэгъу куэд зэриIэр къыбгурагъэIуэфу щытын хуейщ. ЩоджэнцIыкIу Алий и тхыгъэхэм я нэхъыбэр апхуэдэщ.
Зэманыр макIуэ. ГъащIэр шыIэдэжым ещхьу и гъусэу ешэ. ЩIэблэхэм захъуэж. Шэч хэлъкъым щIэблэ къэсыхункIэ езым и гупсысэ, и гурыщIэ, и гукъеуэ Алий и тхыгъэхэм къызэрыхихынум. Сыт щхьэкIэ жыпIэмэ тхакIуэр зытепсэлъыхь Iуэхухэр цIыхум и акъылыр зэрызэфIэувэ лъандэрэ абы къыдекIуэкI гурыгъухэмрэ гурыщIэхэмрэщ. Абыхэм ужьых яIэкъым. Апхуэдэу щыщыткIэ, цIыхухэм ЩоджэнцIыкIум ярит жэуапхэр лъэпкъым и духовнэ гъащIэм дежкIэ дерсщ. Аращ Алий философ щыпкъэу и тхыгъэ налкъутналмэсхэм щIыдагъэлъагъур.
ЦIыхур дунейм «пцIанэу тедзащ», и закъуэщ («Сыт къуаншагъэу, Тхьэ, уэзлэжьауэ «Дунейм пцIанэу сыщIытебдзар?». ЦIыхумрэ абы и гъащIэмрэ зэпэщIэувэжын хуей мэхъу, уеблэмэ икIи щызэпэщIэтщ. Хэт къуаншэр? Къуаншэр къэплъыхъуэныракъым Iуэхур здэщыIэр – Iуэхур гъащIэр апхуэдэу зэрыщытырщ, ар зэрызэхэухуэнар къэхутэнырщ. ЦIыхур гъащIэм и философиещ. Шэч къытесхьэркъым ЩоджэнцIыкIу Алий и лъэхъэнэм Европэм щыIа философие зэхэлъыкIэхэм щыгъуазэу зэрыщытам, апхуэдизкIэ усакIуэм куууэ къегъэув икIи художественнэ къару лъэщ хэлъу зэпкърех гъащIэм, лIэныгъэм, лъагъуныгъэм, щхьэхуитыныгъэм уезыгъэгупсыс Iуэхугъуэхэри. Мы сэ си Iуэху еплъыкIэр зымыдэн щыIэнкIэ хъунщ. Ар дауэ-тIэ: Алий и гугъэр гъащIэм хихыжауэ (пессимисту) псэуауэ ара абы къикIыр? Сэ къызолъытэ пессимистти-оптимистти жыхуэтIэ Iуэху бгъэдыхьэкIэхэр тхакIуэм и творчествэм дыщытепсэлъыхьхэм, ар щызэпкърытххэм деж куэдрэ къыдэгъэжеин хуэмейуэ. Дэтхэнэ тхакIуэми езым и еплъыкIэ гъащIэм хуиIэжщ, езым и философие зэтреублэ. «Оптимист - пессимист» Iуэху зэрихуэркъым абы, ар гъащIэм и къэхутакIуэу аращ. Тхылъеджэм и къалэныр тхакIуэм и IэдакъэщIэкIхэм ящIэлъ гупсысэр, и щхьэзыфIэфIагъкIэ зэблимышу, къызэрыгурыIуэным иужь итынырщ. ДыарэзынкIи, дымыарэзынкIи хъунщ абы жиIэмкIэ. Ар щхьэж и Iуэхужщ, ауэ тхакIуэм и гупсысэр зэмыхьэкIауэ, и тхыгъэр тегъэщIапIэ щIауэщ къызэрыхутапхъэр. Арыншамэ тхакIуэм кIэрымылъ кIэрыплъхьэныр бетэмалщ.
ИщхьэкIэ зи гугъу тщIа философие упщIэхэм хыхьэу ЩоджэнцIыкIу Алий нэгъуэщI зы Iуэхугъуи къеIэт: ар цIыхум и дуней тетыкIэр, и Iуэху зехьэкIэр, гъащIэм зэреплъыр лIэщIыгъуэ IэджэкIэрэ лъэпкъым зэхилъхьа, мардэ гуэрхэм тету зэтриухуауэ зэрыпсэу хабзэхэм зэрезэгъырщ. Лъэпкъым и хабзэмрэ цIыху щхьэхуэм илэжь Iуэхухэмрэ зэхьэлIа зэрыхъурщ.
ДызэреплъымкIэ, мы Iуэхур ЩоджэнцIыкIум дежкIэ тыншу щытакъым. Арауэ къыщIэкIынущ ар зэм зы лъэныкъуэкIэ, зэми нэгъуэщI лъэныкъуэкIэ бгъэдыхьэурэ щIызэпкърихар.
ЗэрыжаIэщи, дунеижьыр къызэриухуэрэ цIыху акъылыр зыгъэзджыздж Iуэхущ мыр. Лъэпкъым тхыдэм и гъуэгуанэ кIыхьым щызэригъэпэща хабзэмрэ нэмысымрэ я лъапIэныгъэм цIыхур щебэкъуэн къэхъункIэ хъуну? Ебакъуи хъуну? Къыхуэгъунуи пIэрэ? Сыт хуэдэ щхьэусыгъуэ цIыхум иIэн хуейр апхуэдэ Iуэху илэжьын щхьэкIэ?.. ЦIыхум илэжьахэм щхьэкIэ жэуап гуэр ихьын хуэмейуэ пIэрэ? СыткIэ хуэпшыныжыну ар абы?.. 62
уагъэгужьей. ЗыщIэупщIэнухэр куэд мэхъу. Хьэлъэхэщ. Къару шынагъуэ яхэлъщ, Сэ сызэреплъымкIэ, щапхъэ гъуэзэджэщ «ЩIымахуэ жэщ» поэмэр. Шэч къытесхьэркъым тхылъеджэр а поэмэм зэрыщыгъуазэм, ауэ дэ дызыхуей жэуапыр къэтлъыхъуэн щхьэкIэ, ар зытеухуар кIэщIу ди гум къэдмыгъэкIыжу хъунукъым.
… ЦIыхубз тхьэмыщкIэм и щхьэгъусэр пащтыхь зауэм пшэрыхь щIыкIэу хэкIуэдащ. Сабий къыхуэнар мэжалIэм ехь. Анэр мэгуIэр. ЩIымахуэ жэщым и нэхущ щIыIэщ, тIэкIу хилъэфа сабийр хьэуазэпIэм къыхенэри, къалэм макIуэ. Ар Iуохьэ ефапIэ абджыпсым къакъэ-пщIыпщIу щIэсхэм елъэIуну. Ауэ абыхэм фыз тхьэмыщкIэр зэхащIыкIакъым, гуIэу унэм къегъэзэж «хьэлу!» жиIэу щэIу сабийм деж. Къигупсысынур имыщIэу, и щхьэр IитIкIэ иубыдауэ здэщысым: ЩIакIуэ хуэдэу щхьэц фIыцIэшхуэу
И плIэм телъым гу лъетэж:
«Сыту мащIэт си гупсысэр,
Уасэ зиIэр сэ сщIэжакъым…»
ЦIыхубз тхьэмыщкIэм, хэкIыпIэ къигъуэтауэ къелъытэри, «ЩIакIуэ хуэдэу щхьэц фIыцIэшхуэр» пегъэху, ар ещэри бэзэр шхын къыхуехь сабийм. Псалъэ IэфIу сабийм жриIэнухэр зэхилъхьэу, анэр пIащIэу къокIуэж. Ауэ къызэмылын удыныр гъащIэм къредз анэ тхьэмыщкIэм:
И уэздыгъэр ункIыфIарэ
Къуэр дияуэ ныIуощIэж.
Аращ зэрыхъур поэмэм и сюжетыр. ЦIыхубзыр гузэвэгъуэм хэтщ, хьэлъэщ зыIуува и IэнатIэр; и гугъапIэр и щхьэгъусэр узыншэу зауэм къикIыжынырти, ари IэщIихащ гъащIэм. Сыт ищIэнт, хэкIыпIэншэти, пэщIоувэ гъащIэм и хьэзаб хьэлъэм. ПэщIэува щхьэкIэ пэлъэщыркъым, къыхегъащIэ…
«Уасэ зиIэр сэ сщIэжакъым» щыжиIэм деж, ар къызэрыбгурыIуэн хуейр щIакIуэм хуэдэ щхьэц фIыцIэм сом бжыгъэу е нэгъуэщI мылъкуу хуэзэракъым. Адыгэм дежкIэ щхьэц кIыхьыр цIыхубзыр зэрыкъабзэм и дамыгъэу щытащ. УсакIуэм фIыуэ къыгуроIуэ цIыхубзыр зыхуэкIуа гупсысэр зэрынасыпыншагъэр. Уеблэмэ, цIыхубзым ар зэхищIыкIын щхьэкIэу къыщIэкIынущ абы лъэпкъым и псэлъафэ псо къыщIихьыр: «Былым лейуэ и гугъэжу» - жыхуиIэр щхьэцыращ. Лъэпкъым и цIэкIэ жиIэ хуэдэщ усакIуэм мы псалъэхэр.
ТхакIуэм цIыхубзым гуригъаIуэ хуэдэщ ар зэрымыIуэху джэгур. «… лейуэ и гугъэжу…» щыжиIэкIэ а псалъэхэр хъуэрыбзэу мэIу икIи а хъуэрыбзэм къыхоIукI цIыхубзым и Iуэхур гуауэкIэ зэриухынур.
ХэкIыпIэншэ гузэвэгъуэр, напэр, узэбакъуэ мыхъуну хабзэр зэблэкIыпIэ имыIэу зэрызэпэщIэувэращ поэмэм философие лъабжьэ
хуэхъур.
Сыт цIыхубзым ищIэн хуейр? Сыт и хэкIыпIэр? Сытхэр и Iэмал?.. Хабзэмрэ нэмысымрэ зэребэкъуамкIэ жэуап ихьын хуейкъэ?.. СыткIэ ипшыныжа хъуну ар? ГущIэгъуншэщ мы упщIэхэр, пхуэмыгъэкъаруунуи хьэлъэщ абыхэм я жэуапыр.
Поэмэм и пэ дыдэм къыщыщIэдзауэ абы къыщыIэта Iуэхугъуэхэр нэхъ IупщI, нэхъ куу, гуащIэ хъууэрэ, къыдэбыргъуейуэрэ макIуэ. Гужье- 63
игъуэ гуэр зэрыщыIэнур псэкIэ зыхэпщIэу, а гузэвэгъуэм хуэшым хуэдэу узэщIиIулIэу зеужь поэмэм.
Ауэ итIани Iуэхур хъарзынэу иухыну къыпщохъу. Пэж дыдэу, сыт абы и кIэр фIыкIэ щIимыухынур? Хъарзынэу бэзэр шхыни сабий мэжалIэм къыхуищэхуауэ къокIуэж анэр. Сабийри зэIурыужынщ, езыми и гур зэгъэжынщ… Ауэ поэмэр, дызэрыщымыгугъауэ, уи щхьэфэцым зригъэIэту, тхакIуэм нэгъуэщI лъагъуэкIэ еукъуэдий, и гупсысэри мыпхуэдэу еух:
И уэздыгъэр ункIыфIарэ
Къуэр дияуэ ныIуощIэж.
Поэмэр гуIэгъуэкIэ зэриухыр къыщытщIэр иужь дыдэ сатырым дежщ. Ар тхакIуэм и художественнэ Iэзагъым щыщщ. ЗыщIыпIэ дежи усакIуэм поэмэр апхуэдэу иухыну къыщыхигъэщыркъым.
НэгъуэщI зы гупсыси. И щхьэц фIыцIэшхуэм гу щылъитэм, анэм «Уасэ зиIэр сэ сщIэжакъым», - жи. УсакIуэм цIыхубзым и щхьэцыр игъэпудыжауэ къелъытэ, ищэну зэрытегушхуа къудейр идэркъым. Ауэ бын гузэвэгъуэм уимыгъэщIэн зэрыщымыIэр абы и щIыбагъым къыдэтщ.
ИтIанэ, гу лъытапхъэщ поэмэм и кIэ дыдэм «кIыфI» псалъэри къызэрыхыхьэм. КIыфIыр фIыкъым, сыт хуэдэ лъэныкъуэ къапщтэрэ уеплъми.
«И уэздыгъэр ункIыфIауэ»… Нэху щыIэкъым, кIыфIыгъэщ… Уэздыгъэм и закъуэкъым ункIыфIар, анэм и дунейри къытеункIыфIащ… Закъуэныгъэщ къыхуэнар, къыпэщылъыр анэм. Едвгъэгъапщэт мыр «Нанэ» усэм хэт щIалэм цIыкIум «лIэжыгъамэ…» жыхуиIэм… Ахэр щызэбгъапщэкIэ мыпхуэдэу ущIэупщIэн хуей мэхъу: Алий апхуэдизу гущIэгъуншэу ара? Хьэуэ, хьэуэ! ТхакIуэр гу къабзэщ, псэ щабэщ, гу пцIанэщ, «гущIэгъуншэ» псалъэр абы гъунэгъуу дэнэ къэна, жыжьэу епхьэлIэ хъунукъым.
Сабийми зигъэнщIыжауэ, анэми и гур зэгъэжауэ поэмэр иухатэмэ, усакIуэр гупцIанэу, гущIэгъулыуэ къэплъытэ хъунут?..
Мыбдежым, зэрытлъагъущи, художественнэ творчествэм и Iуэхугъуэ нэхъ ин дыдэм ящыщ зы къыщоув: гъащIэм и пэжымрэ искусствэм, литературэм я пэжымрэ. Мыр эстетикэм и Iуэхугъуэ нэхъ гугъущ ЩоджэнцIыкIум и тхыгъэхэм (къэбэрдей литературэм зэрыщытуи) ар гъэува икIи узэщIа зэрыщыхъур къэхутэн хуейщ, ауэ мы ди тхыгъэм дэ апхуэдэ Iэмал щыдиIэкъым, къалэну мыбдеж ари зыхуэдгъэувакъым. (Си псалъэмакъыр кIыхьу езмышажьэу мы къэсIэта Iуэхугъуэм теухуауэ мыри щIызгъунут. КIыщокъуэ Алим и «Нал къута» романыр хьэIупс ящIу лыгъэ щрадзам, а псалъэмакъыр къэзыIэтахэм хэтащ тхылъым еджаи, ауэ зымылъэгъуагъэххи. Ар псоми къагурымыIуами, псалъэмакъыр къызэрыкIар зыщ: художественнэ пэжымрэ тхыдэм и пэжымрэ зэрызэтемыхуэр, ар зыуэ зэрыщымытырщ. Езы Алими абы теухуауэ псалъэ щыжиIащ «Вид с белой горы» тхылъым).
ТекIауэ пIэрэ-тIэ Алий гъащIэм и пэжым? ГъащIэм щекIуэкIыр ар зэрыщыт дыдэм хуэдэу къептхэкIыжмэ, ар куэд щIауэ IэщIыб ящIа фактографие жыхуаIэращ, къетхэкI-нетхэкIырщ. Абы фIэкIа уи художественнэ тхыгъэм хэмылъынумэ, умытхэми хъунущ, сыту жыпIэмэ, тхакIуэр хэмытми, езы тхылъеджэми елъагъур ар.
ГъащIэм къыщыхъу-къыщыщIэхэр, зэрыхабзэу, тхакIуэм езым и философием, эстетикэм ирегъэзагъэ. Аращ ЩоджэнцIыкIум и «ЩIыма- 64
хуэ жэщыр» анэри гуфIэжу сабийри тхъэжауэ щIимыухар, армыхъумэ тхакIуэр мыгущIэгъулыуэ аракъым.
УсакIуэр цIыхум къылъыс гуауэм, ишэч хьэзабым имыгъэгухэтэмэ, дэри абы и тхыгъэхэм дагъэгухэнутэкъым. Лев Толстой, зэраIуэтэжымкIэ, хуеятэкъым Аннэ Каренинэм мафIэгум зыщIидзэжыну…
ЦIыхур гъащIэм хэт къудейкъым, атIэ абы щекIуэкI Iуэхугъуэ псори – фIыри Iейри, къыжьэхоуэ, мыхъумыщIэхэм япэщIоувэ. А зэпэщIэувэныгъэм зы цIыху гъащIэм деж щызэридза мэхъу обществэм щекIуэкI зэхэтыкIэри, къэралым и хабзэхэри, лъэпкъым и дуней еплъыкIэри, диным къигъэув бзыпхъэхэри, щхьэ закъуэ Iуэхухэри… ЩылъэфыпIэ имыIэу щыгъэлъэдэжауэ апхуэдизу зэрыдза Iуэхугъуэ къомыр цIыхум и гъащIэм къриубыдэу зэрихын хуейщ. Ар тыншкъым – укъелыни-укъемылыни, пхузэфIэкIыни-пхузэфIэмыкIыни…
Сыт-тIэ цIыхум ищIэн хуейр?.. Сыт и къару?.. ЦIыхур и щхьэм и нэмысым, лъэпкъым и хабзэм щытекIым деж абы жэуаплыныгъэ ткIий ехь. Аращ Алий и творческэ гупсысэр нэхъыбэу зыхуэунэтIар.
Нэмысыр, лъэпкъым и хабзэм и къуэпсхэр щыкъутэкIэ, абы хуэфэщэн уасэкIэщ ар зэрызэкIуэжынур. Аращ уэздыгъэри ункIыфIауэ, и сабий закъуэри диижауэ фыз тхьэмыщкIэр унэм кърихьэлIэжауэ поэмэр щIиухар.
Зэрыхуа щытыкIэм цIыхубзыр и закъуэу къонэ.
ЩоджэнцIыкIум и дуней еплъыкIэр епхащ адыгэ лъэпкъым и гупсысэкIэм. Мыри Алий и творчествэм ехьэлIауэ зэпкърыхын хуей Iуэхугъуэщ.
Мы тхыгъэм къыщытIэт Iуэхугъуэ псоми я нэщэнэхэр щыболъагъу ЩоджэнцIыкIум и «Мадинэ» поэмэми. ТхакIуэм къитIэщI-къихутэ Iуэхухэр щекIуэкIыр унагъуэрщ. Дытепсэлъыхьыжынкъым поэмэм, ауэ усакIуэм и нравственно-философие гупсысэхэр мыбдежым зэпхар гъащIэм и мыхьэнэр, лъэпкъым и хабзэр, и нэмысыр, лъагъуныгъэр, щIалэгъуэр, насыпыр, нэгъуэщIу жыпIэмэ, Мадинэ цIыхубз къабзэ цIыкIум и лъагъуныгъэр, и дахагъэр зэхэкъута мыхъун щхьэкIэ анэм имыщIэн зэрыщымыIэрщ. Армырауэ пIэрэ, зи адыгагъыр, зи нэмысыр, адыгэ хабзэ дахэр зыхъумэну яужь ит анэ зэпIэзэрытым зыми емыплъыжыххэу, и пхъум мыпхуэдэу щIыжриIэр:
Захуэщ, си тIасэ, уфIэфIым,
ЩIэкIи дэкIуасэ… сыгъусэщ,
Уи псэм и щIасэ Заурым
Iуэху епщIылIэну си гуапэщ…
Сэ саукIыжми, убынщи,
Уи псэуныгъэр си махуэщ.
Дыщэ упыхьэу къыпщIахыр
Сымылъагъунри гуфIэгъуэщ.
Си гугъэмкIэ, аращ ЩоджэнцIыкIу Алий и гупсысэр зэрыщыту зытеухуар. Аращ абы и тхыгъэхэм я мыхьэнэр лъагэу зыIэтыр.
ЩоджэнцIыкIу Алий и тхыгъэхэр хуокIуэ дунейм хэIущIыIу щыхъуауэ щытепщэ философие зэхэлъыкIэхэм къагъэув мардэхэм. Абы и творчествэм къыщыIэтащ куууэ узэгупсыс хъун Iуэхугъуэ куэд. Сэ абыхэм ящыщ языныкъуэхэм ауэ щхьэфэду срикIуауэ аращ. Къадир, критик 65 Мухьэмэд
Насып
зэхэгъэкIыпIэ
Повестым щыщ Iыхьэ
Пэш кIыфIым щIэбэмпIыхьу щхьэгъубжэ Iухам бгъэдыхьа щIалэм зыгуэр къилъыхъуэ хуэдэщ. «Мор си вагъуэщ», – жиIэу, япэу и нэм уэгум щыхиубыдыкIар псоми къахолыдыкI. Ауэ, зримыпэсIа хуэдэ, абы зыри
гъунэгъу иIэкъым. – Ярэби, мо вагъуэм хуэдэу сэри си закъуэу есхьэкIыну пIэрэ-тIэ си гъащIэр? – и гур зыщIэгъужу зоупщIыж.
Гъэмахуэ зыгъэпсэхугъуэр икIрэ и ныбжьэгъухэр зэ къэкIуэжамэ, мы общежит нэщIыжьыр зэшыгъуэу щытыжынутэкъым, ауэ абы иджыри тхьэмахуитI иIэщ.
Пщэдджыжь жьыуэ къэтэджын зэрыхуейр игу къэкIыжу нэхъ пасэу гъуэлъыжами, хэлъщ, и напIэ зэтемыхьэу. Динэ игу къэкIащи, илъагъуну и нэ къыхуокI. ГъуэлъыпIэм и гъунэгъуу щыт шэнтым телъ жып телефоныр къещтэ. Сыхьэтыр пщыкIузым фIэкIащ. ФIыуэ илъэгъуам псэм къыбгъэдэкI псалъэ зытIущ хуригъэхьынщ. Ауэ сыт хуитхынур? Къигупсысащ:
«Уи жэщ фIы хъуну, нэхулъэфI дыдэ укъикI!» «Жеярэ, къэзгъэушыжмэ-щэ?» – йогупсыс, ауэ лъагъуныгъэр къытокIуэри, лъэмыкIыу тхыгъэр ирегъэхь. Езыри мыгувэу жейм хелъафэ.
Заур сабий унэм къыщыхъуат. И адэ-анэм я IэфIыгъэ-хуабагъэ зыхищIэн дэнэ къэна, дунейм къызэрытехьэрэ ахэр ауэ зэ нэхъ мыхъуми илъэгъуакъым. Ари щыгъэтауэ, езы къэзылъхуахэр и нэгум хуиту къиплъауэ пIэрэ хьэмэрэ мы щIылъэ хъуреижьым къытрадзэу, къэгъазэ ямыIэу, езыхэр ехыжа?!
Ар Заур дежкIэ жэуапыншэу къонэ.
МылIэр лIы мэхъу жыхуаIэращи, зеиншэу къэхъуами, гъащIэм хъарзынэу хэзэгъащ. И гум куэдрэ къокIыж: интернатым цIыхубз, лIы мыцIыху гуэрхэр къэкIуамэ, «Мор мамэу пIэрэ, мор си папэу, сишэжыну къэкIуауэ, ялыхь, къыщIэгъэкI!», – жиIэу лъаIуэрт. Ар егупсысыртэкъым здашэнуми. Дэни кIуэнт, зи хуабагъэ зыхимыщIа, игъащIэм нахуапIэу имылъэгъуа къэзылъхуахэр къигъуэтыжамэ, бгым зрадзыхыжми, якIэлъелъэнт! Ярэби, апхуэдизу гущIэгъуншэ дыдэу пIэрэт а сабийр мы дунейм къытезыдзэу зызыгъэпщкIужаитIыр. Езым жрамыIэжыфами, сабий унэм и лэжьакIуэхэм а тхьэмыщкIэр къызэрагъуэтар зэи ягу ихужыркъым.
Пшапэ зэхэуэгъуэ хъуауэ, щIыбымкIэ къиIукIыу гъы макъ зэхэзыха хъумакIуэр къыщIэкIмэ, елъагъу бжэIупэм щылъ хъыданжэрумэр. ЛIым и джэ макъым къызэхуигъэса цIыхухэм ар зэкIуэцIахри йоплъ, мо щIалэ цIынэм и Iэблэм ищIа тхылъымпIэм гу лъатэ. Абы тетт: «ЩакIуэ Заур Хъызыр и къуэ. 27.06.85 гъэ».
ГъащIэр кIуэ зэпытщ, ар и пIэм иткъым. Заури и хъуэпсапIэ гуэрхэр зригъэхъулIэфу хуежьащ. Ар хуоджэ зэрыцIыкIурэ зыхуэпабгъэу щыта дохутыр IэщIагъэм. Пэжщ, тыншкъым дэIэпыкъуэгъуншэу уеджэныр, ауэ 5 Заказ № 120 66
и Iуэху щыхуэхъухэм деж зыгуэрхэр къызэрилэжьыным хэтщ. Гугъуехьыр и натIэми, зыхещIэ, гува-щIэхами, щиIуэтэжыну зэманыр зэгуэр къызэрысынур. А псор зэригъэзахуэурэ, нобэрей лэжьыгъэм иригъэша щIалэр парк цIыкIумкIэ кIуэцIрокI. Мыпхуэдэ зэманхэм щIалэгъуалэр мыбы сыт щыгъуи къакъэ-пщIыпщIу исщ. Зиплъыхьурэ здэкIуэм, тIысыпIэ нэщI къилъэгъуам щетIысэхащ.
– Бетэмал, Динэ си гъусамэ, аратэкъэ? – къыжьэдоху абы. ИтIанэ и жып телефоныр игу къокIыжри, епсэлъэну мурад ещI.
– Уузыншэм, Динэ. Дауэ ущыт? ПхущIыхьэнумэ къыдэкI, паркым – СщIэркъым мамэ сыныдигъэкIынуми. СеупщIынщ. ТIэкIу дэкIмэ, тIэкIу къыщыткIухьынщ.
къэпсэлъэж.
Пщащэм къыжриIэнум Заур пIейтейуэ поплъэ. А тIур зэрызэрыцIыхурэ щэ-плIэ зэхуэзами аращ. Ягухэм гухэлъ мафIэм щыщ хъуаскIэ гуэрхэр къыщыпIэнкIыу хуежьами, ахэр хунэсакъым псэм къыбгъэдэкI псалъэ хуабэкIэ зэхуэгуэпэну. Заур щизакъуэхэм быдэу мурад ещI хъыджэбзым епсэлъылIэну, ауэ ар гъунэгъу къызэрыхуэхъуу, псори щогъупщэж. ТелефонкIэ хуиту епсэлъэф щхьэкIэ, пщащэр щыдэщIыгъум укIытэр къытокIуэри, и бзэр еубыд. Заур апхуэдизу зытхьэкъуа хъыджэбзыр къызэрицIыхуар и ныбжьэгъу, и гъусэу пэшым къыдыщIэс Резуан и фIыгъэт. Абы и къэшэн хъыджэбзыр къыщалъхуа махуэу, Заур хъуэхъуакIуэ кIуат Резуан щIыгъуу. Iэнэм здыпэрысхэм, къыщIыхьат зи пщэр къиха плIэ фIыцIэрэ джинс гъуэншэджрэ зыщыгъ пщащэ зэкIуж, и бгы лантIэм фIэкIыу едзыха и щхьэц сырыху-фIыцIафэм нэхъри дахэ щIэхъукIыу. Езыр апхуэдизу хужьт, къабзэти, и къурмакъейм ежэх псыр уолъагъу жыхуаIэм хуэдэт. Ар икIи Iэдэбт, ауэ пагагъэ зэрыхэлъыр и нэгум иплъагъуэрт. Заур и нэхэр абы зэрытенам псоми гу щылъатэм, къэуцIыплъауэ и щхьэр хуэмурэ ирихьэхыжат.
Заур апхуэдизу пIейтейуэ зыпэплъа дакъикъэри къэсащ. Иджы ар Динэ бгъурыту парк ихьэпIэм хуокIуэ. Ауэрэ «Нарт» хьэщIэщым нэблэгъахэщ. Абдеж щыт нэчыхь тхыпIэм къыщIэкIыжахэм гу ялъызыта Заур гуфIэгъуэр зи нэгум къищ зэрышагъитIым еплъурэ, къригъэжьащ:
– Динэ, уэ уашэмэ, сытым хуэдэу нысащIэ дахэ ухъун уи гугъэ! – Ар дауэ? Мыдахэхэм зэрыдэкIуэу захъуэжура?
– Уэра мыдахэр? УмыгушыIэ, зыгуэрхэм я фIэщ пщIынщ…
– Сызэримыгугъауэ гушыIэрейуэ укъыщIокIри!
– Дауэ сыгушыIэу? Сэ усакIуэу сыщытамэ, уи теплъэ дахащэр цIыхухэм усэбзэкIэ яхуэсIуэтэнт.
– Си насыпщи, уусакIуэкъым икIи ухудожниккъым. – Сыхудожниками нэхъыфIыжт. Абы щыгъуэ уи сурэтыр псоми ялъагъуу, зэи хэмыгъуэщэжыну дыщэпскIэ уэгум исщIыхьынт.
– Сэ апхуэдэу сыхуэмеймэ-щэ?
– Ар сытым къыхэкIыу?
– Къысхузэгуэпхэм нэ къыстрагъэхуэнти.
– Апхуэдэу къэзгъанэу сежьэжынутэкъым, – Iэмал имыIэу нэтемыгъахуэ дыуэ пхуезгъэтхынут.
джэбзым зыхуегъазэ: Псалъэмакъ иришэжьар мыужьыхыж щIыкIэ, Заур тогушхуэри хъы-
– Динэ, пщIэрэ?.. – Ауэ жиIэнур хунэмыгъэсу къоувыIэж.
– Сыт?
– Зыгуэр бжесIэнущи, уи жагъуэ умыщIыну псалъэ къызэт? 67
– Ар жыпIэнум елъытащ, – погуфIыкI пщащэр.
– НтIэ, сыкъэбгъэгугъэфынукъэ?
– Узот псалъэ!
– Быдэуи?
– Быдэ Iейуэ!
Ар жиIэри, хъыджэбзым и нитIыр щIалэм триубыдащ. Заур укIытэжри и щхьэр ирихьэхащ, ауэ, апхуэдэу куэдрэ щыт зэрымыхъунур къыщыгурыIуэм, къыдэплъеижащ.
– Сэ фIыуэ узолъагъу! – къыжьэдэIукIащ абы щэху дыдэу. Пщащэр дыхьэрэну къызэщIэнарэ жиIэнур имыщIэу, тIэкIурэ щыта нэужь, щIэупщIащ:
– Заур, зэныбжьэгъу къудейуэ дызэхущытмэ, мынэхъыфIу пIэрэ? – ар жиIэри, мыдрейм къыпидзыжынум хунимыгъэсу, хуэмурэ къежьэжащ. Ауэ щIалэри и ужь къиуващ зыкъыкIэримыгъэхущэу.
Нобэ къыжраIам хуэдэ псалъэхэр Динэ и щыпэзэхэхтэкъым, уеблэмэ куэдыIуэм къраIуэкIырти, и жагъуэт. НэгъуэщIут езыр а Iуэхум зэреплъыр: «ФIыуэ дыкъэзылъагъуу жызыIэхэм ар псалъэ гъущэкIэ ди фIэщ ящIыну щхьэ хэт? Ар пэжмэ, щIыжаIэн щыIэкъым, псалъэншэу ди фIэщ, нэрылъагъу тщыращI». Динэ иджыри къэс къыхуихуатэкъым и псэм дыхьэн цIыху хуэзэну. Иджы и гур зыгъэхуэбэфыну къыщыхъу мы Заур къыкъуэкIат, зэкIэ дзыхь хуищIын шынэми. Ауэ абы нэгъуэщI зыгуэру хущытт, къызыхэкIыр нэсу хужымыIэми. ЦIыхугъэ зэрызэхуэхъурэ дэкIа зэман мащIэм лъэмыкIыу есат, и гущIэм щызэщIэнэ мафIэ цIыкIур уилыпщIу зэщIэлыдэну хьэзыру.
Динэ къызэплъэкIкъым, Заури абы кIэлъыщIыхьэну хэткъым. Апхуэдэурэ, автобус къэувыIэпIэм щынэблагъэм, пщащэр къэувыIащ. ЩIалэри лъэщIыхьэри и нэгум имыплъэфу, и щхьэр зэрехьэхауэ хъыджэбзым зыхуигъэзащ: –А уэ зэрыжыпIам хуэдэу нэхъ къапщтэу ара? – НтIэ, – щэхуу къыжьэдэкIащ хъыджэбзым. – Сэ апхуэдэу сыхуэмеймэ-щэ? – Сэ щIалэ сиIэмэ-щэ? – къызыхихри имыщIэу, упщIэм упщIэ пидзыжащ. – Узыншэу! – ар жиIэри, щIалэм и жэуапми пэмыплъэу, къыIулъэда «Газелым» итIысхьащ. * * *
Бгъууэ зэтет унэм пэмыжыжьэу щыт тетIысхьэпIэм зыгуэр зэрытесыр кърипщIэу, кIыфIыгъэм ныбжь мащIэ хыболъагъуэ. Махуэр хуабащэу щытами, иджыпсту абы зэрызитам гу лъыптэу, пщыхьэщхьэ акъужь щIыIэтыIэр къыкъуэуащ.
– Уху-ху-ху-ху! – куууэ хощэтыкI кIыфIыгъэм къыхэщ фIыцIагъэр. Абы ирихьэлIэу ныбжь зиIэ лIы мыцIыху гуэр къыIуохьэри, сэлам кърех, тегушхуауи къыбгъуротIысхьэ. И жыпым тутын кърехри къыхуеший, ауэ, зэремыфэр къыщыгурыIуэм, щIегъанэри езым щIишу щIедзэ. – Хэт уи цIэр, щIалэ? къыфIэмыIуэхущэу щIэупщIащ лIыр. – Заур. – Заур, За-аур. Сэ си цIэр Уэсмэналийщ, ауэ псори къызэрызэджэр ЩIалэр зэрыщэхущ, къыбгъэдэсым къыжриIэхэр къыфIэмыIуэху хуэдэщ, ауэ и щхьэ егухар зэуэ къыдрихьейри, цIыхугъэ къыхуэхъуар Уэлийщ.

зэпиплъыхьу щIидзащ: илъэс хыщIым щхьэдэбэкъуэхагъэн лIыр плIабгъуэт икIи Iэчлъэчт.
Зы зэман лIыгъэ хэлъу, лъэрызехьэу щытагъэнт.
– Удэнэ къуажэ? – аргуэру къеупщIащ лIыр.
– Бахъсэн, – жиIэнур имыщIэу заулкIэ гупсыса нэужь, пцIы иупсащ – Иджыри зыгуэркIэ сыноупщIынут: сыт апхуэдизу ухэзыЗаур.
гъаплъэр?
– Ухэзыгъэплъэн мащIэ мы дэ дызыхэпсэукI зэман гущIэгъуншэм?
– Апхуэдэу жумыIэ, уэ иджыри плъэгъуа щыIэкъым, мы дунейр пфIэмыIэфIыжу ухъун хуэдэу. КъызгурыIуэркъым фэ зи щIалэгъуэхэр фызэрынасыпыфIэр щIызыхэвмыщIэр? Фи пIэм сыкъихутэжащэрэт, бетэмал!
– ЩIалэгъуэр апхуэдизу щыфIкIэ, сыт-тIэ уэри уи блэкIам апхуэдэу ущIыхуэмыарэзыр?
– Ар гъащIэм и хабзэщ: цIыхум и ныбжьыр хэкIуэтэху, къикIуа гъуэгуанэм ириплъэжрей хъууэ щIедзэ – Iеймрэ фIымрэ зэпилъытыжу, фIым щыгуфIыкIрэ кIэлъыхъуэпсэжу, щыуагъэу IэщIэкIам хущIегъуэжрэ зэманым къезгъэгъэзэжащэрэт, жиIэу. АрщхьэкIэ ар уэшх блэкIам щIакIуэ кIэлъыпщтэжым ещхьщ. УщищIалэгъуэм деж дуней узытетри нэхъ IэфI къыпщохъури, абы къыхэкIыу къыщIэкIынщ гъэхэр псынщIэу, защыдмыгъэнщIауэ зэрыблэлъэтри, дащIыкIэлъыхъуэпсэжри.
Заур зэрыщымщ, сыти жиIэн, и щхьэр и жагъуэщ.
– Уи гукъеуэр умыбзыщIу къысхуэIуатэ, сэбэп дыпхуэхъуфмэ, тлъэкI къэдгъэнэнкъым. – Хьэуэ, упсэу, псори тэмэмщ. – НтIэ, щIалэ, сэри сыкIуэжынщ, уэ зэзэмызэ къыкъуэкI, тIэкIу нэхъ дытеунщ, сэ мы псэупIэ унэм пэмыжыжьэу щыт еджапIэм сыщыхъумакIуэщ, си закъуэщи, созэш. Заур щысщ, и гум къыхуидэркъым унэм щIыхьэжыну. Динэ щIэгупсысурэ и щхьэм хужеIэж: сыту гущIэгъуншэ мы дунейм хъыджэбзу тетыр, я гур мылым хуэдэу щIыIэщ.
Апхуэдэущ къызэрыфIэщIыр. НтIэ, ар мыпэжмэ, пщащэм къигъапцIэу апхуэдизрэ щхьэ къыхуэза? IупщIкъым. Ауэ и гум хуигъэхукъым пщащэр. ФэрыщIыншэу фIыуэ елъагъу, ауэ мывэм гухэлъ хуэпщIкIэ узыхищIэн. Сыт ищIэн, игъэвынщ и псэм къытегъуэлъхьа бампIэр, езым ещхь куэдым къахэжыжынкъым.
Заур икIэм-икIэжым къотэджыжри, хуэмурэ общежитым щIохьэж. Гъуэлъыжами, жейм езэгъыркъым. Гупсысэ мыфэмыц къомыр зыщхьэщихуну хэтщ, – къикI щыIэкъым. Телефоныр къозу:
– Сэлам алейкум! – Уалейкум сэлам, Резуан! Жэщтеуэр дэнэ укъипсэлъыкIрэ? – Къех и лъабжьэм, щIыбым дыдэтщ. – КъыдэкIуей, укъыщIагъэхьэжыркъэ? – Гъусэ сиIэщ. – Абы щыгъуэ сынох.
Щыгъахэр зыщедзэжри, пIащIэу къыщIокI. – Уо, си къуэш, сыт бгъахъэхэр? – бжэ щIыхьэпIэм деж щыт Резуан зэуэ зыкъредз. – Уэ къуэш ухуеиж, Тэрч укIуэжри удэтIысхьэжауэ удэсщ. Хьэмэрэ фи къуажэдэс хъыджэбзхэм уаубыдыжауэ ара? Арамэ, сэ ар Ася схужеIэжынщ. 69 – Дэ, фэ фхуэдэу, зыдгъэгородскойкъым, къуажэм тщIэн щыдогъуэт. Плъагъурэ си Iэгум и пхъашагъ хъуар? – Хъунщ иджы, уи тхьэусыхэныр бухамэ, мы уи гъусэ щIалэр дыгъэцIыху.
щыщщ. – Мыри? Мыбы и цIэр Тимурщ. Си анэ шыпхъум и къуэщ, Шэджэм – Сэ си цIэр Заурщ, ЩакIуэхэ сарейщ.
– Ди къуажи ЩакIуэхэ дэсщ. ЩакIуэ Хъызыр зы уэрамдэкIкIэ нэхъ тпэмыжыжьэу щопсэу. – Хэт ар? – зэхихыр и фIэщ хуэмыщIу щIоупщIэ Заур.
– Школым ОБЖ-мкIэ дыщригъаджэу щытащ, езыр хьэлэлыжь гуэрщ, ауэ фадэм пищI щыIэкъым.
– Унагъуэ иIэкъэ?
– ИIэщ унагъуи. КъуитIрэ зыпхъурэ иIэти, хъыджэбзыр куэд щIакъым зэрашэрэ.
Заур хэгупсысыхьащ, «Арауэ пIэрэ-тIэ?» – зоупщIыж игукIэ. Ауэ шэчи къытрехьэ – Хъызыру а зыракъым тетыр мы дунейм.
– Уа, дебгъэблэгъэну? – Заур и гупсысэхэр зэпеуд Резуан, ауэ иригъэувэха хъуржын хьэлъэр къищтэжурэ.
ЩIалищыр жэщ ныкъуэм фIыуэ фIэкIауэ гъуэлъыжами, Заур и нэр унащхьэм тенауэ хэлъщ. НетIэ къыжраIахэр гукIэ зэрегъэзахуэ. Пэжу, и адэу пIэрэ? Арауэ къыщIэкIмэ, къилъыхъуапхъэ? Хуей ар абы?
ИтIани, фIэзахуэщ а лIыр къигъуэту епсэлъылIэну, нэгъуэщI мыхъуми, Iуэхур зытетыр къищIэну. И гупсысэхэр хузэмыгъэзахуэурэ, жей IэфIым хелъафэ. Пщэдджыжьым Заур къыщызэщыуам, и ныбжьэгъур къэтэджакIэт. Резуан сыт щыгъуи и гъусэхэм нэхърэ нэхъ жьырытэджт. Ар щIалэ лъагэ плIабгъуэ зэкIужт, нурыр зыщIэмыкI и нэ нащхъуитIыр сыт щыгъуи къигуфIыкIыу.
Заур зитхьэщIу къыщIыхьэжа нэужь, Резуан зыкъыбгъуригъахуэри къеупщIащ:
– Динэ уэрэ фи Iуэхур дэнэ нэса?
– Дэнэ нэсын? Сыкъыпригъэхащ.
– Ар дапхуэдэу?
– НэгъуэщI зыгуэр иIэу къызжиIащ.
– Уэри, арати, ар уи фIэщ хъури, укъэувыIэжащ, пэжкъэ? – къыхупогуфIыкI и ныбжьэгъур!
– НтIэ, сытыт сэ къысхуэнэжыр? – УгъэщIэгъуэнщ уэ, щхьэ къыбгурымыIуэрэ абы занщIэу сыарэзыщ къызэрыбжимыIэнур? Сэ Ася къызжиIахэм тепщIыхьмэ, уэ ар къыпхуэIей хуэдэкъым, уи дейщ псори къыщынэр. – СщIэркъым, сыт хуэдэу сэ абы нэгъуэщIу сызэребгъэпсэлъэнур, себгъэлъэIуну? – Уи гухэлъыр зэрыхуэпIуэтар дапхуэдэу?
– ФIыуэ узолъагъу жесIащ. – Апхуэдэ дыдэуи? – дыхьэшхыурэ щIоупщIэ Резуан, ифIэщрэ гушыIэрэ къыпхуэмыщIэу. – Абы гъэщIэгъуэн лъэпкъ хэлъкъым. – Ауэ сытми хэлъ, уэ езым къыбгурымыIуэж щхьэкIэ. Абы тIэу-щэ ухуэзами аращ, фIыуэ зэрыплъагъур IупщI щыпщIын папщIэ, апхуэдэ псалъэ гъущэхэр мащIэщ. 70 – Ар псалъэ гъущэкъым. – Зэ моуэ дыгъэпсалъэ, укъытримычу. Уэ зыми щымыщу къызыкъуэппхъуэту хуэпIуэта уи гухэлъыр абы и фIэщ мыхъуагъэнкIи хъунщ. Япэрауэ, упIэщIэн хуеякъым, етIуанэу, уэ мы гъащIэр зэрызыхэпщIэр къэбгъэлъагъуэу, куууэ цIыхухэм я зэхущытыкIэхэм, лъагъуныгъэм ухутепсэлъыхьу тIэкIу философием ухуеуэу, зыгуэркIэ и гум узэрыдыхьэнум упылъын хуеящ. Уи псэм къыпкърыкI хуабагъэри зыхебгъащIэ хуэдэу, зы удз гъэгъа цIыкIукIэ е, нэгъуэщI мыхъуми, IэфIыкIэ хуэдэ гуэрхэр хуэпшийуэ, къэбгъэпцIэн хуеящ. Абыхэм ар хуэмыныкъуащэми, гуапагъэу аращи, гукъэкI узэриIэм гу лъитэнт. – НтIэ, сыт иджы сщIэнур? – Iэмал иIэж абы? Уэ псори зэIыбгъэхьащ.
Заур и щхьэр ирехьэх. Мо и ныбжьэгъур нэщхъей къызэрыхъуам гу лъетэжри, Резуан пещэ:
– Дахэ цIыкIум хуэдэу нобэ зыхуэбгъэзэнщи, уи жагъуэ сщIамэ, къысхуэгъэгъу, дызэфIэкIуэдыну сыхуейкъым, аращ-моращ жыпIэурэ, нэхъ ифI къипшэжынщи, адэкIэ зэманым къигъэлъэгъуэнщ. – Зыкъысхуигъэзэну ущыхьэт абы?
– Апхуэдэу хъуми, бзаджагъэм дыхуекIуэнщ, а уэ пщIэ Ася цIыкIур диIэу укъимыкIуэт, абы зыгуэр къедгъэгупсысынщ.
– Уэ бзаджэжьыр удимыIамэ, дэ дауэ дыхъунут!
– Хэт ищIэрэ, Динэншэу укъэнэнкIи хъунт. Ауэ дэ дыпсэууэ, пщIэркъэ уэ ар зэрыпфIэмыкIынур?
– Хъунщ иджы, щыгъэт.
– Хъарзынэщ, ауэ мо жейнэдыр къэгъэушын хуейщ. Дыдей щыIауэ фIэкIа ящIэркъым, ар я къуажэмкIэ утIыпщыжын хуейщ, сэри нобэ згъэзэжынкъым.

Ещанэ къатым и балкон хужьышхуэм ит Динэ удз гъэгъахэм псы щIекIэ. Абыхэм я мэ гуакIуэр и Iум итми, защимыгъэнщIу, щIэх-щIэхыурэ ину хьэуар зыжьэдешэ. Гъэгъахэм я мэ гурыхьым нэхърэ нэхъ гуащIэжу и гум зы IэфIыгъэ гуэри щызщ, зищIысыр иджыри фIы дыдэу къыгурымыIуауэ.
«Сыт абы сыкъыщIыхихар, – йогупсыс Динэ. – Пэж дыдэу, фIыуэ сыкъилъагъуу пIэрэ? Си жьэм къысхуемыгъэкIуэн псалъэщ, ауэ сэри ар фIыщэу солъагъу. КъыщIэмыпсалъэр сыту пIэрэ? И жагъуэ хъуагъэнщ иужьрейуэ зэхезгъэха псалъэхэр. НтIэ, сытыт жесIэнур? Сэри си гум урохь, жысIэу сыбгъэдэувэнут?»
– Уи ныбжьэгъур къэкIуащ, Динэ, къех, – хъыджэбзым и гупсысэхэр зэпиудащ анэм и макъым.
– Ася хъунщ ар, къыдэгъэкIуей, мамэ.
Ася псынщIэ дыдэу Динэ и пащхьэм къихутащ. – Къеблагъэ! – Дыкъеблэгъакъэ, дауэ ущыт, уи закъуэу, узэшуи щхьэ мыбы утет?
гур хагъахъуэ.
– Си закъуэ сэ сытми, Алыхьыр си гъусэщ, мы гъэгъа цIыкIухэми си – Мыбдей зыщуплъыхьынуи уасэ иIэкъым, таурыхъым хуэдэщ. Ауэ дыщIэгъэкIи, къалэм дыдэгъэхьэ, тIэкIу ди нэгу зедгъэужьынщ. – Сыхуеищэкъым зыщIыпIэ сыкIуэну, дыдей дыщIэгъэс. 71
– Мыпхуэдэ пщыхьэщхьэ дахэм дауэ унэм узэрыщIэсынур, сэ зытедгъэун жысIэри аращ сыкъыщIэкIуар. Асярэ Динэрэ парк цIыкIум ит тетIысхьэпIэм здытесым, Резуан, блэкIрэ пэт зэрымыщIэкIэ къабгъэдыхьа хуэдэу, къыIухьащ. – УэI, мы тIум еплъыт, фыузыншэм! – Къеблагъэ, къеблагъэ, уэрат дызэжьэр, дэнэ укъикIа? – гушыIэурэ щIэупщIащ Ася. – Сэ апхуэдэурэ сыкъыкъуоху, ауэ Динэ уэрэ фызыпэплъэIарэ? ЩIалэжь гуэрхэр къыIухьэн хуеймэ, жыфIэ, зэран сыфхуэмыхъуу зыIуезгъэхыжынщ. – Хьэуэ, къэтIыс уэри ди гъусэу, – зыхуигъэзащ абы Динэ. – Уэлэхьи, ар сэ си мыжагъуэ, нэху щыхуи сывбгъэдэсыфынум, – ар жиIэри, Ася и лъэныкъуэмкIэ щетIысэхащ, ауэ, зэуэ къыщылъэтыжри, и гъусэхэм захуигъэзащ:
– ФынакIуэ, моуэ кафем. Е нэгъуэщI зыгуэрым дыщIэсынщ.
Динэ зрилъэфыхьу гу щылъитэм, Ася абы и Iэблэр иубыдри иришэжьащ.
тащ.
фыздежьам.
и ныбжьэгъум.
УэрамымкIэ ирагъэзыха къудейуэ, Заур къазэрыхуэкIуэм гу лъа- – Сэлам алейкум! – япэ зригъэщащ Резуан. – Уалейкум сэлам. Хъыджэбзхэри фыузыншэ? Сэри сыздэфшэ – Япэ щIыкIэ щIэупщIэ, дэнэ фыздэкIуэр, жыIи, – зыкъыхуигъэзащ – Сэ дэнэми содэ, фэ сывигъусэмэ. – Абы щыгъуэм, удощI гъусэ, кафем дыкIуэу аращ, накIуэ. Заур Динэ и гъунэгъуу щысщ, щIэх-щIэхыурэ и нэгум иплъэми, пщащэм абы гу зэрылъримыгъэтэным хущIэкъу зэпытщ. – Сэ иджыпсту къэзгъэзэжынщ, – къэтэджащ ар, мыгувэуи къыIухьэжащ, билетиплI иIыгъыу. – Сыт мыхэр зищIысыр? – щIэупщIащ и ныбжьэгъур. – Иджыпсту кином щIидзэнущи, деплъынщ. – Абы дигъэгувэнукъэ, дыкIуэжын хуейщ, – къэпсэлъащ Динэ. – Махуэ къэс мыпхуэдэу зыдагъэгъэпсэхуну къыщытхуимыхуэкIэ, тхьэ, сэ сыарэзым. Мыбыхэм зыми драгъэхьынкъым, Динэ, дымыгузавэу, хуиту девгъэплъ. – Ахэращ дзыхь зыхуэзмыщIыххэр, абыхэм уамыдыгъуфыну щхьэ къыпщыхъуа? – дыхьэшхыурэ, щIэупщIащ пщащэр. – Сэ сщIэ мыгъуэрэ, дапщэщми зэ ар къыщытпэщылъкIэ, дадыгъуми, мыхэр нэхъ къытщысхьурэ дахьынщ, ямыгъэузIауэ, пэжкъэ, Резуан? – Дэ дыфщымышынэу дынывэIусэфын? – ЛIо, апхуэдэу дышынагъуэ дэ? – зигъэгусагъэфэ зытригъауэу щIэупщIащ Ася. – Хьэуэ, дэ езыр дыфщошынэ фэ дывдыгъункIэ. Ауэ, апхуэдэ гукъэкI фымыщI щIыкIэ, фынакIуэ псынщIэу, кином дыкъыкIэроху, – пиупщIащ Резуан. Кинор зэриухыу, Резуан Ася и Iэблэр иубыдри иришэжьащ. Динэрэ Зауррэ тIэкIу зыкъыкIэрагъэхуауэ якIэлъокIуэ. «Зи насып, я Iэхэр зэрыIыгъыу, зэхуэгуапэу макIуэ», – игукIэ жеIэ ехъуапсэу Заур. Пщащэри зэрыщэхущ, ауэ апхуэдэу куэдрэ кIуэ зэрымыхъунур щIалэм къыщыгурыIуэм, абы зыхуигъэзащ: 72
къым. – Динэ, зыгуэркIэ уи жагъуэ сщIамэ, къысхуэгъэгъу, сэ сыхуея- – Хьэуэ, тхьэ, зыкIи си жагъуэ лъэпкъ къэпщIакъым, – къыхуеплъэкIащ нэщхъыфIэу. – А хъыджэбзыр ухуэсакъыу гъэкIуэтэж, сэ мы си нэхур нэзгъэсыжынщ, – къызэпсэлъэкIащ и ныбжьэгъур.
– Хъунщ, умыгузавэ. Динэ тIэкIуи Ася хузэгуэпырт, мыпхуэдэу къигъанэу зэрежьэжам щхьэкIэ. НэгъуэщI мыхъуми, сэлам кърихыж хъунутэкъэ? Ауэ зыми зыкъригъэщIакъым. Зыри жимыIами, абы и гуапэт Заур зэригъэкIуэтэжыр, тIэкIу фIэмыфI хуэдэу зищIми. Сыт ищIэн, зыгъэпэгэныр абы хъыджэбз хьэлу хэлът.
– Динэ, мо Шыхулъагъуэм пэмыжыжьэу уафэм ит вагъуэ нэщхъеифэр плъагъурэ? – НтIэ. Сыт щIыжыпIэр?
– Сэ абы куэд щIауэ сыкIэлъоплъ. Адрейхэм пэIэщIэу лъагэу имысу, вагъуэ гъусэ гуэрхэр иIамэ, фагъуэу щымыту нэхъ нуру мылыдыну пIэрэт ар?
– Пэжу къыщIэкIынущ.
– ЦIыхури апхуэдэщ. Я нэхъ зызыгъэбланэ дыдэри закъуэныгъэм дэужьыхынкIи хъунущ.
зэхэпщIыкIыну гугъущ.
– Апхуэдэу къыпщызыгъэхъур сыт?
– Сэ ар бжесIэкIэ, уэ къыбгурыIуэнукъым. Узыхуэмейр къыбжаIэкIэ, – ЖыIэ, сэ сыхуейщ къызгурыIуэну!
– ПщIэрэ, мы гъащIэм дунейм тет цIыхур ныбжьэгъуу ущиIэми, лъагъуныгъэншэу упсэумэ, уи закъуэ пэлъытэщ. Сэ жысIэну сызыхуейращи, сыпхущытыфынукъым уэ ныбжьэгъуу, слъэкIкъым, схузэфIэкIынукъым сызыпэщIэувэжын, си гухэлъыр тепщэ къысфIохъу. Быдэу бжызоIэ: сыхуейкъым уэ усфIэкIуэдыну.
КъэувыIэхэри, уэрам уэздыгъэ нэхум хэт ныбжьыщIитIыр гукIэ, псэкIэ псалъэншэу зэIущащэу заулкIэ щытащ.
– Заур, сэри …. сэри сыхуейкъым зэпэIэщIэ дыхъуну, – щэхуу къыжьэдэIукIри, плъыжь къэхъуауэ, и щхьэр мащIэу игъэщхъащ.
– НтIэ, схуэхъу гъащIэ гъусэ. Зыми лъэкIынкъым дэ ди зэхуакум къыдыхьэн.
къыбгъэдокI.
– СщIэркъым, Заур. – Мы си гум уэркIэ лъагъуныгъэр изщ. Ар псалъэ гъущэкъым, псэм Зэрыхъуари езы дыдэм имыщIэжу, Заур Iэбэри хъыджэбзым и Iэблэр иубыдащ, тIэкIу къызэрыскIар къапщIэу, пщащэми, и щIыфэр тхытхащ, ауэ Iэблэр щIалэм къыIэщIихыжакъым.
«Сытуи хуабэ икIи щабэ», йогупсыс Заур. Иджы япэу абы къыхуихуэу арат хъыджэбзыIэ игъафIэу иIыгъыну. Махуэ къэс сэлам зрих адрей пщащэхэм хуэдэтэкъым мыр. Мыбы малъхъэдису узыщIишэу зыгуэр хэлът. ТIуми зыхащIэрт ар зэрылъагъуныгъэр. Иджы хэт зэпэIэщIэ хуэщIын ахэр, апхуэдэу пситIым я гур къызэдеуэ хъуауэ?!
– Заур, сэ сыту фIыуэ слъагъурэ мыпхуэдэ мазэгъуэ жэщыр! Мо мазэр, дунейр кIыфIу щымытын папщIэ, уэздыгъэшхуэу уэгум кърагъэува фIэкIа пщIэн?
Пщащэм и телефоныр къыщызум, и фэ сумкIэм къыдихащ: 73
– Мамэ, сынокIуэж, умыгузавэ. Иджыпсту сынэсыжынущ. Хъунщ.
– Гузавэ хъунщ фи дейхэр.
– Адэ-анэр дапщэщи апхуэдэщ. – Нобэ, пэж дыдэу, иджыри тIэкIу къэткIухьыну хэкIэсащ, ауэ, хъунумэ, пщэдеи дызэхуэгъазэ.
– Заур, сщIэркъым, гъэ еджэгъуэщIэм сыхуэхьэзыркъым, махуиплI къэнэжауэ аращ. Пщэдджыжь сыдэкIыу тIэкIу сыщэхуэну си гугъэщ.
– НтIэ, нэхъ пщыхьэщхьэу, сыхьэтыр хым ирихьэлIэу пхущIыхьэн?
– Деплъынкъэ…
ТIуми зыри жамыIэу макIуэхэр. И гущIэм щызэщIэна мафIэ лыгъэр зыгъэункIыфIыфын къару щыIэу зи фIэщ мыхъу щIалэм и гур уафэгум ихьауэ къыщелъэтыхь. Ар яIыгъщ хъуэпсапIэ дахэхэм. Абы нэхъ насыпыфIэ щыIэуи иджыпсту и фIэщ зэрыпхуэщIын щыIэкъым. Дауи пхуэщIын, хъыджэбзу дунейм тетым я нэхъ дахэр дэщIыгъущ. Апхуэдэущ езым къызэрыщыхъур. ИгъащIэм къыхуихуауи ищIэжкъым нобэ хуэдэу махуэ лъапIэрэ зэман IэфIрэ.
И псэр щIитыфынущ нобэ къеуэлIа насыпыр зыIэщIимыгъэкIын папщIэ. Мес, иджыри абы и Iэпэр иIыгъщ, имыутIыпщыжауэ икIи абы и хуабагъэр зыхещIэ. ТIуми яIутыр зы псэщ. ЩIалэр зэзэмызэ хъыджэбзым хуоплъэкI. ФIыуэ илъагъум и нэгур мазэгъуэ жэщ дахащэм игъэнэхум и мызакъуэу, и нэ къуэлэнхэри абы пэлыду къыщохъу. Дини щэхуу щIалэр зэпеплъыхь. Ар егъэлеяуэ Iэдэбщ. ЩыпсалъэкIэ, жиIэм егупсысурэ, хэплъыхьауэ псалъэхэр къищып фIэкIа пщIэнкъым. Пэжщ, щIалэ щэхущ, ауэ къыщызэрыкIахэм деж нобэ хуэдэу зыкъызэкъуех. – Сыкъэсыжащ сэ, Заур, мис ди унэр.
ЩIалэм и жьэр иубыдауэ зэпиплъыхьу щIидзащ зыбгъэдэт лъапсэр.
– Сэ сщIакъым мыпхуэдэ псэукIэ фиIэу, – ар жиIэри, и щхьэр ирихьэхащ.
– Сыт ар щIыжыпIэр, дэ ди зэхущытыкIэм абы сыт хуиIуэху?
– Сэ сщIэрэ? ЖызоIэ ауэ сытми. Зыщумыгъэгъупщэ – пщэдей пщыхьэщхьэ сыхьэтихым дызэхуозэ.
– Хъунщ, Заур, узыншэу!
Сэлам къезыхыжу IукIыжа пщащэр куэбжэм дыхьэжыху кIэлъыплъри, езыр Заури къежьэжащ. Общежитым нэсыжауэ щыщIыхьэжым, абы зыгуэр къеджащ.
– Заур, уэра ар хьэмэрэ сыщыуэрэ? Дауэ ущыт, си щIалэ? СыкъэпцIыхужакъэ?
– А-а, Уэлий! Сыт уи узыншагъэ? – бгъэдохьэри гуапэу сэлам ирех.
– Допсэу. Мыдэ си пхъурылъху щIалэ цIыкIур къыщIэкIыжын хуейуэ сежьэу аращ. Мы гъэм мы еджапIэм щIэдгъэтIысхьащ, уэзгъэцIыхунщи, псапэщ, уи нэIэ тхутегъэт.
– Хъарзынэкъэ, тхузэфIэкIымкIэ дыдэIэпыкъунщ. Сыт хуэдэ факультет?
къыщыхихакIэ?
къэнащ.
– Тхыдэм.
– ФIыуэ школым щеджа хъунщ, абыкIэ и щIэныгъэм хигъэхъуэну – ЕджакIэ сыт, ахъшэ уимыIэмэ, щIэныгъэр иджы зыми имыщIысыжу – Апхуэдэу щхьэ жыпIэрэ?
– Мыбы щIэхуэн папщIэ и адэ-анэр гугъу зэрыдехьар зыхуэдизыр 74
щIэкIынщ.
сощIэри аращ. Абы трагъэкIуэдар, иджыпсту ят улахуэм тепщIыхьмэ, лIэжыху къыхуэлэжьыжынукъым.
– ГъащIэр и пIэм иуджыхькъым, зэманми зихъуэжыну къы-
– Нэхъ Iей мыхъумэ, нэхъыфIкIэ зызэридзэкIыжыну зикI си фIэщ хъуркъым. Сом фIэкIа, напэ щымыIэжу дауэ нэхъыфI зэрыхъунур?
Заур и гум къэкIыжащ ахъшэкIэ езыми оценкэ зрыригъэгъэувауэ щыта егъэджакIуэхэр. Ахъшэр зачеткэхэм дэлъу щати къахуихуащ.
– Пэжщ, ирагъэлейуэ Iызых закъуэтIакъуи яхэтщ, ауэ псори апхуэдэ защIэу жыпIэныр къезэгъыу къыщIэкIынукъым, мэлищэ щIакъуэншэ хъурэ жыхуаIэращ.
– Апхуэдэу зыщIэр къаубыдурэ лъэхъуэщым щIадзэу щытамэ, Iулъхьи щыIэжынутэкъым.
– Ари пэжщ, ауэ языныкъуэхэри а Iулъхьэр къыIахын хуейуэ гъащIэм ирехулIэ, мыбы къыщахь лэжьапщIэмкIэ уи щхьэр бгъэпсэужынкIэ Iэмал лъэпкъ щыIэкъым. Я унагъуэр ирапIыжын папщIэ Iулъхьэр къыIахын щIадзэри, хуэмурэ йосэ, абы итIанэ ирагъэлейуэ хуожьэ.
– Аращ ди къэралыр апхуэдизу щIыдэхуэхар, – хэщэтыкIащ лIыжьыр.
– Сыт тщIэн, мы дунейр апхуэдэу зэхэлъщ, ауэ цIыху псори зэхуэдэкъым. Дэ, насып диIэщи, напэншэхэр куэдкIэ нэхъ ди мащIэщ. Абы хэту щIалэщIэ гуэр къабгъэдыхьащ. Зи пащIэ-жьакIэ зэщIэувэну хунэмыса ныбжьыщIэм, зигъэбалигъыфэ щхьэкIэ, и джэгун зэрыримыкъуар фэуэ тетт. ЗэрыцIыхухэри, куэдри зэбгъэдэмытыжу, зэбгъэдэкIыжащ. * * *
Иужь зэманым гупсысэм хэмыкI Заур и щхьэр зэрихьэу къэнащ. Мыращ жиIэу езыми зытриубыдэнур ищIэркъым. Ауэ къэзылъхуа и адэ-анэр къигъуэтыну ищIа мурадым текIыфкъым. Ар йохъуапсэ мамэ, папэ жызыIэхэм. Хуейщ игъащIэ лъандэрэ зыщIэхъуэпсу щыта насыпыр зригъэгъуэтыжыну. Мы дунейм мылъкуу тетыр уиIэми, мы гъащIэм ущизакъуэмэ, а псори зыми ищIыскъым. «Сыт щхьэкIэ, сэ Динэ сиIэкъэ?» – зоупщIыж ар, и гур игъэфIрэ и щхьэр игъэлъэгэжу. Ауэ ещIэж, хуей хъумэ, къыкъуэувэну Iыхьлыуэ е благъэу зыри зэримыIэр. Мы дунейм тет хъугъуэфIыгъуэр щIитынт, абы къуэш е шыпхъу иIэу ищIамэ, ауэ апхуэдэ насып дэнэ щыIэ? Къызыхихари имыщIэу, и гум къэкIыжащ анэм и Iэпэр зыIыгъыу къакIуэ хъыджэбз цIыкIум цIыхубзым зыIэпыщIиуду, IэфIыкIэ зыщIэлъ абджыпс тыкуэнымкIэ жауэ зэрыщытар. – Мамэ, мор къысхуэщэху, мобыи сыхуейщ. ЦIыхубзым, ар зыхуей псор къызыщIэкIын ахъшэ иIыгъ хъунтэкъыми, къыхуищэхуну къигъэгугъэ зэпытт. Ауэ а псор сабийм къыгурыIуэртэкъым, анэми къыIуилъэфыжыфыртэкъым. Сытми, нэхъ пудыIуэ морожнэр къыхуищэхури, еубзэу тригъэужурэ Iуишыжат. «Сэ мамэ сиIамэ, а хъыджэбзыжь цIыкIум хуэдэу, сыгъуэгыу згъэгузэвэнтэкъым, езым ахъшэ сиIэ хъумэ, зыхуей псори къыхуэсщэхуу фIыуэ слъагъунт», – егупсысат абы щыгъуэ Заур. ЩIалэ цIыкIум мы гъащIэм зэрыщизакъуэр и ныбжьэгъухэм щахэтым деж тIэкIу нэхъ щыгъупщэми, жэщ хъурэ гъуэлъыжамэ, хуэму, адрейхэм къамыщIэу и гур къызэфIэзэрыхьурэ щыгъи къэхъурт. А нэпсхэр зэми щIыIэт, ауэ и нэхъыбэм хуабэт, зыхуэныкъуэ гуапагъэм хущхъуэ хуэхъуу. 75
Интернатым и гъэсакIуэхэр цIыхуфI защIэт. Дауи, яхэтт гу щIыIэ-псэ щIыIэ гуэрхэри. Ауэ апхуэдэхэр мащIэ дыдэт. Зэманым Iейр пIэщIихыжу, фIыр гум нэхъ къинэжу зэрыщытым къыхэкIыу къыщIэкIынущ псэм фIэмыфIыр зэрыпщыгъупщэжыр. Ауэ мыр и бгъэм хуемыгъэхыу тенауэ телъщ щIалэм нобэми: и ныбжьэгъу гуэр и гъусэу шхапIэм щIыхьахэу сабийр буфетым бгъэдыхьэри, тепщэчым илъ булъкIэхэм тIу къыхихат. Ар къэзылъэгъуа пщафIэр къэгубжьауэ къыбгъэдэлъадэщ, булъкIитIыр къыIэщIичыжри, «мэ, удыгъуэнумэ, хьэ щылъху», – жиIэурэ къиубэрэжьу щIидзащ. Абы хэту къыIулъэда дохутыр цIыхубзым сабийр къытрихыжат.
– Укъыщхьэщымыж мы зинэкIэ къалъхуам, мыр дыгъуэгъуакIуэщ! – – Сыт апхуэдизу къыпфIидыгъуар?
– Тепщэчым мо тIур къыхидыгъукIащ, – ирегъэлъагъу стIолым триукIийрт пщафIэр.
тIыпщхьэжахэр.
– Мыр сабийщ, а псор зэригъэзэхуауэ къыщIэкIынкъым. Хъунщ, хуэгъэгъу. Иджы, кIуэ, уэ цIыкIур щIэкIыжыпIэм деж къыщызэжьэ.
Зыщышынэу, зыIуплъэ мыхъуу щыта мастэхэлъхьэм а махуэм сабийм и псэр гъунэгъу хуэхъуат. И гугъэнтэкъым зил къыпщIэмыузу гъущI мастэжьыр уигъэгуIэу къыпхэзыIум апхуэдизу гу хуабэ кIуэцIылъу. Абы щыгъуэ а цIыхубзым псалъэ гуапэу къыжриIар, ар къызэреубзэрэбзар – псори ещIэж нобэми.
Мазэм щIигъуащ еджэным зэрыщIадзэжрэ. Заур аргуэру Тимур хуэзати, елъэIуащ я къуажэм ишэу, Хъызыр иригъэцIыхуну. Хэт ищIэрэ, и адэрауэ къыщIэкIынкIи хъунщ. Иджыри махуитI иIэщ щэбэтыр къэсыным. Ар къэблэгъэху, и гур нэхъ мэпIейтей. Зэми йогупсыс: сыткIэ сыхуей сэ къысхуэмейуэ къызэлъэпэуам? Ауэ, хущIогъуэжри, и нэгу сиплъэнщ, жеIэж. Сыт хуэдэу щымытами, илъэс дапщэ дэкIа а махуэр къыщысынум пэплъэурэ? – Сыт, щхьэ ухэплъэрэ? – зыхуигъэзащ пэшым къыщIыхьэжа Резуан гупсысэм иIыгъыу щыс и ныбжьэгъум.
– Согупсыс пщэдей япэ рейтингыр зэрыстынум, – трилъэфащ Заур.
ЩIалэхэм адэкIэ жаIэнум хунэмысу, бжэм зыгуэр къытеуIуащ. Уэлий къахуэкIуауэ арат.
Дадэр нэфIэгуфIэу къыщIэбэкъуащ. Ар иужьрей зэманым щIалэхэм къакIэлъыкIуэрей хъуат. Зыгуэр имыIыгъыуи зэи къыщIыхьэртэкъым. Мис иджыпстуи, мыIэрысэ изу зэрылъ хъуржыныр Iэнэм къытригъэуващ.
ЛIыжьыр ныбжьыщIэхэм апхуэдэу гъунэгъу къащIыхуэхъуам и зы щхьэусыгъуэт абы и пхъурылъху Азрэт щIалэхэм я нэIэ зэрытрагъэтыр. Ауэ абы и закъуэкъым Зауррэ Уэлий лIыжьымрэ я псэр щIызэхуэгуапэр. Уэлий хуиIуэтат щIалэм и къекIуэкIыкIар икIи хущIегъуэжыртэкъым – сыт щыгъуи чэнджэщэгъуу иIэт.
ЛIыжьми Заур къыжриIат куэд щIауэ зыгъэгулэз гуауэр: и къуэ закъуэм къызэримыгъэзэжрэ илъэсипщIым щIигъуами, и фIэщ хуэщIыртэкъым ар мыпсэужу. Куржы-абхъаз зауэм кIуа и щIалэм теухуауэ къыIэрыхьар ар хъыбарыншэу зэрыкIуэдарат. Лъэужьыншэу кIуэда фIащауэ, сыт хуэдиз къыкъуэкIыжрэ? Аращи, поплъэ и къуэпсыр зымыгъэгъужыну зыщыгугъ и къуэ закъуэр гува-щIэхами къыкъуэкIыжыным. Бжэ Iух макъ зэхихмэ, къыщIыхьэжыну къыфIэщIу мэпсэу. А гуауэр псом нэхъри нэхъ зытехьэлъар Данагъуэт. Анэм и нэр, илъа- 76
гъужышхуэ щымыIэу, нэпсым ирифат. УлIэмэ, уи кхъаблэ къыщIэувэн уимыIэныр Iуэхушхуэкъэ? УимыIэр зыгуэрурэ пшэчынщ, ауэ уиIар пфIэкIуэдыныр егъэлеяуэ Iейщ. Пхъур сыт, ар хамэ унагъуэщ. ЛъэкIынуращи, уигъеинщ, унэм тIэкIу щыIэбэнщи, зейм яхыхьэжынщ.
ЛIыжьыр егупсыс зэпытщ: «Ярэби, ар Алыхьым имыухкIэ, ауэ щIалэм зыгуэркIэ къимыгъэзэжмэ, си лъапсэр хэкIуэдэжыпауэ аракъэ? Шынэхъыжьым къызиIуэкI зэпытт: зы къуэр уимыIэ пэлъытэщ. ЗэкъуэшитIрэ дзитI зыIут къамэрэ жеIэ мыщэм. Ауэ седэIуакъым и чэзум, бетэмал». И нэпсыр къыщызэпижыхьи къохъу, цIыхухэм къалъагъуу и гур къызэфIэзэрыхьми, емыкIуи къащIыркъым, езыри зызэрытриуIэфIэжыным пылъщ. Куэд щIакъым щIалэр къэкIуэжауэ пщIантIэм дэт хуэдэу пщIыхьэпIэу зэрилъагъурэ. ГъэщIэгъуэныракъэ, илъэс пщыкIутху щрикъуам къыхуищэхуауэ щыта джанэ хужьыр щыгъ хуэдэт. Ар абы хуэцIыкIу зэрыхъурэ псы куэд ежэхами, иджы хуэину щыгът. Псом хуэмыдэу нэр зытепщIыпщIэр орденыбгъэрт. Уэгум ит вагъуэм пэлыдми ярейуэ, зэщIэлыдэрт ахэр. «СыкъэкIуэжащ, ди адэ», – ар зэрызэхихыу, къыхэщтыкIауэ къызэфIэтIысхьат Уэлий, ауэ илъэгъуар зэрыпщIыхьэпIэр и гум ешыкъылIауэ зигъэукIуриижат. Зы лъэныкъуэкIэ, абы гугъэр хихыжыртэкъым. «Пэжу, къэкIуэжу гъуэгу тету пIэрэ? » – зэупщIыжырт псэкIэ, нэхъ пэгъунэгъу хъуэпсапIэхэр къыфIеблыжу. Апхуэдэхэм деж и гум къэкIыж зэпытт и пхъумрэ и малъхъэмрэ къыжраIауэ щытахэр: «Гугъу фызэрехьыр, хьэзабу фшэчыр фIы дыдэу дэри зыхыдощIэ. ФэркIи дэркIи нэхъ тынш хъунт, дыдей фынэIэпхъуамэ».
Щэхуу заулрэ щыта нэужь, абыхэм Данагъуэ захуигъэзат:
– ЩIалэм къигъэзэжмэ, дауэ хъун, унэри лъапсэри хыфIэддзэу дежьэжмэ? Ар дауэ ди напэм, ди жьыщхьэм езэгъын?
– ЗызэщIэфкъуи фыдэкIыжыт мы пщIантIэм, – пищат абы Уэлии.
Абы и ужькIэ ныбжьыщIэхэм гузэрыдзэ ящIри, мазэкIэ тIури къалъихьакъым. Ауэ итIанэ хуэмурэ псори и пIэм иувэжащ. Зи гугъу ящIа псалъэмакъми афIэкIа къытрагъэзэжакъым.
Иужь зэманым Уэлии Данагъуэ и узыншагъэм тегузэвыхь зэпытщ. И гум къыхигъэзыхьрей хъуащи, жьыр къыпиубыду жэщкIэ щIыбым щыдэс куэдрэ къохъу. Зымахуэ къытехуэри ерагъыу зыкърагъэщIэжауэ аращ. Псом хуэмыдэу Уэлий нэхъ къэзыгъэгумэщIар я щIалэм и цIэр жиIэу, Iуэщхъуу фызыр заулрэ щытыкIэ гугъу зэритарщ. Зыри пхуещIэнукъым жьыгъэм. ГъущIрэ пэт мэулъий, зэполъэлъри хокIуэдэж. ЦIыхур къэнэн? МылIэжыныпсэ яIуту къащыфIэщI къэхъуми, зэман докIри, щIым тобзэхыкIыж. Ауэ къытранэфыр лIэужьщ языныкъуэхэм, Iэужь къытезынэ яхэтми. Уэлий-щэ? Абы щегупсыс куэдрэ къохъу, и гъащIэ гъуэгуанэм ириплъэжу, Iейри фIыри зэпилъытыжу. Апхуэдэ ныбжьым цIыхур щынэсам деж адэкIэ псэуну зэрыгугъэжышхуэ щымыIэжу аращ. Ауэ абы гъащIэри иужэгъуакъым, и гур иджыри щIалэщ. Зы закъуэщ и ныбжьыр къэзыгъэлъагъуэр: и Iэпкълъэпкъыр жьы зэрыхъуарщ. Мис иджыпстуи ар щызыхещIэ пщIэ къыхуэзыщIу къыщхьэщыт мы щIалэгъуалэм я деж. ЗакъримыгъащIэу йохъуапсэ: бетэмал, сэ фи пIэм сыкъиувэжащэрэт! Игу къыфIокIыж езым и щIалэгъуэр. ПщIэрэ, уи щIалэгъуэмэ, уи къару илъыгъуэмэ, сыт хуэдэ бэлыхьми уполъэщ.
– Дадэ, сыт апхуэдизу ухэзыгъаплъэр? – щIэупщIащ Заур гуапэу. 77
ЩIалэм абы «дадэкIэ» еджэн къыщиублар псэкIэ зэрыщIэу я гурыгъугурыщIэхэр зэхуаIуэта нэужьт.
– Ухэзыгъэплъэн мащIэ мы дэ ди гъащIэм, ПIытIыкъ? Умыгузавэ, мыдэ гукъэкIыжхэм саIыгъщи аращ. ЩIалэгъуэр IэфIщ. ДелагъэкIэ пщIэншэу ар фымыгъакIуэ, иужькIэ фыхущIегъуэжу фи дуней Iыхьэр ефхьэкIынщ. – ЗаулкIэ щэхуу щытри, къыпищащ. – ГъащIэр фэ фызэригугъэм хуэдэу тыншкъым, зэманым уезэгъыу упсэуным гугъуехь куэд пыщIащ. Ауэ а псоми фапэлъэщынущ, лIыгъэ фхэлъу, сыт хуэдэ хьэзаб къыкъуэмыкIами, абы зыдэвмыгъэшу быдэу гъуэгу захуэм фытетмэ. ИужькIи абы фыщыгуфIыкIыжынщ. Лъэпкъыр, фи адэ-анэхэр зэрыгушхуэн цIыху къыфхэкIын хуейщ фэ. Псоми гу лъатащ Заур нэщхъейуэ и щхьэр зэрырихьэхам, ауэ зыми зыри жиIакъым. ЛIыжьым, жиIам мащIэу хущIегъуэжауэ, и Iэр абы и дамащхьэм трилъхьащ, псалъэншэу игу фIы хуищIу. Абы къилъытэртэкъым а щIалэм и гъащIэр фагъуэ зыщIа напэншэхэм я зэранкIэ и щхьэр игъэщхъын хуейуэ е зигъэпудыжыпхъэу. Ар сыткIэ къуаншэт? Езым къимылэжьа хьэзабыр дзы хуэхъуауэ дунейм зеиншэу тетыну хуэфащэт?! Ауэ блэкIар блэкIат, сыт хуэдэу щымытами, Уэлий къилъытэрт Заур къэзылъхуахэм я лъэужьым техьэпхъэу, ари хуейт абыхэм я нэгум иплъэну. Зэгуэр щIалэм къыжриIауэ щыта псалъэхэр Уэлий и гум къыбгъэдэкIат:
– Уэ узеиншэкъым, сэр фIэкIа уимыIэми, здэнукъым апхуэдэу къыпхужаIэу. Сэ уэ узэрызбжыр си пхъурылъхум хуэдэущ.

Ныжэбэ жейм емызэгъами, Заур жьыуэ къэтэджри къыщIэкIауэ щIыбым дэтщ. Абы иIэщ зэгупсысын, нобэ къыпэщылъ Iуэхум хуабжьу иропIейтей. Арами, акъужь щIыIэтыIэр зыщимыгъэнщIу зыжьэдешэ. Абы зэпеплъыхь удзыпцIэ псыIэм хэпхъауэ хэлъ тхьэмпэ гъуэжь дыщафэхэр. Зэми и гум къыполъадэ асфальтым къытекIыу абы щызекIуэну, пщIащэ пылъэлъыжам ящIыну щхъыщхъ макъым щIэдэIуну. ЗэрыцIыкIу лъандэрэ ар хьэлу хэлът. КъызыхэкIри езым къыбжиIэфынутэкъым, ауэ мы дуней щIэращIэм нэхъ пэгъунэгъу хъууэ къыфIэщIу арагъэнт. Жыгым къыпыху пщIащэ закъуэтIакъуэхэр къыщытехуэкIэ, щIым ехуэхыну хунимыгъэсу къиубыдырти, тхьэмпэм телъ тхыпхъэщIыпхъэхэр зэпиплъыхьт, и нэкIэ сурэт зэмылIэужьыгъуэхэр къыхищIыкIыу. Сыхьэтым еплъащ: блы хъуным иджыри дакъикъэ щэщI иIэщ. ЗэкIэ ар зыщIыпIи пIащIэркъым, ауэ, иджыри пасэми, зэманыр кIуэху и гур нэхъ псынщIэу къызэреуэр зыхищIэжырт. МахуэщIэ къэунэхуам, дуней дахащэр мы щIылъэм и теплъэ нэщхъыфIэмкIэ къызэрыхуэупсам гукъыдэж къритырт.
Хуэмурэ цIыхухэри нэхъ зэхэзекIуэ хъуащ. Хэти пIащIэу, Iуэху къазэрыпэщылъыр къуагъащIэу, языныкъуэхэми заплъыхьу, къызыкIэрыху зэрыщымыIэм гу лъыптэу, я гъуэгу хагъэщI. Гъэмахуэ щыгъын пIащIэхэр зыщахыжу цыджанэ хуабэ, щIыIутелъ пIащIэхэр зыщатIэгъами, щIымахуэр къэсакъыми, зызэщIакудэркъым, бжьыхьэ дыщафэм зыдащI мыхъумэ.
Махуэм зэрызиузэщIам и щыхьэту, дыгъэри уэгум нэхъ тегушхуауэ къиуващ. ЩIалэм, зыхищIэу къэмэжэлIами, унэмкIэ игъэзэжыну и гум къыхуимыдэу, Нэгумэм и уэрамымкIэ иунэтIащ. Гъуэгубгъу лъэс зекIуапIэм тету здрикIуэм, нэм къыфIэнэ псори зэпеплъыхь. Сыту дахэ мы ди къалэр! Иужь зэманым мыбы тыкуэн, кафе, телефон щапIэхэр куэду къыдэхутащ, ауэрэ нэсащ «Нежданчик» жыхуаIэ джэгупIэми. Сыту 78
дахэ, занщIэу нэм къыщIэуэу, умылъагъуу ублэкIынкIэ зы Iэмал закъуэ иIэкъым. Ауэ сытуи цIыху куэд текIуадэрэ абы.
Заур зэхихауэ и гум къэкIыжащ къыдеджэ хъыджэбз гуэрым и анэдэлъхум мыпхуэдэм дихьэхыу щIыхуэшхуэ къытехуэу, я лъапсэр зэращэжар, ари хуримыкъуу, щIалэм хэкIыпIэ щимыгъуэтым, зэрызыфIилъэжар. Апхуэдэуи и гум къэкIыжащ газетым тету къызэджауэ щытар. Зы лIы гуэрым, джэгупIэм зэрыщIыхьэн щимыгъуэтым, и анэжь закъуэр иукIыжу абы и гъэтIылъыгъэ тIэкIумкIэ джэгуу зэраубыдар.
И щхьэм къыщIихьари имыщIэу йогупсыс: «Сэ зысхуэукIыжыну? Дауэ си IэкIэ си псэр зэрыхэсхыжынур?» ЕщIэ абы гуэныхь зэрыпылъри. Нэхъ хьэзабыжыращи, укъэзылъхуахэм ятеплъхьэну гуауэ мыухыжырщэ? Ауэ хэт Заур гъащIэр ибгынэкIэ, ар къэзыгъеину, гущIэгъу къыхуэзыщIыну иIэр? Зыри. ФэрыщIыгъэм къыхэкIыу хамэхэм нэпс тIэкIу щIагъэкIынщи, ящыгъупщэжынщ. Сытым къыхэкIми, лIыгъэншагъэщ уи псэр бгъэныжыныр. АбыкIэ зыпхуэухеижыну щытами зыгуэрт. ЕщIэж апхуэдэу: университетым щIэса хъыджэбз гуэр еджапIэм къыщIадзыжати, благъэ-Iыхьлыхэм зэрахэIуэнур къызыфIигъэщIри, щхьэпылъэ зищIыжауэ щытащ. ЕгъэджакIуэхэри милицэм Iуэху къащIри къралъэфэкIащ абы щыгъуэ. Сыхьэтым йоплъ. Тимур вокзалым къытехьэным иджыри дакъикъэ пщыкIутху иIэжт. Заур игъащIэми илъагъу хъуркъым зыгуэрым пэплъэну. Псом хуэмыдэу нобэ хуабжьу и гур мэпабгъэ. Заулрэ щытауэ, Тимури къэсри маршруткэм итIысхьахэщ. – Сыт жытIэу дызэрыбгъэдыхьэнур? – щIэупщIащ Заур.
– ПщIэрэ, сэри абы сегупсысащ. Сэ сызэрыригъэджар къэзгъэсэбэпынщи, тлъагъун хуэдэу дыIухьауэ тщIынщ.
– СыкъицIыхумэ-щэ? – Умыгузавэ, уэ абы урикъуэу хэт къэзыщIэнур?
– Сэ сщIэрэ, и бынхэмрэ сэрэ дызэщхьу къыщIэкIмэ.
– Уэи, ар сигу къэмыкIа, ауэ, пэжу, зэщхьу зыгуэрхэри фхэлъ хуэ-
– Аракъэ-тIэ? Сэ дауэ абыхэ я деж сыкIуэн? Унэр мыхъуу, нэгъуэщI щIыпIэ зыщыхуэдмыгъэзэфыну пIэрэ?
– УгъэщIэгъуэнщ уэ, нобэ тхьэмахуэщ, унэр мыхъуу, дэнэ къыщыбгъуэтын уи гугъэр?
Зы лъэныкъуэкIэ, Заур хущIегъуэжат мы Iуэхум яужь зэрихьам. Езым къыхуэмейуэ къыхыфIэзыдзам сыткIэ хуей иджы ар?! Зегъэкъуэншэж: «Емынэм сызэрихуэрэ, ар сымылъагъункIэ Iэмал имыIэу». Хьэуэ, щоуэ, мыбы нэс къыщыкIуакIэ, къэгъазэ лъэпкъ иIэжкъым. ЗэрыцIыкIу лъандэрэ и нэ къыхуикIыу щытащ и адэ-анэр, зэ нэхъ мыхъуми, илъагъуну.
Иджы а хъуэпсапIэр къехъулIэу хуежьащ. Хьэуэ, текIыжыпхъэкъым мурад ищIам. – Дыкъэсащ, – ар жиIэри, ятIэхупс зытекIа унэ лъахъшэжь цIыкIу гуэрым пэгъунэгъуу къыщызэтеувыIащ Тимур. Куэбжэжь хэлъымрэ бжыхьымрэ лъахъшэти, пщIантIэм хуиту удэплъэрт. Абы узэхъуэпсапхъэ псэуалъэ дэмытми, бжэIупэр къабзэу зэщIэпхъэнкIат. НэкIуэпакIуэу дыхьэпIэм бгъэдыхьэхэри, Тимур джэуэ щыхуежьэм, медан нэхъ дэмыкIыу, зи Iэщхьэлъащхьэр дэхьея, хупхъэ зыIыгъ фыз тIорысэ лъахъшэ гуэр къыдэкIащ.
– Уи махуэ фIыуэ! – зыхуигъэзащ абы Тимур.
– МахуэфI Алыхьым къывит, фыкъеблагъэ.
дэщ. 79
– Хьэуэ, упсэу. Дэ Хъызыр тлъагъунщ жытIэри дыкъыIухьауэ арат.
– Езыр, тхьэ, дэмыс, псыхъуэ лъэгумкIэ моуэ дэкIа къудейщ, фымыпIащIэмэ, щIалэр згъэжэнщи къыфхуезгъэшэжынщ.
– Упсэу. АбыкIэ щыIэмэ, дэ езым къэдгъуэтынщ.
– Фи Iуэху дахэ ухъу! – гуапэу сэлам къарихыжащ цIыхубзым.
Псыхъуэм ухуэзышэ уэрамдэкI зэвымкIэ яунэтIащ, куэдыщи дэмыкIыу къалъэгъуащ псым пэмыжыжьащэу тхьэрыкъуэф Iэнэ бгъэдэс лIищыр.
– Мес, яхэсщ, – и Iэр ишиящ лIы гупымкIэ Тимур.
Заур зыри жимыIэу, зэуэ къызэтеувыIащ. Абы и гум щыщIэр
иджыпсту къэпщIэну гугъут, ауэ и теплъэм и зэIумыбзыныгъэм къиIуатэрт и сабиигъуэр зэрыщыту и нэгум зэрыщIэкIыжыр. И пIэм иуджыхьу иджыри куэдрэ щытыну къыщIэкIынт, и гъусэм и Iэблэр къиубыду адэкIэ иримышэжьамэ.
– Сэлам алейкум! – захуигъэзащ Тимур гупым.
– Уалейкум сэлам!
– Мэт, мыбы лIы хуэдэу фыкъытхуефэт, – къахуишиящ фадэбжьэ Хъызыр къыбгъэдэс лIы фIыцIэ зи жьакIэр зэщIэкIэжам.
– Хьэуэ, дэ дефэркъым, ди егъэджакIуэр тлъагъунщ жытIэри дыкъыIухьауэ арат.
– НтIэ, ар хъарзынэкъэ, ди щхьэщыгу итым фIыкIэ къилъагъун Тхьэм фищI, фыкъетIысэх моуэ, – закъыхуигъэзащ гуапэу щIалэхэр зыхуэкIуа лIым.
Заур и нэр тенауэ зэпеплъыхь езыгъэблэгъа лIыр. «Мыра си адэр?» – зоупщIыж. Пэжу, зыхуигъэфащэркъым, и гупсысэхэм сабиигъуэм хашэж. ЩIалэм и адэр и нэгум къызэрыщIыхьэр нарт IуэрыIуатэхэм къахэщыж лIыхъужьут, зэм Сосрыкъуэ иригъэщхьт, абы хуэдэу, къарууфIэу, и шабзэшэр зэIуидзамэ, уэгум ит вагъуэр кърихьэхыу, и ТхъуэжьеижьымкIэ къэкIуарэ и шыплIэм езыр дэсу ихьыжу, уафэм лъагэу ирихьарэ ди къуршхэм ящхьэпрылъэту, Iуащхьэмахуэ и щыгу дыдэм къыщыувыIарэ зыщаплъыхьу. Зэми и адэр и нэгум къыщIигъэхьэрт Бэдынокъуэ хуэдэу плIабгъуэрэ зы лъэныкъуэмкIэ дыгъэм и щIэлъэныкъуэр, адреймкIэ мазэр къыкъуэщу. Иджы илъагъур фадэм иужьыгуа лIы къуэгъу цIыкIу щхьэфэкъут.
– Хэт ухъуну, щIалэ, зыкъэзгъэцIыхут, – зыкъыхуигъэзащ абы Заур, апхуэдизу зэреплъым гурыщхъуэ гуэр иригъэщIауэ.
– Заурщ си цIэр.
– Хэт узикъуэр?
Заур хэгупсысыхьащ. ИщIэркъым жиIэнур, дауэ ищIыну? ПцIы иупсу нэгъуэщI зыгуэр къигупсысынути, Iуэхум и пэжыпIэр къыхуэщIэнукъым. Мыдрейращи, и жьэм къыхуегъакIуэркъым. Зыхелъхьэ лIыгъи, хэкъузауэ къыжьэдоIукI: «ЩакIуэхэ сарейщ».
ЛIым и щхьэр къеIэт, и нэгум къощ гупсысэ гуэрхэм зэрызэщIаубыдар. Я нэхэр зэхуозэ. Ахэр зэщIоупщIэ псалъэншэу. Куэд къэзыIуатэ нэхэм ящIыболъагъуэ жэуапыншэ упщIэхэр. ТемыпыIэу адэр къуэм аргуэру йоупщI:
– Удэнэ къуажэ?
– Нартан. – А къуажэм ди унэкъуэщ дэс?
– Сэ сыдэсщ.
«Аращ», – игукIэ жеIэ, ауэ нэгъуэщIхэм зэхаха и гугъэу, абы щыщтэжауэ щыс лIым зыкъещIэжри, зеплъыхь. Ауэ адрейхэм ар я лажьэ хуэ- 80
дэтэкъым: фIыуэ зэрыхрагъэдзам къигъэжанарэ зытет дунейр къафIэмыIуэхужми ярейуэ, езыхэм я псалъэмакъ ирагъэкIуэкIыжу зэхэст.
– ЕмыкIу сыкъыумыщI, ауэ илъэс дапщэ ухъурэ?
– ТIощI.
– Уи адэм и цIэр хэт?
– Хъызыр.
Иджы шэч лъэпкъ къытрихьэжкъым. ГукъэкIыжымрэ абы къыдэкIуэ гузэвэгъуэмрэ зэфар пкърахужауэ, щIалэм пкъроплъыхьри щысщ.
«Мыр нахуапIэ хьэмэ пщIыхьэпIэ? Дауи си фIэщ сщIыну мыбы силъ щIэту? Сыт сэщхьуи хэлъ? И нитIыр сысейщ, и щхьэцри, и нэкIури. И пэр и анэм ейщ, и нэкIубгъум хэс анэлри зи кIэтIий кIапэ къикIам тетам ещхьыркъабзэщ. Ар сэ IупщI дыдэу сощIэж. Сыт и узыншагъэ и анэми, дэкIуэжауэ пIэрэ? ДэкIуэжамэ, мы щIалэм си унэцIэр щхьэ зэрихьэрэ?» – и гупсысэхэм къахэкIыжри, Хъызыр и гъусэхэм захуигъэзащ: – Къивгъахъуэт стэчаным къыщхьэпрыжу, сэ нобэ си гуфIэгъуэщ.
– Уи хьэм бажэ къиубыда? – щIэупщIащ нэхъыжьыфэ зытет фадафэр.
КъызэреупщIам жэуап иримытыжу, Хъызыр къыIэщIагъэува бжьэр игъэщIейри, ткIуэпс къринэнкIэ шынэ нэхъей, ирифащ.
Заур абы еплъу зэрыщытщ. Зэми йогупсыс: «Щхьэ къэзгъанэу семыжьэжрэ? Сыт мы си нэгум щIэкIыр, илъэс тIощI и пэкIэ къысхуэмеям и пащхьэ куэдрэ ситыну?» – и гум псэхугъуэ имыгъуэту кърихуэкIти, къигъуэтыжащ и адэр, апхуэдэу жыпIэ хъунумэ. Ауэ абы хужыIэну пIэрэ ар и адэу? СыткIэ зэщхьэщыкIрэ абырэ хьэмрэ? Хьэ дыдэми хыфIидзэфыркъым и быныр… – Уэ сынопсэлъэнут, – зэпиудащ Заур и гупсысэхэр Хъызыр.
Гупым къахэкIри, абыхэм псым нэхъ пэгъунэгъу защIащ. Къызэрырагъэжьэнур къахуэмыщIэу тIури щымщ.
– Къысхуэгъэгъу, плъэкIынумэ, къысхуэгъэгъу, – гущIэгъу зыхэлъ макъкIэ лъэIуащ адэр. Ауэ Заур зэрыщэхущ. Шэджэмыжь дэплъэу тIэкIурэ щыта нэужь, лIыр щIэупщIащ:
– Аня дауэ щыт?
– Хэт Аняр? – къыгурыIуэркъым щIалэм. Апхуэдэ абы ицIыхурэ? Адэр къуэм и нэгум иплъащ.
– Уи анэм сыт и узыншагъэ?
– Хэт си анэр, си адэри хэт? Мис ар сщIэну сыхуейт.
– Сэращ уэ уи адэр!
– Уи жьэм къебгъэкIуэу дауэ пхужыIэрэ апхуэдэу? – нэпсхэр къызыщIэува нитIыр хуэмыгъэпщкIуу щIэупщIащ Заур.
– Хизир Талибович! – Тимур ину къэджащ. Ар зызэрапщытауэ зэзауэ чэфитIым я кум дэтт, ахэр зэкIэрилъэфыжыну яужь иту.
* * * Заур и Iупэхэр зэтежу, зэми къэнэщхъеижу кафедрэм къыщIэкIыжащ. Мы дакъикъэхэм абы зебжыж езым хуэдэ насыпыфIэ дыдэ щымыIэу, хуопIащIэ Динэ хуэзэу и гуфIэгъуэр псом япэ абы хуиIуэтэну. Хъыджэбзри еджапIэ бжэIупэм Iутщ медан къэс сыхьэтым еплъу. Заур къызэрыщIэкIыну бжэмкIэ еунэтI.
– Динэ, пщIэрэ, ди кафедрэм и унафэщIым къызжиIар?
– КъызжепIэмэ, къэсщIэнщ.
– Сыхуейуэ щытмэ, Мэзкуу аспирантурэм сагъэкIуэнущ.
– НтIэ, сыт жепIар? 81
– СщIэркъым, сыхуейт, ауэ…
– «Ауэ» щхьэ къыхэкIыпхъэ, ущыхуейкIэ?
– Седжэфыну пIэрэ жызоIэ. Сезыгъэджэнури хэт, сэ дэIэпыкъуэгъуу – ЛIо, гугъуехьым укъыпикIуэту ара? Ухуейуэ пхузэфIэмыкIын зыри зыри сиIэкъым.
щыIэкъым.
– Мэзкуу нэхъ къалэ лъапIэ щымыIэу жаIэ. Сыдэсыфыну сэ абы?
– Гугъу уехьми, иужькIэ ущыгуфIыкIыжынщ, зыIэщIумыгъэкI къыпхукъуэкIа насыпыр, ухущIегъуэжынщ. – Уей, сымыщIэ. ЖыпIэхэри пэжщ. Ауэ….
– «Ауэ» лъэпкъ къыхыумыгъэхьэ. Уи жагъуэгъухэм я нэр иребгъэщIыжын къудей щхьэкIэ укIуэ хъунщ. КIуэ, хъуххэнумэ, сынолъэIу.
– Уэ узмылъагъуу дауэ схуэшэчыну абы сыщыIэху?
– Дэ зыми зэпэIэщIэ дыхуэщIынукъым, – ар хэкъузауэ жиIэри, къэгумэщIарэ нэщхъейуэ и щхьэр ирихьэхащ хъыджэбзым.
– НтIэ, сыт къэхъуар, си псэ, щхьэ укъэгуха, усымаджэ? – и IэмкIэ пщащэм и жьэпкъыпэр иубыдри къыдрихьеижащ. Иджы гу лъитащ абы и нэ дахитI псыф къэхъуам зы гузэвэгъуэ гуэр къызэраIуатэм.
– Заур, сэ уэ зыгуэр пщызобзыщI, – жеIэ, зызэтриубыдэжурэ.
– КъызжеIэт, си нэху, жыIэ, сэ сынодаIуэ.
– Зыгуэр си ужьым къитщ.
– Сыт жыпIа?!
– Ди адэ-анэр зэдэарэзыуэ, зыгуэрым сратыну хэтщ.
– ГъэщIэгъуэн къызжепIаи!
– Заур, сэ шынэ къэзублащ, абы ищIэну псор хэт зыщIэр?
– Ар хэт езыр?
– Ди адэм и ныбжьэгъу гуэрым и къуэщ, мамэ къызиIуэкI зэпытщ, абы сыдэтыншыну жеIэ. Зыгуэр зэрыжысIэу, уи дэлъхум къыбжиIэр уи унафэщ, жи. Ари а щIалэм и лъэныкъуэщ, и гъусэу къыздишэурэ къыщыкIуэж куэдрэ къохъу.
– Динэ, уэ пщIэркъэ сэ фIыуэ узэрыслъагъур? Сэ уэ зыгуэрми усхуетынукъым. Апхуэдэ къэхъумэ, сыпсэужыфынукъым. Уэ зы закъуэращ сэ мы гъащIэм щызиIэххэр, си нэгу къысхущIэгъэхьэркъым уэ усфIэкIуэдыну!
– Заур, – пщащэр къэгумэщIауэ щIалэм къеплъащ.
– Сыт, си нэху?
– Заур, Долинск дыдэгъэкIуеи паркым къыщыдгъэкIухь, абы си губампIэр нэхъ щытIысынщ.
– Хъунщ, ауэ япэ щыкIэ, бэзэрымкIи дытехьэн хуейщ.
– Содэ ари. Паркыр зэпаупщIри, хъыджэбзым и Iэпэр иIыгъыу, Заур тохьэ Налшыкыпсым телъ лъэмыж хъыринэм.
– Зэрыхъуэпсэгъуэ! – жеIэ щIалэм, илъагъум зыщимыгъэнщIу зыздиплъыхьым, Iэ сэмэгумкIэ иIыгъ зэкIуэцIылъыр къызэкIуэцIехри, IункIыбзэ къэб зэкIэрыщIар къещтэ.
– Сыт мыр зищIысыр? – щIоупщIэ Динэ.
– Мыр уэрэ сэрэ ди лъагъуныгъэм и IункIыбзэщ, – лъэмыжыбгъум Iут гъущI хъарым фIедзэри, пщащэм зыхуегъазэ:
6 Заказ № 120 82
– Ет IункIыбзэр икIи зыми къамыгъуэтыну псым хэдзэ.
– Мыр сыту IункIыбзэ быдэ, игъащIэкIэ яхуIухынкъым, гъущI зэрызэпахкIэ зэпамыупщIауэ.
– Ирехъу ар уэрэ сэрэ фIэкIа нэгъуэщIым Iуимыхыфын, дэри игъащIэкIэ Тхьэм IудимыгъэхыжкIэ. Мэ, мы IункIыбзэIухитI къэнар зедгъэхьэ ди зырызу.
– Сэ мыр игъащIэкIэ зесхьэнщ, абы сеплъмэ, нобэрей махуэр сигу къигъэкIыжу.
– Динэ, ди хьэгъуэлIыгъуэр мы гъэмахуэм къыдэдгъэх. – Сэ сыарэзыщ, ауэ мамэрэ папэрэ ар ядэнукъым иджыпстукIэ.
– КъызгуроIуэ. Сэ, дауи, иджыпсту сиIэкъым дэ тIур дызыхэпсэукIын, ауэ мы сэ си IитIым лъэкI къагъэнэнкъым уэ узыхуейр бгъуэту уагъэпсэун папщIэ.
– Сэ абы сегупсыскъым, мы гъащIэм сэркIэ мылъкуракъым щынэхъапэр, псом нэхъыщхьэр сиIэу солъытэри, сэ сыхьэзырщ уэ ноби гъусэ зыпхуэсщIыну, ауэ сыкъэзылъхуахэми сащошынэ.
– ФIы дыдэу зыхызощIэ сэ ахэм сыкъызэрамыдэнур, ауэ ди насыпыр абыхэм я зэранкIэ зэтеткъутэн хуей?!
– Хьэуэ, апхуэдэ къэхъункъым, ауэ зэкIэ думыгъэпIащIэмэ нэхъыфIщ, зэманым псори дызэрыхуейм хуэдэу и пIэ иригъэувэжынщ.
– Шэч къытызохьэ а зэманыр дэ къыдэжьэну, дэркIэ нэхъ тэмэмыр къытлъыкъуэкI гугъуехьхэм дапэщIэувэнырщ.
– Заур, пщIэрэ, пэжыр сымыбзыщIыххэу бжесIэнщи, уи гугъу мамэ щыхуэсщIам IэлфIыцIэу къызэкIуэкIащ, абы къаугъэ къикIауэ тхьэмахуэ мэхъури дызэпсалъэркъым. Пщащэм и нэпсхэм къызэпажыхьауэ и щхьэр щIалэм и бгъэм иригъэщIащ. Адрейми ар зрекъузылIэри, и щхьэм Iэ дилъэу щIедзэ, и щхьэцыгъуэ дахэм хопэщэщыхь, ари фIэмащIэ мэхъу, и щхьэр нэхъ егъэщхъри хъыджэбзым и нэкIубгъум ба хуещI, ауэрэ IупитIыр зэрогъуэт. Сыту телъыджэ а дакъикъэр, а зы напIэзыпIэм зыхащIа, я Iэпкълъэпкъым малъхъэдису ирижа лъагъуныгъэм и IэфIагъым насыпыфIэу заригъэлъытэжащи, псэкIэ ягъэв псори ящыгъупщэжыну а тIэкIур ирикъуащ. Ауэ сыту кIэщIыщэт, бетэмал, а напIэдэхьеигъуэр.
Хъыджэбзым щIалэм зыкъыIэщIихыжащ къэуцIыплъауэ, мыдрейри, ищIам щыщтэжауэ, пщащэм бгъэдэкIуэтэжащ:
– Си дуней нэху, плъэкIынумэ, къысхуэгъэгъу, сэ си гум Iей къэкIакъым.
КъэхъуамкIэ зегъэкъуэншэжри, Динэ и щхьэр къыхуэIэткъым. И гущIэм щигъафIэ щIалэм къыхуищIа бар фоупсу зыхищIами, укIытэм а псор щегъэгъупщэж. – Хьэуэ, уэ зыри уи лажьэкъым, сэращ къэхъуар зи къуаншагъэр. – Си псэ, думыгъэбж ар къуаншагъэ гуэру, ар зэи сщымыгъупщэжыну сэ си гъащIэм къыхэнэнщ. ДыхущIумыгъэгъуэж абы, Динэ.
– Апхуэдэу жумыIэ, Заур, зыхуэзмыгъэгъужыфын щIэщхъущ къысщыщIар.
– Къэдгъэгъанэ ар ди лъагъуныгъэ къабзэм и фэеплъу, пэжыр бжесIэнХъыджэбзыр зэрыщэхущ, ауэ, и жьэм къримыгъакIуэми, нэрылъагъущ щи, сэ абы сыхущIегъуэжкъым.
ар щауэм арэзы зэрыдэхъуар.
– ДыгъэкIуэж, Заур.
– Сигу пыкIкъым мы дызытетыр. 83
Динэ и гур лъэтэным хуэдэущ къызэреуэр. Ар куэдым хуопабгъэ, хъуэпсапIэ дахэхэр и псэм щоушэ.
– Сэ уэ фIыуэ, фIыщэу узолъагъу!
– Сэ услъагъу къудейкъым – уэ си псэм ущыщ Iыхьэщ, псэр схахмэ, сыпсэужкъым.
– ПщIэрэ, сэ иджыпсту къысфIощI мы дунейр уэрэ сэрэ дыдейуэ!
– Сэ сызэреплъымкIэ, дэ а дунейм дрейуэ аращ, дэ тIум ар дгъэбжьыфIэ къудейщ. Уэрэ сэрэ дязыхэз хуэчэмамэ, зыгуэр хущыщIэу нэщхъеину къыщIэкIынт.
Зауррэ Динэрэ парк икIыжыпIэм пэмыжыжьэу щыт тетIысхьэпIэм и гъунэгъу къызэрыхъуу къызэтеувыIахэщ.
– Си лъакъуэр мэуз, Iэджэ щIауэ мыпхуэдэу лъэсу куэдрэ къэскIухьыжакъым.
– КъакIуэ, сэ IэплIэкIэ усхьынщ.
– Сыпхуэхьын?
– Дегъэплъ.
Куэбжэпэм нэс ягъэкIуэтэжа пщащэр и щауэм къыхуеплъэкIыжурэ куэбжэ зэIужам дохьэж.
– ПщэфIапIэмкIэ къыщIыхьэт, сынопсэлъэнут, – зыкъыхуигъэзащ абы махуэ бжыгъэ хъуауэ тэмэму къемыплъ и анэм. Динэ, сумкэр игъэтIылъри, и анэм деж бгъурытIысхьащ. Кофе ефэу Iэнэ бгъуфIэм бгъэдэс Сарэ псалъэншэу тэджри ипхъуми кофе къыхурикIащ. Щысщ тIури щыму, пхъур поплъэ анэм къыщригъэжьэнум.
– Уи адэм жесIащ уи Iуэху зытетыр. Абы къыпхуищIыр уи унафэщ, сэ бжесIэр щыпхымыкIкIэ.
– Мамэ, апхуэдэу щхьэ жыпIэрэ, уэ сэ сыномыдаIуэу ара? – къэгумэщIащ Динэ.
а щIалэр.
– Уэ фIы дыдэу уощIэ фи Iуэхум зыри къызэримыкIынур, зыпыгъэкI – Сэ, абы нэмыщI, зыми сыхуейкъым.
– ЩIалэ дунейм текIыжауэ ара?
– СэркIэ дунейм нэгъуэщI теткъым. СынолъэIу, мамэ, къэдгъэгъанэ – Щхьэ къыбгурымыIуэрэ дэ уэ насыпыфIэ узэрыхъун Iуэху зэрымы псалъэмакъыр.
зетхуэр?
– Сэ абы фIэкIа нэгъуэщIым насыпыфIэ сыдэхъунукъым, апхуэдэу щыщыткIэ, щхьэ яужь фит фи быным и насыпыр зэпывудыну? – Дэ уи Iей къэтлъыхъуэу щхьэ къыпщыхъурэ? ДызыхущIэкъур зы закъуэщ: узыхуейр бгъуэту, зыми уемыхъуапсэу упсэуну аращ.
– ЗэрыжыпIэмкIэ, мылъку збгъэдэлъмэ, сэ схуэдэ щымыIэу, насыпыфIэу сыпсэунущ, ара?
– Уэ а зинэкIэ къалъхуа факъырэм убгъэдэскIэ уи къэкIуэнур тэмэм хъуну? Сэ сощIэ къыппэплъэр: сабий цIынэ плъэсу, щIакхъуэ уасэ щхьэкIэ улъаIуэу укъэнэжынущ.
– Умыгузавэ, фэ сынывэлъэIункъым, – къыщиудащ Динэ.
– Мыдэ уи дэлъхур къэгъэсыж, уи адэмрэ абырэ уи унафэр – Сыарэзыщ, – Динэ зэщыджэу гъыуэ, и анэр къыкIэлъыджэ пэтми къимыгъазэу, езым и пэшымкIэ иунэтIыжащ. Нэщхъейщ Сари. Хэт хуей и быным Iей къехъулIэну, ар зэрытыншын Iуэхущ кърихуэкIыр, езыми и щIалэгъуэу щытащ, и пхъум хуэдэу ящIынщ.

щхьэпримыхами. Къыжьэдикъуэнщ. ЕщIэ, зэман дэкIмэ, фIыщIэ къызэрыхуищIыжынур, къызыхэкIар зымыщIэж а факъырэм ар дигъакIуэу, и кIуэцI къикIар игъэунэхъуфынкъым. Сыт хуэдэ щIалэ абы и ужь къитыр? Зэрипэскъым, щыкIащ.
ХэIубауэ гъы хъыджэбзыр, зы зэман зыкъеIэтри, гъуджэм бгъэдохьэ: и нитIым къыщIэж нэпсыр и напэм йожэх. ЗызэпелъэщIыхь, ауэ нэпсыр хуэубыдыркъым. Магъ гукIэ, зэми макъкIэ. Хэт хуиIуэтэну абы и псэм игъэвыр?
Телефоныр къозу. Зызэтреубыдэж. Махэ хъуа и макъыр нэхъ жьгъыру зэрищIыжыным хущIэкъуурэ, къытрех.
– Хъарзынэщ, Ася. Уэ дауэ ущыт? Зопсалъэ, и ныбжьэгъум къритыжа гукъыдэж тIэкIум иринэщхъыфIэу телефоныр трелъхьэж. Ауэ Iуэху ищIэнуи, унэ лэжьыгъэхэм еджэнуи, зыми игу хыхьэркъым. Тхылъ гуэрхэр къищтэми, и щхьэм щызэрызехьэ гупсысэхэм нэгъуэщI лъэныкъуэкIэ трашэ. И нэгум щIэкIыркъым Зауррэ езымрэ я нобэрей зэIущIэр. «Гъэмахуэм укъэсшэнущ, жи, мыхэр илIыкIыни абы. Зрапэскъым ахъумэ, Зауррэ сэрэ дызыхэпсэукIын дыдейхэм якъуэлъкъэ? Гужьеяхэщ, тIэкIу-тIэкIуурэ пщыхэмрэ уэркъхэмрэ я зэманым догъэзэж. Сыт хуэдэуи зрыращI, сэ Заур пэIэщIэ зыми сищIыфынкъым. Апхуэдэ къэхъумэ, абы и ужькIэ сэ дауэ сызэрыпсэунур? Си нэгум къысхущIэгъэхьэркъым».
Жэщыр хэкIуэтами, Динэ зыщIэлъ пэшым уэздыгъэр щыщIэгъэнащ. Ар пIэм илъщ зэрыхуэпауэ, и щхьэр щхьэнтэм егъэщIауэ. Щылъщ, жей IэфIым хилъэфауэ… 85
Сэ уэ зырщ, уэ зы закъуэрщ
Куэдрэ къэслъыхъуар.
Сыт иджыри къэскIэ
СыщIыпхуэмызар?
Махуэу сигу укъэкIмэ,
Си псэр пщыгуфIыкIт,
ЖэщкIэрэ си пщIыхьхэм
Зэи ухэмыкIт.
УкъыщIыхьэрт нэгум
Хур хъыджэбз дахащэу,
Уэ уэкIупсу пщыгъыу
Ди адыгэ фащэр.
СфIэщIырт укъызэджэу:
«КъакIуэ, къызбгъэдыхьэ,
Уэрщ сызыритынур,
Дауи, сэ Алыхьым!»
Сынежьамэ, дахэр
ЗанщIэу убзэхыжт,
Ауэ уэ си гугъэр
Зэи пхэзмыхыжт,
Нэхъ ерыщ сыхъуауэ
Уэ сыпщIэгупсыст.
ЖиIэрт си гум: «Пэплъэ,
Борис
Пэплъэр щIемыгъуэж».
Арти, сыппэплъэным,
Дахэ, сэ щIэздзэжт.
КIуащ апхуэдэу гъэхэр,
Уэ хьэщыкъ сыпщIауэ,
ФIыуэ услъэгъуами,
ДызэIумыщIауэ.
Къэсхьэсащ сэ нобэм
ПхуэсщIа лъагъуныгъэр,
Уэ сыпхуэмызами,
Ар къысхуопсыр дыгъэу. Фэ фIыуэ фощIэ, гугъущ макъамэ птхыныр,
Ауэ нэхъ тыншкъым псалъэ къэбгъуэтынри.
Макъамэм щIэлъыр псалъэ мыхьэнэншэм,
Iэмал имыIэу мэхъу уэрэдыр псэншэ.
Апхуэдэр къонэ цIыхум ямыпхъуатэу, 86
Дамылъхьэ зэи лъэпкъ и дыщэ пхъуантэ,
Къалъхуа къудейуэ, ар йохыж дунейм,
Къимыгъуэтауэ цIыху абы къыхуей.
Ар къащремыщI фыпIащIэу фтхы уэрэдхэм,
Псалъэ мыхъуахэм музыкэр дэкIуэду.
Си щIалэгъуэм сщIэтар сэ нартылът, –
Шынэ, дзыхэ жыхуаIэр схэмылът.
Мурад Iей схуэзыщIа къыспэувмэ,
Ар Iуезгъэхырт, техуау абрэмывэ.
… Гъуэгу тет шууэ, блэжащ си щIалэгъуэр,
Долъеиж си илъэсхэр лъэуейм.
Ауэ сиIэкъым сэ гузэвэгъуэ,
Сытетащ икъукIэ сфIэфIу дунейм.
СфIощI си жьыгъэм нур гуэр къыхэпсауэ,
Псэр зыузэщI фIыгъуэ гуэр къэзгъуэтауэ
Си Iэпкълъэпкъыр нэхъ быдэу гъэпса ищIауэ,
ГъащIэм щIэуэ къару къызитауэ.
Си гугъами сыуха си нартылъыр,
Ар си лъынтхуэм иджыри щожэх.
Бийуэ зи дзэр си лъэпкъ къыхуэзылъыр
Къапхъуэм – сэри сыхъунщ и псэхэх! «Ныбжьэгъухэ, фщыщу къэнэжар зымащIэщ,
А мащIэр нэхъыфIыжу фызолъагъу», –
ЖиIат Ахматовэм щиухым гъащIэр.
А псалъэхэм талантым куэд дыщIагъу:
УсакIуэм гъащIэм пхриха пэжыгъэр,
Ныбжьэгъухэм гу пщтырагъыу яхуиIар,
Къэсауэ щытми езым и лIэныгъэр,
И псалъэ гуапэ зэражриIар.
Апхуэдэу жызыIэфхэр икъукIэ мащIэщ,
Iэзагъэ ин, талант яIауи щIы…
ЩиухкIэ цIыхум зэ кърита и гъащIэр,
Щефыгъуэ къохъу къытенэ куэдым щIым. 87

Мо уафэр, вагъуэхэр зэрису,
Мо мазэр, нурыр а зэридзу,
Мы щIылъэу цIыхуу хъуар щыпсэур,
ЖысIэнщи кIэщIу, дуней псо сэ
КъызэзнэкIынущ сызэрылIэу.
ИтIани, си зэфIэкI семыблэу,
Абыхэм псэкIэ сахуоупсэ.
Сэ гъащIэм зыхуэзмыгъэгусэ:
ГуфIэгъуи гуауи щыслъэгъуащ,
Сэбэпи слъэкIымкIэ сыхъуащ.
Фыщыт си ужькIи фэ узыншэу.
Ауэ сыхъуну дауэ сэ, фэрыншэу…, !
СымыщIэ Iэджэ махуэ къэс къызощIэ,
Псэхугъуэ лъэпкъ зэманым къызимыт.
ЗищIысыр гъащIэр псэкIэ зыхызощIэ,
И Iейри фIыри мэхъу си нэIурыт.
«Дэтхэнэра нэхъыбэр?» - фыщIэупщIэм,
Къызэрысщыхъур нахуэу нывжесIэнщ:
НэхъыкIэм сфIощI нэхъыфIым хуищIу IупщIэ,
Абы и Iуэхухэм фIэфIу хэIэбэн.
Къызыкъуихащ мыхъумыщIэ куэд зэманым,
ЦIыхугъэр, напэр, хабзэр мэкIуэдыж,
ДащI лъэрыщIыкI дэ Iэщэм, афианым,
ТщIыгъуар дыгъуасэ – нобэ тхэмытыж.
ЗыщIэдэIукIыт – пцIыр дунейм щытепщэ
Хъупэным мащIэ дыдэщ къэнэжар,
Щхъухь зыхэлъ жьыбгъэу хъуащи щIым щызепщэ,
ПцIы ящIыр нобэ дыгъуэпшыхь пэжар.
Тхьэр зи гум илъу псэухэр мащIэ дыдэщ,
Бэгъуащ лIыукIхэр – хэти пхуаукIынщ,
Етыххэ ахъшэ, къахэмыкI зымыдэ,
ЩымыIэ ахэр зикI къыщIеплъэкIын.
Си нэгум щIокI щэщэжу къэрал инхэр…
Дунейм и гуэшыгъуэщIэр сфIощI къэса. 88
Зы цIыхум, хэлъмэ и сэбэп, цIыху минхэр
Хьэзырщ бэлыхь хидзэну. Арщ зэсар.
Уей, дунеижь, уэдмыщIэ щыIэ цIыхухэм!
Уэ лейуэ уэтхым хуейт укъигъэчэн.
УокIэрэхъуэкI итIани, птелъу щIыхуэ
Ар упшыныжу пфIэщIу. Сыт-тIэ пщIэн?!
ЦIыху къэс, псэуху къыпхуищIэу фIыгъуэу лъэкIыр
Псори гумащIэу уэ къыпхущытам,
Ди дуней закъуэ, хэхъуэнт уи зэфIэкIым,
Дэ гузэвэгъуэ ухэдмыгъэтам.
Дзэл щхъуантIэм зыхегъапскIэ мазэ изым Мамыржан
Щэн темыту бжьыхьэ пцIанэм
И лъэужьыр щIихъумащ,
Вагъэ, бэвым хуагъэтIыгъуэм,
И хуабагъыр ихъумащ.
Уэрам хуитхэр уэс напэхум
Алэрыбгъуу иуфэбгъуащ,
ШхыIэн тэхур джабэ нэкIухэм
Арэзыуэ Iуиубгъуащ.
Бгыщхьэ нэзым жыг сатырхэр
Iэдэб зехьэу щыуващ,
Нысэ теплъэу щыгъын дахэр
Уафэм тыгъэ къахуищIащ.
Плъыфэ закъуэм дэгъэгъауэ,
ЩIылъэм IэплIэр нызэIуех,
Насып къабзэм езэгъауэ,
ГуфIэ нур и нэгу къыщIех.
УЭС КЪОС
Къосыр, къосыр, къосыр уэсыр,
Бзыпхъэ хужьу щIым нэсащ,
Гур хигъахъуэу, нэжэгужэу
Дуней нэхум къыхэсащ. Аргуэрыжу гъатхэ зэрыкIам
ГуфIэ нэпскIэ уэсыр зыщхьэщехыр,
ЩIакхъуэ гъэжьагъащIэ пыщIыкIам
Ещхьу щIылъэм бахъэ къыщхьэщехыр.
Iэхъуэр йопщэ бжьамииху ушам,
Хъушэ зызыубгъур игъэдаIуэу, 89
Ашэмэз щхьэщохьэ бгы ешам,
Си пщIыхьэпIэ нэхур игъэнаIуэу…
Хуейми щIымахуаер къресыж,
ПшагъуэкIэ дэплъыпIэхэр зэIуипхъуэу,
Жыгым зэрыкъейр щрехыж,
Дариипсыр псыхэм ящхьэщипхъуэу,
БлэкIам и бжэр хуиту зэIузох:
Уаем пэлъэщыныр хузэфIэкIыу,
Бжьамий макъыр ену зэхызох,
Сабиигъуэ жыжьэм къыхэIукIыу.
УЭШХ
Мис, уафэр гъуанэ хъуам ярейуэ,
Уэшхыпсыр уэру кърекIых,
ЩIы напэм и Iэр дилъэрейуэ,
Насыпыр бэуэ щхьэдекIых.
Бэвыгъэ хуэплъэу губгъуэ хуитхэм
Я IэплIэр фафIэу яущIащ;
Зы лъахэ гуакIуэ щызэдитхэм –
Къуршыжьхэм – уардэу зашэщIащ.
Макъамэ гуапэу уэшх къежэхым
И Iущэщэныр зэпымыу,
Зэм щабэ хъурэ, зэм щIэхуабжьэу,
ЩIым доуэршэрыр, зэтемыу.
ЗыIэщIахауэ я псыхуэлIэм,
КъэкIыгъэм хашыр я лъэдий,
ЯкIэлъыIэбэу IипщIкIэ зэуэ,
Уэшх къуэпсхэр кIапсэу яукъуэдий.
Жьы къабзэр щIылъэм щохуэразэ,
Гъэгъа зэмыщхьхэм затхьэщIащ,
Пщащэ Iэпэхум и хэдыкIыу,
Алэрыбгъу куэщIым щылыдащ.
Дунейри гъатхэм дощIэращIэ,
Нысэ лэгъунэу зэIухащ,
Ар и Iэулэдым хуогумащIэ,
И IэфIыр быным яIухуащ. 90
Уафэ хьэлэлым тыгъэ лъапIэр
КъыхуещIыр щIылъэу къыпэплъам:
КъатопщIыпщIыкIыр ткIуэпс налкъутхэр
КъэкIахэу зи псэ тыншыжам.
Хуэарэзыщи щIылъэр уафэм,
ЗришэкIыну зыхуеший,
УэшхкIэ къехъуэхъум зыхуигъафIэу,
Лэжьыгъэ бэвкIэ зыхуеущий! ЖЭЩ
Мазэ изыбзэу и пIэщхьагъыр,
Дунейр пщIыхьым хилъэсащ,
Махуэ хуабаем и хьэлъагъыр
Жьы щIыIэтыIэм илъэсащ.
Вагъуэбэр жейм итхьэкъуауэ,
И куэщIым уафэм щотIысэх,
Уеблэмэ псыри щхьэукъуауэ
Толъкъунхэр хуэму ирехьэх.
МэIуэщхъур мэзыр, езэшауэ,
Жейбащхъуэу жыгхэр хощэтыкI,
Зэми дыгъуакIуэу зигъэшауэ,
Бзунэфыр къуацэм холъэтыкI.
Гъэмахуэ жэщым гугъэпсэхур
Дуней мамырым иритащ,
ПщIыхьэпIэ гуапэхэм я щэхур
Ихъумэу, плъыру зиIэтащ. МЭЗ
Гъэмахуэ мэзым IэплIэ ущIакIэ
Пщэдджыжь дыгъэпсым зыхуиIэтащ,
ЩIалэгъуэ напэу тхьэмпэ шэщIахэмкIэ
Налкъут къутахуэхэр зэщIищыпащ.
Алэрыбгъу бгъуафIэу удз гъэгъа лъэгум
Жыг зэмыфэгъухэр зэдэушащ,
Я щхьэц пщIащэбэр уэсэпс хэщIапIэу,
Сэлам зэрахыу заукъуэдиящ.
Жэнэтбзу жэрхэм я хьэщIэщ лъапIэм
Уэрэд жьгъырухэр гуапэу щыIуащ,
ГъащIэ дахащэм хуиIэту напIэр,
Мэзыр махуэщIэм ныхуэушащ!
Уэлбанэрилэу макIуэ бжьыхьэр,
Пшэ Iувыр уэгум игъуэлъхьащ,
ЩIэплъыпIэ лъэпкъ имыIэу дыгъэр
ТепIэн тIуащIэм щIиуфащ. 91
ХэщIапIэ жыжьэм ибэмпIыхьу,
Зэм ар нэщхъейуэ пIэм къыхоплъ,
Щхьэгъубжэ хъарыр дамэдазэу
ЩIым, енэфауэу, къыхукъуоплъ.
Хъер химылъагъуэу тонэцIыхьри,
И нэгу нурыншэр егъэпщкIуж,
Щхьэхынэу Iэпэр дрехьейри,
И Iупхъуэ фIыцIэр Iуелъэфэж.
Нэпс утхъуа щIыIэр щипIытIыкIыу,
Уафэр къуршыщхьэм къыщхьэщылъщ,
Джабэ нэкIу фIейхэм, запхъэхауэ,
Жыгхэр жейбащхъуэу щызэхэтщ.
Iэгу гъур пIыщIахэр зэтрагъауэу,
Ахэр щIыгу псыIэм тоуджыхь,
Гъатхэ щыгъынхэр я пщIыхь наIуэу,
Махуэ къухьахэм яходжыхь… Дзэл щхъуантIэм зыхегъапскIэ мазэ изым,
Зым къимылъагъу къыщыхъуу зитIэщIащ,
Ар лъапэпцIийуэ дыхьэри аузым,
И тепхъуэ-пшэхур жыгым кIэрищIащ.
Ар йос, дыщэпс Iэпэпсхэр игъэлъейуэ,
Гъэмахуэ жэщым IэплIэр хузэIуех,
Зы вагъуэ уафэм къолъэтэх шу лъейуэ,
Дзэл Iуфэ нэщIым тепхъуэр къыщыIуех,
Бэракъыу ар иIыгъыу уэгу йохьэжыр,
Хьилагъэ хэлъу мазэм къыкIэлъоплъ…
Мыпхуэдэ жэщым псэм къыIэрохьэжыр
БлэкIа гугъэфIхэр, щIэуэ къызэщIоплъ.
Согугъэ сэри уифI зыкъипшэжыну,
Къызэптыжыну гугъэ сIэщIэпхар,
Уи псалъэм гъащIэм зэ сыхишэжыну:
А псалъэрати гущIэм къыщIэпхар!
…Дзэл щхъуантIэм зыхегъапскIэ мазэ изым,
Зым къимылъагъу къыщыхъуу зитIэщIащ, 92
Ар лъапэпцIийуэ дыхьэри аузым,
И тепхъуэ-пшэхур жыгым кIэрищIащ…!
МыIэрысейр къэгъэгъащ,
И куэщIым бжьэхэр щемышыжу,
НысащIэ къабзэ си гугъащ
Мы ди жыг хадэм щрашыжу.
Утыкум нысэм зыщеIэт,
Уэсэпс техар и дыжьын щIыIуу,
Хъуэхъубжьэ бзухэм къыхуаIэт,
Я пшынэ макъыр дэни щыIуу.
ТхьэIухуд пщэхуу къэунэхуам
Сэ сыбгъэдэтщ зыщызмыгъэнщIу,
Дуней ушар зыгъэунэхуам
ХуабагъкIэ гъащIэри игъэнщIу.
Ар сыту нобэ езгъэщхьа
Си лъагъуныгъэ гум щыгъагъэм,
Бжьэ-бын гупщысэхэр зэпщIа
ГугъапIэ нэхур зыгъэлъагэм!
Ауэ сэ си гум жыг щыкIар
МыIэрысейм текIуащ! – Си ягъэ? –
Си гухэлъ-жылэм къикIыкIар
ЩIымахуэ щIыIэми мэгъагъэ!
Черкесск 93
Зи пхъуантэдэлъхэр
мыкIуэдыжын
ТхакIуэ Къущхьэ СулътIан къызэралъхурэ
илъэс 80 ирокъу
Къалмыкъ БетIал и зэман бзаджэм щыгъуэ зэтраукIа тхакIуэ къомым я гугъу умыщIыххэми, зи щIалэгъуэ-псэугъуэ дахэу, зэфIэкIышхуэ зиIэу къэбэрдей литературэм ехъулIэныгъэфIхэр зыIэригъэхьэным лъэщу хэлэжьыхьыфыну щытауэ, игъуэ нэмыса усакIуэхэу, тхакIуэхэу куэд тфIэкIуэдащ дэ. Абыхэм ящыщщ езы дыдэ ЩоджэнцIыкIу Алии, КIуащ БетIали, Къущхьэ СулътIани. ТIысыпIэфIыр нэщIу къэмынэу жаIэ пэтми, ди жагъуэ зэрыхъущи, адыгэ литературэм деж а хабзэр нэрылъагъу щыхъуатэкъым: зи ныбжькIэ щIалэу тхэщIа мо тхакIуэхэм я пIэм абыхэм япэхъун щIэх къиувэжауэ пхужыIэнукъым.
Псалъэм папщIэ, илъэс тIощIрэ зыплIытхурэ-зытхухрэ фIэкIа ныбжь зимыIа, ауэ зи рассказ хьэлэмэтхэр адыгэбзэкIи урысыбзэкIи Налшыки Мэзкууи къыщытрадзэу щыта Къущхьэ СулътIан хуэдэ тхакIуэ щIалэм и пIэм имыувэгъуафIэу къыщIэкIащ. 1930 гъэм Сэрмакъ къыщалъхуа, я къуажэ школым фIыуэ зэрыщеджэм папщIэ, къыхуэупсэхэу Налшык къакIуэу школ-интернатыр дыщэ медалкIэ къэзыуха щIалэ Iэзэр ди пединститутым тынш дыдэу щIохуэ. Абы илъэситIкIэ щоджэ. Литературэм пасэу дихьэха, 94
зи псэр тхэнымрэ щIэныгъэ куу зэгъэгъуэтынымрэ ятхьэкъуа Къущхьэр Мэзкуу макIуэри, М. Горькэм и цIэр зезыхьэу абы дэт Литинститутым щIотIысхьэ. Адрейуэ хъуар илъэситхукIэ зыщIэс а еджапIэр илъэсищым и кIуэцIкIэ къеухыфри, Налшык къегъэзэж,
ЩIэныгъэфI зэзыгъэгъуэта, зи япэ рассказхэр къытрадзэ хъуа щIалэ Iэзэр, «Советская молодежь» газетым ящтэ. Абы куэдрэ щамыгъэлажьэу, Къущхьэ СулътIан -м и Къэбэрдей-Балъкъэр обкомым яшэ. ЕтIуанэ секретарым и къулыкъур зезыхьэ Къущхьэр нэхъ иужькIэ ягъэув Н. Крупскэм и цIэр зезыхьэ Республиканскэ библиотекэм и унафэщIу. КъызэIуаха къудей а библиотекэшхуэм щылажьэ цIыхубз гупышхуэр зэгуригъэIуэфу, игъэлажьэхэр къыхуэарэзыуэ, пщIэрэ щхьэрэ иIэу ар а къулыкъум пэрытащ, и ныбжьыр илъэс щэщI иримыкъуауэ, 1960 гъэм гуузу дунейм ехыжыху (и кIуэдыкIэ хъуар мыIупщIу, и хьэдэр Iуащхьэмахуэ лъапэ кърашыжауэ щытащ). Адыгэ литературэм къытепсыха насыпыншагъэхэм ящыщт ари. Ауэ, Тхьэм и шыкурти, а махуэ нэщхъеягъуэр къытщIэмыIуэ щIыкIэ, Къущхьэ СулътIан ди литературэм жыджэру хуэлэжьат: адыгэбзэми урысыбзэми хуэIэкIуэлъакIуэ тхакIуэ щIалэм и къалэмыпэм къыщIэкIащ «Механик», «ШагъдиитI», «Анэ», «Фаризэт», «ЩIакIуэ щIагъым» рассказхэр, нэгъуэщIхэри. Ахэр тхакIуэ щIалэм дэгъуэу къызэрехъулIам щыхьэт техъуэрт а тхыгъэ псори «Къэбэрдей» альманахми, «Iуащхьэмахуэ» журналми, нэгъуэщI сборникхэми къытрадзауэ, тхылъ щхьэхуэхэуи къыдэкIауэ зэрыщытар.
Адыгэ щэнхабзэм нэгъуэщI хэлъхьэныгъэфIхэри хуищIащ Къущхьэм: абы къытхуигъэнахэм ящыщщ «Хьэ бзаджэ тIысыпIэншэщ», «Ущымыуэ, Чэрим» пьесэхэр, урысыбзэкIэ итха «Родня» повестыр, нэгъуэщIхэри. А псоми Къущхьэ СулътIан и псэ Iыхьэ, и гъащIэ мащIэм и Iэужьышхуэуэ нэпкъыжьэ темыкIыжын ятелъщ. Езыр пасэу Алыхьым тIихыжами, цIыху дахэу, хабзэшхуэ хэлъу, щIэныгъэ куурэ зэчиишхуэрэ бгъэдэлъу дунейм тета Къущхьэ СулътIан тыгъэ къытхуищIахэр лъэпкъ щэнхабзэм и
пхъуантэдэлъ мыкIуэдыжнщ. СулътIан
Анэ
Рассказ

– Сужэгъуащ уи гъы макъыр! – псырылъэ гъущам ещхь и щхьэцыр зэ ирижьэкIри, Iэнусэ мажьэ пхъашэр стIолым тридзэжащ. Гъуджэ зэрыплъэм къищырт зи набдзэ фIыцIэхэр къыхэупсыкIа цIыхубз нэкIу хужьыр. Абы и нитIым мыарэзыныгъэ зэрыщIэтыр къапщIэу, сабий тхьэусыхэм дежкIэ зыкъригъэзэкIащи:
– Быдзыр щозгъэгъэтынщ, щIалэ цIыкIу, амыхъу кIэмпIырафэу сыкъэнэнущ. Куэди сщIэпфыкIар, – жи.
ЗыкъэзыIубауэ пIэм илъ сабийм и нэ топ цIыкIуитIыр, нэпсым есу хэс хуэдэ, щIилъафэ-къыщIилъэфыжу, магъ.
– Укъытречри, ауэ занщIэу узэгуэудынуи, – Iэнусэ сабийр къигъэтIысыжри бжьэфыр жьэдиIуащ. – Сыту пIэрэ нянями зыкъыщIигъэгувар? – и босцейм хуэсакъыпэурэ етIысэхри, ар дыщэ сыхьэтым еплъащ. 95
нусэ.
А дакъикъэм зыгуэр бжэм къеуIуащ. Iэнусэ макIуэри къыщIешэ «няняр». А «няня» псалъэмрэ къыщIиша цIыхубзымрэ нэхъ зэмыкIу бгъуэтынтэкъым. УкIытэм зэщIиубыдауэ, и Iэ псыгъуэхэр игъащIэм гуэмытауэ нобэ къыфIэкIа хуэдэ, здихьынур имыщIэу, зэрыщтэIэщтаблэр и нэхэм къуагъащIэу, хъыджэбз щIалэ дыдэ Iэнусэ и пащхьэм къитт.
– Заурчик ешащ къыппэплъэурэ, – мыарэзыуэ къызыпхидзащ Iэ-
«НянякIэ» зэджэ Салимэр укIытауэ унэр къызэпиплъыхьащ, зызыкъуигъэпщкIуэн къуэгъэнапIэ лъыхъуэ хуэдэ. Абы и щхьэм цы Iэрылъхьэ IэкIуэлъакIуэу къыфIалъхьауэ къыпфIэщIынут, и тхьэкIумэхэр тенджызым къыхах блащхьэ цIыкIухэм ещхьт. Дыгъэр зэпхъуа и лъакъуитIыр зрачын къудейуэ кIэзызт. «Куэд щIакъым езыр няням къызэрыIэщIэкIрэ, сыт мыгъуэ и сабийзехьэ» хужыпIэнут абы.
Гулъытэ зэрыхуейр къаригъащIэ хуэдэ, сабийм и гъы макъ къэIуащ. Ар зэрылъ пIэм Салимэ хуэмурэ, Iэнкуну екIуалIэри Заур еплъащ. Езы сабийри, и нэ цIыкIуитIыр къригъэжу, фIэгъэщIэгъуэну имыцIыху хъыджэбзым къеплъри, итIанэ абы и щхьэц баринэм еIэбыну и Iэр къишиящ. Салимэ щIалэ цIыкIур къиIэтри и бгъэм ирикъузылIащ. Нобэт абы япэу сабийм кIэлъыплъын щыщIидзар.
– Си псэ тIэкIу, си нэ топ, дыщэ кIанэ цIыкIу, – сабийм псалъэ IэфIу хузэхуихьэсахэр иджы хуиIуэтэжу къыпфIэщIынт.
Iэнусэ къэIэбэри Заур и IэплIэм иригъэтIысхьэжащ.
– Уэ сэ слъагъум сабий зехьэкIэм къыщIэкIынкъым, ауэ си нэIэ птезгъэтынщ, – жиIэри абы джанэ-гъуэншэджыр Заур къыщитIэгъащ, вакъэ щабэ хужь цIыкIуитIи и лъакъуэм лъитIэгъащ.
Салимэ игъазэу щIэкIыжыну и гур къызэфIэнат. Сабийм укIэлъыплъыныр тыншкъым, махуэ псом абы уелIэлIэнущ, зэ гъын иригъажьэмэ зыхуейр къыпхуэмыщIэурэ хьэзаб Iэджэ уи псэм иригъэшэчынущ. Салимэ сабийхэр фIыуэ илъагъуми, зяужь ихьар хуэмыгъэзэщIэнкIэ шынэрт. Iэнуси, гумызагъэ гуэру къыщIэкIынщ, и къуэм цыпэ тетIысхьэу идэнкъым.
Салимэ къыхуэупсатэкъым сабийм кIэлъыплъыну къытезыгъэхьа я гъунэгъу фызыр. «Ущысщи-ущысщ, ахъшэ тIэкIу къэблэжьынщ», – жиIэри къигъэбырсеят. И Iэ узар мыхъуамэ, сабий и мыIуэхуу, ар бригадэм яхэту лажьэрт. Иджы и Iэр хъужыху.
– Сэ сопIащIэ, – Iэнусэ и макъ къииным Салимэ и гупсысэхэр IэщIигъэхуащ. И босцейр иуцIэпIынкIэ шынэу, абы и Iэ укъуэдияхэмкIэ сабийр иIыгът. – ФыщIэс, ауэ унэр къивмыкъухь, къевмытхъужьэ. ПтулъкIэм итщ ишхынур. Уи вакъэр лъыхи лъапцIэу щIэт. Унэлъэгу къэлъэсыныр сужэгъуащ.
Фызым жиIа псалъэхэм Салимэ и нитIым зэгуэп хъуаскIэр къыщIригъэхащ.
– Ди деж здэзгъэхь? – Салимэ сабийр къыIихыжри и щхьэр игъэщхъащ, шейхэкIэхьэ къэкIуа хуэдэ. – Къэсхьыжынщ, уи щхьэгъубжэм нэху къыдидзу слъагъумэ.
Iэнусэ и бохъшэ гъэщIэрэщIар къищтауэ щIэкIрэ пэт жиIащ:
– Здэхь, ауэ хуэсакъ, сабийм узыр щIэхыу къыкIэропщIэ.
Салимэ Заур иIыгъыу хуэмурэ бжэщхьэIум къебэкъуащ, унэм къызэрыщIэкIыу Iэнусэ бгъурыту куэбжэмкIэ мыкIуэу, пщIантIэм кIуэцIрыкI лъагъуэ Iузэм теуващ. 96 Армэм кIуа и дэлъхум ейуэ щыта пэш цIыкIум Салимэ и закъуэу щыпсэурт. Хуей-хуэмейми сабийрт нэхъыбэм псэлъэгъуу иIэр. Заур сабий пIыгъуафIэ, сабий тыншхэм щыщу къыщIэкIат. МахуэкIэ ар хьэуа къабзэм – мэз гъунэгъум, паркым ихьырт, унэм щигъэджэгурт. Сабийм и жейр зэпиудын и гум имыдэу пщыхьэщхьэкIи ар куэдрэ я деж къигъанэрт. Салимэ гу зэрылъитамкIэ, и къуэр хуимыхьыжми Iэнусэ и жагъуэ хъуртэкъым. МащIэ-мащIэурэ нянямрэ сабиймрэ зэсэ, зэрыцIыху хъуащ, щIалэ цIыкIуми и анэр хуэмыцIыхуж, зэхэзещхъуэн щищIи къэхъуу. А псоми Салимэ иригуфIэрт, ауэ къыжраIэхэм зэзэмызэ игу къигъэузт, уеблэмэ и гъын къигъакIуэрт. «IэщIагъэфI зыIэрыбгъэхьащ, пхэщIэдзхэр плъэсыныр, дауи, тыншкъым», – жаIэурэ и ныбжьэгъу хъыджэбзхэм ауан къащIт, сабийр иIыгъыу къалъагъуху япэм къыдэлажьэу щыта щIалэхэми хъуэрыбзэхэр къраутIыпщт. «Яслъэм иратами аратэкъэ», – егупсысырт Салимэ, ауэ яслъэри зэпэубыдати, щIэх къыплъысынкIэ ущыгугъ хъунутэкъым, езыми сабийр игу пыкIыртэкъым.
Заур мазибгъум нэблэгъат. Махуэм гъатхэ пасэм зыхузэлъыIуихауэ хъыджэбз яшэну зигъэщIэращIэт, жыгхэр къэтIэпIыну хуежьащи, мэ гуакIуэхэр гум йодэхащIэ. Заур иIыгъыу Салимэ гъунэгъуу щыIэ жыг хадэмкIэ игъэзащ. Фыз куэдым сабий яIыгъыу жыг хадэм къыщакIухь, гъущапIэ ягъуэтмэ, къызэтоувыIэ. Салими зы фыз гъусэ къыхуэхъуащ, хъыджэбз цIыкIу къришэкIыу. ТIэкIурэ зэпсэлъахэщ, итIанэ, фызым гъунэгъу зыкъищIри, Заур къеплъащ.
– Сабий дыгъэл дыдэщ, къабзащэщ. Насып зиIэхэ, щIалэщ. Пэжу, дэри ди хъыджэбзым зытедгъэгусэркъым. Алыхь, дымыхъуэжыфыну тхьэIухуд шырыр, – фызыр нэкIэ едэхэщIащ гу цIыкIум илъу жей хъыджэбз цIыкIум. Салимэ дежкIэ зыкъигъэзэжри къыщIигъуащ:
– Мыщэ цIыкIу хуэдэ фIыуэ бопI. Тхьэм къыпхуигъэхъу, тIасэ, ущигъэгуфIыкI. Сыт ебгъэшхыр? БыдзышэкIэ ирикъурэ?
Салимэ, укIытэгъуэр къылъысати, и нэкIур лъы къыщIэлъэдам къриIат. Абы сабийр зэримейр хужыIакъым.
– Шэ IэфI изогъафэ.
– Алыхь, напэ уиIэм сытми, уи нэIэ тету къыбогъэхъу. Иджырей анэхэм языныкъуэр дыслужащэщ жари кIэбгъу защIри йожьэж. Илъэс нэхъ мыхъуми, уи бгъафэ щIэлъу упIын хуейкъэ, на? – фызым нэгъуэщI зыкъоми жиIэну къыщIэкIынт, ауэ хъыджэбз цIыкIур къэушри кIэщIу щригъэгъэтащ. Фызыр, гу цIыкIур япэкIэ игъэкIуатэу, ежьэжащ, Салими Заур зрикъузылIэри щэхуу ба хуищIащ. И гум гъэпщкIуауэ илъ анэ гурыщIэхэр къэушауэ, къэукъубеяуэ толъкъун хуабэу къыжьэхоуэри, и псэр IэфIу щIалъэсыкI, итIанэ гузэвэгъуэ гуэрхэм щIыIэ-щIыIэу и бгъэр зэщIаубыдэ, аузым зыдэзыубгъуэ пшагъуэм хуэдэу зыщеубгъу. Гумахэ хъуауэ абы унэмкIэ егъэзэж. Сабийр ем щихъумэ хуэдэ, и лъакъуэ цIыкIухэр зрикъузылIауэ ехь. Унэм щынэсыжам дунейр къызэIыхьат. Уэс къихьыну зищIу къыкъуэуа жьы дыдж дзакъэм гужьеигъуэу пшэ фIыцIэхэр ирехьэжьэ. Ягъэгъущыну фIадза жьыщIыгъэр епIэщIэкIыу щыфIахыж, уэрамым щыджэгу сабийхэр зейхэм щызэбграшыж пщыхьэщхьэр къалэ цIыкIум хьэлъэу къыщхьэщыгъуэлъхьащ.
Унэм къызэрыщIыхьэжу, Салимэ унэ лъэгум упщIэ ириубгъуэщ, Заур игъэтIысри зэрыджэгун IэщIилъхьащ. Е фызым жиIахэм и гур къызэфIигъэна, е Iэнусэ Заур гулъытэ зэрыхуимыщIам егупсысу сабийм игу 97
щIэгъуа, нобэ хуэдэу еубзэрабзэу, едэхащIэу, псалъэ IэфI жриIэу зэи дэджэгуакъым. Ауэ Заур, зэзэмызэ мащIэу къэгуфIэ мыхъумэ, Iэбэлъэбэну, къипщыхьыну, къуейщIеину зищIкъым. И нэ топхэр нэщхъеягъуэм ихузауэ нэхъ цIыкIу хъуат.
«Схьыжынщ, и анэм деж щыIэжмэ нэхъыфIщ», – игукIэ Салимэ жиIэри, Заур шхыIэным кIуэцIишыхьащ, ауэ ар бжэм зэрыхуихьу, бгъукIэ зыкъригъэщIу, и Iэхэр шхыIэным къыщIихыну сабийр къеIащ. «ЩрыреIэ, и анэр иджыри къэмыкIуэжагъэнкIи хъунщ», – щIегъуэжауэ сабийр шхыIэным къыкIуэцIихыжри, пIэм иригъэгъуэлъхьащ. Езы Салими тхылъ къещтэри, и Iэблэр Заур еIусэу бгъурогъуалъхьэ.
Заур бжьэфым зэрыщIэф макъым фIэкI унэм нэгъуэщI зыри щызэхэпхыркъым. ЩIыбым къыщепщэ жьым зэзэмызэ щхьэгъубжэ абджхэр егъэзджыздж.
Бжэм хуэму зыгуэр къеуIуащ. Салимэ, Iэнусэ къэкIуа и гугъэу, тэджащ, «къыщIыхьэ», жиIэри Заур тепIа шхыIэныр зэригъэзэхуэжащ.
Чэтэн кIагуэ щыгъыу щIалэ плIабгъуэ унэм къыщIэбэкъуащ. Абы жьакIэ пхъашэ тетщ, и нэ къуэлэнитIыр къыпхуэгуфIэу набдзэ Iувым къыщIоплъ.
Салимэ игъащтэу укIытэжа хуэдэ, ар утыкум къиувыIащ.
– Уэра, Исмэхьил? Мы цIыкIум и анэра си гугъати.
– И мычэзууэ сыкъыщIыхьами сщIэркъым?
– СыщIэсу укъыщыщIыхьакIэ, и чэзущ. ТIыс.
Исмэхьил етIысэхащ, шэнтыр игъэтхьэусыхэу.
– ЖэщкIи щыIэ сфIощI щIалэ цIыкIур уи дей? Сыту умужэ. уримыгъэшрэ, – жиIащ «умужэгъурэ» псалъэр къыжьэдикъуэжри.
Исмэхьил и гуапэтэкъым Салимэ сабий зехьэным зэрызыпищIар. Зэи-тIэуи абы тепсэлъыхьыну хуежьат, ауэ, Салимэ и жагъуэ ищIу къигъэгубжьа мыхъумэ, фIы къыхихакъым.
– Сыт хуэдэу сабий дыщэ! Псэлъэфыркъьм жумыIэмэ, псори зэхещIыкI. И мычэзууэ зэ гъынкъым. – Зи бын щытхъуж анэу къызэролъэлъ Салимэ. – Нобэ гукъыдэмыжщ, ахъумэ сыт хуэдэу къыбдэджэгунт.
Абы и псалъэхэм Исмэхьил къагъэгуфIэри, и нэкIур лъагъугъуафIэ къащIащ.
– Гъынми чэзу иIэу къыщIокI.
– Ауан сыкъыумыщI. Гъыринэкъым, къиинкъым жыхуэсIэщ. – Заур зыкъиIэтыну зищIати, Салимэ псынщIэу бгъэдыхьэри къищтащ.
– Сыт хъыбар лэжьапIэмкIэ? ЩIэх яухыну библиотекэр? Кран ягъэувауэ слъэгъуати.
– ПщIэжрэ уи гъусэу нэкIуауэ щыта хъыджэбз уэгур? Ланэ си гугъэт зэреджэр – курсыр иухауэ, а краным иролажьэ. Уэри ущыIамэ. – Салимэ и напIэхэр хьэлъэу къызэреуэхам гу лъитэри, Исмэхьил къригъэжьар зэпигъэуащ, – уэри ущыIамэ плъагъунт. ЩIагъуэ дыдэкъым Iуэхухэр. Иныкъуэм щысхэщ, ящIэн ямыIэу, иныкъуэми зэрызохьэ. Пэжу, сэ абыхэм яхэсщIыкIышхуэ щыIэкъым. Зэзэмызэ фи бригадэм раствор яхуэсшэ мыхъумэ, сахуэзэркъым.
– Хуабэ хъумэ, сынэкIуэжынущ. АпщIондэху си Iэр хъужыпэну жеIэ дохутырым. Штукатур щIыкIэм сыщымыужауэ къыщIэукI, – жиIащ Салимэ.
– Дауэ узэрыщыужыр? Ахьмэд иджыри къэс уи гугъу ещI. Нэбгъэзэжмэ, нэгъуэщI бригадэ умыкIуэну мэгугъэ.
7 Заказ № 120 98
щIэкIынщ?
– Шей уезгъэфэнщ, Исмэхьил, лэжьапIэ укъикIыжу къы-
– Хьэуэ, общежитым сыщIыхьэжат. – Исмэхьил, шхауэ кърихьэлIэпами, мы унэ къабзэм къыщащта Iэнэм фIэIэфIу бгъэдэсынт, ауэ зэрымышхар жиIэн укIытащ. Абы и IитI дагъэ защIэм щыIуплъэм, Салимэ къыгурыIуащ Исмэхьил жиIар зэрымыпэжыр, ар зэрыс самосвалыр Iэгъуэблагъэу къигъанэу къызэрыщIыхьар. Исмэхьил машинэкIэ къэкIуэху гъунэгъу щIалэ цIыкIухэр къэкIийрт: «Салимэ, Самосвал къэсащ, къыщIэкI!» – жаIэурэ. А щIыкIэм тету, Исмэхьил «Самосвал» фIащауэ, Салимэ гъуэгу ирагъакIуэртэкъым: «Самосвал щIэх къэкIуэну?», «Самосвал дыхуэзат» жаIэурэ. Абы къыхэкIкIи Исмэхьил жриIат машинэм ису къэмыкIуэну. АрщхьэкIэ хуэшэчакъым. Салимэ и жагъуэ имыщIын папщIэ, самосвалым ису къызэрыкIуар ибзыщIырт.
Салимэ и гум IэфIыгъэ зыщIэлъ пIейтеиныгъэ лъэIэсати, Исмэхьил едэхэщIэну, а и IэшхуитIыр иубыду телъэщIыхьыну хьэзырт, ауэ щIалэм и набдзэ IувитIыр дридзейуэ зэщымыщхъу узыщI гурылъхэр къэзыIуатэ и нэхэр къыщытриубыдэм хуэшэчакъым.
– Си псэм хуэдэ! ФIыуэ слъагъу! – нэбгъузкIэ щIалэм хуеплъэкIыурэ Салимэ сабийр зрикъузылIащ.
– Къызэтыт а цIыкIур.
– Сабыныр зэпэубыдауэ жаIэ, – ириутIыпщащ и хьэщIэм Салимэ.
– ЗыстхьэщIыну аракъым сыкъыщIэкIуар. Шеи сефэнукъым, – и IэшхуитI къишияр псынщIэу иридзыхыжри пыудауэ жиIащ Исмэхьил.
– АтIэ, жыIэ укъыщIэкIуар, – Салимэ езым и псалъэхэм щышынэжат. Исмэхьил и фIэщу псэлъэн къригъажьэ хъужыкъуэмэ, сыт ищIэжынур? Жэуап иритыжыну? Гузэвэгъуэм къыхэкIкIэ зригъэзэкIауэ, Заур пIэм щыщIеупскIэ, гущэ уэрэд хуэмурэ жреIэ. Исмэхьил апхуэдизу сабыр хъуати, ар щIэмысыжыххэу Салимэ къыщыхъурт.
– Салимэ. бжесIэнут. уэ къыбгуроIуэ. – Исмэхьил къыжьэдэкIа псалъэ зырызхэр Салимэ и гум тохуэ макъ ин ирагъэщIу, къагъэплъ, къагъэпIейтей. «Щыгъэт. Зыри жумыIэ, псори сощIэ», – лъэIуащ Салимэ игукIэ. Абы фIэкIмэ, езыми зыгуэр къыжьэдэлъэтынщ. Гур къыщомыдаIуэ къохъу.
Исмэхьил, а лъэIур зэхиха хуэдэ щатэри, щым хъуащ.
– Сабийр жеин хуейщ. КIуэж, машинэри гаражым хуж, – Исмэхьил игъащIэкIэ мыкIуэжми зэридэнур и нэхэм къаIуатэу къэлъэIуащ Салимэ. Исмэхьил къэтэджри зы лъэбакъуэ Салимэ дежкIэ ичащ, ауэ Салимэ и щхьэр хуэму щигъэсысым, ар зэуэ къызэщIэувыIыкIащ, ищIэнур имыщIэу зигъазэри, бжэмкIэ иунэтIащ, бжэщхьэIум зэрынэсу:
– Уи жэщ фIыуэ, – жиIэри щIэкIыжащ.
Салимэ мышхэу пIэр ищIыжри, жей IэфIым хэт Заур бгъурыгъуэлъхьэжащ. И жеин къэмыкIуэу, и Iэр и щхьэм къыщIэлъу Салимэ жэщым къыпхыIукI макъхэм едаIуэу хэлът. СлIо къыщыщIар, щхьэ гумызагъэ хъуа? Щхьэ къарур и Iэпкълъэпкъым къебэкIыу хэлъ, щхьэ мыарэзырэ, зыхущIэкъур сыт? Щхьэ зыгуэрми щышынэу и псэм зихузрэ! Заур? Исмэхьил? ГъащIэра? Дэнэ деж а псор къыщежьар, къызыхэкIар сыт? Жэщыбгхэм деж къызэщыури, Заур гъыуэ хуежьащ, и Iэ цIыкIухэмкIэ зыгуэр къилъыхъуэ хуэдэ Iэбэрабэу. Салимэ абы щеIусэм дыгъэм къигъэплъа мывэм теIэбауэ къыщыхъуащ – сабийр плъыржьэрт. ЕкIуэ- 99
талIэри едэхащIэу щIидзащ. Заур и Iэ пщтырыр Салимэ и дамэм къытрилъхьэри зыкърикъузылIащ. Ауэ, тIэкIу зэрыдэкIыу, сабийр аргуэру къэIэбэрт, Салимэ къыбгъэдэлърэ къыбгъэдэмылърэ зригъэщIэну. Салимэ езым Iэпкълъэпкъ иIэуи имыIэуи зыхищIэжыркъым, щIалэ цIыкIум и Iэ пщтырым фIэкI. Анэ гумащIэм хуэдэу, сабий сымаджэм тегужьеикIащ.
Заур къащтэри къызэщыуащ. И тэмакъым зыгуэр тена фIэкI умыщIэну, къыщиудауэ магъ. И Iэпкълъэпкъым хуэш хыхьа хуэдэ зызэхеш, и Iэпхъуамбэхэр щIешэ, и нэ цIыкIуитIыр щIилъафэу къэмэхыным нэсащ.
Салимэ гужьеяуэ сабийр къепхъуатэ.
– Заур, Заурчик, си псэ тIэкIу, пщIэр сыт, – жеIэ, адэ-мыдэкIэ зедз. – Зилэ! ПсынщIэу, Зилэ! – гъыным нэсауэ Салимэ блыным йоуэ. – СщIэнур сыт? Заурчик, Заурчик, зэ къаплъэт! – Салимэ и нэпсхэр гъатхэ уэскъэжэщIу къыщIоткIу, абы къыщохъу и Iум иткIухь уэс IэшкIэм пыткIу
ткIуэпс щIыIэхэм игури и бгъэри ягъэдийуэ. Заур лIарэ мэхарэ къыхуэмыщIэу IэщIэлъщ, итIанэ, сабийм и нэхэр мащIэу къызэтрихри, къэплъащ.
Гъунэгъу фыз Зилэ, ипхъу нэхъыжь цIыкIур и ужь иту, къыщIэлъэдащ.
– Сыт мыгъуэ къэхъуар?.
– Заур. Заур. сщIэркъым къыщыщIар.
Зилэ щIалэ цIыкIур Iихыу абы и лажьэр къыщищIэм, ар къызэрыгъуэтыжри, Салимэ игу фIы хуищIу жиIащ:
– Ар сабий узщ. Мазэ IэджэкIэ къыпкърыхьэу щытащ си шыпхъум и къуэм. Ягъэ кIынукъым. ХэкIыжынщ.
Салимэ апхуэдизу щтати, Зилэ щIимыгъэкIыжын щхьэкIэ, зыгуэрхэр жиIэурэ игъэпсалъэрт.
Шынагъуэр ящхьэщыкIауэ щалъытэ дыдэм уз гущIэгъуншэм Заур етIуанэу зэщIиубыдэжащ. Ар IурыуфIыцIыкIат, щэIу фIэкIа, гъыжыфыртэкъым, и Iэпкълъэпкъыр зэщIэдиерт.
Салимэ и фэр пыкIауэ, сабийр къипхъуэтауэ щIеупскIэ, абы зыкъригъэщIэжын и гугъэу и щIыбым тоуIуэ.
– Тхьэм гущIэгъу къыпхуищI, хъарып цIыкIу. И сурэтым итыжкъым, – жиIэу къежэкI-нежэкI мыхъумэ, Зили зыри хуэщIэркъым.
Къаруи-псэруи Салимэ къыхэмынэжауэ укIурииным нэсат, Заур зыкъыщищIэжам.
Салимэ зэуэ зыкъызэщIипхъуэтащ.
– Зилэ, кIэлъыплъыт, – сабийр абы IэщIилъхьэщ, езым халат зыщидзэри унэм щIэжащ. Ар мажэ уэрам къэгъэшыпIэм деж щыт телефонавтоматым.
Жэщым губжьауэ уэрамым уэс псыфыр къыдеупцIэ. Жыгхэм щэIуу жьым щхьэщэ хуащI. Уафэм и къэптал фыщIар къалэм къыщхьэщиубгъуащ, вагъуэ уимыгъэлъагъуу. Салимэ зэгупсысыр зыщ: телефоным псынщIэIуэу зэрынэсынырщ, дохутырыр псынщIэIуэу къызэрыриджэнырщ. Ар телефон будкэм щежэлIам, и Iэм къару хэмылъыж хуэдэт: бжэкъур тIэу-щэ IэщIэпкIыжащ бжэр хуIумыхыу, итIанэ и IитIымкIи бжэр Iуидзри, телефон трубкэр къипхъуэтащ.
Абы и макъым апхуэдиз гузэвэгъуэ, апхуэдиз лъэIу щIэтти «скорэм» и лэжьакIуэр зыщIэупщIар зыщ: здекIуэлIэнур.
Салимэ будкэм къызэрыщIэкIыжу жьыр къыжьэхэпыджащ. Уэсыр хуэнщIей псыфу къыжьэхепхъэ, халатыр щитхъыну къозауэ. Унэм къэблэгъэжауэ «скорэр» къэсри къэувыIащ. Дохутырыр Салимэ и гъусэу са-

бийр зыщIэлъ унэм щIыхьащ. Ар Заур къеплъри: «Сабийр занщIэу сымаджэщым шэн хуейщ», – жиIащ.
Сымаджэщ здэкIуам сабийм и закъуэ фIэкI Салимэ жэщым щыIэну къагъэнэн ядэртэкъым. Къагъэнэнуи къыщIэкIынтэкъым, ауэ Салимэ и нэпсхэм къызэпижыхьауэ щалъагъум, ягу къыщIэгъури сабийхэр зыщIэлъ унэм щIагъэхьащ. Заур зэрылъ пIэм шэнт бгъуригъэувэри, ар нэху щыху бгъэдэсащ. ПшэкIэплъ къыщищIым щIалэ цIыкIум хуэшыр аргуэру къыхыхьащ. Мастэр зэрыхаIуар мыхъуамэ, а жэщым сабийр узым къелыну къыщIэкIынтэкъым. Салимэ лъы щIэтыжу пщIэнтэкъым, абы и нэкIур къэбыстэ хуэлам ещхь хъуат. Сыт хуэдэ гуауэ къыжьэхэуами зыхимыщIэжын хуэдизу игу зэщыуат, къепсалъэхэм къехьэлъэкIыу жэуап яритыжыф къудейт. Пщэдджыжьми Заур нэхъыфI хъуакъым. Дохутырым Салимэ къыжриIащ сабийм и узыр къызыхэкIар пасэу быдз зэрыщигъэтыжар арауэ. ФIыуэ кIэлъыплъын зэрыхуейм къыхэкIкIэ, Салими сабийм щIыгъуу къэнэну хуит ящIащ. Сабийр абы имейуи шэч къытрахьэртэкъым.
Iэнусэ и къуэр зэрысымаджэр зэхихыу щIэупщIакIуэ къыщыкIуам шэджагъуэ хъуат. И къуаншагъэр щIихъумэу, Салимэ зыкъыхуигъазэри жиIащ:
– Зэрыгукъыдэмыжыр щыпщIэм нэпхьыжын хуеящ, – Iэпкълъэпкъ зэкIуж зэриIэр къуигъащIэу да габардин бэлътом и кIапэр иIэтри тIысащ. – Е къыщыпкърыуам хъыбар сыбгъэщIакъым. Сыти жыIэ, сэ абы срианэщ.
Салимэ къызэфIэнат «урианэмэ, кIэлъыплъыж», – жиIэу ежьэжыну, ауэ Заур и Iэ цIыкIухэмкIэ къилъыхъуэу, дзыхь къыхуищIу и бгъафэ зэрыщIэлъар, узым къыхигъэзыхьыху къэс и нэ цIыкIуитIымкIэ лъаIуэу къызэреплъар игу къэкIыжати, сабийр сымаджэщым къыщIинэну и псэм хутегъэхуакъым, и гукъеуэ псалъэхэр щIилъэфыжащ.
Ар тIэкIурэ Iэнусэ едэIуа нэужь, абы бгъэдэсын къехьэлъэкIри, тэджыжащ.
– СыщIыхьэжынщ, Заур къэушами сщIэркъым.
– Сыкъэнэнт жэщми сыщыIэну, тIури дыщыIэу ядэнкъым амыхъум. Нэхъыбэм сабийхэр я закъуэу къагъанэ, дэ тIури дыщымыIэми, емыкIукъым. – Iэнусэ и къуэр къыщIинэн лъэмыкI хуэдэ, зрилъэфыхьу зы дакъикъэ щытащ. – Сэ сыкъэкIуэнщ иджыри, фшхын къыфхуэсхьынщ.
– Тхурокъу къыдатыр! – къэтэмакъауэ зигъазэри, Салимэ сымаджэхэр зыщIэлъым щIыхьэжащ.
Сабийм и гъусэу ар махуитхукIэ щIэлъащ сымаджэщым. А зэманым и кIуэцIкIэ мызэ-мытIэу Исмэхьил и самосвалыр уэрам гъунэгъум къыщыувыIат. Сабийр щыхъужам, аитIур я деж зышэжари Исмэхьилт, ауэ самосвалымкIэтэкъым – таксикIэт.
Сымаджэщым гугъуехьу щишэчам нэхърэ нэхъ къехьэлъэкIат Салимэ Заур и анэм деж щихьыжам зэхихар.
– Сыти жыIэ, Заур яслъэм естмэ нэхъыфIщ. Си цIыхугъэ гуэрым сыкъигъэгугъащ схухэлIыфIыхьыну.
Салимэ и щхьэр фIэхуауэ Iэнусэ деж къыщIэкIыжри хуэмурэ я унэмкIэ екIуэкIыжащ. Илъэс псом гугъу зыдехьа хьэсэр Iуихыжыну щыкIуам ираутыкIауэ, щIапIэ нэщI ящIауэ хуэза хуэдэт.

Заур яслъэм ирата нэужь, куэд дэмыкIыу Салими лэжьэн щIидзэжащ. Иджы Исмэхьил цемент къыщишэкIэ зиIэжьэмэ, ар псоми ехьэкI хэмылъу 101
Салимэ бригадэм къазэрыхыхьэжам хуахьырт. Езы Салимэ, лэжьыгъэ зыхуэпIащIэу щытам пэрыувэжа, и ныбжьэгъухэм къахэхутэжа пэтми, и гъащIэм зыгуэр хуэчэму, и гум кIэрыхуаIауэ къыщыхъут. Иджыт Салимэ дежкIэ белджылы щыхъуар сабийм зэресар, фIыуэ зэрилъэгъуар.
Тхьэмахуэ махуэу, Салимэ сабийр куэдрэ кърихьэкIащ. И анэм къыхуигъанэу къыщIэкIыжрэ пэт Iэнусэ жиIащ:
– Яслъэри тыншкъым: пщэдджыжь къэс хьы, пщыхьэщхьэкIэ къэхьыж. Сыхьэтитхум уемыкIуалIэуи хъуркъым.
– Сэ схьынщ икIи къэсхьыжынщ. – Салимэ и нэхэр къэлыдат.
– А тIэкIур къысхуэпщIамэ, уи гугъуехьыр хэзгъэкIуэдэнтэкъым. – Iэнусэ капроныплIэм ету тридзэрт.
– ПщэдджыжькIэ сыхущIыхьэнукъым, блым лэжьэн щIыдодзэ, пщыхьэщхьэкIэ сыкIуэурэ Заур къэсхьыжынщ.
– Содэ арикI. – Сабийр пщэдджыжькIэ яслъэм ихьын хуей зэрыхъуар и жагъуэу жиIащ Iэнусэ. – Гугъуехь куэд дошэч дэ цIыхубзхэм.
Абдеж щыщIэдзауэ Салимэ пщыхьэщхьэкIэ кIуэурэ Заур яслъэм кърихыжырт. ТIэу-щэ Исмэхьили гъусэ къыхуэхъуати, игъэщIагъуэу къеупщIащ: «Мы нэ топым сыт къыкIэрыбгъуэтар?» – жиIэри. Абы зы лъэныкъуэкIэ и жагъуэт Салимэ щIалэ цIыкIум зэрыдихьэхар: яку къыдыхьэу, езым къылъысын хуей гумащIагъэм и ныкъуэр Заур IэщIих къыфIэщIырт. Ауэ, нэгъуэщIу егупсысмэ, и псэм фIэфI мурадхэм лъабжьэ яIэу къыщыхъут: сабий фIыуэ зылъагъу хъыджэбзхэм анэфI, фызыфI къахокI.
Езы Салимэ сабийр фIыуэ зэрилъэгъуар, и псэм зэрыхыхьар иIуэтэну фIэауант. Яслъэм кIуамэ: «И анэр хущIыхьэркъыми аращ схьыжыну сыкъыщIэкIуэр», – жиIэрт.
Зэгуэрым Заур къихьыжыну Исмэхьил и гъусэу Салимэ яслъэм екIуэлIащ. Исмэхьил куэбжэм деж къанэри, Салимэ унэм щIыхьащ.
Абы пэплъэу здэщытым, Исмэхьил игу къэкIырт иужьрей зэманым ар зэщIэзыубыда гупсысэхэр Салимэ хуиIуэтэну, и гухэлъхэм щыгъуазэ ищIыну. Псори хъунут, ауэ, Салимэ еджэну и гугъэщи, ауан къищIынкIи, зыкъыхуигъэгусэнкIи тIэу еплъынкъым. ЖриIэнрэ жримыIэнрэ таучэл имыщIурэ, Салимэ къыкъуэкIыжащ, Заур и Iэпэр иIыгъыу. ТIэкIуи зебыршэу, зэрызекIуэр езым фIэгъэщIэгъуэныжу Заур зыгуэрхэр къибжу, и лъакъуэ гъумыщIэ цIыкIухэр идзырт.
– ПщIэрэ, сыкъызэрилъагъум хуэдэу, «ахьа, ахьа» жиIэу къыспожьэ гуфIэу.
– ГъэщIэгъуэну зыри хэлъкъым. Сабийр дэтхэнэ зыми пожьэ.
– Сыт мыгъуэ хэпщIыкIрэ уэ сабий хьэлым? – мащIэу дыхьэшхащ Салимэ, и IэплIэм иригъэтIысхьэну Заур къиIэтурэ. – Зы махуэ Iэнусэ дэрэ дызэгъусэу дыкъэкIуати, и анэр къигъанэри сэ зыкъызидзат.
– Сабий яслъэм сыщылажьэркъым, сабий хьэлым хэзмыщIыкIми, ягъэ кIынкъым. – Исмэхьил Iэбэри сабийр къыIихащ, жиIа псалъэхэр абыкIэ щIиуфэжын и гугъэу.
– ПщIэрэ. – Салимэ игури и псэри зэщIэзыубыда Iуэхур игу къэкIыжауэ, ауэ и гъусэм ириIуэтылIэн таучэл имыщIу къригъэжьат.
Исмэхьил нэхъ хуэму макIуэ, Салимэ едэIуэну хьэзыру. Абы и щхьэц тIэрэзахэм жьы къыщIэрыуэ хуэдэ, лъэбакъуэ ичыху заIэт, йохуэхыж.
– ПщIэрэ, – нэхъ тегушхуауэ къыпищащ Салимэ. – ЕджакIуэ сыкIуэнукъым. 102
Дакъикъитху япэкIэ зэран къыхуэхъуну зыщышына еджэн Iуэхур пыщэтыжа пэтрэ, Исмэхьил гузавэу щIэупщIащ:
– Ар дауэ? Еджэн мурадыр хыфIэбдзауи?
– Хьэуэ, мыбы сыщеджэнущ. Заочнэу.
– Мис ар фIыуэ пщIащ.
– Сэри апхуэдэу къысфIощI. Яслъэм сабийгъасэу сыувынурэ педучилищэм и дошкольнэ отделенэм сыщеджэнущ, – и мурад псори зэуэ къиIуэтащ Салимэ, щIегъуэжынкIэ шынэу.
Исмэхьил къэувыIэри, хуэмурэ Заур щIым игъэуващ. «Хьэгъасэу соув» къыжриIами, апхуэдэу ундэрэщхъуэнтэкъым ар.
– Уи лэжьыгъэр-щэ? Бригадэр? – Хэкъузауэ жиIащ Исмэхьил. – Уи Iэр фIей умыщIу, упсэун уи гугъэ?
Салимэ и напэр кърахулэкIауэ къыфIэщIащ. Лэныстэбзэу зызэбладзу и нитIым къыщIэлъэта хъуаскIэм ягъащтэу ар Исмэхьил жьэхэплъащ.
– Сабий зехьэныр блын зэтеплъхьэным нэхърэ нэхъ тыншкъым. Ар фIыуэ щытамэ, цIыхубзхэм ялъывгъэсынтэкъым. – Къытехьа-къытехьауэ Салимэ щIалэ цIыкIур къиIэтыжри ежьэжащ. Исмэхьили и щхьэр егухауэ, хъыджэбзым зыкъыкIэримыгъэхуу макIуэ. Абы и гугъат Салимэ и гум илъ псори ищIэу, ар зытегушхуэфыну щыIэми ищIэфынуми щыгъуазэу. АрщхьэкIэ, иджы къызэрыщIидзымкIэ, Iупхъуэр Iуихыу къуэплъа къудейуэ арщ. АдэкIэ сыт къилъагъунуми ищIэркъым. Ауэ, сыт къимылъагъуми, къикIуэтынкъым, нэгъуэщI зыщIыпIэкIи еплъэкIынкъым!
Исмэхьил гупсысэу здэкIуэм, цIыхухэм щаIуплъэкIэ ахэр ней-нейуэ къыжьэхэплъэу, Салимэ гущIэгъу къыхуащIу, езым нэмыплъ кърату къыфIощI. Ар нэбгъузкIэ Салимэ хуеплъэкIри, гу лъитащ и натIэр къызэрыпсыIам.
– Уезэшагъэнц, къащтэт, – щIалэм Салимэ зыхуигъэзащ.
– Сабий зехьэныр тыншщ, сэ схьынщ, – жиIащ хъыджэбзым.
– Уэзгъэхьынукъым. БлэкIыу хъуар нэкIэ къызоуэ, я жып сиIэба Абы зи гугъу ищIыр къыгурыIуауэ, къэгуфIэжауэ Салимэ сабийр хуэдэ.
щIалэм IэщIилъхьащ.
– Яслъэм щылэжьэну хэти ягъэув уи гугъэрэ? Яслъэм и заведующ Жанпагуэ жиIэр пщIэрэ? Сабий гъэсэным сыкъыхуигъэщIауэ аращ жиIэр. ЦIыхуибл лэжьапIэ увыну къолъэIури, ахэр имыдэу сэ къыспоплъэ. Си лэжьыгъэр сигу зэрыпымыкIыр ещIэри, жэуап естыжын папщIэ махуитI пIалъэ къысхуищIащ. Педучилищэм щIэтIысхьэныр гукъэкI сэзыгъэщIари аращ.
Салимэ яслъэм зэримыгъэкIуэн щхьэусыгъуэ къигъуэтыну иджыри гугъэрт Исмэхьил.
– Дауэ уигу пыкIрэ унэ дэгъуэшхуэ зыщIхэм уахэкIыну? Илъэс зыбжанэ дэкIа нэужьи, уи IэкIэ пщIахэм уаIуплъэжыныр сыт и уасэ?
– Ари пэжщ, – жиIащ Салимэ тIэкIурэ гупсыса нэужь, – ауэ а унэхэм щIэсынухэр гъэсэнри Iуэху цIыкIукъым. СыкIуэнущ яслъэм. Уарэзыкъэ, сыкIуэмэ? Уарэзыщ, пэжкъэ?
«Сыарэзыщ» жиIэну Исмэхьил игу имыдэ пэтми, Салимэ жиIам пэж зэрыхэлъыр къыгурыIуэрт. Парк ихьэпIэм нэсауэ щыблэкIым, Исмэхьил къызэтеувыIащ.
– НакIуэ, тIэкIу зытплъыхьынщ.
– Заурчик-щэ? – Салимэ фIэгъэщIэгъуэну и гъусэм еплъащ. 103
– Здэтхьынщ. Абы и жагъуэ уи гугъэ и нэгу зригъэужьыну? Пэжкъэ, ПIытIотI? – Исмэхьил сабийр нэхъ тыншу и Iэблэм тригъэтIысхьащ.
– НакIуэ, – къэгушхуащ Салимэ. Алъандэрэ зэпэщIэкIуэтауэ къэкIуамэ, иджы нэхъ зэкIуэтэлIа къыпфIэщIу, я Iэблэ зэIусэу, я щхьитI зэхуакумкIэ Заур гуфIэу къыдэплъу Салимэрэ Исмэхьилрэ паркымкIэ ягъэзащ.
Бжьыхьэ пщыхьэщхьэщ. Жыгхэм фIэхъус езыхыжа тхьэмпэхэм упщIэ къуэлэныр щIылъэм траубгъуэ. Вагъуэ зырызхэми, япэ къищауэ, нащхьэ къащI. Салимэ Заур и гъусэу я бжэIупэ Iуст. ЩIалэ цIыкIур мэджэгу, хъыджэбзым абы и бэлътом щIыIу иредэж. Iэнусэ къабгъэдыхьащ. Махуищ хъуауэ и къуэр илъэгъуакъым. Шоколад плIимэ цIыкIу Заур иритри, псори зэгъусэу унэм щIыхьэжащ. Iэнусэ етIысэхри, къехьэлъэкI-къехьэлъэкIыу жиIащ:
– СщIэркъым сщIэнур. Зы щIалэ си ужь къитт. Сызыхуигъадэ щымыIэу сыкъелъагъу, ауэ мобы щхьэкIэ… – Iэнусэ и Iэр фIэмыIуэхуу Заур дежкIэ ищIащ. – Сишэн дзыхь ищIыркъым. Ди гъащIэр тынш мыхъункIэ мэшынэ.
Салими щымт. ЩхьэкIуэ къыхуэкIуа хуэдэ, и гур къилъэтыкIыу, адэкIэ зэхихынум икIи хуэпIащIэу, икIи щышынэу.
– ПщIэрэ, Салимэ, си гум зэи апхуэдэ лъагъуныгъэ лъэIэсакъым. Мобы и адэр цIыхуфIт, ауэ цIыхубз зэригъэпсэун ищIэртэкъым. Насыпыр куэдрэ къоуалIэркъым, абы къыхэкIкIэ мыдрейм семылъэпауэм нэхъыфIу си гугъэщ, – и Iур гъущIа хуэдэ, Iэнусэ Iупс иригъэхри къыщIигъуащ. – Уэ яслъэм ущолажьэри пщIэнущ, мор детдомым естмэ сIахыну пIэрэ?
Салимэ хуэмурэ гуауэ щIыIэр къыпкърохьэ, хуэмурэ Заур дежкIэ мэкIуатэри, абы и дамэ цIыкIуитIым телъэщIыхьу мэув, ар къипхъуэтэну хьэзыру.
– Ягъэ кIынкъым, пэжкъэ? ИлъэситI-щы дэкIрэ, си лIым дэрэ ди Iуэхухэр зэхуэхъумэ, къеIытхыжынщ, – жиIэрт Iэнусэ, и Iупэ пIащIэхэм псалъэ дыджхэр къыгуагъэж хуэдэ къыжьэдэлъэту. «ЩIэкI» – жиIэну и Iупэ къэсат Салимэ, ауэ абы и гур къигъэнэхуу, гукъэкI лъапIэ ирижащ.
– СщIэркъым, сыщIэупщIэнщ, – тегупсысыкIауэ жиIащ Салимэ.
– А зыр къысхуэпщIэжатэмэ, игъащIэкIэ сигу укъинэнт. Ей, ухъыджэбз цIыкIущ уэ иджыри, сабийм бэлыхьу пылъым , – Iэнусэ и бгы псыгъуэр ишэщIу, и бгъэшхуэм данэплIэр яукъуэдийуэ тэджащ.
– Къэгъанэ-тIэ си деж Заурчик, – иримытыжыну пэщIэува хуэдэ, Салимэ зэанэзэкъуэм яку дэуващ.
– Содэ, апхуэдизу щыпфIэфIкIэ… Уи закъуэ узэш хъунщ. Узыпылъ щIалэ уиIэкъэ? – щIэупщIащ Iэнусэ.
Салимэ и напэр мафIэм ису къызэщIэнащ. А псоми гу лъимытэу Iэнусэ туфлъэ лъэдакъэ псыгъуэр бжэщхьэIум щхьэдихьэхри, унэм къыщIэIэба жэщ кIыфIым ипхъуэтащ. Салимэ, бжэр иригулIри, хьэлъкъыр хуэпIащIэу фIидзэжащ, щIэкIыжар къыщIыхьэжынкIэ шынэу.
Тхьэмахуэ дэкIауэ Исмэхьил самосвалымкIэ Салимэрэ Зауррэ къишэжащ. Машинэр къэувыIат, ауэ Салимэ и Iэр бжэкъум трилъхьа мыхъумэ, Iуихыртэкъым.
– Исмэхьил, мы щIалэ цIыкIур. мы цIыкIур фIыуэ плъагъуркъэ?
– ЩIалэфI цIыкIущ, гъыринэкъым, – Исмэхьил и Iэ пхъашэмкIэ сакъыу Заур и нэкIу хъурей цIыкIум еIэбащ.
– Къэзгъанэмэ сыт жыпIэн? 104
жынкъым.
– Къэгъанэ. Жэщ Iэджэ уи деж щыIащ, ныщхьэбэризэр къыхэжы-
– Къэзгъэнапэу, сысейуэ.
ТетIысхьэпIэр игъэтхьэусыхэу, Исмэхьил зыкъригъэзэкIащ.
– Дауэ зэрыуейр? И анэр-щэ?
– Детдомым ирезгъэтын-тIэ? Сысейм хуэдэу, фIыуэ солъагъу.
И тэмакъыр гуауэм иубыдауэ, Салимэ и псалъэр зэпегъэу.
– СыномыупщIами хъунут, ауэ сэ къысфIэщIат. Дэ щыр. уэри уесауэ. СлъэкIынукъым а цIыкIур ибэу къэзгъэнэн.
Исмэхьил кабинэм хэлъ абджым пхыплъ фIэкI, жэуап къитыртэкъым. Къэгузэвауэ, Салимэ бжэкъум трикъузэри бжэр Iужащ. Машинэм исыну екIуртэкъым, къикIри Заури кърихащ. Унэм щIыхьэжын абы и псэм идэртэкъым. Исмэхьил зигъэхъейртэкъым.
– Егупсысыт. Зауэм щыгъуэ нэгъуэщIхэм я сабий дапщэм япIа? Заур сабий тыншщ, къызэхьэлъэкIынукъым.
Исмэхьил Салимэ и макъым щIэт лъэIури зэхихыртэкъым, абы и нэбжьыц кIыхьхэри къызэрыпсыIар илъагъуртэкъым.
– НакIуэ пщэдей. СыхьэтитIым. ЗАГС-м Заур и тхылъыр щызэдгъэпэшынщ. УнэкIуэнщ, пэжкъэ?.. – Исмэхьил Iэбэри машинэбжэр ину къридзылIэжащ. Самосвалым, аслъэн губжьауэ, зричри, унэ къуагъым зыкъуидзащ.
ЕтIуанэ махуэм Салимэ Жанпагуэрэ Зауррэ и гъусэу яслъэ куэбжэм къыщыдэкIам, ар жэщым жеяуэ пщIэнтэкъым. Сымаджэщым щыщыIам хуэдэт и фэр. Ныжэбэ кIуам сабийр зейм иритыжыну къытехьат, ауэ Заур жейбащхъуэу къэIэбэу, и пщэм зыкъришэкIыу «мамэ» щыжиIэм Салимэ а гукъэкIым хущIегъуэжащ. Иджыри къыздэсым ар гугъат Исмэхьил къызэхищIыкIыу къэкIуэну. Ауэ уэрамыр нэщIт.
Салимэ къэувыIащ зыгуэр къыщыгъупща хуэдэ. Жанпагуэ Салимэ и дамэм и Iэр къытрилъхьэри къеупщIащ.
– Псоми уегупсыса, Салимэ? Уэ ущIалэщ, лIы удэкIуакъым, ущIегъуэжынкъэ?..
абдеж къыщыдожьэ.
Салимэ и дамэм телъа Iэр трихри икъузащ.
– Мо уэрамымкIэ нэхъ гъунэгъу си гугъэщ ЗАГС-м укIуэну. Iэнусэ ЦIыхубзитIым я кум къабзэу хуэпа щIалэ цIыкIур дэту, псэм фIэIэфI бжьыхьэ дыгъэр зыдидзэ уэрамым дыхьахэщ.
Ахэр ЗАГС-м къыщыщIэкIыжам, Салимэ псом япэу илъэгъуащ къабзэу тхьэщIа, дыгъэ къухьэм пэлыду щыт самосвалыр. Исмэхьил абджыр илъэщIу здэщытым, Салимэ сымэ гу къалъетэ, къапожьэри Заур машинэм нэс къехь. ИтIанэ Салимэрэ щIалэ цIыкIумрэ кабинэм къригъэтIысхьэри, хуэмурэ зричри, машинэр ежьащ.
– Хэт и унэцIэкIэ ебгъэтха щIалэр? – зыкъимыгъазэу къеупщIащ Исмэхьил.
тэмэм тщIыжынщ.
хигъэпщкIуащ.
къишиящ.
– СысеймкIэ, – итащ жэуап Салимэ.
– Ущыуауэ къысфIощI, иджыри зэ дыкъэкIуэнущ мы унэми, псори Салимэ и щхьэр иригухри, Заур и щхьэц щабэхэм и нэкIу къэплъар – Хуэшхынум етыт, – Исмэхьил къызыкъуихри, кIэнфет пхъуантэ 105
Заур Iэбакъым, и анэм къеплъа мыхъумэ. Салимэ «къеIых» щыжиIэм, пхъуантэ цIыкIур зыIэщIилъхьэри «сэсибэ» жиIащ.
Салимэ и гур, тхьэрыкъуэ къаубыдауэ къолъэт, и бгъэр къозэвэкIри изэгъэжыркъым. Салимэ и нэхэр IэфIу зэтрипIэри, Исмэхьил и дамэ лъэщым, щхьэнтэм хуимыщIа дзыхь хуищIу, и щхьэр трилъхьащ.
Самосвал иныр зыгуэрым иригушхуэ хуэдэ, уэрам бгъуфIэм къытелъэдащ. Абы къыхуэзэ нэгъуэщI машинэхэми щхьэщэ къыхуащIу, тIэкIу лъэныкъуэ зрагъэзу, гъуэгу кърату къыпфIощI.
Дыгъэр хуиту зыдэпсэ къалэм захуэу кIуэцIрыкI уэрамышхуэм самосвалыр ирожэ, цIыхуищыр гъащIэ насыпыфIэм хуишэу. 106
Сабийм хуэдэу псэ къабзэт
Композитор цIэрыIуэ Даур Аслъэн къызэралъхурэ
илъэс 70 мэхъу
Даур Аслъэн Къэрэшей-Шэрджэсым щыщ Хьэбэз къуажэм 1940 гъэм июлым и 24-м къыщалъхуащ. Абы и анэр пшынауэ Iэзэт. Арауэ къыщIэкIынщ Аслъэн пасэу искусствэм хьэщыкъ щIыхуэхъуари. Школым щыщIэса илъэсхэм ар жыджэру хэтащ художественнэ самодеятельностхэм. Абы къуажэ еджапIэр къиуха щIыкIэтэкъым адыгэхэр Урысейм зэрыгухьэрэ илъэс 400 зэрырикъуар щагъэлъапIэ 1957 гъэм, республикэм и артистхэм ящIыгъуу Мэзкуу щыкIуам, бэрэбэнауэу ансамблым хэту. Школыр дыщэ медалкIэ къеухри, Даурыр щIотIысхьэ Ставрополь дэт музучилищэм, абы и ужькIэ - Мэзкуу консерваторэм. Композитор цIэрыIуэ Свиридов Георгий и псалъи хэлъу, 1970 гъэм Аслъэн хагъэхьащ СССР-м и Композиторхэм я союзым.
Еджэныр зэфIигъэкIыу и хэку къигъэзэжа нэужь, ар ягъэув Черкесск дэт музучилищэм и унафэщIу. ИтIанэ ар хахащ Ставрополь крайми Къэрэшей-Шэрджэсми я Композиторхэм я союзхэм я тхьэмадэу.
Даурыр зэчиишхуэ зыбгъэдэлъ цIыхут. ДэнэкIи щыпсэу адыгэхэм фIыуэ ялъэгъуа и уэрэд телъыджэхэм я гугъу умыщIми, абы и Iэдакъэ къыщIэкIащ классикэу ябж симфоние, ораторие, камернэ, Iэмэпсымэ зэмылIэужьыгъуэхэмкIэ ягъэзащIэ макъамэ гъуэзэджэхэр. Хэку, лъэпкъ искусствэм щиIэ зэфIэкIышхуэр къалъытэри, абы къратащ УФ-м Михаил Глинкэ и цIэкIэ щыIэ къэрал саугъэтыр, «Къэбэрдей-Балъкъэрым и цIыхубэ артист» цIэр къыфIащащ, Абхъаз Республикэм щIыхь зиIэ и артистщ, Урысейм искусствэмкIэ щIыхь зиIэ и лэжьакIуэщ.
Адыгэу щыIэр зэкIэрызышхэ шхэпсым хуэдэ Аслъэн щIэх-щIэхыурэ кIуэрт ди лъэпкъэгъухэр щыпсэу щIыпIэхэм. Ар иужьрей илъэсипщIым щыпсэуар Налшыкщ.
Композитор щэджащэм и мурадхэр инт, куэд хъурт. Шэч хэлътэкъым ар уэрэд, нэгъуэщI музыкальнэ тхыгъэ хьэлэмэт куэдкIэ иджыри къызэрытхуэупсэнум. Ауэ и мурадхэм лъэмыIэсу, игъуэ нэмысу 1999 гъэм дунейм ехыжащ. 107 Кашиф
Макъамэбзэ дахэм сыпэджэжу
Уи гур цIыхуфIым псынщIэу кIэропщIэ. СэркIэ апхуэдэ цIыхуфIт Даур Аслъэн. А композитор телъыджэм и гугъуфI япэ дыдэ къысхуэзыщIар усакIуэ цIэрыIуэ Кулиев Къайсынт. Ар езыр щытхъу къудейтэкъым Iэзагъышхуэ зыбгъэдэлъу ибж адыгэ щIалэм – и псалъэхэм тегъэщIапIэ яхуищIырт Даурым теухуауэ композиторышхуэ Свиридов Георгий къыжриIахэр. Дуней псом къыщацIыху Свиридовым и щытхъухэр япэ къэсым лъигъэсу зэрыщымытам шэч хэлъ къыщIэкIынкъым. Даур Аслъэн пасэу къылъысат-тIэ апхуэдэ гуапагъэр. Езыр и щхьэкIэ къэсцIыхуа нэужь, Аслъэн зэи дэслъэгъуакъым мо цIыхушхуэм къыхужиIэ щытхъум ирисондэджэрын мурад иIэу, абы щхьэкIэ зыкъыфIэщIыжу, зигъэпагэу. Ар цIыху Iэсэт. Сабырт. Ауэ, зэчиигъэ бгъэдэлъым къигъэгугъэрт, и щхьэм и пщIэр ищIэжырт. Iужэжагъэ, кIэщIэлъадэ-кIэщIэжыж зыдэплъагъухэм ящыщтэкъым – зи жьэм нэхърэ зи псэр, зи щхьэр нэхъыфIу икIи нэхъыбэрэ зыгъэлажьэ адыгэ щIалэ къызэрыгуэкIт. Апхуэдэут сэ ар зэрысцIыхур.
Абырэ сэрэ махуэ къэс дызэхуэзэу щытащ жысIамэ, пцIыупс сыхъунт. И щхьэм нэхърэ и макъамэ телъыджэхэм нэхъыбэрэ сарихьэлIэрт. Сэ ахэр зэпкърысхынуи, зыхуэдэм сытепсэлъыхьынуи къалэн зыхуэсщIыжыркъым – сы-Свиридовкъым икIи сы-Кулиевкъым. Сызыхуейр, псэужамэ, мы махуэхэм зи ныбжьыр илъэс блыщI ирикъуну щыта Даур Аслъэн сэ зэрысцIыхуу щыта тIэкIур къыжысIэжыну аращ.
Нэхъ гукъинэж дыдэу Аслъэн япэу сыщыбгъэдэсар «Псей щхъуантIэхэр» санаторэращ. ЗэрытщIэжщи, хъыджэбз дахэкIейхэр зыхэт, удэзыхьэх макъ жьгъырухэр зыгъэIу «Дахэнагъуэ» уэрэджыIакIуэ гуп цIыкIу къызэригъэпэщауэ щытащ Аслъэн. А артисткэхэм псэи, лыи, къупщхьи яхуэхъур, ахэр зыгъэIущыр, зыущийр езы Аслъэнт. Мис ахэр щIыгъуу санаторэм нэкIуауэ арати, я концертыр зэфIэкIа нэужь, гуп цIыкIур идогъэблагъэ си ныбжьэгъу Хьэжу Анатолэрэ (и щхьэгъусэр щIыгъуу Толи абы щыIэт) сэрэ.
Гухэхъуэу, гукъинэжу дызэбгъэдэсащ а пщыхьэщхьэм. Абыхэм етIуанэ концертым уэрэду щызэхыдагъэхар зыхуэдизым ущIэмыупщIэ. Ди Iэуэлъауэ макъыр цIыхухэм зэран яхуэмыхъун папщIэ, артистхэм я макъми я пшынэми зрагъэIэтыщэртэкъым. Iэуэлъауэр къыщIэмыIукIын щхьэкIэ, быдэу къедгулIа бжэр еуэ Iужырт, еуэ Iужырт. Сэ ар зэпымыууэ хуэсщIыжырт. АрщхьэкIэ бжэ жыIэмыдаIуэм сыкъигъэгубжьауэ аргуэру быдэу щезгулIыжым, ар хузимыгъэщIыну зыгуэр къызэреныкъуэкъур къызгуроIуэ. СыщIэплъмэ, кIэлындорым деж цIыхур хуэфIу щызэхэтщ – ди уней концертым къедаIуэхэу арат. Пэшым щIэхуэр щIэтшащ, мыдрейхэри зэбгрымыкIыжу зэхэтащ. «Дэ дысымаджэщ. Зыдгъэпсэхун хуейщ. Зэран фыкъытхуэмыхъуу, фи концертыр фыух», - жызыIэн къахэкIауэ щытакъым Аслъэн зи пашэ «Дахэнагъуэм» и уэрэд дахэкIейхэм дахьэха цIыху къомым. ХуаIэт псалъэ гуапэхэмрэ Iэгуауэмрэ ящхьэщыту къедгъэжьэжыгъащ уэрэджыIакIуэ гупыр.
ИужькIэ, дапщэрэ сыхуэзами, фэрыщIыгъэ лъэпкъ хэмылъу, жиIэжырт Аслъэн щэху цIыкIуу едгъэкIуэкIыну ди гугъауэ нахуэ къэхъуауэ щыта а унагъуэ концертым нэхъ гукъинэж зэи ямытауэ.
Аращ ищIэр хъууэ, игури и псэри хилъхьэу зыщIэр цIыхум фIыуэ 108
щIалъагъур. Аслъэн фIыуэ ялъагъухэм ящыщт. Абы езыми цIыхур фIыуэ зэрилъагъур си дежи щигъэнэIуащ.
1995 гъэм схурагъэкIуэкIырт си ныбжьыр здынэсам и саулыкъукIэ къызэрагъэпэща пщыхьэщхьэ. А зэхыхьэм къезгъэблэгъат Аслъэни. «Хьэуэ» къыхимыгъэкIа дэнэ къэна, и «Дахэнагъуэм» хэт хъыджэбз цIыкIухэри щIыгъуу къакIуэри, пщыхьэщхьэр зэрысхуагъэдэхауэ щытамкIэ къыстехуа щIыхуэр пхуэмыпшыныжыным хуэдизу екIуэкIыурэ, Аслъэн сэрэ махуэ гуэрым дызэхуозэ.
– Тхьэм уигъэпсэу! СыбгъэгуфIащ, – жи.
– СыткIэу пIэрэ узэрызгъэгуфIар?
– Лъапсэ дахэ, жыг хадэ зэпэщ уиIэу телевизоркIэ слъэгъуащ…
– Ара жыхуэпIэр? Узэреплъам щхьэкIэ упсэу! Ауэ накIуэ Щхьэлыкъуэ, телевизоркIэ мыхъуу, уи нэкIэ уэзгъэлъагъунщ псори. Зыдгъэпсэхунщ. Ди нэгу зедгъэужьынщ…
Сытми, къытызогъэхьэри сошэ. ТIэкIуи зыхуэзгъэщIагъуэу къызошэкI. Езыр къысщогуфIыкI. ИкIи къысщотхъу. Ауэрэ къыздэткIухьым, нэщхъеифэ къытоуэ. Сэ зыкIи сеупщIыркъым. Ауэ согупсыс: и унагъуэри къутамэ, дахэ-дахэу щыпсэун хуэдэу хуэфащэ егъэзыпIи имыIэмэ, си зэранкIэ, и щхьэ мыгъуагъэ хуезгъэхьыжауэ арауэ пIэрэ?
– НакIуэ, Аслъэн. Узэрезгъэшар куэдщ. Унэм щIэсхэр къытпоплъэ, – жызоIэри, «ди экскурсиер» зэпыдогъэу.
Iэнэм дыздэщысым къызыкъуепхъуэтри:
– ЕмыкIу сыкъэвмыщI, зыгуэр сигу къэкIащи, сывэлъэIунут, – жи.
– ЖыIэ. ТхузэфIэкIыу пхуэдмыщIэн щыIэкъым.
– ПIэщхьагъ зэзгъэпэщыжын си гугъэщи… къыфтемыхьэлъэнумэ, нысэ къывэсхьэлIэмэ, дауэ феплърэ?
– Ди нэщ, ди псэщ! Зэрыплъагъущи, унэми пщIантIэми уфIэфIмэ, шы къыщыгъажэ. Ди нысэм дежи емыкIу къыщытхьынкъым…
Абыи хъуэхъу тыжыдоIыхьри, дызэщыгуфIыкIыу дызэгуроIуэ. АрщхьэкIэ махуэм махуэр, мазэм мазэр къыкIэлъыкIуэурэ, фызышэ хьэгъуэлIыгъуэм япэ ажалыр къощ. Дызыпэплъа гуфIэгъуэ макъамэхэм я пIэкIэ гъыбзэ гуауэр къытщIоIуэри…
Сэ схузэфIэкIрати, Аслъэн и макъамэбзэ дахэм усэбзэ гуауэкIэ сыпэджэжауэ щытащи, ари щIызогъу мы гукъэкIыж тIэкIум.

Даур Аслъэн и фэеплъу
ЦIыхум и гъащIэ пщалъэр къызэрабжыр
Абы ищIауэ къигъэнар арамэ,
Ар хъунущ
Уахъты зимыIэжхэм хабжэ –
И лъэпкъ псэуху
Псэунущ и макъамэр.
Псэунущ, а
Макъамэм езым и псэм
Щыщ Iыхьэ хилъхьэу ар дунейм тетащи,
ИкIи ар зэрыпсалъэ макъамэбзэр
Лъэпкъ гущIэм къыщIэIукIыу къигъэщIащи… 109
Ауэ, сыт щыгъуи зэрыщытщи хабзэу,
ЗыхуэзыщI цIыхухэм щхьэузыхь зи лъэпкъым
ИкIи Алыхьым зыритам псэ къабзэ
Я гъащIэр
ГъащIэм ирегулI бгы нэпкъым…
ДжэдыкIэ пцIапцIэм ещхьу, дыхуэсакъыу
Зи псэр тхъумэн хуеяхэм ар ухыгъэ
Яхуохъу –
КъыщIонэ унэ нэщI я закъуэ,
ЯмыIэу къезытыни псы Iубыгъуэ.
Ара хъунщ дэ,
Тхьэм и ней къыщIытщыхуэу,
КъыщIыдимытыр Абы «уэху» жыIэпIэ –
Зи лъэпкъ хуэлажьэу,
ЯщIэтыху лъы IэмпIэ,
ИтIани ахэм, тфIашх нэхъей ди щIыхуэ, –
НэбгъузкIэ деплъу,
Дгъэулъиймэ тфIэфIу
ЛIыфI дапщэ мыгъуэ едгъэхьыжрэ бампIэм?..
Гыз макъыу уи макъамэр зэхэсх сфIэщIу,
Си гур къогъыкIри, нэпскIэ сотхьэщI напэр.
Удз гъэгъахэм я макъамэ
САУТ Хьэсэн
Даур Аслъэн и фэеплъу
Эссе
А пщэдджыжьым щэхут къалэ уэрамхэр. ЦIыху зэхэзекIуэри машинэ зэхэзежэри мащIэт. Зи гуфIэ нэкIур КъуэкIыпIэмкIэ къыщыкъуэзыгъэплъа дыгъэри, пшэ фIыцIэ гуэрэнхэр тезэрыгуэри, ягъэпщкIуат. Жьы щIыIэ къепщэм Iэпкълъэпкъыр игъэдийрт. Ауэрэ уафэм псыIагъэ гуэрхэр къехыу щыщIидзэм, сэри нэхъ хуабжь зызмыщIу хъуакъым…
Сымаджэщым сыщынэсам, нэIуасэ схуэхъуа медсестра хъыджэбз цIыкIум фIэкI, кIэлындорым зыри теттэкъым.
– Дауэ нэху къекIа? – соупщI абы сэлам нэужьым.
– Тхьэ, сигу иримыхьыщэ.
– Хъуну сыщIыхьэ?
– Хуэм цIыкIуу щIыхьэ. Жей си гугъэщ.
Си ныбжьэгъум сызэрыIуплъэу, си гур къиузыкIащ. Махуэ и пэкIэ ар зэрыщытамрэ иджы зыхуэкIуамрэ зэгъэпщэгъуейт: и нэгур гъуэжьыфэ хъуат.
– Уэра, Хьэсэн? – и нэхэр къызэтрех абы.
– Сэращ. Уа, нобэ хуэдэ махуэм ухэлъ хъун? – сыдэгушыIэну сыхуо- 110
жьэ сэ абы, – пщыгъупщэжауэ ара? ЦIыхубзхэм я махуэшхуэщ, зиунагъуэрэ!
– Уэлей, сщымыгъупщэжа… Си зы лъакъуэр хъужати, адрейми къыщIидзащ, армыхъумэ си гугъат…
– Умыгузавэ, ари хъужынщ.
– Согугъэ хъужыну.
Аслъэн къызэфIотIысхьэ, къэтэджыну къоIэ, арщхьэкIэ и лъакъуэ узым къызэфIигъэувэркъым.
– Щылъ, Тхьэм щхьэкIэ! – сыдэIэпыкъуурэ, си ныбжьэгъур згъэгъуэлъыжри, и шхыIэныр хущIэзупщIащ.
Щысымаджэми лэжьэн зэпигъэуртэкъым Аслъэн. Абы и тхыгъэхэр газетхэм трыригъадзэрт, уэрэд куэдми макъамэ ящIилъхьэрт.
Абыхэм къысхутепсэлъыхь щхьэкIэ, зы тхьэкIумэмкIэ ихьэрэ, адреймкIэ илъэтыж мыхъумэ, зэхэсх щIагъуэ щыIэтэкъым. Си гупсысэр зэтар абы и щытыкIэрати, си гур гузавэм нэхъри икъузырт. Сышынэрт уз хьэлъэм и хъым ихуа си ныбжьэгъур абы къимыутIыпщынкIэ…
И жьакIэ зэщIэкIэжам си нэр аргуэру щыхуэзэм, и псалъэр зэпызоудри, жызоIэ:
мэ.
– Аслъэн, уи жьакIэр сыгъэупс, армыхъумэ мыбы щылажьэ хъыджэбз дахэхэр нэкIи псэкIи къоплъынкъым.
– Сэ сыупсыжынщ, зиунэрэ! Зэ моуэ гъуэлъыпIэм сыкъеувэх сыхъуж-
– Хьэуэ, уэ иджыпсту укъэтэдж хъунукъым.
– Хъунщ-тIэ.
Псы хуабэ, тас сытхэр къызогъэIэгъуэри, сысакъыпэурэ и жьакIэр къызоупсэх. И нэкIум лезвэр зэ иризгъэкIуэху, «уэху-ху-ху» жиIэрт. Сыупсын соух, и нэкIур къеIэбэрэбыхьри «тхьэразэ къыпхухъу, Хьэсэн, си гум жьы дебгъэхужащ», жи, нэхъ нэщхъыфIи къохъу.
А махуэм куэдрэ сыбгъэдэсащ си ныбжьэгъум. Дэ дызытемыпсэлъыхьамрэ зи щхьэфэ димыIэбамрэ укIуэдыж. Абы и нэ къикIырт и «Дахэнагъуэ» ансамблым щIыгъуу Адыгейм концерт щитыну, и уэрэджыIакIуэ гупым Iэгуауэшхуэ къыщыхуаIэта Шэрджэсми зэ тригъэзэжыну, а гупыр зэрызэхишэрэ илъэситху зэрырикъури игъэлъэпIэну. «Пщыхьэщхьэ иджыри зэ къытезгъэзэнщ» жысIэу зыкъыщысIэтыжым къыскIэлъыжеIэ:
– Уи унэгуащэми ди лэжьапIэм щIэс бзылъхугъэхэми махуэшхуэмкIэ схуехъуэхъуж, сэлам гуапэ схуехыж.
СыкъыщыщIэкIыжым медсестра хъыджэбзыр къызогъуэтри солъэIу:
– КхъыIэ, си шыпхъу цIыкIу, Аслъэн зыгуэркIэ нэхъ хьэлъэ къэхъумэ, къомыхьэлъэкIыу нэпсалъэ.
Си телефон номерыр къыхузогъанэри унэм сокIуэж.
Телевизорти газетти жысIэурэ, зэманыр псынщIэу блэлъэтри, пщыхьэщхьэхуегъэзэкI хъуащ. Ерыскъы пщтыр схьыуэ сымаджэщым тезгъэзэжыну сигу илъу, телефоныр къоуэ.
– Папэ, уэращ зыхуейр, – трубкэр къеший си нысэм.
«Гур зэрыгъум дыгъур ирожэ» жыхуаIэракъэ, си гур занщIэу жащ си ныбжьэгъум дежкIэ.
– Медсестраращ ар, псынщIэу къэс! – къоIукI телефоным.
«Нэхъ хьэлъэ хъуагъэнщ» – си нэм щIыр имылъагъуу, сымаджэщым сынос. ПщIэнтIэпсыр зэскъуэкIыу кIэлындорым сыщытелъадэм, занщIэу си нэм къиубыдар Аслъэн зыщIэлъ пэшыбжэм деж щызэхэт дохутырхэрщ. «Реанимацэм яшэну арагъэнщ» – сыгужьеяуэ сыщIолъадэ пэшым…
Абдеж си щхьэр кIэрэхъуащ, си нэхэри щыункIыфIыкIащ. Дохутырхэм 111
ящыщ зы къапхъуэу си блэр имыубыдамэ, сыджэлэну къыщIэкIынт… Здэпшэни сыти хуэныкъуэжтэкъым ныбжьэгъу нэхъыфI дыдэу сиIэр. ИгъащIэкIэ къэмыплъэжыну и нэхэр уфIыцIат. И жьэр щIэпхат. «Ар дауэ, – къэхъуар си фIэщ схуэщIыркъым. – Сыхьэт зыщыплIым къэхъуам еплъ. Щхьэ мыгъуэ сыбгъэдэмысарэ махуэ псом? – зыфIэзудыжырт си щхьэр, – нэгъуэщI мыхъуми и иужьрей псалъэхэр зэхэсхыжынтэкъэ?.. Илъэсищэм зэ къалъхуу аращ апхуэдэ цIыху, итIани дыхуэсакъакъым, тхуэхъумакъым».
Си тэмакъыр щиубыдыкIати, хуиту сыбэуэфыртэкъым, си напэм къытелъадэ нэпсыр, зезгъэзэкIыурэ, къеслъэщIэхырт. КъысфIэщIырт абдеж щызэхэт псори нэщхъыцэу къызэплъу, си ныбжьэгъур ажалым зэрыщызмыхъумэфам щхьэкIэ сагъэкъуаншэу. «Сыкъуаншэкъэ-тIэ? – жысIэрт сигукIэ, – нэхъ дохутырыфI дыдэу щыIэхэр щхьэ къыхуэзмылъыхъуарэ? ПIэ кIуэцI сигъуалъхьэу дауэ сыжеифа апхуэдэ уз Iей абы къеуэлIауэ шэч щысщIым?»
«Икарус» автобусышхуэм изу дитIысхьэри, Шэрджэсым дыкIуэну пщэдджыжьым жьыуэ дежьащ. И адэжь лъапсэ къыщалъхуам щыщIалъхьэжыну тшэжырт си ныбжьэгъур. Гъуэгуанэ жыжьэм узытепсэлъыхьын бгъуэтынтэкъэ, тIурытI, щырыщ защIауэ цIыхухэр уэршэрырт. Сэ автобус щхьэгъубжэм сыкIэрыст, ахэм жаIэр зэхэзмыхыщэу. Сызэрынэщхъейм, си щхьэр сызэрижагъуэм гу лъитати, къызбгъурыс си лэжьэгъуми псэлъэгъу сищIыртэкъым…
Си гупсысэр зыIыгъыр си щIэлъэныкъуэр здэзыхьа Аслъэнт. Ерыскъы IэфI куэд зыдэсшха, си фIымкIи, си IеймкIи, си щэхумкIи сызыдэгуашэу сиIа, ещхьыркъабзэу къысхущыта си ныбжьэгъу пэжырт. Дунейр нэхъри дахэ, IэфI, щIэщыгъуэ къысщызыщIу, си Iуэху щызэхуэмыхъухэм деж зыкъысщIэзыгъакъуэу сщIыгъуа Аслъэнт. Куэдым жэрт си гупсысэр, дыщызэщIыгъуа иужьрей махуэхэр си нэгу къыщIыхьэжырт, зэжетIа псалъэхэр си гум щызэпысщэжырт. ГъащIэр зыфIэмыIэфI щыIэ, ауэ си ныбжьэгъум ари, дыкъэзыухъуреихь дунейри, цIыхури апхуэдизкIэ фIыуэ илъагъурти…
Хьэуэ, ар псалъэкIэ пхужыIэнукъым. «Моуэ адыгэу дунейм тетыр зы дыхъужауэ слъагъуну си хъуэпсапIэщ», – жиIэрейт абы. ГъащIэшхуэ зэримыIэнур и псэм ищIа хуэдэ, сыт щыгъуи пIащIэрт Iуэху куэд зэфIигъэкIыну.
Жэщ-махуэ жимыIэу, зэпымыууэ лажьэрт. Ари сыт хуэдэ макъамэт къигъэщIыр – псэм къедэхащIэу, дэрэжэгъуэ къуиту, укъызэщIиIэтэу, уедаIуэ пэтми зыщумыгъэнщIу.
… Зэгуэрым Черкесск дыкъикIыжырт Аслъэнрэ сэрэ. ДыкъыздэкIуэжым, и мыхабзэу, си ныбжьэгъур щым хъури щхьэгъубжэмкIэ заулкIэ дэплъащ. Сэ хъыбар гуэр къезгъэжьауэ хуэсIуэтэжырт. Ауэ езыр щIагъуэу къызэмыдаIуэу шэч сщIащ. Ауэрэ къуажэ гуэрым и губгъуэм дыкъос. Хьэсэхьэсэурэ ягъэкIауэ абы изу итт удз гъэгъа зэмыфэгъу дахэхэр.
– Зэ къэгъэувыIэт, ныбжьэгъу! – йолъэIу ар шоферым. ИтIанэ, зыкъысхуигъазэри, жиIащ: «Тхьэ уеплъын, Хьэсэн, мобы и дахагъэм».
Машинэм икIщ, удз гъэгъам щыщIидзэ хьэсэбгъум деж кIуэри уващ. Щытщи-щытщ. ИтIанэ, схуэмышэчу, машинэм сыкъокIри, хуэмурэ
гъунэгъу зыхузощI.
– Къэзгъуэтащ! – и нэгум гуфIэгъуэр кърихыу, асыхьэтым зыкърегъэзэкI Аслъэн.
– Сыт къэбгъуэтар? – соупщI, зи гугъу ищIыр къызгурыIуа пэтми.
– Макъамэ. Зымахуэ удз гъэгъам теухуауэ усэ къысхуихьат зыгуэрым. «Макъамэ схущIэлъхьэ» жери. Псалъэхэр хуабжьу сигу ирихьат, ауэ 112
хуэфэщэн макъамэ си щхьэм къимыхьэурэ секIуэкIырти, иджы къэзгъуэтащ.
Удз гъэгъар къэтфыщI и гугъа? Тпэмыжыжьэу щыт пщыIэм къыщIокIри, зылI къыдбгъэдохьэ.
– Я дахагъэм дыдихьэхауэ деплъу аращ, умыгузавэ, деIусэркъым, – жреIэ абы Аслъэн, сэлам-чэламыр зэфIэкIа нэужь…
ЛIыр зытIэкIурэ си ныбжьэгъум къоплъри къоупщI:
– Къысхуэгъэгъу, уэ зыгуэрым узогъэщхь. Даур Аслъэныр уэра? – Мыращ, – жызоIэ сэ.
IитIыр къешийри, лIым Аслъэн и Iэр быдэу къекъуз:
– Алыхьым гъащIэ къуит! Уэлей, уи нэмыс нэхъ лъагэ ухъу, ди унэм щIэсым сэрэ тфIэфIыпсу додаIуэм уи уэрэдхэм. ДедаIуэ пэтми дымыужэгъу.
– Тхьэразэ къыпхухъу! – мащIэу и Iупэр зэтож си ныбжьэгъум.
– КхъыIэ, зэвымусыгъуэджэу, фынеблагъэ си унэ. Жыжьэкъым, мес мо къэнжалыщхьэращ. Уэлэхьи, зы щынэ фхуэзукIынмэ!
– Уи благъэр куэд ухъу, хъунукъым, допIащIэ, – идэркъым Аслъэн.
Къытригъэзэжурэ лIыр къыдэлъэIуа щхьэкIэ, си ныбжьэгъур хутечакъым. Дыкъыщежьэжым, «зэ фымыпIащIэт», жери, зэмыфэгъуурэ удз гъэгъа Iэрамэшхуэ къричри Аслъэн къыIэщIилъхьащ:
– Здэфхь, фыкIуэжмэ, фи лэжьэгъу цIыхубзхэр вгъэгуфIэнщ…
ЛэжьапIэм дыкъызэрысыжу, «тIэкIу дедзэкъэнщ» жысIа щхьэкIэ имыдэу, епIэщIэкIыу щIыхьэжащ и пэш зэв цIыкIум.
Зы сыхьэт нэхъ дэмыкIыуи си деж къопсалъэ:
– Хьэсэн, ухущIыхьэмэ, зы дакъикъэкIэ къыщIыхьэт.
КъызгурыIуат ар къыщIызэджар. ДыкъыщыкIуэжым къигъуэта макъамэм сригъэдэIуэну арат. Пэж дыдэу, и пэшым сызэрыщIыхьэу пианинэм етIысылIэри, макъамэщIэ къригъэкIыу щIидзащ.
ЖыIэгъуейщ а дакъикъэхэм сэ а макъамэр зэрызыхэсщIари, сызэрищIари зыхуэдэр, гъуэгуанэ кIыхьым сызэрыригъэшари, сызэрымэжалIэри зэуэ сщыгъупщэжауэ сыумэзэхауэ сыщыст. Фэри фи нэгу къыщIэвгъэхьэт гъэмахуэ Iэщ цIывыгъуэм псыхуэлIэм фи Iур иригъэгъущыкIауэ фыздэлажьэм псынэпс щIыIэ IэфIыр къыфхуахьауэ фефэу. Апхуэдэу IэфIт Аслъэн сызригъэдаIуэр. Хьэмэрэ уафэр зыуфэбгъуа пшэ фIыцIэжьхэр текIуэту дыгъэ бзий щабэхэр Iэпкълъэпкъым къедэхащIэу къызыфIэвгъэщIыт. Апхуэдэу щабэт, псэм и гуапэт зыбгъэдэс Iэмэпсымэм си ныбжьэгъум къригъэкIыр…
ГукъэкIыжхэм апхуэдизкIэ Iэпхлъэпх сащIати, уеблэмэ гу лъыстакъым Черкесск дынэсу дыкъызэрыувыIам. МузыкэмкIэ училищэм и бжэIупэм цIыхур Iуву щызэхэтт. Ахэр абдеж Аслъэн щыIуагъэплъэжыну арат.
ЩIэи гъуни иIэтэкъым абы къекIуэлIам. Нэрылъагъут, гурыIуэгъуэт композитор Iэзэр игъуэ нэмысу дунейм зэрехыжар псоми гущIыхьэ зэращыхъуар.
… Дыгъэ къепсми, махуэр хуабэтэкъым, кхъэм жьыуейр щызепщэрт. Сэ мащащхьэм сыщхьэщытт, си ныбжьэгъур игъащIэкIэ зэрызмылъагъужынум си гур къригъэгъыкIрэ, си нэпсхэр къеслъэщIэхыу.
Арати, Аслъэн щIалъхьэу ятIэр тракIутэжа нэужь, кхъащхьэм хэтIа пхъэ сыным Iэ дэслъэри, ерагъыу си лъэр зэщIэсхыу зыкъисчыжащ.
Дыкъыщежьэжам жьапщэ щIыIэр бзэхыжат, дунейм зиукъэбзыжат, автобус абджхэм къыкIэрыджэгухь дыгъэ бзийхэр гум и щIасэт. Сэ къысфIэщIащ а псори Аслъэн и псэ нэхумрэ хуабэмрэ къабгъэдэкIыу.
Гъатхэпэ мазэти, жыгхэм къэтIэпIу щIадзат. НэщхъеягъуэкIэ гъэнщIа пэтми, щIэщыгъуэт ихъуреягъкIэ щызэхэпх макъамэхэр. Ахэр Аслъэн и псэ Iэужьу къысщыхъурт. 113
Щхьэж хуэфащэр
къылъысыж хабзэщи.
ТхакIуэхэм арыншами иужьрей лъэхъэнэхэм гулъытэ щIагъуэ къытхуащIыжыркъым. Апхуэдэу щыщыткIэ, нэгъуэщI мыхъуми, дэр-дэру пщIэ зэхуэтщIыжын дызэрылъытэжын хуейуэ къытщохъури, дэ тлъэкIращи, ди тхакIуэхэм я юбилейхэр щыдогъэлъапIэ «Iуащхьэмахуэ» журналым и напэкIуэцIхэм. Апхуэдэ лъапIэныгъэ зылъысыпхъэхэм ящыщщ усакIуэуэрэдус Вындыжь Марие.
Бзылъхугъэхэм яфIэфIыщэкъым къагъэщIа гъэ бжыгъэхэр хэIущIыIущэ пщIыну. Ар къызыхэкIыр сыдахэху, цIыхухъухэм я нэм сыфIэнэурэ къысхуеплъэкIыху, си гур илъыху сыщIалэщ жыхуаIэу арагъэнщ. Вындыпэ зыIыгъ Вындыжь Марие абыхэм зэращыщыр дощIэри, аращ зэрыхъуа илъэс бжыгъэр пщыкъуэцIэу щIэдбзыщIыр. Ди Iуэху еплъыкIэмкIэ мыарэзыхэр, мы жытIэхэр зи фIэщ мыхъухэр кърыреджэ абы и лъагъуныгъэ усэхэм, ирыредаIуэ Марие и гухэлъ уэрэд телъыджэхэм. Ахэр гумрэ псэмрэ дыхьэу щымытамэ, абыхэм зэIущIэшхуэхэр иращIэкIынтэкъым, республикэм и уэрэджыIакIуэ нэхъыфIхэми яхузэрымыгъэгъуэту икIи зэпымыууэ жаIэнтэкъым. Мыбдеж Iуэхур зэрыщыту ди гугъэрщ: щхьэж хуэфащэр къилэжьыж, къылъысыж хабзэщи…
Марие, псалъэ гуапэ куэд къыплъысу, фIыуэ укъэзылъагъупхъэхэм (ахэр хэтми, уэ зэрыпщIэжщ) я гулъытэм нэхъри уридахэу, уригушхуэу, абыхэмкIэ бгъуэт дэрэжэгъуэм уи творчествэр къигъэбатэу, Тхьэм куэдрэ утхуигъэпсэу, утхуигъэлажьэ!
Нобэ дэ дызэрыпхуэгуапэр тфIэмащIэщи, уэри ди журналым
еджэхэми фигу къыдогъэкIыж зи псалъэмрэ зи зэфIэкIышхуэмкIэ куэдым ефIэкIыу дунейм тета IутIыж Бориси уи юбилей цIэимыIуэ гуэрым ирихьэлIэу къызэрыпхуэупсауэ щыта хъуэхъу дахэри.
8 Заказ № 120 114
Вындыпэзехьэ
Зиумысыж-зимыумысыжми, цIыхухъур цIыхубзхэм ящытхъурей хъуамэ, Жьыгъэм и хъым ихуарэ игъащIэкIэ къыIэрымыхьэну бзылъхугъэ дахэхэм якIэлъыхъуапсэу, якIэлъыусэу къэнауэ аращ. Арагъэнущ дэри щытхъу псалъэ ттхыну мы тхылъымпIэм дыщIыщхьэщытIысхьам и щхьэусыгъуэр.
НтIэ, япэ дилъадэу апхуэдэу зыщыдумысыжакIэ, гурыщхъуэ къыщIытхуащIын лъэпкъ хамылъагъуэу, зы адыгэ бзылъхугъэ цIыкIу гуэрым гуап-п-пэрэ гуап-п-пэу сытепсэлъыхьыну, сытехъуэхъухьыну сыхуейт иджы. Сызытепсэлъыхьынур адыгэ радиор фIыуэ зылъагъу дэтхэнэми и нэIуасэ журналист, усакIуэ-уэрэдус хъарзынэ Вындыжь Мариещ… СыщIехъуэхъунури? Ари вжетIэнкъэ…
ЦIыхухъухэм ди дежкIэ нэхъ гурыIуэгъуей дыдэхэм ящыщу зы хьэл мыхъумыщIэ къадокIуэкI бзылъхугъэхэм: ныбжьыщIэ ныбжьым итхэу зыкъытщагъэхъум, къытхупыгуфIыкIхэурэ, дагъэбэлэрыгъ абижми, «хуомпIэ!» жиIэу уи мыгугъэхха ныбжь гуэрым къохутэхэр. Аращ Вындыжь Марие къыдищIари.
НтIэ-э-а, Марие, абы ухуэмеямэ, «усакIуэ ныбжьыщIэ» ныбжьым уикIынтэкъым, ущикIакIэ, сыт пщIэн – къэдаIуэ: Борис.
2005 гъэ. Марие
Уи гъащIэр кIыхьрэ-кIыхьу,
Насып пшэкIухьым уимыкIыу,
ИмыкIыр уи щIэрэщIэгъуэу,
БлэмыкIыр уи бзэрэбзэгъуэу…
КIуэаракъэ,
«Поэзиер къэгъэIурыщIэнымкIэ
Вындыпэ зыIыгъ
Вындыжь Марие» къыпхужаIэу
Тхьэм куэдрэ уигъэпсэу! Сыту щабэ анэм и Iэр,
Iэблэм телъу бгъафэм щIэлъмэ,
Ар зыхуэдэр уэ къэпщIэнущ.
Сыту гуапэ анэм и Iэр,
Къыщыдилъэм деж уи щхьэфэм –
И гуапагъэр зыхэпщIэнщ.
Сыту IэфI-тIэ адэм и Iэр
Щызэдэпшхым деж унагъуэм
Къилэжьа и гуащIэдэкI.
Сыту щIыIэ жагъуэгъуIэр, – 115
КъищIыфынумэ уи жагъуэ,
Къигъэнэнкъым хузэфIэкI.
Сыту хуабэ пщащэм и Iэр,
Щауэм и Iэм ар IэщIэлъмэ, –
ТIуми я гур къегъэплъыф.
Сыту къабзэ сабийм и Iэр
КъешэкIауэ пщэм пщIэхэлъмэ, –
Дунейр къабзэ къыпщещIыф.
Сыту хьэлъэ гу фIейм и Iэр,
Семыхъуапсэ ар зыпытми –
ФIейуэ щыIэхэм пыщIащ.
Сыту лъэщ-тIэ цIыхум и Iэр,
КъыпхуищIэнур сыту щытми,
Ар зыпытым елъытащ.
ПСЭР ХАМЭ Къэзбгынау сыщалъхуа лъахэр,
Насыплъыхъуэ сежьэжат,
Гугъэ IэфIу сигу илъахэр
Жьыбгъэ дыджкIэ спхъэнкIыжат.
Ауэ минрэ къэзбгынами,
Къэбэрдейрщ сыкъыщыхъуар.
ХьэщIагъэ лъапIэ къызахами,
Хэхэс ищхьэ сымыхъуа.
Хэкум кIуэж кърухэм щIыгъуу
Псэр мэлъатэри ди дей,
Абгъуэ щещI нэху щыху егугъуу,
Зыщеплъыхь бгы лъапэм, хуейм.
Иджы, мис, сихьащи лIыпIэ
Си щыуагъэр къуэзмылъхьэж:
Псэр щытыншкъым хамэ щIыпIэм –
Ди бгы лъапэ сыщIэфлъхьэж.
УИ ФЭР Къэбгъэзэжыну уэ сыныппэплъэу
ПлъапIэ сызыщIхэм си гур хуэщымщ.
Щыму, псалъэншэу си щхьэр къощхьэлъэ,
Хьэлъэщ жэуап сэ къахуэзгъуэтын.
8* 116 ГурыщIэм щэхуу щыбгъэфIа си нэр
Гукъыдэжыншэу игъущыкIащ,
Гъуща сигу къумым къибыргъукI псынэу
Уэ уэщхь щIалэщIэ зэзгъэцIыхуащ. Уэ уэщхьыркъабзэу нэр схуегъэджэгур,
Джэгуу щауэщIэм псалъэр къызедз.
Гум зридзауэ лыгъэу елыгъуэр,
Сэ зызлыгъуэжу ар зыпхызодз.
Мис, уэщхьыркъабзэу, си Iэр къекъузыр,
И пкъыр кIэзызу, нитIкIэ къызоплъ.
Бгъэм къыщыплъ си гур абы доузыр –
Зыри жызмыIэу уи фэр изоплъ.
Зэману дахэ, сумыгъэпIащIэ,
Жьыгъэр си лъэмбым къыумыгъэувэ,
ГъащIэ IэфIыпIэр сфIумыгъэмащIэ –
ТIэкIурэ зышыIэ, тIэкIу зыгъэгувэ.
ЩIалэгъуэ пIалъэр сыту кIэщIыщэ,
Ара хъунщ, дауи, ар щIэIэфIыщэр,
ХуэсщIынт абы сэ кхъуейплъыжькIэрыщIэ,
И зэманыгъуэм тIэкIу къысхупищэм.
Сыхунэсакъым гу сэ щысхуэну
ЩIалэгъуэ гъащIэм – ар зыхэзгъащIэ.
Упемыжажьэу зэман къэкIуэнум
Уи куэщIым си щхьэр зэ тезгъэгъащIэ.
Зэману дахэ, сумыгъэпIащIэ –
ЗыпкIэрысщIэIуэми, къысхуэгумащIэ.
Мы зэм си лъэIур уэ схуэгъэзащIэ:
Сэ схущIыхьакъым - сумыгъэпIащIэ.

Зэманымрэ ахъшэмрэ зэщхьщ зыкIэ:
Я уасэр къощIэ къыщомэщIэкIым.
КъыхуумыщI алейкIи уи щхьэгъубжэр,
Сэ жьы къабзэу уи деж сыщIыхьэнщ. 117
Уи гухэлъ бгъэпщкIуауэ ноби убжыр
ПхулъэмыкIыу сэ сэтей къэсщIынщ. БуфIыцIамэ фIыщэу слъэгъуа уи нэр,
Сэ уи пщIыхьым щэхуу сыхыхьэнщ,
Нэху укъекIмэ, IэфIу уи гукъинэр,
УмыщIэххэу, сэру къыщIэкIынщ.
УмыбзыщI аргуэру, уи фIэщыпэу
ЩIэбуфэну пфIэщIми – плъэмыкIынщ.
Нэ пIащитIым, къыщыджыджу ипэу,
СыщIэплъэнщи, си цIэм сыкъеджэнщ.
КъысщыбзыщI итIанэ уфIэфIыхукIэ,
Насып Iыхьэр сэ зыдэзгуэшын,
А уи нитIым си цIэр щIэтыхункIэ
Уи деж лъагъуэ зыми химышын. Хьэуа къабзэ лъыхъуэ си гур
Хуэсабафэщи, йозэш,
Ныхуопабгъэ щалъхуа щIыгум –
И къуажэжьым егъэзэж.
Сэрмакъыпсым, Хъутэтеикъуэ
Псыхъуэгуащэу къыщекIухь,
Къруукъуэ, Агубэчеикъуэ
Зыхидзау зыхегъэпскIыхь.
Чэфыжь щIыкIэу, Балъкъ и псыхъуэр
И кIыхьагъкIэ щIищыкIащ.
Салъкъын къабзэу псэм къилъыхъуэр
Хуэнэпсейуэ жьэдишащ.
Жэналъкъы удзыпцIэм лъапцIэу,
ФIэщIэщыгъуэщи, хохьэж.
Удз Iэрами, псэр ехъуапсэу,
Къэсщыпауэ сыкъожьэж.
Мывэжьыщхьэ къыщIэж псынэм
ЗигъэнщIыхукIэ гур хэфащ,
Къумэлмэзым щищIа унэм
Щыпсэхуати – хилъэфащ. 118 Анэ быдзышэ хуэлIа сабийуэ,
Псы пэплъэ щIылъэм и жьэр ущIащ.
МэкъуауэлI щIыфэр, хъуща балийуэ,
Гъэмахуэ дыгъэм къыхуриIащ.
Мэлыхъуэ гъусэу хьэ парий бацэм
И щхьэр гу лъабжьэм щIригъэхьащ,
Зыщаудыгъур бзухэм жыг къуацэм,
Удз гъэгъа цIыкIухэр къэнэщхъеящ.
Къуршыжь зэхуакухэм жьыбгъэр щIэрыIэу
Псынэ-пшэ фIыцIэр къыкъуилъэфащ,
Уэшхым дэгъагъэу дунейр щIэрыщIэу
ЗигъэнщIыхункIэ щIылъэр ефащ. 119
Лъэпкъым и батырыбжьэ
къэзылэжьа
ЩIэныгъэлI БакIуу Хъанджэрий и илъэс 70
гъуэгуанэр и ныбжьэгъухэмрэ и лэжьэгъухэмрэ
я псалъэкIэ къэгъэлъэгъуэжауэ
БакIуу Хъанджэрий Иляс и къуэр (17.09.1940, Жьакуэ къу., ШАО) – филолог-еджагъэшхуэ, егъэджакIуэ. Филологие щIэныгъэхэм я доктор (1995), профессор, АМАН-м и академик (1995), Къандурым и цIэкIэ щыIэ дунейпсо саугъэтым и лауреат, УФ-м щIэныгъэ нэхъыщхьэ шрагъэгъуэт и IэнатIэм щIыхь зиIэ и лэжьакIуэ.
КъБКъУ-м и тхыдэ-филологие факультетыр (1969), СССР-м ЩIэныгъэхэмкIэ и академием А.М. Горькэм и цIэр зэрихьэу дунейпсо литературэмкIэ иIэ институтым и аспирантурэр (1973) къиухащ. 1973 - 2004 гъэхэм Къэрэшей-Шэрджэс педагогикэ университетым и егъэджакIуэу, доценту, кафедрэм и унафэщIу, филологиемкIэ институтым и директору лэжьащ. ЩIэныгъэ къэхутэныгъэхэр щригъэкIуэкI IэнатIэр: лъэпкъ литературэр, хэхэс адыгэхэм я литературэр. ЩIэныгъэ лэжьыгъэу 60-м щIигъу иIэщ, монографиехэри хэту. Мы сатыр зыбжанэмкIэ иригъэкъуащ Хъанджэрий и гъащIэ гъуэгуанэр 2006 къыдэкIа «Адыгэ (шэрджэс) щIэнгъуазэм». Ауэ БакIуур зыцIыхухэм къыбжаIэфынущ абы щыщ дэтхэнэ сатырми и щIыбагъ гъащIэ лъэхъэнэ псо къызэрыдэтыр, лэжьыгъэ гугъухэмрэ ехъулIэныгъэ инхэмкIэ гъэнщIауэ. ЩIэнгъуазэм и сатыр хузахэм хэгъэпщкIухьа а дунейр къызэIутхыну дыхуейт, Хъанджэрий и гъащIэ гъуэгуанэр къыдэзыкIуа ныбжьэгъу-жэрэгъухэм я псалъэхэмкIэ, цIыхум и хуитыныгъэхэм ехьэлIа дунейпсо хабзэм дыздынэс хъуну къытхуигъэув гъунапкъэхэм, Iэмал зэриIэкIэ, димыбэкъукIыу. Ди гугъэщ уеIэбмэ, укъэзыс пэжкIэ псыхьа а дунейм щIэджыкIакIуэ минхэм я гъащIэ теплъэгъуэхэри къыхагъуэтэну. 120
Дэтхэнэ адэ-анэми и хъуэпсапIэр зыщ: и сабий насыпыфIэ хъунырщ. Ауэ цIыху къызэрыгуэкIхэм емылъыта щхьэусыгъуэкIэ быныр зэфэну насыпыпсыр политик мыхъумыщIэхэм нэгъуэщIыпIэкIэ щыдагъэуэх къохъу. Апхуэдэт блэкIа лIэщIыгъуэм и 40 гъэхэм зи фэм кIуэцIымыхуэж залымзехьэхэм зэхаубла зауэр. ТхьэмыщкIагъэм сынокIуэ жиIэркъым. Хэт и гугъэнт Европэ жыжьэм къыщежьа емынэр Инжыдж Iуфэ Iус Жьакуэ адыгэ къуажэ цIыкIум нэс къэсыну. ЦIыкIу защIэу бынищ и щхьэгъусэ Щамхъаний къыхуигъанэри, Иляс мафIэ лыгъейм хыхьат: бий ерур къигъэувыIэну, унагъуэр, лъахэр абы щихъумэну.
1942 гъэм и гъэмахуэм Тэн Iуфэ и деж лIэнкъэнэну щызэпэщIэуват Кавказ щIыдагъэмрэ Сталинградрэ зыIэрагъэхьэну къыхуеIэ нэмыцэдзэмрэ ди зауэлIхэмрэ. А зауэ гуащIэм, Затонцы къутырым деж, Иляс и псэр шапэIудз щахуищIащ щIэблэм, Хэкум я къэкIуэнум. Псыдзэшхуэу зауэр Инжыдж Iуфэ Iус жылагъуэхэми къэсри дэкIыжащ, гуIэ нэпскIэ иритхьэщIыкIри. Сабий минхэм хуэдэу, БакIуу зэрыбынми «зауэм и бын» псалъэ жагъуэхэр нэпкъыжьэу игъащIэкIэ къахуигъэнащ. А лъэхъэнэ мэхъаджэм къыхэхъукIащ Хъанджэрий адэншэу, ауэ анэм и хъуэпсапIэхэмрэ и псалъэ IэфIхэмрэ и гъуэмылэу.
Дэбагъуэ Мухьэмэд, Хъанджэрий и классэгъуу щыта, тхакIуэ, Урысей Федерацэм щэнхабзэмкIэ щIыхь зиIэ и лэжьакIуэ:
– Анэм хуиузэда гущэм къитэджыкIри, Хъанджэрий сабиигъуэ мытыншым къыхэбэкъуащ. Пхъэ гъур IэплIэр и щIыбыкум илъу Жьакуэ, БакIулий, Дамыгъэшхуэ, Дамыгъэ цIыкIу, Пхъэхуеикъуэ мэзхэм къыщежьэрэ и жылэ цIыкIум къыхуэкIуэу абы хиша лъэс лъагъуэр иджыри хэгъуэщэжакъым. ЩIэгъэстэнрэ гъэсынрэ лъыхъуэу, сыт хуэдизрэ ита Иныжьыкъуэ, Бгы къыгуэуа нэкIухэм?! Абы и сабий лъакъуэхэр зытемыува Жьакуэ и Iэхэлъахэхэм щыIэжкъым. Сыт хуэдизрэ ита губгъуэхэм, щхьэмыж, кIэртIоф кIэсыж къилъыхъуэу. МэжалIагъэр иригъэкIын щхьэкIэ, дапщэрэ джэдхъурсанэ ишха! Ауэ а гугъуехь псори лIыгъэ хэлъу къызэринэкIри щIэныгъэм и лъагапIэм дэкIуеящ Хъанджэрий: филологие щIэныгъэхэм я доктор, профессор, Дунейпсо Адыгэ (Шэрджэс) Академием и академик, институтым и унафэщI хъуащ.
ЩIэныгъэм и лъагапIэхэм хуэкIуэ а лъагъуэр хуабжьу дэгъэзеигъуэт. Вы зимыIэм шкIэ щыщIищIа зэманти, зи адэхэр зауэм щхьэщича сабийхэмрэ цIыхубзхэмрэт Iэгу нэщI IэщI джафэу къэна жылагъуэм и псэукIэр зэфIэгъэувэжыныр зи пщэ къыдэхуар. Анэм дэIэпыкъуу губгъуэм ит и къуэш нэхъыжьымрэ и шыпхъумрэ пасэу ябгъурыуващ Хъанджэрий. Абы къыдэкIуэу фIы дыдэу илъэсибл къуажэ школым щеджэрт, ауэ зыми къримыгъащIэ хъуэпсапIэ гуэри и гущIэм щихъумэрт. Сабиипсэ пIейтеям къыпкърыкI а псалъэхэр япэу зэхэзыхар Инжыджщ. ЦIыхухэр къэмыхъей щIыкIэ жьыуэ псым ущхьэщыхьэрэ уи мурад хуэпIуатэмэ, къохъулIэ, жаIэу зэхихати, и щэхур абы хуихьат: «Инжыдж, зыгъэIэсэ, сынолъэIу, сызэхэх! Сыхуейщ журналист сыхъуну, къэсхьу сом минищ. Сядэм сылъыхъуэнущ, схуэщI си гъуэгур нэху!..»
ЩIэныгъэр нэхугъэу щытыр пэжмэ, пщэдджыжь салъкъыныр къыхихыу еукIуриех псыжьым зэхихащ сабийм и лъэIур.
(«Черкес хэку», 2000 гъэ, щэкIуэгъуэм и 14) 121
ПIаз Сергей, Хъанджэрий иригъэджахэм ящыщ, профессор, Къэрэшей-Шэрджэс къэрал педуниверситетым и проректор: – Тыншу щытакъым Хъанджэрий и сабиигъуэр, ауэ а гугъуехьхэм задигъэшакъым абы. Къуажэ еджапIэм и ужькIэ Хъанджэрий курыт щIэныгъэ щызригъэгъуэтащ Черкесск дэт интернатым. Абы къыкIэлъыкIуащ Къэбэрдей-Балъкъэр къэрал университетым и тхыдэ-филологие факультетыр. ЕджапIэ нэхъыщхьэм щIашри илъэсищкIэ дзэм къулыкъу щищIащ. Къигъэзэжри еджэным пищэжащ. Университетым щыщIэса илъэсхэрщ Хъанджэрий щIэныгъэ гъуэгум щытехьар. ИужькIэ, езыгъэджахэр чэнджэщэгъу къызэрыхуэхъуам тету, ар щIэтIысхьащ СССР-м ЩIэныгъэхэмкIэ и Академием дунейпсо литературэмкIэ и инстиутым и аспирантурэм икIи абдеж къыщилъэщащ филологие щIэныгъэхэм я кандидат цIэ лъагэр. Ар 1973 гъэрати, абы къыщыщIэдзауэ Налшык Iэпхъуэжыху щылэжьащ Къэрэшей-Шэрджэс педуниверситетым. ЛитературэмкIэ кафедрэм и егъэджакIуэ нэхъыжьу къыщIидзэри, и къулыкъукIэ дэкIуэтейуэрэ, филологиемкIэ институтым и директорым нэсащ. ХьэкIуащэ Андрей, филологие щIэныгъэхэм я доктор, профессор, Къэбэрдей-Балъкъэр къэрал университетым и егъэджакIуэ:
– Сэ езгъэджащ БакIуу Хъанджэрий. ЛIэщIыгъуэ ныкъуэм щIигъуауэ егъэджакIуэу солажьэри, зэрысхузэфIэкIкIэ, щIэблэм щIэныгъэ нэс зэрестыным сыхущIокъу. ЩIэныгъэм и гъуэгу нэхум тесшари куэд мэхъу, ауэ абыхэм ящыщу зэрыстудент лъандэрэ и
еджэкIэкIи, и хьэл-щэнкIи къыхэзгъэщхьэхукIыу къокIуэкI Хъанджэрий. Дэ нэхърэ тIэкIу нэхъыщIэми, и сабиигъуэм къыщыщIэдзауэ гъащIэ гъуэгуанэ тынш абы кърихьэкIакъым. Хъанджэрий щеджа илъэсхэми, иужькIи и щIыбагъ зыгуэр къыдэтакъым, дэIэпыкъуэгъу зыри къыхуэхъуакъым. ЩIэныгъэ куур, къулыкъу инхэр езым и къарукIэ, и зэфIэкIкIэ къилэжьыжащ. Илъэс 30-м щIигъукIэ еджапIэ нэхъыщхьэм щылэжьа щIэныгъэлIым а зэманым щыгъуазэ зыхуищIащ лъэпкъ Iэджэм я IуэрыIуатэм, литературэм. ЗэфIэкI, Iэзагъышхуэ хэлъу иригъэджахэми ахэр ябгъэдилъхьащ. Сэ срогушхуэ апхуэдэ си гъэсэным.
Гъут Iэдэм, филологие щIэныгъэхэм я доктор, профессор, гуманитар къэхутэныгъэ институтым адыгэ IуэрыIуатэмкIэ и секторым и унафэщI:
– Хъанджэрийрэ сэрэ илъэситхукIэ университетым дыщызэдеджащ, иужькIэ Москва аспирантурэм дызэдэщыIащ. Абы щылажьэрт къэралым ис щIэныгъэлI нэхъ Iэзэ дыдэхэр. Апхуэдэхэм я пащхьэ фагъуэ ущымыхъуныр Iуэхушхуэт. Ауэ абыи мыхуэмыхуу Хъанджэрий зыкъызэрыщигъэлъэгъуам и щапхъэщ и пIалъэм фIэмыкIыу и диссертацэр зэрызэригъэпэщар икIи зэрыпхигъэкIар. Абы лъандэрэ илъэс 30-м щIигъу блэкIащ, ауэ иджыри а институтым IуэхукIэ сыкъыщIэхутамэ, БакIуум гуапэу къыщIэупщIэхэм сахуозэ.
Шорэ Ахьмэд, усакIуэ, «Лэгъупыкъу» сабий журналым и редактор нэхъыщхьэ:
– Хъанджэрий лъэкIыныгъэ ин зиIэ еджагъэшхуэу зэрыщытым 122
щыхьэт техъуэ щапхъэхэр гъунэжщ. Илъэс куэдкIэ ар щытащ Урысей Федерацэм Егъэджэныгъэмрэ щIэныгъэмкIэ и министерствэм лъэпкъ филологиемкIэ и комиссэм и унафэщIым и къуэдзэу, ди къэралым и къалэ куэдым, Тыркум, Иорданием щекIуэкIа щIэныгъэ конференцхэм хэтащ икIи еджагъэшхуэхэм пщIэ ин зыхуащIа докладхэр щищIащ. УФ-м Егъэджэныгъэмрэ щIэныгъэмкIэ и министерствэмрэ Москва дэт педагогикэ университетым и методсоветымрэ я лъэIукIэ Ульяновск дэт къэрал университетым и студентхэм ядэлэжьащ. Къэралым и еджагъэшхуэ куэд щIэсу Хъанджэрий иригъэкIуэкIа занятэхэр хуабжьу ягу ирихьауэ щытащ. А псоми къадэкIуэу, Хъанджэрий игъэхьэзыращ и доктор лэжьыгъэр – адыгэ усыгъэм хэлъ лъэпкъ нэщэнэхэмрэ усакIуэм и творчествэр къыхэзыгъэщхьэхукI нэгъуэщI Iуэхугъуэхэмрэ. Ар монографие щхьэхуэу 1994 гъэм Мейкъуапэ къыщыдигъэкIащ. КъыкIэлъыкIуэ илъэсым и доктор лэжьыгъэр Махъэчкъалэ щыпхигъэкIащ.
КъыжыIэн хуейщ щIэныгъэ лэжьыгъэ куэди БакIуум и Iэдакъэ къызэрыщIэкIар. Абыхэм ящыщщ «КIэрашэ Темботрэ иджырей адыгэ прозэмрэ», «НэгъуэщI литературэхэм ящIыгъуу шэрджэс поэзием лирикэ жанрыр зэрыщызэфIэувар», «Адыгэ литературэмрэ зауэм теухуа лирикэмрэ», «Адыгэ литературэмрэ нэгъуэщI лъэпкъхэм я литературэхэмрэ». Мыпхуэдэхэм я бжыгъэр 60-м щIегъу. Гу зэрылъыфтагъэнущи, щIэныгъэлIым и лэжьыгъэхэм къызэщIаубыдэр Къэбэрдейм, Адыгейм, Шэрджэсым я тхакIуэхэмрэ литературэхэмрэ я закъуэкъым. Ар нос Кавказ Ищхъэрэм щыпсэу адрей лъэпкъхэм я дежи, гулъытэншэу къигъанэркъым хэхэс адыгэхэм къахэкIа тхакIуэхэри. НэгъуэщI къэрал щыпсэу адыгэ тхакIуэхэм я IэдакъэщIэкIхэр лъэпкъ литературэм къаруущIэ къыхэзылъхьэ Iуэхугъуэу къелъытэ щIэныгъэлIым.
Брат Хьэбас, Къэрэшей-Шэрджэс Республикэм и цIыхубэ – БакIуу Хъанджэрий егъэджакIуэ Iэзэщ, зэфIэкI ин зиIэ щIэныгъэлIщ. Ауэ цIыхур зыхуэдэр къэбгъэлъэгъуэн папщIэ, абы и лэжьыгъэм утепсэлъыхьын къудейр мащIэщ. Хъанджэрий и гугъу сщIыкIэрэ, къыхэзгъэщыну сыхуейщ абы адыгагъэшхуэ зэрыхэлъыр, зэрынэмысыфIэр, зэрыгупцIанэр, нэджнэпцIыгъэ, пагагъ, щхьэщытхъугъэ зэрыдумылъагъур. Ар псэлъэгъуу уиIэныр гуапэщ: и жьабзэ дахэм, и гушыIэкIэ хъарзынэм узыIэпашэ. И теплъэкIи, и хьэл-щэнкIи, и дуней тетыкIэкIи «Мыр хэкулI нэсщ!» зыхужаIэхэм хуэдэщ. Апхуэдэхэращ лъэпкъыр зыгъэлъапIэри зыгъэдахэри.
Елгъэр Кашиф, тхакIуэ, «Iуащхьэмахуэ» журналым и редактор нэхъыщхьэм и къалэнхэр зыгъэзащIэ: – ЗэрыщIэныгъэлI щыпкъэм къыдэкIуэу, БакIуур икIи публицист Iэзэщ. Адыгэ литературэм и закъуэкъым абы и къалэмыр зыхуигъэлажьэр, ар нос лъэпкъым и пащхьэ къит дэтхэнэ къалэн гугъуми деж. Хъанджэрий и тхыгъэхэр щIэх-щIэхыурэ къытрадзэ литературэ журналхэм, «Iуащхьэмахуэри» яхэту, газетхэм, ар къыщопсалъэ щIыпIэ телевиденэми радиоми. Абыхэм къагъэлъагъуэ щIэныгъэлIым къиIэт Iуэхугъуэхэм куууэ зэрыхищIыкIыр, апхуэдэхэр цIыхухэм я деж нэмысу, гу лъамытэуи къанэркъым. Аращ дэри а щIэныгъэлIым тхакIуэ: 123
дыдэлэжьэн щIытфIэфIыр. Лъэпкъ щэнхабзэм и IэнатIэ зэхуэмыдэхэм щыIэ Iуэхугъуэ гугъухэм ятеухуауэ тхыгъэ тхуитхыну дапщэрэ зыхуэдмыгъазэми, абы дыкъыщигъэщIэхъу къэхъуркъым. БищIо Борис, филологие щIэныгъэхэм я доктор, гуманитар къэхутэныгъэ институтым къэбэрдей-шэрджэсыбзэмкIэ и секторым и унафэщI: – Хъанджэрий и цIэр фIыкIэ зэхэсхыу, ауэ езыр сымыцIыхуу екIуэкIыурэ япэу сыщыхуэзар икIи Къэбэрдейр аракъым, икIи езым и лъахэ Шэрджэсыр аракъым – Тыркур аращ. 2003 гъэм кавказ лъэпкъхэм я щэнхабзэ зэгухьэныгъэм къызэригъэпэщауэ абы щекIуэкIат «Анэдэлъхубзэмрэ абы и алфавитымрэ» зыфIаща щIэныгъэ конференцыр. ЩIэныгъэлI ПIаз Сергей и гъусэу ар Налшык къакIуэри Истамбыл кIуэ кхъухьлъатэмкIэ гъуэгу дыздытехьат. Абы щыгъуэ дызэрыцIыхуащ. Хъанджэрий и хьэл-щэн нэхъыфIхэм ящыщщ цIыхур занщIэу гъунэгъу зэрызыхуищIыфыр, жриIэн къызэригъуэтыфыр. Псом хуэмыдэу абыкIэ сэбэп мэхъу и гушыIэкIэ дахэр. АдэкIи, езы зэIущIэр екIуэкIыху нэгъуэщI щэныфI зыбжанэ дэслъэгъуащ БакIуум. Ар, псом япэу, и жьэ нахуагъэрщ, – къедаIуэм фIэфI хъун-мыхъун, игу ирихьын-иримыхьын емылъытауэ, и Iуэху еплъыкIэр зэрыжиIэрщ. Мы зэIущIэми ар наIуэу къигъэлъэгъуащ. Анкара щекIуэкI зэIущIэм Хъанджэрий къыщопсалъэ 124
Дезыгъэблэгъа хасэ тхьэмадэхэм дызытепсэлъыхьыну IуэхугъуэмкIэ унафэр, зэрыжаIэу, «ябзщ, ядри ягъэтIылъыжат», дэри къызэрытщыгугъыр езыхэм я унафэм деувэлIэну арат: Тырку къэралым мытырку лъэпкъыбзэхэр къыщыбгъэсэбэпыну хуитыныгъэ щыIэ зэрыхъуам къыхэкIкIэ, абы щыпсэу адыгэхэми тхыбзэ къащтэнути, мурад ящIат тырку тхыбзэр (латин графикэм тетыр) и лъабжьэу алфавит зэрагъэпэщыну. Апхуэдэ Iуэху еплъыкIэр пхыбгъэкIынкIэ Iэмал иIэтэкъым: япэрауэ, тырку адыгэхэм яхуэгъэкъаруунутэкъым езыхэм я тхыбзэ зэрагъэпэщыжыну, етIуанэрауэ, яхузэфIэкIыпэну дощIри, абы адыгэхэр нэхъри дызэпэщIигъэкIуэтынут. Арати, бысымхэр зэрахуейуэ дакъыхущIэмыкIыу, проектым дыпэщIэуващ. Псом хуэмыдэу «гуащIэу» къыщIэкIар Хъанджэрийт. Абы и фIыщIэшхуэ хэлъщ зэIущIэм хэтахэм я нэхъыбапIэр Iуэху бгъэдыхьэкIэ тэмэмым – хэхэс адыгэхэр хэкужьым щызекIуэ тхыбзэм тетыным – и лъэныкъуэ зэрыхъуам.
БакIуур сытым дежи жыджэру хэтщ бзэм ехьэлIа зэIущIэшхуэхэм икIи абыхэм къыщащтэ унафэхэм и гуащIэ хелъхьэ. Апхуэдэщ, псалъэм папщIэ, адыгейхэмрэ къэбэрдей-шэрджэсхэмрэ ди алфавитымрэ пэжырытхэмрэ, Iэмал зэриIэкIэ, нэхъ зэщхь щIыным теухуауэ Налшык щекIуэкIауэ щыта конференцыр, хамэ къэрал щыпсэу адыгэхэм я бзэр яхъумэжынымкIэ щыIэ Iэмалхэм тепсэлъыхьу Амман (Иордание) 2008 гъэм щекIуэкIа дунейпсо зэIущIэшхуэр, нэгъуэщIхэри. Хъанджэрий ящыщщ ди лъэпкъым, абы и бзэм, и хабзэм я къэкIуэнум папщIэ зигу, зил нэхъ уз ди щIэныгъэлIхэм. Бзэм и гугъу пщIымэ, Хъанджэрий шэч къытрихьэркъым ди тхыбзэр зэгъунэгъу пщIыкIэ Iуэхур зэрызэфIэмыкIынум: адыгэбзэр дяпэкIи псэун щхьэкIэ, Iэмал имыIэу дэнэкIи щыIэ адыгэхэм я зэхуэдэу зы литературэбзэ зэгъэпэщыпхъэщ. Пэжщ, иджыкIэ куэд хъуркъым апхуэдэ зэфIэкI адыгэм къытлъыкъуэкIыныр хьэкъыу зыпхыкIахэр. Ауэ Хъанджэрий а гупсысэр лъэпкъым хэпщэным къарууэ иIэр ирехьэлIэ икIи шэч къытрихьэркъым ар зэрыгупсысэ узыншэм, ди фIэщу иужь дихьэмэ, ар адыгэм зэрытхузэфIэкIынум.
ГурыIуэгъуэщ, тхыгъэр еджэгъуафIэ ищI, псэ къыхилъхьэ щхьэкIэ, псалъэ зэдзылIакIэ БакIуу Хъанджэрий хуэдэ цIыхур зыхэпсэукI дунейр нэсу къэгъэлъэгъуа зэрымыхъунур. ЩIэныгъэлIым хужаIахэм ядыщIыгъужын хуейщ лъэпкъ нэщэнэхэмрэ усакIуэхэм я Iуэху еплъыкIэхэмрэ адыгэ усыгъэм щагъэзащIэ къалэныр зыхуэдэр япэу къэзыхутар Хъанджэрийуэ зэрыщытыр. Литературэдж-щIэныгъэлIхэм ящыщу аращ и щхьэр течауэ япэу жызыIар, къэбэрдей, адыгей, шэрджэс литературэхэм къадэкIуэу, иджыри зы адыгэ литературэ зэрыщыIэр – хэхэс адыгэ литературэ. Еджагъэшхуэм гу зылъита Iуэхугъуэхэр нэгъуэщI щIэныгъэлIхэм я къэхутэныгъэхэмрэ къэлъыхъуэныгъэхэмкIэ щIэгъэбыдэжа къудейщ. Хамэбзэхэр яIурылъу щытами, адыгэм и художественнэ дуней лъагъукIэ хэхар, и хьэл-щэныр, зыгъэгуфIэ-зыгъэпIейтей Iуэхугъуэхэр зи тхыгъэхэм джэлэс яхуэхъуа хэхэс тхакIуэхэм я лэжьыгъэхэм хуэфащэ увыпIэ лъэпкъ щIэныгъэм щезыгъэгъуэтыжари Хъанджэрийщ.
БакIуум и гъэсэнхэр пщIы бжыгъэкIэ лъэпкъ литературэ щIэныгъэм къызэрыхишар-щэ! ГъэсакIуэм и нэIэ къатету абыхэм ящыщ куэдым я доктор, кандидат лэжьыгъэхэр ягъэхьэзыращ, пхагъэкIащ икIи я цIэхэр фIыкIэ жрагъэIэу нобэ IэнатIэ зэхуэмыдэхэм щолажьэ. А Iуэху щхьэпэм 125
ноби пещэ Хъанджэрий. Ар еджапIэ нэхъыщхьэ зыбжанэм я щIэныгъэ советхэм хэтщ, я лэжьыгъэр ядиунэтIу, сыт и лъэныкъуэкIи защIигъакъуэу. Мы тхыгъэм и пэщIэдзэм къызэрыхэдгъэщащи, 2004 гъэ лъандэрэ ар Къэбэрдей-Балъкъэр гуманитар къэхутэныгъэ институтым адыгэ литературэмкIэ и секторым и щIэныгъэлI пажэу къыддолажьэри, игъащIэ лъандэрэ къытхэта хуэдэ, гупым къытхэзэгъащ, Iуэхум и нэхъ гугъум пэщIэувэу къыддогъуэгурыкIуэ. Хъанджэрий къыщытхыхьам щыгъуэ, къэбэрдей литературэм и унэтIыныгъэ нэхъыщхьэхэр убзыхуным делэжьти, ар и кIэм нэгъэсыжыным, къыдэгъэкIыным хуэгъэхьэзырыным и гуащIэшхуэ хилъхьащ. ИужькIэ Къэрэшей-Шэрджэсым и щIэныгъэ IуэхущIапIэхэмрэ цIыхубэ зэгухьэныгъэхэмрэ я лъэIукIэ хьэзыр хъуа лэжьыгъэм шэрджэс литературэри хэтхэжын хуейуэ къыщытхуагъэувым, абы и хьэлъэр нэхъ зытещIари аращ. А лэжьыгъэшхуэм зы Iыхьи хэткъым Хъанджэрий шэрджэс литературэм и тхыдэ гъуэгуанэм теухуауэ зыгуэр зыдыщIимыгъужарэ зэримыгъэзэхуэжарэ. «Адыгэ литературэм и тхыдэм» и япэ томыр мы гъэм дунейм къытехьэнущ, етIуанэ, ещанэ томхэр – къыкIэлъыкIуэ илъэсхэм. И цIэ къиIуэн хуейщ иджыри зы лэжьыгъэшхуэм, илъэс зыбжанэ хъуауэ БакIуур елэжьауэ – ар адыгэ тхакIуэ, драматург, публицист Iэзэ IутIыж Борис и творчествэм теухуарщ. ЩIэныгъэм и иджырей Iэмалхэмрэ унэтIыныгъэхэмрэ тету гъэхьэзыра хъуа а лэжьыгъэ щхьэпэри мы гъэм къыдэкIынущ. Апхуэдэщ Хъанджэрий иужь илъэсхэм итха статьяхэмрэ щIэныгъэ зэIущIэхэм щищIа докладхэмрэ щызэхуэхьэса тхылъри. Ари мыгувэу тхылъ тедзапIэм къыдитыжыну дыщогугъ. Хъанджэрий зэрыныбжьэгъу пэжым, зэрыцIыху гумащIэм теухуауэ жаIагъэххэщ. Ауэ абы дыщIыбгъужыфынущ ар икIи зэрылэжьэгъу тыншыр, чэнджэщэгъу Iущыр, зэрыфIэрафIэр, гушыIэ дахэрэ щIагъыбзэ шэщIарэ зиIэ цIыхуу зэрыщытыр. АпхуэдизкIэ набдзэгубдзаплъэщи, зы мащIэри къелъагъу икIи, мыхъун гуэр къытIэщIэщIамэ, хъуэрыбзэ щабэкIэ гу лъыдегъэтэж. Ар дощIэри нэхъыжьыр тлъытэу, хабзэми нэмысми дыхуэсакъыу гупыр дызэхэтщ, дызэдолажьэ.
Иджы нэхъыщхьэ дыдэм – БакIуум и унагъуэм - теухуауэ зы псалъэ. ДызэпсэлъылIахэм зы цIыху къахэкIакъым абы и гугъу имыщIауэ. Ауэ псори фIым хуэкIуэжырти, аращ иужь къыщIидгъэнар. ИпэжыпIэкIэ, Хъанджэрий и унагъуэкIи зэпэщщ: ар адэ гумащIэщ, щхьэгъусэ зэгъщ. Ди
гъунэгъу лъэпкъхэм ящыщ зым и тхакIуэ гуэрым и псалъитI язт жаIэ: «Къэбэрдейхэм цIэрэ щхьэрэ иIэу игъащIэм малъхъитI яIауэ аращ – зыр Иван Грознэращ, етIуанэр сэращ!» Абы уригушхуэ хъунумэ, апхуэдэ насып зэуэлIахэм Хъанджэрии ящыщщ – ар къэбэрдей малъхъэщ, и щхьэгъусэр Щоджэнхэ япхъущ. Хъанджэрийрэ Любэрэ бынитI зэдапIащ, унагъуэуи ягъэтIысыжащ. Джамили Зураби Къэбэрдей-Балъкъэр къэрал университетыр фIы дыдэу къаухащ: пщащэр дохутырщ, щIалэм экономист IэщIагъэ иIэщ; IэнатIэ хъарзынэ пэрыту тIури мэлажьэ. Бын гъэсар адэ-анэм я дежкIэ дамэщ. Ди гуапэщ а дамэм и жьауэр унагъуэми лъэпкъми къахуэщхьэпэу лIэщIыгъуэкIэрэ екIуэкIыну. Лъэпкъ щIэныгъэм и шу пажэхэм ящыщ зым, зи ныбжьыр илъэс 70 ирикъуа хэкулI Iумахуэм и махуэ лъапIэмкIэ къехъуэхъунухэр, дауи, мащIэкъым. Дэри дыхуейщ абыхэм ящыщ зы дыхъуну – Тхьэм и фIыгъуэмрэ и гулъытэмрэ щымыщIэу ди ныбжьэгъур, ди лэжьэгъур илъэс куэдкIэ тхуэпсэуну! Хьэмыщэ,
Къэбэрдей-Балъкъэр гуманитар къэхутэныгъэ
институтым адыгэ филологиемкIэ и къудамэм и
унафэщI, филологие щIэныгъэхэм я доктор. 126
ДэркIэ Махуэшхуэщ июлым и 22-р
КIыщокъуэ Алим теухуауэ гукъэкIыжхэуи усыгъэуи куэд стхащ сэ. Ауэ махуэ къэс къыщIэкI дыгъэри и чэзум къэунэху мазэщIэри зэрыпфIэщIэщыгъуэм, аитIур зэи зэрумыужэгъум хуэдэщ дэркIэ Алим: абы и гугъуфIыр дыпсэухукIэ тхуэухынукъым – ар дыгъэ бзийуэ къыттридзэу, мазэщIэу дыIуплъэ тфIэщI зэпыту идохьэкI. ИкIи етхьэкIынущ.
ЦIыхушхуэу дунейм тета, зи цIэмрэ зи лэжьыгъэмрэ игъащIэкIэ мыкIуэдыжыну къытхуэна си къуажэгъу а лIы щэджащэм сэ нэхъыфIу сыкъилъагъуу, адрейхэм яхуимыщIэ къысхуищIэу щытащ жысIамэ, Пушкинымрэ сэрэ зы лъэмбым дитщ жызыIэурэ зэрыщымыту закъыфIэзгъэщIыну зи мурада Хлестаков щхьэщытхъум ещхь сыхъунт. Ауэ, сызэрикъуажэгъум щхьэкIэ, сэ нэхъ нэлейкIэ къызэплъу щытауэ жысIэкIэ, къемызэгъи щхьэщытхъугъи хэлъ сфIэщIкъым. Адрейхэм зыгуэркIэ сакъыщхьэщыкIыу, сызэрикъуажэгъур си напщIэм зэрытелъым нэмыщI, сэри си псэр абы нэхъ хуэмыгъуэу къыщIэкIынт. Абыи емыкIу пылъ си гугъэкъым – гурэ гурэ зэрощIэ, жи. ЗифI плъагъу уи къуажэгъум уригушхуэну, ин урихъуну зэрыфIыр щхьэ бзыщIын хуей? Сэ Алим фIы куэд дэслъэгъуащ-тIэ.
Езыр щыпсэуми ар дунейм ехыжа нэужьи, мызэ-мытIэу адэкIэ-мыдэкIэ къыщысIуэтэжащ КIыщокъуэм сызэрыхуэзахэр, абы и фIыгъэу къызэкIахэр. Ахэр сэркIэ лъапIэщ. Гум имыхужщ. Апхуэдэхэм нэхъыбэу сыщегупсысыр, нэхъ сыщыгуфIэр е сыщынэщхъейр Алим къыщалъхуа, дунейм щехыжа махуэхэр къыщыблагъэм, и гугъуфI ящIрейуэ щызэхэсххэм, и тхылъхэр къыщысщтэм дежщ. Абдежхэращ гукъэкIыжхэр нэхъ къыщыбэтэжыр. Июлым и 22-р абыхэм ящыщщ: Алим къыщалъхуа махуэщи, ар зыщыдгъэгъупщэныр сфIэмызахуэу, езым и гукъэкIыжхэм къыхэтхам сэ абы хуэстха усэ Iэджэм ящыщ зы и гъусэу фи пащхьэм идолъхьэ.
Уи цIэр зэи цIыхум ящымыгъупщэн Тхьэм ищI, Алим.
Ди Алим и унэр
Щымытми си гъуэгу дыдэу мы уэрамыр,
СокIур щIы лей,
Уи унэр слъагъун папщIэ.
Мыр зи мылъку къабзэм къыхэкIар уэрами,
Солъагъу: мыбдеж зыгуэрхэр щопэщащэ.
Нобэ «пэщащэ» жысIэ щхьэкIэ, япэ
Къомым дзэ фIыцIэр.
Техникэр я Iэщэу, 127
Ежауэ
Лъапсэр ирах пфIэщIти и пIэм,
КъыщIиIуэнтIыкIырт бэмпIэгъуэшхуэм гущIэр.
Щытаи ар, щымытаи жыпIэну,
Лъапсэр
Къызэрыхухьар Iуахри напIэзыпIэм,
Унэр зей хъуахэм жьы трамыгъапсэу
Ирадзащ я лъабзэ:
Пащтыхь сэрейм ещхь хъуащ иджы мы щIыпIэр…
Къащыхъуми зеям и мэ зыщыуауэ
Хъуар Iуахыу,
Унэр щIэуэ ящIыжауэ,
Ноби, сыт щыгъуи
Iуплъэхэм а лъапсэм
Я нэгу щIэтынур Алим и псэ къабзэрщ.
Дунейм тет къулеягъэр яIэу щытми,
Мы лъапсэр зыщэхуахэм семыхъуапсэ – ПфIэфIмэ, гъэпсэуи ахэр гъищи щитIи,
ЗэрацIыхунур мыр Алим и лъапсэущ.
Сэ, псалъэм папщIэ, мы уэрамыр кIуапIэ
ЩIэсщIар изоплъри аращ Алим и фэ,
Щхьэщэ зыхуэсщIри сэ аращ си гуапэу,
Армыхъу зыщIаркъым лъапсэр сэреифэ.
АтIэ, сэр нэхърэ мынэхъыкIэу Iэджэм
ФIыуэ ялъагъу
Ди адыгэлI щэджащэр,
ИкIи, зэману сыт хуэдиз дэгъэкIи,
А лъагъуныгъэр хъун сфIэмыщI зэи кIащхъэ.
Емыгупсысыр абы ди хэкутетхэрщ,
Армыхъу КIыщокъуэ Алим и цIэр тептхэу
Фэеплъ-музей пщIы хъуртэкъэ мы унэр?
Дылъэпкъ тхьэмыщкIэщ, армыхъу арат хъунур!..
Дэлъэтэфынкъым бзу
ЖыпIэн хуэдизу,
Лъапсэр къащIыхьу
Ди Алим и унэр
ЩIэхъума хъуами,
Куэбжэм нэху къыдидзыр
Къызыхих бзийр
УсакIуэм и псэрщ, и нэрщ.
Апхуэдэущ ар игъащIэкIэ
ЦIыху цIыкIум 128
Къызэрабжынур.
Ауэ, ар зымыщIэу,
КъыкъуэгушхукIыу нобэ бгъэдэлъ мылъкум,
Алим и жьауэм щIэхуэр сфIэтхьэмыщкIэщ.
Ар зэщхьыр Уэгум,
ЩIыгум,
Дыгъэм,
Мазэм
Я цIэр къатепхыу яфIэпщынырщ уи цIэр,
Ауэ, улIщ, цIыхур уэ абы пхуегъасэм,
КъэкIауи сощIри дыщэ защIэу уи дзэр. Кашиф
2003-2009 Алим
ГукъэкIыжхэм щыщщ
КIыщокъуэ Алим и гукъэкIыжхэр щызэхуэхьэсауэ 1974 гъэм Москва къыщыдэкIауэ щытащ «Бгыщхьэ хужьым укъеплъыхмэ» («Вид с белой горы») тхылъыр. «Бгыщхьэм сыкъеплъыхмэ, сроплъэ сэ къызэпысча гъуэгуанэ кIыхьым, си нэгу къыщIохьэж си сабиигъуэр. Iэджэм урагъэгупсыс уи гъащIэ гъуэгуанэхэм», - итхыгъащ Алим.
Щхьэлыкъуэ псыхъуэ щхьэл мывэ щыхахырти, ди жылэм и цIэр абы теIукIащ. Щхьэл мывэм нэмыщI, сын дахэ, мывэ шы фIэдзапIэ, гуэдзыр ДИ 129
щаIуэкIэ къагъэсэбэп быргуэ-быргуэхэр зыщI мыващIэ Iэзэ куэд дэсащ ди къуажэ.
Къуажэр Щхьэлыкъуэпсым и Iуфэм щыIутIысхьа гъэр белджылыкъым. Къуныжьхэ, Даутокъуэхэ, Щэрданхэ, Къундетхэ абдеж щетIысэхри, жэмыхьэтиплI зэрыгъэхъуащ. Жэмыхьэт къэс щхьэж я мэжджыт, я кхъэ, я щхьэл дэтащ, ефэнды зырызи яIащ. Зы илъэскIэ щеджэ еджапIэ къызэIуахауэ щытати, абы зыри кIуэртэкъым: щIалэ цIыкIухэр здагъакIуэр мыдрисэрат, хъыджэбз цIыкIухэр пщIантIэм дагъэкIыртэкъым.
Жылэм щIыр къемэщIэкIырт, гъатхэ къэс зэхуагуэшырт: япэ щIыкIэ жэмыхьэт-жэмыхьэткIэ, итIанэ – унагъуэ-унагъуэкIэ. Вы, шы, пхъэIэщэ зиIэхэр дзейуэ зэгухьэрти, щIыр явэрт, ясэрт.
Сату щащIыр Налшык бэзэрырат. Ящэни къызэращэхуни зимыIэхэри зэрыхьырт бэзэрым: хэт иш, хэт и щIакIуэ-бащлъыкъ, и дыжьын къамэ ягъэлъагъуэурэ загъэщIэгъуэн папщIэ.
Жэмыхьэтхэр щызэгурымыIуэ куэдрэ къэхъуми, хамэ къахэIэбэмэ, зэкъуэувэжырти, лей зрырагъэхыртэкъым. «Щхьэлыкъуэ Iэнэежэ» дзыр теIукIати, ар ягу техуэртэкъым жылэм. «ХьэщIапIэ кIуамэ, зэрыхьэщIэр ящогъупщэри, шхыным йопхъуэ» жари, арат а дзыр щIатеIукIар. Ар ящIэрти, хьэщIэ Iэнэ пэрытIысхьамэ, щхьэлыкъуэдэсхэм нэхъ нэмысыфIэрэ нэхъ зыхуэсакъыжрэ гъуэтыгъуейт.
КъуажэкIэм зы чэщанэ дэтащ, пасэрейхэм къызэранэкIауэ. «Жин щIэсщ» - жари, абы щыщтэрт жылэр, зыри щIыхьэртэкъым. Чэщанэм нэхъри щышынэ хъуахэщ, молэмрэ ТIашэрэ я хъыбар Iуа нэужь.
Ди жэмыхьэтым зы лIы цIыкIу дэсащ, ТIашэ жари. ТIашэ къахуимышэурэ къыдэнэжат. Къишэнуми, мылъку иIэтэкъым: зэрысабий лъандэрэ лIыщIа щхьэкIэ, къулейсыз джафэт. ЩIы тIэкIу къыхупачми, зэривэн иIэтэкъым - выи пхъэIэщи. Зигу къыщIэгъум вырэ пхъэIэщэрэ къритми, щIым къытрих щыIэтэкъым - пщIэным ихьыжырт. Сэджыт зыхитыкIын къыщемыхъулIэкIэ, дэнэ кърихынт? Арат молэр къыщIешхыдэр. Ар куэдрэ хуэшэчакъым ТIашэ: джэдыгу зэгъэдзэкIа зыщитIагъэщ, кIуэри, чэщанэм итIысхьащ, молэр блэкIрэ пэт чэщанэм къыщIэлъэтри, къыжьэхэлъащ.
– ТIашэ тхьэмыщкIэм и ужь уимыкIмэ, фIы щIэпхынукъым! - жиIащ «жиным».
Абы и ужькIэ молэм къыхигъэзыхьыжакъым ТIашэ.
ДжэгуакIуэ гуэр кърагъэблэгъэгъащ ди къуажэ, Дыджэш Хьэжумар уэрэд хузэхрагъэлъхьэн папщIэ. Дыджэш Хьэжумар лIы цIэрыIуэт, урысяпон зауэм лIыгъэ щызэрихьауэ.
Сэри сцIыхуу щытащ Хьэжумар. И зы лъакъуэр топышэм пихауэ, лъашэт. Унэ ищIын хунэсатэкъыми, щIыунэм ист, пкIэлъейкIэ ехыурэ. «Шы дохутыр» зыфIищыжауэ, арат жылэр зэреджэр. Шым дамыгъэ тридзэ, хакIуэр иугуэщхъу фIэкIа, нэгъуэщI хузэфIэкIыртэкъым «шы дохутырым». Шыдыгъухэм къыIэщIагъэкIыжа шыхэр къыхуашэмэ, шыр зеяр, ар къызыфIадыгъуар къыбжиIэфынут Хьэжумар: зи дамыгъэ имыцIыху лъэпкъ исакъым Къэбэрдейм. Арат къуажэ старшынэм щIичэнджэщэгъур. Хьэжумар нэгъуэщI IуэхукIи чэнджэщэгъу ищIырт старшынэм. Псалъэм папщIэ, мыпхуэдэ гуэр къэхъумэ.
КъэшэнкIэ «зызымыгъэнщI» гуэр дэсащ Щхьэлыкъуэ. Илъэс пщыкIуплI
хъуа къудейуэ къишэри, къуитI къыхуалъхуауэ, фызыр иригъэкIыжащ. ИригъэкIыжамрэ и къуитIымрэ щхьэл яритащ, ирипсэунщ, жери. ЩIалитIыр балигъ хъуащ, шыи зэрагъэпэщащ. Я адэм и къэшэн зэпигъэуакъым, къишэр иригъэкIыжурэ, жьы хъуащ. Иужьрей фызыр езыр фIикIыжащ: 9 Заказ № 120 130
«ЛIыжь къулейсызым сыбдэпсэунукъым», - жери. Аргуэру къишэжынути, щIитын уасэ иIэтэкъым лIыжьым. ИIа япэ фызым хыхьэжын мурад ищIащ итIанэ. Фызым зыхигъэхьэжакъым, и къуитIми къадакъым. Къыщамыдэм, дауэ ярищIылIащ: «Фи шызакъуэгур къызэфт абы щыгъуэ е зэгуэр къыфхуэзгъэнауэ щыта щхьэлыр къызэфтыж», - жери. Шызакъуэгур е щхьэлыр уасэ хуэхъункIэ гугъэрт, къишэжын мурад ищIати.
Фызымрэ щIалитIымрэ къуажэ старшынэм хуэтхьэусыхащ. ЛIыжьым къыщхьэщыжыни къыдэкIащ къуажэм: лъэныкъуитI зэрыгъэхъуащи, зодауэ.
Къуажэ старшынэр Дыджэш Хьэжумар ечэнджэщащ: «Сыт хуэдэ унафэ яхуэсщIмэ нэхъ пфIэзахуэ?» - жери. Хьэжумар ечэнджэща нэужь, старшынэм щIалитIыр къриджэри, яжриIащ: «ЛIыжьыр нэджэIуджэ хъуху фубэрэжь, игъащIэкIэ зыри къыдэмыкIуэжын хуэдэу. АдэкIэ сэ си Iуэхущ». ЩIалитIым я адэр яубэрэжьащ. ЛIыжьыр старшынэм хуэтхьэусыхащ: «Мыращ къызащIар», - жери. Старшынэр «шы дохутырым» ечэнджэщащ аргуэру. ЛIыжьымрэ щIалитIымрэ къриджащ старшынэм. «Шызакъуэгури щхьэлри щIалитIым къахузогъэнэж», - яжриIащ старшынэм. ЛIыжьым жриIар нэхъ гъэщIэгъуэныжщ: «ДяпэкIэ къэпшэнумэ, шызакъуэгум уэ зыщIэщIи, фызышэ кIуэ». Ар захуагъэу къалъытащ жылэм. ЛIыжьым и къэшэным абдеж кIэ щигъуэтащ.
Урыс-япон зауэм щызэрихьа лIыгъэм папщIэ Дыджэш Хьэжумар Георгий и жорыр къратауэ щытащ, ауэ зыхилъхьэртэкъым, ефэндым фIэлIыкIырт. «УлIэмэ, ущIэтлъхьэжынкъым, жор пхэлъу уэрамым укъыдэмыхьэ», - къыжриIат. Хьэжумар жорыр лIыгъэкIэ къызэрихьар куэдым ямыщIэми, джэгуакIуэм хуиуса уэрэдыр цIэрыIуэ хъуауэ щытащ.
ДИ «КIыщым и къуэ» - аращ ди унагъуэцIэм лъабжьэ хуэхъуар. НэгъуэщIу жыпIэмэ, «ГъукIэм и къуэ». Ди унэцIэр къызэрежьам теухуа хъыбар гъэщIэгъуэн къаIуэтэж. Зы тхылъ хуэдиз хъунущ а хъыбарыр.
Къетыкъуэпщым и пщIантIэм зэшиплI дэтащ. ПлIыри гъукIэ Iэзэт. ЗэшиплIри гъукIэхэм я тхьэ Лъэпщ игъэсауэ жаIэрт. Къетыкъуэпщыр ирипагэрт зэшхэм я IэщIагъэм - абыхэм я Iэдакъэм къыщIэкIа къамэм е сэшхуэм хуэдэ щыIэтэкъым, къызыхащIыкIыр Щам къраш жыр гуащIэт, бгъуэнщIагъыр я кIыщти, жырыр абы езыхэм щагъавэрт.
Зыгуэр щхьэкIэ зэщыIейри, Къетыкъуэпщым езэгъыжакъым зэшхэр, я щхьэр щIахьащ. Пщыр езыр къакIэлъыпхъэращ зэшхэм. КъащIыхьа щхьэкIэ, пщым екIужар тIущ: Гушрэ Мэшрэ, а тIум пщым деж ягъэзэжри, кIыщым щIэувэжащ. Адрей тIум - Мырзэбэчрэ Етэчрэ - пщым деж ягъэзэжын ядакъым: пщым IэщIэкIри хыхьэжащ. Хыхьэжа щхьэкIэ, куэд ирагъэкIуакъым: яубыдри, Брамтэ дагъэтIысхьащ. Брамтэр Налшык пэгъунэгъу жылэщ, пщыхэм къаIэщIэкIхэр дагъэтIысхьэу щытауэ. Налшык быдапIэм и Iэтащхьэм хуит къищIри, Мырзэбэчрэ Етэчрэ Щхьэлыкъуэ Iэпхъуащ, абы щIы къыщратащ, чы-бжэгъу унэ зэфIагъэувэри, я щIапIэр къуацэкIэ къахухьащ. Аращ зэшитIым я чы-бжэгъу унэм къуацэкъалэкIэ щIеджар. Ар унэцIэ яхуэхъункIэ хъунут зэшитIым, кIыщ ямыщIамэ. ЗэшитIыр я IэщIагъэм цIэрыIуэ ирихъуащ, къуацэкъалэр ирачыжри, я щIапIэр бжыхькIэ къахухьащ, уни ящIащ. Я унэцIэри къахуэнэжащ Мырзэбэчрэ Етэчрэ – КIыщокъуэ. 131
ДИ АДЭР
Мырзэбэч къуиплI иIащ. Абыхэм ящыщ зы Пщымахуэ си адэращ.
Си адэшхуэр гъащIэ кIыхь хъуакъым, и лIыфIыгъуэу дунейм ехыжащ. Си анэшхуэм, Нанэ, гуэгуш игъэхъурт: щIыр я мащIэти, абы и закъуэкIэ псэуа хъунутэкъым.
ГъукIэ IэщIагъэм зыхуигъэсэн мурад иIащ ди адэм - и насып хэмылъу къыщIэкIащ. Сатуми еплъащ - ари къехъулIакъым. ЩIэныгъэ зригъэгъуэтын мурад ищIащ итIанэ: и нэ къыхуикIырт писыр IэщIагъэм.
Зыгуэр ирагъэтхынумэ, къалэм кIуэурэ писыр къащтэ я хабзэт абы щыгъуэ. Писырхэм пщIэ яIэт, Iуэхуншэ хъуртэкъым, «тхылъ» зытхыр ахэрат, старшынэм и къалэныр писырхэм ятхам мыхъур тригъэуэн къудейрт. Писырхэм хьэрэм зышх мащIи яхэтагъэнкъым - хамэм игу къыпщIэгъунт? Жылэм яIэн хуейтэкъэ езым ящыщ писыр, ауэ дэнэ къипхынт, къуажэм щIэныгъэ зиIэ дэмысмэ? Щхьэлыкъуэ и закъуэтэкъым щIэныгъэншэр – зэры-Къэбэрдейуэ арат.
Еджэн мурад ищIри, Пщымахуэ Джылахъстэнейм кIуащ, итIанэ КIахэм щеджащ. Абы мыдрисэ къыщиухри къигъэзэжащ, ефэндыцIэ къилэжьауэ. Къигъэзэжа щхьэкIэ, ефэнды къулыкъур къылъысакъым. Ар къылъысыхуи щысакъым - хьэсэпэхъумэу ежьащ. КIахэм щыщеджам щыгъуэщ ди адэм къыщишар.
Ди адэм щIалищ къыхуалъхуати, сэ сранэхъыщIэт. Нэхъыжьым Рашид фIащащ, абы кIэлъыкIуэм - Iэмин. Iэмин зы илъэсщ зэрыпсэуар. Сэ сыкъыщалъхуар 1914 гъэм бадзэуэгъуэм и 22-рщ, ди анэм и гукъэкIыжхэм тесщIыхьурэ, абы щытезубыдар нэхъ иужькIэщ.
Щхьэлыкъуэ дэт мэжджытхэм ящыщ зыр ефэнды хуей щыхъум, а къулыкъур Пщымахуэ къылъысащ, ауэ куэдрэ ягъэлэжьакъым: хьэж зыщIа гуэрым фIэнэри, ефэнды къулыкъум къытекIыжащ абы и зэранкIэ.
1917 гъэм щхьэлыкъуэдэсхэм зэхахащ пащтыхьыр зэрытрадзари революцэр зэрытекIуари.
Налшык бэзэрым цIыхур щызэхуэсурэ зэрыгъэкIийрт: «Бгыр къыгуэуауэ, псыдзэ къох: хьэм и кIэр бубыдмэ, псым уитхьэлэнщ, шыкIэр бубыдмэ, псым узэприхынщ».
Совет властым щыщIэзэум щыгъуэ ди адэр партизанхэм яхэтащ. Къэбэрдейм совет власть щагъэува нэужь, Пщымахуэ ди къуажэ ревкомым и Iэтащхьэ хъуащ. Ди адэм и Iэблэм щэкI плъыжь бзыхьэхуэ ищIауэ зэрыщытари, зы щхьэхъумэ щIалэ зэрыщIыгъуари сощIэж. Фочыр гъэпкIауэ иIыгъ зэпытт щIалэм, хъыбар Iэджэ къызжиIэрт - бандитхэм зэрезэуа, фочыр зэратриунэщIа, къинэмыщI Iэджи. Си фIэщ мыхъущэу гу лъитамэ, пристон къызитырт: «Мис ятезунэщIа шэр», - жиIэрти. Пэжыр жыпIэнумэ, щIалэжьым фоч щигъауэр хьэгъуэлIыгъуэрт - унэишэ е щауэишыж щащIкIэ.
Большевик закъуэтIакъуэт Щхьэлыкъуэ дэсыр, парт ячейкэ жыхуаIэри яIэтэкъым, парт собранэ щащIыр ди гъунэгъу къуажэрт - Шэджэм. Абы кIуэн хуей щыхъукIэ, ди адэм гъуэмылэ хуагъэхьэзырырт. Зауэм Iухьэ фIэкIа пщIэнтэкъым: фочыр узэдауэ и плIэм ирилъхьэрти, шэсырт. Парт собранэ жыхуаIэм жылэр зэхыхьауэ шыгъажэ щащI, нэщанэ щызэдеуэ къысфIэщIырт сэ, ди адэр къазэрытежынуми нэхъ шэрыуэ къазэрыхэмыкIынуми шэч къытесхьэртэкъым. Ди адэр Шэджэм къикIыжыху, жэщыр хъуамэ, ди анэр жейм езэгъыртэкъым, хьэ банэ макъ къэIуамэ, къаскIэрти, къызэфIэтIысхьэрт.

Пщымахуэ и хъыбар куэд къыдэнащ Щхьэлыкъуэ. Абыхэм ящыщ зыщ мыр. Къуажэм Совет власть щагъэувын щхьэкIэ, жылэр зэхуэсащ. Iэ Iэтыным щынэсым, Iуащхьэм теувэн хуейуэ яжриIащ Пщымахуэ. Ар зымыдаи къахэкIащ: Сыт Iуащхьэм дытеувэн щIыхуейр? жаIэри. Гъуэгу утехьэн и пэ, Iуащхьэм утеувэрэ зуплъыхьмэ, узытехьэну гъуэгур зыхуэдэр нэхъ IупщI къыпщохъу.
Мыри ягу къинащ Щхьэлыкъуэм. Пщымахуэ ди гъунэгъу лIы гуэрым ехъурджэуащ: «Уи псалъэр дыгъэл щхьэкIэ, уи Iуэху кIуатэркъым», жери.
(ЛIыр жьэрэIурэ гуэрт, утыкум иувамэ, и жьафэр къехыртэкъым, ауэ и пщэ Iуэху гуэр далъхьамэ, пабжьэм хэлъэдэжырт).
ЛIым жэуап къритыжащ: Уэри аракъэ? Колхозым дыхыхьэмэ, жэнэтым дихьауэ къыджепIащ: жыг хадэ зэщIэгъэгъауэ, жэнэтбзухэм уэрэд къыщрашу. Дэнэ щыIэ жыг хадэри жэнэтбзури? Зы жыг хэпсамэ, бзури къэлъэтэнти, къыпытIысхьэнт. Жыг щыхасэм уи IитIыр уи щIыбкIэ щызэрыдзауэ уэрамыщхьэм утетащ.
Мыри щыжаIэ Щхьэлыкъуэ. Фызабэ гуэрым и жэмыр Iуэм икIри кIуэдащ. Фызыр гузэвэнтэкъэ: бжьыхьэ кIасэщ, жэщ мазэхэщ, пшагъуэщ апхуэдэм дежкъэ хьэр щыятэр. Пщымахуэ деж къакIуэри, фызыр къелъэIуащ: Уэ КъурIэн уеджащ, Пщымахуэ. Зэчыр уощIэ. Дыгъужьыр хьэпэщыпхэ схуэщI, жери.
нэхъыфIт, жиIащ Пщымахуэ. Дыгъужьыр хьэпэщыпхэ пщIы нэхърэ фи Iуэбжэр бгъэбыдамэ, И ныбжь нэсу къулыкъум къыхэкIыжами, ди адэр унэм изагъэртэкъым. Налшык Псыхуабэ гъуэгум и Iуфэм щIы къыщыIрихри, хъарбыз хисащ, чы-бжэгъу унэ цIыкIуи гъуэгу Iуфэм IуищIыхьащ. БлэкIри къыблэкIыжри хуитт Пщымахуэ и пщыIэм щепсыхыну. Епсыхамэ, хъарбызри хъэуанри зыми пиубыдыртэкъым ди адэм гъуэгурыкIуэрат щIигъэкIыр.
Къалмыкъ БетIали зыбжанэрэ кърихьэлIэгъащ ди адэм и хъарбыз хьэсэм, къыщытхъуащ ар гукъэкI зэрищIам щхьэкIэ.
ДИ АНЭР
Ди анэр Хьэкурынэхэ япхъущ. А унэцIэми хъыбар гъэщIэгъуэн къыдокIуэкI. Мыпхуэдэущ ар къызэрежьар. КIахэ къуажэ гуэрым бий къытеуащ. Бийм къуажэр зэрызэтригъэсхьэнум шэч къытрахьэртэкъыми, жылэр мэзым щIыхьэжащ. Зы фыз уэндэгъущ къыдэнар. Къуажэр щагъэсым, бийм заIэримыгъэхьэн щхьэкIэ, фыз уэндэгъур хьэкум ипщхьащ. Хьэкум илъхухьащ фызыр. Бийр ящхьэщыкIа нэужь, жылэр къыдыхьэжащ, фызыр мафIэм исауэ кърихьэлIэжащ, ауэ сабийм и псэ пытт.
Хьэкум иралъхухьа щIалэ цIыкIуращ Хьэкурынэхэ къызытехъуХьэкум иралъхуа щIалэм и пхъум, си анэшхуэм и анэм, илъэсищэрэ пщыкIущрэ къигъэщIащ. Езы си анэшхуэм илъэсищэм нэблагъэ къигъэщIати, зы махуэ етIысэхакъым. ЩылIам щыгъуэ абы щхьэкIэ жаIэгъащ: «И Iэм япэ и гур къэувыIащ». Си анэшхуэм хъыбар куэд сригъэдэIуащ сэ. Абыхэм ящыщ зыщ «Тисей» поэмэм лъабжьэ хуэсщIар.
ЦIыхум цIэ лей фIащын яфIэфIт щхьэлыкъуэдэсхэм. Си анэм къракуакъым къыфIэлIыкIами къыщышынами. ХэхэскIэ къыщеджэ щыIэт зэкIар. 133
рыкIахэ адыгэм щхьэкIэ. «Хэхэс» къыхужаIэ щхьэкIэ, пщIэшхуэ къыхуащIырт, езыми цIыхур зригъэдэIуэфырт, цIыхугъи якIэлъызэрихьэрт. Ди анэм КъурIэныр гукIэ ищIэрт, хьэрыпыбзэкIэ къеджэфырт арат пщIэ нэхъри къыщIыхуащIри къыщIыпакIухьри. Ди къуажэ цIыхубзхэм пашэ яхуэхъуауэ, ди анэм и псалъэм псори къедаIуэрт, фIыуи къалъагъурт.
ЦIыхубз хахуэт ди анэр, къыщIигъэзэн щыIэтэкъым. ЩIэныгъэ зимыIэ нэхъыжьхэр иригъэджэн щхьэкIэ, ди адэр пщыхьэщхьэм щежьэкIэ, ди анэри гъусэ хуэхъурт, и плIэм фоч иридзэрти. Абы щыгъуэми кIакхъу зэрыщIач ищIэртэкъым.
Ди адэм иригъаджэхэр щызэхуэсыр пщыхьэщхьэм гувауэт я махуэ лэжьыгъэр зэфIагъэкIа нэужьт. Пэшым щыблэр зы уэздыгъэти, и кIэмкIэ щысхэм зыри ялъагъуртэкъым, ара хъунт и кIэ тIысыпIэхэр щIызэпаубыдыр – емыджэн, мытхэн, уеблэмэ зэран хъун щхьэкIэ. ПыIэ къуацэ къраутIыпщурэ уэздыгъэр щагъэункIыфIи къэхъурт, уэздыгъэр ункIыфIамэ, аратэкъэ нэхъыбэр зыхуейр: зэрызехьэрт, зэрызекъуэрт. Зэгуэрым уэздыгъэр ягъэункIыфIауэ, къамэ къыщыхурахым, ди адэр Iэнкун къэхъуащ. Ди анэр яхуикIуэтакъым, япэуври еджакIуэ жьакIацэхэм фочыр ятриубыдащ: Зы лъэбакъуэ къэфчыт: фи нэвагъуэр фэзгъэлъагъужынщ. Фи гъащIэр фужэгъужа? – жери.
Нэмыцэр Щхьэлыкъуэ къыдыхьа нэужь, си шыпхъухэм ящыщ зы хьэпсым иридзащ къуажэ бургомистрым. Ар зэраукIынум шэч хэлътэкъым. ЗигъэпскIщ, щыгъын хужькIэ зихуапэри, ди анэр управэм кIуащ, езыри и пхъум зэрыдагъэкIуэнур ищIэрэ пэт (арат зыщIигъэпскIари, щыгъын хужькIэ зыщIихуэпари мащэм зэрырахьэхынум зыхуищIауэ арат). Я уахътыр къэса хъунтэкъыми, зэанэзэпхъур къелащ, я насыпыр къекIэрэхъуэкIри.
Илъэс бгъущIым щхьэдэхащ ди анэр – КIыщокъуэ Куэз. Апхуэдиз ныбжь иIэми, и акъылыр бзыгъэщ, куэд ещIэж: и нэгу щIэкIауэ хъуари, пасэрей уэрэдыжьхэри, хъыбархэри. ЕщIэж, псалъэм папщIэ, пащтыхьым и къуэш Константин Урыс-Япон зауэм и пэкIэ Псыжь къэкIуауэ зэрыщытар. ХьэщIэм пежьэфынтэкъэ адыгэ уэркъхэр: адыгэ джэгу хуащIащ, хэкум зы пщащэ дахэ къранакъым – джэгум хагъэтын папщIэ, кърашэлIащ. Абыхэм яхэхуащ Куэзи.
Джэгум къахэувэри, хьэтиякIуэм жиIащ: Ди хьэщIэм и пхъур гъэр хъуащи, хэт къищэхужын?
Хабзэ зыщIэхэм ящIэрт хьэтиякIуэм и псалъэм къикIыр: пщIэ щIэтауэ, «гъэр» хъуа пщащэ хьэщIэр (Константин и пхъур) «къэщэхужын» хуейщ. Адыгэ пщащэтэмэ, зы сомри къэщэхужыпщIэ хъунут, «гъэр» хъуар хьэщIэ лъапIэщ – пащтыхьым и къуэшым ипхъущ. Зыр зым еплъу зэхэтыху, Къэбэрдейм щыщ зы уэркъ щIалэ екIу утыкум ихьащ. Абы адыгэ уанэ зытелъ адыгэш къудан иIыгът. Шы-уанэ зэтелъым итхьэкъуауэ йоплъ псори. Уэркъ щIалэм шыр армыгъуейуэщ зэрызэтриIыгъэр – шыр йохъуйолъ, шхуэIум йозауэ.
ХьэтиякIуэм жиIащ: Шы-уанэ зэтелъ щIат ди пщащэ хьэщIэм. Хэт нэхъыбэ игу пыкIрэ?
Къэбэрдейм щыщ уэркъ щауэм пеуэн зыри тегушхуакъым. Пащтыхьым и къуэшыр щIэупщIащ, хэт ар, жери. Шы-уанэ зэтелъ зытар урысыдзэм къулыкъу щызыщIэ офицер Щэрдан Бердт, Щхьэлыкъуэ щыщт.
Куэз гуфIэнтэкъэ абдежым: фIыуэ илъагъу щIалэри, КIыщокъуэ Пщымахуэ, Къэбэрдейм, Щхьэлыкъуэ щыщт! 134
Куэз и дэлъхуитIи щIэст Пщымахуэ зыщеджэ мыдрисэм. Абыхэм я унэ ихьэрейт Пщымахуэ, Куэз и дэлъхухэм ирагъэблагъэурэ. ХьэщIэмрэ бысым щIалэхэмрэ щызэпеуэ къэхъурт: сурэ нэхъыбэ гукIэ хэт ищIэрэ, хьэрыпыбзэм хэт нэхъ хуэшэрыуэ, хэт нэхъ жьакIуэ? Пщымахуэ щатекIуэр нэхъыбэт, ауэ аратэкъым и напщIэ телъыр – зэшхэм я шыпхъур нэфIкIэ къызэреплъырт. Апхуэдэущ зэрызэрыцIыхуар Куэзрэ Пщымахуэрэ.
ЗэрыцIыхуа нэужь, мазитI-щы дигъэкIри, Пщымахуэ Куэз и дэлъхухэм я унэ ихьащ, и кIэрахъуэр стIолым трилъхьэри, щIалитIым яжриIащ: Фи шыпхъур модрей пэшым щIэсщ, си кIэрахъуэр фи пащхьэ илъщ. Фи шыпхъур къызэфтмэ, си кIэрахъуэр фыфейщ.
Абы пэплъатэкъым зэшитIыр. Куэз и шыпхъухэри гужьеящ: Ущымыуэ, къыплъыхъур пцIыхурэ? – жари. Куэз и шыпхъухэм зэхахат Пщымахуэ зэрыхуэмыщIар, унагъуэм жэми выи зэрамыIэр – апхуэдэм удэкIуэ хъурэ, ари Къэбэрдейм нэс!
ЯхущIегъуэжакъым Куэз. ЯжриIащ: Дэ зэшыпхъуих дохъу. СыдэкIуэмэ, зы фхэлIыкIауэ флъыти, сигу нывэбгъэнкъым.
ЗэшитIым сыт ящIэжынт: я дамэр драгъэуея фIэкI, захъунщIакъым. ДэкIуасэмэ, арат нэхъыкIэр – игъащIэкIэ кърахъуэнын щIэщхъут. УасэкIэ ущIыпэувыни щыIэкъым: щIалэм и анэм гуэгуш фIэкI, нэгъуэщI бгъэдэлътэкъым. Езы щIалэм зы кIэрахъуэ иIэти, Куэз и дэлъхухэм я пащхьэ ирилъхьакIэт. Унафэр я анэм ирахьэлIащ.
Куэз и анэр фызабэт, и щхьэгъусэр дунейм пасэу ехыжауэ. Фызабэм пхъэIэщэкIыр иубыдырти гъатхэм щIыр ивэрт. Гъэмахуэм гуэдзыр
иIуэрт, мэкъу еуэрт, Iэнэ ищтэрти, Iэтэ ищIыжырт, мэз кIуэрти, пхъэ къишэрт цIыхухъум закъыкIэригъэхуртэкъым.
ЗэшитIым къажриIащ Куэз и анэм: Бзум и дамэр жамэ, абгъуэм йолъэтыкI, и лъэр пхуэубыдынукъым. Алыхьым дыкъелъагъу: фыкъэслъхуащ, фыспIащ, фи ныбэ згъэныкъуакъым, фэ фхуэдэм фезгъэхъуэпсакъым. Фи дамэр жащи, щхьэж и абгъуэ фылъыхъуэ.
Куэз къишэри, Пщымахуэ Щхьэлыкъуэ къэкIуэжащ. КIыщокъуэхэ унагъуэ зыбгъупщI хъууэ арат абы щыгъуэ. Куэз нэхърэ нэхъ нысэфI КIыщокъуэхэ я лъэпкъым къахэмыхьауэ арат жаIэр псоми. Езыми, гушыIэурэ, и нысэгъухэм захуигъэщIагъуэрт: «Фэ нартыхущ фщIатар, сэ кIэрахъуэ сщIатащ», жиIэрти.
Ди адэр дунейм щехыжам, абы езыри бгъуралъхьэжыну унафэ ищIауэ щытащ ди анэм. Абы лъандэрэ илъэс плIыщI хъуащи, ди анэр кхъэм щIэхщIэхыурэ йохьэ, и щIы Iыхьэр яубыдарэ ямыубыдарэ зригъэщIэн щхьэкIэ. Жэмыхьэт лIыжьхэм хуэарэзыщ ди анэр: «щIы арщынищыр» иджыри къэс хуахъумэ. ЛIэныгъэм щышынэркъым езыр: дунейм ехыжмэ, зы къуэ дэкIыу нэгъуэщI къуэ дыхьауэщ къызэрыщыхъунур.
И пхъур къыIэщIихыжын щхьэкIэ, нэмыцэ бургомистрым деж кIуэн и пэ, ди анэр кхъэм дыхьэри, и IэлъэщIыр ди адэм и кхъащхьэм трилъхьауэ щытащ. Абы къригъэкIырат: сынэкIуэжынущ, къыспэплъэ. ЛIэныгъэм зэрыщымышынэм къару къыхилъхьэрт ди анэм.
Ди анэм къуитIрэ пхъуитхурэ дипIащ. Сысабийуэ си гущIэм усэм и IэфIыр къыщыушамэ, ар зи фIыгъэр ди анэрщ. 135
Псэр мыгъуэщэн щхьэкIэ
Къэбэрдей прозэм и фIыпIэм и гугъу щащIкIэ, хабзэ хъуауэ, Нало Жансэхъу и тхыгъэхэм къыщыщIадзэри, адэкIэ ягу къагъэкIыж ЩоджэнцIыкIу Алий и «Кхъужьей щIагъымрэ» «Хьэжыгъэ пут закъуэмрэ». Абыхэм къакIэлъыкIуэу топсэлъыхь Теунэ Хьэчим и «Аслъэным». Абыхэм дакъыфIэкIрэ мыдэкIэ дыкъэкIуатэмэ, ди прозэр зыгъэбжьыфIахэм ящыщщ ЩоджэнцIыкIу Iэдэм и повестхэр. Гум къэмыкIыжынкIэ Iэмал иIэкъым пасэу дунейм ехыжа, рассказ купщIафIэхэр къызэзынэкIа Къущхьэ СулътIан. МыдэжкIи дыкъэкIуатэмэ, диIэщ езым и пэ итахэм нэхъыфIу къагъуэтар, и тхыгъэхэм щызэщIикъуэжа пэлъытэу, КIыщокъуэ Алим дунейм къытригъэхьа романхэр: «Хъуэпсэгъуэ нур», «Щынэхужьыкъуэ», «Нал къута», «Лъапсэ», нэгъуэщIхэри. Ди прозэм и пщIэр куэдкIэ яIэтащ Нало Ахьмэдхъан, МафIэдз Сэрэбий, Нало Заур, КIэрэф Мухьэмэд сымэ я IэдакъэщIэкIхэми.
Къэбэрдей прозэм къикIуа гъуэгуанэфIым и щапхъэу нэгъуэщIхэри къыпхуэхьынущ. А псом уахэплъэжрэ уегупсысыжмэ, мыпхуэдэу уи гум къокI: ярэби, апхуэдэ прозэ зэзыгъэпэщыфахэм япэхъун, ябгъэдэбгъэувэ хъун ди тхакIуэ ныбжьыщIэхэм яхэмытауэ пIэрэ?
ЩыIащ апхуэдэ тхакIуэ щIалэхэри. Ауэ, ди жагъуэ зэрыхъущи, ди литературэ критикэр апхуэдэхэм блэплъыкI зэпытурэ къекIуэкIащ. Абы щыхьэт тохъуэ игъуэ нэмысу дунейм ехыжа, куэд итхынуи хунэмыса тхакIуэ ныбжьыщIэ Къанкъул Заур. 2004 гъэм дунейм къытехьащ Къанкъулым «Къалэм дэгъуэщыхьа» зыфIища тхылъ цIыкIур. «ЦIыкIу» псалъэр мы тхылъым зэребгъэзэгъыфынур и инагъым елъытауэщ, ауэ и щIэщыгъуагъэкIэ, и къэIуэтэкIэкIэ, и сюжет ухуэкIэкIэ убгъэдыхьэмэ, мыр языныкъуэ тхылъ «пIащэхэм» нэхърэ фIыуэ нэхъ инщ… Мы тхылъым итыр «Къалэм дэгъуэщыхьа» повестымрэ рассказ зытIурэщ. Повестым и япэ псалъэухахэм къыбжаIэ мыр адрей тхыгъэхэм емыщхь хъэтIкIэ, зэхэлъхьэкIэкIэ зэрытхар. Нэхъыщхьэращи, тхакIуэм езым и дуней еплъыкIэ, гъащIэ бгъэдыхьэкIэ гъэщIэгъуэн дигъэлъагъуфащ. Дигъэлъагъуфам и закъуэкъым. АтIэ фIэщи гукъинэжи тщищIыфащ. Тхылъыр къызэрыдэкIрэ зэманыфI блэкIами, мы тхыгъэм яужь сыщIихьар «уэшх блэкIам щIакIуэ кIэлъысщтэжу» аракъым. Си гугъащ икIи сыпэплъащ ди критикхэм ящыщ гуэр Къанкъулым и IэдакъэщIэкIхэм гу лъитэу, ахэр зэпкърихыну. АрщхьэкIэ тхылъым иджыри къыздэсым зыри тепсэлъыхьакъым, лъэныкъуэ зыбжанэкIэ куууэ зэпкърыпхыну абы къилэжь пэтми. «Ухэныпэ нэхърэ, лъэхъуэмбыщIэ» жыхуиIэращи, гулъытэншэ дыдэу къэнапэ нэхърэ сэ сызэреплъыр тхылъеджэм яхуэсIуатэмэ, нэхъ сфIэтэмэмащ. Дзэлыкъуэ районым хыхьэ Къамылыкъуэ къуажэ цIыкIум къыщалъхуа Къанкъул Заур и гъащIэр кIэщIыIуэт: илъэс 25-рэ иримыкъущ зэрыпсэуар. А пIалъэ кIэщIым къриубыдэу Заур жиIэфыну псори жиIэну, итхыфыну псори итхыну хунэсакъым. Ауэ нэгъуэщIхэм емыщхь, цIыху гъащIэм и зэхэлъыкIэ гугъум лъэныкъуэ зыбжанэкIэ уезыгъэплъыф тхыгъэхэр къытхуигъэнащ. «Къалэм дэгъуэщыхьа» повестыр зытеухуар иджырей щIалэгъуалэрщ, ди лъэхъэнэм щыпсэу ныбжьыщIэхэрщ, абыхэм я псэукIэ-зэхэтыкIэрщ. Уи щIалэгъуэм пIэщIэкIа щыуагъэм и мыхъурыр уи гъащIэ псокIэ зэрыптелъынур дегъэлъагъу повестым икIи нобэ блэжь Iуэхухэм пщэдей къарикIуэнкIэ хъунум уегупсысу упсэун зэрыхуейм дыхуеущий. 136
Дэтхэнэ зыми езым и хьэл, дуней, Iуэху еплъыкIэ щхьэхуэхэр яIэжу образ куэд щызэщIэкъуащ повестым икIи абы ди лъэхъэнэм халъхуа ныбжьыщIэхэм я псэукIэм, дуней тетыкIэм щыгъуазэ дащI къудейкъым, атIэ, псалъэм къыдэкIуэ пэлъытэу, тхыдэм хоIэбэжри, ди зэманым и лIыхъужьхэм я къежьапIэ хъуам, я тхыдэм, нэхъыжьхэм я псэукIами дакIэлъегъэплъыж.
Гу лъумытэнкIэ Iэмал иIэкъым Заур зэман блэкIам щытепсэлъыхькIи, иджыпсту дызрихьэлIэ Iуэхугъуэхэм щатетхыхькIи дэтхэнэ зы теплъэгъуэми, дэтхэнэ зы лIыхъужьми бгъэдыхьэкIэ щIэщыгъуэ, удэзыхьэх, езым и пэкIэ зыми къимыгъэсэбэпа Iэмалхэр къызэригъуэтым. Къанкъулым псалъэ къэс езым иIыгъын хуей увыпIэр къыхуегъуэтыф, ар тхакIуэм и гупсысэр зэрыузыншэм, а гупсысэ узыншэр зэрызэпкърихын Iэзагъ зэрыбгъэдэлъым щыхьэт тохъуэ. Мы жысIахэм я щапхъэу къэсхьынщ повестым къызэрыщIидзэ псалъэмакъыр. КъетхэкI, къэIуатэ, хэзыгъэгъуазэ лей хэмыту. Зэпсалъэхэм шэрыуэу зэпадзыж псалъэ мащIэхэмкIэ гупсысэшхуэ къаIуатэ:
– Дэнэ уздэкIуэр?
– СщIэркъым.
– Сыт-тIэ, упсэурэ хуэмурэ?
– Ара хъунщ. Алыхьым ещIэ.
– Уеша?
– Ари Аращ зыщIэр. Сыт сэ укъызэупщIкIэ бжесIэфынур?
Зы тэлайкIэ щыму кIуахэщ. ИтIанэ:
– Дэнэ сыздэкIуэр?
– УмыщIэу жыпIащ.
– Сопсэу хуэмурэ. Ара?
– Ара хъунщ.
– Сешауэ пIэрэ-тIэ?
– А фэр птетщ. Мо жыг жьауэм деж дыщетIысэхынщ, ухуеймэ. Уэрэ сэрэ зэгуэр «зэныбжьэгъуу» дыщытащ.
– ПщIэжрэ?
– СощIэж. Абы щыгъуэ нэхъыфIт?
– СщIэркъым. Мо жыгыр ара жыхуэпIэр? НакIуэ-тIэ.
ЕтIысэхахэщ.
– Зэныбжьэгъуу зэгуэр щытахэм, зэхуэзэжа нэужь, зэжраIэ хабзэр сыт?
– Ар уэри сэри тщIэркъым. Къыдрихьейр хуит къэтщIынщ. УарэМы тIум я псалъэмакъым лъабжьэ хуэхъуар цIыхуитIым я гъащIэ псощ. А псалъэмакъым и щхьэусыгъуэр, и лъабжьэр жыжьэ къыщожьэ – лIымрэ цIыхубзымрэ я ныбжьыщIэгъуэу щыщыта зэманым. Мы псалъэмакъым къыхощ цIыхуитIым я щIалэгъуэм яIэщIэкIа щыуагъэм зыхуиша бэIутIэIум и джэрпэджэжыр…
Наршу къуажэр адрей къуажэхэм къазэрыщхьэщыкI щыIэкъым. Ари псы Iуфэм Iусщ, унагъуэ жьэгухэм къадих Iугъуэ мащIэр къыщхьэщыту, и уэрамхэр, япэхэми хуэдэу, зэрынэшэкъашэщ, ауэ абыхэм иджыри шыдыгу зэщIэщIахэм уащыхуозэ. А шыдыгухэр «гъащIэщIэм и бийуэ» яукъуэдийуэрэ ягъэкIуэдыну сыт хуэдизрэ яужь ихьа, арщхьэкIэ къикIа щыIэкъым – шыдыгухэр икъукIэ бэшэчу къыщIэкIащ, апхуэдизкIэ бэшэчти, наршухэм иужь зэманым зэрагъэпэща машинэхэри пэлъэщакъым. ГъащIэщIэм и джакIуэу уэрамэм къыдыхьэу хуежьа машинэхэр шыдыгухэм я деж щыкъарууншэу щхьэ къыщIэкIа? Жэуазы?.. 137

пыр тхыгъэм занщIэу къыдимытми, ар къызэрыдгъуэтыфыну щIыкIэм и лъагъуэм мащIэ-мащIэурэ дытрешэ.
КIарцыкъуэ къуажэри адрей къуажэхэм къакIэрымыхуу, япи имылъадэу, зэресагъэжьу, къызэрыгуэкIыу мэпсэу: мащIэ дыдэ хъуа къуажэдэсхэр хъупIэшхуэр зыугъуей Iэщым я макъым къыдоушри, гъэмахуэмэ, шыгъуэгу хадэ Iуэху зэрахуэ, щIымахуэмэ, хьэкум мафIэ иращIэри, къалэ гъунэгъум къикIа автобус кIэщI цIыкIум пожьэ. Аурэ махуэр ирахьэкIри, кIыфIыгъэм къигъэбэта хьэ банэ макъым и гъусэу мэужьыхыж. Апхуэдэут КIарцыкъуэ иджыри къыздэсым зэрыпсэур икIи а псэукIэр ихъуэжын муради иIэтэкъым, щIихъуэжын щхьэусыгъуэ щыIэуи ищIэртэкъым. Яшхын къыщалэжьын къагъуэтрэ, къалэжьар хьэлэлу яшхыжмэ, напэр щIытекIын, щIэукIытэн Iуэху жылэм къыдэмыхъуэмэ, я гурыфIыгъуэшхуэу, я псэукIэм арэзы техъуэжхэу апхуэдэт. АрщхьэкIэ абыхэм я псэукIэр егъэфIэкIуэныр я къалэну зыхуагъэувыжауэ, я чэнджэщрэ ущиерэ хамылъхьэмэ, къуажэдэсхэм гъуэгу тэмэмкIэ ямыунэтIыфынкIэ, гъащIэщIэр ухуэным къыкIэрыхуу зэманым и гупхэм къыпыхункIэ шынэхэр щыIэт. Апхуэдэхэм я жэрдэмкIэ КIарцыкъуэ и дэлъэдапIэм деж гъуэгубгъум фэеплъышхуэ щагъэуват. Къалэм къраша IэщIагъэлIым наршу фащэ зыщыгъ лIы зыбжанэр фIыуэ зэпиплъыхьа нэужь, къуажэдэсхэр зыдигъэIэпыкъуурэ ищIа фэеплъыр щытт. Къуажэм къыдыхьэ дэтхэнэми, наршухэм зэрахабзэу, фадэ зэрыт пхъэ фалъэшхуэр хуишийуэ. Фэеплъыр щытащ гъащIэщIэр зыухуэ къуажэдэсхэр зытеува гъуэгур тэмэмрэ мытэмэмрэ къипщытэну къалэм къикIа хьэщIэ гуэр къэкIуэху. УнафэщIым фэеплъыр игу ирихьатэкъыми, абы щхьэрыгъ хъурыфэ пыIэм щэкI плъыжь бзыхьэхуэ тIэкIу дабзащ, ауэ а щэкI тIэкIуми гум имыщтэ гуэрхэр хилъэгъуащ хьэщIэм. Фэеплъым убгъэдэкIуэтапэрэ и нэгум фIыуэ уиплъэмэ, гу лъыптэрт ар гъащIэщIэм и бийуэ Бандэкъуэ дыхьэжа гупым я унафэщI лейзехьэм хуабжьу зэрещхьым:
… «ТращIыкIа фIэкI пщIэнтэкъым. ГъэщIэгъуэнкъым хьэщIэ лъапIэм и нэщхъыр зэрызэхиукIар. Жэщым фэеплъым и щхьэр къыпаудауэ нэху къекIащ. МахуищкIэ, блэкIри къыблэкIыжри игъащтэу, щхьэ зыпымытыж Iэпкълъэпкъыр гъуэгубгъум щытащ. ИужькIэ къалэм къраша IэпщIэлъапщIэ гуэрым абы щхьэщIэ фIищIыхьыжащ. Бандэкъуэ дыхьэжам фэеплъыр ещхь зыщIа хъурыфэ пыIэм и пIэкIэ абы упщIэ пыIэ къекIу щхьэритIэгъат. Еплъи гуфIэ иджы, къуажэдэс, хьэщIэ, гъуэгурыкIуэ, бжьахъуэ лIыжь ахъырзэману фалъэр къыпхуэзышийм…»
Зэман кIэщIым къриубыдэу щхьитI зэрихъуэкIыну хунэса фэеплъыр иужькIи илъэс зыбжанэкIэ Iутащ гъуэгу Iуфэм. Ауэ, «тхьэмыщкIэм ер хуэлъэщ» жыхуаIэращи, фэеплъым и бэIутIэIур абдеж щиухакъым. Аргуэру фэеплъым и вагъуэр ижащ щэщI гъэхэм. УнафэщIхэм сыт щыгъуи яхэтщ сакъын зи мыжагъуэхэр. Мис апхуэдэ унафэщI гуэрым гу лъитащ фэеплъым гъащIэщIэм къемызэгъ гуэрхэр иджыри зэрыдэплъагъум. Мы дунеишхуэр къызэригъэщIрэ цIыху цIыкIум езым и IэкIэ игъэувыжауэ къокIуэкI унафэщIышхуэм и жыIэм унафэщI цIыкIур блэдэIукIыныр щхьэзыфIэфIагъыу ялъытэрэ, ищхьэмкIэ и Iэр здишия лъэныкъуэмкIэ фIэкI, нэгъуэщI зыщIыпIэкIэ укIуэныр бзаджэнаджагъэу къэлъытэн хабзэр. Наршу къуажэ дыхьэпIэм щагъэува фэеплъми апхуэдэ щхьэусыгъуэт тыншу и пIэм итыну Iэмал щIимыгъуэтри, езы фэеплъым и ягъэ лъэпкъ абы хэмылъ пэтми, къуажэдэсхэми псэхупIэ щIаримытри.
АтIэ, гъащIэщIэм къемызэгъ гуэр аргуэру унафэщIым фэеплъым зэрыдилъэгъуам кърикIуар сыт? КъэкIуам фэеплъыр зэпиплъыхьащ, 138
гупсысащ, нэщхъей къэхъуащ, зытриубыдэнур къызэрищIам и щыхьэту, и Iупэр зэтрикъузэри къалэм кIуэжащ. Пщэдджыжьым къуажэдэсхэм къалъэгъуащ зи щхьэр пымытыж фэеплъыр. Къэхъуар куэдым къагурыIуакъым, нэхъыбэжыр къагурыIуэнуи хуеиххакъым. АтIэ сыт абы щхьэкIэ, и щхьэр жыгым къыпиудамэ, цIыхухэм я щхьэр щыпыткIэ… Ауэ ар зырикIщ, «мэкъуауэгъуэщ!» Арат нэхъыбэр зэрегупсысыр а Iуэхум. ЗэрыжаIэмкIэ, ар апхуэдэу щIащIар буржуазнэ национализмэм и гъуэгу мыгъуэм теува тхакIуэ гуэрым зэрещхьыркъэпсыр арат… А псалъэхэм къикIыр тэмэму къагурымыIуами, къэхъуар зэхуаIуатэри, къуажэдэсхэр зэбгрыкIыжащ. Мэкъуауэгъуэт, лIэун!..»
Мы пычыгъуэ цIыкIур щыхьэт тохъуэ Къанкъулым и тхыгъэр и псалъэр мащIэрэ гупсысэр ебэкIыу зэрызэхэлъым.
Япэрауэ, къуажэдэсхэм я дежкIэ мыхьэнэ гуэри иIэкъым а фэеплъыр хэт ещхьми, ахэм ящIэркъым «буржуазнэ национализмэр» зищIысыр, зрагъэщIэнуи я нэр къикIыркъым. Абыхэм ижь-ижьыж лъандэрэ къадекIуэкI хабзэу ящIэр, адэжь щIэину яIэр мыращ – дэтхэнэ лэжьыгъэми, дэтхэнэ Iуэхуми езым и пIалъэрэ зэманрэ иIэжщи, ар блэбгъэкI, укъыкIэрыху хъунукъым, арыншамэ, гугъу уехьынущ.
ТхакIуэм мы повестым къалэну щызыхуигъэувыжыркъым «узэрыпсэун, дунейм узэрытетын хуейр мыпхуэдэущ», жиIэу тхылъеджэм чэнджэщ иритыну. Абы и къалэн нэхъыщхьэу къилъытэжыр а дунейр зыхуэдэр нэрылъагъуу, Iэмал зэриIэкIэ и Iейри, ифIри къигъэнаIуэу абы и пащхьэм кърилъхьэныр аращ. Мис а дунейр IупщIу къызэригъэлъэгъуэфын Iэзагъ тхакIуэм бгъэдэлъ? И къэгъэлъэгъуэкIэр узыIэпишэрэ утемызашэу иухуэфрэ? Мис а Iуэхугъуэхэр тхакIуэм къехъулIэмэ, адэкIэ тхылъеджэм езым къилъыхъуэжынщ куэдыкIейуэ зэхэджа гъащIэ гъуэгуанэхэм ящыщу къыхихыпхъэу къилъытэр.
Мэкъуауэгъуэщ жаIэу, цIыхухэр пIащIэу зэбгрыкIыжа нэужь, тхакIуэм фэеплъым деж къимыгъэзэжын хуэдэу къыпфIэщIынкIэ мэхъу. АрщхьэкIэ къегъэзэж щIэх дыдэу. Сыту жыпIэмэ, фэеплъхэм тхыгъэм щIыпIэ хэха щаубыд (ар адэкIэ къэкIуэнухэми къытхуагъэнэIуэнущ).
… Бжьыхьэ кIасэр къэсу, пшэхэр ныкъуэщу яIэщIэкIыжу гуартэм хэлъэдэжа мэлхэм ещхь хъуху, фалъэр зыший цIыху фэеплъ щхьэншэр къуажэ дыхьэпIэм деж щытащ. ИтIанэ, щхьэщIэ зыщIыфын IэщIагъэлI гуэри щамыгъуэтыжым, лэжьыгъэ куэди зимыIэж къуажэ гъукIэм щхьэ хъурей хьэлэмэт фэеплъым хуищIыжащ. Пэжщ, иджы фэеплъыр щхьэпцIэт, тхьэмыщкIэм зэращыщыр кърипщIэу, зэман дэкIмэ, бий гуэрми ещхь хъуну фэ теттэкъым.
Повестым и щIэдзапIэм авторым щыдегъэцIыху КIарцыкъуэ щыпсэухэу Мэрем нанэрэ Бекъул дадэрэ. Куэдрэ тщIыгъукъым а нанэмрэ дадэмрэ. Заур а тIум куэди ятритхыхьакъым, ауэ я образхэр гукъинэж пщохъури, повестыр иухыху уи нэгум щIэкIыркъым.
Сыту пIэрэ пэщIэдзэм нэIуасэ дызыхуищIа нэхъыжь угъурлыгъэм я образхэр адэкIэ щIимышэр, дигъэцIыхуа къудейуэ щIытIэпихыжыр?
Абы теухуауэ мыпхуэдэ шэч уощI: псэ хьэлэлрэ гу къабзэу псэууэ еса, къызыхэкIа лъэпкъым и хабзэмрэ напэмрэ псом япэ изыгъэщ, я щIэблэри езыхэм, я адэжьхэм ещхьу хьэрэмыгъэншэу псэууэ гъэсэным хущIэкъуа нанэмрэ дадэмрэ Залинэрэ Ахьмэдрэ я гупсысэкIэ, дуней тетыкIэ хъуар къызэрамыщтэфынур къилъытагъэнщ тхакIуэм. Ахэм щIэблэр зыхуаущиину я гугъамрэ ныбжьыщIэхэр къызэрыщIидзамрэ шурэ лъэсрэ я зэхуакущ. Арауэ къыщIэкIынщ повестым адэкIэ къы- 139
щыхъу хьэдэгъуэдахэр дадэмрэ нанэмрэ я нэгу щIимыгъэкIым нэхъыфIу къыщIилъытагъэнур авторым.
Мэрем нанэ зэпымыууэ йогупсыс и пхъурылъху-къуэрылъхухэу Залинэрэ Ахьмэдрэ я пщэдейм. Абы щыщIэгупсыскIэ, нанэр и блэкIами хуоплъэкIыж. Еджауэ, щIэныгъэ иIэу щымытми, нанэм псэрэ гукIэ зыхещIэ дунейм, гъащIэм я екIуэкIыкIэр нэрынэ-нэрынэурэ зэрызэпыщIар, пщэдей къэхъунур дыгъуасэ екIуэкIам и къуэпсым къызэрикIыкIыр. А философие узыншэр нанэм тхылъ гуэрми къриджыкIакъым, атIэ гъащIэм кърита щIэныгъэу и лъым хэтщ.
Мэрем нанэ ещхьщ Бекъул дади. Арыншауэ щытынкIи Iэмал иIэкъым – тIури зыщIапIыкIар зы хабзэщ, зыхапIыкIар зы зэманщ. ЦIыхумрэ гъащIэмрэ къызэрехьэкIыурэ щызэрегъэш ныбжьым итми, лIыжьым иджыри жаныфэ тетщ. ТхакIуэм зэрыжиIэмкIэ, апхуэдэ зыхузэфIэкIыр куэд зыгъэва цIыхурщ.
Мэрем нанэ хуэдэу, Бекъул лIыжьри блэкIамкIэ пIалъэ-пIалъэкIэрэ йоплъэкIыж. Бекъул иIэщ дыгъуасэм къыхилъагъукIыжын.
Лъэпкъ тхыдэм и гъуджэ пэлъытэ лIыжьым фIыуэ ещIэж и лъэпкъыр игъащIэ лъандэрэ зэрыса щIыналъэм къикIыу мыбыкIэ къэIэпхъуэну щрахулIа зэманыр. ГущIэгъуншэу екIуэкIа зауэр иухами, лъэпкъым и щIыналъэр хуэхъумакъым. «…Насыпыншэу лъэрыгъым еIэурэ, лъыпсыр зи лъакъуэм къыфIэж шыр щыхупIэм иригъэхуэхащ, лъэпкъым и нэхъыбэр зауэм ихьат, къэнар хым зэпрыкIыну хы IуфэмкIэ зэрехьэжьат…»
А псори пIалъэ-пIалъэкIэрэ Бекъул дадэ и нэгум хъарпшэру къыщIохьэж, къыщIохьэж и нэгум и адэшхуэри, ауэ нэхъ IупщIу хилъагъукIыжыр адэшхуэм и щIыбырщ, хым техьэ мыхъуну абы зэрыжиIэгъарщ. Псом хуэмыдэу ахэр игу къыщыкIыжыр пщIантIэм дэлъ мывэжьым щыIуплъэм дежщ. БлэкIам и гукъэкIыж хьэлъэхэри а мывэм хуэдэу быдэщи, щIэхыу зэманым хэшыпсыхьыжынукъым. А мывэр зэгуэр адэ пщIантIэжьым дэлъащ, къыщежьэхэм щыгъуэ нэхъыжьхэм ящыщ зым и унафэкIэ а мывэри къыздамышэу хъуакъым.
Лъэпкъыр зыхэта гуауэр кIэщIу къиIуэтэн папщIэ, Къанкъулым мывэм и образыр хъарзынэу къигъэсэбэпащ. Бекъул дадэ и дежкIэ а мывэр лъапIэщ, и блэкIам и фэеплъщи, нэхъ лъапIэжщ нобэ иригъаджэ, иущий Ахьмэд гъащIэм къыщыхуежэхыну псыр зыхуэдэри – аращ лъэпкъым и къэкIуэнур зэлъытар. Лъэпкъ хабзэм, лъэпкъ гъащIэм ину темыпсэлъыхьхэми, Мэрем нанэрэ Бекъул дадэрэ хуэдэхэрщ зэман бзаджэм лъэпкъыр къезыгъэлыфар, хабзэмрэ нэмысымрэ джэлэс яхуэхъуар, ахъумэ унафэщI гуэрхэм я фIыщIэ къахьын щхьэкIэ фэеплъым махуэ къэс зэхъуэкIыныгъэхэр халъхьэу дэтахэр аракъым.
ЛIыжьыр хущIокъу Ахьмэд цIыху щыпкъэу игъэсэну, дахагъэм хуиущиину, апхуэдэ гъэсэныгъэм и джэлэсыр къыщилъыхъуэри и лъэпкъыжьым игъащIэ лъандэрэ къыдекIуэкI хьэлыфIхэрщ. «ЛIэужьыр бжьиблкIэ зыгъауэр» Бекъул дадэрэ Мэрем нанэрэ хуэдэхэрщ. Ауэ тхыдэм къыхонэ фэеплъ гъэувын зыфIэфIхэри езы фэеплъхэри. Къыхэнащ тхыдэм къалэ парк ихьэпIэм деж къыщыпIущIэ фэеплъри. Куэд щIауэ щытщ мыр, ешауи фэ тетщ. Мыр зэгуэрым КIарцыкъуэ дыхьэпIэм деж щагъэуву зи щхьэр зыбжанэрэ зэрахъуэкIа фэеплъым хуэдэкъым. Мыбы и шырыкъушхуитIыр лъэщу теувапIэм тетщ. ТхакIуэм мы фэеплъым псэи хелъхьэри, уэрамхэм къыщрегъэкIухь, теувапIэм здытетми, махуэм и Iэр ирегъэший, жэщкIэрэ и Iэ ешар и бгырыпхыбгъуэм дрегъэIужри, зрегъэгъэпсэху. Шынапэурэ фэеплъым бгъэдыхьа 140
щIалэ цIыкIур, абы и Iэр и бгырыпхым зэрыдиIужар щилъагъум, и нэм щIэIуэтыхьурэ, щIыбкIэ къикIуэтыжри щIэпхъуащ. Нэхъ шынагъуэж
хъуащ фэеплъыр уафэгъуагъуэ макъкIэ къыщыщыдыхьэшхам. А дыхьэшх макъ шынагъуэр щIалэ цIыкIум къыкIэлъожэ, зэм япэ къищрэ и пащхьэм къикIэрахъуэу, нэхъ лъэщ хъууэ, зыщигъэпщкIункIи Iэмал лъэпкъ
щымыIэу… КIарцыкъуэ дыхьэпIэм щагъэувауэ щыта фэеплъымрэ иджы мы парк ихьэпIэм деж щытымрэ сыт хуэдиз зэман я зэхуаку, зыгуэркIэ зэпыщIа а тIур? Апхуэдэу тхакIуэр къыдэупщI хуэдэу къыпщохъу. А тIум я зэхуакум, зэманкIэ къэплъытэмэ, куэдыщи дэмылъынкIэ хъунщ, ауэ а зэманым цIыху гъащIэ куэд къриубыдащ, а зэманитIым я мывэ щхьэл шэрхъхэм дэхуэу дихьэжыхьари мащIэкъым. Абыхэм тхакIуэр зыубгъуауэ темыпсэлъыхьми, апхуэдэу зэрыщытар къыдгурегъаIуэ икIи дызрегъэупщIыж: цIыху цIыкIур фэеплъыншэу мыпсэуфыну ара? Псэуфыну къыщIэкIынкъым, ауэ псори зэлъытыжар а зи фэеплъыр пхъумэр зыхуэдэращ. Фэеплъыр, цIыху щхьэхуэм хуагъэувами, ар уи дыгъуасэм, уи блэкIам я фэеплъщ – дыгъуасэри блэкIари тхыдэм пхухэгъэкIынукъым, гуми ихугъуафIэу пхуигъэхунукъым. Ар я фэеплъщ Мэрем нанэрэ Бекъул дадэрэ. Феликс, Залинэ, Ахьмэд сымэ зытет дунейр а нэхъыжьхэр зэрыхуеям хуэдэу мыхъуагъэнкIи хъунщ, ауэ а нэхъыжьхэм яхузэфIэкI къагъэнакъым нэхъыщIэхэр цIыху хуэдэу псэун, цIыхугъэмрэ нэмысымрэ я Iэпэгъуу дунейм тетын папщIэ. АтIэ, апхуэдэу мыхъуамэ, хэт зи ягъэр? Уи хабзэм, лъэпкъым, нэмысым, цIыхугъэм уепцIыжмэ узыхуэкIуэнур Феликсрэ Залинэрэ зыхуэкIуар аращ – уIэбэми улъэмыIэсыжу, къызэребгъэгъэзэжыфын къаруи щымыIэу, зы къалэшхуэу зэхэс мы дунеишхуэм утегъуэщыхьынурэ, къэбгъэщIам ухуеплъэкIыжмэ, уи напэр къыпфIисрэ утеукIытыхьыжу, ухущIегъуэжу уи гъащIэ мащIэр екIуэкIынущ. Къалэм удэмыгъуэщыхьын щхьэкIэ напэмрэ акъылымрэ ягъэзахуэ гъуэгу пыухыкIа утеувэн хуейщ. Абы тыншу утемыувэфынри зыхуэIуа щыIэкъым, ауэ гъащIэри матэщIэдзауэ екIуэкIыркъыми, нобэкIэ ефIэкIыныгъэ мащIэ къозыт гуэрхэм уаблэбэкъукIыу цIыхугъэ дахэм и гъуэгум утеувэфын хуейщ. ИтIанэ, зэрымыщIэкIэ угъуащэми, уи гъуэгур нэхъ тыншу къыпхуэгъуэтыжынущ икIи нэхъ гупсэхуу пхуэкIунущ.
Зи гугъу тщIы повестым хуэдэ дыдэу, тхакIуэм бгъэдэлъ Iэзагъэр IупщIу къыщыгъэлъэгъуащ а тхылъым ит рассказхэми. Ахэр къэбэрдей прозэм куэдрэ узыщыхуэмызэ фантастикэ, детектив лIэужьыгъуэхэм тету тхащ. Абы къыхэкIыуи гъэщIэгъуэнкъым языныкъуэ детектив рассказхэм гум нэмыс ныкъусаныгъэ гуэрхэр зэрыхэплъагъуэр. А жанрым ехьэлIауэ щапхъэ хуэхъун ди прозэм зэрыхэмытыр арагъэнущ тхакIуэр нэгъуэщI къэрал тхакIуэхэм я тхыгъэхэм деж щеджэн хуей щIэхъуар. Абыхэм я Iэужь гуэрхэри и рассказхэм щIыхэплъагъуэр. Ауэ фантастикэ жанрым и мардэм иту рассказхэм апхуэдэ ныкъусаныгъэ ядэплъагъуркъым. Сыту жыпIэмэ, а рассказхэм ущеджэкIэ гу лъыботэ: мыбдежым тхакIуэм щапхъэуи тегъэщIапIэуи иIагъэнур езым и дунейрщ, гъащIэ еплъыкIэрщ икIи ахэр езым и акъылым зэрызэригъэзэхуэфым хуэдэу ди пащхьэм кърилъхьащи. Аращ зэи къэхъункIэ хуэмейуэ ди гугъэ Iуэхугъуэхэр къэхъуа хуэдэу тхакIуэм къыщытхуиIуатэкIэ, ар ди фIэщ щIэхъур. Псом хуэмыдэжу гулъытэ зыхууегъэщI «КIэгъуасэ хужь» рассказым. Мыбы тхакIуэм псалъащхьэм деж къыщыщIедзэ къэхъункIэ мыхъунур къэхъуауэ ди фIэщ ищIыныр. Псалъэм папщIэ, кIэгъуасэр мыфIыцIэу, атIэ хужьу хэт зи фIэщ пхуэщIынур? Псори зэлъытыжар абы узэреплъ щIыкIэрщ, а кIэгъуасэр зыщIар, къызыпихар аращ. 141
ЩIалэмрэ хъыджэбзымрэ илъэс псо хъуауэ зэроцIыху, ауэ зэи зэрылъэгъуакъым, телефонкIэ зэпсэлъа мыхъумэ. ЩIалэр телефонкIэ фIэкI зэмыпсэлъа пщащэм хьэщыкъ ищIащ. Нэхущым нэблэгъауэ къэуша щIалэм зыри къыгурыIуэркъым, нэху щыгъуэ хъуами, щыркъым нэху, зэманыр и пIэм иувыIыхьащ, жэщыр имыкIыжу къинащ. ЩIалэм игу къеуэр фIыуэ илъэгъуам зэи зэрыхуэмызарщ. КъыгуроIуэ: «ПсынщIэу абы лъэIэсын хуейщ. Ягъэ кIынкъым, фэкIэ дызэрымыцIыхуми, илъэс псокIэ телефонкIэ…» Мис иджыпстущ абы хьэкъыу и фIэщ щыхъуар абырэ езымрэ…
Аращ лъагъуныгъэм и къарур – щIалэм жэщыр нэхущым къыхуеблагъэу имыкIыжыну зыкъринами, ар зэгупсысыр аракъым, атIэ и лъагъуныгъэрщ, абы лъэIэсын зэрыхуейрщ. Гум мурад дахэ ищIамэ, ар къехъулIэнущ. КъехъулIащ щIалэм хъыджэбзым лъэIэсыну ищIа мурадри. ЩIалэм и пэш кIыфIу жэщыр здыщIэкIыжын имыдэм зыпэмыплъа хьэщIэ къыщыхуеблагъэри, а хьэщIэм щIалэр фIыуэ илъагъум лъигъэIэсащ. ЩIалэм илъэгъуащ ар тыншу жейуэ зэрыхэлъыр, игури зэгъэжащ. ЩIалэр хъыджэбзым деж зышар нэхущым къыхуеблэгъарщ. Хэт хъуну ар езыр? ЩIалэм и псэр ихьын мурадкIэ къэкIуа Псэхэхыр арагъэнущ. Ауэ щIалэр абы йолъэIу, и псэр хихыным и пэ къихуэу, «зэ закъуэ нэхъ мыхъуми, ар иригъэлъагъуну». Зи гур къабзэ щIалэм дежкIэ Псэхэхри мыхьэтырыншэу къыщIэкIащ – абы щIалэм и псэр хъыджэбзым и унэм ехьри ирегъэлъагъу: «Абы и щхьэц фIыцIэ кIэщIыр щхьэнтэм тепхъат, сабий еншэ щIыкIэу, и Iупэхэр мащIэу ныкъуэзэтежт».
Щхьэнтэм тхылъыр зэгуэхауэ телът. ЩIалэр тхылъ зэгуэхам псалъэуха зытIу къыщеджащ. Ауэ адэкIэ тхылъым зыри итыжтэкъым, напэкIуэцIыр къабзэу текIыжат. Сыт хуэдэ тхылъ ар? Авторым ар къыджиIэркъым, ауэ рассказым еджэм хуигъэфэщэнущ ар ди гъащIэм и тхылъу зэрыщытыр. Мис, нобэм къэсыху псори тхауэ итщ, адэкIэ напэкIуэцIхэр къабзэщ (е итхакIэкъым, е текIыжащ).
ЩIалэр щытащ зы тэлайкIэ, и гум хэлъ мастэр къыхэузыкIынкIэ шынэу. Ар хуейкъым фIыуэ илъагъум имыкIыжу къина жэщыр иригъэлъагъуну, ар зэрыхуэмыхьынур ещIэри. Зэгупсысыри езыр а жэщ имыкIыжым къызэрыхэкIынур аракъым, атIэ а жэщыр пщащэм и гум зэремыуэнырщ. Лъагъуныгъэр сытым дежи къабзэрэ ину щытын хуейщ, арыншамэ ар лъагъуныгъэкъым.
Лъагъуныгъэшхуэм уи щхьэ Iуэху зепхуэну ухущIигъэхьэнукъым – абы цIыху псоми яфI зыхэлъщ узригъэгупсысынур. Аращ щIалэр фIыуэ илъагъум деж зыша и жэщ хьэщIэм, къагъэзэжауэ къыщыкIуэжым, щIалэр гъуэгу мыцIыхукIэ къыщIишэжыр. КъыздэкIуэжым, къалэр къабгынэу къуакIэбгыкIэ гуэр къыщихутэм, ахэр къыр лъагэ гуэрым и сыджым тотIысхьэ. Бгы абрагъуэм и щIыбым мафIэ топышхуэ дэукIуриеу ар щызэгуэудым, дыхьэпIэ къэунэхуамкIэ щIалэмрэ и гъусэмрэ бгы кIуэцIым илъэтащ. Бгы щым нэщIышхуэм инуи цIыкIууи мафIэ куэд къыщыблэрт. ЩIалэм и гъусэм кърегъэлъагъу и пщащэм и гъащIэ мафIэр, абы пэгъунэгъуу къыщоблэ езым ейри. Къарууншэ хъуарэ ужьыхыжу. ИкIи щIалэм и гъусэм къыжреIэ мо мафIэ къомым щыщу зыхуейр къищтэу езым и мафIэм пэридзэ, ар къызэщIигъэрыуэж зэрыхъунур, мафIэр зэхэкIыжмэ, и псэр зэрыхэкIынур. Апхуэдэуи кърегъэлъагъу ищхъэрэкIэ щызэдэункIыфI мафIэ куэдыр – ар цIыхухэр зэрымыукIыжу мамыру зэрызэдэмыпсэуфым и щыхьэту аращ. «Аращи, еуэ, уи гъащIэм хэгъахъуэ», – къыжриIа пэтми, щIалэр хуеякъым нэгъуэщIым и гъащIэкIэ 142
езым ейм хигъэхъуэну икIи и гъусэм йолъэIу игъэкIуэжыну, езыри жэщ имыкIыжыр здишэжу кIуэжыну… Бгы гъуанэ къикIыжыпIэм къэсыжауэ, зэплъэкIри щIалэм къилъэгъуащ мафIэхэм ящI кIэгъуасэхэр – языныкъуэхэр фIыцIабзэу, адрейхэр хужьу…
ЩIалэр къызэщыуащ. Иджыри кIыфIт, Iэбэри зэгуипIэжащ лъэныкъуэкIэ ебгъунлъэкIа тхылъыр… Нэху щырт, ауэ щыхъукIэ жэщ кIыфIыр къинэпакъым. НапэкIуэцIищым тIэкIу щIигъуу аращ мы рассказыр, ауэ цIыхум и гъащIэ псо, зы дунеишхуэ къызэщIиубыдэфащ.
НапэкIуэцIитIым зы тIэкIу фIэкIа щIимыгъу «Жэщ псалъэмакъ» рассказри дуней гъащIэм и философие куукIэ гъэнщIащ. Дунейм щызепхьа лейр зэи къызэрыпхуэмыгъунум, абы и тезырыр ахърэтми зэрыщыпхьынур аращ рассказым и купщIэ нэхъыщхьэр. Кхъэм ит кхъэлэгъунэхэм ящыщ зым жэщым къыщIэтэджыкIа лIыжь гъур кIыхьым нэгъуэщI зы кхъащхьи зэбгретхъужри, абыи нэгъуэщI зылI къыщIокIыж. Исуфрэ Залымрэ я щIалэгъуэм зэрыцIыхуу щытащ. Исуф ихьа бзэгум и зэранкIэ, зэманым щигуащIэгъуэ дыдэ лъэхъэнэм Залыми и унагъуэри дашри, Сыбыр Жыжьэм яхуащ. Залым и нэхъыщIитIыр а здахуам къащыIэщIэлIэри, уеблэмэ, тэмэму щIалъхьэжынуи яхузэфIэмыкIыу, кумб чэнж гуэр къатIри, иралъхьащ. Унагъуэ лажьэншэм бэлыхьу трагъэлъар зыхуэдизыр IуэтэжыгъуафIэкъым. Езы Залыми хамэ щIыналъэм хьэм хуэдэу щыщIалъхьэжат, ауэ гугъуехь псори зыгъэвыфа и къуитIым къагъуэтыжри, и Хэку къашэжыфащ. Мис иджы щалъхуа щIыналъэм и кхъэм увыIэпIэ щызыгъуэтыжа лIыжьыр мыбыи тыншу щIэзагъэркъым. Ар хуейщ е псори зи бзэгум къикIа Исуф хуэзэу еупщIыну лажьэ имыIэу лей къыщIытригъэхьамкIэ. Исуфым псори зэманым трелъхьэ, апхуэдэт зэманыр, жери. АрщхьэкIэ Залым идэркъым: дэ мы щIы щхьэфэм дытетыху зэман-зэманкIэрэ зыми ди гур кърихыурэ итхьэщIыркъым, ар къабзэнуми фIеинуми зи деж къыщынэр дэращ.
Пэжыр жыпIэмэ, Исуф зыми хигъэзыхьатэкъым. Ар хэзыгъэзыхьар и щхьэ Iуэху дэкIыным зэрыхущIэкъурщ. Зыхуей игъуэту псэуну зэрыфIэфIырщ. А мурадхэр Залым и насыпыншагъэмкIэ хузэгъэхъулIэну къыщыхъуати, цIыху хейм и насыпыр, абы къыщIэхъуэ щIэблэм и къэкIуэнур зэрызэтрикъутэм егупсысакъым. АтIэ, абы и ужькIэ Исуф насыпыфIэ хъуа? Хъуакъым. Кхъэм дэсу зэрызиумысыжащи, зыщIэхъуэпсахэм ящыщ гуэрхэри къехъулIащ: унафэщIу къуажэм дэсащ – ищхьэмкIэ къех унафэр илъабжьэмкIэ щыпхигъэкIыу. ЦIыхум я фIэлIыкIи, мылъкуи, унафэщI IэнатIи иIащ, ауэ езыми зэрыжиIэщи: «СылIа нэужьи сыщымытыншкIэ, къуаншагъэ зыри збгъэдэмылъу жыпIэ хъунукъым, дауи».
Рассказым и купщIэ нэхъыщхьэри зыхэлъыжыр лейзехьэу дунейм тета Исуф и псалъэхэм къагъэнаIуэ: дуней тыншыгъуэм зыдебгъэхьэхыу, цIыхугъэри, напэри, гущIэгъури пфIэкIуэду, цIыху лажьэншэм лей кIэлъызепхьэ хъунукъым. КIэлъызепхьэми, абы и тезырым улIа нэужь уздэкIуэж дунейми ущыIэщIэкIыфынукъым.
Тхылъыр къызэрызэIуих «Къалэм дэгъуэщыхьа» повестым деж къыщыщIэдзауэ «Жэщ псалъэмакъ» рассказ кIэщIым деж щиухыжу, Къанкъул Заур и тхыгъэхэм а псори зэпищIэжу зы джэлэс наIуэу пхокI. Ар цIыхугъэрщ. ЦIыхум дунейм къыщыхуиуха гъащIэр псэр хьэлэлу, гур къабзэу ирихьэкIын зэрыхуейрщ. Нобэ бгъуэтыну мылъкум, къулыкъум, тыншыгъуэм зыдебгъэхьэхрэ уэ пхуэдабзэу мы дунейм тет адрей 143
цIыхухэм я Iей къепхуэкIмэ, ахэр бгъэикIэурэ уэ уи щIыхь пIэтыну ухэтмэ, гува-щIэхами ар къызэрыпхуэмыгъунурщ. Дунейм къыщыблэжьа тезырым ахърэтми укъызэрыщигъуэтыжынурщ. Апхуэдэуи лъэужьыншэ хъунукъым, фIы блэжьмэ. ГъащIэм и лъэхъэнэ псори нэрынэ-нэрынэурэ зэпыщIащи, дэтхэнэ лъэхъэнэми езым и хабзэрэ бзыпхъэрэ иIэжщ. ЦIыхур ЦIыхуу къызэтенэн папщIэ лъэхъэнэ псоми я фащэ нэхъыщхьэу гъэувыпхъэр цIыхугъэрщ. ИтIанэщ сыт хуэдэ зэманми цIыхур насыпыфIэу, дыгъуасэ илэжьам нобэ темышыныхьыжу, темыукIытыхьыжу щыпсэуфынур. ИтIанэ псэр гъуэщэнукъым, зи псэр мыгъуащэр гъуэгу тэмэм ирикIуэфынущ.
Дунейм утетыху, уи псэр зэрымыгъуэщэным хуэсакъ. Мис а гупсысэрщ Къанкъул Заур и тхыгъэхэм я тегъэщIапIэ нэхъыщхьэу къысщыхъур. Афлик
Литературэр гъащIэм
щыщ Iыхьэщ
щыхъурэ?
Нобэ ди псэлъэгъущ Гуманитар къэхутэныгъэхэмкIэ институтым IуэрыIуатэмкIэ и секторым и унафэщI, филологие щIэныгъэхэм я доктор, профессор Гъут Iэдэм.
– Iэдэм, ди лъэпкъ литературэм нобэ и щыIэкIэр дауэ къып-
– Дунейпсо щэнхабзэр гъуазэу къапщтэу щытмэ, ди нобэрей литературэм зэфIихын хуейуэ, ауэ иджыри и ужь имыхьэххауэ куэд щыIэщ. Япэрауэ, нобэрей гъащIэмрэ абы къыщыхъухэмрэ, цивилизацэр здынэсар, а цивилизацэм и гуманитар Iыхьэр зэрыт щытыкIэр, а псоми ди лъэпкъ литературэр зэрыдэгъуэгурыкIуэр, нэгъуэщIхэри. Ауэ, итIанэми, уигу зыгъэфIу сыт щыIэ жыпIэмэ, нобэ адыгэ литературэм и пкъыгъуэ дэтхэнэми – прозэми, поэзиеми, драматургиеми ехъулIэныгъэ пыухыкIахэр зэраIэр нэрылъагъущ. Псалъэм щхьэкIэ, литературэм и нэхъ тхыгъэшхуэхэм я гугъу пщIымэ, иужь илъэс зы тIощIым къриубыдэу дунейм къытехьащ КIыщокъуэ Алим, МафIэдз Сэрэбий, Журт Биберд сымэ я романхэр. Ахэр псори ауэ сытми кIыхьу укъуэдия тхыгъэшхуэ къудей мыхъуу, романкIэ зэджэ жанрым изагъэ тхыгъэ зэгъэпэща хъуащ. БзэкIи, композицэкIи, персонаж абы хэтхэм я къэгъэлъэгъуэкIэ-бгъэдыхьэкIэкIи. Прозэм и адрей лIэужьыгъуэхэм датепсэлъыхьмэ, адыгэбзэр фIы дыдэу къэзыгъэIурыщIэ, бзэм и IэфIыр зыхэзыщIэ, гъащIэм куууэ кIуэцIрыплъыф тхакIуэхэр диIэщ. Поэзием и гугъу тщIыуэ щытмэ, зыгуэрым и цIэ къыхэзгъэщхьэхукIыну сфIэкъабылкъым, сыт щхьэкIэ жыпIэмэ, зи цIэ къиIуапхъэхэр мащIэкъым.
– КритикэмкIэ дыIэбэмэ, къэбэрдейм и закъуэ мыхъуу, зэрыадыгэ лъэпкъ литературэу къэдгъащти, критикэ жанрым сыт и шыфэлIыфэ иджыпсту? – Критикэм и Iуэхур литературэ псом и Iуэхум нэхърэ нэхъ хэплъэгъуэу къысфIощI. Абы щхьэусыгъуэ иIэщ. Куэдым къащохъу критикэ псалъэм къикIыр зым и тхыгъэ адрейм къищтэу иубын хуейуэ 144
арауэ. Критикэм и къалэныр аракъым зэрыщытыр. Нэхъыщхьэу абы зыхуигъэувыжын хуейр художественнэ тхыгъэр къищтэу щIипщытыкIынырщ. Мыпхуэдэ фIагъ хэлъщ, мыпхуэдэхэр къехъулIащ, мыбыхэм авторыр пэмылъэщу къэнащ жиIэу псори зэхигъэкIыу. Дэ нобэ литературэ щIэныгъэмкIэ кандидат, доктор пщIы бжыгъэхэр диIэми, абыхэм яхэтыр мащIэ дыдэщ пыухыкIауэ ди тхакIуэхэм я тхыгъэхэм етIысылIэу абыхэм къехъулIа–къемыхъулIахэр къэзыпщытэр. Аращи, литературэм гъуазэ гуэрхэр хуэзыгъэувын критикэ дыхуэныкъуэщ. ЗэрыгурыIуэгъуэщи, гурыгъуазэ-щхьэрыгъуазэ къудейкIэ литературэм зиужьынукъым. Ар ефIэкIуэнымкIэ щIэгъэкъуэнышхуэ мэхъу жыжьэ плъэф, дунейпсо литературэмрэ щэнхабзэмрэ зи тегъэщIапIэ критикэр. Дунейпсо литературэм щекIуэкI Iуэхугъуэхэмрэ ди лъэпкъ цIыкIунитIэм и литературэм щекIуэкIхэмрэ зэзыгъапщэу, а цIыкIур иным и сыт хуэдэ Iыхьэми къэзыгъэлъэгъуэфын критик диIэн хуейщ. Мыри къыхэгъэщыпхъэщ: тхакIуэр зытетхыхь, къиIэт Iуэхугъуэм хищIыкIыу щытын къудейр мащIэщ. Абы и къалэнщ нэхъапэжкIэ ятхауэ щытахэм, дунейпсо литературэм куууэ зыхигъэгъуэзэныр. Уи япэ итахэм ящIар зумыгъащIэу, адэкIэ сыкIуэтэнщ жыпIэу уигу къэбгъэкIыххэ хъунукъым. А псор зэбгъэщIэху, адэкIэ узэрыкIуэтэн къару къыпкъуэмыкIынумэ, абы щыгъуэм умытхэмэ нэхъыфIщ. Сыту жыпIэмэ, уи хадапхэм адэкIэ умыплъэфмэ, уэ птхым зыри хуеинукъым. Художественнэ тхыгъэр ар езыр мыхьэнэ зыбжанэ зэуэ зыгъэзащIэщ. Абы уигури хигъэхъуэн, хигъэщIын, акъыли щIэныгъи къыхэпхын хуейщ. А псори зэщIэмытмэ, ар художественнэ тхыгъэ
хъужыркъым.
– Критикэм и къалэнхэм я гугъу щытщIакIэ, мыпхуэдэ Iуэхугъуэ и щхьэфи сиIэбэнут. Зи гугъу сщIынур Нобель и саугъэтыр зратхэрщ. Ахэр зратынухэр къыщыхахкIэ, критикхэм яхузэхэмыгъэкIыу ара нэхъыфIымрэ нэхъ Iеймрэ? Языныкъуэхэм деж къыпфIощI а саугъэтыр, политикэ Iуэху халъхьэурэ, зыхуэмыфащэ гуэрхэми ирату.
– Мы дунейм ущытеткIэ, абы зыгуэркIи зыдебгъэкIун хуей мэхъу, ауэ зыдэбгъэш защIэурэ бжьым ущIэувэжыпэ хъунукъым. Псалъэм папщIэ, къэтщтэнщ Нобель и саугъэтыр зрата Бродский Иосифи, абы нэхърэ нэхъ усакIуэфIу, урысыбзэкIи тхэуэ а саугъэтым пэгъунэгъу мыхъуа Iэджи щыIэщ. Солженицын нэхърэ нэхъ Iэзи щыIэнкIи мэхъу. Ауэ езы литературэри бзэм и IэфIыпIэ къудейм къыщынэркъым. Литературэр гъащIэм щыщ зы Iыхьэщи, абы нобэрей дунейм и щытыкIэр къызэригъэлъагъуэ щIыкIэр, цIыхум и психологиер къызэритIэщIыр, напэр, цIыхугъэр, хабзэр зэригъэлъапIэр, политикэр, къэрал, жылагъуэ Iуэхухэр зэрызэригъэзахуэр, нэгъуэщIхэри къэлъытэн хуей мэхъу. Арауэ къыщIэкIынщ нэфI-ней гуэрхэри халъхьэу къыпфIэзыгъэщIыр. Абы нэмыщIу, къэрал щыхъукIэ, езым фIы къыхуэзышэ-къыхуэзыхьыр саугъэткIэ хегъэфIыкI, икIи абы емыкIу хэлъкъым. Я нэхъ Iэзэр иригъэкIуэтэкIыу, абы къыкъуэплъ гуэр япэ иригъэщынкIэ хуэIуа щыIэкъым.
– Ди адыгэ литературэмкIэ къэдгъэзэжынщи, уэ уи псэм нэхъ къыдыхьэу сыт хуэдэ тхыгъэ укъеджа иужь зэманым, эдэм?
– АдыгэбзэкIэ тхауэ си гум къинэжыну сызэджар, тIэкIуи хэкIэсауэщ ар къыщысIэрыхьар, КIыщокъуэ Алим и «Лъапсэ» романырщ.
– Кавказ зауэжьым лъэпкъым къыхуихьа тхьэмыщкIагъэр нэхъ куууэ къэгъэлъэгъуа щыхъуахэм ящыщщ абхъаз тхакIуэ 145
Шинкубэ Бэгърат и «ЖылакIэ» романыр, Къэрмокъуэ Хьэмид адыгэбзэкIэ зэридзэкIар. Абы бгъурыбгъэувэ хъуну КIыщокъуэ Алим и «Лъапсэ» романыр? – КъызэрысфIэщIымкIэ, а тIур зэбгъэдэбгъэувэ хъун къудейуэ аращ, сыту жыпIэмэ, я темэкIэ зыкъомкIэ зэтехуэ щхьэкIэ, абыхэм Iуэхугъуэ къаIэтыр зэщхькъым. Къэтщтэнщ КIыщокъуэм и персонаж нэхъыщхьэу романым хэт Дэфэрэджи, ар зэманитIым щопсэу цIыхуитIу. Ауэ я цIэр зыщ, зы персонажщ. Ахэр тхакIуэм зэман зырызым хригъэубыдами, а зы персонажыр тIууэ зэпигуэшауэ, зэщхьэщихауэ аращ. Ар и анэшхуэм и анэ, е и быным и быным и быныж къудейуэ аракъым, зы геным къыпкърыкIащ. ГъэщIэгъуэныращи, мыбдежым Iуэхум апхуэдэу щыбгъэдыхьами, КIыщокъуэр реализмэм зэи темыкIа тхакIуэхэм, ар зыфIэкъабыл дыдэхэм ящыщащ. Пэжу, жыпIэ хъуну къыщIэкIынукъым мыбдежми ар реализмэм щытекIауэ, реализм къэIуэтэкIэм тхакIуэм къригъэубыдэфащ зыр тIу ищIрэ лIэщIыгъуэкIэрэ зэпигуэшыжу. Ар гъэунэхуныгъэм я нэхъ хьэлэмэтщ, узэрымыгугъэну телъыджэщ. – Лъэпкъ литературэр игъэбжьыфIэу къыпщыхъуу, нэгъуэщI сытым и гугъу къытхуэпщIыфын?
– Мыр нэхъыфIщ, жыпIэу пыухыкIауэ зыгуэрым и гугъу пщIыныр къезэгъ дыдэу къыщIэкIынкъым, ауэ иужь зэманым нэхъ гурыхь сщыхъуахэм ящыщщ, усэмкIэ зыбгъазэмэ, «Кхъужьей къудамэ» жиIэу Уэрэзей Афлик къыдигъэкIа тхылъымрэ Бещтокъуэ Хьэбас и «Усэ къыхэхахэмрэ». Апхуэдэ дыдэу, сигу ирихьат и усэхэри, Бицу Анатолэ теухуа тхыгъэ фи «Iуащхьэмахуэ» журналым трезгъэдзауэ щытащ. Си гугъэмкIэ, мис мы зи гугъу сщIы тхыгъэхэм хуэдэхэр литературэм и зы лъэбакъуэу тхыдэм къыхэнэжынущ. Ауэ мыпхуэдэ гукъеуи щыIэщ. Илъэс тIощIым щIигъу дэкIащ зэхъуэкIыныгъэ жыхуаIэр къызэрежьэрэ, абы цIыху цIыкIур къызэригъэубэлэцрэ. Ди гъащIэр зэрыщыту къызэригъэдзэкIащ абы. Уеблэмэ, къэукъубеищэри, къэралыр зэрыщыту щIилъэфэжащ. Мис ахэр ди литературэм IэщIыб щохъу. Пэжщ, литературэр Iэмал имыIэу гъащIэм къыщыхъу псоми пыщIауэ щытын хуейщ жыпIэу букъуэдий хъуркъым. Ауэ, сэ зыкъэсщтэжынщи, мы къэралым щыпсэу цIыхуу сыщыщыткIэ, литературэм тIэкIу сыщыкIэлъыплъкIэ, мы дызыхэт Iуэхухэр, дызыхэхуа зэманыр ди тхакIуэхэм къазэрыщыхъур дауэу пIэрэ, ноби пщэдеи дызэрыхъунумкIэ абыхэм акъыл гуэр къахэсхыфыну пIэрэ жысIэу сыкIэлъоплъри, зэкIэ апхуэдэ срихьэлIакъым. Ауэ щыхъукIи, узыгъэгузэвэнрэ узыгъэгупсысэн защIэу иужь зэманым ди гъащIэм куэд къыщыхъуащ.
– Нобэрей ди тхакIуэхэр зыдэплъеин диIакъым, ди литературэр къыщежьар Октябрь революцэм и ужькIэщ жытIэми, адыгэхэм къахэкIа тхакIуэхэр нэхъ пасэIуэуи щыIащ. Зи гугъу сщIыр Къаз-Джэрий СулътIан сымэ хуэдэхэращ. Ахэр адыгэ тхакIуэу къэплъытэ хъуну, хьэмэрэ мыхъуну?
– Мыбдей зы ныкъусаныгъэ къонахуэ: Къаз-Джэрий къапщтэмэ, ар зэрытхэу щытар урысыбзэщ. Ар урыс литературэм и Iыхьэ мэхъу. Пэжщ, литературэ энциклопедиехэм сакIуэцIрыплъати, абыхэм елэжьахэми пыухыкIауэ яхузэхэгъэкIакъым Iуэхум и тэмэмыпIэр: тхакIуэр къызыхэкIа лъэпкъра хьэмэрэ ар зэрытхэ бзэра япэ игъэщыпхъэр? СулътIан КъазДжэрий урыс литературэм дежкIэ мыхьэнэшхуэ зиIэн тхыгъэ итхауэ щытамэ, ар урыс тхакIуэхэм хабжэнкIэ хъунт, ауэ итхатэкъыми, адыгэ тхакIуэу къэнэжащ. НэгъуэщI зы щапхъи къэтхьынщ. Окуджавэ Булат 10 Заказ № 120 146
урыс поэзием мыхьэнэ щиIэти, урыс усакIуэу ябж хъуащ. Ауэ иджы мыбы хьэлэмэту хэлъыращ: усакIуэу Алыхьым къигъэщIар сыт хуэдэбзэкIи усэнущ, а бзэр ищIэу щытмэ, арщхьэкIэ абы къыпкърыкIа гупсысэр ар къызыхэкIа лъэпкъым, и гупсысэкIэм ещхь мэхъу. Пэжщ, адыгэм мыщэ малъхуэри дыщэ къелъху, дыщэр малъхуэри мыщэ къелъху, жаIэ. Ауэ куэдрэ къэхъуркъым мыщэм дыщэ къилъхуу. ИпэжыпIэкIэ жыпIэмэ, хамэбзэкIэ тхэхэр зэрытхэ бзэри къызыхэкIа лъэпкъри къэлъытауэ лъэпкъитIми я литературэм хабжэн хуейщ. Апхуэдэхэщ персыбзэкIэ тхэуэ щыта Низами, бзитIкIэ тхэуэ щыта Навои, нэгъуэщI Iэджэри.
– Урысхэм я иджырей литературэр къапщтэмэ, абы мымащIэу ущрохьэлIэ жыпIэну уи жьэм къыпхуемыгъэкIу псалъэхэм. Адыгэ литературэми къэсыну пIэрэ а уз зэрыцIалэр?
– Зэманыр щыIейм, хъушэм и кIуэдыжыгъуэм, бжэн щхьэгуэжьыр пашэ мэхъу, жаIэ. Урыс литературэм и кIуэдыжыгъуэр къэсауэ пхужыIэну къыщIэкIынкъым, ауэ дэтхэнэ Iуэхугъуэми псым и уэрыгъуэрэ и ужьыхыжыгъуэрэ иIэщи, иджыпсту урыс литературэр тIэкIу щIэужьыхауэ аращ. Пэжщ, тхъурымбэр текIыжрэ, псыр жэбзэжмэ, къыщIэщыжынущ хэт и мывэ сыт хуэдэ теплъэ иIэми, а псым сыт хуэдиз и кууагъми. Иджыпсту а псор тхъурымбэ къыдрихьеям дахэ-дахэу уигъэлъагъуркъым.
– Нобэрей къэбэрдей литературэм сыт нэхъ арэзы укъищIу хэлъ е мис мыр щызгъэIэнтэкъым, жыхуэпIэ хэплъагъуэрэ?
– Арэзы сыкъэзыщIу хэлъыр, а зи гугъу тщIа жьэм къыпхуемыгъэкIу псалъэхэм хуэдэхэм адыгэ литературэр зэрыхуэмыкIуарщ. Ди тхакIуэхэр Iэзэми хуэмыхуми, гъащIэм къыкIэрыхуами япэ ищами – зыми емылъытауэ, мыхъумыщIагъэм зыдрагъэхьэхакъым. ЦIыхугъэми хабзэми теухуауэ, бзэм и IэфIагъри къыхэщу тхыгъэ мымащIэ диIэщ, Тхьэм и шыкуркIэ. Нэхъ сигу къеуэм и гугъу пщIымэ, ар нобэрей проблематикэр къэзыIэту цIыхум и гур зыгъэфIын, зыгъэгушхуэн, хэзыгъэплъэн, ди зэманым цIыхур зыхуэныкъуэм пэджэжын тхыгъэ зэкIэ ди тхакIуэхэм зэрамыIэрщ. Дыщыгугъынщ дяпэкIэ апхуэди щыIэну.
Епсэлъар Мухьэмэдщ
2010 гъэр ЕгъэджакIуэм и илъэсщ
Унэм щамыгъэсам хасэм
щищIэн щыIэкъым
Нанэ Любэ 1976 гъэм КъБКъУ-р къиухащ, илъэс 40-кIэ къулъкъужындэс сабийхэм яригъэджащ адыгэбзэмрэ литературэмрэ. Илъэс 22-кIэ Къулъкъужын Ипщэ 2-нэ курыт школым и директорым и къуэдзэу, илъэсипщIкIэ а еджапIэ дыдэм и директору лэжьащ. 2007 гъэ лъандэрэ цIыхухэм щIэныгъэ егъэгъуэтынымкIэ Бахъсэн район управленэм и методистщ. Нанэр категорие ищхьэ зиIэ егъэджакIуэщ, «Отличник народного просвещения» цIэ лъапIэр зэрехьэ. Ди журналым и лъэIукIэ иджыблагъэ Любэ зыхуигъэзащ журналист ПщыхьэщIэ Хьэбыж. 147
– Любэ, адыгэбзэмрэ литературэмкIэ егъэджакIуэ ухъуныр дэнэ къыщежьа? Хэтыт ар зи жэрдэмыр?
– Сабийм и натIэм итхауэ дунейм къытехьэу жаIэ IэщIагъэ хуэхъунур. Сэри сыапхуэдэу пIэрэ жызоIэ. Ауэ си япэ егъэджакIуэу щыта Нэхущ Хьэцаци и фIыщIэ хэлъщ абы. Япэ махуэхэм къыщыщIэдзауэ сэ ар бегъымбар пэлъытэу къысщыхъуащ. Хьэцацэ цIыху щыпкъэт, дахэт, сыткIи щапхъэ зытепх хъуну адыгэ бзылъхугъэ нэст. Апхуэдэу сэ къалэн зыщысщIыжат ди еджапIэм илъэс куэдкIэ и унафэщIу лэжьа, адыгэбзэмрэ литературэмкIэ егъэджакIуэу щыта, лъэпкъ напэм и хъумакIуэ ткIий КъуэщIысокъуэ Хьэжысмел ещхь сыхъун хуейуэ. Пэжщ, Хьэжысмел зи тхыгъэхэри къытрадзэ, зи тхылъхэри къыдагъэкI тхакIуэ Iэзэуи зыкъигъэлъагъуэрт. Ар адыгэлI нэст, ущиякIуэ гъуэзэджэт, икIи а цIыху щыпкъэм и лъагъуэм сызэрырикIуам зыкIи сыхущIегъуэжыркъым. ГъащIэм насып нэхъ ин дыдэу щызиIэри езгъэджа сабийхэрщ. Абыхэм дэрэжэгъуэ мыухыж къызат. – Курыт еджапIэм директору илъэсипщIкIэ ущылэжьащ. ЕгъэджакIуэ къызэрыгуэкIымрэ унафэщIымрэ я Iуэхухэр зэбгъапщэмэ, дэтхэнэра уи гъащIэм бжьыпэр щызыIыгъар? Апхуэдэу сыныщIоупщIыр цIыху губзыгъэ гуэрым «къулыкъум хьэлыр ехъуэж» зэрыжиIар сигу къэкIыжащи аращ. Уэ сыт хуэдэ хьэл къыпхилъхьа е дэнэкIэ уриIуэнтIэкIыфа директорым и шэнтжьейм?
– Къулыкъур щыгъын хьэхум хуэдэщ. Абы уи щхьэр игъэуназэмэ, зыгуэрым ухущыщIэу, ухуэныкъуэу аращ. Си щхьэкIэ къызолъытэ цIыхугъэ нэхъ лъапIэ щымыIэу. Сыт хуэдэ IэнатIэ уIумытми, сыт хуэдэ
къулыкъу умыIыгъми, цIыхуу укъэнэжын хуейщ. Пэжщ, гупым ураунафэщIу ущытыным къалэн пыухыкIа гуэрхэри къыпхуегъэув. Ахэр зэфIэпхыфу щытын хуейщ. Къэралым дзыхь къуигъэзу пщэрылъ къыпщищIа IэнатIэм емыкIу къыщыпхь хъунукъым. А Iуэхур ипэкIэ бгъэкIуэтэну, купщIэ зыхэлъ лэжьыгъэ тэмэм къепхьэлIэну уи къалэнщ. Гупыр унафэщIым къуэмытмэ, утыкум къинэнкIэ зэрыхъунур зыми хуэIуакъым. Сэ къысщохъу сызыхэта гупым сыкъэзыгъэщIэхъу къахэмыкIауэ. СхужыIэнукъым IэнатIэм си хьэлыр ихъуэжауэ, зызгъэпагэу си щхьэр лъагэу щысIэта къэхъуауэ.
Си адэ-анэм сыт щыгъуи къызжаIэу щытащ: «Дэнэ ущыIэми, цIыхум 10* 148
пщIэ хуэщI. ЦIыху нэхъ лъапIэ щыIэкъым, цIыхуфIым и сэбэп фIэкIа и зэран къокIынукъым». А псалъэхэр зэрыпэжым шэч къытесхьэркъым, хьэкъыу ар спхыкIауи сыкъокIуэкI.
– Нобэрей щIалэгъуалэм я гупэр анэдэлъхубзэм нэхъ хуэгъэзауэ щытын щхьэкIэ, сыт хуэдэ Iуэхугъуэхэр лэжьыпхъэу къэплъытэрэ? – «Унэм зыщыгъаси, хасэм кIуэ», – жиIащ пасэрейм. ИпэжыпIэкIэ мы псалъэхэр гъащIэм къыхэкIащ, мыхьэнэ кууи яIэщ. «Адыгэбзэм КъалэкIыхьым нэсщ уздынигъэсынур» жызыIэ адэ-анэхэр щоуэ. Уи анэдэлъхубзэр умыщIэмэ, укъызыхэкIа лъэпкъым и тхыдэм, и культурэм ущымыгъуазэмэ, абы шэч къыщIытепхьэн щыIэкъым, – умыхьэнэншэу аращ. Ар сыадыгэщ жызыIэ дэтхэнэ зы цIыхуми къыгурыIуэн хуейуэ къысщохъу. Уи лъэпкъым къыдекIуэкI хабзэ дахэхэр уэ умыгъэлъапIэмэ, хамэр къакIуэу пхуигъэлъэпIэну? Хьэмэрэ нэхъыжьхэм къыбгурагъэIуэну я къалэнкъэ уи бзэр умыщIэжмэ, лъэпкъкIуэдыр къызэрыпхуэкIуэнур?
Псом япэрауэ, адыгэ унагъуэхэм бзэр щызекIуэн хуейщ. ЕтIуанэрауэ, дэ тхуэдэ лъэпкъхэм бзэр лъахэм щагъэлэжьэн хуейщ. Ещанэрауэ, ди школхэм адыгэбзэр кIэрыдзэну щIыщытын щыIэкъым. НэгъуэщIыбзэхэри зэбгъэщIэн зэрыхуейм уи анэдэлъхубзэр къыдигуэ хъунукъым. Бзэ нэхъыбэ пщIэху нэхъ къулей, лъэщ ухъунущ, уи къэухьыр, щIэныгъэм и къэухьыр нэхъ ин ищIынущ. И щхьэ течауэ жыIэпхъэщ зи бзэм елъэпауэр, зи лъэпкъыр зыгъэикIэр, гува-щIэхами, езыр икIэ зэрыхъунур. Ар псоми къыдгурыIуэн хуейщ.
Куэдрэ сигу къохьэ гъэсэныгъэм, егъэджэныгъэм теухуауэ схузэфIэкI псомкIи цIыхухэм садэгуэшащэрэт, сахуэщхьэпарэт жысIэу. Егъэлеяуэ сфIэфIщ цIыхум фIы къехъулIэну, псом хуэмыдэу щIалэгъуалэм. ЩIэблэр и IэпкълъэпкъкIи и гупсысэкIи мыузыншэмэ, лъэпкъыр узыншэкъым.
Зэманыр Iейщ, жаIэ. Зэманым зыри и лажьэкъым – гъэсэныгъэр бгъунлъауэ аращ. Адэ-анэр «губгъуэм» итщ, бэзэрхэм тетщ, быныр зэрегуакIуэу уэрамым дэтщ, къезыгъэзэн ягъуэтыркъым. Дыпсэун хуей- 149
къэ жаIэнущ. Лэжьыгъэ щымыIэу, лэжьапIэ ямыгъуэту жаIэ. Iэщ епхи гъашхэ. Джэдкъаз гъэхъу. ЩIым елэжь. Ар хэкIыпIэкъэ? Псалъэм папщIэ, ди унагъуэр къэсщтэнщи, ди адэ-анэм бынибгъу дапIащ къуажэми дэмыкIыу, нэгъуэщIыпIи лэжьапIэ къыщамылъыхъуэу. ДапIа къудейкъым – драгъэджащ, щIэныгъэ ищхьэ зимыIэ къытхэмыту. Абыхэм зыми зыри къратакъым, жэщ, махуэ ямыIэу лэжьауэ аращ. Iэщ ягъэшхащ, щIым елэжьащ. Джэдкъаз ягъэхъуащ. Дэри зэхэдмыщIыкIыу къэнакъым адэ-анэр гугъу къызэрыддехьар.
– Любэ, къуажэдэс, къалэдэс сабийхэр сыткIэ зэщхьэщыкIыу къэплъытэрэ адыгэбзэм зэрахущыт елъытакIэ?
– Езы сабийхэр апхуэдэу зэхэбдз хъуну къыщIэкIынкъым, ауэ къалэдэс унагъуэхэм я нэхъыбэм адыгэбзэр къыщагъэсэбэпыркъым. Къуажэдэс сабийхэм къаIурыщэщу зи гугъу ящIхэм щымыгъуазэххэ къалэдэсхэм яхэтщ. Куэд иIыгъщ укъэзыухъуреихь дунейми. Къапщтэмэ, ди сабийхэм уэрамым, унагъуэм анэдэлъхубзэу щызэхахыр мащIэ дыдэщ. Уэрамым удыхьамэ, лэжьапIэ-IуэхущIапIэ, тыкуэнхэм я цIэхэр абыхэм сыт хуэдэбзэкIи тетхащ, адыгэбзэм къищынэмыщIауэ. АбыкIэ ерыщыр Налшык и закъуэкъым, атIэ я нэхъ къуажэ пхыдза дыдэхэми ар я мыхьэмышхкъым.
Къэралыбзэу ябж адыгэбзэмрэ балъкъэрыбзэмрэ зэрымылажьэм укъигъэуIэбжь къудейкъым, атIэ икIи укъегъэгубжь. Бзищри – адыгэбзэри, балъкъэрыбзэри, урысыбзэри – зэдэлэжьамэ, хъарзынэтэкъэ?
– «АдыгэбзэкIэ къыпхуэмыIуэтэн гупсысэ щхьэм къэкIыркъым», итхыгъащ псоми фIыуэ тлъагъуу щыта IутIыж Борис. Уриакъылэгъу уэ абы?
– Ауэ сытми сриакъылэгъу! Ауэ, пэжым ухуеймэ, адыгэбзэр зэзымыпэсыж гуэрхэри щыIэщ, зи бзэкIэ псалъэхэр гъащIэм къыкIэрыхуауэ, нобэрей зэманым емыкIуу къэзылъытэхэри мащIэкъым. Ауэ ахэм я нэхъыбэр щыгъуазэкъым гупсысэ гуэр къыщаIуэтэнум деж, япэ щIыкIэ а зрамыпэсыж бзэмкIэ я гупсысэр зэрызэрагъэзахуэм, итIанэщ зыхуей бзэмкIэ къыщапсэлъыр.
ИщхьэмкIи къызэрыхэзгъэщащи, бзэ нэхъыбэ пщIэным сэбэпынагъ фIэкIа зэраныгъэ лъэпкъ къишэнукъым. Ар сэбэп мэхъу лъэпкъхэр нэхъ зэпэгъунэгъуу зэшэлIэнымкIи. Ауэ, иджыри зэ къытезгъэзэжынщи, сыт хуэдэ лъэпкъ къыхэкIауи ирехъуи – цIыхум дежкIэ бзэуэ щыIэм я нэхъыщхьэр, я лъабжьэр езым и анэдэлъхубзэрщ.
Сэ си щхьэкIэ сфIэзахуэкъым махуэ къэсыхукIэ «ди бзэр мэкIуэд, ди бзэр мэкIуэд» жызыIэу кIийхэр. Къэсщтэнщи, Бахъсэн куейм и закъуэ адыгэбзэкIэ лэжьыгъэу щызэфIэтхым фIэкIа емыкIуэкIми, сэ къысщохъу ди бзэр игъащIэкIэ мыкIуэдыжыну. ЕджакIуэхэри егъэджакIуэхэри гурэ псэкIэ хэтщ абы хуэунэтIа Iуэхугъуэхэм. Ди щэнхабзэм телажьэхэм я усэхэр гъэхуащ, я псалъэхэр шэрыуэщ, я пшынэр мэбзэрабзэ, я къафэм и дамэр шэщIащ. А псом сыщыкIуэцIрыплъкIэ, гум фIэщхъуныгъэр къыщоблэ, мыпхуэдэу жиIэу: «Мыр зи щIэблэ къабзагъым ди бзэр дэкIуэдыжын хуейкъым». ИкIи дыкIуэдыжынкъым, Тхьэм жиIэмэ, сыту жыпIэмэ, дэ нобэ ди куэдыкIейщ анэдэлъхубзэм и мыхьэнэр къызыгурыIуэхэмрэ ар зыгъэлъапIэхэмрэ. Мыбдежым къыщысхьыну сыхуейт абыхэм ящыщ Мыкъуэжь Анатолэ и зы едзыгъуэ:
Бзэ къэсыхукIэ – лъэпкъщи, сфIэфIщ щызэхуагъадэр,
Сэ итIани щыIэщ зылъызгъэс пщIэ лей: 150
Сянэм и гукъеуэр къызэрысхуиIуатэ
Бзэм нэхъ лъапIэ теткъым сэркIэ мы дунейм.
– Любэ, ди псалъэмакъым и кIэухыу абы къыпызыщэ зыкъомкIэ сыноупщIынут. Ахэр пфIэкъабылмэ, кIэщI дыдэу жэуап къытхует.
– Хэт пщIэ зыхуэпщIыр?
– ГъащIэм екIуу дунейм тет дэтхэнэми. Къэзанокъуэ Жэбагъы жиIащ: «Зэманым декIур лIыфIщ». А гупсысэр сигу ирохь.
– Сыт фIыуэ умылъагъур?
– ЩIыкIейхэмрэ зыкъызыфIэщIыжахэмрэ.
– Сытым уигъэгуфIэрэ?
– ГуфIэу къыспежажьэ сабийхэм дэрэжэгъуэ къызат. Къыздалъхуахэм я ехъулIэныгъэхэм сагъэгуфIэ.
– Сытым уигъэнэщхъейрэ?
– Си анэм и нэгур зэIууауэ слъагъумэ… ЦIыхум сызэхимыщIыкIмэ…
– ЦIыху дахэр хэт?
– Гъэсэныгъэ тэмэм зиIэращ.
– Упсэу, си гуапэщ уи мурад псори къохъулIэну. 151 Алий
Къербэч и пщэдейхэр
Ей, щхьэ бзаджэ егъэджакIуэр?
Къербэч и щхьэр егъэуз,
Зи мыувыIэу еджэн Iуэхур
Къыхуепсэлъри егъэгыз.
Ар Советым и «лIы пашэщ»,
Къуажэ Iуэхум щIигъэнащ,
Нобэ зыкIи уемыпсалъэт:
Нэху щыхункIэ ар ефащ.
Тынш уи гугъэ жэщ щысыныр?
Ар зэфIэлъу нэху къекIащ.
Модэ еплъыт, пIэ къыфIэщIри
ТхапIэ стIолым тежеящ.
Ягъэ кIынкъым, тIэкIу жеинщи,
Пщэдей жьыуэ ар лэжьэнщ,
И щхьэр хъужмэ, жан хъужынщи,
Iуэху пэщылъхэм «елэжьынщ».
Фадэ Iэнэм ар бгъэдэсмэ,
Iуэхур псори зэфIэкIащ.
Хъуахъуэу, ефэу, и пшынауэр
Къыщхьэщытмэ, Iуэхур хъуащ.
Сыхьэтмыгъуи егъэджакIуэр,
Къербэч махуэу хущIыхьэн?
Жэщи махуи жей зимыIэм
Уи еджапIи фIэIуэхун?
Къербэч цIыкIум сыт и лажьэ,
Махуэ псори и пщэдейщ,
ЕгъэджакIуэм пIалъэу хуищIыр
Сыхьэт къэскIэ зы «пщэдейщ».
Къербэч и нэр, аргъуей щIыкIэу,
Жэщхэм фIыуэ зэтырех. 152
И уэрэдхэр игъэдахэу
ДэнкIи ефэр щызэIуех.
Еджэн IуэхукIэ тхылъ къахьыхукIэ,
Къербэч и нэм щIоIуэтыхь,
Щхьэ уэндэгъур игъэсысу
И мылицэм ар тошхыхь:
«ЩIэхыу кIуэи, Мусэ къашэ!
Партэ къутахэр егъэщIыж,
Бжэ, щхьэгъубжэу зыхуэныкъуэр,
ФIыуэ еплъи, хегъэлъхьэж.
Ар дэмысмэ, пщэдей жьыуэ
Сэ еджапIэм селэжьынщ,
ЕгъэджакIуэр зыхуэныкъуэу
ЩыIэ псори къэзгъуэтынщ.
Хьэуэ, аркъым. ауэ тщIынкъым,
А еджапIэр сэ си Iуэхущ;
Мо си тхакIуэм нобэ кIуэи
Пхъэ къыхуэши ар нэхъыфIщ.
ЕгъэджакIуэм яхуэпщIэхукIэ,
ЩокIри ди щхьэм къыдокIуей.
Зы хуэсщIэнкъым, зэрегуакIуэщ,
ФIэфIыхункIэ дыреуей», –
ЖиIэу хъущIэу, щIопщ тIуащIэр
И Iэм илъу зэхекIухь,
Хущхьэ-щатэу, зеукъуэдийри,
ЩIокIри лафкIэм зырегъэхь.
И еджапIэр ныкъуэу щытми,
Къербэч тхъэжмэ ирикъунщ.
«Пщэдей» пIалъэу егъэджакIуэм
Иритыфмэ, зэфIэкIынщ.
1932 гъэ 153
Ныр Мызэ и хъыбарищ ЗЫШХ НАЛО Заур
– Уи фIэщ мыхъун бжесIэнщ сэ: зауэм и пэкIэ ди адэр шыбзыхъуэу Къущхьэхъу щыIэти, йоуэри, зы махуэ гуэрым тIэкIу зигъэпсэхуну къыдохьэж аби, мыпхуэдэу жеIэ:
– Мызэ, сэ тIэкIу зызгъэпсэхуну сыкъэкIуэжащи, уэ си пIэкIэ
кIуэи си гъусэхэм ядэIэпыкъу, арыншэмэ къатехьэлъэнщ! И шыр къызет: – мыри къыпщхьэпэжынщ! – жи, Iэдакъэсэ емынэ гуэр иIэти, ари къызет.
Сэри сошэсри, Къущхьэхъум сокIуэ. СыздэкIуам къысщыгуфIыкIыу срагъэблагъэри, гъуэгу утетащ жыхуаIэу, зы махуи зызагъэгъэпсэху. Махуэм и ужькIэ я нэхъыжьым унафэ ещI сэри шы згъэхъун хуейуэ.
Арати, пщыIэм сытекIын щыхъум, сыкъегъэувыIэри и IэшхуитIыр си дамащхьэ зырызым къытрелъхьэ аби, си нэм къыщIэплъэурэ, мыри къызжеIэ:
– Иджы, щIалэ, уэ дызэрыпщыгугъыр шы бгъэхъуным и закъуэкъым. Мы хакIуапщIэм зы шыбз гуэр хэтщ псэфуи, хуэсакъ: а шыбзым къилъхур алъп лъэпкъщ, алъп лъэпкъым я лъым нэхърэ нэхъ IэфI щыIэкъым. Мис абы щхьэкIэ зы хьэпщхупщ емынэ гуэр къеуэсащи, шыбзыр лъхуэху, къилъхуар тфIешх. Ар иумыгъэшхыу къытхуэпхужмэ, лIыгъэжьыр уиIэу къэтлъытэнт.
– Деплъынкъэ а хьэпщхупщри зыхуэдэм! – жызоIэри, соуэ аби, шыбзыр тызоху.
Сымыбэлэрыгъыу шыбз псэфым сыкIэлъоплъ. СыкIэлъоплъ зы махуэ, сыкIэлъоплъ махуитI; ещанэ махуэм сызэрыщхьэукъуар сымыщIэжу сыщхьэукъуэщ аби, абы ирихьэлIэу шыбзыр лъхуэри, къилъхуар кIуэдауэ сыкъызэщыужащ. Шыбз тхьэмыщкIэм щтэIэщтаблэу, пIейтейуэ зиплъыхьырт, гужьеяуэ, и пIэ имытыжыфу апхуэдэт. Сыт сщIэнт? ШыщIэр схуэмыхъумами, шыбз гуартэр пщыIэм къытесхуэжын хуейти, къытесхуэжащ. ПщыIэ тхьэмадэр ныспежьа щхьэкIэ, шыбзым шыщIэр зэрыщIымыгъур щилъагъум, нэщхъей къэхъуауэ пщыIэм сыщIишэжащ. Сэри ахьмакъыу сыкъызэрыщIэкIам сытеукIытыхьыжауэ, сыкIуэри сыгъуэлъыжащ. Сыгъуэлъыжа щхьэкIэ, жейм сезэгъакъым.
Нэху дыкъекIри, пщэдджыжьым жьыуэ сыкъэтэджщ, си шы-уанэ зэтеслъхьэри, шыщIэлъыхъуэ сежьащ. Куэдрэ сылъыхъуа-мащIэрэ сылъыхъуа, сытми, зы зэман зэ блэ ин гуэр и лъэужь сытехьащ. Лъагъуэм 154
срикIуэурэ блэ абрагъуэ гуэрым сришэлIащ. Тылифон пкъо хуэдиз зи гъумагъ блэжьым шыщIэр ихьауэ ишхыу, шхын имыухауэ къэслъэгъуащ. Ар щыслъагъум, си фоч зэгуэтыжьыр зыпщIэхэсхщ аби, тезгъэпсащ, сеуэу сыукIын си гугъэу. АрщхьэкIэ абдеж кIий макъ гуэр къоIу:
– Ей, щIалэ, пщIэну уи гугъэр сыт? – жери къоджэ зы лIыжь цIыкIу гуэр; хэтми сщIэркъым, сцIыхуркъым.
– Уэлэхьи, мы блэжьыр сыукIын си мураду армэ, – жызоIэ.
– А блэр фочкIэ пхуэукIынукъым, а уи гугъэм хуэдэу, – жи лIыжь цIыкIум. – Абы и укIыкIэ хъунуращ: езым шхэн иухмэ, жейр къытеуэнурэ и гъуэм ипщхьэжынущ; ипщхьэжа нэужь, жэщищ-махуищкIэ жеинущ. И жеин зэрырикъуарауэ, пщэдджыжьым дыгъэр къыщыщIэкI дакъикъэм къипщыжынурэ, щэ хущхьэнущ, и жьэр иущIурэ. Абдежым блэм и нэр дыгъэм щIрегъэукъуанцIэри игъаплъэркъым. Мис а дакъикъэм урихьэлIэу и жьэ ущIам ужьэдэуэмэ, блэм уи насып текIуэри уукIащ. Ауэ абдежым укъилъагъумэ, блэм и насып къыптекIуэри уишхащ. Иджы арыншауэ уеуэми, уи шэр нартыху пIэнкIым хуэдэу къигъэлъеижыну мыхъумэ, зыри пхуещIэнукъым; абы и фэр, темланкIэм хуэдэу, быдэщ!
Арати, сыт сщIэнт, си жагъуэ хъури, пщыIэм къэзгъэзэжащ, ауэ, къэзгъэзэжыным ипэкIэ, лIыжь цIыкIум берычэт бесын жесIэнщ, жысIэри, сыщыбакъуэм, дэнэ кIуами сымыщIэу, лIыжь цIыкIур уэм хэбзэхэжащ. Алыхьым ещIэ, жин хужь жыхуаIэм хуэдэ хъунт! Арати, пщыIэм къэзгъэзэжри, тIэкIу седзакъэщ аби, шыбзыр тезгъэкIащ. Махуищыр дэкIыху сеплъэкIуащ блэжьым и гъуэм. Ещанэ махуэр къэсри, пщэдджыжьым дыгъэр къыщыщIэкIым хуэзэу, блэжьыр гъуэм къипщри, хущхьэу щIидзащ. Зэ хущхьэри, хъуаскIэр къыIурихащ, етIуанэу хущхьэри, мафIэ бзийр къыжьэдихащ. Ещанэу щыхущхьэм ирихьэлIэу дыгъэр си щIыбу сиувыкIщ, си фоч зэгуэтыр тезубыдэри, шэ пIащэр и жьэ ущIам жьэдэхуэу, блэм сеуащ. Блэм зэуэ зиупцIри зыщхьэпридзащ, итIанэ зиIуантIэ-зишантIэурэ махуэ псом щылъри, дыгъэр щыкъухьэм ирихьэлIэу, кIыхьу зиукъуэдийри, и псэр хэкIащ. И кIэ къинамэ метр щитхурэ щэ ныкъуэрэ хъунт а цIапIэжьым и кIыхьагъыр!
Блэм и псэр зэрыхэкIыу сеувалIэри, си адэм и Iэдакъэсэр къисхщ аби, блэм и фэр тесхащ: ар тесхыу къэзмыхьамэ, хэт и фIэщ хъунт ар сэ сыукIауэ? Сытми, арати, блэм и фэр тесхри, пщыIэм къэслъэфащ, пщIэнтIэпсыр къызэлъэлъэхыу. ПщыIэ тхьэмадэм ар щилъагъум:
– Афэрым! – жиIащ.
Абдежым цIыхуми я фIэщ хъуащ гъэ къэс алъп шыщIэр къащIэзымыгъахъуэу щыта блэжьыр зэрызукIар!
Блафэр Къущхьэхъу щыIэ Iэхъуэ-шыхъуэм хэт гуэншэрыкъ ищIащ, 155
хэт лъэгущIыхьу щIидащ, хэти лъей къыхихащ, хэти ехъуапсэри кIапсэшхуэ къыгуихащ. Щхьэж зыхуэныкъуэ ищIащ. Сэ лъэгущIыхьитI къыхэсхри фэдэнкIэ щIэздэжати, илъэсипщIкIэ схуэгъэлэжьакъым. ИкIэм-икIэжым сыужэгъури, мэлыхъуэхьэхэм яхуэздзыжати, яхуэшхакъым; мафIэм пэрыздзати исакъым. Щымыхъужым, щыкъуейуэ зэпызупщIщ аби, псым хэздзэжащ. Уэлахьи, ар фэ фи фIэщ мыхъункIи хъунщ, ауэ блафэр зэрытесха Iэдакъэсэр иджыри ди унэ щIэлъкIэ, пIастэ кърыгуагъэжу.
Абы иужькIэ шыбзыжьым шыщIэу къилъхуа псори къэхъухэри, алъп хъуащ, приз Iэджи Европэми, АмрыкIми, Тыркуми къыщахьащ. ДАХЭ
Еуэри, зауэм и гуащIэгъуэу екIуэкIырт. Сэри, уэ ухэмыту дауэ хъун жари, фронтым сашауэ Вэсточнэ Прус жыхуаIэм и зы мэз гуэрым дыщIэст. Зы инэрал накIуэри хэплъыхьауэ зы гуп дыкъыхишщ полъкуми, дисанту драгъэджэну дашащ.
Дыздашам куэд дэмыкIыу цIыхубз инструктыр къытхуагъакIуэ, лъагъугъуафIэрэ набдзэ зытелъым я нэхъ дахэу: псы щефэкIэ и джийм ежэх псыр плъагъурт; и лыр уэздыгъэм хуэдэу нэхути, къупщхьэ хэлъыр плъагъурт. Урыс хъыджэбзт иджы ари, сеуэри зыкъыпезгъэхыу щIэздзащ. Езыр ауи къызэплъыртэкъым, сыкъилъагъуртэкъым; дыщигъасэкIэ сэ нэхъ къыстрикъузэурэ нэхъ гугъу сригъэхьырт.
ЦIыхубзым и дахагъэм хуэдэт и IэкIуэлъакIуагъэри, и Iэзагъэри.
Арати, дригъаджэм-дигъасэурэ къэсащ парэшуткIэ дыкъыщелъэну махуэри. Дыдрахьейурэ зэи-тIэуи дыкърагъэлъаи, арщхьэкIэ Марусэ дахэр зикI арэзы хъуртэкъым. Еуэри, аргуэру зыкъомрэ дригъэджэжа-дигъэсэжа иужь, ещанэу дыкъелъэн хуейуэ долъатэ. Си гъусэхэр къригъалъэм-къакIэлъыплъурэ, псори кърегъалъэри, иужьрей елъэгъуэр сэ къыслъос. Си япэкIэ къелъахэм зэрахуэшхыдар, арэзы къызэрамыщIар зэхэсхати, сэ нэхъыфIу сыкъелъэнщи, мыр нэлейкIэ зэзгъэплъынщ жысIэри, ар си гуращэу зызгъэхьэзыращ. Зызогъэхьэзырри, си чэзур къыщыскIэ, соуэри сыкъолъэ. Хьэуам сыкъыхэлъа къудейт, Марусэ дахэм:
– Стой! – жиIэу ныщыджэм…
Сыт сщIэнт, стой щыжиIэкIэ? Кэмандир кэмандэщ жысIэри, сыкъ жиIэу сыкъэувыIащ. СыкъыщыувыIэм, Марусэр неIэбыхри сыкъыдрилъэфеижащ.
– Апхуэдэукъым зэрелъэр, Ныр и къуэ! Зэрелъэ ухуеймэ, мис мыпхуэдэущ зэрелъэр! – жиIэри езыр къелъащ. 156
Си гъащIэм слъэгъуатэкъым абы нэхърэ нэхъ къелъэкIэ дахэ!
Ислъэмей ищIу фIэкIа пщIэнтэкъым ар къыщехым! Мис арыххэурэ къехщ аби, япэм къелъахэр гупу зэхуэсыжати, а гупым и курыкупсэм кIуэри хэтIысхьащ, и парэшутыр, джэдкъурт дамэм хуэдэу, ятриубгъуэри.
Ар апхуэдэу щIищIар къыбгурыIуа? Езыр къыщелъэм ирихьэлIэу нэмыцэ сэмэлот къащхьэщыхьати аращ. Нэмыцэ сэмэлотым бомбэ иридзыхыну зигъэхьэзыру щыслъагъум, си кIэрахъуэр къиспхъуэтщ аби, сеуэри лотчик фэрэкI напэжьыр сыукIащ, и нэзэрыхъэм тезгъахуэри. АрщхьэкIэ, си шэр темыхуэ щIыкIэ, бомбэр къиутIыпщауэ къыщIокI. Бомбэр къыкIэщIэхуауэ щыслъагъум, «Марусэ дахэ мыгъуэр сфIеукI» – жысIэри, сыгужьейщ аби, сыкъыкIэлъелъэри, бомбэри къехым, сэри сыкъеIэурэ, гъуэгум и зэхуэдитIыр къикIуа-къимыкIуауэ сылъэIэсри къэзубыдащ. Къэзубыда нэужь, си парэшутыр жьауэм хуэдэу зэIусхри, сымыпIащIэу бомбэм и сэмпалыр къисIуэнтIыкIщ аби, зы псышхуэ къежэхырти, а псышхуэм хэздзащ. Ар уи нэгу щIэмыкIамэ, сыткIэ уи фIэщ хъун? НтIэ, Уэлэхьир Алыхьым и цIэщ, мо Днепыр псышхуэр псыщхьэрэ псыкIэу зэкIэщIихущ аби, ди зы дивизэ псо икIыхукIэ зэгуэмыхьэжа! Сэ бомбэр сIыгъыу сыкъетIысэхри, Марусэ дахэм сыкъыбгъурытIысхьащ. А дакъикъэм ирихьэлIэу нэмыцэ сэмэлотри къехуэхщ аби, къэуэжри, нэмыцэ танкищэ къакIуэрт ди дежкIэ къаутIыпщауи, танкищэри щIиващ, зы танк къыщIэмыкIыжыфу.
Марусэ дахэм сэ сIыгъ бомбэ фIыцIэжьыр щилъагъум, гужьейри, бомбэр сIэщIипхъуэтщ аби, ныбэкIэ тегъуалъхьэри, кэмандэ къитащ:
– Фызэбгрыж, тэварищи! Щхьэж и занщIэр и гъуэгуу фызэбгрыж! – жиIэри.
Дисантыр зэбгрыжри игъуэлъыкIащ.
– Зэбгрыж, тэварыш Ныров! – жиIэурэ, зэрыкIийм хуэдэурэ, сеIэбыхщ аби, къэсIэтыжащ. – УсфIеукI мыгъуэри сонэхъу, Мызэ-аа!.. – жиIэри, Марусэ дахэ гъыуэ щыщIидзэм, езгъэлъэгъуащ бомбэм сэмпал зэримылъыжыр:
– Умышынэ, тэварыш инструктыр, мыбы и сэмпалыр къисIуэнтIыкIри псым хэздзащ, – жысIэри.
– А сымыгъуэщ! – жиIэри зэкуэфэуащ. – Догуэ, а нетIэ Днепрыжь псыкIэрэ псыщхьэу зэкIэщIэзыхуар арат?
– Арат.
– Тобэ Iэстофрилэхь, сыту гушхуи пкIуэцIылъ, сытуи лIыгъэшхуэ пхэлъ! Аракъэ адыгэлI щIыжаIэжари! – жиIэщ аби, щIач жиIэу, ба къысхуищIри, си щхьэр игъэкIэрэхъуат.
Абы иужькIэ илъэс енкIэ дыздэзэуащ Марусэ дахэ дэрэ, итIани а хъыджэбзыр къэлэнджауэ слъэгъуакъым. Сыт и лъэныкъуэкIи цIыхубз зэкIэлъыкIуэт – и Iуданэ-мастэкIи, и пщэфIэкIэкIи, и дуней тетыкIэкIи! Арати, дигу зэкIэрыпщIэри, псалъэ зэттащ зауэр зэриухыу дызэрышэну. 157
– Уащхъуэ-мыващхъуэ кIанэ, уэ упсэууэ мы дунейм утету сэ нэгъуэщIым сыдэмыкIуэн! – жиIэри тхьэ къысхуиIуащ.
Сэри КъурIэным сытеIэбэри тхьэ сIуащ:
– Мы фIыцIагъэ лъапIэр згъэпцIащ, уэ упсэууэ мы дунейм утету сэ нэгъуэщI фыз къасшэм, – жысIэри.
АрщхьэкIэ сэ а махуэ дыдэм уIэгъэ сыхъури госпиталым сашащ. Марусэ къэкIуэнщи къысщIэупщIэнщ жысIэурэ тхьэмахуэкIэ сыпэплъащ. КъыщымыкIуэм письмо хуэстхащ, уи напэлъагъум сыщIобэг, жысIэри. Жэуап къызитыжакъым. «Мы дунейм псэууэ утет, си дуней нэху?» – жызоIэри тылиджрам хузогъэхь. Жэуап къызитыжыркъым. Нарочнэ согъакIуэри къигъэзэжыркъым. «Уэлэхьи, мыбы зы бэлыхь къэхъуауэ къыщIэкIынум!» – жызоIэ, сымаджэщым сыкъыщIокIуэсыкIри, ди частым сыкъокIуэж.
– ДэнщыIэ Марусэ дахэ? – жызоIэри си ныбжьэгъухэр согъэсыс.
– Уэлэхьир Алыхьым и цIэщ, уэ уIэгъэ узэрыхъурэ дытемыплъакIэ абы! – жаIэ.
Полкым и дзэпщым деж сокIуэри – и цIэ зэхимыхыххауэ къыщIокI. Дивизым и штабым сокIуэри – зыри хащIыкIыркъым. Армэм и штабым сожэри – Марусэ дахэ и цIэ зэхахакъым: фронтым и штабым кIуэ жаIэ. Фронтым и штабым Жукуфыр щIэсщ, зы пэлэщтоф и пащхьэм иту:
– КъэтIыс, – жи, – тэварыщ Ныруф, си закъуэ сефэфыркъым.
– Уэлэхьи, сэ уи ефэ си мыIуэху иджыпсту, – жызоIэ. – Сэ Iуэхушхуэ сыхэтщ.
– Сыт къэхъуар?
– Марусэ дахэ кIуэдащи згъуэтыжыркъым.
– Марусэ дахэ жыхуэпIэр хэт?
– Сыт щхьэкIэ, зиунагъуэрэ, парашутисту дызыгъэса хъыджэбзыр-щэ?
Штабыр зэхуешэсри яхоупщIыхь – зыми зыри ищIэркъым.
– Дахэу мо си сэмэлотым итIысхьи Сталиным деж кIуэ! – жи Жукуфым. – Аращ псоми щыгъуазэри, аращ ар къыпхуэзыгъуэтынури.
Жукуфым и сэмэлотымкIэ Мэзкуу сокIуэри нэкIуэпакIуэу Сталиным деж сыщIохьэ. Сталиным Черчыл деж письмо итхыу щыст, и щхьэр къеIэтри къызоплъ:
– Сыт бэлыхь, – жи, – уэ фронтым укъыIуишу мыбы укъэзы-
– Марусэ дахэ кIуэдащи згъуэтыжыркъым. Дивизэми, армэми, фронтми зыри хащIыкIыркъым. Иджы, Алыхьым и ужькIэ, уэращ гугъапIэу къысхуэнэр – къыздэIэпыкъу!
– А Марусэ дахэ жыхуэпIэр хэт хъуну езыр?
– Парашутисту дызыгъэса хъыджэбзыращ.
– Алыхьым удихыжи уэ бабникыжьыр! – жери Сталиныр къысщошар? 158
дыхьэшх. – Зы матушкIэ цIыкIу щхьэкIэ фронтыр къэбгъанэу мыбы нэс укъэкIуа?
– Ар матушкIэ къызэрыгуэкIкъым, Иосиф Высэрионович. Абырэ дэрэ дызэрышэну Уащхъуэ-мыващхъуэ кIанэкIэ тхьэ зэхуэтIуащ.
Сталиныр генштабым псэлъащ, разведуправленэм псэлъащ, НКВД-м псэлъащ – зыми зыри хащIыкIыркъым.
Арати, Сталиным зыхуэзгъэгусэщ аби, сыкъыщIэкIыжщ, Жукуфым и сэмэлотри къысщыгъупщэри, маршынэтедзэкIэ фронтым сыкъэкIуэжащ. ЕтIуанэ махуэм Жукуфым и сэмэлотыр ядыгъуауэ нэху къекIащ. ИтIани, уэлэхьэ, псалъэ жимыIа. Сэмэлот и мащIэт абы?!
Си Марусэ дахэр нэмыцэм яIэщIэкIуэдауэ аращ, жысIэри, си шыплIэпылимотыжьыр къызэфIэдзэщ аби, хьэлэч-псэлэчыр яхэслъхьащ фашистыдзэм. Си шыплIэпылимотыр, дэпым хуэдэу, плъыжьу къэплъауэ Берлин сыдэлъэдащ. Куэд мыщIэу зауэр увыIащ. Рихстагым сызэрынэсар къыщащIэм, псоми я Iэщэр хыфIадзэри, я Iэр Iэтауэ къыдэлъэдащ уэрамым.
– Пэбедэ! Пэбедэ! – жаIэу цIыхур зэрыгъэкIийуэ щIадзауэ я фочхэр, Iэфтэматхэр драгъуей щыхъум, сэри си шыплIэпылимотыр псым хэсщIэщ аби згъэупщIыIури, пIэтIрон минипщI къысхуэнэжати, зы пIэтIрон къэзмыгъанэу дэзгъэуеящ. СымыщIэххэу зы вагъуэ цIыкIу къезудыхат, выгу шэрхъ хуэдиз хъууи, страхри музейм щIалъхьауэ щIэлъщ.
Си шыплIэпылимотыр гъэуэн сыухщ, къабзэу зызгъэпскIщ, си испэлыкъыр, ордин къомыр зэрыхэлъу, щыстIагъэри, Гилътр къыщикIухьу щыта уэрам дахэм сыкъыдыхьащ, си шырыкъуитIыр цIууэ. ТIаркъсыркъ, тIаркъ-сыркъ жезгъэIэу сыздэкIуэм, сымыщIэххэу си нэр техуэри, Марусэ дахэр къэслъэгъуащ, къэзакъ кIэрэфыжь цIыкIу гуэрым и Iэблэр иIыгъыу къехыу…
«Хуэзакъэ ар ф…гу нацэ!» – жызоIэ, хуэмурэ сокIуэ, езыхэми гу къыслъамытэурэ къох. Абдежым Марусэ дахэ гу къыслъетэри, къэхь КъурIэн, мо жэгундэ гъэвам хуэдэу, плъыжь хъуатэкIэ. Насып яIэти, уэрэмдэкI цIыкIу гуэр хуэзэри, кIэбгъу защIри абы дыхьащ. Марусэ и кIэр иудэу, къэзакъ кIэрэфыжь цIыкIур гузавэурэ къызэплъэкIыу загъэбзэхыжащ…
Уэлэхьи, арам цIыхубзым я нэхъыфIми укъызэригъэпэжынур! Аууей, мыдэ къащти, зы тутын дегъафэ, абы нэхърэ!
«» И Еуэри, бжьыхьэхуегъэзэкIи хъуауэ, бийри ди щIыналъэм итхужыну тедгъэнэцIыхьауэ апхуэдэт. Апхуэдэ зы махуэу бгыщхьэ гуэр къэдубыдыжауэ зыдгъэпсэхуу дытест. Дытести, йоуэри, приказ къытIэрохьэ: «Бийм фебгъэрыкIуи, и Iэбэронэр фкъутэ!» – жиIэу иту.
Уи къару илъмэ, ар куэдрэ: зыкъыдоIэтри Iэтакэм докIуэ. 159
Дежьа щхьэкIэ, куэд дымыкIуауэ, «Фоку» жыхуаIэ нэмыцэ истрибитилым хуэдэ зым дыкъегъэунэху. Дыкъегъэунэхури, пылимоткIэ къытхэуэурэ хьэлэч дыкъищI щыхъум, сыт тщIэнт – ди пэзицэм къэдгъэзэжащ. Бгы нэпкъ дызэрысым пхъэхуей ин тетт и щхьэкIэр инрэ баринэу, лъагэрэ пшэм хэту. Мы ди щIыпIэхэм къыщыкIыркъым апхуэдэ жыгышхуэ! Апхуэдэ нэхъ къыщыкIыр Урысей пхащIэрщ. Илъэсищэм щIигъуа хъунт а пхъэхуеижьыр! «Фокужьым» зыщыдгъэпщкIун хуей щыхъукIэ, абы и щIагъым дыщIэтIысхьэрти дыщIэст. Сэмэлотыми дыкъилъагъуртэкъым, къеухми, жыг щхьэкIэ Iувым шэр къыпхыкIтэкъым… УщIэсыну хуэдэ щыIэтэкъым, ауэ жыг щIагъым дыкъызэрыщIэкIарауэ, къыздикIари-къыздихуари дымыщIэу, истрибитилыр къэсти, шэ къэуэжкIэ къытхэуэурэ, дыкъыщIихуэжырт. Жыгыр къилъэтыхьурэ дыщIимыгъэкIыу диIыгът. Приказыр срив хъункIэ Iэпаснэ мэхъу. Сэри сызэгуоп. Сызэгуопри кэмэндирым деж сокIуэри жызоIэ:
– Тэварыш кэмэндир, Iэлъпинистхэр бгы лъагэ бгы задэхэм дэкIыу плъэгъуакъэ?
– Слъэгъуащ, – жи. – Сыт-тIэ иджы нэхъ узыхуейр абы щхьэкIэ?
– Сызыхуейрат, тэварыш кэмэндир, а Iэлъпинистхэр бгы задэм щыдэкIкIэ кIапсэ быдэ зэраIыгъыр пщIэркъэ?
– СощIэ.
– НтIэ, пщIэмэ, кхъыIэ, апхуэдэ кIапсэ метрэ щитI хуэдиз къысхуэгъуэт! – жызоIэри солъэIу.
– Сыт зэрыпщIынур?
– Плъагъунщ!
Йоуэри, кэмэндирыр йожьэри, къысхуегъуэт апхуэдэ кIапсэ быдэ: «мыр зэрищIынур сыт мыбы, и натIэ иримыукIэнумэ?» – жиIэурэ, гъумэтIымэурэ, къехьри къызет. Арати, мо кIапсэ быдэм и кIапэ лъэныкъуэр аркъэным хуэдэу зэрызодзэ, адрей кIапэ лъэныкъуэр пхъэхуей лъэдийм щызогъэлъадэ. Щызогъэлъадэ быдэуи, «Фокум» сежьэу сотIысыж. СщIэр къагурымыIуэу, сэлэтхэри ней-нейуэ къызоплъ. Сэмэлотри къакIуэркъыми сызэгуоп. Щымыхъужым, сокIуэри кэмэндирым солъэIу:
– ИIэт, дыгъакIуэт Iэтакэ! – жызоIэри.
Кэмэндирым мыарэзы-мыарэзыуэрэ кэмандэ етри, Iэтакэ докIуэ. Жыг щIагъым дыкъызэрыщIэкIыххэу истрибитилыр къос. Къосри, шэ къэуэжкIэ къытхэуэу щыщIидзэм, кэмэндирым «Нэзат!» – жеIэри къыдегъэгъэзэж.
«Фокум», зэрихабзэжьти, ди жыгыр къиуфэрэзыхьурэ, бгъэм ещхьу, пикировэть ищIу щIидзащ. Сэри абы пикировэть щищIым ирезгъэхьэлIэри, си аркъэныр згъэкIэрахъуэщ-згъэкIэрахъуэри, здзыщ аби, сэмэлот етам и пэм фIэзгъэхуащ. Нэмыцэ лотчикым ар къыщилъагъум, «ыI, саубыд!» – жеIэри, зиIэтыжыну хуожьэ, арщхьэкIэ пхъэхуейм епхащи игъакIуэркъым: еIэху кIапсэр нэхъри щолъадэ. ИтIанэ жыгыр иричынкIэ 160
хъуну Iуэхур абы щынэсым, «Алыхьыр согъэпцI, апхуэдэ жыг дыщэр сеплъу мо бзаджэнаджэм ирезгъэчым!» – жысIэри, кIапсэр сыубыдщ аби, сыкъекъум-сшыхьым, сыкъекъум-сшыхьурэ, «Фокужьу» плъагъур къеслъэфэхри, дахэ цIыкIуу къэзгъэтIысащ.
Кэмэндирыр гуфIэнтэкъэ?! Къысщытхъури, апхуэдэ смекалкэ узэриIэм щхьэкIэ орденышхуэ къуезгъэтынщ жиIэри, тхылъ итхащ. Итха щхьэкIэ, мо зауэ гуащIэм тхылъыр здэкIуар Алыхьым ещIэ – кIуэдащ. КIуэдами, ягъэ кIынкъым: апхуэдэ Iэджэ хэкIуэдащ зауэм. Дэ дыщIэзэуар ординтэкъым –дыщIэзэуар ди щIыр тхъумэжыну арати – тхъумэжащ. НтIэ, арати, «Фокужьыр» ямыIэж щыхъум, нэмыцэр щтэри икIуэтыжащ: бетэмал, ди «Фокужь» мыгъуэр диIэжамэ, сыт хъунт, жаIэурэ.
ГушыIэ сурэтыр зыщIар
КъуэщIысокъуэ Владимирщ 161 Журналым къытехуа тхыгъэхэм я пэжагъ-мыпэжагъымкIэ жэуап зыхьыр Авторымрэ редакцэмрэ я Iуэху еплъыкIэхэр Iэмал имыIэу зэтехуэн езы авторхэрщ. хуейуэ щыткъым. Редакцэм къищтэр зэи къытемыхуа, компьютеркIэ тедзэжа тхыгъэхэрщ (дискыр щIыгъумэ, нэхъыфIыжщ). Журналым къытехуа тхыгъэ нэгъуэщIыпIэ щытрадзэнкIэ хъумэ, «Iуащхьэмахуэм» къызэрырахар къэгъэлъэгъуэн хуейщ.
Редакцэм и къалэнкъым Iэрытххэм рецензэ яритыну. Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэкIэ щыIэ уэрам, 5, епщыкIузанэ къат, «Iуащхьэмахуэ» журналым и редакцэ. Телефонхэр: 47-35-32 (редактор нэхъыщхьэм и къалэнхэр зыгъэзащIэ); 47-26-21 (жэуапыхь секретарым и къалэнхэр зыгъэзащIэ); 42-42-14 (прозэ); 47-32-94 (публицистикэ); 42-75-22 (бухгалтерие). Электронный адрес: -i: i. Журналыр зэрытедзам сэкъат гуэр иIэу къыщIэкIмэ, абы теухуауэ фыщыщIэупщIэ хъунущ: Лениным и цIэкIэ щыIэ уэрам, 33, Полиграфкомбинат.
11 Заказ № 120 162 163

9 Заказ № 84 215 216

Адыгэ щэнхабзэм псэемыблэжу хуэлэжьащ
Къэбэрдей-Балъкъэрым культурэмкIэ щIыхь зиIэ и лэжьакIуэу щыта Къуэдзокъуэ Хьэсэн Бахъсэн районым хыхьэ Дыгулыбгъуей къуажэм 1935 гъэм февралым и 18-м мэкъумэшыщIэ унагъуэм къыщалъхуащ.
И ныбжьыр илъэс зыщыплIым фIэмыкIауэ, и адэ-анэр фIокIуэд. Зеиншэу къэна щIалэ цIыкIур 1945 гъэ пщIондэ щыIащ и адэ къуэшым деж. А гъэ дыдэм Хьэсэн сабийхэм я унэм (детдомым) ират. 1950 гъэм абы классиблыр къыщеух, иужькIэ еджэным щыпещэ республиканскэ школ-интернатым. 1953-1958 гъэхэм Хьэсэн щоджэ артистхэр щагъэхьэзыру Луначарскэм и цIэкIэ Мэзкуу дэт къэрал институтым и актерскэ факультетым.
Налшык къигъэзэжа нэужь, ар щолажьэ Къэбэрдей театрым. 1961-1962 гъэхэм Хьэсэн щэнхабзэмкIэ министерствэм и инспектор нэхъыщхьэу ягъэув. 1962 гъэм щегъэжьауэ дунейм ехыжыху (1996 гъэ) Хьэсэн иролажьэ гурэ псэкIэ езыр сыт щыгъуи дызыхьэхыу щыта журналист IэщIагъэм: 1962-1969 гъэхэм «Советская молодежь» газетым, 1969-1996 гъэхэм телевиденэм.
Мис абыхэм яужькIэ зи гупсысэри зи къалэмри жан хъуа Къуэдзокъуэр нэхъри тогушхуэ куэд щIауэ фIыуэ илъагъу художественнэ творчествэм псэемыблэжу бгъэдэтыну. ИкIи ар щымыуауэ къыщIокI: тхылъ щхьэхуэурэ къыдэкI мэхъу абы и рассказхэр, повестхэр, усыгъэхэр.
Хьэсэн зыкъигъэлъэгъуащ зэдзэкIакIуэ Iэзэуи. Абы зэридзэкIа пьесэхэм ящыщщ: Шекспир и «Отелло», Мольер и «Жорж Данден»-р, Лопе де Вега и «Овечий источник»-р, О Нил и «Последняя остановка»-р, нэгъуэщIхэри.
НэгъуэщI бзэхэмкIэ ятхахэр адыгэбзэкIэ зэридзэкI къудейм къыщымынэу, Хьэсэн адыгэ тхакIуэхэм, усакIуэхэм я IэдакъэщIэкIхэри урысыбзэкIэ зэридзэкIащ. Абыхэм ящыщщ IутIыж Борис и «Тыргъэтауэр», КъардэнгъущI Зырамыку и «Къанщобийрэ Гуащэгъагърэ», Мысачэ Петр, Елгъэр Кашиф сымэ я тхыгъэхэр.
Хьэсэн и очерк хьэлэмэтхэр куэдрэ газетхэм, журналхэм къытехуащ, тхылъ щхьэхуэу къыдэкIащ. Мис ахэращ Къуэдзокъуэ Хьэсэн и цIэр ди щэнхабзэм фIыкIэ къыщIыхэнар. 221 222 223 224 225 226 227 228 229 230
10 Заказ № 84 231 232
