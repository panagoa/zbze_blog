



2 12 2021 Псалъащхьэхэр
ЖьантIэ
ТхакIуэ Нало Ахьмэдхъан къызэралъхурэ илъэси 100 ирокъу
Хьэвжокъуэ Людмилэ. Урыху акъужькIэ псыхьа тхакIуэпсэ. 3
Къэжэр Хьэмид. Тхыдэр и лъабжьэу. 13
Нало Ахьмэдхъан хужаIахэм щыщ пычыгъуэхэр. 18
Нало Ахьмэдхъан. Нэхущ шу. Романым щыщ Iыхьэхэр. 22
УсакIуэ Мыкъуэжь Анатолэ илъэс 65-рэ ирокъу
Хьэвжокъуэ Людмилэ. ГуфIэгъуэм теухуа уэрэд нэщхъей. 58
БищIо Борис. И гупсысэр куурэ и псалъэр шэрыуэу. 70
Мыкъуэжь Анатолэ хужаIахэм щыщ пычыгъуэхэр. 77
Мыкъуэжь Анатолэ. Усэхэр. 92
Прозэ
Публицистикэ
Сабийхэм папщIэ
Чэрим Марианнэ. ЛIы иримыкъу. Роман. 111 НэщIэпыджэ Замирэ. НэщIэпыджэ зэкъуэшищыр.139
Багъэтыр Луизэ. Кубра.145
Гримм зэкъуэшхэр. Бремен джэгуакIуэхэр. ТхьэкIумэ- кIыхьымрэ цыжьбанэмрэ. Король- ВынджьакIэ. Таурыхъхэр.152
Псалъэжьу зэхэлъ псалъэзэблэдз.166 ТхакIуэ Нало Ахьмэдхъан къызэралъхурэ илъэси 100 ирокъу 4 Хышхуэр ткIуэпс-ткIуэпсурэ, мэзыр жыг зырызурэ зэрызэхэтым хуэдэу, лъэпкъ литературэр ар къэзыгъэщIа, зыухуа, лъэхъэнэ зэхуэмыдэхэм зезыгъэужьа тхакIуэхэм я цIэмрэ абыхэм я IэдакъэщIэкIхэмкIэ зэхэтщ, языхэзми и увыпIэ щхьэхуэ щиубыдыжауэ. Къэбэрдей литературэм и тхыдэм ухэплъэмэ, нэхъыбэ зыхузэфIэкIауэ жьантIэр къэзылэжьахэм ящыщщ тхакIуэ, егъэджакIуэ, щIэныгъэлI, зауэлI хахуэ Нало Ахьмэдхъан. Дэтхэнэ тхакIуэ нэсми хуэдэу, абы и пщэ къыдэхуа къалэн нэхъыщхьэ дыдэр литературэм щигъэзэщIащ –
зыми хэмыгъуащэ художественнэ дуней къигъэщIын лъэкIащ. И тхыгъэхэр зэрыщыхьэт наIуэщи, и хъэтIкIи, и образ гъэпсыкIэкIи, зытетхыхь IуэхугъуэкIи, сюжетыр зэриухуэ щIыкIэкIи, бзэм и Iэмалу къигъэсэбэпхэмкIи ар зэбгъэпщэн, зыхуэбгъадэ хъун нобэр къыздэсым гъуэтыгъуейщ.
Нало Ахьмэдхъан Хьэмырзэ и къуэр 1921 гъэм августым и 10-м Къэбэрдей-Балъкъэрым и Лэскэн районым хыхьэ Старэ Урыху къуажэм къыщалъхуащ. Курыт еджапIэр къиуха нэужь, Налшык дэта педрабфакым 1937–1941 гъэхэм щеджащ. 1941 гъэм пединститутым щIэтIысхьа къудейуэ, Хэку зауэшхуэр къэхъейри, фронтым кIуащ, зауэр иухыхукIи лIыгъэ зэрихьэу абы и мафIэ лыгъэм и курыкупсэм хэтащ. Налор фIы дыдэу зыцIыхуу, зи лэжьэгъуу щыта критик, литературэдж Къэжэр Хьэмид игу къызэригъэкIыжыгъамкIэ, «зауэ» жыхуаIэр къызэрыдгурыIуэр ди армэм пэлъэщын дунейм темытурат, – жиIэжащ Ахьмэдхъан. – ИкIи сыгузавэрт сынэмыс щIыкIэ ар иухыну». АрщхьэкIэ иухакъым. ЗылI щигъэвыни абы щигъэври, зылI къылъыси хищIыхьащ». Ар дыдэм зэритхыжамкIэ, «сентябрь мазэм (1941 гъэм. – Хь.Л.), биишэр къытелъалъэу къикIуэт дзэм
хэхуэри, абы уIэгъэ щыхъуащ, мазитIкIи сымаджэщым щIэлъащ. ИужькIэ, Новосибирск ягъакIуэри, «Сибирскэ сталинскэ бригадэ» жыхуаIэм саперу хэтащ. Зауэми щIымахуэми щагуэщIэгъуэ дыдэм (декабрым и 9-м щыщIэдзауэ мартым и 6 пщIондэ), ныбафэкIэ уэсым хэлъу, Москва псэемыблэжу бийм щызыхъума ди зауэлIхэм яхэтащ. 1942 гъэм Ленинград дэт Военно-инженернэ училищэм ягъакIуэри, 1943 гъэм ар лейтенанту къиухащ. 1943 гъэм и майм Нало Ахьмэдхъан, зауэ IуэхумкIэ щIэныгъэ зригъэгъуэтауэ, фронтым Iуохьэж икIи сапер взводым, иужькIэ ротэм и командиру зыхэт дзэр хэщIыныгъэншэу япэкIэ кIуэтэнуми кърагъэкIуэтынуми куэдкIэ зэлъыта и IэщIагъэ псэзэпылъхьэпIэм зауэшхуэр иухыху ткIийуэ бгъэдэтщ».
Берлин нэскIэ зи псэр нэзыхьэсу 1945 гъэм майм и 6-м рейхстагым и щыгум иувэфа зауэлI хахуэхэм Нало Ахьмэдхъани яхэтащ, ауэ занщIэу дзэ IэнатIэр къибгынакъым, атIэ и хэку къыщигъэзэжар 1946 гъэрщ. Зауэм щызэрихьа лIыхъужьыгъэм папщIэ абы къэрал дамыгъэ лъапIэхэр къыхуагъэфэщащ. Апхуэдэхэщ «Хэку зауэ ордену» тIу, «Александр Невскэм и орденыр», «Вагъуэ Плъыжь» орденыр, Совет Союзым и медалу пщыкIуплI, Польшэ Народнэ Республикэм и медалу зы.
Хэкум къигъэзэжа нэужь, Нало А. я къуажэ щызэхэта колхозым и тхьэмадэм и къуэдзэу лэжьащ, ауэ пIалъэ кIыхь къыхимыгъэкIыу, зауэм IэщIыб иригъэщIауэ щыта еджэн Iуэхум пищэжащ. ВКП(б)-м и обкомым къызэригъэпэща парткурсхэр 1947 гъэм къиухри, зауэм и пэкIэ зыщIэтIысхьауэ щыта пединститутым игъэзэжащ, икIи 1951 гъэм ехъулIэныгъэ иIэу къиухащ. ЩIэныгъэм хуэпабгъэ цIыху акъылыфIэр абдежми къыщызэтеувыIакъым: 1952 гъэм пединститутым къыщызэIуаха аспирантурэм япэу зи зэфIэкI щеплъыжахэм яхэтащ, ар къиухри 1956 гъэм бзэщIэныгъэмкIэ кандидат диссертацэр пхигъэкIащ. А лъэхъэнэм къыщыщIэдзауэ ар илъэс 50-м щIигъукIэ КъБКъУ-м адыгэбзэмрэ литературэмкIэ и кафедрэм и доценту лэжьащ. Егъэджэныгъэм нэмыщI нэгъуэщI Iуэху зэримыхуами, Нало А. лъэпкъым хуилэжьар мащIэтэкъым, щIалэгъуалэм щIэныгъэ егъэгъуэтынымкIэ, екIуу гъэсэнымкIэ Iуэху щхьэпэ куэд зэфIихат, ауэ абы и зэчийр егъэджэныгъэмрэ щIэныгъэмрэ я къупхъэм ихузакъым, атIэ художественнэ литературэми къуэпс щидзащ, къыщытIэпIащ, тхыгъэ купщIафIэхэмкIэ къыщызэрыкIащ.
Нало Ахьмэдхъан литературэм къыщыхыхьам, и ныбжьыр илъэс 40-м нэблэгъат, зэрыжаIэу, лIыпIэ иувакIэт, иужькIэ и тхыгъэхэм къыщигъэлъэгъуэжа гъащIэм куэд и нэгу щIигъэкIыну къыхудэхуакIэт. Абы и тхыгъэхэр дунейм къытехьэу щыхуежьар блэкIа лIэщIыгъуэм и 50–60 гъэхэрщ. 1960 гъэм «Урыху акъужь» зыфIища и япэ тхылъыр рассказ 18 иту къыдэкIащ («Нет», «Къалэжь», «Босцей упIышкIуа», «Псыхьэ нанэ», «МафIэ бзий ныбжь», тхылъым фIэщыгъэ езы- 5 та «Урыху акъужь» рассказхэр, нэгъуэщI зыбжани). Абы и пэублэ псалъэм литературэдж ХьэкIуащэ Андрей мыр щитхыгъат: «Налом и рассказхэр щызэхуэхьэса тхылъ иджыщ япэу дунейм къыщытехьэри, тхылъеджэхэм абы хуащI гулъытэм къигъэлъэгъуэнщ тхакIуэм и IэкIуэлъакIуагъри и ныкъусаныгъэри». ЩIэныгъэлIым зэрыжиIауэ, тхакIуэм и зэфIэкIыр «Урыху акъужь» тхылъым япэу щыбелджылауэ щытащ, нэхъыщхьэращи – ар и творчествэ къулейм щIэдзапIэ хуэхъуащ.
Нало Ахьмэдхъан и IэдакъэщIэкIхэм увыпIэ нэхъ ин дыдэ щызыубыдыр зауэм теухуа прозэрщ. Нэхъ пасэу итхахэм ящыщу лъэпкъ тхылъеджэм нэхъыбэу гунэс икIи гукъинэж щыхъуащ «Псыхьэ нанэ», «Къэрэгъул зэблэкIыгъуэ» (мыр иужькIэ тхакIуэм повесту къыдигъэкIыжащ) рассказхэр. А тхыгъэхэм ехьэлIауэ литературэдж, критик Сокъур Мусэрбий итхыгъащ: «Псыхьэ нанэ», «Къэрэгъул
зэблэкIыгъуэ» жыхуиIэ рассказхэр занщIэу гум еунтIэIуу итхащ, гъащIэм и пэж пхъашэхэмкIэ а тIури гъэнщIащ. ТхакIуэм ар къыщIехъулIар нэхъыбэу Iуэху зытетхыхьым зэрыщыгъуазэ къудейркъым, атIэ абы къыдэкIуэу псэлъэкIэм и Iэмал «щэхухэр» къызэригъуэтыфырщ. «Псыхьэ нанэм» щIагъыбзэ къулей щIэлъыр зауэм и бэлыхьым цIыху гъащIэр зэрызэхикъутэм и закъуэкъым. Ахэр ягъэпсынщIэн ипIэкIэ нэхъ хьэлъэ зыщIа Iуэху мыщхьэмыпэхэми рассказым урегъэгупсыс. ЦIыхугъэ нэсым и щапхъэкIэ тхащ а рассказитIри».
«Псыхьэ нанэ» рассказыр къэбэрдей литературэм япэу къыхыхьа психологие тхыгъэхэм языхэзщ, сюжетыр зэрыщыту зытегъэщIари абы и персонаж нэхъыщхьэ – Дэмэс Бышэ – и образым куууэ хэухуэна психологизм лъэщырщ. Фызабэу зи гъащIэр езыхьэкIа нанэм
гугъуехь куэд и нэгу щIэкIащ, ауэ и бынитIыр зыхуей хуигъэзащ,
балигъ хъуху ипIащ, хэкур бэлыхь щыхэхуэм, абы и къыщхьэщыжакIуэхэм яхэту зауэ IэнатIэм Iуигъэхьащ. Тхыгъэм гупсысэ нэхъыщхьэу щIэлъыр анэм и лъагъуныгъэр зэрыгъунапкъэншэрщ. Бышэ жьы хъуами, гъащIэ хьэлъэм къарууншэ дыдэ ищIами, и быныр зауэм къикIыжыну зэрыпэплъэм къару къыхелъхьэ, ар и гурыфIыгъуэу мэпсэу. Къуэ нэхъыжьыр зауэ губгъуэм икIуадэу игъеижами, нанэр хъыбарыншэу къэт къуэ нэхъыщIэм поплъэ. Бышэ и жэщ-махуэхэр апхуэдэурэ макIуэ, зэрыгугъэм зэтриIыгъэу: «ГугъапIэ зиIэр насыпыншэ-тIэ! Си жьыщхьэ Алыхьым сыкъиужэгъужауэ къыщIэкIынкъым», – жеIэ и гур егъэбыдэжри, и къуэм пэплъэу мэтIысыж. Апхуэдэу екIуэкIыурэ, Бышэ и къуэр зэрыпсэур, хамэ щIыпIэ унагъуэ зэрыщыхъужар иту тхыгъэ къыIэрохьэ. Нанэр, дауикI, а хъыбарым щогуфIыкI, къуэр
къыщысыжынум поплъэ… пэплъэ къудейкъым, атIэ ищIэнумрэ зэIэбынумрэ имыщIэжу псэкIэ бэлыхь хохуэ: «Зы жэщ гуэым Бышэ и щхьэ зыфIиудыжу нэху къекIащ. – р сыт телъыджэт! Дауэ сIэщIэгъупщыкIынкIэ хъу р?! Хьэутий къэкIуэжым хьэгъуэлIыгъуэ псы куэду зэрыхуеинур щхьэ сигу къэмыкIарэ? Хьэутий къэмысыжу игу къызэрыкIыжам иригуфIэу, Бышэ псы къэхьын щIидзауэ мыувыIэу псы къехь иджы. Къехь нбэ къыздэсым щимыгъэыжуэ, щыуэфIми, щыуейми, гъэмахуэми, щIымахуэми. Пщэдджыжьым жьыуэ щедзэи, кIыфI къытехъуэху псы мыгъуэр къелъэф фызыжьым, цIыкIу 6 къыхуэзыхьуи щыахэм къихыжауэ. Псы къихь зикIэ хън яIэ псм из ищI нэжь, япэ зрикI икIуыж, «хубэ хъщи, Хьэуий иг ирихьынкъым, ефэн хуей хъум!» – жеIэри. ИикIутам и пIэкIи пыщIэ къехьыж». Апхуэдэххэурэ Бышэ псыхьэ гъуэгум тет зэпытщ, «Псыхьэ нанэ» цIэри теIукIащ… АрщхьэкIэ къуэ гущIэгъуншэм къимыгъэзэжауэ тхыгъэр еух.
«Псыхьэ нанэ» рассказыр зэрыхъур напэкIуэцI зыбжанэщ, ауэ абы и зы сатыр, и зы псалъэ къэскIэ тхакIуэм хиухуэна гуауэм и инагъыр къызэрупщытэфын пщалъэ щыIэкъым. Бышэ и гум щигъэва псор, психологие куу хэлъу, тхыгъэм IэкIуэлъакIуэу къыщыгъэлъэгъуэжащ, абы щыгъуэми къэхъуа-къэщIар е персонаж нэхъыщхьэм и гупсысэхэр, гурыгъу-гурыщIэхэр рассказым къыщетхэкIа къудейкъым, атIэ тхылъеджэм зыхимыщIэнкIэ Iэмал имыIэу бзэ шэрыуэкIэ къыщыIуэтащ. Псом хуэмыдэу гущIыхьэщ мы пычыгъуэм къыщыгъэлъэгъуар: «Бышэ и фэр изыхыпар жэщырщ. Махуэми цIыхухэмрэ нэхумрэ зыгуэркIэ трагъэу, ауэ и закъуэу жэщым унэм къыщIэна нэужь, гупсысэм етхьэлапэ. «Сыхэжеенурэ Хьэутий къэкIуэжым куэдрэ бжэм къеуэнущ», жеIэри зимытIэщIу зегъэукIурийри гупсысэн щIедзэ, зэрыщIидзэр Хьэутий къызэрыкIуэжынурщ».
Шэч хэмылъу, «Псыхьэ нанэ» рассказым зауэм и нэпкъыжьэ телъщ, абы и лъабжьэри а гузэвэгъуэ иным анэгум иридза уIэгъэ мыгъущыжырщ, арщхьэкIэ тхыгъэм и мыхьэнэри, и щIагъыбзэри зэ еплъыгъуэкIэ узэригугъэнум нэхърэ куэдкIэ нэхъ инщ икIи куущ. КъызэщIэкъуауэ къэбгъэлъагъуэмэ, рассказым щIэлъ гупсысэ нэхъыщхьэр зэпхар анэмрэ бынымрэ я зэхущытыкIэрщ, быныр сыт хуэдизу гущIэгъуншэу къыщIэмыкIми, анэм и лъагъуныгъэм зымащIэкIи зэрыхэмыщIырщ. А лъагъуныгъэм тхакIуэм гулъытэ лей щIыхуищIми, нэхъ тегъэчыныхьауэ къыщIыхигъэщми щхьэусыгъуэ иIэщ – апхуэдэ гурыщIэ къабзэхэрщ дунейр мыкъутэжу зэтезыIыгъэри, ер щIым тепщэ щыхъуным гулъэф хуэхъури.
Къэжэр Хьэмид зэритхыгъамкIэ, «Нало Ахьмэдхъан ди литературэм къызэрыхыхьар япэщIыкIэ фэшхуэ дыди зумыплъын гушыIэ, ауан тхыгъэ цIыкIуфэкIущ. Налом и япэ рассказхэми, ахэр щызэхуэхьэсыжа и япэ тхылъми («Урыху акъужь») абы къыкIэлъыкIуэнур зыхуэдэр ауэкъудеи къыбжаIэфынутэкъым. МыдэкIэ ущыту уриплъэ нэужькIэщ къыщыбгурыIуэнур Ахьмэдхъан ди литературэм щикIуа гъуэгуанэр узэщIа хъун щхьэкIэ абы и япэ лъэбакъуэхэм яIа мыхьэнэр». Мы псалъэхэм арэзы дытемыхъуэнымкIэ шэсыпIэ дизыгъэхьэ щыхьэт наIуэщ «Псыхьэ нанэ» рассказыр. Ар тхакIуэм нэхъ пасэу итхахэми, и япэ тхылъым иту къыдэкIахэми ящыщщ. Дэ дызэреплъымкIэ, рассказыр дунейм къызэрытехьэу, ар зи IэдакъэщIэкIым и зэчий инымрэ творческэ зэфIэкIымрэ сэтей къищIат, къыкIэлъыкIуэну тхыгъэхэмрэ тхылъхэмрэ нэхъыфIыжрэ нэхъыбэжкIэ уащыгугъ зэрыхъунуми и нэщэнэт. «Урыху акъужым» къыкIэлъыкIуэу тхакIуэм и IэдакъэщIэкI нэгъуэщI тхылъ зыбжанэ адыгэбзэкIи урысыбзэкIи къыдэкIащ: «ГушыIэлъэ» (1963), «Къэрэгъул зэблэкIыгъуэ» (1967), «Лъагъуэхэмрэ гъуэгухэмрэ» (1969), «Рейхстагым адыгэбзи тетщ» (1972), «Тень пламени» (1973), «Нэхущ шу» (1977), «Бжьэр къэпщIащ» (1980), 7 8
«Всадники рассвета» (1981), «Пшэплъ жыжьэхэр» (1984), «Пчелиный рой» (1988), нэгъуэщIхэри. ТхакIуэм и тхыгъэ къыхэхахэр томищым щызэхуэхьэсауэ 1990 гъэхэм къыдэкIащ.
Нало А. и гуащIэ ин хэлъщ къэбэрдей прозэм рассказ жанрым
куууэ зэрызыщиужьам. Псом хуэмыдэжу лъэпкъ тхылъеджэм игу дыхьащ ищхьэкIэ зи гугъу тщIа «Псыхьэ нанэр», апхуэдэуи – «Лъагъуэхэр, гъуэгухэр», «Жэщ ныкъуэ… илъэс тIощI и ныбжьу», «Рейхстагым адыгэбзи тетщ», «Урыху акъужь» рассказ хьэлэмэтхэр. Лъэпкъ литературэм и хэлъхьэныгъэфIщ гушыIэ, ауан рассказхэри: «ШабашкIэ», «Хуабэ уз», «Къуэ гъэфIэн», «Нэ дахэм теухуа щIэныгъэ», «Ди зэхуэдэ щэхущ», нэгъуэщIхэри. «ГушыIэлъэ» тхылъыр дунейм къыщытригъэхьэм, а лъэхъэнэм къэбэрдей литературэм щызэпцIагъащIэу щыта гушыIэ, ауан жанрыр тхакIуэм зыужьыныгъэ пыухыкIам хуишэну хузэфIэкIат. Абы и гушыIэри ауанри егъэлеякъым, атIэ щабэурэ, мащIэ-мащIэурэ цIыхум хэлъ хьэл-щэн мыхъумыщIэхэр сэтей къэзыщIщ, гу зылъезыгъэтэжщ, гъэсэныгъэ-ущииныгъэ мыхьэнэ зиIэщ.
«ГушыIэлъэ» тхылъым и япэ напэкIуэцIхэр къызэрызэIупхыу, абы ит тхыгъэхэм уахукъуэплъыну ухунэмыс щIыкIэ, тхакIуэм и пэублэ псалъэр езыр гушыIэу къызэролъэлъ: «Псалъэпэ» фIэщыгъэм и лъабжьэкIэ «Укъемыджэми къуэдыкъым» псалъэхэр скобкэм дэту щетх. АдэкIэ езы псалъэпэм гушыIэ дахэрэ куэдым уезыгъэгупсыс философие куурэ щызэщIэлъщ. Псалъэм папщIэ, абы дыкъыщоджэ: «… мы тхылъыр «ауан цIыкIу лыбжьэщ», ар зи мыхьэмышхри къремыIусэ, и гъащIэ лъапIэм щыщ зэман къытесхыу зыгуэрым и гуэныхь къэсхьыну сыхуейкъым. Сэ щэхуу бжесIэнщи, мыбы Iэзащэ узыщIын щIэныгъэ иткъым. ЩIэныгъэ дэпIэстхъейхэр Мичурин, Эйнштейн, Михаил Шолохов, къинэмыщIхэм я тхыгъэ феджэ, ахэр диссертацэм нэхъ сэбэп къыхуэхъунущи, мы зи дзэлыфэ теша тхылъыжь цIыкIум нэхърэ. СызэрыгушыIэм щхьэкIэ, мыбы и напэм литрэ банкIыщхьэ ирифIупхыкIын нэхъ фейдэ имыIэ къыпфIэщIу и напэр тумых. Мы тхылъым доктор уимыщI щхьэкIэ, Iэрыхуагъэ гуэрхэр хэлъщ, езы доктор дыдэми къемылеекIыну: доктор езэшар къеджэм, игъэдыхьэшхынущ, зэрешар щигъэгъупщэнурэ. Дыхьэшх нэхърэ нэхъыфI сыт щыIэ? Узижагъуэр мыдыхьэшхыжу дунейм къытеунэ!». Мыпхуэдэ гушыIэ дахэкIэ зи япэ напэкIуэцIхэр къызэIукI тхылъым гъэщIэгъуэн куэд итщ, ауэ ди литературэм щыщIэщыгъуэу мыбы зы Iуэхугъуэм ущрохьэлIэ – абы и кIэухым деж гушыIэлъэпсалъалъэ къыщыхьащ. Къэбэрдей-шэрджэсыбзэм и алыфбейм тету зэкIэлъыхьа хьэрф къэскIэ псалъэ зыбжанэ къызэщIаубыдэ, абыхэм я мыхьэнэр гушыIэрэ ауанрэ хэлъу зэпкърыхащ, языныкъуэ псалъэхэм я купщIэр убгъуауэ къызэкIуэцIыхащ, хъыбар кIэщIхэр щапхъэу зыщIыгъуи яхэтщ, языныкъуэхэми философие куу, Iущыгъэ ящIэлъщ. Псалъэм папщIэ:
А.
Аркъэ. «Аркъэкъым», «Эркъэщ» зэрыжыIэн хуейр, ауэ зэрефэн
хуейр зыми къыбжиIэнукъым, зэремыфэн хуейм фIэкI. Аркъэм зыри щытхъуркъым, псоми яуб: тхъурымбэ къаIурыхуу яубурэ я пэмкIэ Гъ.
къижыжыху ефи уахуозэ. Ар дэнэ къэна, лъы зыгъэжэни щыIэщ аркъэ щхьэкIэ. Щапхъэ: Дизыкъуажэ шы уанэ зэтелъкIэ гъаблэ гъэм джэду кърихуэкIауэ жаIэр, къамэкIэ иукIыну: аркъэ четверт икъутат джэду насыпыншэми.
«Фади» жаIэ аркъэм щхьэкIэ, ауэ абы щхьэкIэ нэхъ фейдэкъым: уи унагъуэбжэр хууегъэщIыж. «ЩIалэфI цIыкIущ» къыпхужаIэу уи япэ улахуэмкIэ ныбжьэгъу егъэфэн щIодзэри, лэжьапIэм укъыIуахуа нэужь, укъалъагъум дадзыхыурэ блокI «ныбжьэгъухэр», «пьяницэ» тыкъыр къыпкIэлъадзыж уохъу. ИтIанэ фадэр щыбгъэт мэхъу, тхьэ умыIуэуи! 9
ГъащIэ! IэфIщ, ауэ гур къиуIэркъым. ЦIыхур «дыгъуасэ» лIэуэ, «нобэ» псэууэ, «пщэдей» къалъхуу щытам, гъащIэр къайлыжынт, сэром Iулъхьэ иратурэ ажал гъэтIылъыгъэ зи щхьэ хуэзыщIыни щыIэнт, ажалым и сурэтыр тхьэIухуду ящI хъунт художникхэм, поэтхэм – усэ
хуатхынт, зэманми зигъэгусэнти, дунейр гъэпкIауэ гъуэгум къытринэнт, шы жагъыну, пхэкIэ екъуу, итIанэ сыт хуэдизкIи хуэгъэпIий уэ
абы кIэчан, си Iуэхут зы лъэбакъуэ пхуичыжым! Насып диIэщи, щIыбагъкIэ кIуэ гъуэгу гъащIэм иIэкъым: укъалъху, уопсэу, уолIэж:
укъалъхуам бгъэзэж хъунукъым, улIами укъалъхужынукъым, ди зэманри гупэкIэ макIуэ, ди гъащIэри IэфIщ.
«ГушыIэлъэ» тхылъым ит рассказхэм цIыху хьэл-щэным и дагъуэ куэд къыщIагъэщ, абы щыгъуэми тхакIуэм щIэнэкIалъэ ищI образхэр къуажэдэсрэ къалэдэскIэ е еджарэ щIэныгъэншэкIэ зэхидзыркъым, атIэ сыт хуэдэ жылагъуэ зэхэтыкIэри зэрымыдагъуэншэр къегъэлъагъуэ. «Билэхьи, пэжым» зи фIэщыгъэ рассказым и персонаж нэхъыщхьэр тхакIуэщ, тхыгъэм къызэрыхэщымкIэ, и цIэр Батагешев Михаилщ, и цIапэр – Мухьэмэдщ. Мыбы и унэцIэ къудейми щIагъыбзэ щIэлъщ, адыгэбзэкIэ жыпIэмэ – Батэгъэшщ. Ар тхыгъэм и пэщIэдзэ дыдэм деж пэIу нэщэнэу къыщокIуэ, тхакIуэм зи гугъу ищIынур батэр зыгъэшхэм зэращымыщыр, ауэ езым апхуэдэу зызэрилъытэжыр къыхигъэщу. «УакъыфIэмыщIми, зигъэщIеикI» жыхуаIэм хуэдэщ Батэгъэшыр. Абы апхуэдизкIэ тхакIуэшхуэу зелъытэжри, езы Пушкин дыдэми пэувыфыну, и зэфIэкIкIи абы къыкIэрымыхуу зыкъыщохъуж. Хъыбару зэраIуэтэжымкIэ, урыс усакIуэшхуэр апхуэдизкIэ цIэрыIуэти, и пыIэр паркым къринамэ, ар зейр ящIэрти, и унэ хуахьыжырт. Батэгъэшми абы зригъэщхьыну яужь йохьэ, икIи зы махуэ гуэрым, унэм къыхуахьыжынкIэ гугъэу, и бэлъто пIащIэр паркым къренэ. «Си макинтошыр къахьыжа?» – жиIэурэ и щхьэгъусэм еупщI пэтми, зыри къикIакъым. АрщхьэкIэ апхуэдэу Iуэхур къызэрекIуэкIыр езым и щхьэм хуихьакъым, Пушкиныр здынэса лъагапIэм нэмысауи и пщIыхьэпIэ къыхэхуакъым. Тхыгъэм и кIэм деж Батэгъэшыр Iущыгъэшхуэу къыщыхъуж гупсысэхэм къыхуэкIуащ: «Макинтошыр къызэрамыхьыжар ди «Пушкин» къыщыгурыIуэм, къэгубжьри къыщылъэтащ, халатыр зытридзэри никIукI-къикIукIыуи щIидзащ. «АтIэ сынэмысауэ пIэрэ Пушкин и инагъым?..» – И лэжьыгъэхэм яхэплъэжри, Пушкиным къызэрыкIэрыху хилъэгъуакъым. Мис итIанэ, чэфыжьыпкъэ щхьэкIэ, гупсэху дыдэу егупсысри тэмэм дыдэу къыгурыIуащ Iуэхур зытетыр: «Уэлэхьи, сэ Пушкиным и инагъым сынэсар пцIы хэмылъу пэжым, ауэ адыгэхэр урыс народым игъащIэм зы махуэ щIэмыхьакIэ, тхьэ сIуэнщ, лIэхуи щIэмыхьэн, си макинтошри яшхри зэбгрыкIыжакIэ, си Алыхьым и цIэкIэ соIуэ». Михаил хуабжьу и жагъуэ хъуащ ар «Пушкин» зэрыхъуар адыгэхэм къагуригъэIуэн зэрыхузэфIэмыкIар. Билэхьи, пэжым!».
Зэрынэрылъагъущи, Нало А. и бзэ шэрыуэр гушыIэным къыхуигъэщIат. Языныкъуэхэм деж абы и тхыгъэхэм къыхэщ гушыIэр ауаным хуокIуэ, ар пIэскIугъэхэм щыхуэкIуэжи къыхэхуэу. Апхуэдэу щытми, тхакIуэм сэшхуэдзэу иупэмцI пIэскIугъэхэмрэ ауанхэмрэ гум занщIэу зыхасэркъым, атIэ щIагъыбзэм щIэгъэпщкIуауэ, нэхъ «гъэткIугъуафIэу» тхыгъэм къыщокIуэ. Абы къищынэмыщIауи, щIэныгъэлI БакIуу Хъанджэрий пэжу гу зэрылъитащи, «Налом и персонажхэр Iэзэу зэщхьэщегъэкI я теплъэкIэ, я псэлъэкIэкIэ, я гупсысэкIэкIэ».
ТхакIуэм и зэчийм зиужь зэпытурэ, и творческэ къарур къеблурэ къызэрыгъуэгурыкIуам и щыхьэтщ абы прозэм и жанр пIащэхэр – повестымрэ романымрэ – къызэригъэIэрыхуар. Литературэджхэу ТIымыжь Хьэмыщэрэ Тхьэгъэзит Юрэрэ зэратхымкIэ, блэкIа лIэщIыгъуэм и «60–80 гъэхэм адыгэ лъэпкъ прозэм хэгъэщхьэхукIауэ унэтIыныгъищым тету зиужьауэ жыпIэ хъунущ: 1) зэманым къигъэув къалэн нэхъыщхьэхэр тхыдэм епхыныр (революцэм, Хэку зауэшхуэм, къалэдэс лэжьакIуэм, къуажэ гъащIэм теухуахэр); 2) цIыхум и хьэл-щэнымрэ и психологиемрэ къэгъэлъэгъуэным хущIэкъуныр; 3) эпосым и хабзэхэмрэ и жыпхъэхэмрэ зыдегъэхьэхыныр. А лъэхъэнэм лъэпкъ прозэм нэхъыбэу къыхэхъуар япэ гупым хыхьэ художественнэ тхыгъэхэрщ, нэхъыбэ хъури зауэмрэ абы иужь илъэс гугъухэмрэ теухуахэрщ. Ахэр жанркIи, тхыгъэхэм къызэщIаубыдэ IуэхугъуэхэмкIи, лIыхъужьхэм я къэухькIи, я псэкупсэ дунейм и къызэIухыкIэкIи зэхуэдэкъым, ауэ псори гупсысэ нэхъыщхьэм – фIылъагъуныгъэшхуэ зыхуаIэ Хэкум шынагъуэ къыщылъысым деж, зылI и быну хузэщIэтэджэн зэрыхуейм зэрешалIэ». ЩIэныгъэлIхэм я еплъыкIэр щIэзыгъэбыдэщ Нало А. и тхыгъэхэу къыхагъэща лъэхъэнэм дунейм къытехьахэр – «Къэрэгъул зэблэкIыгъуэ», «Пшэплъ жыжьэхэр» повестхэр, «Нэхущ шу», «Псы Iуфэм Iут унэ цIыкIу» романхэр.
Хэку зауэшхуэм теухуауэ Нало А. итха тхыгъэхэм лъабжьэ яхуэхъуар езым и нэгу щIэкIащ. Тхыгъэ пIащэхэм я жыпхъэм нэмыс щIыкIи, тхакIуэм и рассказхэмрэ новеллэхэмрэ («Лъагъуэхэр,
гъуэгухэр», «Рейхстагым адыгэбзи тетщ», «Жэщ ныкъуэ… илъэс тIощI и ныбжьу», н.) зауэм и хабзэ ткIийхэр ипэжыпIэкIэ къыщиIуэтат. «Лъагъуэхэр, гъуэгухэр» рассказым зауэм и мафIэ лыгъэм хэхуа сэлэтым и пщэ къыдэхуэ къалэн хьэлъэхэр къыщыгъэлъэгъуащ, ар зэрыхуэ щытыкIэ гугъусыгъухэмрэ зауэлIым игу щыщIэ-щыхъэхэмрэ я сурэт IупщI тхыгъэм къыпкърыщащ: «… абы куэд елъагъу, куэд и фэ докI. Абы елъагъу зыми имылъагъу, зэхехыр зыми зэхимых, ешэчыр зыми имышэч, щIишэчыр ищIэжмэ, и насыпщ. ЯтIэр, шэдыр, уэсыр и унапIэщ. Iэщэу 10 зэрахьэмкIэ яукIыну къалъыхъуэ. Езыми иукIыну къелъыхъуэ. Къигъуэтын – зыкъримыгъэгъуэтын, иукIын – зримыгъэукIын – аращ сэлэтым и къалэныр. Ауэ ар къалэнышхуэщ, акъылышхуэщ, лIыгъэшхуэщ! Дэнэ а къалэныр къыздикIар? Унафэщ, хабзэщ. Хабзэщи, анэм и лъэпагъым къуэр хегъэкIри, шынелым кIуэцIешыхьри, окопэ шэдым хедзэ абы щыпсэуну, щызэуэну, щылIэжыну. НысащIэр къыщIенэри, щауэщIэр окопэ щIыIэм щодыкъ, и фыз и гупэ хамэ имыгъэгъуэлъыну. Сабий быныр къызэхенэри, адэр Iуохьэ зэуапIэм – бынунэр унэIут имыщIыну. Хабзэщ. ЦIыхухэм я унафэщ, я хабзэщ. Псыр ипщэкIэ дэжейркъым, атIэ ищхъэрэкIэ йожэх, аращ хабзэр. Хабзэщ дыгъэр къыкъуэкIрэ къухьэжу, цIыхуми я хабзэщ я хэку, я жылэ, я анэр, я унэр бийм ирамыту яхъумэжу».
АдэкIэ езы тхакIуэм и творчествэм зиужьыху, зауэм ехьэлIа темэми абы зыщибгъуащ. Рассказхэм я нэхъыбэм зэрыщыхабзэу, «Къэрэгъул зэблэкIыгъуэ», «Пшэплъ жыжьэхэр» повестхэми лъабжьэ
яхуэхъуар Хэку зауэшхуэрщ. НэгъуэщI тхакIуэхэм я IэдакъэщIэкIхэм къыщхьэщагъэкIыу а тхыгъэхэм зы щхьэхуэныгъэ яхэлъщ – абыхэм зауэр мафIэ лыгъэм хэтам и нэкIэ къыщыгъэлъэгъуэжащ. Апхуэдэ гузэвэгъуэр зи нэгу щIэкIыу, ар зи тхыгъэхэм художественнэ Iэзагъ ин хэлъу къыщызыIуэтэжыфа тхакIуэхэм я бжыгъэр зэрымащIэр къэплъытэмэ, Нало Ахьмэдхъан лъэпкъ литературэм хуищIа хэлъхьэныгъэм и инагъымрэ щилэжьам и мыхьэнэмрэ наIуэ мэхъу. Къэжэр Хь. и еплъыкIэмкIэ, «псынщIэрыпсалъэ-щхьэфэтегъэжу мыхъуу, гъэхуауэ Хэку зауэшхуэм и пэжыр ди бзэкIэ къэзыIуэтэну зыхузэфIэкIар тхакIуитIщ: КIыщокъуэ Алимрэ Нало Ахьмэдхъанрэ». Критикым зи цIэ къриIуахэм Къардэн Бубэ ябгъурыбгъэувэжмэ, зи гугъу ищIыр нэхъ пэж, нэщIыса мэхъу.
Налом и повеститIым адыгэ литературэм, нэхъ тегъэчыныхьауэ жыпIэмэ, зауэр къызыхэщыж лъэпкъ прозэм увыпIэ хэха щаубыдащ. ЩIэныгъэлI Гъут Iэдэм пэжу гу зэрылъитащи, «Къэрэгъул зэблэкIыгъуэр» жанр нэпкъыжьэкIэ повестым къыфIокIри, романым и теплъэхэр иIэ мэхъу». Романым зэрыщыхабзэу, мы тхыгъэм пIалъэ кIыхь къызэщIеубыдэ (зауэ лъэхъэнэмрэ зауэр иуха нэужь
иджыри илъэс 15-м щIигъурэ), и образ системэр убгъуащ, и сюжетым щIыпIэ куэдым зыщеукъуэдий. Тхыгъэр мыин дыдэми, абы щызэхэухуэна философие гупсысэхэр къуэпсыбэщ икIи куущ. «Псыхьэ нанэ» рассказым хуэдэу, мыри психологизм лъэщкIэ псыхьащ. Зи гугъу тщIым и щапхъэ куэд повестым хэбгъуэтэнущ, ауэ нэхъ гущIыхьэ дыдэр мафIэгум ису зауэм къикIыж Мыщэ зыкъищIэжу и лъакъуэхэр зэрыпымытыжыр къыщищIэм, абы и псэм щыщIар тхыгъэм къызэрыщыгъэлъэгъуарщ: «Мыщэ и щхьэм лъы дэуеящ, и нэр къыщипхъуащ, и тхьэкIумэр щиубыдыкIащ, и нэжьгъитIым къыщеуэ лъынтхуитIыр къызэгуэудыну къэпщащ, зыри къыгурыIуэжыркъыми, мафIэгум и тепкIэ макъымрэ и щхьэ ундэрэбжьамрэ зэхыхьэжауэ зэхэтщ, мафIэгум и тепкIэ макъыр и щхьэ бэгам бэрэбанэ макъыу къоIукI: «дыргу-дыргу, дыр-гъыпс, дыгъ-дыргъ, зы, тIу, щы!..» И гурыгъуазэ хъуа IуэхущIэри абы къыхохьэжри, тепкIэ макъым мыхьэнэ гуэр къызэрыкI псалъэухакIэ зызэредзэкI: «Уэ ухэт? Уэ усыт? Уэ ухэт? Уэ усыт? Куэ упыт? Куэ упыт? Куэ упыт? – Упымыт, упымыт, упымыт, упымыт!..». АдэкIэ 11 психологизмри, тхыгъэм щIэлъ драматизмри щIэхуабжьэурэ макIуэ. Мыпхуэдэ сатырхэм укъыщеджэкIэ, Мыщэ гущIэгъу хуэпщI къудейкъым, атIэ гъащIэм куууэ урегъэгупсыс, лIыхъужым и псэм гузэвэгъуэу къылъысар тхылъеджэм и тэмакъым гуауэу къыщIохьэри, бэуэгъуей ещI: «МафIэгури дихьэхауэ топкIэр. «Сэ сыхэт? Уэ ухэт? Уэ усыт? Уэ усыт?..». «Уэ усыт?» «Пэж дыдэу сысыт сэ? Сысыт сэ
иджы?..» – сыцIыху хьэмэ сыхьэдэ? Си ныкъуэр щIалъхьащ, си адрей ныкъуэр дэнэ здашэр… Сыт ар зэрысщIыну къыщIеслъэфэкIыр?..». Мыпхуэдэ щытыкIэ гугъум къикIыфын щыIэу фIэщ щIыгъуейт, ауэ Чыл Мыщэ зауэлI хахуэт, и Iэпкълъэпкъ къэтми, и гур лIыхъужьыгъэкIэ псыхьат: «… лIо, сышынэжауэ, сыдзыхауэ ара? Лъакъуэ зыпымытыжхэр псэуркъэ! СызауэлI сэ хьэмэ сысыт! Сыпсэунщ зауэм и нэхейкIэ!», – жеIэри зызэтреубыдэж абы. Мыщэ хуэдэ защIэу хахуэщ, лIыхъужьщ, псэемыблэжщ Налом и тхыгъэхэм къыщигъэщIа образхэм я нэхъыбэр, нэхъыщхьэжыращи – ахэр езым и нэгу щIэкIа гъащIэм къыхихащ, языныкъуэхэми езым и прототипу уэзыгъэлъытэ нэщэнэ гуэрхэр ядыболъагъу.
КъызэщIэкъуауэ къэбгъэлъагъуэмэ, «Къэрэгъул зэблэкIыгъуэм» щIэлъ гупсысэ нэхъыщхьэр повестым и фIэщыгъэм гуэхыпIэ имыIэу епхащ. ТхакIуэм къытхуиIуэтэну зыхэтыр дунейр чэзууэ къызэрекIуэкIырщ, абы ери фIыри пIалъэншэу икIи мардэншэу зэрыщызэблэкIырщ, зауэр мамырыгъэкIэ зэрихъуэжырщ, зы гъащIэм и пIэ нэгъуэщI гъащIэ къызэриувэрщ. Тхыгъэр зэрытха бзэри «дагъуэншэщ» хужыпIэн хуэдизу шэрыуэщ. Персонажхэм бзэ зырызыххэ зэраIурылъым нэмыщI, дунейм и дахагъэр, щIыуэпсым и щытыкIэр къызыхэщ образ къэIуэтэкIэ екIуми ущрохьэлIэ. зытеухуар Хэку «Пшэплъ жыжьэхэр» повестри зауэшхуэрщ. Тхыгъэр Iыхьэ-Iыхьэурэ зэхэтщ, ауэ ахэр псори зауэ IэнатIэм зэдыIута, зэдэзэуа зэныбжьэгъу гупым я гукъэкIыжхэмкIэ зэпхыжащ. Гъут I. пэжу къызэрыхигъэщащи, «повестым увыпIэшхуэ щеубыдыр къэзыIуэтэжым – ар, дауи, зыкъомкIэ езы авторым къытещIыкIыжа образщ – и гупсысэхэм, игу щыщIэхэм, и нэгу щIэрыщIэу щIэкIыжхэм. Абы и гурыгъухэр ущие гъущэкъым, атIэ зи акъыл тIыса, куэд зыгъэунэхуа цIыху Iущым и гущIэм къыщыхъуа гухэлъхэщ, литературэм и хабзэ дахэкIэ узэдыжауэ». Лъэпкъ критикэри литературэ щIэныгъэри арэзы зэрытехъуащи, Налом и повеститIыр жанрым и зыужьыныгъэм и дежкIэ нэхъ мыхьэнэ ин зиIэу а лъэхъэнэм – ХХ лIэщIыгъуэм и 60–80 гъэхэм – дунейм къытехьа тхыгъэ нэхъыфIхэм ящыщщ. «Ди прозэм фIыуэ щыгъуазэ дэтхэнэм и дежкIи гурыIуэгъуэщ Нало Ахьмэдхъан и тхыгъэ нэхъ пIащэхэр (псом хуэмыдэжу «Къэрэгъул зэблэкIыгъуэ», «Пшэплъ жыжьэхэр» повестхэр, «Нэхущ шу» романыр) лIыпIэ зэриувэрэ куэд щIа, Iэзагъышхуи зыбгъэдэлъ тхакIуэм зэриIэдакъэщIэкIыр, – итхыгъащ Къэжэр Хьэмид. – Ауэ апхуэдэ зэфIэкIым и щIыбагъ къыдэтыр зы махуэ лэжьыгъэкъым. Абы ухуэзышэ гъуэгур кIыхьщ, икIи дэгъэзеигъуэ зэпыту гугъусыгъущ, щхьэх е къикIуэтыж ауэкъудеи хэмызагъэу». ПсэхупIи къэгъази имыIэу, зэгуэр хиша литературэ лъагъуэми димыдзыхыу, зауэ IэнатIэми хуэдэу, псэемыблэжу тхэн IэнатIэм пэ- 12 рыта тхакIуэ нэст Нало Ахьмэдхъан. Зи гугъу тщIа и IэдакъэщIэкIхэм нэмыщIкIи, жытIам и щыхьэт наIуэщ абы и романитIыр – «Нэхущ шумрэ», «Псы Iуфэм Iут унэ цIыкIумрэ».
«Нэхущ шу» романым лъабжьэ хуэхъуа тхыдэ къэхъугъэшхуэр
адыгэ литературэм щыщIэщыгъуэт, нэхъапэкIэ зы тхакIуэми къызэкIуэцIимыхауэ, «темэ гъэбыда» жыхуаIэхэм ящыщт. Налом ар щIиджыкIыу, тхылъеджэм и пащхьэм ирилъхьа къудейкъым, атIэ
адыгэ шуудзэм урыс-япон зауэм щызэрихьа лIыхъужьыгъэр художественнэ бзэ дахэкIэ къиIуэтэжащ. Романым и мыхьэнэмрэ абы лъэпкъ литературэм щиубыда увыпIэмрэ критикэмрэ литературэ щIэныгъэмрэ гулъытэ хуащIащ (ТIымыжь Хь.Т., Тхьэгъэзит Ю.М., Мусукаевэ А.Хь., Кэжэр Хь.Хь. сымэ, н. елэжьащ), ар адыгэ щэнхабзэм и хэлъхьэныгъэ ину зэрыщытыр нобэкIэ убзыхуа хъуащ. Абы къыхэкIкIэ, романым щхьэхуэу дыкъытеувыIэркъым, апхуэдэ тхыгъэм къэхутэныгъэ щхьэхуэ хуэфащэщ.
Нало Ахьмэдхъан и гъащIэмрэ и гуащIэмрэ къызэщIэпкъуэжмэ, къыхэгъэщыпхъэщ ар тхакIуэ нэсу, цIыху акъылыфIэу, егъэджакIуэ Iэзэу, щIэныгъэлIу зэрыщытам къыдэкIуэуи, зауэлIу, хэкулIу, къызыхэкIа лъэпкъми къэралми я хьэкъ къытемынэу, псэемыблэжу хуэлажьэ цIыху гуащIафIэу зэрыщытар. IущыгъэкIэ гъэнщIа абы и тхыгъэхэр нобэкIи лъэпкъыр зэрыгъуэзэн, щIэблэр зыщIэппIыкIын щапхъэ екIущ. Людмилэ, филологие щIэныгъэхэм я кандидат 13 14 И Нало Ахьмэдхъан и зэфIэкIыр здынэсыр нэхъыфIу уэзыгъэлъагъур «Нэхущ шу» романырщ (1976 гъэм япэ редакцэр, 1990 гъэм зыхэлэжьыхьыжа етIуанэ редакцэр къыдэкIащ). Романыр итхын папщIэ Налом шыIэныгъэшхуэ хэлъу щIиджыкIащ а лъэхъэнэм къыдэкIа тхылъхэмрэ газетхэмрэ къадэкIуэу архивым къыщIиха материал куэди.
Илъэсищэ хуэдиз ипэкIэ, етIощIанэ лIэщIыгъуэм и пэщIэдзэм, адыгэхэм яIа псэукIэр, адыгэ унагъуэм илъа нэмысымрэ адыгэ хэкум щызекIуэу щыта хабзэмрэ нэIурыту уэзыгъэлъагъуж художественнэ Iэмал гъуэзэджэхэмкIэ къыщыIуэтащ мы тхыгъэм; образ нэхъыщхьэу и пэм къыщыщIэдзауэ и кIэм нэсыху абы кIуэцIрыкIри адыгэ щIыгум, адыгэ лъахэм и образырщ; адрей псори абы кIэлъокIуэ.
«. Шыр, ущу пщIантIэшхуэр зэпиупщIри, пхъэбгъу пырхъуэ лъагэм ежэлIа нэужь, къэувыIащ. ХьэмкIэшыгур дэпсалъэу «шыгухум» зыкъиукъуэдийри, щIакIуэ-бащлъыкъкIэ зэщIэуфа лIы домбей гум къиувыкIащ. Абы хэту, Iэщыр зэрагъэзэгъэжам щIоупщIэ. ЖэмитI къэту къыщищIэм, ткIийуэ щIалэхэм япкъроупщIыхь, унафэ ткIыбжьи яхуещI: «Пщэдджыжь нэху здэщым шы зырыз фышэси къэвмыгъуэту фыкъемыкIуалIэ, ди къуажэ Iэхъуэм хэвмыгъуатэм, хамэ къуажи къэвмыгъанэ, сэ сыминырыбжэкъым, жэмитI зы махуэ кIуэд сщIыуэ!..» ИкIи: «Пырхъуэ пхъэбгъур игъэпсалъэу ирикIуэщ, фоч уам хуэдэу бжэ Iух макъыр къэIури, лIыр унэм щIыхьэжащ. Ар
зэралъагъуу, блыным кIэрыт хъыджэбзитIыр хэт щIакIуэ-бащлъыкъымкIэ, хэт задзащ, фызыр кIуэцIрыкIыбжэмкIэ щIэкIри, лIым зитхьэщIыху къыщIыхьэжащ, я гъунэгъу хъыджэбзымрэ езымрэ зэпаIыгъыу шхын зытет Iэнэ къыщIахьэри, Iэнэр утыкум – зызытхьэщIыжа лIым и пащхьэм – ирагъэувэри, езыхэр блыным кIэрыувэжащ».
тас-къубгъанымкIэ Романым и япэ едзыгъуэм щыщщ мы пычыгъуэ кIэщIыр. И псалъэр мащIэурэ и гупсысэр уэру тхакIуэм ди нэгу къыщIигъэувэфащ берычэтыр зыдэлъ адыгэ пщIантIэм и теплъэ екIу. Абы пкъы хуэхъужри адыгэ цIыхухъум хуащI Iулыджырщ.
Ауэ лъэпкъым къыдекIуэкI хабзэмрэ нэмысымрэ – лъэхъэнэм
елъытауэ – зэхъуэкIыныгъэ ягъуэт. Зэманым и нэпкъыжьэ IупщIу зытелъ къэхъукъащIэ абрагъуэхэр Урысейм, Урысейм и мызакъуэуи, дуней псом щIэгъэхуэбжьауэ щокIуэкI. Абыхэм я макъ ди лъахэми къоIус, яжь ди цIыхухэми къащIеху.
Капитализмэм, псом хуэмыдэжу империализмэм и нэрыгъ щIызэрыпхъуэ зауэри а къэхъукъащIэ гъуамэхэм ящыщ зыщ. Апхуэдэт етIощIанэ лIэщIыгъуэм и пэщIэдзэм екIуэкIа урыс-япон зауэри.
А зауэм зыкIи хуейтэкъым урыс лъэпкъыр. Хуэмеиххэр абы хэджэрэзыхьа адыгэ шу гупырщ.
МафIэгукIэ яхуэшэр яшэри, щIым и гъунэм цIыхухъур щракIутащ, «фызауэ!» – жаIэри. Яхуэфэщэн Iэщэ-фащи яIыгъкъым, нэхъыщхьэжращи, щIэзауэри ящIэркъым, зэзауэр ялъагъуми.
КIуэдыпIэ ихуа пэтми, адыгэ шухэр зэрыадыгэу къонэж. Абыхэм ящIыгъущ ижь-ижьыж лъандэрэ сабэ къытрамыгъэхьэу ди лъэпкъым къыдэгъуэгурыкIуэ цIыхугъэр – адыгагъэкIэ зэджэжыр. Iуэхур лIыгъэм щыхуэкIуэм и дежи адыгэхэр къикIуэтыркъым. КIэрэф Залымджэрий и жэрдэмкIэ япон зауэм абыхэм къыщагъэсэбэп «шэрхъ кIэрахъуэ» жыхуаIэ адыгэ зэуэкIэ Iэмалыр. Японхэр лъэрыщIыкI ящIат а махуэм, текIуэныгъэри ди шухэм я Iэрылъхьэт. Ауэ. сыт и мыхьэнэт шууищэм къагъэлъэгъуа хэлъэтым: минхэр плъэурэ къаукI. Аращ дзэпщ мыкIуэмытэ «барон-баранхэм» я «мэлебгъэрыкIуэкIэм» и уасэр. Апхуэдэ Iуэху зехьэкIэм къигъэлыба бгырысхэр зэхуотхьэусыхэж:
« – Ди дзэр (урысыдзэр – Къ. Хь.) мелуан ныкъуэ мэхъу, ауэ сыт и пэрмэн бжыгъэм, зыгъэзэуэн яIэкъым. Офицерхэр къэрабгъэкъым, ауэ дзэ зэрызэрашэн картэ къудей тэмэму яIэкъым.
– Уа уэтыр зи Мыхьэмэт, псынэ зыдэт мо къуажэр ди шууипщIкIэ къэдубыдат, абы дэс япон сэлэт зытхухыр дэтхури. Абы пэгъунэгъу мэз лъапэм щIэса ди пехотэр къакIуэу къуажэм къытхудэтIысхьакъым, «приказ диIэкъым» жари. Дэ абы дыдэсыну дыхущIыхьэтэкъыми дыкъыдэкIыжри, къуажэр японхэм яубыдыжащ. ИужькIэ къаубыдыжын хуей щыхъум, махуэ дапщэкIэ ебгъэрыкIуа ар къахуэмыщтэжу, цIыху дапщи хэкIуэда абы!.. – Апхуэдэ инэрали, апхуэдэ къэрали, апхуэдэ зэуэкIи!..
– Офицер дапщэ щIэлъ фи гугъэрэ ди лазаретым, лажьэ лъэпкъ ямыIэу ныбажэ защIри ныщIэгъуэлъхьауэ. Жэщым йофэ, преферанс мэджэгу, жэщыбг пщIондэ мэкъэхьпэри, шэджагъуэ хъуху жейуэ зэхэлъхэщ. Напэтехщ мыфIэкIа акъыл здэщымыIэж зауэм ухэтын къудейуэ.»
Мы пычыгъуэм уи нэгу къыщIигъэувэр урыс-япон зауэм и зы теплъэгъуэ цIыкIу къудейкъым – щхьэзыфIэфI Iуэху зехьэкIэм и сэфэт мыхъумыщIэм зэ IуплъэгъуэкIэ уIуигъэплъа хуэдэ мэхъу. Апхуэдэ системэм сытри хозагъэ: Iулъхьэ, дыгъуэ, пцIы. Абы сыт хуэдэ фэсэдыгъэри и благъэщ, сыт хуэдиз фIейри щIехъумэ. Ар щытепщэм Iужажэхэм щаIутIыжщ. Зы псэжьым адрей псэжьыр хуобзэгуфIэ. Псори хъарзынэкIейуэ зэгуроIуэ, зэрощIэ икIи зэрыIыгъщ. Ауэ абыхэм цIыху нэс ялъагъу хъуркъым, абы и макъыр ажалу къащохъу.
Ар дыдэр къыщохъу Нало Ахьмэдхъан и романым. КIэи пэи зимыIэ зауэ мышыур къагъанэу я унэ къэкIуэжыну зыкъаIэт
адыгэ шухэм. Бгъэкъуанши хъунутэкъым: илъэс ныкъуэт я пIалъэри, иухыху хьэлэлу дзэм къулыкъу щащIащ. ИтIани КIэрэфым и мызакъуэу, абы и акъылэгъуу къэувахэри судым Iэрохьэ. «Уэращ бунтыр къызэщIэзыгъэстар» жари, Залымджэрий и судыр укIкIэ ящIэ, нэгъуэщI куэдми илъэс бжыгъэкIэ тутнакъэщыр увыIэпIэ яхуохъу.
А шу насыпыншэхэм я хъыбар гуузыр пкъы хуэхъуами, «Нэхущ шу» романым и лъабжьэр фIыуэ нэхъ куущ, нэхъ жыжьи къыщожьэ. Адыгэхэр лъэпкъыжьщ, куэд я нэгу щIэкIауэ, хьэзаб бжыгъэншэми пхыкIауэ. Сыт хуэдэ лъэпощхьэпо Iумыуами, цIыхуу дунейм зэрытетын хуейр зыми Iэпимыгъэхуфауэ. ФIым хуэлажьэу, и щIэблэри дахэм хуиузэщIу хьэзабхэм пхыкIыф лъэпкъым дуней псом телъыджэ ящыхъу хабзэ къыдогъуэгурыкIуэ. Адыгэ лъэпкъым теухуауэ сыт хуэдиз ятхами, иджыри гъунэ иралъа къудейуэ аращ. Тхыдэр, этнографиер зыубзыху щIэныгъэлIхэми тхакIуэхэми дяпэкIи жаIэнрэ ящIэнрэ гъунэжщ – апхуэдизкIэ духовнэ мылъкушхуэ тхузэрагъэпэщауэ щы- 15 тащи дяпэ ита ди адэжьхэм. Ар хьэкъыу иджыри зэ уи фIэщ ещI Нало Ахьмэдхъан и «Нэхущ шу» романым.
Литературэм иIэжщ езым и Iэмалхэр. Псалъэм папщIэ, этнограф щIэныгъэлIри тетхыхь мэхъу урыс балыр зыхуэдэм. Ауэ а балым и хьэлэмэтагъыр дигъэлъагъун щхьэкIэ Толстой Лев гъуджэ телъыджащэм дрегъаплъэ: тхакIуэшхуэм абы дрегъэплъ хъыджэбз щIалэ дыдэ, зи щыпэуи ар зи нэгу щIэкI Ростовэ Наташэ и нэмкIэ. А щIыкIэм тету, тхакIуэм жиIэну зыхуейр зы лъэхъэнэ гуэрым ирихьэлIэми къыщымынэу, пыухыкIауэ зы цIыху гуэрми ирипхын хуей мэхъу. Абы и лъэныкъуэкIэ щыуагъэкъым, «Нэхущ шу» романыр урысяпон зауэм хэт КIэрэф Залымджэрий теухуащ, жыпIэмэ. Ауэ абдеж укъыщыувыIэжынри тэмэмкъым: икъукIэ бгъуфIэу, зэщIэжьыуэ къулей куэди щызэхэхуэж макъамэ уардэу зыкъызэкъуех романым.
Ди хэкум и теплъэ пагэр, ди лъэпкъым и тхыдэ пшабэр, ахэр екIуу къызыхэщыж хъыбарыжьхэмрэ уэрэдыжьхэмрэ, блэкIа лIэщIыгъуэм къэсыху адыгэхэм къахьэса хабзэмрэ нэмысымрэ, я псэукIэр, я IэщIагъэ-Iэужьыр (шы зэрагъасэу щыта Iэмал нэгъунэ хэтыжу),
адыгэшым и зэфIэкIыр, адыгэшымрэ адыгэлIымрэ зэдахь къалэн
мытыншыр, гъащIэм къыщыхъу гуауэми гуапэми (сабийр къыщалъхуам къыщыщIэдзауэ, унэишэ-щауэишэжри хиубыдэу, хьэдагъэм нэс) адыгэр зэрыIущIэр, лъэпкъыр ижь-ижьыж лъандэрэ зыхуэпабгъэ щхьэхуитыныгъэм зи псэр щIэзыт лIыхъужьхэр.
А псоми ятеухуащ романыр. ИкIи ахэр IэкIуэлъакIуэу хэгъэзэгъащ эпикэм и хабзэм тету зызышэщI сюжетым.
Нало Ахьмэдхъан и адыгэбзэри узыIэпишэу дахэщ икIи къулейщ. Налом и адыгэбзэр – адыгэхэм къадэгъуэгурыкIуэ, сытри къызэрыпIуэтэфын бзэщ: псынщIэщ, лантIэщ, шэрыуэщ. Дауи, псынщIэу, лантIэу икIи шэрыуэу художественнэ текстым и бзэр щытын щхьэкIэ авторым и псалъэхэр къулейуэ, зыхуей псалъэ дыдэр а щыхуей дыдэм и деж хьэзыру къищтэу иIэни хуейщ. Ди къэбэрдей литературэм зиужьын, ар ефIэкIуэн папщIэ Нало Ахьмэдхъан и «Нэхущ шу» романым мыхьэнэшхуэ иIэщ. Апхуэдэ тхыгъэм и мыхьэнэр иджыпсту нэсу къыпхуэмылъытэнкIи хъунущ, ауэ гурыIуэгъуэщ ар ди литературэм и пщэдейм зэрыхуэлажьэр. Хьэмид,
усакIуэ, филологие щIэныгъэхэм я кандидат
2008 16 Ахьмэдхъанрэ и къуэш
Аскэрхъанрэ. 2005
Нало Ахьмэдхъан. 1947 17
КъБКъУ-м и тхыдэ-филологие факультетым и егъэджакIуэхэу (сэмэгумкIэ къыщыщIэдзауэ) ЛIуп Марие, Великановэ Галинэ, Яковлевэ Галинэ, Щэрдан Iэбу, Медалы Хьэчим, Балъкъэр Борис, Нало Ахьмэдхъан, АбытIэ Мухьэб, ХьэкIуащэ Андрей сымэ. 1971 СэмэгумкIэ къыщыщIэдзауэ: Нало Ахьмэдхъан и ныбжьэгъухэу Думэн Хьэсэн, КIумыхъу Жылэбий, Багъ Пётр, Къардэн Хьэсэн, Мэкъуауэ Илья сымэ и гъусэу. 1995 18
СэмэгумкIэ къыщыщIэдзауэ: усакIуэ Тхьэзэплъ Хьэсэн, тхакIуэхэу ШэджыхьэщIэ Хьэмыщэ, Нало Ахьмэдхъан, ингуш усакIуэ Чахкиев Сэхьид, балъкъэр артист Баразбиев Исмэхьил сымэ. 1996
2 Заказ №1238 Нало Ахьмэдхъан хужаIахэм щыщ пычыгъуэхэр Ахьмэдхъан и рассказхэр художественнагъ и лъэныкъуэкIэ гу зылъатапхъэщ – ди рассказхэм иджыри къэс ямыIа гъэпсыкIэ зиIэ яхэтщ: ахэр символичнэщ, зытеухуа Iуэхугъуэ нэхъыщхьэр умыщIэххэу щIагъыбзэкIэ къызэкIуэцIах. Ауэ щыхъукIи, абы щызэкIэлъыхьа Iуэхугъуэхэм узыIэпашэ, Iэпэдэгъэлэл умыщIыфу, нэхъыщхьэм урашалIэ. Ар классикэ рассказхэм я гъэпсыкIэм щыщ зыщ. ЕтIуанэу, Налом и рассказхэр риторикэншэщ. ГъащIэм и къэхъукъащIэ пыухыкIахэм ахэр апхуэдизу нэрылъагъуу тепсэлъыхьащи, уэр-уэру рассказым и гупсысэ нэхъыщхьэм ухуокIуэж.
Бзэ и лъэныкъуэкIи ахэр гъэхуауэ тхащ, шэрыуэщ, къеджэгъуафIэщ, зэрызелъафэ жыIэгъуей я мащIэщ, псалъэжьхэмрэ псалъэ шэрыуэхэмрэ зэщыщхъуу къыщыгъэсэбэпащ. Мис абыхэм жан ящI а рассказхэр. Ауэ, дэ къызэрытфIэщIымкIэ, Налом и зэфIэкIыр нэхъри зыузэщIыр абы гъащIэм хуиIэ гуапагъэрщ, цIыхухэм дзыхь яхуищIу зэрахуэхьэлэлырщ. А хьэлэлыгъэм и макъщ Ахьмэдхъан и рассказ нэхъыфIхэр. Iэдэм,
КъБР-м и цIыхубэ усакIуэ 19 Налор макъ Iэта егъэлеякIэ псалъэркъым, уеблэмэ языныкъуэхэм деж нобэрей гъащIэм шындэбзиймкIэ хукъуэплъ хуэдэщ, ауэ егъэлеяуэ нэ жанрэ гупсысэ тэмэмрэ къегъэлъагъуэ. Ди литературэр мызэмытIэу зытхьэлэ «зыпэщIыж-зегъэщхь» псэлъэкIэр Налом и бийщ, и нэIэ нэхъыбэу зытригъэтыр езыр фIыуэ зыщыгъуазэ цIыхухэм я дуней тетыкIэрщ. ЖыпIэ хъунущ нобэрей прозэм цIыху псэудэу, хьэл щыз, характер нэтхыса къыхыхьэмэ, ар Налом куэдкIэ и фIыщIэу: Iуэхугъуэ гуэрхэр, дунейм къыщыхъу цIыху Iэужьхэр къетхэкIыныркъым ар дэзыхьэхыр, атIэ къигъэлъагъуэ цIыхум и цIыхугъэр, и напэр, и лIыгъэр здынэсыр къэхутэнырщ. Напэ-напэншагъэ – а еплъыкIитIырщ Налор цIыхум зэрыбгъэдыхьэр. Нэщхъеягъуэ мащIэм хэшыпсыхь лиризмэрщ Ахьмэдхъан и тхыгъэхэр нэхъыбэу гурыхь зыщIыр. Абы къешэ «псэлъэкIэ гъэпщкIуакIэ» узэджэ хъун нэщэнэхэр: Налом и тхэкIэр, дэ къызэрытфIэщIымкIэ, зыгуэрым ебгъэщхьын хъумэ, Чеховырщ япэу гур зыхуэжэр, ауэ къару, псэ а тхыгъэхэм нэхъыбэу хэзылъхьэр, дауи, пэжыфэ мащIэр пэж дыдэ къыпщигъэхъуну хущIэкъу литературщинэм Налор зэрыпэжыжьэрщ.
ЦIыхугъэмрэ лIыгъэмрэ я зэхэгъэкIыпIэр, дауи, псэзэпылъхьэпIэм дежщ. Ахьмэдхъан апхуэдэми куэдрэ тотхыхь, ауэ Iуэху цIыкIуфэкIухэми къагъэлъагъуэ цIыхум и напэмрэ и лIыгъэмрэ здынэсыр. Мусэрбий,
критик 20 Адыгэ прозэм хуэIэижь тхакIуэхэм ящыщ зыщ зи IэдакъэщIэкIхэр цIыхубэм гунэс ящыхъуа Нало Ахьмэдхъан. Абы и творчествэм щынэрылъагъущ психологизмэр щытепщэ иджырей адыгэ рассказым и гъэпсыкIэр.
ЩIалэ дыдэу Хэку зауэшхуэм хэта Ахьмэдхъан игъащIэкIэ щымыгъупщэжыну игу къинащ а зэман гуащIэм ди цIыхухэм зэрахьа лIыхъужьыгъэр, сыт хуэдиз гугъуехьрэ бэлыхьрэ ямыгъэвами, цIыхупсэр зыгъэдахэ гурыщIэ къабзэр, цIыхугъэр яфIэмыкIуэду, а зэман гугъур зэрырахьэкIар.
Налом и рассказхэр гуимыхуж ящI а псори пэжу, къабыл пщыхъуу уи нэгу къыщIэзыгъэувэж образхэм.
Я нэхъ Iуэху гуауэми гузэвэгъуэми щытепсэлъыхькIэ, тхакIуэм зэи IэщIыб ищIыркъым цIыхугъэмрэ гущIэгъумрэ. Апхуэдэщ зауэм и мафIэм хэтми, я нэхъ псэзэпылъхьэпIэм къихутами, лIыгъэм щIыгъуу цIыхугъэр, псэ къабзагъэр зыфIэмыкIуэд ди зауэлIыр. А гупсысэмкIэ узэщIащ зауэм теухуауэ Налом итха тхыгъэхэр. Абы къыдэкIуэу, тхакIуэм къегъэнахуэ гъащIэм и пакIэ зэмылIэужьыгъуэхэр, зэманым и нагъыщэу щыт цIыхупсэр зыгъэпIейтей Iуэхушхуэхэр.
Нало тхакIуэм илъагъу хъуркъым (ар и творчествэ псом щынаIуэщ) фэрыщIыгъэр, гъащIэр зэрыщымыту, тафэтелэу, зы бзыпхъэм иту къэгъэлъэгъуэныр. Мис аращ абы и тхыгъэхэр риторикэм, декларацэм дапщэщи щIыпэIэщIэр.
Налор зи акъылрэ зи гурыщIэкIэ жану гъащIэм и къэхъукъащIэхэм еплъыф цIыхущ. Абы къилъагъур и нэм къыIуидзэ къудейркъым, атIэ нэгъуэщIым гу зылъамытэр къилъагъуфу, гъащIэм дерс тэмэмхэр къыхихыфу, акъылкIэ, гурыщIэкIэ жыжьэу кIуэцIроплъ, и художественнэ тхыбзэм къригъэтIасэм псэ хилъхьэфу.
Нало Ахьмэдхъан и рассказхэр символичнэщ. Абы и тхыгъэхэмкIэ къиIуэтэнум и щхьэтепхъуэр зэIухауэ щыткъым, тхакIуэм щIагъыбзэр тэмэму къегъэсэбэп, къиIуатэ хъыбарымкIэ жиIэну зыхуейр умыщIэххэу щIагъыбзэкIэ къызэкIуэцIихыу. Языныкъуэ тхакIуэхэм зэращIым хуэдэу, си тхыгъэхэмкIэ вжесIэну сызыхуеяр мырат, жиIэу, тхыгъэм и кIэр щIиIуантIэу, къиIуэтэну зыхуея псори зыгъэбелджылы дерс ищIыжыркъым, сыту жыпIэмэ тхакIуэ Налом и Iэдакъэ къыщIэкIа тхыгъэ нэхъыфIхэм я гъэпсыкIэм, япкърылъ купщIэм, пхраш гупсысэм къыпкърокIыж тхакIуэм тхылъеджэхэм я пащхьэм ирилъхьэну зыхуея дерсыр.
Ахьмэдхъан и творчествэм ущытепсэлъыхькIэ, гу лъумытэнкIэ Iэмал иIэкъым тхакIуэм и тхыгъэхэр зэрызэIуищэ бзэм. Ар бзэм зэрыхуэIэкIуэлъакIуэр, и бзэм пкърылъ дахагъэр щапхъэщ. Налом псалъэр зэрыхуейм хуэдэу егъэшэрыуэ, зыхуей гупсысэр зэхьэлIа псалъэ дыгъэлыр Iэрыхуэу къегъэIурыщIэ. Ар псом япэу зи фIыгъэр тхакIуэм художественнэ псалъэм гулъытэ ин дыдэ зэрыхуищIырщ. Пётр,
тхакIуэ, критик ИН Адыгэ интеллигенцэм щыщ псоми пщIэрэ щIыхьрэ зыхуащI я нэхъыжьыфIт Нало Ахьмэдхъан. Ар Къэбэрдей-Балъкъэрым и мызакъуэу, Адыгейми Шэрджэсми щыцIэрыIуэт. Налом и зэчий иным пщIэшхуэ хуащIырт, цIыху Iущу, щэджащэу, тхакIуэ Iэзэу, акъыл щыпкъэу зэрыщытым, абы хэлъ цIыхугъэм, Хэку зауэшхуэм къыщигъэлъэгъуа лIыгъэм, адыгэ лъэпкъыр игъэдахэу, игъэлъапIэу дунейм зэрытетым папщIэ. Исхьэкъ,
Къэбэрдей-Балъкъэр, Адыгей,
Къэрэшей-Шэрджэс республикэхэм я цIыхубэ тхакIуэ И Ди прозэр иужьрей илъэс пщIейм гъуэгуанэщIэ техьамэ, ар псом япэ зи фIыщIэхэм хабжэ анэдэлъхубзэм и IэфIыпIэмрэ и дахапIэмрэ куу дыдэу къыщIэзыгъэлъэф тхакIуэ телъыджэ Нало Ахьмэдхъан. Нало Ахьмэдхъан и къалэмыпэм къыщIэкIа дэтхэнэ тхыгъэри зэрыкупщIафIэм, зэрыщIэщыгъуэм, гупсысэ куукIэ зэрыгъэнщIам шэч къытезыхьэн щыIэкъым. Си щхьэкIэ сэ ахэр къызолъытэ адыгэ прозэм и лъагапIэхэм ящыщ зыуэ. Ахьмэдхъан и тхыгъэхэм тэрэфарэ лъэпкъ хэлъкъым. Ар гуауэуи гухэщIуи щрырет – тхакIуэр зытетхыхь цIыхухэм я Iуэхур, я гум, я псэм щыщIэр щIиуфэркъым, фэрыщIыгъэ лъэпкъ хэмылъу гъащIэм и пэжыр етхыж.
ЦIыхум и гущIэлъапсэм нэплъыс, абы и гурыгъу-гурыщIэхэр къалэм жанкIэ къыщIэзыгъалъэ, дэтхэнэ цIыхуми цIыхугъэ лъагэрэ дуней хьэлэмэтрэ дэзылъагъуф тхакIуэт Ахьмэдхъан – ар куэдым яхузэфIэкIыркъым, къызэхъулIэри гъащIэм и уэрыпIэм хэшасэ къалэм зыгъабзэ тхакIуэ набдзэгубдзаплъэрщ. Апхуэдэут дэ псоми Нало Ахьмэдхъан зэрытцIыхур. Абы куэдрэ ди литературэм и жьантIэр иIыгъащ. Хьэмид,
тхакIуэ, критик 21
ЗИ Нало Ахьмэдхъан адыгэ литературэм къыхыхьащ зытетхыхьын иIэжрэ и тхыгъэхэм къыщиIэт Iуэхухэр IэкIуэлъакIуэу зэпкърихыу. Хэку зауэшхуэм хэта тхакIуэм и нэгу щIэкIар и тхыгъэхэм къыщигъэсэбэпырт, блэкIамрэ нобэмрэ езыр зэрыхущытыр къызэригъэлъагъуэ Iэмалу.
Нало Ахьмэдхъан и тхыгъэхэм увыпIэшхуэ щаубыдащ цIыхубэр къызыхэщыж рассказхэмрэ повестхэмрэ. И рассказхэр гуимыхуж зыщIыр къигъэлъэгъуэж зэманыр пэжу уи нэгу къыщIэзыгъэувэж образхэмкIэ зэрыдигъэлъагъурщ.
Налом и прозэр нэгъуэщIхэм хэзымыгъэгъуащэщ зы цIыхум и образым, и гъащIэм, и хьэл-щэнхэмкIэ лъэпкъ псом, цIыхубэм яйр къызэрызэщIикъуэфыр. Ахьмэдхъан и тхыгъэхэр тхылъеджэхэм гунэс щIащыхъур тхыдэри, гъащIэм къыхихари, къигупсысари зэрыщызэхэухуэнарщ.
Налом и прозэм философие куу щIэлъщ. ГъащIэм и пэжым щIыгъуу, абы цIыхухэм я хъуэпсапIэхэри къегъэлъагъуэ. Ахьмэдхъан адыгэ литературэм хэлъхьэныгъэфIхэр хуищIащ, зригъэужьащ. Аращ ар цIыхухэм я гум щIилъынур, и фэеплъыр щIахъумэнур. Анжелэ, филологие щIэныгъэхэм я доктор Ахьмэдхъан лIы хьэлыр къызэпхыпст сыт щыгъуи: щызауэлIами, щыегъэджакIуэми, щыщIэныгъэлIми, щытхакIуэми, гуфIэгъуэ Iэнэм щритхьэмадэми, ауэ и ныбжьэгъухэм, лэжьэгъухэм е студентхэм щахэтми. Ар сытым щыгъуи зы фэмрэ зы щытыкIэмрэ тетт, егъэлеяуэ фIэлIыкI зиIэт, нэмысышхуэрэ жэуаплыныгъэрэ зыбгъэдэлът. Ар апхуэдизкIэ зэщIэкъуауэ, зэпIэзэрыту, къекIуу хуэпауэ, набдзэгубдзаплъэу гъащIэм пхрыплъу, уардэу зиIыгъыу, нэхъыжьми нэхъыщIэми яхуищIыпхъэ пщIэр ялъигъэсу, щыпхъашэнури щыщабэнури ищIэжу дунейм тетти, зыхэтым къахэлыдыкIырт. Ахьмэдхъан и тхыгъэхэр, псом хуэмыдэу ахэр зэрытха бзэмрэ образхэм я къызэфIэгъэувэкIэ Iэмалхэмрэ, лъэпкъ бзэщIэныгъэм, литературоведением я налкъутналмэсщ. Зыщ жысIам щIызгъужынур: Налом и IэдакъэщIэкIхэм хуэфэщэн пщIэ нобэкIэ ягъуэтыпакъым. Ахэр щIэныгъэ и лъэныкъуэкIэ нэсу зэпкърыхакъым. Ауэ шэч къытесхьэркъым дэ дызыхунэмысар къытщIэхъуэ щIэныгъэлI ныбжьыщIэхэм пщэдей зэрырагъэкъужынум, абы и фIыгъэкIи Ахьмэдхъан и тхыгъэхэм лъэпкъ литературэм и жьантIэ дыдэр зэралъысынум… Iэдэм,
филологие щIэныгъэхэм я доктор 22 НАЛО Ахьмэдхъан ШУ
Романым щыщ Iыхьэхэр Адыгэ унагъуэм адыгэ хабзи илъыжщ. Ауэ адыгэ хабзэр дэтхэнэ адыгэ унагъуэми зэщхьэщыкIыныгъэ гуэрхэр иIэу илъщ. Абы щхьэкIи «дэтхэнэ унагъуэми хабзэ щхьэхуэ илъщ» хужаIэ, нэхъ зэхьэкIауи «зэгъунэгъуитI я мэл бжыкIэ зэтехуэркъым» щыжаIи къохъу. Дауэ хъуми, КIэрэф Безрыкъуэ адыгэ унагъуэщи, адыгэ хабзи и унагъуэм илъщ – адыгэ хабзэ, езы Безрыкъуэ и унагъуэ хабзэ.
Безрыкъуэ лIы хэщIыхьа есщ, илъэс плIыщIрэ пщыкIухрэпщыкIублрэ хъуагъэнщ, и щхьэц фIыцIэм, и нэжьгъуцитIым тхъугъэ хидзащ, и нэ къуэлэнитIым фэгъу зыкъыхуащI хуэдэу, и напэ хужь хъурей къабзэу зэщIэупсам нэхъ щIалафэ къытрагъауэ. Ауэ сыт хуэдэфэ къытемыуэми, къуитхурэ пхъуитIрэ балигъыу, абы я унагъуэ гуэрхэри къахэтыжу, зы унагъуэ ину зэтреIыгъэ – псори зэхэту зы пщIантIэм, Безрыкъуэ и пщIантIэм, дэсыр цIыху тIощIырыпщIым щIегъу: Залымджэрий (бынитI иIэу, ещанэр ныбэ илъу), Дзу, Талъостэн, Хьэталий, Къэрэщей, зэшыпхъуитI гуэрыр. Абы яхуэфэщэн псэуалъи кърищIэкIащ куэду, мылъкукIи лъэрымыхьу ябжыркъым – щIы дестынэ щэ ныкъуэ, шищэ хуэдиз, Iэщ къабзэлъабзэ, мэл. Сытми, лъэрымыхьтэкъым и акъылкIи, а зэманым хуэфэщэн щIэныгъэ иIэт, и щIэныгъэ елъытауи анэмэт еджапIэм щригъэджащ. ИтIанэ судым тэрмэшу щылэжьащ. И мылъкукIи, и пщIэкIи, и бынкIи – псомкIи Безрыкъуэ Алыхьми пащтыхьми хуэарэзыт, зы закъуэ мыхъуамэ. А
бетэмал, а зыр щхьэ зэрыхуей хуэмыхъурэ? БэкIэ зыщыгугъ и къуэ нэхъыжь дыдэр сампIэимыхьэу бын дыгъэлым къахэкIащ – ар
гукъутэу Алыхьым къритащ Безрыкъуэ. Адрей и къуэ нэхъыщIиплIыр Алыхьым узэрелъэIунщ: хэт шыр иIыгъщи, тIуащIэм дэтщ, хэт Iэщыр егъэхъури, губгъуэм итщ, хэти мэлым еубыдылIащи, уэтэрым тесщ, хэти гъавэм епхащи, ар IэщIагъэ хуэхъуауэ, хъуэпсэгъуэу гъавэ кърехьэлIэ. Безрыкъуэ къэкIыгъэ псэ быдэ гуэрым ещхьщ. А къэкIыгъэм адыгэр зэреджэр тхьэкIумэкIыхьудзщ. ТхьэкIумэкIыхьудзыр гъащIэм хуобампIэ, ар ямыпщIэу щытамэ, цIыху цIыкIум зыIуралъхьэну зы гъавэ дзэкъэгъуэ ягъуэтыжынтэкъым, гъавэ псори тхьэкIумэкIыхьудзым игъэгъунт, щIы щхьэфэр зэщIаубыдэнти. Гъавэ псори ягъэгъуа иужькIэ, езы тхьэкIумэкIыхьудзыр Iувыщэ хъунти, зым и Iыхьэр адрейм ишхыжурэ, зыр зым игъэгъужу щIадзэнт. ТхьэкIумэкIыхьудзыр апхуэдэущ къызэригъэщIари, аращ дунейр зэрипхъуэну, иуфэбгъуну щIыхэтыр. ЦIыху цIыкIум тхьэкIумэкIыхьудзу яхэту къалъытэрт Безрыкъуи.
«Псори зрилъэфэлIэну и лъым хэту къалъхуащ Безрыкъуэ, абы кьыхэкIкIи сыт илъагъуми, йопхъуэ, зэщIекъуэ, абы кърикIуэнум емыплъу. Гъыбзэмрэ гыбзэмрэ и тхьэкIумэхэр хуэдэгущ, цIыхум лей ярихыу илъагъужыркъыми, къыфIэIуэхукъым. Псоми щосхь, езым зытригъэкIуэдэжым нэмыщIкIэ, уеблэмэ абыи щыщысхьыжи къохъу, абы щхьэкIэ мащIэщ и мылъкум гуфIэгъуэу къритыр, ауэ зэхуилъэфэсын хуейщи зэхуелъэфэс», – хужаIэ Безрыкъуэ. 23 24
Ново-Ивановэ щеджэу щIэдзапIэ школыр къызэриух лъандэрэ Безрыкъуэ къулыкъумрэ мылъкумрэ зритати, урысым къулыкъуу Къэбэрдейм къралъхьа псори езым и закъуэ зэщIикъуэнт, ауэ къыуатрэ адрейхэм! Ауэрэ фIыуэ илъагъу адыгэ пщащэ къулей дахэ къишэри, бын игъуэтын щIидзащ.
Адыгэ гъащIэм къыхыхьэ буржуазие Iуэхухэм япэу гу лъызытахэм ящыщщ Безрыкъуэ. Мыхьэнэ къызэрымыкI фыщIэ-банэр къэгъэнауэ, акъыл хэлъу псэун хуейуэ, фейдэ къызыпыкI, къулей узыщI лэжьыгъэм зетын хуейуэ къилъытащ абы. ЦIыхур дэтхэнэ гъэпщылIакIуэми ебэныныр а гупсысэкIэм и бийт. Безрыкъуэ мылъкум зридзащи, сыт хуэдэ IэмалкIэ ар къыIэрыхьэми и зэхуэдэу.
ПсомкIи арэзыт Безрыкъуэ, ауэ, бетэмал, еI! «Псом ящхьэу
унагъуэм щхьэ яхуэсщIыжыну сызыщыгугъа си къуэ нэхъыжьыр, щIэныгъэ зэзгъэгъуэтауэ, щIэныгъэкIэ, къулыкъукIэ сызыщыгугъа си къуэм Алыхьми и ней къыщыхуащи – язэгъыркъым: зыри игу ирихьыркъым, езыри зыми ягу ирихьыркъым.» ЩхьэщIэгупсыс дэхъуным нэсащ Залымджэрий и Iуэхум Безрыкъуэ. Сыт хуэдиз бэлыхь хигъэта: сытым хуэдэу напэтех ар иужькIэ щIагъэтIыса Iуэхур –
ар Безрыкъуэ хуэфащэ, мо щхьэзыфIэфIым и щхьэ хуигъэфащэми?
Иджыри къэс Шыпш и къуэжьыр нэбгъузкIэ къоплъ, и Iуэху зэрыхэмылъыр илъагъу пэтми: «Алыхьым насыпу къыуитыжащ мы гъуэжь зауэр: абы нэхъ балигъ щыхъуауэ къэкIуэжынщи, псэун щIидзэнщ.»
Сытми, Безрыкъуэ игу иримыхьыр Залымджэрий и дуней тетыкIэрт. Езы Безрыкъуэ и дуней тетыкIэри зигу иримыхь куэд (ЗалымджэриикI абы яхэтщ) щыIэт. «Безрыкъуэ Iудырщ, мылъкурэ къулыкъурэ щхьэкIэ къыщIигъэзэн щыIэкъым, сабийм и мылъкуи, лъэрымыхь и мылъкуи хэплъыхь ищIыркъым: къыIэрыхьэр, нэфым Iэрыхьам хуэдэу, екъуз». – хужаIэрт абы. Апхуэдэ зэмыщхьыкIэкIэ зэщхьтэкъым зэадэзэкъуэр, зэмыщхь пэтми, фIыуэ зэрылъагъурт.
Безрыкъуэ и гугъэ хихтэкъым и къуэ пажэм и щхьэ губзыгъэмрэ щхьэмыгъазэу и лIыхъужьыгъэмрэ зы махуэ-зы махуэкIэ IурыщIэ къыхуэщIыным – и къуэр Безрыкъуэ и гъуэгу тэмэмым къытришэжыфыным щыгугът – дэнэкIэ кIуэми, абы и къуэкъэ ар!
ЗалымджэриикI и адэм и лъэрызехьагъыр илъагъурт, мылъкум итхьэкъуауэ мылъкулIыр мылъкум къыбгъэдэзышыжыфынур ажал закъуэр зэрыарар къыгурыIуэрт, ауэ дауэ хъуми, и адэ къэзылъхуам хуищI щIыхьыр хуэгъэлъахъшэтэкъым – адэр адэщ – фIыуэ илъагъурт, зыкъом щIауэ я акъыл зэтемыхуэж пэтми.
Мис а щIыкIэм тету, Залымджэрий япон зауэм кIуэрт, и щхьэгъусэри, и бынитIри, ныбэ илъ ещанэри – псори къигъэнауэ, Безрыкъуи арэзыуэ игъакIуэрт – абыкIэ тIури арэзы зэхуэхъуат, ауэ тIури абы зэрыщыгугъыр зэтехуэртэкъым – Залымджэрий а зауэм зэрыщыгугъыр нэгъуэщIт, и адэр зэрыщыгугъым нэхърэ.
Пшапэри фIыуэ зэхэуауэ, Мысостей къикI гъуэгу щэху цIыкIумкIэ шу закъуэ кърикIуэрт пIащIэу, лъэбакъуэ инкIэ. Шы лъэрызехьэм гъуэгуанэ кIыхь зэрызэпичар нэрылъагъут гъатхэпэ ятIэм зэриутамрэ, къытесыр лъэрыхьу ихь пэтми, и пырхъ макъ зэкIэлъигъэпIащIэмрэкIэ. Шур Къуацэ Iуащхьэ и сэмэгурабгъумкIэ бгъурыкIри, КъылышбийхьэблэкIэ имыгъазэу, Налшык хуиунэтIащ. Дзапэ уэрэд тIэкIу жиIэурэ верститI-щы къикIуауэ, Брамтэ къуажэкIэм шур Iууащ. Уэздыгъэ къыщIэнауэ шур къуажэм дыхьэри, КIэрэф Безрыкъуэ и пщIантIэшхуэм хуиунэтIащ. Ар къепсыхщ, урыс куэбжэшхуэр Iуихри, шыр Iэдэжу пщIантIэм дишащ. Iэуэлъауэм къыдилъа хьэ къарэжьитIым лIыр хуилъащ.
– Ы-р-р! Сывищыпэлъагъу?!
ЛIыщIэ унэмкIэ зы щIалэ къыщIэкIри къыбгъэдыхьащ.
– Къохъусыж, Залымджэрий, къэтщ жебгъэIаи!
– Упсэуж. Ди адэр щыIэ?
– Иджыпсту къыдыхьэжащ. ЩIэсщ.
Залымджэрий шхуэмылакIэр лIыщIэм IэщIилъхьэри, нэху къызыдидз щхьэгъубжэ куэдым ящыщ зэIухамкIэ игъэзащ.
Бжэр Iуихри:
– Хъуну дынакIуэ? – Бжэ Iухар иIыгъыу зэтеувыIэжащ.
– Бгъэзэжыну, абдеж укъэсагъэнкъым, дауи, – къакIуэ.
Залымджэрий щIыхьэри блыным кIэрыуващ.
– Пщыхьэщхьэ фIэхъу апщий!
– Упсэу! ФIэхъусыж!
– Жьыщхьэ махуэ ухъу!
Безрыкъуэ пщыхьэщхьэшхэ ищIри, ипхъу нэхъыщIэм Iэнэр IуигъэкIуэтыжа къудейт и къуэр щыщIыхьам. Безрыкъуэ тутын
кърихри, Iуэхушхуэ гуэр илэжь фIэкIа умыщIэну, егугъупэу тхылъымпIэпсым тутын гъуэжь зэпылъэфыр дигъэзэгъащ, тхылъымпIэ кIапэр бзэгупэкIэ ирилъэщIэкIри, тутыныр зэтригъэпщIэжащ. МафIэдз дестэ гъуэжьыфэ кърихри, тIэу-щэ дилъэфэха нэужь къэлыда мафIэдзым щхьэкIэ зыщIам хуэшхыдэурэ тутыныр щIигъэнащ:
– Европэм зрегъэщхьри, мафIэдз ищI къыфIощIыж Паршин, дестэм щыщу къэмылыдыр нэхъыбэщ, къэлыдым нэхърэ.
Абы щIигъу хуэдэу къыпищащ, Залымджэрий жриIэу:
– ТIыс, едзакъэ, гъуэгу утетащ.
– Хьэтуей сыщыхьэщIащ.
– Хьэуэ, Хьэтуей укъикIыжыху умэжэлIэжыркъэ? – жиIэри жьэгум и гъунэгъуу щыс и анэр къэтэджащ, Iэнэри щIэрыщIэу къиузэдыжащ.
– ТIыс.
Залымджэрий шхэну тIысащ.
И къуэр зэрышхэм еплъурэ Безрыкъуэ тутын йофэ, и анэри и нэр теплъызауэ, зыгуэрым егупсысурэ, и къуэм йоплъ, и шыпхъу нэхъыщIэри къоплъри къыщытщ.
Унэм щIэсыр щыму, Залымджэрий шхэн иухри къэтэджыжащ.
– Щыс, Iуэху пIэщIэгъуэ уимыIэмэ.
– СиIэкъым, – тIысыжащ.
– Iэнэр Iухыжи, кIуэ, ЦIыкIуэ, лэгъунэмкIэ.
Хъыджэбзым Iэнэр Iуихыжыху аргуэру зыри жамыIэу щысахэщ, Безрыкъуэ и тутыным и щIэф макъ фIэкIа зэхыумыхыу. ЦIыкIуэ Iэнэр Iуихыжри щIэкIыжащ.
– Сыт хъыбар уздэщыIахэм? Дауэ щыт ди унэкъуэщхэр?
– Лажьэ щыIэкъым, сэлам къыуахыжащ.
– А-а-лейкум сэлам! Сыту ущыгува-тIэ?
– Хьэтуей сыщыIащ ныжэбэ кIуам, Андзорхэ сагъэхьэщIащ, Къаирбэч деж, ари зауэм макIуэ. Пщымахуи сэлам къыуихыжащ.
– А-а-лейкум сэлам! Дауэ щыт Пщымахуэ?
– Iей хуэдэкъым. 25 – НтIэ-э, щIалэ, фи ежьэгъуэри къэсащ: дыгъуасэ Зэхуэхъум къыIэрыхьащ полковник Страховым и унафэ, мартым и тIощIрэ пщIым ежьэр псори Налшык дэтын хуейуэ, мартым и тIощIрэ пщыкIузым КъалэкIыхьым нэсын щхьэкIэ. «Гъуэгу махуэ» бжетIэну аращ укъыщIэдгъэувыIар, сыт хуэдизкIэ дызэгуумыгъэпами, узыщIэгупсысыжа хуэдэщи, ари Алыхьым и шыкурщ: абы наIуэ щыпщIыжыфынущ пащтыхьым уэ узэримыбийр, хэт сыт иумыщIами. Умыбэлэрыгъ, си щIалэ, зыщумыгъэгъупщэ, уи анэм дэрэ укъытфIэкIым, унагъуэм и емыкIур уи пщэ зэрыдэхуэр. Дэ тщIэнур тщIащ, иджы уэращ зи чэзур, адрейхэр хэт щIалэщ, хэти уэ уи щIэныгъэм хуэдиз яIэкъым – дауэ хъуми, ди щхьэм укъыфIэкIым, уэращ дызыщыгугъыр. Уи щIэныгъэмрэ уи ныбжьымрэ сиIэу, дуней мылъкукIэ сыкъэхутэжащэрэт, езгъэлъагъунт цIыху къулей зэрыхъум и инагъыр. Ауэ абы къэгъазэ иIэжкъым. Иджы уэращ си Iуэхур адэкIэ зыхьын хуейр. Дунейр мылъку ещакIуэу къызэхэнащ иджы: мылъку уиIэмэ, къару уиIэщ, мылъку уимыIэмэ, упелуанми, улейщ. Сэ сыхуейкъым си бын лейуэ дунейм тетыну. Псоми Iэмал зэрагъуэткIэ мылъку ящI. Еплъ мо Къудащ и къуэм: Савва Морозовым и пхъур къишэри, ахъшащхьэ зэригъэпэщащи, Садон бдзапцIэр зыIэщIелъхьэ. НэгъуэщIхэм къэжэр щIыдагъэр ираф, псоми хэкIыжар дэращ – уэ усхуемышалIэурэ сыбгъэбэмпIащ. Иджы. хъунущ ари къыщIэдзэжыпIэ – зи мыхъуми, полицэ къыпкIэлъымыплъу утетынщ дунейм абы укъикIыжа нэужь. Зауэ кIыхьи хъун хуэдэкъым ар езыри, ауэ кIыхьри кIэщIри зауэщ, сакъ – Алыхьым къытхуимыухкIэ, уэ зыгуэр къыпщыщIмэ, уи анэр уи IэкIэ щIэплъхьэжащ.
Апхуэдэурэ Безрыкъуэ и къуэр куэдрэ иущия и ужькIэ, и анэм псалъитI-щы къыжриIэжащ:
– Ди пщIантIэ узэрыдэкIыу щIэздзэнурэ уэ тхьэ сыпхуелъэIун нэхъ Iуэху сщIэнукъым, си щIалэ, уи щхьэр хъумэ. Уи щхьэр хъумэ, уэ цIыху къыпщогугъыр: а унэм щIэпкIутахэр уэ къызэрыпхуейр зыщумыгъэгъупщэ, дэри дыаращ.
Жэщыр фIыуэ хэкIуэтэху Залымджэрий и адэ-анэм деж щIэсащ, къыжраIэм, и мыхьэлыххэу, зэи пэрымыуэу едаIуэу. А тIум къыжраIа псалъэ гуапэ, хуабэхэм пидзыжIауэ, я жагъуэ ищIауэ емыжьэм нэхъыфIу къилъытэу пэрымыуэжа щхьэкIэ, Залымджэрий и мурадым зэхъуэкIыныгъэ гуэр кърататэкъым: Залымджэрий япон зауэм щIэкIуэр езым ищIэжырт.

Апрелым и тхум шуудзэр КъалэкIыхьым къэсри, къалэбгъум щыт лагерым щагъэбэяуащ, шухэр, щхьэж и къулыкъумрэ и къалэнымрэ къыжраIэри, шу пщыкIух-пщыкIухыу зэпаудри.
Зэрагъасэр мыпхуэдэут:
I. Сатырым зэрыхэтыну щIыкIэм – зы махуэ.
. Взвод еджэныгъэ – махуищ.
. Сотня еджэныгъэ: а) уставым теухуауэ – махуитI; б) тактикэм теухуауэ – махуитI.
I. Строевой Iуэхумрэ разведкэмрэ теухуауэ – махуищ.. Фоч гъэуэкIэкIэ гъэсэн – махуиплI. 26 Фоч гъэуэкIэм нэхъ ирагъэгугъуащ: щыту, щылъу, лъэгуажьэмыщхьэу фочкIэ ирагъауэурэ ягъэсащ. КIэрахъуэкIэ ягъэуащ.
Къулыкъу зрата адыгэхэм яхэхуащ Тамбий Данилрэ КIэрэф Залымджэрийрэ. Данилрэ Залымджэрийрэ приказнэ ящIащ.
Залымджэрий стройм щигъэзащIэ и къалэным нэмыщI казармэм щыщIэсхэм къалэн ин игъэзащIэу щIидзащ: цIыхур зэригъэцIыхуу, цIыхум Iуэхур къагуригъаIуэу, здэкIуэр зищIыс зауэр яригъащIэу.
Псом япэу езым и ныбжьэгъу нэхъ пасэу ицIыхуахэм сэбэп къыхуэхъуфыну хэтхэр цIыхур къигъэдэIуэнымкIэ тегъэщIапIэ ищIу зришэлIащ. Ар къэзыувыхь гупым щыщхэщ: Андзор Къаирбэч, Шэт Батырбэч, Нэгъуей Талъостэн, Къармэ Бэчмырзэ, Гъуэгунокъуэ Бэрокъуэ.
Махуэ псом шууэ, лъэсу кърахуэкIа гупыр ешаелIауэ пщыхьэщхьэм къыщекIуэлIэжкIэ я Iуэху тепсэлъыхьыжурэ загъэпсэху. Зауэр къызытехъеикIамрэ къэзыгъэхъеямрэ зэхагъэкIыну щIадзэ, я Iуэхур куу хъуурэ, гупышхуэ зэрогъэхъури, щхьэж езым къызэрыщыхъур уэршэр Iэнэм трилъхьэурэ зэныкъуэкъу мэхъуж, зэныкъуэкъур зэриухыр Залымджэрий и псалъэр псоми ящтауэщ, сыту жыпIэмэ абы куэд ещIэ, куэд хузэфIокI, акъылкIи лIыгъэкIи къыпэлъэщ зэрахэмытыр псоми ящIэ.
– Арауэ къыщIэкIынкъым абы зауэ щIрищIылIар, нэгъуэщI щхьэусыгъуэ щыIэ хъунщ, – жиIэри къэпсэлъащ Джэтауэ Уэлий, пащтыхьым и щIалэгъуэм щыгъуэ сэшхуэкIэ япон офицер къеуауэ и хъыбарыр щаухым.
Уэлий къыгурыIуэртэкъым къыхэкIыу Iуэхушхуэ къэпIэт зэрыхъуну щIыкIэр: Iуэхур Iуэхум къыхэкIыу щытын хуейщ, щхьэусыгъуэрэ фейдэрэ зимыIэ Iуэху къэхъеин хуейкъым, къэхъейми, жыжьэ нэмысу ужьыхыжын хуейщ.
тэмакъкIэщIыгъэм – Хьэуэ, аракъым къызыхэкIар – абы щхьэусыгъуэшхуэ иIэщ, – Залымджэрий урыс-япон зауэм политикэ и лъэныкъуэкIэ тепсэлъыхьын щIидзащ. – Абы и щхьэусыгъуэр жыжьэ къыщожьэ, урысхэр Восток Жыжьэм къызэрыщыхутам къыщыщIэдзэн хуейщ ар. Абыи щхьэусыгъуэ Iэджэ иIэщ: лIыгъэ, хамэ щIыпIэ мыцIыхум цIыхум и гур зэрыхуэпабгъэ. ЦIыху ягъэпщылIхэм я щхьэ зэрахьэурэ щIахьэри, Восток Жыжьэм нэс къэIэпхъуащ, щIы зимыIэ цIыхухэм абы, а щIыпIэнэщI гъунэжу здэщыIэм я щхьэ яхьащ. Апхуэдэ итIысхьэкIэкIэ урысхэр Восток Жыжьэм итIысхьауэ щытмэ, иджы нэгъуэщI щхьэусыгъуэщ зауэр къызыхэкIар. Китайм къыщаIэта восстанэр зэхакъутэн щхьэусыгъуэ яIэу Инджылызыр, Германиер, Франциер, Япониер, Америкэр, Маджариер, Италиер, Урысейр абы кIуащ. Боксер восстанэр гущIэгъуншэу зэхакъутащ, ауэ абы дагъэкIуащ сыт къаIэрыхьэми, ягъуэтыр яхъунщIащ. «Китайм зэрыдэIэпыкъуам» и пщIэу Японием Кореер иубыду, Маньчжурием ихьэну хуит зищIыну, Америкэр Маньчжурием ихьэну хуит зищIыну, Урысейм а тIур Маньчжурием къримыгъэхьэу, езыми Порт-Артур иубыду, а щIыпIэм и тепщэ зыщищIыну зэныкъуэкъу къахыхьащ. Инджылызыр Японием къыдэщIырт, Урысейр лъэщ хъункIэ шынэрти, Франциери Германиери Урысейм и телъхьэщ, Инджылызымрэ Урысеймрэ зэфIагъанэу, абы яку дэпсэукIыну щогугъри.
Мис а Iуэхум къыхэкIыу, Инджылызымрэ Япониемрэ договор зэращIылIащ минрэ щибгъурэ тIу гъэм. А союзым къыкъуэгушхукIри, 27 28
Японием «Азиер Азием еижщ» жиIэри, Кореер, Маньчжуриер, Монголиер иубыдыну хуежьащ, итIанэ, урысхэр Восток Жыжьэм кърихуу, Камчаткэр, Якутиер, Приморьер, Приамурьер иубыдыну мурад ищIащ.
Ди пащтыхьым, япон сэшхуэ и щхьэм къытехуа пэтми, и дзэм зэран хуэмыхъуауэ къыщIэкIри, «макакэ» зыфIищахэм и Iыхьэ яригъэшхын дэнэ къэна, псоми ейуэ ялъытэжхэри яфIиубыдыну хуежьащ. КВЖД-р (гъущI гъуэгур) ищIу Порт-Артур дэтIысхьэжа иужь, Маньчжурие Ищхъэрэм и тепщэ щыхъуащ. Кореем щыщ и «Iыхьэм» щIэдэууэ хуежьащ.
Мис абы щхьэкIэ зэдауэу щIадзэри, пащтыхьымрэ Япониемрэ зызэраупсеящ, адрей къэралхэми а тIур зэраушту щIадзэри, зауэр къэхъеящ.
– Хэт къыщIэзыдзар, Залымджэрий, зауэр, Япониера хьэмэрэ ди пащтыхьыра? – кIыфIым Уэлий къыхэупщIыкIащ. – Хэт къуаншэр?
– Пщэдей январым и тIощIрэ блыщ жаIэу, жэщым япон кхъухь флотыр Порт-Артур дэт урыс кхъухьхэм къатеуащ, абы ипэкIэ, январым и тIощIрэ плIым, Кореем и пехотэр щригъэтIысыкIри. ЗэрымыщIэу къытеуащ.
Залымджэрийрэ Залымджэрий и ныбжьэгъухэмрэ уэршэру зэхэсщ апхуэдэу.
– Щхьэ къикIуэтрэ а пащтыхьым и дзэр, Япониер нэхъ лъэщу си фIэщ хъун урысхэм нэхърэ?
– Абыи щхьэусыгъуэ и куэдщ. Псом япэрауэ, зэрымыщIэкIэ къытеуащи, зыкъащIэжыху къикIуэтын хуейуэ къыщIэкIынщ, етIуанэрауэ, Япониер къыщытеуэм пащтыхьым Маньчжурие псом щиIар сэлэт минищэ закъуэщ. Ещанэрауэ, дзэпщым куэд иIыгъщ. Маньчжурием иджы щыIэ дзэшхуэм и дзэпщ нэхъыщхьэу адмирал Алексеевыр
игъэуващ пащтыхьым. Ар къикIуэт щыхъум, зауэ министру щыта генерал Куропаткиныр дзэпщу игъэкIуащ. Иджы Алексеевыр Восток Жыжьэм и пащтыхь ныкъуэщ, дзэпщ нэхъыщхьэуи къонэж, мыдрейр дзэпщщ. КIэщIу жыпIэмэ, дзэпщитI зы дзэм иIэным, бжьэпщитI зы матэм дэсыным ещхьу, фIы къишэн хуейкъым. ИкIи къишэркъым – урысыдзэр къокIуэт, къызэрикIуэту щытам ещхьу.
БжьэпщитI зы матэ «зэрыдигъэтIысхьэу», Залымджэрий и хъыбарыр IупщIи гъунэгъуи къыщыхъуащ иджыри къэс а яIуатэр таурыхъыу къызыщыхъуу щыса Астемыр.
– Шынагъуэщ губзыгъэу зыкъызыщыхъуж делэм тепщэгъуэ Iэрыхьэну, сабийр фоч гъэпкIам ириджэгу хуэдэщ ар – абы Алыхьым ущихъумэ!
– Мис, Уэлий, къедаIуэ, узыщIэупщIэ Iуэхум хэзыщIыкIхэм кърат жэуапым.
Залымджэрий и гуфIакIэм тхылъ къыдихри, -м и Московскэ комитетым и листовкэм къеджэу къыщIидзащ, адыгэбзэкIэ зэридзэкIыжу:
– Хэт къуаншэр?
Хэт къуаншэр цIыхулъ зэрагъажэмкIэ – урыс пащтыхьыра, хьэмэ япон микадо? Хэт зэкъуэшхэр щызэрыукIыж зауэ гущIэгъуншэр къэзыгъэхъеяуэ тхьэмахуитI лъандэрэ езыгъэкIуэкIыр, дяпэкIи сыт хуэдизрэ екIуэкIыну ар? А упщIэр псоми ягу илъщ, абы и жэуапми поплъэ. Ди газет Iужажэ языныкъуэхэм я тхьэгъэпцI псалъэхэр уи фIэщ пщIымэ, пащтыхьымрэ абы и министрхэмрэ я жыIэр пэжу къэплъытэмэ, къуаншагъэ псори зыбгъэдэлъыр азиат-япон хьэщхьэрыIуэхэрщ, ди пащтыхьыр мамырщIэкъущ, ар сыт щыгъуи зауэм и бийщ. Мис
иджыри ар хуейт зэныкъуэкъуныгъэ къэхъуар зауэншэу зэфIигъэкIыну, уеблэмэ японхэм я фейдэ хэлъу, арщхьэкIэ япон зыкъызыфIэщIыжахэр ди флотым къатеуэри, дэри зритхъумэжыну Iэщэ къэтщтэн хуей хъуащ – аращ пащтыхьым и пыхъуэпышэ гупым жаIэр.
Пэжу пIэрэ ар? Апхуэдэу хьэлэл Николай -р, апхуэдэу мамырщIэкъу ди самодержавиер? Къуаншагъэ псори Японием и правительствэм теплъхьэ хъуну пIэрэ? А мамыр щIэкъуныгъэм и гугъу зэрызэхэтхрэ куэд щIащ: япэу абы тепсэлъыхьын щIадзащ илъэс зыбжанэ япэкIэ, пащтыхьым зигъэфэрыщIу адрей къэралыгъуэхэм «Iэщэр хыфIэдвгъадзэ» жиIэу защыхуигъазэм. Дэ тлъэгъуащ абы, зауэ Iуэхум трагъэкIуадэ мылъкур гъэмэщIэным тепсэлъыхьурэ, езым илъэс къэс урысыдзэр зэригъэбыдар, цIыхубэм я пщIэнтIэпскIэ къалэжьа мелуанхэр кIуэ пэтми нэхъыбэ хъу быдапIэхэр гъэбыдэным, кхъухьыщIэхэр щIыным, нэгъуэщIхэми зэрытрагъэкIуэдар. Хэт дэ тщыщу зымыщIэр ди правительствэм, чристэн лъагъуныгъэ хэлъу жиIэурэ, Златоуст, Батуми, Обухов рабочэхэр мин бжыгъэкIэ щызэтриукIам, е мы гъэ гъэмахуэм, стачкэшхуэ щекIуэкIым, абы урыс къалэ куэдым я уэрамхэр рабочэ къызэрыIэтахэм ялъкIэ зэрыриIам. Пащтыхь «мамырщIэкъумрэ» абы и блыгущIэтхэмрэ ялэжьа хьэкIэкхъуэкIагъэ псори къыубжэкIын щхьэкIэ зэман куэд ухуейщ. АтIэ сыт ахэр мамырыгъэм тепсэлъыхьыну езыхулIар? Япэрауэ, ахэр хуейт я къару псори къэрал кIуэцI бийхэм – политическэ гъащIэм къыхуэушауэ щхьэхуитыныгъэм нэпсейуэ хуеIэ народым – ебэныным ирахьэлIэну. Абы къыхэкIкIэ, ахэр хуейт лъэныкъуитIкIэ зауэ щрамыгъэкIуэкIыу, зэкIэ къэрал щIыб бийр ягъэсабыру, къэрал кIуэцI бийхэм кIэ иратыну. ЕтIуанэрауэ, къэрал мылъкур щысхь ямыIэу къулыкъущIэхэм зэрызэрапхъуэм къыхэкIыу, къэралыр захуэ хуэдэ зауэ хэтыфынутэкъым, ауэ правительствэм и мурадхэр къехъулIакъым, пролетариатым и революционнэ зэщIэхъееныгъэр, мэкъумэшыщIэхэм зэрызыкъаIэтыр, либеральнэ обществэкIэ зэджэм я гуп языныкъуэхэм я мыарэзыныгъэр махуэ къэс нэхъ ин хъурт. Тутнакъхэми, щхьэпылъапIэхэми, Сыбыр каторгэми яхуэгъэувыIакъым цIыхубэм я зэщIэхъееныгъэр, пащтыхьымрэ народымрэ яку дэлъ зауэр кIуэ пэтми нэхъ зэщIэплъэрт. Абы къыдэкIуэу самодержавием и финансовэ политикэм хэкур къулейсызыгъэм хуишэрт. Гъаблэ куэдрэ къызэрыхъум, налог хьэлъэм, правительствэр я телъхьэу пащтыхь къулыкъущIэхэм зэрахъунщIэм мэкъумэшыщIэхэр факъырэ ищIащ. Я Iуэху щIагъуэтэкъым къалэдэс лэжьакIуэхэми. Ауэ зызыужь промышленнэ буржуазиер хуейт езым и хьэпшыпхэр зыщэхун. Урысейм и рабочэ, мэкъумэшыщIэ къулейсызхэр щэхуакIуэ хъуртэкъым, Европэм и рынкэхэр яубыдакIэт, къэнэжыр къуэкIыпIэрати, урыс буржуазием, абы щIыгъуу правительствэми, абыкIэ ягъэзащ. Маньчжурием гъущI гъуэгу щаухуэну щIадзащ, Китайм ищIхэр арендэу къащтащ икIи къулейсызыгъэм зэщIиубыда мэкъумэшыщIэ, рабочэ мелуанхэр ежьащ къуэкIыпIэ хъугъуэфIыгъуэхэр буржуазием къыхуазэуну. Ауэ мыбдежым урыс буржуазием и мурадхэм къыпэуващ абы нэхърэ мынэхъ мащIэу нэпсей япон буржуазиер. Пащтыхь правительствэм къуэкIыпIэр къэзэуным тригъэкIуэда мылъкушхуэм и ужькIэ, къэралыр къулейсызыгъэм 29 30
къишынымкIэ хэкIыпIэ закъуэу къэнэжа къуэкIыпIэм – Маньчжуриемрэ Кореемрэ щиIэ лъэкIыныгъэр иутIыпщамэ, езым и щхьэр пилъэжауэ арат. Ауэ, нэгъуэщI зы лъэныкъуэкIи, народыр уи мыакъылэгъуу, къэралыр къулейсыз хъуауэ, апхуэдэу бий лъэщым упэщIэувэну дзыхьщIыгъуэджэт. Мис аращ пащтыхь правительствэм, езым а зауэр зэщIигъэсту, иужькIэ мамырыгъэм тепсэлъыхьын щIыщIидзар. Абы фIыуэ къыгурыIуащ зауэм езы самодержавием и ажалыр хэлъынкIэ зэрыхъунур. АрщхьэкIэ хэкIэсакIэт. Хэт зауэр зи зэраныр? Жэуапыр гурыIуэгъуэщ:
Псом япэу, къэралыр тхьэмыщкIагъэм хуэзыша, къуэкIыпIэ рынкэхэр къэзэун, авантюрист гъуэгум теува, цIыху мелуанхэм я пщIэнтIэпсым и мызакъуэу, я гъащIэри езыр зэрыхуейуэ къэзыгъэсэбэп пащтыхьымрэ абы и правительствэмрэщ.
Апхуэдэ дыдэу къуаншэщ езым я фейдэ лъыхъуэ цIыхухэр зауэ мафIэм хэзыша буржуазиер – дыдейри Японием ейри. Зауэр буржуазнэ стройм, абыхэм яку дэлъ зэныкъуэкъуныгъэм я бынщ.
ДэникI пащтыхьыр къыщыщIэдгъэщынщ мамырщIэкъуу жыхуаIэр зэрыпцIыр, гуащIэрыпсэу псоми едгъэлъагъунщ зауэр къэзыгъэхъеяр пащтыхь самодержавиемрэ буржуазиемрэ зэрыарар, рабочэ классым а биитIыр зэтримыкъутэу мамырыгъэ нэс зэрыщымыIэнур.
Пролетариат къызэщIэукъубеям я революционнэ толъкъуным щIреIубэ пащтыхь тахътэмрэ цIыхур щагъэпщылI буржуазнэ дунеймрэ.
Самодержавием ажал иугъуэт!
ЩремыIэ зауэ!
ИугъащIэ социализмэм!».
Иужьрей псалъитI-щыр урысыбзэкIэ жиIэжащ:
– «Московский комитет ».
Ар щиух дыдэм ирихьэлIэу шэтырым лIитI лъапэпцIийкIэ блэкIри кIыфIым хыхьэжащ.
– Ар гурыIуэгъуэщ, ауэ сыт-тIэ абы ди Iуэхуу дыщIэкIуэр, къыдэмыджаIарэ къыдэмыIэбаIауэ?
– Щхьэ гъэва къэтхьыну докIуэ.
– Хьэуэ, лъэпхъуамбыщIэщ къэтхьынур – хэмылъ хэлъыхьэ кIуэри, лъэпхъуамбыщIэ хилъхьащ, – жи.
– Хьэр гугъу ехьынум чэруаным докIуэ – емынэм дихурэ?
Мылъку къэтхьын ди гугъэу докIуэ, дэри дыхъунщIакIуэщ.
ЩIалэхэр зэхэпсэлъэж щыхъум, Залымджэрий и макъым зригъэIэтащ.
– Хьэуэ, сэ си щхьэкIэ щхьэ гъэваи къыслъысынукъым, лъэпхъуамбыщIи къайIысхынукъым. Си щхьэр псэурэ емыкIу темылъу Хэкум къисхьэжым, нэгъуэщIкIэ тхьэ селъэIуркъым. Фэ фощIэ ди унагъуэр зэрымыфакъырэр, сыт ди унагъуэ и гугъу щIэсщIыр! – адыгэ факъырэ куэдкъым, – адыгэ хуэмыкъулей гъунэжщ. Дауэ хъуми, мылъкукъым дэ абы къитхынур, лIыгъэщ. Иджы щыщIэдзауэ яжьэм ди лъакъуэ хэгъэлъэдауэ дыщыс хъунукъым. Дэ къалэнышхуэ ди пщэ илъщ иджыри. Адыгэм и хуитыныгъэм лъыкъуалэр къыпыжу урыс пащтыхьым зэратрихрэ илъэс плIыщI хъуа пэтми, адыгэ фызхэм лIы къалъхун зэрыщамыгъэтыжар пащтыхьми адрейхэми я фIэщ тщIын хуейщ. ЗэуэкIэ зэрытщIэр ди фIэщ тщIыжу дыкъэкIуэжын хуейщ. Ди унэ Iуэхушхуэ щыдиIэщ дэ. И чэзу хъуащ ди щхьэ и Iуэху зетхуэжыну къэрэхьэлъкъым. Илъэсищ хъуауэ Урысейр зэрызохьэ, дэ ди тхьэкIумэ цIыв идгъэпщхьащи, ар зэхэдмых зытщIауэ дыщысщ. Дэ зыдмыгъэхъеину ящIэм, Шыпшхэм иджыри зы зауэ ящIынт, дэ тхуэдэ Iэджэ хэкIуэдэну. Дэ зауэм дыщIагъакIуэри аращ, мылъкукIэ дыкъагъэгугъауэ: «ЛIы нэхъ къыхэпIэнкIыкIхэр Китайм щаукIынщ, къанэр мамыру щысынщ, сыт етщIэми замыгъэхъейуэ», – жаIэр абыхэм. Дэ-тIэ аракъым жытIэр: «Дэ Японием зэуэкIэ щызэдгъэщIэнщи, дыкъэсыжым, итIанэ деплъынщ хэтхэ я унэ къанжэ тесми». Аращ дэ япон зауэм дыщIэкIуэн хуейр, армыхъумэ хьэдэ фыщIакIуэкъым. Иджы щыщIэдзауэ ди Iуэху зетхуэжыфу зедгъэсэн хуейщ. Зи улахуэ зрамыту къежьа, хуэфэщэн ахъшэ зыIэрымыхьа хуэдэхэу яхэтхэр зэщIэгъэуIуэн хуейщ. Апхуэдэ щымыIэмэ, илъэс ныкъуэ улахуэр псоми къыдатын хуейуэ яхуэдгъэувынщ начальникхэми, зэрызащIым деплъынщ. Ар зэфIэкIмэ, итIани щхьэусыгъуэ къэдгъуэтынщ, ауэ гущтэгулэм хэдгъэкIынкъым.

Залымджэрий и ущийм фейдэ къишэу щIидзащ: цIыху чэнджэщакIуэ къыхуэкIуэу, командирхэм жаIэм япэ абы жиIэр ягъэзащIэу хъуащ сотняр. Залымджэрий итIанэ мурад ищIащ я къарур здынэсыр къихутэну: и гупыр игъэIущри, цIыхум яхиутIыпщхьащ, къызэрыIэту я илъэс ныкъуэ улахуэр къыIахыну паубыдыну начальникхэм. ЕтIуанэ махуэми апхуэдэ дыдэу сотням ящIащ.
Пщэдджыжьым занятием яшэну къагъэуша гупыр къэтэджщ, захуапэщ, затхьэщIщ, шхэри занятием яхуэмыкIуэу зэхэувэжри, полкым и командирыр къагъэкIуэну яIуэхуащ. Къулъшыкъушхуэм полковник Шуваловыр къэкIуащ.
– Сэлам, адыгэхэ! Занятием щхьэ фымыкIуарэ?
Сотням сэлам ятыжри, зэрыгъэкIиин щIадзащ.
– Сыт ди улахуэр ирикъуу къыщIыдэвмытыр? ДаукIым, фэ фшхыжыну ара?
– Ди улахуэр къыдэфт, илъэс ныкъуэм хуэзэр! Ди дежхэми зыгуэрхэр къахуэдгъэнэн хуейщ дэ!
– Ахъшэр ирикъуу къыдэвмытауэ, занятием дыкIуэнукъым!
ЗэрыгъэкIийр ин хъууэ щыхуежьэм, графым къыгурыIуащ, къимыгъэгугъэу Iуэхум зыри къызэримыкIынур.
– Шухэ! Зэ фызэрымыгъэкIий псори! Фызыхуейр гурыIуэгъуэу къызжефIэ! Мис уэ къыхэкIи, къыжыIэ узыхуейр! – жиIэри и Iэр псом япэ иту щыт Лъеиншэ Зулъкъэрней хуишиящ. Лъеиншэр къыхэкIуэтыкIри, и урысыбзэ ныкъуэмкIэ жриIащ зыхуейр.
– Денгэ, денгэ надэ, шест месыц жалванэ надо! Понимай!
– Понимай, понимай! Хъунщ. ФыкIуэ занятием, сэ фи Iуэху зесхуэнщ. Фыкъызогъэгугъэ къывезгъэтыну фи мазих улахуэр! Марш на плац!
Флигель-адъютант, полковник граф Шуваловыр ар и цIыхукIэу япэ яцIыхуащ адыгэ сотням икIи къагъэIурыщIащ. Полковникыр кIуэжри, мы рапортыр Тэрч-Кубань дзэм и Наказной атаманым хуитхащ апрелым и тIощIрэ хым: 31 «. Iэмал иIэкъым полкым я авансым хэвмыгъэхъуэну, шухэм я ахъшэр, илъэс ныкъуэм хуэзэр, ирикъуу еттын щхьэкIэ. Тумэн пщыкIутI зым хуэзэу, шу псоми ярикъун ахъшэ, сыту жыпIэмэ, шухэм, фIыуэ зэгъэпэщахэри яхэту, псом хуэмыдэу, телъыджэ къызэрытщыхъуащи, адыгэ шухэм псом нэхъри нэхъ ину икIи наIуэу мышынэу жаIэ иджыри къэс ахъшэр къызэрырамытамкIэ зэрымыарэзыр, ар я правэу ялъытэжауэ».
Рапортыр войсковой штабым и начальник къалэныр пIалъэкIэ зыгъэзащIэ войсковой старшина Медведевым Iэрыхьэри, атаманым хуригъэхьыжащ. Наказной атаман къалэныр пIалъэкIэ зыгъэзащIэ генерал граф Пилар икIэщIыпIэкIэ полкым къигъэкIуащ войсковой старшина Фидаровыр, шухэм яритыну улахуэу сом минитху иIыгъыу. Ахъшэри шухэм яхуигуэшащ.
Ар Залымджэрий и япэ текIуэныгъэт, а текIуэныгъэми езыри шухэри игъэгушхуащ.
Апхуэдэурэ еджэу, загъасэу, политикэкIэ зэрыгъэIущхэурэ майм и пщыкIубгъу пщIондэ дзэр КъалэкIыхьым дэсащ. Майм и пщыкIубгъум зэрежьэнур нэхъ пасэу къащIэри, я дежхэм хуаIуэхуащ, адрейхэри къэкIуахэщ. Ежьэхэм КъалэкIыхьым гъусэ щахуэхъуат, езым и лъэIукIэ, БицIу Ахьмэд, Дыгъужьыкъуей щыщу.
Майм и пщыкIуийм и шэджагъуэм деж къуажэм къикI гухэр, шухэр Адыгэ сотням и казармэм деж къыщызэхуэсу щIадзащ. Занятие зимыIэж шухэм хьэщIэхэр ирагъэблагъэу щIадзащ. Ирагъэблагъэхэр занщIэу лагерым трашэри, утыкум деж Iэнэр къыщаухуэ, пшынауэр щызэхаублэ, ефэ-ешхэр къыщызэIуах. Шухэр пщэдей зауэм кIуэну ежьэнухэщи, иджы зыми щышынэжхэркъым. Къуажэ къэс зыгуэр
къахокI. Залымджэрий и Iыхьлыхэр къэкIуащ: и фызыр, и шыпхъу нэхъыжьыр, и къуэш нэхъыщIэ Талъостэн. ХьэтуеикI къикIащ я бынхэр ялъагъужыну щIалэхэм я Iыхьлыхэр, Пщымахуэ гуэрыр я гъусэу. Адрей къуажэхэми къикIащ гъунэжу куэд. Арати, жэщым джэгужахэщ, зэрылъагъужахэщ, мыжеяхэу пщэдджыжьым зэрежьэным зыхуащIу щIадзащ.
А зи гугъу тщIа пщыхьэщхьэ дыдэм граф Шуваловыр князь Орбелиани телефонкIэ епсэлъат полкым еджэн зэриухам, шухэр гъэса зэрыхъуам и рапорт ириту.
И полкым зауэ Iэзагъэу хэлъыр генералым хуиIуэтащ полковникым, адрейми мэкъумэшыщIэ полкыр зауэм хуэхьэзырыпсу къилъытащ: хэт и былымт Орбелиани японыдзэ гъэсам къригъэукIыну ишэ гупыр! Пщэдей зэрежьэнум зыхуагъэхьэзырыну унафэ къыхуищIри, езыри къызэрыкIуэнур къыщIигъужащ, зэрежьэхэм еплъыну. Полковникым полкым и офицер псори зэхуишэсри, зэрежьэну чэзумрэ гъуэгум щахэлъыну хабзэ щхьэхуэхэмрэ къажриIащ.
– Пщэдей ди эшелоныр зэрежьэм еплъыну генералыр къэкIуэнущ. Шухэмрэ езыгъажьэхэмрэ ефарэ зэранщIакIуэрэ къазэрыхэмыкIыным офицерхэр фыкIэлъыплъ, унтер-офицерхэр къэвгъэсэбэп, зыдэвгъэIэпыкъу.
Абы хуэдэурэ инструктаж къаритри, полкым и офицерхэр къиутIыпщыжащ.
Пщэдджыжьым адыгэ сотняр тревогэкIэ къаIэтащ ежьэну. Шухэм сыхьэтыпэм загъэхьэзырри къэувахэщ, хьэпшыпуи яIэр я уанэмрэ езыхэмрэ якIэрыгъэзэгъауэ, къакIэрыщуи зыри умылъагъуу. 32 Вахмистр Василий Змеевскэм, командэ яритри, сотняр сатыру игъэуващ. Яхэплъэжри, дагъуэ зыхуищIын гуэрхэр къилъыхъуэу ирикIуащ стройм.
– ЩIакIуэр гупсэхуу кIэрыгъэзэгъакъым, зэгъэзахуэ! Уи къамэр йолэлэх, тIэкIу IуантIэ!.. Уи къэпталыпщэр тIэтащ, пхэж!.. Дэнэ щыIэ уэ уи бащлъыкъыр? Къихи зыдэлъхьэ, генералыр къывэплъынущ. Уи шыр мыпхуэдизу щхьэ зэхэукIа, Джерештиев, дэнэ уздрикIуар ныжэбэ? Е-е, тезыр уолъыхъуэр уэ, тезыр!..
Апхуэдэурэ стройр зэ щIищыкIри, строй пащхьэм къиувэжащ, абы зэ яхэплъэжащ: дыгъуасэ Iэхъуэ баш зыIыгъыу хъупIэм ита Iэхъуэхэр иджы зауэлI екIу дыдэу къыщIидзахэт, махуэ пщыкIутху къызэрырахуэкIамрэ дамэтелъ зэрытралъхьамрэ щхьэкIэ. Пэжу, шуудзэм шынагъафэ дыдэ ятетт. Псоми цеищхъуэ ящыгъщ, абы и пщампIэм къэптал фIыцIэм и пщампIэ кIыхьыр къыдощ, хъурыфэ пыIэ фIыцIэ, пыIэ щыгу удзыфэ илъу, ящхьэрыгъщ зэдэкIуэу, я дамэм, хьэрфышхуэкIэ «Т-К» тетхэжауэ, дамэтелъ удзыфэ телъыжщ. А дамэтелъым и удзыфагъымрэ я пыIэщыгу удзыфэмрэ зокIу. Фочыпэр егъэзыхауэ, карабин я бгъум щедзыхащ, ижьырабгъумкIэ кIэрахъуэ кIэрылъщ, сэмэгумкIэ сэшхуэ кIэролэл, я гупэмкIэ къамэ ябгрылъщ. Яшхэм я гугъу пщIынумэ, ари нэхъ теплъэншэхэкъым: уанэхэр сауру фIыцIэщ, джэрыщIэри бгъэрыщIэри дыжьынкIэ гъэщIэрэщIащ нэхъыбэм, шхуэрэ нахътэрэ псоми япщIэхэлъщ. Шхуэри дыжьынкIэ зэгъэпэщащ, я натIэм укъищу гъуджэ, дыжьыным къыхэщIыкIауэ, зыкIэрылъ гъунэжщ, шыныбэпхыу плIырыплI ящIэпхащ, уанэхэм гупэмкIи щIыбымкIи къэлътмакъ зэпедзэкI якIэрыщIащ, фэ къэлътмакъыу.
Аращ вахмистр Змеевскэм станцым ишэну иришэжьа шуудзэм и теплъэр. Стройм кIыхьу гъуэгум зытраукъуэдиящ, я ужьым обозыр иту, абы я ужьым ежьэхэм якIэлъыкIуатэ Iыхьлы-благъэхэр итыжу. Шухэм уэрэд къыхадзащи, шы лъэ макъымрэ гу макъымрэ абы хэтыжу, Iэуэлъауэшхуэу шуудзэр станцым кIуэ гъуэгум ирокIуэ, абы я ужьми езыгъажьэхэм я гъы макъыр итщ. А зэкIэлъхьэужьитIыр зэщIэрымыхьэу станцым нэсхэри абы щызэрыгъуэтахэщ: уэрэдыр увыIащ, абы и пIэ хьэдагъэр иуващи, вокзалым хьэдагъэшхуэ тетщ. ЦIыхубзхэм гуп цIыкIу-цIыкIуу хьэдагъэ цIыкIу куэд ящIри, ахэр щызэхыхьэжкIэ хьэдагъэшхуэ мэхъуж, цIыхухъухэми зи пэ дэзылъэфейрэ зызыгъэпсчэуIурэ куэду къахэкIыу щIадзащ. ЦIыхубзхэмрэ цIыхухъухэмрэ я гъыкIэр зэбгъапщэмэ, лIыхэм я гъыкIэр нэхъ хьэлэмэтщ: загъэпсчэуIуу, я пэ ялъэщI защIурэ, я нэпс къафIыщIэжыр щIалъэщIыкI. ЦIыхубзхэр – ахэр щхьэхуэщ – кIийуэ магъ. Ауэ абыи гъэщIэгъуэн гуэр хэлъщ: гъыхэр зэрыкIийм щхьэкIэ мыгъхэри мэкIий, гъыуэ зыкъыфIагъэщIыну – ахэр ежьэхэм зи Iуэху хэмылъыщэу кърихьэлIахэрщ. Сытми, станцым хьэдагъэ тетщ. Псори магъ: нахуэу
гъыри, зыкъезымыгъащIэу гъыри, гъыфэ зытезыгъауэри. Мыгъыр къулыкъущIэхэрщ: бригадэм и дзэпщ генерал-майор князь Орбелиани, полкым и командир полковник граф Шуваловыр, есаул князь Бекович-Черкасскэр, адыгэ сотням и командирыр, Налшык округым и начальник полковник Страховыр, генерал-лейтенант Шыпшыр, нэгъуэщIхэри. Алыхьым и нэфI зыщыхуа а цIыху хэхахэмрэ зи щхьэр зыгъейхэмрэ я Iуэху зыкIи зэхэлъкъым, гъыхэр гъуэгыурэ зэрызыхуагъэзэуэнум фIэкIа. Гъыхэр зыхуэзауэр гуфIэхэрщ, гуфIэхэм яхуэза- 33 34
уэр гъыхэрщ – аращ а тIум я Iуэхуу зэхэлъыр. ПщIэ, щIыхь, дамыгъэ, мылъку – куэдкIэ щогугъ ахэр Тэрч-Кубань шу бригадэм. Сатыру гъэува сотням къулыкъущIэ гупыр епсалъэу щIадзащ, зэралъэкIкIэ ягъэIущащ. Сыт къыпхуащIэн-тIэ абы и лейуэ: махуэ пщыкIутхукIэ укърахуэкIыу уагъэсам, уахуэпам, Iэщэ къыуатам, абы нэмыщIкIэ «си уз ухуейм Алыхьым елъэIу», жаIэ адыгэм. Ауэ иджы ар апхуэдэукъым зэрыжыIэн хуей хъур – «А псоми и ужькIэ уз ухуеймэ, си Iуэхущ уэ уз япон сэлэт гъэсам, иужьрей военнэ щIэныгъэм тету гъэса японыдзэм къыуимыту укъигъэкIуэжым», – жыIэн хуейщ.
– Тхьэр фи гъусэу, пащтыхь адэмрэ Хэку анэмрэ я щIыхькIэ! –
жиIэри и гъуэгупэ псалъэр иухащ князым. Зыгуэрхэм «Ура!» жаIащ, нэгъуэщIхэри Iэгу еуащ, нэхъыбэр щыму едэIуащ, я щхьэ щIэгупсысыжурэ.
Митинг цIырхъыр яухри, эшелон итIысхьэным щIадзащ. Губгъуэм къраубыдыкIа адыгэш ныкъуэлIэхэм вагон ихьэныр хуабжьу зраусыгъуэджащ, захъунщIащ, ныкъуэкъуахэщ, ауэ икIэм-икIэжым цIыхум и ерыщыгъэр, зэрыхабзэу, текIуащ, шы емылыджхэри, сыт
хуэдизрэ замыхъунщIами, я цIыхум и унафэм едэIуэн хуей хъуащ, вагоным ирагъэтIысхьащ.
Вагоным ирашэм, сэмэгумкIэ зы гуп ягъэувым, ижьымкIэ нэгъуэщI зы гуп ягъэувыжурэ, я кум дэкIыпIэ иIэу, я щхьэхэр зэхуэгъэзауэ, а дэкIыпIэм дневальнэ дэхуэн хуэдэу, шыхэр вагонхэм ирагъэуващ, езы шухэри, шыхэм ещхьу, товарнэ вагонхэм ирагъэтIысхьащ. Мыхэр зрагъэтIысхьар шыхэр зэрысым ещхь щхьэкIэ, апхуэдэ дыдэтэкъым:
шыхэм я вагоныр зэхуэдитIу зэпрыхукIам, цIыхухэм я вагоныр и лъагагъкIэт зэрызэпрыхукIар: нар тIуащIэу зэтетт я гъуэлъыпIэхэр, нарым хьэуазэ телъыжт, абы и лъэныкъуэкIэ шыри цIыхури зэхуэдэт – шыми IэщIэлъын яIэщ, хьэуазэу.
Щихущхьэм къафIэблэблу фIэс къуаргъ щхьэхынэхэр къигъащтэу, паровозыр кIия иужькIэ, хуэм дыдэурэ эшелоныр ежьащ. Станцым къытена цIыхухэм я гъыр нэхъ ин хъуа хуэдэщ, мыр, дауи, хьэдагъэм ирагъэщхьу ара хъунщ гъы макъыр нэхъ ин щIрагъэщIар, хьэдэр щыдахкIэ нэхъ Iейуэ ягъеин щIадзэ адыгэ цIыхубзхэм, мыхэри псэ зыпыт хьэдэу ябж хъунт псэкIэ, гукIэ.
КIуэху пэт нэхъ псынщIэ зищIурэ, эшелоныр станцым текIащ, нэхъ хуабжь хъуауэ. Гъуэгубгъум Iут щиху лъагэхэр блэкI, блэж, блэлъэт, блэцIэфтурэ, ари иухри, къуршыщхьэ къабзэу уэскIэ тхьэщIахэр дыгъэ щIагъым зэхэлыдэу къыщызэхэуващ, ирагъажьэ щIалэ гупышхуэм кIэлъыплъыжу.
ЦIыхухэм, фадэмрэ жэрыжэ псынщIэмрэ къарита чэфыр ирагъэудэIуну, къафэрэ уэрэдрэ къыхадзащ – къафэ псынщIэ, уэрэд щхьэпс. Апхуэдэу, здэкIуэри щIэкIуэри ящыгъупщэжауэ, мажэ шухэр. Ауэ я бгыжьхэмрэ я щIымрэ ямылъагъуж хъумэ, щIэнэщхъеежынухэщ. ЯщIам, лIы зыукIауэ, хущIегъуэжынухэщ.
Станцым къытенахэр, мафIэгур зэрытекIыу, зэбгрыкIыжу хуежьащ: генерал гупыр я фитонхэмрэ тешанкIэхэмрэ итIысхьэжри, мафIэгур зэрежьэу, ежьэжахэщ, къуажэм къикIахэм я нэпс-пэпс 3 Заказ №1238 иралъэщIэкIыу зэхэтащ, мафIэгур ямылъагъуж хъуху. Зыри ямылъагъуж щыхъум, зызэпалъэщIыхьыжри, старшынэхэр тешанкIэм, мыдрейхэр бришкIэм итIысхьэжхэри, хуэмурэ зэбгрыджэдыкIыжащ, щхьэж и жылэ зауэ хъыбарым и щIэдзапIэр гуIэ щIэдзапIэу ихьыжу.
Апхуэдэу майм и пщыкIубгъум адыгэ сотняр КъалэкIыхьым текIащ, япон зауэм яшэу, я Iыхьлыхэр якIэлъыгъыу, къуаргъ фIыцIэхэр якIэлъыуфэразэу.
Гузэвэгъуэрэ гугъуехьу къаритар хэмыту, адыгэ сотням и зэхуэшэсынымрэ и егъэжьэнымрэ адыгэ лъэпкъым тригъэкIуэдащ, нэсу къэлъытэпа мыхъуа бжыгъэу къапщтэмэ, сом мин тIощI ахъшэу, езы цIыхухэм я мылъку зэхэлъым къыхэкIауэ.

Километр минипщIым щIигъу гъуэгуанэ зэпачри, адыгэ шухэр зэуапIэм къэсащ. Шухэм я эшелоныр шэджагъуэ хуабэм ирихьэлIэу Ташичао станцым телъэдащ, хуэм дыдэ хъуауэ товарнэ станцым епщылIэри, къэувыIащ.
Шууейхэр вагоныбжэм къызэрыIугуащ. Дэнэ дежи цIыхурэ шырэ щызэрызохьэ, дэнэ дежи хьэпшып Iэтэ щызэтелъщ.
Ташичао станцыр къандзэгуу зэрызохьэ – хэт адэкIэ ехь, хэт мыдэкIэ къехь, хэт мажэ, хэт макIуэ, хэт мэшхыдэ, зыгуэр къигъэувыIауэ, хэт къешхыдэм Iэдэбу йодаIуэ.
Адыгэ командирхэри а зэрызехьэм хэпкIащи, къажыхь: штабной вагоным мажэ, абы къожыж, вокзалым щIолъадэ, къыщIожыж, честь ящI, къыхуащIыж. Апхуэдэу сыхьэт ныкъуэфIкIэ зэрызехьа нэужь, командэ къатащ:
– ФыкъикI!
Сотням и вагон къомыр, гу, кухня, къинэмыщI зытет платформэхэри яунэщIын щIадзащ.
Шыри гури кърашащ, хьэпшыпхэр кърахри гум иралъхьащ, гур зэщIащIэщ, шым уанэ тралъхьэри, ирашэжьащ: уэрам зэв цIыкIухэм ирокIуэ, гъуэгу быдэм налхэр бэрэбанэ еуэу, гъущI шинэхэри теуджыхьыжу, жыг хадэ дахэхэм итщ, ауэ уэрамхэр фIейщ. Станцым дэкIри, бгы лъапэм щIэт китай къуажэм къыщыувыIащ сотняр.
Станцым къыщиплъым мэзу къащыхъуа бгыхэр иджы жыг хадэ къафIэщIащ, къуажэр хэсу. Сотняр къызыдыхьа китай къуажэр гуэщ, Iуэщ хуэдэу зэхэт псэуалъэ фэншэ гупт. Шухэр къыздикIа я хэкуми щыгъунэжт мыпхуэдэ унэ: блынджабиплI, къамылыщхьэ лъахъшэ къытепIауэ, дыгъапIэмкIэ зы щIыхьэпIэрэ абджым и пIэкIэ тхылъымпIэ зыIугъэпщIа зы щхьэгъубжэшхуэрэ хэлъу. И кIуэцIым ущIыхьэм, ари адыгэ унэ ятIэ лъэгут, ятIэм къыхэщIыкIат гъуэлъыпIэр, блыным лъахъшэу декIуэкIыу.
Къуажэр, пэжщ, мэзымрэ хадэмрэ хэст, жыгхэм я ныкъуэр пхъэщхьэмыщхьэ къызыпыкIэ жыг щхьэкIэ, цIыхуIэ зэIусэр нэрылъагъут яхэт унэ цIыкIухэмрэ къэхухьыгъэ гуэрхэмрэкIэ.
«Мыр ди деж щыIэ щIы, губгъуэ, бгы, жыгхэм ещхьыркъабзэщ. Ар зэрещхьыркъабзэр нэхъ гъэщIэгъуэныжщ, нэхъ гурыIуэгъуейщ, нэхъ мыцIыхущ, нэхъ шынагъуэщ. Сыт дыгъэ къухьэм пэлыд мо бгыщхьэ жыжьэ Къубатий шытхыщхьэм ещхьым щыIэр? Дэтхэнэ жыг къуагъыра уи ажал зыкъуэсыр?..» 35 Сотняр взвод-взводурэ, плIанэ-плIанэурэ унэхэм, пщIантIэхэм дагуэшащ. АдэкIэ дэтхэнэри губгъуэ псэупIэм зэрыхуэщIам ещхьу псэууэ щIадзащ.
Залымджэрий, Къаирбэч, Лъеиншэ Зулъкъэрней сымэ яшхэр
ялъахъэри, езыхэри щIакIуэм кIуэцIышыхьауэ ауэ загъэукIуриящ. Махуэ псом гъуэгу тета щхьэкIэ я жеин къакIуэртэкъым. Жэщ мазэгъуэ дахэщ. Вагъуэхэри щабэ дыдэу блэуэ уафэм ипхъащ. Я унэ щыIэжхэу, шыхэпщ кIуа фIэкIа къащымыхъужу, уафэм доплъейхэри хэлъщ, я пкъыр чынтым щыIэ щхьэкIэ, я псэр Къэбэрдейм къэкIуэжауэ.
– Жэщ телъыджэщ, ауэ нэху дауэ дыкъыщекIыну пIэрэ мыбдеж? Мо джабэ фIыцIэм исхэр къыттемыуэну пIэрэ? – жеIэ Залымджэрий.
– Нобэ къыщыттракIутар абыкIэкъэ? – пещэ Зулъкъэрней.
Аргуэру мамырыжахэщ, уанэм я щхьэр гупсэхуу трагъэзагъэри, жеиным зыхуащIащ.
Унэ къуагъым къыкъуэкIри зыгуэр къэувыIащ. Зулъкъэрней и щхьэр къиIэтри: «Что надо?» – жиIащ.
– Мыбдей нэху фыкъыщекIын фи мурад? – жиIащ чынт къабгъэ-
– Плъагъуркъэ дызэримурадыр?
ИтIанэ чынтыр лъэгуажьэмыщхьэу къэуври къайлъэIуащ къуадыхьам.
жэм дэкIынхэу.
– Къуажэр къэзыухъуреихь бгы къомым псоми япон ипхъащ. Нэху щырэ къауэу щIадзэмэ, мы сэтейм фытраукIыхьынщ, зыщIыпIи фамыгъакIуэу.
– Абыхэм дэ ди дозор щытхэщи, абы хъыбар дагъэщIэнкъэ! Щхьэр 36
егъэуз абы. – Зыми загъэхъеякъым.
Мазэр, вагъуэхэр хэIэжа иужькIэ нэхущым пшагъуэр зэкIэщIихури, къуажэр къэзыувыхьа бгыхэм шэ къайлъэлъэхыу щIадзащ, шэм кIэлъыкIуэу японхэми бгыхэм зыкърагъэжэхыу къалъэгъуащ.
Я шхуэ яIыгъыу, шы табыным пежьэри, зэдэIэпыкъужхэурэ яшхэри къаубыдыжащ, къашэжри уанэ тралъхьэжащ, я хьэпшып тIэкIури уанэ къуапитIымрэ хъуржын зэпедзэкIымрэ ирагъэзагъэри, сэшхуэр едзыхауэ, фочыр зэпедзэкIыу я плIэ идзауэ, шэсри взвод зэхуэсыпIэм лъэхъуу ихьащ.
Вахмистр Василий къыщIэкIиикIыурэ тегъэщпащIагъуэ хьам урысыбзэ-кавказыбзэ зэхэзэрыхьакIэ. Ар къызыгурыIуэм адрей шухэми зыпащIыжурэ шэсри, взводыр ежьащ. Адрей взводищри я увыIэпIэхэм къыдэкIри, ротмистр Бекович-Черкасскэр япэ иту, ежьащ, здашэр къыжрамыIэу.
Змеевскэм командэ и къет Адыгэ сотняр зыхашэ Iуэхум кърикIуа къомыр армэм и дзэпщ
нэхъыжьу а зэманым Восток Жыжьэм щыIа генерал-адъютант Алексеевым иужькIэ пащтыхьым зэрыхуитхыжамкIэ мыращ: «. Июным и пщIым японхэр ди япэ корпусым зы дивизиерэ ныкъуэкIэ къебгъэрыкIуащ, закъуэкIэщ къызэребгъэрыкIуар. КъебгъэрыкIуэм ерыщыгъэ ин дыдэ хэлъакъым, атакэм Iуэхур нэсакъым. Июным и пщыкIузым бийр ерыщу ди дзэкум атакэ къыхуекIуащ дивизитIкIэ, ауэ еплIанэ корпусым тыншу Iуихужащ, япэ корпусым топкIэ къыхэуа къудейщ. п зэхэуэм уатепсэлъыхьу щытмэ, мыбдежым дэ япэ дыдэу японхэр щызытедгъэкIуакъым, тIэкIуи датекIуагъэнкIи хъуну къыщIэкIынущ.
еплIанэ корпусым зы дивизие Аращи, зауэр зэрекIуэкIам къыхэкIыртэкъым ди дзэр къикIуэтыну. Далинскэ щхьэдэхыпIэмрэ Пханлинскэ щхьэдэхыпIэмрэ бий къебгъэрыкIуэм Симучен деж щапэщытащ етIуанэ корпус псор, Хайчен деж щэщIрэ етхуанэ дивизием и зы бригадэ. Апхуэдэу щыт пэтми, ди позицэхэр къызэрыдгъэнам японхэр игъэгушхуащ, дэри политикэкIи экономикэкIи мыхьэнэшхуэ зиIэ Инкоу кхъухь тедзапIэр тфIигъэкIуэдащ. Генерал Зарубаевым, езым и хьэрычэткIэ, къикIуэтын иригъэжьащ, командующэм кърита унафэ мыIупщIхэм къыхэкIкIэ.
Восточнэ фронтым и гугъу пщIымэ, генерал-адъютант Куропаткиныр июлым и бгъум Гуцзянцзы кIуауэ щытащ, июлым и блым сэ сщIыуэ, зи щIыхьыр иныщэм игу ирихьауэ щыта унафэм ипкъ иткIэ Куроки и дзэм ебгъэрыкIуэну. Ауэ июлым и пщыкIущым Ляоян къикIыжри къызжиIэжащ иджыпсту дыдэ Куроки уебгъэрыкIуэ мыхъуну, дзэм и обозхэр зэрымыхьэзырым щхьэкIэ.
Абы нэмыщIауэ, Ляоян зы полк къызэрыдинэмрэ бий икIуэтым къыпэтIысыну Беньсиху зы полк зэригъакIуэмрэ къыхэкIкIэ, зэребгъэрыкIуэну къыхуэнэжыр батальон хыщIрэ плIырэщи, ар фIэмащIэ хъуауэ, къолъаIуэ маньчжур армэр ирагъэбыдэну етхуанэ Сыбыр корпусым щыщу зы дивизиекIэ, сэри арэзы сытехъуауэ.»
Генерал-адъютант Алексеев.
Тэрч-Кубань полкым хэту адыгэ сотням зэуэн иригъажьэри, позицэ Iэджи ихъуэжауэ, адрей дзэ псоми щIыгъуу, «жэщ-махуэ» жимыIэу икIуэтурэ Липиюй-Тинкань линием нэсащ. 37

Тэрч-Кубань полкыр зыхыхьа епщIанэ армейскэ корпусым Липиюй-Тинкань лъэныкъуэмкIэ бийм ебгъэрыкIуэну загъэхьэзырырт. Июлым и пщыкIублым щэщIрэ етхуанэ Брянскэ полкым и командир подполковник Вораковскэм и полкым, Восточно-сибирскэ къурш батареем и зы взводрэ еханэ сапер батальоным и зы ротэрэ щIыгъуу, Пьелинскэ щхьэдэхыпIэр иубыдащ, абы япон тесыжтэкъыми. АрщхьэкIэ а лъагапIэм губгъуэ топ дэпш мыхъуну къыщIэкIащ, бгы джабэхэр
хуабжьу задэт, езы аузым дыхьэ гъуэгур ущызекIуэ хъу пщIын щхьэкIэ лэжьыгъэшхуэрэ зэман куэдрэ текIуэдэнут. Японхэр зы верст закъуэт зэрикIуэтар.
Июлым и пщыкIубл пщыхьэщхьэм генерал-майор Мартсон Липиюй къуажэм къакIуэри, Липиюй-Тинкань гъуэгум щекIуэкIыну лэжьыгъэр зыхъумэн гупым унафэщIу хуэуващ.
Июлым и пщыкIуий пщэдджыжьым ирихьэлIэу генерал Мартсон и гупым иIыгъащ щэщIрэ етхуанэ Брянскэ пехотэ полкымрэ щэщIрэ еханэ Орловскэ полкымрэ, Пьелинскэ щхьэдэхыпIэр, резерву батальониплI иIэу. И бгъуитIыр зэтраIыгъэну, Тэрч-Кубань полкым и зы сотнярэ ныкъуэрэ сэмэгумкIэ ягъэуващ.
Ебгъуанэ артбригадэм и топхэр позицэм трагъэувэфакъым, зэрыжытIам ещхьу, джабэм яхудэштэкъыми, атIэ пехотэ ротитIым яхъумэу Липиюй къуажэм деж къыIуанащ.
Июлым и пщыкIуийм, нэхущым, сыхьэтыр плIым деж японхэр къытеуащ генерал Мартсон и колоннэм и сэмэгу къуапэ капитан Хальмковым и унафэм щIэтым, пехотэ ротищрэ зы къурш батарее взвод хъум. Линие псом фочауэ къыщызэIуахащ японхэм. А зэман дыдэм япон пехотэр, топ ящIыгъуу, подполковник Экка зи командир ди ижь къуапэм къекIуэкIыу щIадзащ.
Зауэм псынщIэу зиужьт: японхэр кIуатэ пэтми нэхъыбэ хъууэрэ, сыхьэтихрэ ныкъуэ пщэдджыжьыр щыхъум, Пьелинскэ щхьэдэхыпIэм и ищхъэрабгъу лъэныкъуэмкIэ щыт Iуащхьэ лъагэр яубыдащ. Сыхьэтиблым деж подполковник Экка и дзэм топкIэ къыхэуэу щIадзащ. Генерал Мартсон абы дэIэпыкъуну зы пехотэ батальон игъэкIуащ, ауэ. генерал-майор Мартсон къуажэ Липиюй адэкIэ имыкIуэтыжу хъуакъым. Пьелинскэ щхьэдэхыпIэм къыщыхъуам корпусым и командир генерал Случевскэр пщэдджыжьыр сыхьэтийм щыгъуазэ хъуащ. Корпусым и штабым и начальникыр пщэдджыжьым жьыуэ щхьэдэхыпIэм къэкIуащ, Iуэхур зэрыщытыр зригъэщIэну. КъыздэкIуам, мы Iуэхухэм кърихьэлIэри, псори и нэкIэ илъэгъуащ. Штабым и начальникым и докладыр щызэхихым, Тэрч-Кубань полкыр нэхъ псынщIэти, сотниплI хуиутIыпщащ генерал-майор Мартсоным. Генерал Случевскэр абы зэрегупсысар мыпхуэдэут: мы полкым и шухэр гузэвэгъуэ къыщыхъуам нэхъ псынщIэу нэсыфынущ, нэса иужькIи нэхъ сэбэп хъунущ, Пьелинскэ щхьэдэхыпIэр я нэIуасэщи, бгырыс зэфэзэщхэщи, къуакIэбгыкIэхэм псынщIэу дэкIыфынурэ, япон къакIуэм пэувыфынущ. Генералыр щыуакъым.
Адыгэ сотняр тревогэкIэ къагъэтэджри, занщIэу дэшэсыкIащ. Полкым япэ иту, князыр я пашэу, нэхъ тэмэму жыпIэмэ, полкым и сотниплIым япэ иту макIуэ сотняр. Абы шэшэнхэр и ужь итщ. Къулъшыкъушхуэ хъуащ, ауэ дунейр апхуэдизкIэ уэмщ, хуабэщи, шыми лIыми тхъурымбэр къапоху, тIум яIури гъущIащ. Дзэ къикIуэтыр мэзым къыщIэзыш гъуэгум тIурытIу зэбгъурыту ирокIуэ, а гъуэгу дыдэми адыгэ шухэр мэзым щIешэ – зыр макIуэ, зыр къокIуэж. Залымджэрийрэ Къаирбэчрэ зэбгъурыту макIуэ, абы ЗулъкъэрнеитIыр кIэлъокIуэ – Лъеиншэмрэ Абеймрэ, абы я ужьыж Тохъутар ХьэтIутIэрэ Астемыр Дохъушыкъуэрэ итщ, адэкIэ Джэтау Уэлийрэ Мэршэнкъул Беслъэнрэ къокIуэ. АдэкIэ Жыгун Мухьэжидрэ БицIу Ахьмэдрэ, я сэшхуэр ягъэдалъэу, къожэ. Шыхэр мэпырхъ, сабэ гъуэжьым я пэр икудащи, цIыхухэри нэхъ щIагъуэкъым. Нышэдибэ нэхущ лъандэрэ къэхъея дунейкъутэжым и макъыр нэхъ гъунэгъу къохъу, ауэ мэзым зэрыщIыхьам щхьэкIэ нэхъ дэгуи мэхъу. ЦIыхум зыри жаIэркъым – щхьэж и щхьэ йогупсысыж зэрылъэкI елъытауэ, зыхуэкIуэ Iуэхур къызэрыщыхъум къыхэкIыу. Сыхьэт пщыкIуз хъуауэ, дунейр щакъутэж бгы лъапэм шухэр Iуашэри, епсыхахэщ. Коноводхэм шыхэр IэщIалъхьэри, адрейхэр бгым дэкIыу хуежьащ. Къызэралъхурэ Iэхъуэрэ мэлыхъуэу бгым къыщызыджэдыхьу есахэр абы псынщIэу дэкIри, сыхьэт пщыкIутIым и ныкъуэм японхэм япэуващ, IуащхьитI-щым я пулемётхэр трагъэувэри. Дакъикъэ бжыгъи дэкIатэкъым японхэм зэуэ къэуэн щрагъэжьам, адыгэхэми, окопэ зэгъэзэхуэн сыт хэмыту, жыг, кумб гуэрхэм зыкъуагъапщкIуэщ, зрагъапщкIуэри жэуап ятыжу щIадзащ. Японхэр топкIэ къауэу хуежьащ. Шэпхъ зэрылъ топышэкIэ къауэурэ, хьэлэч къащI хъуащ. Къаирбэч и нэжьгъ сэмэгум топым къриуда ятIэр къытехуэри игъэундэрэщхъуащ. Залымджэрий абы бгъэдэпщхьэри, и псылъэмкIэ псы тIэкIу IурикIащ, и нэжьгъ зэщIэбэгам хъыдан 38 псыф трилъхьащ. Къаирбэч зыкъищIэжри къэплъащ, ауэ и нэ сэмэгум имылъагъуIауэ къыщIэкIащ.
Японхэм топыр ягъэувыIэри, атакэ къежьахэщ. Адыгэхэм я пулемётхэмрэ я фочхэмрэ къызэщIэплъауэ мэлъалъэ, ауэ бийм щыщ зырызхэр я щIытIым къэс хъуащ, зырызхэр гуп зэрогъэхъу. Апхуэдэ гуп гуэрым Залымджэрий зыхэт гупыр атакэ пежьэжри Iуахужащ, ауэ Тохъутар ХьэтIутIэрэ нэгъуэщI зытхухрэ уIэгъэ хэхъухьащ. ХьэтIутIэ зы сэлэт мыжурэкIэ къепыджри къриудащ. Залымджэрий абы и щхьэр и пщэм деж щыпигъэлъэтыжащ сэшхуэкIэ, ХьэтIутIэ и уIэгъэри ипхащ, атакэр фIэмыIуэхужу. Ауэ уIэгъэр ипхэу здэщысым, жыг къуагъым къыкъуэлъэта япон офицерыр кIэрахъуэкIэ Залымджэрий къеуэри, и бгъэ жыпым къилэл дыщэ сыхьэтыпсыр зэпиудащ. Офицерыр Дохъушыкъуэ фочкIэ иукIыжащ.
Атакэр Iуадзыжри, щIытIым итIысхьэжахэщ. Апхуэдэу атакэр Iуахум, щIытIым итIысхьэжурэ шэджагъуэ хъуащ, японхэм сыт ямыщIами, адыгэхэр яхуимыгъэкIуэту. Апхуэдэу лъэныкъуитIри зэрыгъэмэхауэ, Залымджэрий Iэмал хуекIуэну мурад ищIащ.
Взводнэм хуит зыкъригъэщIри, Залымджэрий Бекович-Черкасскэм и команднэ пунктым кIуащ, и мурадым ар щыгъуазэ ищIыну.
Адыгэпщыр сотням яубыда позицэм зы верст хуэдизкIэ фIэкIа пэмыжыжьэу къуацэ Iуащхьэ гуэрым и щыгум шууэ къытетт, и свитэ мащIэр (и къуэдзитIыр – лъэрыгъубыдыр, санитарыр) и гъусэу, и гупэмкIэ щекIуэкI зауэм нэрыплъэкIэ еплъу, хуэфэщэн унафэ щIэхщIэхыурэ взводнэхэм яхуригъэхьу.
Къуацэхэм закъуигъапщкIуэурэ позицэм къыIужауэ и Iуащхьэм къыхуэжэ зауэлIыр щилъагъум, еплъыпэри, приказной КIэрэфыр къицIыхуащ. И нэрыплъэр зыIуихщ, и къэжэкIэм Iэзагъыу хэлъым хуэфэщэн пщIэ хуищIри, игукIэ жиIащ: «Бетэмал, сыту зауэлI телъыджэ къыхищIыкIынут мы учителым, апхуэдизу щхьэзыфIэфIу щымытамэ!».
Залымджэрий Iуащхьэм кIэрылъадэри, гъуейм хэкIуэдащ, асыхьэтми, пщым и хакIуэ къарэр къигъащтэу, и пащхьэ дыдэм деж
гъуейм къыщыхэцIэфтри, игъащIэ псом зауэ хьэлым зыхуигъэсэн фIэкIа нэгъуэщI Iуэху зэримыхуа хуэдэ, екIу дыдэу зыхуигъэзащ ротмистрым:
– Зиусхьэн ротмистр, хуит сыщI сынопсэлъэну!
Бекович-Черкасскэр, шым къепсэлъыхыурэ, хуит къищIащ.
Залымджэрий и «шэрхъ кIэрахъуэ» планыр пщым гуригъэIуащ, сэшхуэпэмкIэ щIым тхыпхъэ трищIэурэ. Пщыр зыкъомрэ гупсысэри, Залымджэрий и мурадыр адыгэ тактикэу зэрыщытым щхьэкIэ езы Залымджэрийрэ Тамбий Данилрэ ягъэзэщIэжынуи хуит къищIащ. Залымджэрий жэрыжэкIэ щIэпхъуэжри, къызэрыкIуа лъагъуэмкIэ позицэм кIуэжащ. Пщым и унафэр взводнэм ялъигъэIэсри, планыр зэрагъэзэщIэнум зыхуагъэхьэзыру щIадзащ. ВзводитIым сотня псом я щIытIым зрагуашэри, адрей взводитIыр хуит къащIащ.
Хуит къэхъуа взводитIым лъэныкъуитIым тIысыгъэ щэхуитIу мэзым зыхагъэпщкIуащ: ижьырабгъумкIэ зыщызыгъэпщкIуа взводыр бийр блэкIа и ужькIэ и щIыбым къеуэнут – сэмэгу-гупэмкIэ ихуу, сэмэгумкIэ зыдэзыгъэпщкIуа гупыр, щIытIым ис взводитIым я ужьыжкIэ къэтIысати, бийм и пэм ди взводитIыр кърихужьэрэ езым и деж къызэрысу, ди взводитIри и гъусэу, биипэм еуэнут, 39 40
ижь-щIыбагъымкIэ ирихуэкIыу. Аращи, зыр биикIэм къоуэ, сэмэгугупэмкIэ бийр ирихуэкIыу, адрейр биипэм къоуэ, ижь-щIыбымкIэ кърихуэкIыжу. Зым ирихужьар адрейм деж носри, ари къеуэурэ хъурейуэ кърехуэкIри, къезыхужьам деж нехусыж. Адрейми ипэкIэ кърахуар езым щIигъэIа гупым я лъэужьым трегъэувэри ирехуэкI. Апхуэдэу бийр и кум иубыда мэхъури, хъурейуэ кърагъэжыхьу, утыкум ирамыгъэкIыу, ираукIыхь.
Залымджэрий и мурадыр езымрэ Тамбий Данилрэ ягъэзэщIэжыну хуит къищIри, взводнэр щIытIым къис взводитIым къахэтIысхьащ. Залымджэрий бийм хуэкIуатэри, Iуащхьэ лъабжьэм хуэзэу мэзым зыхигъэпщкIуащ ижьымкIэ, взвод щIыгъуу. Тамбий Данил ику иту взводитIым яIыгъ быдапIэм къыпэщIэкIуэтри абы и щIыбкIэ сэмэгурабгъу мэзым зыхигъэпщкIуащ, и пулемётитIыр игъэуври.
Шэджагъуэнэужь гуэрым японхэр къебгъэрыкIуэу хуежьащ. Къапэщыс взводитIыр къеуэурэ японхэр гъунэгъу дыдэ щыхъум,
ди щIалэхэр «къыщIэпхъуэжащ», бийр къыкIэлъыжэу. Верст ныкъуэфIкIэ «къахуауэ», мэзым хэпкIэжхэри, Данил и взводым хэлъэдэжахэщ. Гъуэгур хуит хъуауэ къэзылъыта бийр тегушхуауэ къызэрехьэжьащ. Ар щалъагъум, гъэпщкIупIэм ис биидзэри къызэрехьэжьащ, зэпытхъыгъэр къагъэсэбэпу и гупэкIэ «пкIэнхэу». Яужь ит дзэхэр блигъэкIри, Залымджэрий бийм и щIыбым къеуэу хуежьащ, сэмэгу-гупэ лъэныкъуэмкIэ ихуу. ПулемётитIыр мэлъалъэ, щхьэфэцым зрагъэIэту, щIалэхэм фочышэр тракIутэ. Бийр сэмэгупэкIэ илъащ. Асыхьэтым Данил и гупыр биипэм къеуащ, кърахужьэжарэ ижьымкIэ къахуу. Адыгэ «шэрхъ кIэрахъуэр» Залымджэрийрэ Данилрэ «ягъэкIэрахъуэу» щIадзащи, бийр утыкум ираубыдауэ жэрыжэкIэ хъурейуэ кърахуэкI, яукIыу, яуIэу, Iисраф зэтращIэу. Дыгъэм иригъэзыхыху адыгэ шууищэм японхэр ягъэкIэрэхъуащ, адыгэ шэрхъ кIэрахъуэм дэлъу. «Шэрхъ гудзэм» дидзыжа бий сэлэт гуп цIыкIуцIыкIу тIэкIу мыхъумэ, шэрхъми текIыжыфакъым.
Бекович-Черкасскэр Iуащхьэ лъагэм къытетщ, и сотням и зэуэкIэм кIэлъыплъу, зэригъэзахуэу, нэрыплъэ фIыцIэр зыIуихыурэ унафэ ищIу, итIанэ зыIуилъхьэжу. Абы и унафэр и шу гъусэхэм ящыщ гуэрым епхъуатэри, шы жьэрыутIыпщкIэ сотням яхуехь, абы кърехыжри Iуэху щытыкIэщIэ къэхъуар ротмистрым къыхуехьыж. ЗэуапIэр зэпиплъыхьу, пщыр абы йодаIуэ, аргуэру унафэ ещI.
Ротмистрым и шу гупыр Iуащхьэпэм тет гъуей гуэрэныкум иIэ хуей тIэкIум къыхэтщ, пщыр и кум хуэзэу япэ иту, адрейхэр абы и гъунитIым, и щIыбкIэ къыщыту, зауэм йоплъхэр, чэнджэщ, ущие, къазэрыщыхъу гуэрхэр езым зэхуаIуэтэж защIурэ, Бекович-Черкасскэм зэхрагъэх. Адрейми ар зэхимыхыфэ зытригъауэурэ сэбэп хъун чэнджэщхэр езым къигупсыса унафэ хуэдэу ину жеIэри, ар ягъэзэщIэну хуахь позицэм Iутхэм.
КIэрэф Залымджэрий къигъэсэбэпа адыгэ тактикэм японхэм я ебгъэрыкIуэныр игъэувыIащ. Бийр Iэнкун хъуауэ, тэлайкIэ щыму щыта и ужькIэ, топкIэ къэуэн ирагъэжьэжри, дунейкъутэж къэхъуащ. Адыгэ шуудзэм яIыгъ быдапIэ тIэкIум фIэкIа емыуэу, топышэр шухэм уэшхыу къателъалъэ хъуащ. Топыр здэщытыр зыми имылъагъуу, топ уэ макъ къэIурти, итIанэ топышэри къыкIэлъысырт. ЩIытI чэнжхэм ис зауэлIхэр Iисраф зэтрищIа и ужькIэ, Iуащхьэм тет шу гупым къеуэу щIидзащ бийм. Iуащхьэм хуэзэу уафэм зы топышэ къыщызэгуэудри, гупым шэпхъыр къателъэлъащ, зыгуэрхэр иуIащ. Шыхэм заукIыжу щIадзащ: йолъ, йопкI, зратIэ, йотхауэ. Телъыджэракъэ, пщым и шы къарэр зэ къащтэри зритIа нэужь, къытесыр къедэхащIэу и пщэм телъэщIыхьри сабырыжащи, гъунэгъуу къыщыуэ топышэри зэхимыхыфэу, мамыру щытщ, мывэ гъэжауэ. Къытесым и Iэ къыдилъар щтэIэщтаблэншэти, топышэр шынагъуэу къимылъытауэ, дияуэ щытщ шыр, и гупэкIэ маплъэ, акъылышхуэрэ мамырыгъэрэ къызыщIэщ и нэ дахитIымкIэ. И тхьэкIумитI гъэкIахэр зэблигъэплъ мыхъумэ, и Iэпкълъэпкъ къарапцIэ лыдым зыри хэхъеикIыркъым, и фIалъэ лъакъуитIыр зэбгъурытщ, кIэбдз лъакъуитIыр, сэмэгур япэ тIэкIу иту, лъэбакъуэхъущи, быдэу щIым зэрытетыр IупщIщ.
Iуащхьэм и хъуреягъыр топышэкIэ къаIулIыхьу щIадзащ. Гъуейм
шитI-щы къыхэхуэри, пщым и пащхьэм вууэ зы топышэм зыкъызэхисащ. Ротмистрыр къэскIащ, ар зэрыкIэзызыр хакIуэ къарэм лъэIэсри, занщIэпсу зритIащ, асыхьэтуи топышэр къауэри, шы къарэр, зэрызритIам хуэдэу, пхэщIыщхьэкIэ етIысэхащ, и фIалъэ лъакъуитIри щIым къытепкIэжащ. Шум зыкъригъэлъэтэхри, и шым еплъыжащ: хакIуэм и кIэбдз лъакъуитIри пыудауэ зэфIэщIыкIахуэмкIэ щIым тетт, и пщэр шэ къытехуам иуIати, лъыр, бошкIэ быдзым ещхьу, къриутхыкIырт.
Зы напIэзыпIэкIэ шымрэ лIымрэ я нэ зэхуэзэри, аргуэру зэ ягу зэрыщIэжащ: шы губзыгъэм и нэ хьэлъитIым губгъэн губжьыншэ къыщIэтщ: «СыкъэбгъэпцIаи-тIэ, Бекович-Черкасскэ, – мамырыIэкIэ си пщэм укъыщедэхащIэм, сыбгъэпэжын сфIэщIри, дзыхь сыбгъэщIат, ар мыхъуамэ, сэ си щхьэр сэ схъумэжыфынут, биишэми зезгъэукIынутэкъым. Сэ шы сыхъунут, ауэ уэ лIы ухъуакъым». Пщыми а напIэзыпIэм нэкIэ жэуап иритыжащ шым: «Узмыгъэгузэвэну арат сыщIодэхэщIар, армыхъумэ шэ зытехуэнур сэ дэнэ щысщIэрэ – ар Алыхь Iуэхущ. Усхуэарэзыуэ дызэбгъэдэгъэкIыж. Сэ сыпхуэарэзыщ. Уэ-щэ?»
Ауэ пщым жэуап Iэрыхьэжакъым – хакIуэ къарэм къарууэ иIэж псори зэхилъхьэри, фIалъэ лъакъуитIымрэ кIэбдз лъакъуэ къутахуэхэмрэкIэ занщIэу илъащ. И тхьэкIумэр дзасэу, и щхьэр итIауэ, и пщэр хэшауэ, кIэбдзыр илъэфу и гупэкIэ жэурэ, Iэпслъэпс лъапIэр лъырэ ятIэкIэ зэщIэцIэлауэ, адыгэ позицэхэм нэсри, Залымджэрий и пащхьэм щеджэлэхащ. Шым и псэр мыбы къыщIихьар щхьэусыгъуэншэу убж хъунукъым – езым имейми, щагъасэм ирихьэлIауэ щытати, Залымджэрий зыкъомкIэ цIыхугъэ хуэхъуауэ ибжт хакIуэ къарэр, щыхуэхъу емыдэхащIэу, фошыгъу кIанэ хуимышийуэ блэкIыртэкъым. Арауэ къыщIэкIынт адыгэшым и псэр адыгэлIым щIрихьэлIэжар.
Шы гужьеяр щIытIым нэсри, «Къызаха лейр плъагъурэ?» – жиIэ щIыкIэу, Залымджэрий еплъу уващ. Залымджэрий ищIэнур ищIэркъым. Адрей зауэлIхэри, щIытIым зыкърагъэжауэ, къоплъэ.
Шыр зэрыгуIэм зыкъомрэ еплъа иужь, Залымджэрий и кIэрахъуэр кърихщ, хакIуэ къарэм и щыхь тхьэкIумакIэм щэ зэкIэлъыкIуэу еуэри, кIэрахъуэр хъумпIырэм ирилъхьэжащ. Шыри хуэмурэ джалэри, тIэкIурэ елъэкъуэуа иужькIэ, и псэр хэкIащ. Залымджэрий шы натIэм Iэ дилъэри, и тэмакъ къызэфIэзэрыхьар псчэуIукIэ ирилъэщIыжащ. Лъеиншэ Зулкъэрней щIытIым къикIри, шы лIам и Iэпслъэпс лъапIэр къыкIэрихащ, пщыр зытет Iуащхьэм дрихьеижри хуигъэтIылъыжащ. УIэгъэ хъуахэм яш нэхъыфIыIуэм уанэр хутралъхьэну ротмистрым 41 42
унафэ ищIри, нэрыплъэр зыIуилъхьащ, и нитIыр псыф къызэрыхъуар игъэпщкIуу.
КIэрэф Залымджэрий апхуэдэу япон зауэм къыщигъэсэбэпащ адыгэ «шэрхъ кIэрахъуэ» зауэ тактикэр – иужькIэ КъухьэпIэм «бжьэ кIэрахъуэ» зыфIащыжауэ щытар. А гукъэкI телъыджэр адыгэ зауэ хабзэм къыхихыу къэзыгъэсэбэпыфа Залымджэрий жыджэрыпщIэ лъэпкъ къылъысакъым, ауэ Данил крест къратащ. Ар и кIуэдыкIэуи Маньчжурие жыжьэм щыкIуэдащ Тэнащ Мэжид Кавказ къурш лъапэхэм щипIа адыгэш къабзэр, адыгэ шагъдийр.
А зауэшхуэм зэрыщIидзэрэ сыхьэт ныкъуэ фIэкIа мыхъуауэ, сыхьэт пщыкIутIым деж, генерал-майор Мартсон корпусым и командир генерал Случаевскэм деж доклад хуигъэхьри иутIыпщащ подполковник Гурко, бийм и къарур зэрынэхъыбэм къыхэкIкIэ, Липиюй къуажэм нэс зэрикIуэтыр иту.
Генерал Мартсон икIуэтмэ, корпус псом и Iуэхур хьэлъэ ищIырт –
корпусым и иужь лъэныкъуэр къакIухьу урысхэр къызэрикIуэт гъуэгум къытехьэну японхэр хуит хъурт. Абы къыхэкIкIэ, махуэр сыхьэтитIрэ дакъикъэ плIыщIрэ тхум мыпхуэдэ приказ хуигъэхьащ генерал Мартсон: «Липиюй къуажэр птыуэ щытмэ, корпус псори гузэвэгъуэ ходзэ: Липиюй и иужьымкIи и сэмэгумкIи щыт Iуащхьэхэр фубыди, Пензенскэ полкым и ижь къуапэм фылъэIэс. ИкIэщIыпIэкIэ вгъэзащIэ мыр, сыт къэмыхъуами». Унафэм и ткIиягъымрэ ар мыгъэзэщIэнкIэ Iэмал зэримыIэмрэ къыхэкIыу мы приказыр генерал штабым и штабс-капитан Скибин иригъэхьащ генерал-майор Мартсон деж. АрщхьэкIэ генералыр Тундяпу къикIуэтауэ ирихьэлIащ. Гупым и къарур зэримыIэжыр комкорым жриIэжыну къелъэIуа фIэкIа, приказыр хуэгъэзэщIакъым.
Генерал Мартсон корпусыр зригъэува щытыкIэ шынагъуэм къикIын щхьэкIэ махуэр сыхьэтиплIрэ дакъикъэ тIощIым корпусым къарууэ къыхуэнэжа псори ижь къуапэм игъэкIуащ генерал Случевскэм, Ланхэ псым икIыжа Мартсон сыхьэтиплIрэ дакъикъэ плIыщIым мыпхуэдэ унафи хуигъэхьащ: «ИкIэщIыпIэкIэ ебгъуанэ артбригадэм и япэ батареер здэщыIэ Лагоулин щхьэдэхыпIэм зы бригадэ гъакIуэ, Орловскэ полкымрэ Брянскэ полкымрэ зыхыхьэр». Сыхьэтихым деж ар игъэзэщIащ Мартсон. Июлым и пщыкIуийм и пщыхьэщхьэм зэрыкорпусу Ланхэ псым къызэпрыкIыжри позицэ яубыдащ.
* * *. Минрэ щибгъурэ плIы гъэм и октябрым ирихьэлIэу маньчжур фронтым щыIа къарухэм я зэхущытыкIэр мыпхуэдэу хъуащ: японыдзэр сэлэт минищэрэ мин блыщIрэ хъумэ, урысыдзэр цIыху мин щитIрэ минипщIрэ хъурт. А зэхущытыкIэм зихъуэжынкIэ хъунут японхэм яфI зыхэлъ зыхъуэжыкIэкIэ, Порт-Артур зитмэ. Абы щхьэкIэ генерал Куропаткиным мурад ищIащ японыдзэм ебгъэрыкIуэну. Урыс командованием и планым ипкъ иткIэ Восточнэ гупыр корпусищ хъууэ, барон Штакельберг и унафэм щIэту, японыдзэм и къуапэ ижьыр къикIухьу Тайцзыхэ псы Iуфэм Iухьэн хуейт. Западнэ гупыр барон Билдерлинг и унафэм щIэту, корпуситIкIэ ебгъэрыкIуэныгъэ хэIущIыIу къагъэлъэгъуэн хуейт, нэгъуэщI гъуэгум бгъурыту кIуэурэ бийм и кумрэ и сэмэгурабгъу къуапэмрэ ебгъэрыкIуафэ зытригъауэу. Мы планым и ныкъусаныгъэ нэхъыщхьэр атакэ пажэхэр щIыпIэ къуакIэбгыкIэмкIэ зэрыпхыкIырт, апхуэдэ щIыпIэм щызэуэным урысыдзэр зэрыхуэмыгъэсарт, дзэр абы зэрыхуэмыхьэзырырт, а бгыхэм я картэ къудейм щегъэжьауэ, къурш топ, хьэлъэзехьэ хьеуан, къинэмыщI хуэдэхэр зэрамыIэрт. Абы нэмыщIауэ, Куропаткиным дзэшхуэ (корпусищ) Iуэхум химышауэ къигъэнат, щIытIым иту. Дзэ ебгъэрыкIуэхэм я къарур абы къигъэмахэртэкъэ?..»
Урыс планыр тIасхъэщIэххэм япон дзэпщ нэхъыщхьэ Ояма лъагъэIэсри, абы мурад ищIащ: и плIанэпэ ижьым зыхъумэжыныгъэ щригъэкIуэкIыурэ, и дзэкумрэ и плIанэпэ сэмэгумрэкIэ езыр урысхэм ебгъэрыкIуэу, Куропаткиным и плIанэпэ ижьыр къиувыхьыну.
Урысхэм октябрым и тхум ебгъэрыкIуэн щIадзащ. Нэсу гъэхьэзыра мыхъуа ебгъэрыкIуэныгъэр, тегушхуэныгъэ лъэпкъ хэмылъу, зэрызелъафэу, къызэплъэкIыжу, сытым дежи оборонэм хуэкIуэжыну хьэзыру ежьащ, апхуэдэуи екIуэкIащ.
Сэлэтхэм а ебгъэрыкIуэм «мэл» ебгъэрыкIуэ фIащауэ щытащ, «баран» урыс псалъэмрэ ебгъэрыкIуэхэм я унафэщIитIым я цIэ «баронымрэ» (баран-барон) зэрызэщхьым щхьэкIэ, псом хуэмыдэу а цIэр абы езэгъ щIэхъур ебгъэрыкIуэкIэм акъыл лъэпкъ хэмылъу къызэралъытэрт. Октябрым и пщIым урыс ебгъэрыкIуэм къыпежьа биймрэ ебгъэрыкIуэхэмрэ зэжьэхэуащ. Октябрым и пщыкIузым барон Штакельберг и гупыр урыс картэм къыщымыгъэлъэгъуа бгы къуэкIыпIэмкIэ щыжьэхэуащ, а бгыхэри японыдзэ лъэщкIэ гъэбыдэжауэ. Сыт хуэдизрэ абы атакэ хуемыкIуами, зыри къикIакъым, октябрым и пщыкIутIым япон гупхэр урысыдзэм я зэхуакухэм къыдыхьэу щIадзащ. И фронтыр японхэм къызэпратхъри, Куропаткиным оборонэр иубыдащ. Урысыдзэр Шахэ псы Iуфэм IутIысхьащ. Адрей лъэныкъуэми и къарур хуримыкъуж хъури, урысыдзэм и плIанэпэ ижьыр къамыувыхьыжу увыIэжахэщ.
Арати, махуэ зыбжанэкIэ Шахэ псы Iуфэм щекIуэкIа зэхэуэшхуэм мыхьэнэ гуэри къимыкIыу увыIэжащ. Урысхэм мин плIыщIрэ минитIрэ цIыхуу яфIэкIуэдащ, японхэм цIыху мин тIощI яхэщIащ, «Шахэ зэхэскIэ» зэджэ тIысыгъэми щIидзащ.

«Шахэ зэхэсыр» зэшыгъуэ дыдэ мыхъун щхьэкIэ езы сэлэтхэм я нэгу зэрызрагъэужьын Iэмал къагупсысыжырти, я зэш трагъэурт. Адыгэ шухэми зэштеупIэ къагъуэт, щхьэж и акъылрэ и зэфIэкIрэ елъытауэ. Апхуэдэу Мэршэнкъул Беслъэн и джигитовкэ IэкIуэлъакIуагъыр къыщигъэсэбэпын къигъуэтащ хьэлэмэту. Джантань къуажэбгъум щаIыгъ позицэм пщэдджыжь къэс зэпрыкIырти, и шы къарапцIэм тесу дзитI зэхуакум дыхьэрт, джигитовкэ ищIу къуажэкIэм нэс ехырт, позицэм къызэпрыкIыжырти, къуажэм къыдыхьэжырт, японхэм шэр къытракIутэу, дыдейхэм я пыIэр драдзейуэ. Апхуэдэу пщэдджыжьитI-щыкIэ ищIауэ, Беслъэн и хъыбарыр Куропаткиным деж нэсри, генералыр къакIуэри къеплъащ, афIэкIа Iуэху имыIэу. Джигитовкэр зыухауэ сотням я увыIэпIэм кIуэж шур зришалIэри, афIэкIа хэмылъу, и бгъэм сэлэт крест къыкIэрищIащ, «молодец» щIыгъужу. Япэм японхэр Беслъэн къеуэу щытамэ, иджы къесэжати, къемыуэу къеплъхэрт. Зэзэмызи къеуэ къахэкIми, къыте- 43 44
хуэртэкъым – шым зригъэхуэхырти, яукIауэ шым илъэфыж хуэдэурэ зыкъомрэ жэрти, аргуэру уанэгум къихутэжауэ плъагъурт, адэкIи джигитовкэм щIидзэжырт.
Японхэми а хъыбарыр я генерал Акияма деж нагъэсри, генералри фIэкI Iуэху имыIэу къакIуэри къеплъащ. Къеплъам къыщымынэу, сэлэт гуэрым и фочыр къыIихри, Мэршэнкъулым къеуащ. Беслъэн шым къехуэхыпащ. Акияма гуфIэри, фочыр зейм иритыжащ.
– Мис апхуэдэущ фызэрызэуэнур.
Беслъэн и шы къарэр зыкъомрэ щIихьауэ жэри, лIыр къызэрытемысыжыр къыщищIэм, къэувыIэри игъэзэжащ. ЩIым щылъым бгъэдыхьэри, и нэкIум ебзеящ. Беслъэн хуэмурэ шы ныбэгум щIэпщхьэри бгъэрыщIэр иубыдащ, и лъакъуитIыр лъэрыгъым пхэнжу къриIури шым елъэдэкъэуащ. Шыр илъри къуажэм къыдэлъэдэжащ. Нэхъ жыжьэ хъуа иужь, лIыр шым къытехутэжауэ ялъэгъуащ. Ди сэлэтхэр къыщылъэтри, «Ура!» ин жаIэурэ я пыIэр драдзеящ. Акияма фоч къызыIихауэ щыта сэлэтым и дзэмыкъыр къыщIигъэщащ, генералым и нэщхъыр зэхиукIэри, абдеж щыт частым и начальник разведкэр къригъэшащ, унафэ гуэри хуищIащ.
КъыкIэлъыкIуэ пщэдджыжьым телъыджэ къэхъуащ. Беслъэн зэрихьэлу, джигитовкэ ищIу илъащ. Метр щитI-щищ хуэдиз икIуауэ, и хакIуэ къарэр лъэпэрапэри щхьэпридзащ. Беслъэн метр зыбгъупщIкIэ идзащ. Къэтэджыжыну къыщеIэм, зыкъыхуэгъэхъеякъым. И нэр къызэтрихри, зыри илъэгъуакъым. ЗэкIуэцIапхауэ, и нэр щапхэжауэ, зыщIыпIэ яхь. ЗэманыфIкIэ и шым и щыщ макъ зэхихыурэ кърахьэкIауэ, ягъэуври и нэр ятIэтащ – японхэм яхэтщ. Ар и хьыкIэу Мэршэнкъулыр бийм яхьащ. А псом нэхъ хьэлэмэту хэлъыр Беслъэн и шырщ: апхуэдизу щхьэпридза шыр къэувыжри, Беслъэн зэрахьар щилъагъум, я ужь иувэри кIэлъыщыщурэ кIэлъыкIуащ. Мыдрей къомми я нэр къижу я шур ирагъэхьащ, еуапIэ хуамыгъуэту, «Беслъэн тедгъэхуэнущ», жаIэри. Ар и гъэзэщIэкIэу генерал Акияма и унафэр игъэзэщIащ япон разведчикым – «къэзакъ шу хъыжьэр» япон шу бригадэ щхьэхуэм и начальник Акияма и пащхьэм къихутащ. Мэршэнкъул Беслъэн зэрыригъэблэгъэнум зыхуигъэхьэзырауэ къыщIэкIащ Акияма: дыгъуасэ позицэ къикIыжа иужькIэ и бригадэр зыхыхьэ етIуанэ армэм и командующэ генерал Оку жриIэри, дзэпщ нэхъыщхьэ маркиз маршал Ояма къытригъэхауэ, япон медаль къыпэплъэу къыщIэкIащ адыгэ шу Мэршэнкъул Беслъэн. Барон Бильдерлинг генерал Куропаткиным крест щхьэкIэ щелъэIуа махуэ дыдэм адыгэ шу Мэршэнкъул Беслъэн Куропаткиным кърита крестым къыхубгъуращIэрт медаль. Медалыр къыкIэращIэщ, зы бжьи кърагъэфэжри, кIэлъыкIуа и шым къагъэшэсыжри, пщIэшхуэ къыхуащIу, фронт линием къызэпраутIыпщыкIыжащ. Апхуэдэ щIыкIэкIэ бийм и медали къихьыгъащ Мэршэнкъул Беслъэн.
Беслъэн къаувыхьри, и Iуэху зэрыхъуар кърагъэIуэтэжащ.
–. НтIэ, сызэтеджэла щхьэкIэ игъэузаIауэ сщIэртэкъым. Ауэ си унэидзыхьэхэм япэщIыкIэ дохутырым деж сашэри къызагъэплъащ. Си анэм сыкъызэрилъхуам хуэдэу сатIэщIщ лъэщыгъэкIи, дохутырыр къыщысIуплъам, щтэри, и псэр хэкIыну си гугъащ – хыв танэм хуэдэу сыцыбэщ сэ. Зи зэмыплъа къигъэнакъым, ауэ гупсэхуу зригъэцIыхуар си цыр ару си гугъэщ: лъэпхъуамбэшхуэцым къыщыщIидзэри, си нэкIущхьэцым нэсыхункIэ ипщIри щIэдыхьэшхыкIыу зыгуэр жиIащ. Сэ ар урысыбзэкIэ къызжаIэжащ:
– Уи щIыфэр дэнэ къэна, уи кIэтIийхэми цы тетщ. Ари хьэлэмэткъым, сыту жыпIэмэ, уи гу дыдэми къытеблэблу цы тетщи, – жаIэри сахуэпэжащ.
Апхуэдэурэ и Iуэхур къызэрекIуэкIар яхуиIуэтащ. Апхуэдэ гуэрхэмкIи зытрагъэуми, «Шахэ зэхэсыр» зэшыгъуэт.
Мис мыбдежщ, мы щысыгъуэ зэшыгъуэм щыгъуэщ, адыгэ сотняр тэмакъкIэщI къыщыхъуар, зауэм зэрыхэтрэ гукъанэу яхузэтрихьа псори зэуэ къыщракIутар. ТэмакъкIэщI къэхъуа адыгэ шухэм, шэшэнхэри къахыхьэжри, дзэпщышхуэ генерал Куропаткиным рапорт хуатхащ, къиутIыпщыжынхэу: «Къулыкъу хуэтщIэну пащтыхьым едухылIар мазихти, пIалъэр октябрым и щым икIащ, тхьэмахуэ лейуэ къулыкъу фхуэтщIащи, ари фи хьэлэлщ. Дэ иджы ди унэ дыкIуэжынущи, дутIыпщыж.»
Рапортыр япэщIыкIэ сотням и командир князь Бекович-Черкасскэм иратащ. Князь Федор Николаевич рапортым зыри тримытхэу, полкым иригъэхьащ, флигель-адъютант полковник граф Шуваловыр рапортым къеджэри, и пащIэкIэ щIэгуфIыкIащ:
– КъывэхъулIэну пIэрэ ар, Къэбэрдей?!
Рапортыр Тэрч-Кубань шу бригадэм и командир куржы князь Орбелиани деж игъэхьащ.
Пщы Орбелиани самсун тутын гъуэжь мафIэр лулэм ириубэри, IэфIу тIэу-щэ иришэха иужькIэ аргуэру зэ рапортым къеджэри, и щхьэ хуэпсэлъэжу жиIащ рапортыр къызэрыщыхъу щIыкIэр:
– Мазих хъуащ, махуипщIи щIигъуащ, договорым и пIалъэри икIащ. Адыгэхэм я къулыкъур зэфIэкIащ, командующэм хуит ищIын хуейщ, ауэ дэнэ къикIыну абы я пIэ иувэнухэр: яукIахэмрэ уIэгъэхэмрэ я пIэ идгъэувэн дгъуэтакъым, сотня псо и пIэ хэт идгъэувэнур? Деплъынщ командующэм жиIэм. Рапортым и зы кIапэ тритхащ: «Зи щIыхьыр лъагэ генерал-адъютант! Мыбы я лъэIур зэщIа хъун папщIэ, сэ зэран сыхъункъым. Фэ фызэреплъщ».
Апхуэдэу Орбелиани щIищIым щхьэусыгъуэ иIэт.
Зэуэну ягурэ я щхьэрэ зэтелъу, япон зауэм куржы князь Орбелиани къиша кавказ шуудзэр зауэр езыхэм къазэрыгурыIуэм хуэдэ зэуапIэ ихуакъым. ЗэрылIэжынум хуэдэу и фIэщ мэхъу генерал-майорым и шу бригадэм яхузэфIэкIыну псор къызэрамыгъэлъэгъуар. Князым мыбы щилъагъу зауэм и шуудзэм, зэпэбж щыхъукIэ, къытекIуэн къару хилъагъуэркъым. Пэж дыдэу, хьэмэ езым къыфIэщIыжрэ, сытми, и шуудзэ мыгъасэм я лIыгъэр здынэсыр нэрылъагъу гуэр ящIу дзэпщым илъытэжырт иджыри къэс зыхэта зэхэуэхэм щалэжьа лэжьыгъэхэм. Ауэ дэнэ здэщыIэр зэхэуэ псори щIрагъэкIуэкI текIуэныгъэ нэхъыщхьэр? Дэнэ щыIэ шухэр зыщагъэгугъа къуентхъхэр? Дауэ зэрагъэзауэри: игъащIэм шым къемыпсыха лIыхэр ныбафэкIэ китай ятIэм хэдгъэгъуэлъхьауэ лъэсу догъэзауэ. Шур мыбы нэс шууэ къыщIэкIуар шууэ зэуэну аращ. ЕбгъэрыкIуэну, бийр яупщIэтэну, текIуэну, къуентхъ къахьыну. Дэнэ щыIэ а псори? НыбафэкIэ Россием догъэпщыж ди шу зыкъизыххэр. Хьэм игъэщта мэлым хуэдэу къызэрыIуох. Кавказ шуудзэ псом дежкIэ напэтехщ. Напэтех зэфэзэщщ. Бригадэр зэпымыууэ мэзауэ, зэпымыууэ токIуэ, дзэр зэрыхьу, зэпымыууэ йокIуэт. Апхуэдэ зэуэкIэ ящIэркъым си шуудзэм. Ирырат 45 46
рапорт. Деплъынщ главнокомандующэм къахуищI унафэм. Апхуэдэу гупсысэурэ князь Орбелиани адыгэхэм къатх рапортым зэран зэрыхуэмыхъун къызэрыкI тIэкIу тритхэри, и титулыр нэхъ кIыхьу тридзэжащ: «Тэрч-Кубань шуудзэ бригадэм и командующэ, генерал-майор князь Орбелиани».
Мы Iуэхум къикIышхуэн зэрыщымыIэр князым къыгурыIуэ пэтми, езыр захуэм темыкIыу и дзэм зыкъыщигъэхъумэ фIэфIти аращ а тIэкIури щIытритхар: абы зыри къимыкIми, абы и захуагъэм и хъыбарыр шухэм ялъэIэсыжынущ. Армыхъумэ, иджы Iуэхур зыIутым Iуту, дзэ утIыпщыж зэрыщымыIэнур делэм дежкIи гурыIуэгъуэщ.
Рапортыр дежурнэ-связной зи чэзум иритри, Куропаткиным деж иригъэхьащ. Дежурнэгъуэм Лъеиншэ Зулъкъэрнейт щыту зрихьэлIари, абы ирагъэхьащ пакетыр главнокомандующэм и поездым.
Зулъкъэрней щIакIуэ-бащлъыкъыр зэрыщыгъыу шэсри дэкIащ. МакIуэ. Гъуэгур тегъущыкIащ уэшх къомым и ужькIи, дунейр нэхъ псынщIэ хъуа хуэдэу къыпщохъу. Пшэ зэрымыт уафэ къабзэр лъагэу Iэтащ. Губгъуэр нэхъ ину болъагъу. Мэз жыжьэхэмрэ бгы лъагэхэмрэ зэ IуплъэгъуэкIэ Кавказыр уигу къагъэкI. И хэку жыжьэм щIэгупсысурэ, зэрынэсар имыщIэжу, Зулъкъэрней станцым техьащ: хьэпшып зэтелъ, къэп Iэтэ уолъагъу, гу, шы, цIыху зэховэзэхожьэ. А псом къахолыдыкI главнокомандующэм и мафIэгур.
Зулъкъэрней плъэри, игъащIэм имылъэгъуа пэтми, Куропаткиным и вагоныр занщIэу къицIыхуащ, бжьэматэми иригъэщхьащ: бжьэматэм и дыхьэпIэм бжьэр зэрепщIым ещхьыркъабзэу, генералым и вагоным и бжэми цIыхур щыпэкIурт. Вагон-бжьэматэм пэмыжыжьэу шы-уанэ зэтелъищ пкъом фIэдзауэ къилъэгъуащ. Зулъкъэрней Куропаткиным и лъэрыгъIыгъ осетинри къицIыхуащ. Осетиныр тхылъ
еплъу щытт. Зулъкъэрней и пащIэкIэ щIэгуфIыкIащ.
– Бай-рай1 земляк! Сыт хъыбар, сыт мы узэджэм итыр?
Тхылъ зэримыщыпэеджэр Зулъкъэрней и фIэщ ищIын и мураду, жэуап къитащ лъэрыгъIыгъым зыфIимыгъэIуэхуу:
– Мыдэ мы тхылъыр си инэралым къызитащ, еджэ, уи сэбэп хэлъынкIэ хъунщ, жиIэри. Сэри соджэ.
Тхылъ жинтыр къригъэлъэгъуащ: «Е. М. Баранцевич. Конокрадство и меры против него в России, Москва – 1898 г.».
– Тхылъ гъуэзэджэ къыуитаи! Хъер пхухъу, къуэш! Мыдэ мы пакетыр схуетыт уи адъютант гуэрым.
– Уэ етыж, мес, модэ мо гъур кIыхь пэ къуаншэм.
Зулъкъэрней кърагъэлъэгъуа офицерым пакетыр иритри, жэуапым пэплъэу осетиным деж къигъэзэжащ.
Генерал-адъютант Куропаткиным адыгэ сотням я рапортыр щыIэрыхьам зыкъом лъандэрэ итхыну хущIэмыхьа письмор итхырт: августым и етIуанэ махуэм пащтыхь унагъуэм щыщ пщышхуэ Борис Владимировичым езыр щыхьауэ зэрыщыта Iуэхур тэмэму етхыж. А пщышхуэр дзэм къыщыкIуам дахэ-дахэу къригъэблэгъакъым Куропаткиным, и щытыкIэмкIэ гуригъэIуащ и дзэм щилъагъуну зэрыфIэмыфIыр. Iуэхуншэу дзэм щыхьэулей пщышхуэр медсестра Гагаринэ епщэфыIэну хуежьа, адрейр, пщышхуэм и напэр 1 Бай-рай – осетиныбзэкIэ сэламщ. хузэприхулэкIри, Куропаткиным хуэтхьэусыхэжащ. Куропаткиным пщышхуэр къриджэри, егиеу щыхуежьэм, адрейм зигъэгусэри жэуап къритыжащ генералым: «Фэ фщогъупщэ, генерал, фызэпсалъэр
зэрыпщышхуэр!» «И-и? ЗэтепIэ уи жьэр! Уи IитIыр ехьэхи, ув занщIэу!» – жиIэри кIиящ генерал губжьар. Пщышхуэм а напэтехыр игу темыхуэу, кIэрахъуэкIэ къеуэри, Куропаткиным и Iэр иуIащ. Куропаткиным пащтыхьым хъыбар иригъэщIащ къэхъуамкIэ. Пащтыхьым кIэщIу жэуап къитыжащ: «Законым тету», – жиIэри. Законым тету пщIымэ, пщышхуэр, пащтыхь унагъуэ щыщ зыр, яукIын хуейт, ауэ Куропаткиным нэгъуэщIу ищIащ. Комиссэ зэхуигъэсри, пщышхуэм и акъыл зэтемысыжу «къахутэри», Россием яшэжауэ, мэгуфIэжри дэсщ.
А хъыбарыр езым и фейдэ хэлъын хуэдэу зэгъэзэхуауэ итхыжырт командующэм, адыгэ сотням я лъэIур адъютантым къыщыщIихьам.
– Алексей Николаевич, хъуну фэтт?
– КъакIуэ. Сыт ар?
– Кавказ шуудзэм я рапортщ. Адыгэ сотням къатх. – Куропаткиныр рапортым еджэри, тIэкIурэ вагоныщхьэм дэплъея иужь, рапортым ищхьэкIэ бгъурыжу тритхащ: «Хуит щIын», запятой игъэуври, «зауэр иухмэ» щIигъужащ. «ЩIылъэми тенджыз щIыIуми тету Японым езауэ дзэ псоми я командующэ нэхъыщхьэ генерал-адъютант Н. Куропаткин. Октябрь мазэм и пщыкIузым, минрэ щибгъурэ плIы гъэм, Мукден къалэ», – жиIэу Iэи тридзэжащ.
Рапортым тритхэнур иухри, и дневникым иритхэным щIидзащ.

Адыгэ сотнямрэ шэшэн сотнямрэ Лапузэ къуажэм къыщыдыхьам зыщIэтIысхьа унэхэм китайхэр зэреджэр фанзат. Фанзар зищIысыр мыращ.
Фанзар китай унэ цIыкIущ. ЦIыхум и гъащIэр щихь псэупIэщ. Фанзар, псом япэрауэ, фIейщ. А унэм къыщIэкI китайри къабзагъэкIэ абы йокIуж.
Адыгэхэр зыдыхьа пщIантIэм зы лIыжь къапежьэри «иригъэблэгъащ», къащIыпежьам «егъэблагъэ» фIэпщ хъуну щытмэ.
– Капитан, шанге, мало-мало копека! – зэкIэлъегъэпIащIэ лIыжьым, и щхьэц ухуэна тхъуа кIыхьыр и плIэм щысысу.
– Шима, ходя, шиза есть?1 – жиIэри, Тамбий Данил еупщIащ лIыжьым.
– Юла2, – и фIэщ дыдэу жэуап къитыжащ Данил и «ходям»3.
– Куэдуи?
– Шибко много4.
«Ходя» къызыщIэкIа унэращ фанза зыфIащыжри. Фанзар блынджабиплI зиIэ унэ лъахъшэ цIыкIущ. Адыгэ бгъэныщхьэ унэжь цIыкIум къызэрыгуэкI щыIэкъым. Украинхэм «хатэ» жыхуаIэм ещхьщ. Ауэ адыгэ унэхэр набжэ ям къыхэщIыкIамэ, фанзар ятIэрэ гаолянрэщ 1 ЛIо, къуэш, цIэ тIэкIу пхэс?
2 Схэсщ.
3 Къуэш, ныбжьэгъу. 4 Схэхуэр. къызыхэщIыкIар. Украин хатэхэм хужь дахэ цIыкIуу сэху етамэ, фанзар гъуабжэ-фIеифэщ. Фанза гуп цIыкIуу, бгы лъапэм зэрыщIэгуауэ, зы къуажэ цIыкIуу щысщ, е псы дахэ цIыкIум и Iуфэм етIысэкIауэ Iусщ. Фанзар фэншэжь цIыкIу щхьэкIэ ар зыхэт къэкIыгъэм, ар зыхэт дунейм и дахагъыр къэIуэтэгъуейщ. Абы апхуэдизкIэ фанзар егъэдахэри, езыр гъэдэхэн хуэмеиж мэхъу.
Гаоляным китайм къыхимыщIыкI щыIэкъым: ешх, щIэсщ, егъэс,
Iэщ Iусщ, IэщIэлъынщ, кIэщIу жыпIэмэ, псори гаолянщ. Гаолян хаукIар бжэгъу зэпэгъунэгъуу, сатыритIу зэбгъурыту щытщ, абы я зэхуакум ятIэ дакIутэжри, фанзар хьэзырщ. И зэхуакур зэпрахукIыж щыуэ: занщIэу узыщIыхьэр хьэку щIэту сенэщ, ижьымкIэ – зы пэш къабзэ, сэмэгумкIэ – етIуанэ пэш нэхъ фIей. Къабзэр гъэщIэрэщIащ, адрейм щIэлъ щыIэкъым. Сенэм щIэт хьэкум адрей пэшитIри егъэплъ, а пэшхэм я блыным ещIэкIа ятIэ гъуэлъыпIэхэм (кан) я кIуэцIым икI уэнжакъхэмкIэ. Абы фанзар хуабэу щигъэтщ щIымахуэ ткIийхэм щыгъуи.
Щхьэгъубжэхэм тхылъымпIэпс еIулIащ, узэпхрыплъу, кърадзыхыу щхьэгъубжэIупIэ яIэщ.
пщIантIэм дэтщ, хадэм итщ.
Иджы а фанзахэр ди шухэм яубыдащи, зэрызохьэри унэм щIэтщ, Пэш зэгъэпэщам Залымджэрий, Къаирбэч, Лъеиншэр, нэгъуэщI гуэрхэри я гъусэу щIэтIысхьахэщ. Канхэм (телъыпIэхэм) я щIакIуэ, къэлътмакъхэр трагъэзагъэри, уанэхэр блыным кIэралъхьэжащ.
Пэш блын джабэр зэхэтхыхьа тхылъымпIэ дахэкIэ гъэщIэрэщIащ.
– Ходя! Сыт мы блыным кIэрытхам къикIыр? Дэ китаибзэкIэ 48
дыкъеджэфыркъым иджыри.
– Мо бжащхьэм деж фIэлъым «къуэ къэзылъху фызыр угъурлыщ», жеIэр. Мо жьантIэмкIэ фIэлъым «зыщумыгъэгъупщэ гъащIэм хьэщIапIэ узэрыщыIэр», жи. Модрейр ди лъэпкъым я нэхъыжьхэм я цIэщ, мор пащтыхьыжьым и цIэщ.
– Япэрауэ, нэхъыфI дыдэу тутын дыхуейщ. ЕтIуанэу, уэ нэхъ къапщтэм хуэдэ Iэнэ тхуегъэухуэ дэ тIэкIу дыуэршэрыхукIи, къыщIэмыхьэIамэ, уэри жыджэрыпщIэншэ утщIынкъым.
Лий и дзэлыфэр итIри, и дзэмыкъышхуэр къыIуигъэпсащ, къызэплъэкIыури щIэжыжащ.
– НтIэ, ныбжьэгъу КIэрэф, уэри, ТIэсмэхьил, дызэпсэлъэн ипэкIэ фэ фызыщымыгъуазэ зы документ фэзгъэлъагъунщи, итIанэ нэхъ гурыIуэгъуэ хъунщ фи Iуэхури. Мыр иджы къысIэрыхьащ, лъэщу тхащ, шууейхэм къахуеджамэ зэран хъун сфIэщIыртэкъым.
Санитарыр и жыпым иIэбэри, Урысей социал-демократическэ рабочэ партым и Кавказ союзым и обращенэ кърихащ. Залымджэрий къыIихри макъкIэ къеджащ, тепсэлъыхьыни щIадзащ. Мыбы итыр захуэу къалъытэри, шууейхэм къахуеджэмэ нэхъыфIу траухуащ.
– Иджы зызыгъэпщкIу щыIэж хъунукъым, Iуэхур и нэм нэсащ, икIуэтыпIэ иIэжкъым, зэрысотняу къахуеджэн хуейщ, ди дежи, шэшэнхэм дежи.
Залымджэрий Пашэ хуеплъэкIащ. Пашэ арэзыуэ и щхьэр ищIащ.
– Фыкъыхуеджэну щытмэ, мыбыи факъыхуеджэ, зэран хъункъым, сэбэп фIэкIа. Щызэхуэсым хъыбар сщIэмэ, сэ сакъыхуеджэнщ. ЕтIуанэ тхылъымпIэри Залымджэрий къыIихри макъкIэ къеджэу хуежьащ: «Мэзкуу, -м и комитет. «Къэрал псом я пролетархэ, фызэгухьэ!»
Урысеймрэ Япониемрэ яку дэлъ зауэр.
Зауэр къэхъеящ. Япэ уIэгъэхэмрэ укIыгъэхэмрэ я хъыбар къэIуащ. Броненосецхэмрэ крейсерхэмрэ псым щIрагъэлъэфахэмрэ псыщIагъ лагъымкIэ яукIа матросхэмрэ фIэкIа къэралым ис псоми Iуэху яIэжкъым. Псоми ящIэ, къагуроIуэ мы ди гъащIэм зы Iуэхугъуэшхуэ гуэр къызэрыщыхъуар, а Iуэхугъуэшхуэм дэ тхьэмыщкIагъэм дызэрыхуишэнур, ди цIыху гъащIэ куэд зэрыхэкIуэдэнур, нэпс тенджызышхуэм и къежьапIэу ар зэрыщытыр. Унагъуэ мин бжыгъэкIэ зеиншэ хъунухэщ, зыпIын ящхьэщымытыжу, я къуэшхэр, бынхэр, я адэхэр Iэмал имыIэу хэкIуэдэнущ зыми щымыщу. Урыс мэкъумэшыщIэхэмрэ рабочэхэмрэ я пщIэнтIэпскIэ къалэжьа хъуа кIэпIейкIэр япон цIыху тхьэмыщкIэхэм я лIапIэ хъунущ. Езы Япониеми нэхъ укIыгъэ мащIэ иIэнукъым, нэхъ гуIэгъуэ мащIи ишэчынукъым.
Сыт къыщIэхъеяр-тIэ мы зауэр? Хэт мыбы хуейр? Хэт зи фейдэ хэлъыр мы зауэм? – мы упщIэхэрщ, шэч хэмылъу, газет еджэ псоми я щхьэ къихьэр.
Урысеймрэ Япониемрэ зэпаубыдар Восток Жыжьэм, Китайм, Кореем щытепщэныгъэрщ. Урыс буржуазиемрэ япон буржуазиемрэ а тепщэныгъэм щIыхуейр, дауи, я хьэпшып нэхъ щIэхыу зэрикIынырщ, нэгъуэщIу жыпIэмэ, я къэралхэм щагъуэт я хэхъуэм зрагъэубгъунырщ. ЛъэныкъуитIри хуейкъым адрейм нэхъ IыхьэфI лъысыну, аращ тIум я зыр икIуэтын щIамыдэри. Зауэм зэхигъэкIынущ хэт Востокым щытепщэнуми. Китайцхэмрэ кореецхэмрэ я лъыр изыфынур урыс фабрикантхэра, хьэмэрэ япон буржуазиера?
КъэралитIым яку дэлъ псалъэмакъым къыхэкIыу иджы мы зауэм хэкIуэдэнущ цIыху мин Iэджэ, тхьэмыщкIагъэм хуишэнущ унагъуэ мелуан бжыгъэ. Урыс мэкъумэшыщIэм япон рабочэр иукIынущ, япон гуащIэрыпсэум урыс сабий цIыкIухэр зеиншэу дунейм къытринэнущ, сыт щхьэкIэ жыпIэмэ, капиталистхэр зыхуейр апхуэдэущ, ар нэхъыфIщ правительствэр лъакъуэ быдэкIэ увын, нэхъри къулей хъун, къулейсызыр нэхъри ягъэпщылIын щхьэкIэ. Мы зауэм дэтхэнэ къэралыр текIуэми лэжьакIуэбэм я зэхуэдэщ. Сыт, псалъэм папщIэ, урыс ткачым е слесарым къыхэхъуэр, хьэмэ хэщIыр, Маньчжуриер Японием IэщIэлъкIи, Урысейм IэщIэлъкIи? Нэхъ мащIэу лэжьэн
хуейуэ пIэрэ абы щхьэкIэ, е «щIэхыу кIуэну пIэрэ махуэр», жиIэу зэрыдэплъей бжыгъэр нэхъ мащIэ хъуну пIэрэ?
Е капиталистымрэ правительствэмрэ абы я лъыр зэрырафыр нэхъ кIащхъэ хъуну пIэрэ? Е мы зауэм Урысейр щытекIуэкIэ зэпымыууэ мэжэщIалIэ, тхьэмыщкIагъэм хэмыкI мэкъумэшыщIэм къыхихынур сыт? ХагъэщIу пIэрэ абы щхьэкIэ абы и налогхэм, хьэмэ и мэжэлIэныр нэхъ мащIэ хъуну пIэрэ?
Японием я мэкъумэшыщIэр е гугъуехьакIуэр-щэ? Арауэ пIэрэ-тIэ зауэр зыфIэфIыр? Зы фейдэ гуэр къахуимыхьу пIэрэ абыхэм езым
хуэдэ лэжьакIуэр зэрызэтраукIэжым? Хьэуэ, ныбжьэгъухэ, зауэр, абы кърикIуэ псори щIыгъуу, буржуазием и лIыщIэхэр зэригъэпщылI, и тетыгъуэр зэригъэбыдэ Iэмал гъуэзэджэхэм ящыщ зыщ. Капиталистхэрщ зауэм хэхъуэ къызыхуихьыр. Апхуэдэ хэхъуэрщ зауэ щыщымыIэ зэман къудейм дзэр мелуан бжыгъэкIэ къэралым щыIыгъын зэры- 49 50
гъэшхэным абыхэм я хуэпэн, хуейм, ахъшэ мелуан куэд щIытрагъэкIуадэр. Езы къулейхэм я хэхъуэрщ къэралитIым ис тхьэмыщкIэхэр абыхэм щIызэрагъэукIыжыр, Iэщэ IэщIалъхьауэ. Мис аращ дэ, дуней псом я социал-демократхэм, щIыжытIэр урысыр японым е нэмыцэр французым езэуэн хуейкъым, жытIэу, атIэ революционнэ социализмэм и нып плъыжьым щIэту зэхуэсауэ тхьэмыщкIэу щыIэм я бийм – буржуазиемрэ абы и правительствэмрэ – ебэнын хуейщ, жытIэу. А къэрал тепщэныгъэр буржуазием и IэмыщIэ илъыхукIэ абы ар къигъэсэбэпынущ и Iуэху фIейхэр щыдигъэкIкIэ, апщIондэхукIэ гугъуехьакIуэ цIыхур дэкъузауэ щытынущ. Ар нахуэ къыщохъу ди къэралым: къэралыр пащтыхьым и IэмыщIэ илъщ, цIыхубэр абы и Iуэхухэм зыкIи хэIэбэну хуиткъым. Пащтыхьымрэ абы и министрхэмрэ я гугъэщ Маньчжурием щхьэкIэ мы зауэр зэхаублэу урыс народ «зыри зыщIэн зымыгъуэтым» я къарур ирагъэлъагъуну, ар абыкIэ ягъэшынэу, къэрал кIуэцIым щызекIуэ хьэбыршыбырыгъэр ящибзыщIыну, абыхэм я гугъащ Хэку хъумэжыным цIыхухэм я нэр къыщригъапхъуэу, къэрал кIуэцIым ис бийр ящигъэгъупщэну. Ядгъэлъагъунщ, ныбжьэгъухэ, пащтыхьымрэ абы и министрхэмрэ зэрыщыуэр! Дэ ядгъэлъагъунщ абыхэм гурэ псэкIэ ди Хэкур фIыуэ зэрытлъагъур, ауэ ар зэрыдгъэлъэгъуэнур япон лэжьакIуэ нэхъыбэ дукIыурэкъым, атIэ Восток Жыжьэм щыхьэулей къарур къэрал кIуэцI бийм хуэдунэтIкIэрэщ.
Дэнэ деж зауэм дыщытепсэлъыхьын хуей хъуми, ныбжьэгъухэ, щыжыфIэ зауэм дызэрыхуэмейр, яжефIэ ар зищIысыр цIыхум, абы зи хъеррэ зи фейдэрэ къилъыхъуэмрэ. Къыхуевджэ псори социализмэм и бэракъым щIэувэну, лъэпкъыу щыIэм я лэжьакIуэбэр зы дзэ ину абы щызэхыхьэнщ, зэгуигъэхьэнщ лэжьыгъэр, хуитыныгъэр, лъагъуныгъэр, зэкъуэшыныгъэр щытепщэ дзэхэу.
ИрекIуэд зауэр!
ИрекIуэд самодержавиер!
ИугъащIэ лъэпкъ псоми я зэкъуэшыгъэм!
ИугъащIэ социализмэм!»
– Зы листовкэр яхэдутIыпщхьэнщи, езыр-езыру къедгъэджэжынщ, адрейм уакъыхуеджэнщ. Умышынэ, узыхъумэн диIэщ, зыгуэр къэхъужыкъуэм, ауэ дэ ди Iуэху бжетIакъым уэ, дэ тшэжыпэну дыхэтщ а сотнитIыр.
– Дауэ зэрыфшэжынур? Фагъэшэжрэ?
– Куропаткиным рапорт еттащи, сыт хуэдэ жэуап къытIэрыхьэми, дыкIуэжыну къыщIэкIынщ, диутIыпщыжми димыутIыпщыжми. ЦIыхум зыкъаIэтащ, пхуэIыгъыжынукъым.
– Гъуэгум къыщыфпэувынщи фызэтраукIэнщ, фамыутIыпщыжу фежьэжым, фаутIыпщыжыныр си фIэщ хъуркъым. Зырыз-тIурытIу куэд зэуапIэм IуокIхэр, ауэ ахэр гъуэгум къыщаубыдыж, куэд яIэщIэкIыръым. Подразделенэ псор дауэ фаутIыпщын? Апхуэдиз цIыху утыку ипшэ хъурэ, зэрыхъун умыщIэу? А сотнитIыр хъума
хъуатэмэ, революцэр щыхуейм деж къару хъарзынэтэкъэ! Iэмал гуэр къыхуэгупсысауэ, зэтеIыгъамэ, и чэзум деж фейдэшхуэ къахьынт абы.
– Сытым щыгъуэ а игъуэр къыщысынур? Пащтыхьыдзэм зыри ялъэмыкIыу, зы къалэм адрейр кIэлъыкIуэу японым къыхуагъанэурэ, йокIуэтыж. Сэлэтхэр зэуэнути, ягъэзауэркъым. Зэ ежьа дыхъумэ, гъуси дгъуэтынущ. Зэ зыгуэрым щIидзэн хуейщ, щIэдза хъумэ аращ, 4 Заказ №1238 итIанэ ежьащ. Урысей псор зэуэ къыздэхъеину къыщIэкIынкъым, зыгуэрым щIидзэн хуейуэ къыщIэкIынщи, ди сотняр революцэм и щIэдзапIэ ирехъу. Пащтыхьым мы зауэр зэрыригъэхьэхуар уи фIэщ хъуакъэ уэ, Семён Николаевич?
– Мэхъу. Зауэр пащтыхьым фIахьэхуащ, ауэ а Iуэхум революцэм фейдэ къыхихын хуейщ. Пащтыхьыдзэм игъэзэжу текIуэныгъэ къыхуэхьыжынукъым. Ар иджыри зыкIи нэхъыфI хъуакъым: и Iэщэр зэрыщытщ, и генералхэр нэхъ губзыгъэ хъуакъым, япон генералхэм нэхърэ куэдкIэ нэхъ улахуэшхуэ кърат пэтми. Ди сэлэтхэр нэхъ лIыхъужьхэщ, япон сэлэтым улахуэкIэ емыкIуалIэ пэтми. Ди Куропаткиным илъэс улахуэу сом минищэрэ плIыщIрэ плIырэ кърет пащтыхьым, корпусым и зы командир къэс сом мин тIощIрэ пщIырэ – сом мин тIощIрэ ирэ илъэсым. Абы щыгъуэм япон маршалым иратыр пщIэрэ зыхуэдизыр? Сом миних къудейщ илъэсым. Япон офицерым и улахуэр тумэнищщ мазэм. Ди зы корпусной генералым и улахуэр нэхъыбэщ япон армиплIым я командующиплIым я улахуэм нэхърэ.
– Телъыджэ жыпIаи, – игъэщIэгъуащ сабыру щыса Пашэ.
Лий и шхыныр къытригъэуващ, ауэ езыр къэтIысын имыдэу щIэкIыжащ.
пщIэрэ?
Абы щхьэкIэ зэпагъэуа псалъэмакъыр ирагъэжьэжащ.
– Ди сэлэтхэмрэ япон сэлэтхэмрэ я улахуэр зэрызэхущытыр – ЖыIэт.
– Япон сэлэтым мазэм сомитху кърат, ди сэлэтым иратыр апэситIрэ кIэпIейкIищрэ. ныкъуэрэщ. Аращ. Ди дзэр мелуан ныкъуэ мэхъу, ауэ сыт и пэрмэн бжыгъэм, зыгъэзэуэн яIэкъым. Офицерхэр къэрабгъэкъым, ауэ дзэ зэрызэрашэн картэ къудей тэмэму яIэкъым.
– Уа уэтыр зи Мыхьэмэт, псынэ зыдэт мо къуажэр дэ шууипщIым къэдубыдат, абы дэс япон сэлэт зытхухыр дэтхури. Абы пэгъунэгъу мэз лъапэм щIэса ди пехотэр къакIуэу къуажэм къытхудэтIысхьакъым, «приказ диIэкъым», жаIэри. Дэ абы дыдэсыну тхущIыхьэтэкъыми, дыкъыдэкIыжри, къуажэр японхэм яубыдыжащ. ИужькIэ къаубыдыжын хуей щыхъум, махуэ дапщэкIэ ебгъэрыкIуа ар къахуэмыщтэжу, цIыху дапщи хэкIуэда абы! СыхулIэ апхуэдэ инэрали, апхуэдэ къэрали, апхуэдэ зэуэкIи!
– Офицер дапщэ щIэлъ фи гугъэрэ ди лазаретым, лажьэ лъэпкъ ямыIэу, ныбажэ защIри ныщIэгъуэлъхьауэ. Жэщым йофэ, преферанс мэджэгу, жэщыбг пщIондэ мэкъэхьпэри шэджагъуэ хъуху жейуэ зэхэлъхэщ. Зэуэжынухэкъым езы офицер дыдэхэри, текIуэн дэнэ къэна.
– АтIэ, сыт дэ ди цIыхухэр абы я пшэрыхьу щIыхэдгъэкIуэдэнур, тшэжынщи адэ къыщыдгъуэтыжынщ дыщыхуейм.
– Сэ абыкIэ сыарэзыщ, ауэ уагъэшэжынкъым.
– Уэ усакъщ. Усакъыу ущыскIэ революцэ ди гъунэгъум тхуищIыну къыщIэкIынкъым. Ди сотнитIыр зэуапIэм тхуIушмэ, революцэм и хэлъхьэныгъэ мымащIэу лъытэн хуейщ, хэт дауэ абы иджы емыплъми. Ар унэм нэтшэсыжыфмэ – етIуанэ хэлъхьэныгъэщ. Псо дыдэр мыхъуми, и ныкъуэр Iэщэ яIыгъыу къэувынущ «марш», щыжаIэм. Псо дыдэри дынамыгъэсыж хъужыкъуэми, зыгуэр нэсыжынщи, ди хъыбар нахьэсыжынщ. Дэ ди хъыбарыр къару ещанэу революцэм къызэрыкъуэувэнур пщIэрэ, зыгуэр къытщыщI хъужыкъуэми: Къэбэрдейр дызэрылъхузэрыпIщ, къытщхьэщыжу къэувынущ революцэр 51 щIадзащ. 52
абы.
зымыщIэ Iэджэ. КIэщIу жыпIэмэ, дэ щIэддзэн хуейуэ добж. Иджыщ игъуэр, шухэр зэрызэуэн хуей пIалъэр икIащи, унэм кIуэжынухэщ, Куропаткиным ар игъэкIуэжынукъым, мис абдежым дэ дымис!.. Аращ революцэм и ублапIэ зыфIащыжри! СлIожь, ныбжьэгъу Семён, уи фIэщ хъуркъэ адыгэ сотняр шэшэнхэр щIыгъуу революцэм и къыщIэдзакIуэ хъуну?
– Лъэпкъ гуэрым ехьэлIауэ убгъэдыхьэ хъуну сфIэщIыркъым сэ – Сэри лъэпкъым есхьэлIэркъым ар. ЗэсхьэлIэр дзэрщ, добровольнэ дзэ, мэкъумэшыщIэ дзэ, зауэм добровольнэу къакIуэри зэуэкIэ зригъэщIауэ, революцэм хуэкIуэж дзэ! Апхуэдэдзэр революцэм и къежьапIэ хъукIэ емыкIу хэслъагъуэркъым сэ.
– Революцэм и къежьапIэр рабочэ классырщ, мэкъумэшыщIэр абы и дэIэпыкъуэгъущ. Сыт хуэдэ фащи абы ящымыгъами. Фи шухэр зэран хуэхъунутэкъым абы, фхуэшэжамэ.
Залымджэрий дэрэ абыкIэ куэд щIащ дызэрызэгурыIуэрэ, захуэр абы жиIарщ: ди Iуэху зыхэмылъыж зауэм мэлым хуэдэу дыщаукI нэхърэ, дауэ даукIми нэхъыфIщ, ар Iэмалыншэ хъумэ. Напэтехщ мыфIэкIа акъыл здэщымыIэж зауэм ухэтын къудейр.
Псалъэм дихьэха лIищым къыхуахьа шхынри упщIыIужауэ шхэн – ДгъэупщIыIужащ шхыныр. ФыхэIэбэ.
ЛIыхэм едзэкъэн щIадзащ, псэлъэныр зэпамыгъэуурэ.
– Псом япэрауэ, сэ си гугъэмкIэ, рапортым и жэуапым пэплъэн
хуейщ, армырамэ, Куропаткиным къахуищIыну унафэ захуэр зыгуэрым яфIидыгъуауэ ябжынщ.
– Ар тхылъымпIэ рапортщ, дыщэ рапорт иратами, Куропаткиным диутIыпщынукъым. Абы и жэуапыр нэрылъагъущ, ауэ сыт абы и ужькIэ тщIэнур?
– ДимыутIыпщыжмэ, ар ди щхьэусыгъуэщ, Пашэ, итIанэ дэр-дэру дыкIуэжынщ: дэ пащтыхьым дрипщылIкъым, дрилIыщIэ мыхъумэ, ауэ ди лIыщIэнри духащ дэ. Сыт къыдащIэн, псори дызэрыIыгъыу тегъэ тщIымэ, адыгэхэри шэшэнхэри дызэгъусэу.
– Ди шэшэнхэри зэрызохьэм, уэлэхьи, ауэ цIыху псори зэакъылэгъу хъун, мыарэзы гуэри къахэкIыни абы. Нэхъыбэр здэкIуэмкIэ мыкIуэну хуежьэ къахэкIмэ, мэлищэ щIакъуэншэ хъурэ, яхуэгъэза дыхъуфын хуейщ, Iуэхур здынэмысIауэ бзэгузехьэ къахэкIмэ, мис ар нэхъ гугъущ. Уи адэ къилъхуами, апхуэдэм ущысхь хъунукъым – укIын хуейщ, гъуанэдэууэ мыхъуми. Апхуэдэм ущысхьмэ, псоми ди унагъуэбжэр худигъэщIыжынкIэ хъунущ.
Пашэ и псалъэ кIыхьым иригъэзэша хуэдэ, Залымджэрий шхэн щигъэтщ, къэтэджри тутын щIигъэнащ, къикIукI-никIукIыурэ ефэуи хуежьащ.
– ЯпэщIыкIэ дзыхь нэхъ зыхуэпщI хъун гуэрхэм яжеIауэ, итIанэ адрейхэми ягурыгъэIуэн хуейщ Iуэхур зыIутыр. Урыс пащтыхьым зауэр зэрыфIахьэхуам шэч хэлъкъым, ар зы; етIуанэу, зауэм щаубэрэжьа дзэм пащтыхьым пщIэ лъэпкъ зэрыхуимыщIынур IупщIщ; пащтыхьым дзэ лъэщ имыIэжмэ, урысей рабочэхэмрэ мэкъумэшыщIэхэмрэ я къэхъеигъуэ дыдэщи, ар къызэрыхъеин щхьэ зыфIэтщ -м и большевик гупыр. Семён Николаевич абдеж щынэсым, Залымджэрий Iэпихащ псалъэр:
– Урысей революцэм фIэтыр зы щхьэщ, е щхьитIщ, щхьищщ жытIэу дызэныкъуэкъукIэ ди Iуэхум кIэ игъуэтынукъым. Иджыпсту зауэр зэрыувыIэным щIэбэныныращ урыс народым зи Iуэху зэрихуэр. Армыхъумэ, Урысейм кадети яIэщ.
– Иджыпсту зауэр зэрыувыIэным и Iуэхущ политическэ парт псоми зэрахуэр, пащтыхьым зауэр зэрыфIахьэхуар нэрылъагъущи. Ауэ дауэ зэрыгъэувыIэн хуейр а зауэр?
– Абы гъэувыIэкIэ куэд иIэщ. А псом ящыщу урысей революцэр зыхуей увыIэкIэр пащтыхьыр зэхаубэрэжьауэ яух зэуэкIэрщ, пащтыхьым японхэр къытекIуарэ къару имыIэжу, къарууншэ хъуауэ, революцэ зэщIэхъееныгъэм пэмыувыфу зауэр иухмэ, урыс народым мы зауэм текIуэныгъэ къыщихьауэ плъытэ хъунущ, пащтыхьыдзэр японхэм яубэрэжьа пэтми, пащтыхьым Япониер къытекIуа пэтми. Апхуэдэ зауэ ухыкIэр зи политикэр большевикхэрщ, апхуэдэ политикэ зиIэрщ революцэм политическэ щхьэ нэсу пыту лъытэн хуейри.
– Уэрэ дэрэ абы щхьэкIэ дызумыгъэныкъуэкъу, Семён Николаевич, нэхъыщхьэр Iуэхурщ, дэ ди лэжьыгъэ едгъэжьар пащтыхьым зауэр зэрыфIахьэхунум и зы Iыхьэ цIыкIу сфIощIри, а ди лэжьыгъэм зи псыщхьэл псы трикIар дэри ди щхьэлу добж, текIуэныгъэм дызэрыхуишэ гъуэгури тэмэму долъытэ, дэри бэнэн идогъажьэ зэрытхузэфIэкIкIэ. Нобэ тхузэфIэкIыр, сыт хуэдэ щхьэусыгъуэ имыIэми, пащтыхьыдзэр сотнитIкIэ нэхъ мащIэ тщIынырщи, дощI. Пщэдей ди къалэныр а сотнитIыр революцэ бэнэныгъэм и къарууэ къэдгъэувынырщи, деплъынщ зэрыхъум, къыдэхъулIэмэ, ари дгъэзэщIэнщ.
– НтIэ.
Лий бжэр къыIуихри, тутын Iугъуэм зэримыгъэлъагъуж лIищыр зыщIэс унэм Андзор Къаирбэч къыщIиутIыпщхьащ, бжэри адэкIэ къыщыхуищIыжащ.
– Залымджэрий, шухэр, инэралым и жэуапыр къаIэрыхьащи, зэрызохьэ. ДиутIыпщыжын идакъым.
– ФынакIуэ, абы дыкIуэнщ, Къаирбэч, мы санитарым фыхуэмыбэлэрыгъ, щIалэхэм яжеIи. КъыбгурыIуа?
– КъызгурыIуащ. Умыгузавэ, а санитарым сэ шэсу соув.
ЛIыхэм захуэпэжри щIэкIахэщ.

Тамбий Данил къихьа бзэгур пэжт – адыгэ сотняр зэрызехьэрт: Куропаткиным хуатха рапортым зыри къызэримыкIар зэхахри, псалъэмакъ къаIэтащ, зырыз-тIурытIурэ зэхуэсу хуежьащ. ИкIэм псори зэрыгъэгубжьащ.
– Хэт дэ дызыхуэзауэри, дыщIэзауэри сыт? Дэнэ щыIэ ди къуентхъыр? Дэнэ щыIэ езы зауэ дыдэр? Мыпхуэдэ зауэ жыхуаIэр? Дамыгъэзауэу дыкърагъэукI, укIыпIэм дыкърашауэ. Я-н-н-нэр, си хьэ къарэжьым ишх апхуэдэ зауэ! Хьэдэр зыгъеин, зэпымыууэ дозауэ, зэпымыууи дыкъаху! Куэдщ иджы ар! Зыдмыгъэхъейуэ шрапнелым дыпэщIагъэувэри, щай и мыуасэу шыри лIыри драгъэукI. Иджы 53 54
шухэр!
пцIы?
къэнэжар унэм дынресыж, хъыбарегъащIэ нэхъ дыкъэмынэжа пэтми! Мэлым хуэдэу драгъэукI, мэлыщхьэ фIэкIа зыфIэмытхэм.
– Мазэ дапщэ хъуауэ дыкъикIуэтрэ? Дзэ даубыда къыдэшыжынрэ дзэ къикIуэтыр хъумэнрэ фIэкIа дымыщIэу дызэрашэркъэ? Жэщ диIэ, махуэ диIэ?
– Мазэ дапщэ хъуа улахуэ къызэрыдамытрэ иужькIэ къэкIуахэм!.. Кхъуэл зэрыдамыгъэшхым фIэкIа ерыскъыкIэ къыдамыщIэIауэ къагъэна слъагъужыркъым си щхьэкIэ!..
Зэрыхьзэрийр ин хъуауэ, Къаирбэч къахыхьэжащ гупым, утыкум ихьэри и Iэр иIэтащ. ЦIыхур зырыз-тIурытIурэ сабыр хъуахэщ.
– Къуэшхэ, нэхъ хуэм дывгъэщI ди Iэуэлъауэр, хьэщIэ къокIуэхэр. Шэшэн хьэщIэ къытхуокIуэ, урыс хьэщIи и гъусэу. ТIэкIу дывгъэсабыр.
Къаирбэч и псалъэр иуха-имыухауэ, куэбжэм къыдыхьащ Залымджэрий япэ иту лIитI: зым шэшэн сотням и формэ щыгъыу, адрейр урыс сэлэт формэу, ауэ и блэм жор плъыжь зытет хъыдан хужь ищIауэ.
ЛIищыр къахыхьэри сэлам къатащ: Залымджэрийрэ Пашэрэ «Сэлам алейкум», Семён «Здравствуйте», – жаIащ. Мыдрейхэм, щхьэж зэрыфIэкъабылу, хэти «алейкум сэлам», хэти «здрасти» жаIэри сэлам ятыжащ.
– Фыкъыдыхьэ мыдэкIэ нэхъ жьантIэм.
– Мыбдейри жыхафэкъым. Сыту фыкъызэрыщIэгъэплъа хуэдэ – Ди прошенэм къигъэзэжауэ жаIэ, Залымджэрий, пэж ар, хьэмэ – Къигъэзэжам къыщымынэу, жэуап гъуэзэджи къритауэ жаIэ пщIэгъуалэ къазым.
«ПщIэгъуалэ къазкIэ» иужьрей зэманым адыгэхэр генерал Куропаткиным еджэ зэрыхъуам Залымджэрий щыгъуазэт, а дзым адыгэ
ауану хэлъыр здынэсри фIыуэ къыгурыIуэрт: пщIэгъуалэ шур адыгэм
пщIэ Iыхьэ лей зыхуащI шу цIэрыIуэу, лIыгъэ зезыхьэ гуэру щытырт, генерал Куропаткиным лIыгъэ гуэр хэлъу ялъытэртэкъым
адыгэ шухэм, атIэ зэпымыууэ къызэрикIуэтымрэ пщIэгъуалэ тесыну зэрыфIэфIымрэ къыхэкIкIэ ауан ящIырт. Ар Залымджэрий ищIэрт.
– Залымджэрий, дзыхь зыхуэпщI хъуну мыбы яхэтыр уэрщ. Дяпэ ниуви, Урысейм дышэж. Уэ жыпIэм фIэкIын дэ къытхэткъым. Уэ думышэжмэ, дэ пашэ тхуэхъун тхэту тлъагъуркъым.
– Дышэж, Залымджэрий! – зэрыгъэкIиящ псори.
Залымджэрий зыри жимыIэу гупсысэу щыту къигъанэри, ТIэсмэхьил Пашэ адыгэбзэ къабзэкIэ псэлъэн щIидзащ.
– Ди къуэш адыгэхэ, дэ абы фIэкIа дымызэуэжыну унафэ тщIащ. Куэдщ мы дэ лейуэ къытлъысар, ди зэман тщIар иухащ: пащтыхьым едухылIауэ щыта мазихыр зэфIэкIащ. ЗэфIэкIа пэтми, нэхъ кIащхъэ мыхъуауэ, тезыр къыттралъхьэ. Пшэч мыхъуххэнур чищэрщ. Арсэхъан Мухьэмэд и гъуэншэджыр щахри, чы тIощIрэ тхурэ еуащ, къэпкIухьащ жаIэри. Исхьэкъ Мутуша взводнэм уепсэлъащ жаIэри, чы тIощIрэ тхурэ еуащ. Айдемыр Мухьэмэд, тутынщэху умыупщIэу укIуащ жаIэри, чы тIощIрэ тхурэ еуащ. Июлымрэ августымрэ къриубыдэу цIыхуитхум чищэ еуащ. Шхыным утепсэлъыхьыну екIукъым, ауэ ерыскъыншэуи упсэу хъуркъым: сытым щыщ дагъэшх ерыскъыр. Гуэныхь тхьэм къахуимыщIкIэ, тобэ ярэби, абы ерыскъыкIэ уеджэну емыкIущ: лыр зищIысыр къэщIэгъуейщ, щIакхъуэр щIакхъуэкъым, аууей, сыт абы апхуэдизу утепсэлъыхьыну и пэрмэныр – псоми фэ фыщыгъуазэщ. Дауэ хъуми тшэчынт, дыздэщыIэм мыхьэнэ гуэр къикIыу щытамэ, арщхьэкIэ – неIэмал! Дагъэзауэркъым, дытрагъакIуэркъым, дагъэуври драгъэукI, драгъэкIуэтурэ драгъэукI!
Нэхъ ужьыхауэ щыта зэрыгъэкIийм аргуэру зыкъиIэтыжащ, Пашэ адыгэбзэ къабзэкIэ къажриIам щедаIуэм.
ЗэрыгъэкIий ин хъуауэ, утыкум къихьащ Тамбий Данил, и сэшхуэр и джабэм кIэрикъузэу:
– Адыгэхэ! Iуэхум щIалагъэ-делагъэ хэдывмыгъалъхьэу, зэрыхъуну псоми гупсэхуу девгъэгупсыс. Пащтыхьым шэсыпIэ дыхуиувэри, дызэуэну дыкъэкIуащ. ДыкъыздэкIуа зауэр иухакъым, ди дзэм и Iуэхур шынагъуэщ. Урысейм и Iуэху зэрыхъун ищIэркъым. Апхуэдэ гузэвэгъуэм армэр къыхэднэу, дэ ди унэ дыкIуэжмэ, сыт къыджаIэн бэкIэ къытщыгугъыу дыкъэзыгъэкIуа ди лъэпкъми, сыт жиIэн пащтыхьми! Адыгэ лIыгъэ дгъэлъэгъуэн и пIэкIэ адыгэ напэр тетхыу дауэ дгъэзэжыну! Уэлэхьи, лIым зы ажалщ иIэри, зэ улIэм нэхъыфIмэ, къэрабгъэ къыпхужаIэу бгъэзэж нэхърэ! ДывмыгъэпIащIэ, къуэшхэ, дывгъэгупсысэ, дывгъэчэнджащэ! Сыт жаIэн ди лъэпкъым!..
Данил и псалъэхэм зыкъом Iэнкун къызэрищIам Залымджэрий гу лъитэри, Семён Николаевич Iэ хуищIащ, «и чэзущ» къикIыу.
Санитарыр утыкум къиувэри, тхылъымпIэ гуэр къызэкIуэцIихащ. Тамбий Данил гупым яхэкIуэсыкIащ.
Санитарыр тхылъымпIэм къоджэ:
– Къэрал псоми я пролетархэ, фызэгухьэ!
Урысей социал-демократическэ рабочэ партым и Кавказ союз.
Осетинхэмрэ Кавказым щыпсэу бгырысхэмрэ, псоми я деж.
ИджыпстукIэ Урысей псом нэхъ гузэвэгъуэу илъыр япон зауэрщ. Ди газет псоми, нэхъыбэу Бытырбыху къыщыдэкIхэм, зауэм теухуауэ яIуатэр правительствэм и фейдэ зыхэлъщ. ЯпэщIыкIэ зэпкърыхауэ жэуап етын хуейщ мыпхуэдэ упщIэм: «Сыт зауэр къыщIэхъеяр икIи хэт абы хуейр?» Урысейм и Iуэху псори зезыхьэр народыркъым, атIэ лIакъуэлIэшхэмрэ къулейхэмрэщ, пащтыхьыр я пашэу, абы и чиновникхэрщ. Ахэр зы хъунщIакIуэ гупыжь хуэдэу зэхэтщ, ауэ, ди жагъуэ зэрыхъунщи, суд ятепщIыхь мыхъуу: армырамэ, куэд щIат ахэр Сыбыр къызэрыщыщIидзрэ, народым абыхэм зэрахьэ щэху гъэщIэгъуэнхэм щхьэкIэ.
Абы я фейдэ зыхэлъ псори ялэжь, народым и Iуэху зехьэн я пщIыхьэпIэ къыхэмыхуэу. Аращ иджыри къэхъуар. Ахэр Маньчжурием хуей хъуащ, абы налогыщIэ къытебуд зэрыхъунум щхьэкIэ, Урысейм щамыщэхуж хьэпшыпхэри абы щащэ зэрыхъунум щхьэкIэ.
Мис, зауэр къэхъеящ, народым, зыри химыщIыкIыу, зауэм фейдэ къызыхуихьынухэм я жэрдэмкIэ. Народыр пэрыуэн хуейщ мы зауэм, сыту жыпIэмэ мы зауэр абы и дежкIэ гуIэгъуэрэ хьэзаб зэфэзэщрэщи. Иджыпсту Урысейм и къалэ, къуажэ зыбжанэ къызэщIэхъеящ зауэм и бийуэ. Социалист рабочэ партым и бэракъым щIэту, рабочэхэмрэ мэкъумэшыщIэхэмрэ нахуэу зыкъаIэт, зауэр ямыдэу, зауэр къэзыгъэхъея самодержавием пэрыуэу.
Народым и фейдэ зыхэлъыр къыгурыIуэжу щытмэ, нэгъуэщI еплъыкIи хуиIэнкIи хъунукъым мы зауэм! Ауэ, Восток Жыжьэм псы- 55 56
хьэлыгъуэу щожэ абы и лъыр, пащтыхь самодержавием и гъащIэр нэхъ кIыхь ищIын папщIэкIэ.
Зауэм щаукIынур нэхъ щIалэ узыншэхэрщ, нэхъ лэжьакIуэфIхэрщ, нэхъ лъэрызехьэ дыдэхэрщ, унагъуэр зыщыгугъ, зыгъэпсэу закъуэу
Iэджи хэкIуэдэнкIи хъунущ мыбы. Хэт абы и пIэ къиувэжынур? Зыри. Сыт къаритыфыну правительствэм абы а яфIэкIуэдахэм я пIэкIэ? ЗырикI. Сэлэт яукIахэм щхьэкIэ фызабэхэмрэ зеиншэхэмрэ зэзэмызэ правительствэм къарит жьгъейр зэрахурикъур мазитI-щы къудейщ, абы и ужькIэ мэжэщIалIэу лIэнухэщ; е факъырэу уэрамым дыхьэжынухэщ. Фи адэ, фи къуэш, е фи къуэ, унагъуэр зэтезыIыгъэ закъуэр зи хъеркIэ зауэм щаукIа къулеижьхэр фэ «босяккIэ» къыводжэ, абы и зэранкIэ фэ мэжаджэ Iыхьэншэу фыкъанэу факъырэIус хэх уэрамым фыдыхьэжын хуей зэрыхъуам щхьэкIэ. Езы сэлэт дыдэхэри ныкъуэдыкъуэ хъуауэ, хэт Iэшэу, хэт лъашэу зауэм къикIыжа нэужь, факъырэм я бжыгъэм къыхэхъуэнущ, иужьрей тырку зауэм и ужькIэ зэрыхъуам ещхьу. МыдэкIэ IункIыбзэ миным адэжкIэ къыщIэс правительствэм – «пащтыхь хужьым» – фигъэтIысыжынущ «фызэрыкъэджэдыхьакIуэм» щхьэкIэ, адэкIэ хэкум фригъэкIынущ, Урысей иныр къывигъэджэдыхьынущ, «обществэм и зэрану фызэрыщытым» щхьэкIэ. Аращ къапэщылъыр зи унагъуэ зыщыгугъхэу зауэм кIуа насыпыншэхэм. Аращ, Пащтыхь правительствэм и дагъуэм кIэ иIэкъым. Ауэ япон зауэр цIыхум яхуэшэчым и лей хъуащи, мы нобэми пщэдей я суд гуащIэм ираджэнщ, пащтыхьри, чиновникхэри, народыр напэншэу къэзыгъапцIэ лъыифхэри!
Мис а дакъикъэ къэблагъэм зыхуэдгъэхьэзырын хуейщ! Ди япэ дыдэ къалэнри хуитщIыжакIуэ зэщIэхъееныгъэм, Урысей псор толъкъунышхуэу зэщIэзыубыдам дыгухьэн зэрыхуейрщ. Апхуэдэ дунейпсо зэщIэхъееныгъэщ тезыдзыфынур самодержавиер, апхуэдиз ехъулIэныгъэ иIэу иужьрей зэманым рабочэхэр Златоуст, Киев, Тифлис, къэралым и нэгъуэщI щIыпIэхэми щызэтезыукIар, иджы апхуэдиз ехъулIэныгъэ иIэу. къикIуэтыр, кIэрыху куэд иIэу. А псом и ужькIэ гурыIуэгъуэ хъун хуейщ, арэзыуэ зауэм кIуа осетинхэм зэрахьа щIэпхъаджагъэм и инагъыр. Абыхэм яукIыр езыхэм ящхь насыпыншэу зэрыщытыр; хуитыныгъэкIэ зэджэ гуэр къытхуэмынэжу зи лъабжьэр щIэкIуэда, цIыху хуитыныгъэ псори ттезыха, япэ къэс городовойм е чиновникым ди гъащIэр IэщIэзылъхьа правительствэм абыхэм къыхуазэур народыщIэ пщылIу.
Дэ псори гугъу дехьу дыпсэур пэжкъэ? Налогым и хьэлъагъым дегъэгыз, псори дыщхьэхуитыншэщ, итIани ди бий самодержавнэ пащтыхьым дыдоIэпыкъу и щIым хигъэхъуэну, дэ дэщхьу постромкIэм екъун народ къыхудолъыхъуэ.
Абы къыхэкIкIи зауэм кIуа кавказ цIыхухэм якIэлъытIуэхун хуейщ: хьэдыгъуэдахэщ, напэтехщ.
Пэж ухуеймэ, пащтыхьым къызыхуриджэр зэхэмых зыщIауэ щысын хуеящ.
Ауэ псори нэгъуэщIу къыщIидзащ.
Адрей кавказ лъэпкъхэми ещхьу, осетинхэми я хьэлэлагъ гурыщIэр ягъэлъагъуэу, мазэм тумэнитI къудейкIэ я щIыхьри я хуитыныгъэри топылу ящэжащ!
Гражданхэ! ЯукIахэм я пIэкIэ щIэуэ хишыну правительствэр къыхыхьэмэ, е полкыщIэ зэригъэпэщыну мурад ищIмэ, апхуэдэ Iуэхум дыпэрыуэу дыпэувынщ. Ди быныр ди унэ щIресыж, правительствэм етщIылIэну зауэ нэхъ хьэлъэм зыхуагъэхьэзыру. Сыт хуэдиз къарурэ пшэрыхьрэ хуей пащтыхьыр, и шхэгъухэр щIыгъуу тебдзын щхьэкIэ! Иджы къоблагъэ правительствэм и гуэныхьхэм щхьэкIэ народым и пащхьэм жэуап щитыну зэманыр: Урысеймрэ Кавказымрэ я къалэшхуэ куэдым рабочэхэр уэрамым къыщыдохьэри, ину зэрогъэкIий, бэракъ къаIэт: «Зэпыту укIуэ пащтыхьыр! Чиновникхэм щIапIэ кIуэдыр къахукIуэ! ИугъащIэ политическэ щхьэхуитыныгъэм!» жиIэу тету.
АтIэ, ди напэр щытедывмыгъэхыж дэри дзэшхуэу зэгухьауэ я хуитыныгъэм щIэбэн нэгъуэщI лъэпкъхэм я пащхьэм деж!
Ди къуэш хэщIахэм я гуэныхьыр къэдвгъэпшыныж. Ди щхьэр
лъагэу Iэтауэ, хуитыныгъэм и бэнакIуэ хьэлэлхэм лэрыгъум зи Iэгур щIиха ди лэжьакIуэIэхэр яхуэдывгъэший – дызэрызахуэр хьэкъ
тщыхъужу, пащтыхьым, самодержавием зауэ етщIылIэнщ! Урысей
псом хуитыныгъэ къэхьыным щхьэкIэ зауэ етщIылIэнщ, пролетар-рабочэ полякхэм, грузинхэм, урысхэм, журтхэм, ермэлыхэм, нэгъуэщIхэми ящIыгъуу; Урысей социалист рабочэ партым и бэракъ плъыжьу Грузием щаукIа ди къуэш мэкъумэшыщIэхэм ялъкIэ – «Зауэр укIуэд!», «Зэпыту укIуэ самодержавиер!», «ИугъащIэ хуитыныгъэм!», «ИугъащIэ республикэм!», «ИугъащIэ социализмэм!», – жиIэу зытетхэм дыщIэту.
самодержавием Бгырыс социал-демократ гуп».
Тхылъым къеджэн иухри, къызыхуеджахэр зэхахам егупсысыху,
санитарым цIыху Iувым зыхигъэпщкIуэжащ: Къармэ Бэчмырзэ игъэIуща гупым къаувыхьащ. Ар ящыгъупщэжауэ, зэхахам тепсэлъыхьын щIадзащ адыгэ шухэм.
– Аращ дыздэкIуэжым жаIэнур, къуэшхэ!
– Девгъажьэ, дызэрыземылъафэу!
– Хуэмейр къэнэну хуитщ!
– Дышэж, Залымджэрий!.. 57 УсакIуэ Мыкъуэжь Анатолэ илъэс 65-рэ ирокъу 58
УсакIуэ Мыкъуэжь Анатолэ Хьэбалэ и къуэр Советскэ (иджы Шэрэдж) районым щыщ Аушыджэр къуажэм 1956 гъэм июным и 21-м къыщалъхуащ. 1973 гъэм къуажэ школыр, 1978 гъэм Къэбэрдей-Балъкъэр къэрал университетым и филологие факультетыр къиухащ. 1979–
1995 гъэхэм «Адыгэ псалъэ» газетым корреспонденту, 1995–2013 гъэхэм «Эльбрус» тхылъ тедзапIэм художественнэ литературэмкIэ редактору, адыгэ литературэмкIэ редакцэм и унафэщIу щылэжьащ. Мы зэманым «Iуащхьэмахуэ» журналым и редактор нэхъыщхьэщ.
Мыкъуэжьым и Iэдакъэ къыщIэкIащ адыгэ литературэм хэлъхьэныгъэ нэс хуэхъуа тхыгъэ купщIафIэ куэд. 1985 гъэм дунейм къытехьащ «Жьэгу пащхьэ» зыфIища и япэ тхылъыр. Абы къыкIэлъыкIуащ «Къалэ жыжьэ», «Дунеижь», «Адэжь щIэин», «Маринэ», «Лъэхъэнэ», «Къэрэгъул бжыхь» тхылъхэр. 2016 гъэм «Эльбрус» тхылъ тедзапIэм зы том хъууэ къыщыдэкIащ Анатолэ и усэ нэхъыфIхэр щызэхуэхьэса «Си лIэщIыгъуэр» тхылъыр.
Мыкъуэжьыр 1987 гъэ лъандэрэ Урысейм и Журналистхэм я зэгухьэныгъэм, 1991 гъэ лъандэрэ Урысейм и ТхакIуэхэм я зэгухьэныгъэм хэтщ. Абы къыхуагъэфэщащ Къэбэрдей-Балъкъэр Республикэм и ЩIыхь тхылъыр, Урысейм и Журналистхэм я зэгухьэныгъэм и Дипломыр. Мыкъуэжь Анатолэ и усыгъэм тетхыхьащ ди республикэм и тхакIуэ, критик цIэрыIуэхэу Тхьэгъэзит Зубер, Къагъырмэс Борис, Бещтокъуэ Хьэбас, IутIыж Борис, Къэрмокъуэ Хьэмид, Къэжэр Хьэмид, Гъут Iэдэм, ТIымыжь Хьэмыщэ, Хьэвжокъуэ Людмилэ сымэ. Псори зэхэту усакIуэм и гъащIэмрэ и гуащIэмрэ теухуауэ тхыгъэ 80-м щIигъу дунейм къытехьащ. Абыхэм къызэрыхагъэбелджылыкIащи, «ди лъэхъэнэм и фIи и Iеи IупщIу къызэрыщ гъуджэщ» Мыкъуэжьым и IэдакъэщIэкIхэр. Къэбэрдей литературэм къикIуа гъуэгуанэм уриплъэжмэ, IупщIу къыхощхьэхукI абы нэхъ щIэгъэхуэбжьауэ зыщиужьа лъэхъэнэр – ХХ лIэщIыгъуэм и 50 гъэхэм къыщыщIэдзауэ 60 гъэхэм я кIэуххэм нэс. А илъэсхэм ди литературэм къыщызэщIэрыуащ абы адэкIэ зэрызиужьыну унэтIыныгъэхэр куэдкIэ зыубзыхуа усакIуэ, тхакIуэ гупышхуэ, Тхьэгъэзит Зубер деж къыщегъэжьарэ Ацкъан Руслан деж щиухыжу. Абыхэм я IэдакъэщIэкIхэмрэ зрикIуа лъагъуэхэмрэ гъуазэ яхуэхъуащ къыкIэлъыкIуэ совет нэужь лъэхъэнэм – 90 гъэхэм къыщыщIэдзауэ – литературэм къыхыхьа ныбжьыщIэхэм: Къанкъул Заур, Къаныкъуэ Заринэ, ПщыукI Латмир, Аброкъуэ Беллэ, Бэлагъы Любэ, МахуэлI Нарзан, нэгъуэщIхэми. Къэдгъэлъэгъуа лъэхъэнитIым лъэныкъуэ зырызкIэ япэщхьэхуэу, ауэ зэпыщIапIэ яхуэхъуу я зэхуаку дэуващ 70 гъэхэм я кIэуххэм къэбэрдей литературэм лъэбакъуэщIэ къыхэзыча Мыкъуэжь Анатолэ и творчествэр. Къалэнышхуэ, къалэн гугъу и пщэ къызэрыдэхуэр езыми зыхищIэу, и усэхэм ящыщ зым абы мыпхуэдэу щетх: 59
Сэ зэманыжьым срикIэухщ,
Сэ зэманыщIэм срищIэдзапIэщ.
Сэ лIэщIыгъуитIым сралъэмыжщ,
Сэращ къэкIуэнум и кхъухь тедзапIэр.
(«Сэ зэманыжьым срикIэухщ.») Мыкъуэжьым и усыгъэм адыгэ литературэм увыпIэ хэха щеубыд. Абы и IэдакъэщIэкIхэм езыр зыхэпсэукI зэманым и нэпкъыжьэр IупщIу къатощ, и лъэхъэнэгъухэм я гурыгъу-гурыщIэхэр художественнэ Iэзагъ хэлъу къыщыгъэлъэгъуэжащ. Анатолэ и усыгъэм и нэщэнэ нэхъыщхьэу къыхэбгъэщхьэхукI хъунущ гурыщIэ куурэ гупсысэ жанрэ зэрыщызэщIэлъыр.
Зэ еплъыгъуэкIэ Мыкъуэжьым и усыгъэр лирикэ щабэ зэфэзэщу къыпфIэщIынуми, усэхэм я купщIэр жылагъуэ, политикэ Iуэхухэм щытегъэпсыхьари мащIэкъым. БлэкIа лIэщIыгъуэм и 80–90 гъэхэм ди къэралым къыщыхъуа зэхъуэкIыныгъэхэр образ щIэщыгъуэкIэ къыщыгъэлъэгъуащ «Ди кхъухьыр» усэм. А лъэхъэнэм къэрал унафэр зыIэщIэлъахэм цIыхубэр зыхуаша насыпыншагъэхэмрэ СССР-кIэ зэджэ къэралышхуэр зэрыкъутэжамрэ усакIуэм къигъэлъэгъуащ езым и закъуэу дэсея кхъухьым и образымкIэ. ГъащIэм и толъкъунхэм зэтрагъэщэха а кхъухьыр псыхьэлъахуэу нэпкъым къытридзэжащ. Абы игъэпIейтея усакIуэм и пащхьэ къиуващ упщIэ куэд:
Дапщэщ ди дыгъэр пшэхэм къыкъуэкIыжу,
А псыхьэлъахуэр щигъэгъущыжынур?
А псыхьэлъахуэм кхъухь къыхэтщIыкIыжу,
Тенджызым тетхэм дащыщIыхьэжынур? («Ди кхъухьыр»)
90 гъэхэм я пэщIэдзэхэм Совет Союзыр зэрыкъутэжам къыдэкIуащ цIыхубэм я псэукIэр куэдкIэ екIэкIуэныр, лэжьапIэ IэнатIэхэр яфIэкIуэдыныр, зи унагъуэ зыхуэмыпIыж цIыхухъухэр фадафэу уэрамым къыдэнэныр. А псом пэщIэтыфар «тахътэм ису, зи Iэнэхэр зэтету зи дунейр жэнэтхэмрэ» зи напэр мылъкукIэ зыщэжахэмрэщ. А Iуэхугъуэ гугъусыгъухэр Мыкъуэжьым и усэхэм уигъэпIейтейуэ къыщигъэлъэгъуэжащ. Фадафэм и образыр гуемыIуу, гурымыхьу гъащIэм къыдокIуэкI, литературэми, хабзэ зэрыщыхъуауэ, ар персонаж мыхъумыщIэу къыхощ. И дуней тетыкIэрэ и IуэхущIафэкIэ мыгурыхь цIыхум и гущIэм щыхъэхэр зыми къыфIэIуэху хабзэкъым, дэхуэхам зыщIэзыгъэкъуэфхэри мащIэ дыдэщ. Ауэ усакIуэм и псэ пIащIэм гъащIэм и дурэшплIэрэш псори къетIэщIыф, цIыху зэхуэмыдэхэм я гущIэлъапсэм йоплъэф. «Фадафэ» зыфIища усэм Мыкъуэжьым къыщегъэлъагъуэ апхуэдэр нэрыгъ зыхуэхъуа цIыхум и гум щыщIэхэр. Ар зэгуэрым «IэщIагъэлIу», «лэжьакIуэшхуэу», «и щапхъэм щIэблэр щIапIыкIыу», «и лъэпкъи лъахи иригушхуэу», «щыхузэфIэкI-щихьэмтетыгъуэм ныбжьэгъу куэдыкIей иIэу», «гуп псо и уасэу къекIуэкIат». АрщхьэкIэ: 60
ЗэхъуэкIыныгъэм и псы уэрыр,
Пэмыплъэххауэ, къыщIэуащ.
ИгъэлъэпIари щIэпсэуари
IэщIихри – щIигъэмбрыуащ.
Зэпхъуэну шхийр къыхуэмыгъуэту
Бэлыхьу мащIэ ишэчар?!
И бампIэр фадэм ныхуиIуатэу
Къыдэнэжакъэ – зэфIэкIащ. («Фадафэ»)
АдэкIэ усэм къеIуатэ фадафэм гъуэгу пхэнжкIэ дидзыхын хуей щIэхъуа щхьэусыгъуэхэр – «хуеякъым хъуну хьэкIэпыч», «хьэрычэтыщIи хъуфакъым», «зи гупкIэ исым и уэрэдым дежьууфакъым», «зыхуегъэкIуакъым зэманыщIэу зи напэр сомкIэ зыщэжам», «гъэпцIагъэм зыхуегъэсакъым». Ауэ, нэхъыщхьэращи, ар «мыбзаджащIэ», «мыдыгъуакIуэ», «мыIужажэ», «мыахьмакъ», и зэран зыми емыкIыу шхапIэм хуэзышэ лъагъуэ закъуэм тетщ. Пэжымрэ захуагъэмрэ и телъхьэ усакIуэр блэплъыкIыфыркъым апхуэдэ мыхъумыщIагъэм икIи къэралыр зыхуэкIуа псэукIэр зи Iэужьхэм нехьэкI-къехьэкI хэмылъу мыпхуэдэ псалъэхэмкIэ захуегъазэ: «… Фэ, къэрал жыпыр зыунэщIахэ, Фыхуиткъым фщIыну ар ауан. Фэращ цIыхубэр гугъапIэншэу Уэрамым дэзыутIыпщхьэжар. Фэращ къэралыр зыгъэплъакъуэу ЩыхупIэ нэзым Iузышар». Мыкъуэжьым и усэм дызыщрихьэлIэ фадафэр – къызэщIэзыкъуэ образщ, езы усакIуэми къызэрыхигъэщщи, «апхуэдэ дэсщ ди къалэ къэскIэ, ди къуажэ къэскIи къыдэпшынщ». Нэхъ шынагъуэжращи, апхуэдэ щIэпхъаджагъэмкIэ жэуаптакIуэу зы цIыхуи къэувыфакъым, икIэм-икIэжым, абы кърикIуаращи: «Нэмысу игъуэ псэ хей минхэр, КIакхъу щIамычауэ, яукIащ».
УсакIуэ нэсым и IэдакъэщIэкIхэм езыр зыхэпсэукI лъэхъэнэм и сурэт наIуэ къахэщ хабзэщ, ар абы бгъэдэлъ зэчийм и зы нэщэнэу, и фIагъыу къоув. Мыкъуэжьми хузэфIэкIащ езым и лъэхъэнэм – «щысхьыншэу хейхэр хэзыутэ», «нэжэсхэм я IупэфIэгъу», «цIыху уасэр мылъкукIэ къэзылъытэ», «лыд псори дыщэу зылъагъу» зэманым – и сурэтыр и усэ сатырхэм «щигъэжын», абы щыгъуэми, и псэр къабзэу ихъумэу, «фIыр и плъапIэу къэнэжын».
ИщхьэкIэ зи гугъу тщIа усэхэм къыщыIэта Iуэхугъуэхэр нэхъ куужу, зы къэралымрэ цIыху щхьэхуэмрэ я щыIэкIэ-псэукIэм емыхьэлIауэ, атIэ гъащIэм и философиеу къыщыгъэлъэгъуащ «Шэрхъ гудзэншэу дунеижь абрагъуэр…», «Дунеижь», «ГъащIэ-мафIэгужь», «ГъащIэхышхуэ, хэт хьэфэ гъэпщакIэ…», «Къысхубохь гуфIэгъуи…», «АкъылкIэ сэ…», «ГъащIэм», «Ди зэманыр зэрыакъылыфIэ…», «Дунеижьым дыщэм зыхуегъэщхъ…» усэхэм, нэгъуэщIхэми. «Дунеижь» зыфIища усэм къыхощ Мыкъуэжьым гъащIэм хилъагъуэ мыхъумыщIагъэхэр. Абы псэкIэ къищтэркъым «е-щхьэзыфIэфIыр зи жьантIэдэс», «цIыхугъэ нэсыр зи бжэкъуагъкъуэт», «акъылыфIагъэр зыфIэделагъэ», «нэмыукIытагъэр зи жьэгу щыпэкIу», «бохъшэ домбейхэм къадеуджэкI», «шатащхьэ IувкIэ щыкIар зыгъашхэ», «здэармырамкIэ еджэрэзэкIыурэ гурыгъ мелуанхэр изыгъэжа» дунеижьыр. Абы къыхэкIкIи, нэгъуэщI усэм – «Шэрхъ гудзэншэу дунеижь абрагъуэр…» жыхуиIэм – и кIэухым деж усакIуэм езы дунейр зи IэмыщIэ илъым лъэIукIэ зыхуегъазэ: 61
Ди щхьэщыгум дыгъэр къизыIыгъэу,
Зи IэмыркIэ щIыр къекIэрэхъуэкI,
Пэлъэщауэ е-бзаджейм цIыхугъэр
ЩIы хъурейр зэгуэрым нэху къегъэкI. («Шэрхъ гудзэншэу дунеижь абрагъуэр…»)
Мыкъуэжьым и IэдакъэщIэкI зыбжанэм къыхощ щIыр, гъащIэр, дунейр «здэармырамкIэ» еджэрэзэкIыу, абы сыт щыгъуи хабзэ пхэнж куэд къыдекIуэкIыу: «ГъащIэ-мафIэгужьым гужьу дызэредзэ, ГъащIэмафIэгужьым гущIэр зэрегъэшх, ТфIэфI-тфIэмыфI жыхуэпIэр щайуэ къримыдзэу, ЩхьэрыутIыпщу макIуэ, пхэнжурэ егъэш» «ГъащIэ-мафIэгужь»; «Шэрхъ гудзэншэу дунеижь абрагъуэр Зи Iэмырым къыдекIэрэхъуэкI, Хабзэ пхэнжхэу мы ди гъащIэр мыгъуэ КъытщызыщIхэр щIым щытхузэхъуэкI» «Шэрхъ гудзэншэу дунеижь абрагъуэр…»; «И хабзэ пхэнжхэм мы гъащIэм Уи нэ дахитIыр дэплъызт…» «И хабзэ пхэнжхэм мы гъащIэм…»; «Дунеижьу фIыр зыхудиплъапIэр МэкIэрахъуэ пхэнжу – къэплъэнэфщ…» «Дунеижьу фIыр зыхудиплъапIэр…». УсакIуэр апхуэдэ гупсысэхэм хуэкIуэныр 62
нэхъыбэу къызыхэкIыр ихъуреягъкIэ и нэгу щыщIэкI зэхуэмыдэныгъэрщ, «изрэ ныкъуэрэ зэрызэрымыщIэрщ». «ГъащIэ-мафIэгужь» зыфIища усэми Мыкъуэжьым къыщигъэлъэгъуащ дунейм къыдекIуэкI хабзэ мыхъумыщIэхэр, псори зэуэ къызэщIэкъуарэ мафIэгум и образым ешэлIэжауэ. УсакIуэм гъащIэм, цIыхум и щыIэныгъэ-псэуныгъэм ехьэлIауэ къиIуатэ гупсысэхэр нэхъри щIэгъэхуэбжьа, гум ежалIэ,
гукъинэж мэхъу къэгъэпсэуныгъэ Iэмалыр къигъэсэбэпу гъащIэмафIэгум зыщыхуигъазэкIэ:
ГъащIэ-мафIэгужьу хейхэм я щIыунэ,
Удэфа-сэхъуахэм я дуней жэнэт,
Ди зэхуэдэ унэу, уей, емынэ унэ,
Ди унэкIэ хъунум и жэуап къыдэт! («ГъащIэ-мафIэгужь»)
Къэтхьа едзыгъуэми, езы усэр зэрыщыту къапщтэми, укъыщеджэ къудейкIэ абы и гъэпсыкIэ телъыджэр, и ритмикэ шэщIар макъамэу тхьэкIумэм къоIуэ. Сатырхэр макъ зэщIэжьыуэхэмкIэ къулейщ, абыхэм IуэрыIуатэм и рифмэмрэ кIэух рифмэ зэблэдзамрэ IэкIуэлъакIуэу щызэхэухуэнащ. Едзыгъуэм и ещанэ сатырым деж «унэ» псалъэм омониму къызэрытригъэзэжым усэм щIэлъ гупсысэр ешэщI, егъэшэрыуэ, ар тхылъеджэм нэхъ зыхищIэн-зэхищIыкIынымкIэ къалэн пыухыкIа егъэзащIэ «уей» жыхуиIэ междометиеми.
ГъащIэ-мафIэгум и образым КIыщокъуэ Алим и усыгъэми ущрохьэлIэ, ауэ усакIуитIым я тхыгъэхэм щIалъхьа гупсысэр зэтехуэркъым. ТIуми гъащIэр мафIэгум ирагъапщэ, абы и образымкIэ дунейм и зэхэлъыкIэр къагъэлъагъуэ, арщхьэкIэ КIыщокъуэм гъащIэмафIэгум ису кIуэ цIыхухэм я хьэл-щэнкIэ зэрызэхуэмыдэр ди нэгу къыщIигъэувэмэ, Мыкъуэжьым зи гугъу ищIыр «гъащIэ-мафIэгужьым» щызекIуэ хабзэ мыхъумыщIэхэрщ. УсакIуэм къызэрилъытэмкIэ, абы «ер щыжьантIэрыкIуэщ», «щиIутIыжщ нэфI-нейм», «щогурым тхьэмыщкIэр», «зыщатIыжыр бейм», «Iэщэ щызэрахьэ», «Iущыр щызэрахуэ», «напэ щызэIуащэ», «псэр щызэхаутэ», «мылъкум елъытауэ щащIыр зэхэгъэж», уитIысхьэн хуей хъуами, «уигу зрегъэбгъэж». Мыкъуэжьым и IэдакъэщIэкIхэм куэдрэ уащрохьэлIэ цIыхухэр
мылъкурэ къулыкъукIэ зэрызэхуэмыдэм къишэ икIагъэхэм. Абы щыгъуэми, усакIуэм фIы дыдэу къыгуроIуэ «дыгъэмыхъуэр зи натIэ» ныкъуэмрэ «дыгъафIэр Тхьэ IэмыркIэ зыIэрыхьа» изымрэ щIызэрымыщIэр – «тетхэщи аращ дуней зырыз». Ар къэзыгъэуIэбжьыр нэгъуэщIщ:
ЗэрызгъэщIэгъуэнур къысхуэмыщIэ:
Ныкъуэм ныкъуэр сыт щIызыхимыщIэр? («Изым ныкъуэр зэрызыхимыщIэм…»)
Мыкъуэжьыр ящыщщ гъащIэм куууэ икIи плъыфэбэу хуэусэ закъуэтIакъуэхэм. УсакIуэм и еплъыкIэмкIэ, гъащIэр зи лъащIэм унэмысыф, зи щэхухэр къыпхуэмытIэщI гъуэбжэгъуэщщ. Ар мыпсэхуу цIыхум и щыIэныгъэ-псэуныгъэм и мыхьэнэм лъыхъуэ зэпытщ, къыщыхуэмыгъуэткIи, и гугъэр хихыжауэ жеIэ: «…Уи щэхухэм я щIэм Сынэсыфкъым, гъащIэ, Сэ содыхьэшхыр Сымыгъыным папщIэ». «АкъылкIэ сэ…». И зэманым къыщыхъу мыхъумыщIагъэхэр и нэгу щIэкIыхукIэ усакIуэм нэхъри хьэкъ щохъу дунейр зэрынэмыщIысар. ИтIани цIыхупсэм сыт щыгъуи зы фIагъ къыдокIуэкI – гугъэн-хъуэпсэныр. Апхуэдэ гупсысэхэр лъабжьэ хуэхъуащ «ГъащIэм» жыхуиIэ усэм:
ДымыщIэу псэху
ДыщIэбгъэтхьэджэр
Акъылым ещIэ – НэкъыфIэщIщ…
ИтIани гум
Хъуэпсэн щIимычэ,
Телъыджэ щыIэу
Мэхъу и фIэщ. («ГъащIэм»)
Псыр ипщэкIэ зэрыдэмыжейр, къэкIыгъэр зэремыкIыхыр, щIы хъурейр цIыхур здыхуей лъэныкъуэмкIэ зэремыджэрэзэкIыр, гуфIэгъуэмрэ гуауэмрэ зэрызэлъэпагъыр, емрэ фIымрэ я зэпэщIэтыныгъэ мыухыжыр дунейр къызэриухуэрэ абы щызекIуэ хабзэ ткIийхэм ящыщщ. УсакIуэми ахэр фIыуэ къыгуроIуэ, ауэ «узыхьыну псым зыдегъэзых, сыт хуэдизрэ ухуэмыхъущIэми, гъащIэр зэрыщымыт пхуэщIынукъым» къыжезыIэхэм жэуапу яретыж: «ХущIэкъуат сищIыну ещхь езым, Ауэ сэ дунейр къыспэлъэщакъым. СхуэмыщIами ар зэрыщымыт, Сызэрыщымыти зезгъэщIакъым» «Дунеижьым дыщэм зыхуегъэщхъ…». Дунейм и зэхэлъыкIэми, цIыхум и щыIэкIэ-псэукIэми, ихъуреягъкIэ и нэгу щыщIэкI къэхъугъэ псоми куууэ хэплъа усакIуэр, икIэм-икIэжым, къызыхуэкIуэр гъащIэр зэрыщытым хуэдэу лъагъунырщ, ифIри и Iейри къэщтэнырщ: 63
АфIэкIа къискъухьынкъым мы гъащIэр:
ЩыдимыIэкIэ дызыхэдэн,
И фIыр ифIу, и Iейри и Iейуэ,
Зэрыщытым хуэдабзэу къэсщтэнщ.
(«АфIэкIа къискъухьынкъым мы гъащIэр…»)
Мыкъуэжьыр «усакIуэ нэщхъей» цIэр зытеIукIахэм ящыщщ. Ауэ абы къикIыркъым Анатолэ и усыгъэр тхьэусыхафэ е гъыбзэ зэфэзэщу зэхэлъу. Абы къикIращи, усакIуэр куууэ, набдзэгубдзаплъэу гъащIэм хоплъэф, абы и хужьыр хужьу, и фIыцIэр фIыцIэу – зэрыщыт дыдэм
хуэдэу елъагъу. Зы лъэныкъуэкIэ уеплъмэ, нэгъуджэ щхъуэкIэплъыкIэкIэ дунейм хэплъэну хуейхэм Мыкъуэжьым и усыгъэр къагурымыIуэнри хэлъщ, ауэ, нэгъуэщI лъэныкъуэкIэ, абы гъуджэу къытощ пэжыгъэр, захуагъэр, усакIуэм и гущIэлъапсэм щызэпцIа сатырхэм къапкърыкI гумащIагъэр, псэ къабзагъэр, хьэлэлыгъэр – дунейр мыкъутэжу зэтезыIыгъэ хъугъуэфIыгъуэхэр. «УсакIуэ нэщхъейхэм» зэрыхалъытэм ехьэлIауи Мыкъуэжьым етх:
«ЩIым темытыжми гуфIэгъуэ
Ярейуэ, щхьэ унэщхъей?» – Къеджа иужькIэ си тхыгъэм,
Ныбжьэгъухэм къызжаIэрейщ. ГуфIэгъуэщ, сэ фIыуэ сощIэ,
КъыщIигъэщIар мы дунейр… СыгуфIэщэну сыхуейщи,
Аращ сэ сыщIэнэщхъейр. («ЩIым темытыжми гуфIэгъуэ…»)
Мыкъуэжьым и усэхэм я нэхъыбэр фIым къыхуеджэн, цIыхубэм я гъащIэр ефIэкIуэн, щIэблэм къэкIуэну дахэ яIэн, лъэпкъым зиузэщIын гугъэхэмкIэ псыхьащ. «Хъуапсэ и псэ кIуэдыркъым» зэрыжаIэу, усакIуэми и гугъэ хихыжыркъым дунейр зэгуэрым нэщIыса зэрыхъунум, абы цIыхугъэр, гуапагъэр, гумащIагъэр, пэжыгъэр тепщэ зэрыщыхъунум. Аращ ар «гуфIэгъуэм теухуауэ», «захуагъэр щигъэлъапIэу», едаIуэм «гуфIэ нэпс къыфIыщIигъэкIыу» уэрэд зэхилъхьэну щIыщIэхъуэпсыр: «Узэджэр къокIуэ» – жиIэгъащ псалъэжьым, ГуфIэгъуэм хуэзгъэпсынщ сэ зы уэрэд» «Сыхуейт сэ зэхэслъхьэну Iэджэ щIауэ…». УсакIуэр езы ажал дыдэми, гугъэр и Iэщэу, пэщIэтыфщ: «Ажал, Уэ сэркIэ ущыIэжкъым – Си гугъэхэмкIэ УзукIащ» «Ажал».
Мыкъуэжьым и усыгъэм щIыпIэ щхьэхуэ щаубыд лIэныгъэм ехьэлIа гупсысэхэм. И усэхэм языхэзым: «Аращ и хабзэр дунеижьым: Къытохьэ зыр, адрейр токIыж», – щетх усакIуэм. АдэкIэ къыхегъэщ ажалыр гъащIэм зэридауэгъур, арщхьэкIэ цIыхур гуауэ архъуанэм кърихыжу къыдогъуэгурыкIуэ гугъэр: 64
ЩызэхокIыжри пшэр ди уэгум,
Ди нэгум дыгъэр къредзэж.
Адэжь щIэинщи гугъэ тIэкIур –
Гугъэн аргуэру щIыдодзэж. («Аращ и хабзэр дунеижьым…»)
Дэтхэнэ усакIуэ нэсми хуэдэу, Мыкъуэжьыр дунейм и щытыкIэми, ихъуреягъкIэ къыщекIуэкI къэхъукъащIэхэми, зыхэпсэукI зэманми хуэнабдзэгубдзаплъэщ. А псоми къадэкIуэу, абы псэкIэ зэрегъэзахуэ, зэпелъыт цIыхухэм щэхуу е нахуэу яхэлъ хьэл-щэнхэр, я гущIэм и кууагъ-чэнжагъыр. Абы щыгъуэми, усакIуэм нэхъыбэрэ къыхегъэщхьэхукI хьэлым я нэхъ мыгъуэу цIыхухэм ядилъагъухэр – пцIы упсыныр, Iужажэныр, фыгъуэн-ижэныр, фэрыщIыныр, нэгъуэщIхэри. ЦIыхум и пщIэр бгъэдэлъ мылъкумкIэ къыщалъытэ иджырей зэманым «дунейм и ныбжьыр и ныбжьу», «жып щэхукIэ кърахьэкIыу», «щыкIахэр зэкIэрызышхэу» абыхэм я «шхахуэм хейхэр хэзыгъэшхыкI» Iулъхьэр щытепщэщ. Ар зезыхьэхэм яфIокIыжри, усакIуэм гъэщIэгъуэну езы Iулъхьэм зыхуегъазэ: «Жэнэтым хейхэр допщIыхь – Щытыншыжынщ псэ бэмпIар… Ахърэтми ущызэрахьэу КъыщIэкIмэ, дыунэхъупащ» «Iулъхьэ».
ЦIыхухэм ядилъагъу мыхъумыщIагъэхэм Мыкъуэжьыр хэхауэ къащIытеувыIэм щхьэусыгъуитI иIэщ: япэрауэ, апхуэдэ хьэл-щэнхэр усакIуэм и зэхэщIыкI-гупсысэм къызэримытIасэрщ, псэуныгъэм хуиIэ гукъыдэжымрэ и дуней тетыкIэмрэ ахэр зэремызэгъырщ; етIуанэрауэ, гъащIэм зыщрихьэлIэ цIыху мыгъасэхэм, гу щIыIэхэм къатрищIыкIа образ гуемыIу къигъэщIкIэрэ зытрищIыкIахэм закъригъэщIэжын, зыщIигъэгупсысыжын, Iэмал гуэр иIэжыххэмэ, пэжыгъэмрэ захуагъэмрэ я гъуэгум тригъэувэжын мурад зэриIэрщ. А псом къадэкIуэуи, щIэблэр щIэппIыкIын и лъэныкъуэкIэ апхуэдэ усэхэм я гъэсэныгъэущииныгъэ мыхьэнэр лъагэщ. «Дунейр уи Iэпэм къыдеджэрэзэкIыу…» усэм Мыкъуэжьым къыщегъэлъагъуэ цIыхугъэр къызэрапщ пщалъэ нэхъыщхьэхэр:
Уи зэхэщIыкIыр ФIым хуэмыпсыхьамэ,
Дахагъэ уи гум
Къыщымыушамэ,
УцIыхукъым,
Хуеймэ, уэ урепащтыхь.
УзырикIщ,
УфIэфIыху зыгъэалыхь! («Дунейр уи Iэпэм къыдеджэрэзэкIыу…») 65
Гуапагъэр, гумащIагъэр, гулъытэр гъадэщIыдэм къыхэзынэу,
мылъкур, пцIыр, фэрыщIагъыр тепщэ щыхъуа зэманым усакIуэр псэкIэ гугъу щохь: «Дэтлъагъумэ цIыхум гумащIагъэ, ДгъэщIагъуэу сыт дыкъыщIэнар?!» «И IитIыр хьэлъэм иришэхыу…», – щIоупщIэ ар. ЦIыхум я нэхъыбэм дахагъэр ямылъагъужу, дунейм и телъыджагъым хуэгунэфу къызэрынари усакIуэм егъэщIагъуэ: «Бгъэдэлъщи МыкIуэщIыж дахагъэ, Мы дунеишхуэр СогъэщIагъуэ. А псори цIыху ЗымыгъэщIагъуэ ЩIым зэрытетыр СогъэщIагъуэ» «СогъэщIагъуэ».
Мыкъуэжь Анатолэ и усыгъэм и къыщхьэщыкIыныгъэ нэхъыщхьэхэм ящыщщ зы усэм и кIуэцIкIэ мыхьэнэ зэпэщIэуэ къызэрыкI гурыIуэныгъэхэр щызэхьэлIэныр, щызэгъэпщэныр. Апхуэдэхэр тIурытIурэ зэдзылIауэ усэхэм къыщокIуэ: гуфIэгъуэ – гуауэ («Сыхуейт сэ зэхэслъхьэну Iэджэ щIауэ…», «ЩIым гуфIэгъуэм…», «ЗыпщигъэнщIкъым дыгъэр
къыкъуэкIамэ…», «ГуфIэгъуэ защIэу уэрэд…»), гъащIэ – ажал («АкъылкIэ сэ…», «Ажалым», «Аращ и хабзэр дунеижьым…», «– Удз гъэгъахэр…», «Аушыджэр джабэм кIэрыт кхъэжьым…»), пэж – пцIы («Зеиншэу Пэжыр къыдэнащ уэрамым…»), зауэ – мамырыгъэ («Дунеишхуэ…», «Хуейщ дыгъэр бзийкIэ гуэшэну…», «Макъхэр», «Iугъуэ», «Сыхьэт закъуи и IитIыр мыпсэхуу…»), зэман акъылыфIэ – зэман акъылыншэ («Ди зэманыр зэрыакъылыфIэ…»). А гурыIуэныгъэхэр щызэпэщIэгъэува усэхэм философие гупсысэ куу ящIэлъщ.
«Пщэдджыжьыпэм цIыхупсэм…», ГуфIэгъуэмрэ гуауэмрэ, гъащIэмрэ ажалымрэ, зауэмрэ мамырыгъэмрэ я зэпэщIэтыныгъэ мыухыжхэм Мыкъуэжьым и усыгъэм щIыпIэ щхьэхуэ щаубыд. Зауэм и бийуэ и усэ сатырхэр игъэпскIэрэ Мыкъуэжь Анатолэ и IэдакъэщIэкIхэм мамырыгъэр щегъэлъапIэ, абыкIэ цIыхугухэр гуапагъэм, къабзагъэм, къуэшыгъэм, зэныбжьэгъугъэм къыхуегъэуш. Псалъэм папщIэ, «Макъхэр» усэм къыхощ щIым макъ зэмыщхь бжыгъэншэхэр зэрыщыIур: бзухэм я уэрэдыр, псым и даущыр, хьэгъуэлIыгъуэ Iэгуауэр, уафэгъуагъуэр, къыр дзакIэ къыгуэхум и макъыр. Абыхэм языхэзми и IукIэкIэ, щIэIу щхьэусыгъуэкIэ, зыгъэIукIэ лъапIагъэ пыухыкIа ябгъэдэлъщ. Ауэ, усакIуэм пэжу гу зэрылъитащи, абыхэм яхэзэгъэнкIэ Iэмал иIэкъым шэ, лагъым къэуэж макъхэр. Усэм и кIэух сатырхэм абы щетх:
… Ауэ ирехъу щIыр
Гуауэм къыдэмыскIэу – И купщIэкIэ, и зэхэлъыкIэкIэ, къыщыIэта гупсысэкIэ «Макъхэр» усэм поджэж Мыкъуэжьым «Дунеишхуэ…» зыфIища усэри. Зауэм зи псэр щыщтэ усакIуэм мамырыгъэм и нэщэнэ нэхъыщхьэу къегъэлъагъуэ дунейр щыму, даущыншэу щытыныр. Аращ абы щIитхыр:
Мы щIылъэм
Шэ фий макъ къыщремыIу. («Макъхэр»)
Дунеишхуэ,
УмыIэуэлъауэ.
Дунеишхуэ,
СынолъэIу, зыущэху.
Топ зыщIыпIи
Зэрыщамыгъауэр
Хьэкъ къысщыщIи,
Мы си гур гъэпсэху. («Дунеишхуэ…») 66
Мыбдеж усакIуэр зауэм и макъ шынагъуэм и бийуэ увмэ, «Iугъуэ» усэм деж абы зауэм и Iугъуаем зыпыIуедз. Усэм и япэ едзыгъуитIым къыхощ зы бынунагъуэм я гъащIэ мамырыр, лэжьыгъэ хьэлэлыр, дунейм и дахагъыр, цIыхугухэм я къабзагъыр… Бынхэм нэжэгужэу хадэр ягъэкъабзэ, анэри, «и нэгу къищу нэщхъыфIагъэ», абыхэм яхуопщафIэ. Дунейр мамырщи, «хьэку уэнжакъым къриху Iугъуэри» мамырыгъэм и нэщэнэу, «уафэ къащхъуэри гуфIэу» усэм къыщыгъэлъэгъуащ. Апхуэдэ щIыкIэкIэ, зи гугъу тщIы усэм Мыкъуэжьым щызэпэщIегъэувэ мамырыгъэм и Iугъуэмрэ зауэ Iугъуаемрэ я образхэр, абы и кIэух едзыгъуэми щетх:
ЩIимыгъанэм зауэ Iугъуэм,
Хуиту щIылъэм къыIуплъэфмэ,
Уафэр хуейкъым нэгъуэщI фIыгъуэ.
Уафэ къащхъуэр ирегуфIэ! («Iугъуэ»)
Мыкъуэжьым къызэрилъытэмкIэ, уафэмрэ щIылъэмрэ къабзэу, зыри я зэхуаку къыдэмыхьэу, зэIуплъэфу щытыпхъэщ. А гупсысэхэр и лъабжьэу, усакIуэм зауэм хуиIэ лъагъумыхъуныгъэр «Сыхьэт закъуи и IитIыр мыпсэхуу…» усэм щыщIохуабжьэ икIи зэIухауэ езы зауэм зыхуегъазэ:
Къыуах нэлат, щымыIэ уэ къыпхуей,
Си сатырхэми пщыхуащ я ней,
Зауэ! («Сыхьэт закъуи и IитIыр мыпсэхуу…»)
Мамырыгъэр игъэлъапIэу, зауэ Iугъуэмрэ шэ фий макъымрэ защидзейуэ Мыкъуэжьым игъэпсащ «Хуейщ дыгъэр бзийкIэ гуэшэну…» усэри. Абы усакIуэм щегъэув упщIэ жэуапыншэ куэд: «Зауэм и Iугъуэм щIиуфэм – Дыгъэм и лажьэр сыт?», «Шэм и фий макъым игъащ-
5 Заказ №1238 тэм – Бзухэм я лажьэр сыт?», «Ем къыщIэхутэм и лъэгум – Гъэгъам и лажьэр сыт?». А упщIэхэм я къалэн нэхъыщхьэр цIыху къэскIэ зыщIигъэгупсысыжынырщ, щIэблэм къэкIуэну дахэ яIэн папщIэ балигъхэр зэгурыIуэнырщ, зауэ мафIае зэщIамыщIэнырщ. Усэм и купщIэ нэхъыщхьэр къыщыгъэлъэгъуащ абы и кIэух едзыгъуэм:
Хуейщ сабий цIыкIухэр джэгуну,
ЩIым гуфIэу къыщажыхьыну.
Балигъхэр зэгурымыIуэм,
Сабийм я лажьэр сыт? («Хуейщ дыгъэр бзийкIэ гуэшэну…»)
Къэбэрдей-Балъкъэрым и цIыхубэ усакIуэ Тхьэгъэзит Зубер зэрыжиIащи, зауэмрэ мамырыгъэмрэ ятеухуауэ усакIуэ нэхъыфIхэм ятхахэм я купщIэкIи я гъэпсыкIэкIи ябгъурыбгъэувэ хъунущ Мыкъуэжь Анатолэ мамырыгъэм теухуа и усэхэр. УсакIуэр и псэм щыщ IыхьэкIэ нэхъыбэрэ гуэшэхукIэ, абы къыщыщIэж усыгъэ-псынэр икIуэщIыкIыркъым, атIэ кIуэ пэтми нэхъ уэр, къабзэ мэхъу. И интервьюхэм языхэзым Мыкъуэжь Анатолэ щыжиIэгъащ: «УсакIуэ нэсым и дежкIэ щыIэкъым щхьэ закъуэ насып. Абы и насыпыр къыгуэхыпIэ имыIэу епхащ щIым цIыхуу тетым я насыпым, бэм я насыпым. ИкIи езым и гум къыщрихьэкI дуней хьэрэмыгъэншэм ещхь хъуауэ мы дызытет дунейр илъагъунырщ абы и хъуэпсапIэ нэхъыщхьэр». Мы псалъэхэри усакIуэм и IэдакъэщIэкI дэтхэнэ усэри щыхьэт тохъуэ абы и лъэпкъ зэхэщIыкIыр зэрылъагэм, адэжь щIыналъэм хуиIэ гурыщIэ къабзэм и кууагъым. Мыкъуэжьым и усэхэм щызэхэжыхьащ хэку лъагъуныгъэри, лъэпкъым и тхыдэри, IуэрыIуатэм и хъугъуэфIыгъуэхэри, анэдэлъхубзэм и къулеягъ-шэрыуагъри. Адыгэм и блэкIа гуузым куэдрэ хуэмыусэми, ХIХ лIэщIыгъуэм икухэм ди лъэпкъэгъухэм хэкур зэрырагъэбгынар, пшахъуэ налъэ зырызурэ хамэщIхэм зэрыщикъухьар сыт щыгъуи усакIуэм и гукъеуэщ, «шэпхъыу и гум хэпхъащ»: «Залымыгъэу залымыгъэ бзаджэт. Схуегъэхкъым тэмакъым ар: Сабийхэр балигъхэм еджэу, Балигъхэр макъкIэ зэщыджэу Я лъахэм зэрырашар» «Си нанэу си нанэ дыщэ…». Мы зы усэм къыщыгъэлъэгъуащ адыгэм и гупсысэкIэри, и хьэл-щэнри, и лIыгъэри, и бэшэчагъри («Бий куэдым куэдрэ яфыщIми, И лIыгъэм яхухэмыщIу, И джатэ Iэпщэр ихузт»), Хэкум и дахагъри («Си Хэку и дыгъэр гуапащэщ…»), анэдэлъхубзэм и IэфIагъри («КIуэдыжмэ си адыгэбзэр, ХэкIынущ си адыгэпсэр»). Мыкъуэжьым и бзэр фIыуэ
илъагъу къудейм къыщынэркъым, атIэ ар анэм, анэкъилъхум пещI: «Си анэм и гукъеуэр къызэрысхуиIуатэ Бзэм нэхъ лъапIэ теткъым сэркIэ мы дунейм» – жеIэ, абы къыщымынэуи, усакIуэр бзэм и хъумакIуэу, и къыщыжакIуэу къоув: 67
Си бзэм сэрэ дызэтIолъхуэныкъуэу
Зы адыгэ анэ дыкъилъхуащ…
Здэнукъым сыкъэзылъхуар хаутэу,
Здэнукъым хаутэу къыздалъхуар! («Си бзэм сэрэ дызэтIолъхуэныкъуэу…»)
«Адыгэ гимн» зыфIища усэм щIилъхьа ритмикэ хэIэтыкIамкIэ Мыкъуэжьым егъэлъапIэ къызыхэкIа «нартыжь лъэпкъ уардэу зи тхыдэжьыр къетхъухыпар», лъэпкъ хабзэ дахэхэр, Хэкур, адыгэу дунейм тетым гъуазэ яхуэхъуу псори зэгуэрым щызэхуэсыжынкIэ зыщыгугъ Iуащхьэмахуэ. Зи гугъу тщIы усэхэри нэгъуэщIхэри щыхьэт зэрытехъуэмкIэ, усакIуэм и гукъыдэж-дэрэжэгъуэр и Хэку насыпым къыгуэхыпIэ имыIэу епхащ, и щIыналъэм и гуфIэгъуи и гуауи дигуэшыну хьэзырщ:
Гур дэгуфIэу уи гуфIэгъуэм,
ДэткIуу ар уи гузэвэгъуэм –
Сыпсэуным нэхъ насып сэ,
Си Хэку лъапIэ,
Сыхуэмей. («Гур дэгуфIэу уи гуфIэгъуэм…») 68
Мыкъуэжьым и усыгъэм зы Iыхьэшхуэу хоувэ фIыуэ илъагъу цIыхухэм – адэ-анэм, къуэшым, шыпхъум, щхьэгъусэм, бынхэм, ныбжьэгъухэм – яхуитха усэхэр. Псом хуэмыдэжу гуапэщ анэм хуигъэпса тхыгъэхэр, а образри нэсу усакIуэм къехъулIащ. Абы къыхегъэщхьэхукI анэм и хьэл-щэн нэхъыщхьэхэр, и псэ зэхэлъыкIэр: анэм и «гъащIэр ехь и быным тегужьеикIауэ», «химыгъэхьэу жэщым», «химыгъэхьэу щIыIэм», псоми зыгуэр къращIэн фIэщIу. УсакIуэм анэмрэ дыгъэмрэ зэрызэригъапщэр адыгэ литературэм щыщIэщыгъуэщ – а тIур я хуабагърэ гуапагъэкIэ зэхуегъадэ. «Псалъэ жагъуэ» зыфIища усэм лъабжьэ хуэхъуар анэм и гумащIагъырщ, и псэ махагъырщ. Быным и псалъэ гуауэм абы зыри пидзыжакъым, и нэпс къекIуар и IэлъэщI кIапэм кIуэцIигъэпщкIуа фIэкIа. Зы усакIуи зэрыхузэфIэмыкIауэ, художественнэ Iэзагъ хэлъу Мыкъуэжьым зэрихьэлIащ анэмрэ фIыуэ илъагъу пщащэмрэ яхуиIэ
лъагъуныгъэр, абы щыгъуэми, зыр зым примыдзыхыу, «зэрытемыгъакIуэу», а цIыхуитIым усакIуэпсэм щаубыд увыпIэр къигъэлъэгъуэфащ. Анэмрэ псэм и щIасэ пщащэмрэ я лъагъуныгъэр лIэужьыгъуитIу къогъуэгурыкIуэ, ауэ усакIуэм и гур абыхэм зэхуэдитI яхурищIыкIащ. Усэм и пэщIэдзэм деж Мыкъуэжьым къыхегъэщ «егъэлеяуэ мы щIылъэм фIыуэ цIыхуитI зэрыщилъэгъуар», ар абыхэм сыт щыгъуи «яхуэныкъуэщ», «яхуосакъ». УсакIуэм зи гугъу ищI цIыхуитIыр усэм и кIэух едзыгъуэм наIуэ щохъу:
Зыр – си анэ дыщэ гумащIэрщ,
ФIыуэ слъагъу пщащэрщ адрейр,
ТIуми яхуэсщIэр сфIэмащIэщ:
Зым къызитащ сэ си гъащIэр,
Хуитщ къыпищэнум адрейм. («Егъэлеяуэ мы щIылъэм.»)
Анэм теухуа темэм зригъэубгъуу, «Сэ ухэту щытми узмыцIыху…» усэм Мыкъуэжьым къыщегъэлъагъуэ зи бын хыфIэзыдза бзылъхугъэм и образ. Усэр зы бзылъхугъэм и дуней тетыкIэм хуэгъэзами, ар къызэщIэзыкъуэ образщ: Сэ ухэту щытми узмыцIыху,
Ауэ, сощIэ, шэч къытезмыхьэжу, ПщIам иужькIэ, уигу щIэмыузыжу,
Пхуэмыфащэ пхужаIэну «цIыхущ». Быну тетым я цIэкIэ дунейм,
Анэу щыIэм ягу сыкъипсэлъыкIыу,
Сэ узох нэлатым я нэхъ Iейр,
ЗэрысхузэфIэкIкIэ узгъэикIэу. («Сэ ухэту щытми узмыцIыху.»)
Мыкъуэжь Анатолэ и усыгъэм щIыпIэ ин дыдэ щеубыд лъагъуныгъэ лирикэм. УсакIуэм а темэм къыхуегъуэтыф езым и бгъэдыхьэкIэ щIэщыгъуэ. Псом хуэмыдэу ар нэрылъагъу щохъу игъуэ нэмысу дунейм ехыжа и щхьэгъусэ Мыкъуэжь-Хьэмыкъуэ Маринэ теухуа «Си уэрэд мыух, си гъыбзэ кIэншэ» поэмэ-элегием. Ар къэплъытэ хъунущ, езы усакIуэм и лъагъуныгъэ лирикэм и мызакъуэу, адыгэ лирикэм и фIыпIэу.
Зи гугъу тщIа поэмэм хыхьа дэтхэнэ усэри и щапхъэщ дунейр къызэригъэщIрэ зэтезыIыгъэ гурыщIэ иным, нэхум, къабзэм. ЦIыхур сыт щыгъуи щIохъуэпс гуапагъэм, IэфIыгъэм, дахагъэм. Ауэ ахэр нэсу щызыхэпщIэфынур псэкIэ ппэгъунэгъу цIыху ущиIэм дежщ: 69
ГъащIэ лъащIэм
ЩIэгъэпщкIуащ IэфIагъ,
ЕлъэпIэкIыу дунейм тетым
ФIыгъуэу.
ЗыхэфщIэнум
И кIэм нэсу ар,
ИгъэфIэну фи псэр
Псэ къэфлъыхъуэ.
ПщIыгъумэ
ПсэкIэ уи гъунэгъуу цIыху,
Ажал дыдэр, уеблэм,
Мышынагъуэ.
КъывэмыпцIыжыну
Фыпсэуху,
ПсэкIэ фи гъунэгъуу
ЦIыху къэфлъыхъуэ. («Мылъкури щIыхьри.»)
Къэтхьынщ нэгъуэщI зы щапхъи. Мыбдеж усакIуэм фIыуэ
илъагъу пщащэм и сурэт наIуэ псалъэкIэ щещI: «ФэрыщIагъыу Зы
мэскъал пхэмылъ: Уодыхьэшх Уи макъыр зэрылъэлъу. Урещхьщ Сабий цIыкIум, Удз гъэгъам, Псынэ къабзэм, Гъатхэ уэшх хьэлэлым» «ФэрыщIагъыу…». Апхуэдэ дахагъэр къэзылъагъуфыр, псэ къабзагъэр зыхэзыщIэфыр, дауи, цIыху гу пцIанэрщ, усакIуэ нэсырщ.
КъытеувыIапхъэщ Анатолэ «Гущэкъу уэрэд» зыфIища усэми. Ар хуабжьу цIэрыIуэ хъуащ Жылау Арсен макъамэ щIилъхьэу, КъБР-м и цIыхубэ артист Нэхущ Чэрим жиIэу дунейм къытехьа нэужь. А уэрэдыр гуимыхуж зыщIар абы ди литературэм щыщIэщыгъуэ образ куэд узэрыщрихьэлIэрщ, ахэр усакIуэм бзэм и Iэмал гъэщIэгъуэнхэмкIэ къызэриIуатэрщ: Мазэ тхьэгъу лъэныкъуэр
Уафэм кIэрыщIащ.
Вагъуэ цIыкIухэр щыгъэу
Зэбгрыщэщащ…
Жэщыр пщIыхь дахащэу Iупхъуэм къызэпхощ,
Уэри мыщIэ цIыкIуу
Гущэм укъыхощ. («Гущэкъу уэрэд»)
Мыбы къыхэщ зэгъэпщэныгъэхэр езы усакIуэм и дунейр къызыпкърыщщ. Къапщтэмэ, адыгэ усыгъэм зэи дыщрихьэлIакъым мазэр тхьэгъу лъэныкъуэм, сабийр мыщIэ цIыкIум егъэпщэным. Ахэр щыхьэт тохъуэ Мыкъуэжьым и «Гущэкъу уэрэдыр» лъэпкъ усыгъэм и мызакъуэу, адыгэ щэнхабзэми гъуазджэми хэлъхьэныгъэфI зэрыхуэхъуам.
Мыкъуэжь Анатолэ езым и дуней къэзыгъэщIыжа, зыми емыщхь хъэтI зиIэж усакIуэщ. Аращ абы и усэхэм языхэзым мыпхуэдэу щIыщитхри: «… А си дунейр емыщхь адрейхэм… Усыгъэ щыгухэм ящыщ зым Си нып, тедзауэ си дамыгъэ, ЩыхэстIэжакъэ сэ езым» «Уэ умыБлок, умы-Есенин…». Мыкъуэжьым и творчествэм и пщIэр ягъэлъэхъшэн мурадкIэ, зыгуэрхэм «уэ умы-Блок, умы-Есенин» къыщыжраIэкIэ, усакIуэм абыхэми жэуап екIу яретыжыф, езыми и усыгъэм и мыхьэнэмрэ и псалъэм и лъэщагъымрэ а жэуапымкIэ щIигъэбыдэу: 70
Пэжщ, сымы-Блок сэ, сымы-Байрон,
Сымы-КIыщокъуэ – сынэгъуэщIщ.
СокIуж си гъуэгу, си гъуэгущ сэ скIужыр, – Сэ сы-Мыкъуэжьщ, сэ сы-Мыкъуэжьщ. («Уэ умы-Блок, умы-Есенин…»)
Мыкъуэжьым и усыгъэм щIыпIэ хэха щеубыд усакIуэм и образым:
ЦIыху мелуанхэм я гуауэр
Згъэвыну къысхуиухащ.
ЛIэщIыгъуэ минхэм я хьэлъэм
Мы си плIэр къысфIиухуащ. («УсакIуэ»)
Дэтхэнэ усакIуэ нэсми хуэдэу, ар зэIухауэ, пэжыр и гъуазэу, и щхьэр зыми хуимыгъэщхъыу матхэ:
Пащтыхь симыIэ. СиIэкъым Iужажэ.
Сыхуиту си щхьэ щIылъэм сыщопсэу.
СиIэжщ си фIыгъуэ, ар – си Iэужь тIэкIурщ,
Срокъу си закъуэ сэ зы дуней псо. («Пащтыхь симыIэ. СиIэкъым Iужажэ…»)
Мыкъуэжь Анатолэ ящыщщ «Дахагъэр зи Тхьэу, Пэжыр зи КъурIэн» усакIуэхэм. Ар зэрыпсэум хуэдэу мэусэ, зэрыусэм хуэдэу мэпсэу. Людмилэ,
филологие щIэныгъэхэм я кандидат И И Нобэ ди литературэм хуэлажьэ усакIуэхэм уахэплъэмэ, Мыкъуэжь Анатолэ бжьыпэр зыIыгъхэм ящыщ зыщ и IэдакъэщIэкIхэм яхэлъ гупсысэм и кууагъкIэ, ар къызэриIуатэ IэзагъкIэ. ГъэщIэгъуэныракъэ, абы япэ дыдэу дунейм къытригъэхьахэри, «мыр гъащIэм фIыуэ хэзыщIыкI, абы куууэ пхрыплъыф, акъыл тIыса зиIэ цIыхущ зыхуэтхьынур» жыуагъэIэу гъэпсащ.
Мыкъуэжьым и гугъу щащIкIэ, и усэхэр нэщхъеирилэу жызыIэ щыIэщ. Апхуэдафэ щIраплъыр, сэ сызэригугъэмкIэ, ахэр нэхъыбэу зытеухуа темэрщ – псом япэу усакIуэм псэхупIэ къезымытыр ди гъащIэм хилъагъуэ мыхъумыщIагъэхэрщ, абы куэдрэ Iейр фIым и гущIыIу зэрыщыхъуфырщ, къуаншэр захуэм зэрыщытекIуэфырщ, напэм япэ мылъкур зэрыщрагъэщырщ – а псор щыплъагъукIэ, дауи, нэжэгужагъэ къыпхалъхьэркъым. Абыхэм Мыкъуэжьыр щIытепсэлъыхьыр тхьэусыхэн къудей папщIэкъым – ар къоув зи жагъуэ ящIахэм я къыщхьэщыжакIуэу, захуагъэм, гущIэгъум, цIыхугъэ нэсым я джакIуэу. Езы усакIуэм и псалъэкIэ жыпIэмэ, «Ем езэуэныр си натIэу Сыкъытехьащ мы дунейм. Згъэбзэнущ усэр, маисэу, – Срауэчылщ сэ цIыху хейм». Абы и хъуэпсапIэр дунейр сыткIи зэтес хъужауэ илъагъунырщ. А гупсысэр философие куу зыхэлъ мы сатырхэм къаIуатэ:
СыгуфIэщэну сыхуейщи,
Аращ сэ сыщIэнэщхъейр. 71
Пафос егъэлея хэмылъу, зэ еплъыгъуэкIэ псэлъэкIэ къызэрыгуэкIыу къыпщыхъу къэIуэтэкIэкIэ щIэджыкIакIуэ дэтхэнэми и гущIэм зэрыдыхьэфын, ахэр и лъэныкъуэ къызэрищIыфын бзэрэ Iэмалымрэ зэригъэпэщащ усакIуэм икIи ар иджыпсту шэчыншэу «граждан поэзие» жыхуаIэмкIэ ди литературэм щыпашэщ.
Мыкъуэжьым бзэ къулей зэрыIурылъым нэхъапэIуэкIэ тIэкIу и гугъу сщIауэ щытащ. Мыр щхьэхуэу зытепсэлъыхьын хуей темэшхуэщ. Езым зэритхщи, «псалъэ дыгъэлхэм яхэплъыхьурэ, зы налкъут къахегъуатэ». Анэдэлъхубзэр Анатолэ дежкIэ зыхуэбгъадэ хъун щымыIэу, хуэсакъыпэу хъумэн хуей лъапIэныгъэ инщ:
Си бзэм сэрэ дызэтIолъхуэныкъуэу
Зы адыгэ анэ дыкъилъхуащ.
Здэнукъым сыкъэзылъхуар хаутэу, Здэнукъым хаутэу къыздалъхуар!
Зэгуэр Мыкъуэжьым итхыгъащ «сэ хамэ гуауэр си гущIэм йожалIэ, ещхьу сысейм» жиIэри. Ар, зэрыжытIащи, и усэхэми наIуэу къыхощ. Ауэ псом хуэмыдэжу усакIуэм и гурыщIэр къригъэIуэтащ къеуэлIа гуауэм – зи гугъу сщIыр игъуэ нэмысу дунейм ехыжа и щхьэгъусэм теухуа поэмэрщ. Абы щыщ зы усэ – «Мылъкури щIыхьри.» жыхуиIэр – Мыкъуэжьым итхауэ щытащ хьэщыкъ зыхуэхъуа пщащэр щхьэгъусэ хуэхъуным зы мазэ иIэжу. Мыпхуэдэ сатырхэмкIэ иухырт а усэр: ПсэкIэ къыпэгъунэгъу цIыхур пасэу зэрыIэщIэкIынкIэ хъунур гурыгъуазэу зыхэзыщIарщ, дауи, апхуэдэу жызыIэфынур.
Хьэмэрэ зэпсэгъуитI зэфIэкIуэдам я къекIуэкIыкIар «Жэнэтбзу уи хадэм зэ къэмылъэтам.» усэм нэхърэ нэхъ дахэу, нэхъ гукъинэжу, абы щыгъуэми адыгэ хабзэм уезымыгъэбакъуэ щIагъыбзэ щIэлъу пхуэгъэпсыну пIэрэ! ЖытIам и щыхьэту къэтхьынщ а усэм щыщ зы пычыгъуэ: 72
Мылъкури щIыхьри
ЩхьэгъэпцIэжщи, псэр
Зыхуэныкъуэ псэ фIэкIа
ЩымыIэ. Нобэ къэскIэ, СфIигъэдийуэ псэр, Уэ узмыгъуэтыжу
Схудеху щIыIэ.
Жэнэтбзу уи хадэм
Зэ къэмылъэтам,
Уащымыщ Тхьэ лъапIэр
НасыпкIэ зэтам.
Си жыг хадэр жыжьэт, – Дауэ къэбгъуэта?
Зэрыгъужым хадэр
Хэт гу лъыуигъэта?..
Уи бзэ IэфIым жыгхэр
Къыдэгъэгъэжат.
ХэгъукIа нэгъунэ
Гулъ къыдидзыжат.
Си жыг хадэм абгъуэ
ЩыпщIу къыщысщIам,
Дыгъэ бзийр хъыринэу,
Уэгум сыщещIат.
Жьыбгъэ Iэл гъатхэкуу
Дэнэ къытхуиукIт?
Щызэридзэм абгъуэр
Си фэр пыхьэ-пыкIт.
Шыр цIыкIуитIыр къанэу
Укъыщехуэхам,
КъысфIэщIати къуршхэр
Си плIэм къыдэхуа. Си псалъэм и кIэ къизгъэхуащ зыми хэзмылъхьэу нэхъыфI дыдэу слъагъу усэр – «Гущэкъу уэрэдыр». Сэ сызэреплъымкIэ, мы усэм фIэкIа имыусами, Анатолэ и цIэр ди литературэм къыхэнэнт. Си фIэщ хъуркъым мыбы зэ къеджам е уэрэду абы едэIуам ар зэгуэр щыгъупщэну, тобэ ирехъуи, дэтхэнэ зы адыгэми гукIэ ещIэ мы сатыр дахащэхэр:
Мазэ тхьэгъу лъэныкъуэр
Къыпхуэслъыхъуэжынщ,
Вагъуэ щыгъэ цIыкIухэр
Къыпхуэсщыпыжынщ.
Апхуэдиз гумащIагъэрэ лъагъуныгъэрэ быным, сабийм хуэгъэзауэ зыхэлъ, апхуэдэу екIуу гъэпса адыгэбзэкIи урысыбзэкIи щыIэу сэ сыщыгъуазэкъым.
Хэти гушыIэу, хэти и фIэщу «усакIуэ нэсхэр куэдрэ псэукъым, Пушкинми Лермонтовми я гъащIэр кIэщIт, ауэ урыс литературэм и классик хъуахэщ» жаIэу зэхыбох. Мыбыхэм нэгъуэщI къэралхэм щыщхэр, уеблэмэ адыгэ гуэрхэм я цIэри щыщIагъу щыIэщ. «Ныбжьыр хэкIуэтэху, талантым кIэреч, цIыхум и щIэщыгъуэр йокI, адэкIэ жиIэн имыIэжу къонэ», – аращ абы кърагъэкIыр. Сэ абыхэм акъылэгъу садэхъуфынукъым. И ныбжьыр хэхъуэху, и творчествэм зиужь зэпыту гъащIэшхуэ зиIа тхакIуэ, усакIуэ дапщэ ухуей?! Жыжьэ дыщымылъыхъуэу, дэ диIэкъэ КIыщокъуэ Алим! Си ныбжьэгъу нэхъыфIхэм ящыщ
Мыкъуэжь Анатолэ сохъуэхъу псэунми усэнми яхуиIэ гукъыдэжыр хэхъуэ фIэкIа нэхъ кIащхъэ мыхъуу гъащIафIэ хъуну, езыр псэууэ адыгэ литературэм и классикыу къалъытэну. 73 Борис,
филологие щIэныгъэхэм я доктор Мыкъуэжь Анатолэ и адэ Хьэбалэ
И анэ КIулэ 74
И къуэш Арсен
И шыпхъу Людмилэ Анатолэ и щхьэгъусэ Маринэ, ипхъухэу Ланэрэ Залинэрэ. 1993
Мыкъуэжь Анатолэ. 1990 75
Ипхъу Ланэ, и пхъурылъху Самирэ, и малъхъэ Мурат. 2017
Ипхъу нэхъыщIэ Залинэ. 2021 76
СэмэгумкIэ къыщыщIэдзауэ: Мыкъуэжь Анатолэ, Ержыб Аслъэн, Шырыт СулътIан, Сыкъун Хьэсэн, Бекъул Токъан, Мырзэкъан Суфян, Хьэх Сэфарбий, Къамбий Зуфар сымэ. 1985
Филологие щIэныгъэхэм я доктор БищIо Борис и гъусэу. 2016 Филологие щIэныгъэхэм я доктор ТIымыжь Хьэмыщэ и гъусэу. 2016 77
СэмэгумкIэ къыщыщIэдзауэ: Мыкъуэжь Анатолэ, Къэбэрдей-Балъкъэр радиом адыгэбзэкIэ ягъэхьэзыр нэтынхэм я редактор нэхъыщхьэ Тэтрокъуэ Астемыр, ЩоджэнцIыкIу Алий и цIэкIэ щыIэ ФIыщIэ фондым и унафэщI ЩоджэнцIыкIу Леонид сымэ. 2016 78
Мыкъуэжь Анатолэ хужаIахэм щыщ пычыгъуэхэр
ЗЫМИ Псоми зы дыгъэщ диIэр, ауэ усакIуэ нэсхэм дыгъэ зырыз яIэжщ: а дыгъэхэм я теплъэр зы щхьэкIэ, абыхэм къапих бзийхэр, а бзийхэм ящIэлъ хуабагъэр усакIуэ къэс я усыгъэхэм щызэхуэдэкъым. Зи тхыгъэ щIэбджыкI усакIуэхэр зэрызэщхьыр хэбгъэкIрэ зэрызэщхьэщыкI гуэрхэр къыпхуэнэмэ, поэзие хъужри щIэщыгъуэу уи гум къинарщ.
Ди жагъуэ зэрыхъущи, усэм и жыпхъэ гуэрым игъэзэгъа псалъэмакъ къыдэзыщIылIэхэр щэ бжыгъэмэ, гумрэ псэмрэ сыт щыгъуи зыхуэныкъуэ псалъэщIэ гуэр къыбжезыIэфыр пщIы бжыгъэщ. А пщIы бжыгъэм ящыщу сэ къызолъытэ усакIуэ Мыкъуэжь Анатолэ. Абы и IэдакъэщIэкIхэр – я гупсысэкIи, я гурыщIэкIи, усэхэм я фащэкIи – лIыпIэ иува усакIуэм «къызэригъэщIар» нэрылъагъущ. Зыми хэбгъэгъуэщэнукъым Анатолэ и къалэмыпэм къыщIэкIа сатырхэр. Хэт зауэм къихь гузэвэгъуэхэм, зи пщIэнтIэпскIэ псэужхэм я плъапIэ мамырыгъэм темытхыхьыр? А тIур поэзие псом и темэ нэхъыщхьэхэм ящыщу игъащIэ лъандэрэ къогъуэгурыкIуэ. Абыхэм ятеухуауэ ди усакIуэ нэхъыфIхэм ятхахэм я купщIэкIи, я гъэпсыкIэкIи ябгъурыбгъэувэ хъунущ Мыкъуэжь Анатолэ мамырыгъэм теухуа и усэхэр.
И лъахэм, и лъэпкъым я тхыдэм куууэ щыхэплъэ усэ и мащIэкъым Мыкъуэжьым, ауэ абы и Iэпэр къытрихыркъым нобэрей махуэм и лъынтхуэми: ар хущIокъу зыхэт зэманым и нэщэнэ нэхъыщхьэхэр къыхиубыдыкIыну. «ХущIокъу» жысIа щхьэкIэ, а псалъэр мыбдеж щытэмэму къыщIэкIынукъым: апхуэдэм хущIэмыкъуу тхэ щыIэ? Нэхъ пыухыкIауэ жысIэнщи, и гугъапIэм и Iэр тезыгъахуэ усакIуэщ Мыкъуэжь Анатолэ. Зубер,
Къэбэрдей-Балъкъэрым и цIыхубэ усакIуэ
2008 И Мыкъуэжь Анатолэ и тхыгъэхэр быдэу епхащ нобэрей гъащIэм, иджырей цIыхухэм я гурыщIэ-гупсысэхэм, ахэр зыгъэгуфIэм, зыгъэпIейтейм, зыгъэгузавэм. Абыхэм яхэлъщ усэр Усыгъэ нэс зыщI хьэл-щэнхэр: псэ къабзагъэ, хьэлэлыгъэ, гупсысэ лъагэ, нэхугъэ. Мыкъуэжьым и творчествэм куэдрэ къыхощ «гъуэгу», «гъуэгуанэ» псалъэхэр. «Жьэгу пащхьэм» (Анатолэ и япэ тхылъым) къыщожьэри, а гъуэгуанэр хуокIуэ «Къалэ жыжьэм». «Къалэ жыжьэр» – ар мурадхэм, гугъапIэ лъагэхэм, хъуэпсапIэ нэхухэм я къалэщ. «А гъуэгуанэр зэпысчыху си нэгум щIэкI псори усэбзэкIэ стхыжыным сыхущIэкъунущ», –
жеIэ усакIуэм. Ар мурадышхуэщ, мурад гугъущ. Ауэ сытым щыгъуэ усакIуэ нэсым гъуэгу тынш къыщыхихыр?! «Покой нам только снится», – жиIэгъащ Блок Александр.
Анатолэ щIохъуэпс «хабзэ пхэнжу мы ди гъащIэр мыгъуэ къытщызыщIхэр» щымыгъэIэным, залымыгъэр, нэмысыншагъэр
дунейм тегъэкъэбзыкIыным, хейр мысэм хэутэн имыщIыным, зи щIалэгъуэу гъащIэм зи хыхьэгъуэр «ем и жьапщэм иримыщIыкIыным». Мыкъуэжьым усэ куэд тритхыхьащ ди зэман ткIийм, ди гъащIэм къыхыхьэ, ди лъэпкъ хабзэхэм къемызэгъ Iуэхугъуэхэм. Ар и псэр, и акъылыр зыгъэпIейтей псоми усэбзэкIэ поджэж. Сытым темытхыхьми, Мыкъуэжьым иIэщ жиIэн. Ар къызыхэкIыр гъащIэр куууэ зэрызыхищIэрщ, абы и лъэныкъуэ псоми гу лъитэну зэрыхущIэкъурщ. Аращ абы и усэхэр гупсысэ жанхэмкIэ щIэкъулейр, ирехъу ар лъагъуныгъэм, ныбжьэгъугъэм, пэжыгъэм, философскэ Iуэхугъуэхэм ятеухуа усэхэу – а псоми абы щыжеIэф езым и псалъэ.
УсакIуэ гъуэзэджэ Светлов Михаил гушыIэу жиIэу щытащ усэ птхыну «зэрымыгугъур». «Зы мащIэ дыдэщ абы щхьэкIэ узыхуейр, – жиIэрт абы, – усэм хэтын хуей псалъэхэр къэгъуэтауэ ахэр здэщытыпхъэм деж щыгъэувын хуейуэ аращ». Мыкъуэжьым а къалэнитIри хъарзынэу зрегъэхъулIэф. Абы къикIыр ар псалъэм и тепщэ зэрыхъуарщ. Борис,
Къэбэрдей-Балъкъэрым и цIыхубэ усакIуэ
2005 И Мыкъуэжь Анатолэ и усыгъэхэм хэтщ гъащIэр гурыфIыгъуэ зэфэзэщу цIыхум къыщыщыхъу ныбжьым щита илъэсхэм итхахэр. Ахэр щIалэгъуэм и нурхэмкIэ гъэнщIащ. Пэжыныгъэ нэсым, лъагъуныгъэ къабзэм, гурыщIэ IэфIым хуэусэ тхыгъэхэщ.
ЕтIуанэ гупу Мыкъуэжьым и усыгъэхэм къахэбгъэщхьэхукI хъунущ, и IуплъапIэ дахэм блишу, и плIанэпэхэм щекIуэкIхэри гъащIэм къыхузэIуихыу щIидза нэужь, усакIуэм итхахэр. Абыхэм ухагъэгупсысыхь, узыгъэгуфIэхэм нэмыщI, уригумэщI хъуну гъащIэм куэд дыдэ зэрыхэтыр нэрылъагъу къыпщащI. Зэм-зэми уогупсыс: «Ярэби, дидактикэр, жьэ нахуэ жыIэкIэр нэхъ мэщIамэ, мынэхъыфIу пIэрэт?» Уэр-уэрурэ жэуапи зотыж: «Хьэуэ, апхуэдэ жыIэкIэхэмрэ апхуэдэ Iуэху еплъыкIэхэмрэ ауэ сытми къежьэркъым. ГъащIэм и щытыкIэм литературэр зэрыпэджэж нэщэнэу аращ апхуэдэхэр. Щхьэтечу жыIэн хуейхэр щымащIэ езыр мы ди гъащIэм? Зыгуэрхэм я дежкIэ гъащIэу, нэгъуэщIхэм я дежкIэ мащэм?..»
Мыкъуэжьым и усыгъэм IупщIу хэплъагъуэ ещанэ лъагапIэщ «философие лирикэкIэ» узэджэ хъуну усыгъэ гупыр. Псом ящхьэращи, хамэщIэплъ лъагъуэкIэ хуэмыкIуэу, езым гурэ псэкIэ хишыжа лъагъуэм тету а ещанэ лъагапIэм зэрыхуэкIуар IупщI къыпщащI Мыкъуэжь Толэ и усэ зи гугъу тщIыхэм. ГъащIэм зыри пщIэншэу къузэримытым и щыхьэтщ мы къыжытIэнур: абы и нэщIэбжьэ ин щилъэгъуа, и гъэунэхупIэ гугъу дыдэм къыщихута гъэхэрауэ къысщохъу Мыкъуэжьым и философие лирикэм нэхъ зыщиубгъуар. Борис,
Къэбэрдей-Балъкъэрым и цIыхубэ тхакIуэ

И ШЫ Мыкъуэжь Анатолэ езым и поэтическэ дуней къигъэщIыжащ. А дунейр сатыррэ хьэрфкIэ зэгъэпцIакъым. Абы мы дызытет щIы хъурейм ещхьу, дыкъэзыухъуреихь дунеймрэ цIыхумрэ къуэпс быдэкIэ 79 80
щызэпыщIащ, гуауэмрэ гуфIэгъуэмрэ щызэлъэпагъщ, емрэ фIымрэ щызэпэщIэтщ. А псоми усакIуэм и гур я нэщанэуапIэщ. Ар зэм мэгуфIэ, зэм мэщэIу, зэм мэгупсысэ, гъащIэм и зэхэлъыкIэр и акъылкIэ изу; зэм гурыщIэ къабзэм ирехьэжьэри, кхъуафэжьейуэ, кърехьэкI. А къомыр зи гум щызэзыгъэзахуэ усакIуэр ехьэкI хэмылъу, гу зэIухакIэ бэм емыпсэлъатэмэ, абы зэрепсэлъэн гушхуэрэ таучэлрэ, зэхэщIыкIрэ щIэныгъэрэ имыIатэмэ, бзэ шэрыуэ Iурымылъатэмэ, езым къигъэщI поэтическэ дунейр, сабийм псы Iуфэм щищIа пшахъуэ унэу, щэщэжат. Ауэ Мыкъуэжьыр фэрыщIкъым, абы и гумрэ и псэмрэ зэIухащ. Ар жьэнахуэу, Iэдэбу, щэныфIэу, образнэу тхылъеджэм йопсэлъылIэ. Ущие гъущэ хэмылъу, гъащIэм и мыхьэнэм, дунейм и зэхэлъыкIэм, цIыхухэм я зэхэтыкIэм, нэгъуэщI куэдми уезыгъэгупсыс Iуэхугъуэхэр зэпкърех. Философскэ поэзием дихьэх Мыкъуэжьым и усэ куэдым гупсысэ куу къыщеIуатэ.
Урыс тхакIуэшхуэ Пушкин А. С. езым и лъэхъэнэгъу, усакIуэшхуэ, цIыху Iущ Баратынскэм щхьэкIэ жиIауэ щытащ мы псалъэ хьэлэмэтхэр: «Абы хуэдэ щыIэкъым, сыту жыпIэмэ, ар мэгупсысэ». УсакIуэ нэсым и зы дэтхэнэ усэми гупсысэ нэху гуэрым укъыхуегъэуш, уи гурыщIэр къызэщIегъэлыдэри, уэри гупсысэм и дамэ къыптрегъакIэ. Гупсысэмрэ гурыщIэмрэ щызэхэжыхьащ Мыкъуэжьым и усэхэм. А псоми къагъэлъагъуэ абы и поэзиер, гъащIэми ещхьу, и плъыфэкIи къыщыхъукъыщыщIэкIи зэрыкъуэпсыбэр.
Тхыдэмрэ нобэрей гъащIэмрэ зумыпхыфмэ, ди зэманымрэ къэкIуэнумрэ гурыщIэ къабзэкIэ зэпумыгъэджэжыфмэ, абыхэм я кум нэрымылъагъуу дэлъ зэпыщIэныгъэр уи псэм къимыхутэфмэ, уи лэжьыгъэм мыхьэнэшхуэ зэримыIэнур фIыуэ къызыгурыIуэ усакIуэщ Мыкъуэжьыр.
Къыдалъхуа псэ къабзагъэр, гумащIагъэр зыхъумэф усакIуэрщ цIыхум и гуауэри и гуфIэгъуэри куууэ зыхэзыщIэфыр, дунейм и фIи, и Iеи зэзыгъэзахуэу абыхэм гурыщIэ нэхукIэ псыхьа сатыр купщIафIэхэмкIэ пэджэжыфыр. Апхуэдэхэм ящыщщ Мыкъуэжьыр.
Поэзием и гъуэгур гъунапкъэншэщ. Мыкъуэжь Анатолэ а гъуэгуанэм тетщ езым и шы тесыкIэ иIэжу, гъащIэм и плъыфэ псори щызэхэлъ лэгъупыкъур уафэ джабэм къыщыхуэнэхурэ гъуэгум пкIэлъей езыдз уэрэдхэмкIэ абы пэджэжу. Мухьэз,
усакIуэ

БЭМ Я Адыгэ усыгъэм и жьантIэр зыгъэбжьыфIэ усакIуэхэм ящыщщ Мыкъуэжь Анатолэ. Абы шэч къытепхьэркъым, усакIуэм и къалэмыпэм къыщIэкIа тхылъхэм щыгъуазэ уахуэхъуа нэужь. Мыкъуэжьым и дэтхэнэ псалъэри усэ сатырри щIэщыгъуэщ. Зыми хэбгъэгъуэщэнукъым Анатолэ и гущIэм къиIукIа усэхэр, абыхэм ящыщ дэтхэнэми телъщ зи гур жан, зи гупсысэр куу усакIуэм и дамыгъэрэ и нэпкъыжьэрэ.
ЦIыхум и гущIэлъапсэм нэплъысыф, абы и гурыгъу-гурыщIэхэр къыщIэзыгъэлъэф, и фэм дэкIымрэ и псэр зыгъэхыщIэмрэ псалъэ купщIафIэхэмкIэ къэзыIуэтэф усакIуэ набдзэгубдзаплъэщ Мыкъуэжьыр. Аращ абы и тхыгъэхэр адыгэ усыгъэм и лъагапIэхэм ящыщ зы щIэхъуар. Хьэмид,
тхакIуэ, критик И УсакIуэ нэсхэр закъуэтIакъуэххэщ. А закъуэтIакъуэм ящыщщ Мыкъуэжь Анатолэ. Абы хьэкъыу пхыкIащ: «щIыр щIыщыIэр – сабий къыщалъхунырщ», «щIыр щIыщыIэр – къыщыкIынырщ гуэдз», къэхъугъэри, махуэл имыIэу, зыхуэлажьэр фIырщ, дахагъэрщ, угъурлыгъэрщ: «хуейщ дыгъэр бзийкIэ гуэшэну, щIым гуапэу къедэхэщIэну»; «хуейщ бзухэр уэгум итыну, хуиту уэрэд кърашыну»; «удз дахэр хуейщ къэгъэгъэну, еплъ псоми ягу хигъэхъуэну»; «гуфIэгъуэщ, сэ фIыуэ сощIэ, къыщIигъэщIар мы дунейр».
АрщхьэкIэ «ди лIэщIыгъуэр гуапагъэ хуэныкъуэщ, гумащIагъэ абы къомэщIэкI». Ауэ щыхъукIэ, усакIуэм сыт къыхуэнэжыр? Iейр къызыхэкI щхьэусыгъуэхэр къыщIигъэщынырщ, абыхэм ерыщу япэувынырщ. А къалэныращ «ем езэуэныр зи натIэу» «хейм я уэчылу» къэув Мыкъуэжь Анатолэ и къалэмыр зыхуигъэлъащэр.
УсакIуэм и лирикэм ущрохьэлIэ ди лъахэм и теплъэр щIэщыгъуэу уэзыгъэлъагъу усэ пкъыфIэхэми, мамырыгъэм тегъэпсыхьа сатырхэми, къэзылъхуа анэм хуэгъэза псалъэ щабэхэми, лъагъуныгъэм, ныбжьэгъугъэм, гъащIэм и къэхъукъащIэ зэмылIэужьыгъуэхэм, лIэныгъэм ятеухуа тхыгъэхэми. Сыт хуэдэ Iуэхугъуэ темытхыхьми, Мыкъуэжь Анатолэ и Iэужьым нэпкъыжьэ хуэхъу нэщэнэ зызымыхъуэжхэри щыIэщ: Захуагъэр, ЦIыхугъэр, Дахагъэр. ИкIи а усакIуэм и лирикэм хуэкIуэн эпитет езым и сатырхэм къыхэсхыну къысхуихуатэмэ, мы сатыритIым тезубыдэнт:
ЩIым лъагъуныгъэр, гуапагъэр
СщIыну и тет сыщIохъуэпс.
Нэмыцэ тхакIуэ Брехт Бертольд зэгуэр жиIэгъащ: «Укъызытехьа дунейм елъытауэ дуней узытекIыжыр, нэгъуэщI мыхъуми, зы мэскъалкIэ зэребгъэфIэкIуэнум уи гъащIэр тегъэпсыхьауэщ узэрыпсэун хуейр».
Мыкъуэжьым и Iэужьхэм къыбжаIэ ар апхуэдэ гугъапIэ лъагэм хьэлэлу зэрыхуэлажьэр икIи абы и лъэныкъуэкIэ куэд зэрыхузэфIэкIар. Хьэмид,
усакIуэ, критик
2006 Апхуэдэ насып Тхьэм псоми къаритыркъым – тхылъеджэ нэхъыжьми, курытми, нэхъыщIэми дихьэхыу яджу, яIэщIэмыужагъуэу. АбыкIэ Тхьэр зыхуэупса зырызхэм ящыщщ Мыкъуэжь Анатолэ. 81 Ар къызыхэкIыу си гугъэри и усэхэм ящIэлъ гупсысэ куурщ, и бзэ дахэрщ, образ гукъинэжхэрщ. Сыт хуэдэ темэ къиIэтми, нэхъ ягъэлэжьа дыдэщ зыхужыпIэнухэри абы хэтыжу, уигу къэмыкIа лъэныкъуэкIэ бгъэдохьэри псэкIэ гъэхуэба гурыщIэхэр къегъэщI узыIэпишэу, щIэщыгъуэу.
Усыгъэ нэсыр, поэзие жыхуаIэжыр, лъагъуныгъэшхуэм е гукъеуэ иным къыхокI. КIэщIу жыпIэмэ, усакIуэр гурыщIэ лъагэм
къызэщIиIэтэн хуейщ. А жысIам щыхьэт техъуэ тхыгъэхэр щымащIэкъым дунейпсо литературэм. Абы и лъэныкъуэкIэ щапхъэу къэпхь хъунущ Мыкъуэжьым и «Маринэ» тхылъыр. УсакIуэм езым и щхьэм кърикIуа гуауэм къигъэщIа усэ гупышхуэр зы цIыху щхьэхуэ
хуэгъэза пэтми, ар пасэу дунейм ехыжа цIыхубзхэм – анэхэм, шыпхъухэм, псэм и щIасэ куэдым – я усыгъэ-фэеплъу къыпфIощI:
Маринэ, зыкIи дыкъуэншакъым,
Къуэншар нэгъуэщIщ,
Къуэншар нэгъуэщIщ.
Ди лъагъуныгъэр хуэхъумакъым, – Дунейр ныкъуэщIщ,
Дунейр ныкъуэщIщ.
КъикIуа гъащIэ гъуэгуанэм ириплъэжмэ, Анатолэ игу лъагэ зыщIын IуэхуфI куэд и щIыбагъкIэ щилъагъужынущ – Тхьэм кърита зэчийм и фIыщIэкIэ ар хъуащ къэбэрдей литературэр зыгъэбжьыфIэ усакIуэ. Аракъэ езыр насып хъужыр! 82 Борис,
тхакIуэ, УФ-м щэнхабзэмкIэ щIыхь зиIэ и лэжьакIуэ
2016 ДАМЭ ЩХЬЭ?
Иужьрей илъэс тIощIым ди къэралым къыщекIуэкIам, къыщыхъуам сыщегупсыскIэ, сигу къихьэжу зы усэфI гуэр хэтщ ди нобэрей усыгъэм. «Ди кхъухьыр» – аращ усэм фIэщыгъэ хуищIар ар зи IэдакъэщIэкI Мыкъуэжь Анатолэ. Горбачёвым и перестройкэмрэ Ельциным и революцэмрэ цIыхубэр «зэрагъэуна насыпым» мыгъуагъэу хэлъымрэ ткIыбжьу щIэлъымрэ мы усэм нэхърэ нэхъыфIу къэзыIуатэ тхыгъэ (ди литературэм хэту) сэ сыщыгъуазэкъым. Мис абы щыщ пычыгъуэ:
Толъкъунхэр зэрыхуейуэ ирикъухьу,
ЕзыхьэкIыну зи гугъа ди кхъухьыр,
Иджы тенджызым къызыхидзыжауэ,
И Iуфэм Iулъкъэ зэтещэхэжауэ.
Дапщэщ ди дыгъэр пшэхэм къыкъуэкIыжу,
А псыхьэлъахуэр щигъэгъущыжынур?
А псыхьэлъахуэм кхъухь къыхэтщIыкIыжу
Тенджызым тетхэм дащыщIыхьэжынур?!
6 Заказ №1238 «Гражданственность – талант не лёгкий», – жиIэгъащ урыс усакIуэ гуэрым. А «гражданственностыр» – цIыхубэм, къэралым я Iуэху зытетым уи гур хуэмыгъуэу, ар уи творчествэми къыпкърыщу усэ птхыныр – икъукIэ гугъущ. Абы щыгъуэми политикэмкIэ, риторикэ жыхуаIэмкIэ уримыхьэкIыу.
Мы къэсхьа усэр зы метафорэшхуэ къуэпсыбэу зэрыIыгъщи, абы хэткIухьауэ (къыхэмыщу) тхыди, экономики, уеблэмэ социологие гуэри хэлъщ. Нэхъ кIэщIу жыпIэмэ, советскэ империер зэрызэхэщэщамрэ абы и хьэлъэр зи плIэм дэхуауэ ноби зыкъэзымыIэтыжыф цIыхубэмрэ ятеухуа мы усэ кIэщIыр и псэмкIи, и къуэпсхэмкIи зыщыщыр «лирикэ» жыхуаIэжыр аращ. АбыкIэ фIыщIэр зейри сатырхэм яхэлъ гууз-лыузымрэ едзыгъуэхэм я шэрыуагъэмрэщ.
ЦIыхубэм, лей зытехьэм, дэкъузам къыщыжыныр адыгэ усыгъэм къыдэгъуэгурыкIуэ хабзэщ. Апхуэдэ къыщыжакIуэ, гущIэгъулы къалэныр зыIэт усэхэр я мащIэкъым Агънокъуэ Лаши, ПащIэ Бэчмырзи, ЩоджэнцIыкIу Алии. Нобэрей ди литературэм а хабзэр Анатолэ хуэдэу щызыукъуэдииф къэгъуэтыгъуафIэкъым.
Мыкъуэжьыр поэзием хуэпэжу, и псэмрэ и гупсысэмрэ хуитыжу дунейм тет цIыхущ. ИкIи, шэч зыхэмылъыжращи, абыхэм уахэцIантхъуэу, уахэпщэфIыхьу къыпхуидэнукъым. НэгъуэщI хэтыкIэкIи нобэрей дунейм талант щыпхуэхъумэнукъым. А нобэрей дунейкIэ дызэджэм и хьэуар Мыкъуэжьым хуэдэу куууэ езышэхыфауэ ди литературэм хэтри закъуэтIакъуэщ. Ар тIэкIу куууIуэу иришэхыу усакIуэм и псэм къытемыхьэлъауэ пIэрэ жозыгъэIэ едзыгъуэхэри и мащIэкъым Анатолэ.
«Гугъэр адэжь щIэинщ» псалъэжьым пэджэж сатыр куэд ущрохьэлIэ Мыкъуэжьым и тхыгъэхэм. 83
Гукъеуэу пхузиIэнщ сыпсэухункIэ,
Апхуэдэу, гъащIэ, сыт къыщIызэпщIар:
Си гугъэр пIэту уафэм нэсыхункIэ,
Стемыту дамэ щхьэ сыкъэбгъэщIа?!
ЦIыху мин Iэджэм игъащIэ лъандэрэ къадэгъуэгурыкIуэ хъуэпсапIэщ ар. Мыпхуэдэ усэ къабзабзэ абы къыхэзыщIыкIыфри усакIуэфIхэм я псэ хэIэтыкIарщ.
Гугъэм, хъуэпсапIэм я закъуэкъым усакIуэм и тхыгъэхэм къыхэтэджыкI лирическэ персонажым и псэм и щIэгъэкъуэныр. Абы и дежкIэ щIэгъэкъуэнышхуэщ лъагъуныгъэ къабзэр, пэжыр.
Нобэрей цIыхубэм ди гугъуехьыр, гъащIэ зэIумыбзыр зыгъэв, ираудыхам, Iыхьэншэ ящIам я щыжакIуэу псэкIэ, усэкIэ иувыкI, лъагъуныгъэ къабзэм хуэфэщэн уэрэд дахэ зыгъэIу, и напэмрэ и творчествэмрэ хуэсакъ зэпыту зи хьэлъэр зыхь ди усакIуэ гъуэзэджэм сохъуэхъу
иджыри илъэс куэдкIэ литературэм ехъулIэныгъэкIэ хуэлэжьэну. Хьэбас,
Къэбэрдей-Балъкъэрым и цIыхубэ усакIуэ
2006 1965 гъэ лъандэрэ Толи, абы и адэшхуэ-анэшхуэри, и адэ Хьэбали, и анэ КIули соцIыху. Абы щыгъуэ сэ еджапIэ Налшык сыкъэкIуауэ Толэ и анэ дэлъху Бицу Анатолэ ныбжьэгъу схуэхъуати, сыт хуэдэ Iуэху яIэми, Аушыджэр сыкIуэрт, я унагъуэ сихьэрт. Университетыр къэдухыу илъэс зыбжанэ дэкIыжа иужькIэщ Толэ школыр къыщиухар. Ар щIыжысIэращи, щIалэ цIыкIуу сцIыхуащ, абы щыгъуэ усэ итхыу сымыщIами. КIулэ и адэ-анэр IуэрыIуатэм хуэIэзэти, я бынхэри абы щIапIыкIащ. IуэрыIуатэр, щэнхабзэр, гъуазджэр щытепщэ унагъуэм укъыщалъхуауэ уи псэр дахагъэ нэсым имытхьэкъуу хъурэт?! Ахэращ Толэ и псыпэм къежьапIэ хуэхъуар. Усэ купщIафIэ куэд и Iэдакъэ къыщIэкIащ Мыкъуэжьым. 1985 гъэм дунейм къытехьа «Жьэгу пащхьэ» и япэ тхылъымкIэ наIуэ хъуат
Толэ усакIуэ телъыджэ къызэрыхэкIынур. Абы къыкIэлъыкIуащ тхылъ зыбгъупщI. И ныбжьыр илъэс хыщI щрикъум ирихьэлIэу къыдэкIа «Си лIэщIыгъуэр» тхылъым и творчествэм и курыхыр къыщызэщIикъуэжауэ жыпIэ хъунущи, сэ къыхэзгъэщынур зыщ: адыгэ усыгъэр зыгъэбжьыфIэу цIыхуитхум я цIэ къипIуэнумэ, Толэ абыхэм ящыщщ.
«Адыгэ псалъэ» газетым ар илъэс пщыкIутхукIэ щылэжьащ, и Iэзагъэм хэхъуэнымкIи сэбэпышхуэ къыхуэхъуауэ къызолъытэ. КъыхэзгъэбелджылыкIыну сыхуейщ газетыр зэи зыми зэран зэрыхуэмыхъур, я къалэмыр жан хъунымкIэ кIыщ пэлъытэу зэрыщытыр жысIэкIи егъэлея хъуну къысщыхъуркъым. Мыкъуэжь Анатолэ иджыри куэдкIэ дыщогугъ. И мурадхэр Тхьэм Мухьэмэд,
«Адыгэ псалъэ» газетым и редактор нэхъыщхьэ,
УФ-м щэнхабзэмкIэ щIыхь зиIэ и лэжьакIуэ … Толэу зи гъащIэр кIыхь хъун! Сыту фIыт сэ сымылIэ щIыкIэ уэ псэууэ узэрыслъэгъуар. Уи тхылъыр си пIэщхьагъым щIэкIыркъым – си гум укъыподжэж. Псэхугъуэ къызэзыт гурыфIыгъуэщ си дежкIэ уи усэхэр. Тхьэм нэхъри уригъэфIакIуэ.
къыхузэпищэ. 84 Михаил,
Къэбэрдей-Балъкъэрым и
цIыхубэ сурэтыщI, скульптор

ДЕРС Къару щэху гуэрым и IэмыркIэ дунеижьым къытохьэ усакIуэ гу пцIанэр. Сыт хуэдэ ныбжьым итми дерс къызыхахын, дэрэжэгъуэ
къезытын, гъащIэ мытыншыр щIэщыгъуэ къащызыщIын, гурыщIэ къабзэкIэ, акъыл жанкIэ дунейм хэзыгъэплъэн усыгъэщ Мыкъуэжь Анатолэ и IэрыкIыр. Сэфарбий,
тхакIуэ, тхыдэдж Мыкъуэжь Анатолэ и усэ тхылъыр гурыгъуазэу къызэгуэпхынщи, мыпхуэдэ сатырхэм уи нэр хуэзэнщ:
Сыхуейт сэ Iэджэ щIауэ зэхэслъхьэну
ГуфIэгъуэм теухуауэ уэрэд нэс.
Захуагъэр сэ абы щызгъэлъэпIэнут,
КъедаIуэм къыфIыщIэкIыу гуфIэ нэпс. ТIутыхукIэ псэ – а зырщ дэ къытхуэнэжыр – НэхъыфIым хэтхыжынкъым ди мурад.
«Узэджэр къокIуэ», – жиIэгъащ псалъэжьым, ГуфIэгъуэм хуэзгъэпсынщ сэ зы уэрэд. Псалъэхэм я щыпкъагъэм, макъ зэпэджэж дахэм, гупсысэ хьэлэмэтым уи гур къызэрагъэгъуэтыжри, уи пкъым гуащIэ къыщIохьэжри, уафэр зэрыкъащхъуэр уолъагъуж. Адыгэбзэм и IэфIыр хуэмурэ къыппкърохьэж. УзэщIэзыIулIауэ щыта мыгъуагъэхэр токIуэт, гуауэм зи плIэр иухуахэми зы нэплъэжыгъуэ ягъуэтыж, лей зытехьам къыщыщIахэр щымыгъупщэжми, гугъэр гуауэм трегъакIуэ. КIэщIу жыпIэмэ, мы усэм хуэдэхэрщ цIыху къызэрыгуэкIым лIыгъэ къыхэзылъхьэр, къыщIыхилъхьэфри зыщ: гугъуехьым къыхэмыкIа гухэхъуэм пщIэ иIэкъым, гуауэ зымыщIэм гуфIэгъуэм и пщIэри зыхищIэркъым. Мыпхуэдэ усэ зэрымыщIэкIэ IэщIэтхыхьынукъым зи дунейр гъащIэ хъыринэм ещIэу зыгъакIуэм. Абы игъэунэхуауэ щытын хуейщ мис мыпхуэдэ псалъэхэр гум къизыш хьэзаб: 85
ЩIым гуфIэгъуэм
Лъэсу къыщекIухьыр – ПIащIэу ди бжэр
Абы къыIуимых.
Гуауэр щхьэкIуэ шущ
Сэ нэхъ зэзгъэщхьыр –
ДымыщIэххэу
Ди жьэгу къыщопсых. Шым мэшэсри,
Мэбзэхыж гуфIэгъуэр,
Гуауэр лъэсу
Ди пщIантIэм докIыж.
Сыт и мыIэзагъми, мыпхуэдэ псалъэхэр бзэр джэгуалъэ зыщIым хужыIэнукъым, ахэр зигу къэкIынур гъащIэм и удынри зылъыса, и IэфIри псэкIэ зыхэзыщIэращ. Апхуэдэм и псалъэхэри, а псалъэхэм я зэхэлъыкIэри, гум нахьэс гупсысэхэри езы гъащIэм къыхокI. Аращ Мыкъуэжьым и усыгъэм и тегъэщIапIэ нэхъыщхьэр.
Iэзагъэшхуэ зыхэмылъми щыхуэус щыIэщ зы уэрэд закъуэ. Ауэ а зым деж и псынащхьэр щыгъужмэ, уэрэд иусами, ар усакIуэкъым. Мыкъуэжь Анатолэ и псэр езыр усакIуэпсэщи, сытым хуэмыусэми, и зэчийр къегъэнаIуэ. ИтIанэми, усэным зы щэху гуэр хэлъщ, езы усакIуэми нэсу къыгурымыIуэжу, ауэ Тхьэ лъапIэм абы щэхуу къыхилъхьауэ. Армыратэмэ, цIыху къызэрыгуэкIым дэнэ кърихынт мыпхуэдэ псалъэхэр: Жей, си IэфI, си фIыгъуэ,
Жей, си гурыфIыгъуэ,
Си къудамэ цIыкIуу
Къыдэжа!
Жей, си нэху, си дыгъэ,
Жей, си насып щыгъэ,
Си удз гъэгъа цIыкIуу
Къыхэжа! 86
Анатолэ нобэ и къару илъыгъуэщ, акъыл жанрэ зэчий хьэлэмэтрэ зэпигъэшачэу. И мурадхэр Тхьэм къригъэхъулIэ.
ГЪУТ Iэдэм,
филологие щIэныгъэхэм я доктор И Мыкъуэжь Анатолэ и усыгъэм набдзэгубдзаплъэу упхрыплъмэ, абы хужыпIэ хъунущ:
– дунейм и макъамэ зэщIэжьыуэхэм дежьууэрэ лIэщIыгъуэ IэджэкIэ лъэпкъым зэригъэпэща и псалъэ кIадэм къыхих дэтхэнэ зы псалъэри усакIуэпсэмкIэ зэщIиузадэурэ тхылъеджэм и пащхьэ изылъхьэф усакIуэу;
– псэм псалъэр зэриIэщэр пасэу къызыгурыIуа, псэм зегъэужьыным, псалъэм зегъэузэщIыным зэпымыууэ телажьэ тхакIуэу;
– «Хейр мысэм хиутэу, сабийм фоч ирагъапщэу, губзыгъэр зэхэщIыкIыншэм иригъаджэу, дин Iуэхухэм Iимансызыр тепсэлъыхьу, дахагъэр зи Iэужьхэр фаджэлыджэу, нэхугъэ къэзыгъэщIхэр кIыфIым хэсу» щилъагъукIэ, апхуэдэ мыхъумыщIагъэхэм псалъэ-мэIухур япэщIэзыдз къыщхьэщыжакIуэу.
Мыкъуэжьыр бзэ узэщIа зыIурылъ, псалъэм хуэсакъ, езыр зи щхьэм пщIэ хуэзыщIыж усакIуэщ. Дунейм щекIуэкI псори псэкIэ зыз усакIуэм, шэч хэмылъу, ехъулIэныгъэ инхэр къыпоплъэ. Борис,
филологие щIэныгъэхэм я доктор ХЕЙМ Я «УсакIуэр жыпхъэ гуэрым пхуигъэувэнукъым, ар псэ къудейкIэщ зэрыпсэур», – къыджеIэ Мыкъуэжь Анатолэ. Ар пэжщ. Сыт щхьэкIэ жыпIэмэ а къэхъугъэм «тхьэ Iэмыр», щэху хэлъщ. Арагъэнщ цIыху цIыкIум щIыхузэфIэмыкIыр «псэ лъахэм» и къэухьыр къызэрапщ пщалъэ къигупсысын. ИтIани, къалэмыр зи гъащIэ гъусэхэм я хъэтIыр зыр адрейм кърыхагъэщхьэхукIын щхьэкIэ, IэщIагъэлIхэм къагъэсэбэпын хуей мэхъу бзэ, литературэ щIэныгъэхэм я хабзэхэр, поэтикэм и Iэмалхэр. Ауэ ахэри щыхьэт зытехъуэфыр усакIуэм и Iэзагъырщ, и гупсысэм и кууагъырщ. Абы и псэм и пIащIагъри, и къабзагъри щIэныгъэр зыпэмылъэщ къэгъэщIыныгъэ телъыджэщ. ИкIи «бегъымбарым ехьэехуэу мы дунейм къытехьа» езы усакIуэрщ и пщэрылъыр зыубзыхужыфыр – Мыкъуэжьыр «езыр зыс мафIэм цIыхухэр игъэхуабэм, ибжынущ къехъулIауэ и хъуэпсапIэр». ФIэщщIыгъуейщ дуней хьэлэмэтыщэ къэзыгъэщI усакIуэр къызэрыгуэкI цIыхуу щытыну, ауэ апхуэдэщ Мыкъуэжьыр. И гур унагъуэм, къыдалъхуахэм, ныбжьэгъухэм, лэжьэгъухэм, лъэпкъ псом я «щыблэIушу», и псэр я мэIухуущ абы и гъащIэр зэрырихьэкIыр. И художественнэ дунейм щытепщэри аращ. А дунейм ущыхуэзэнукъым псалъэ тафэтелэхэм, егъэлеиныгъэ фэрыщIхэм. УсакIуэм и псалъэр «цIыху хейм хуохъу уэчыл», «лъэпкъ мащIэм къэрэгъул бжыхь». Мыкъуэжьым и лирическэ лIыхъужьыр цIыхупсэм и хъумакIуэщ. «ЦIыху мелуанхэм я гуауэр игъэвыну къыхуиухащи», мы дунеижьым щызекIуэ мыхъумыщIагъэ псоми шапэIудз захуищIыну, «ем езэуэну» хьэзырщ. Ауэ «лIэщIыгъуэ минхэм я хьэлъэм» усакIуэр егъэхыщIэ, цIыху цIыкIур бэкIэ къыщагъэгугъэурэ щагъэжакъуэ дунеймкIи арэзыкъым: ар «екIакIуэу къыфIощI, тебгэжауэ и дыгъуасэм». Арагъэнщ усакIуэм и художественнэ лъахэм куэдрэ ущIыщрихьэлIэр «нэкIу фэрыщIхэм, цIыху мыгъасэхэм», «къэнжал зи напэм тебзахэм», «Iимани дини зымыIэхэм» я образхэм. Апхуэдэхэм и лъэпкъэгъу, и хэкуэгъу минхэр ярыщихъумэну усакIуэм иIэр и «усэ-маисэращи», ар мыубзэщхъуу хуегъабзэ а къалэным. Нобэрей гъащIэм ифIри и Iейри художественнэ IэмалхэмкIэ екIуу къыщыгъэлъэгъуэжащ Мыкъуэжь Анатолэ и IэдакъэщIэкIхэм. ИпэжыпIэкIэ уэрэд нэс, лъэпкъ пшыналъэ дахэ хъуащ абы и усыгъэр. Хьэмыщэ,
филологие щIэныгъэхэм я доктор 87 И Адыгэ лъэпкъым и лирик нэхъ лъэрызехьэ дыдэхэм ящыщ Мыкъуэжь Анатолэ и усэхэр къыгуэхыпIэ имыIэу епхащ нобэрей гъащIэм, цIыхум я зэхэтыкIэм, я дуней тетыкIэм, я гупсысэкIэм, я гуфIэгъуэм, я гуауэм, я хъуэпсапIэхэм. Ахэр лъэпкъ поэзием къыхолыдыкI япкърылъ гурыщIэ куумкIэ, акъыл жанымкIэ, псэ къабзагъэмкIэ.
Гум имыхуж художественнэ образ телъыджэхэр къэгъэщIынымкIэ Мыкъуэжьым щIэгъэкъуэн къещI литературэм и Iэмал зэмылIэужьыгъуэхэр. Абы и лъэныкъуэмкIэ къыхэзгъэщыну сыхуейщ антонимхэмрэ синонимхэмрэ зы усэм и кIуэцIкIэ абы Iэзэу къызэрыщызэдигъэсэбэпыфыр. Куэд яхэткъым ди усакIуэхэм ар яхузэфIэкIауэ. Ари и зы нэщэнэщ зи усэ гъуэзэджэхэмкIэ цIыхум фIыуэ ялъэгъуа Мыкъуэжь Анатолэ лъапэ махуэкIэ лъэпкъ утыкум ихьэу лъэ быдэкIэ
адыгэ поэзием и щыгу зэриувэфам. Iэдэм,
филологие щIэныгъэхэм я доктор И Литературэдж-щIэныгъэлIхэм гу лъатэ ХХ лIэщIыгъуэм и кIэухым къигъэщIа поэзием цIыхубэ зэхэтыкIэм ехьэлIа гукъэкIыр хэпщIыкIыу зэрыщыкIуэщIым. «ЦIыхубэм къулыкъу яхуэщIэным епха гупсысэхэр токIуэтри, дахагъэ, теплъэ гъуэзэджэ къэгъэщIыным лъыхъуэныр нэхъ щхьэпэу къоув». Цензурэр зэрыщымыIэжым, щхьэж и Iуэху еплъыкIэ иIэжыну хуитыныгъэ зэрагъуэтам куэдкIэ зрегъэхъуэж усакIуэм и гупсысэкIэми. УсакIуэ-бегъымбарым и щэныр, гукъинэжу урыс литературэм къыщыунэхуар, адыгэ поэзиеми куэдкIэ екIуалIэу жыпIэ хъунущ. Ар къуэпс быдэкIэ пыщIащ усакIуэ-джэгуакIуэхэм. Нобэрей гъащIэм жьабзэмрэ жьэ нахуэмрэ я мыхьэнэр куэдкIэ нэхъ фагъуэу къыуегъэлъагъу, уеблэмэ языныкъуэхэм деж мыгурыIуэгъуафIэ дыдэу къыпщигъэхъуу. Апхуэдэ щытыкIэм наIуэу къыхощхьэхукI Мыкъуэжь Анатолэ и лирикэр. ЗэхъуэкIыныгъэм и Iэужь псэукIэщIэм бэр IэнатIэ гугъу зэрыIуигъэувар, игъащIэ лъандэрэ цIыхум къыдекIуэкI лъапIэныгъэхэр къазэрыфIэмыIуэхужыр, псэм и къулеигъэмрэ мылъкумрэ я
зэхущытыкIэр, нобэрей цIыхум и гурыгъу-гурыщIэхэр, ар зыгъэпIейтейр, зыгъэгуфIэр, зыгъэгузавэр – ахэращ Мыкъуэжьым и IэдакъэщIэкIхэм я нэхъыбапIэр зытеухуар. Анатолэ и лирикэм тепщэ щыхъуа дуней ткIийм ерыщу пэщIэт
къару нэхъыщхьэр езы лирикэ лIыхъужьым и щэн быдэрщ, и зыIыгъыкIэращ. ЖиIэм шэч лъэпкъ къытрыуигъэхьэркъым усакIуэм, гъащIэм зэреплъ щIыкIэм хэлъ захуагъэр апхуэдизу наIуэщи. Мыкъуэжь Анатолэ и лирикэ лIыхъужьым дэплъагъу хьэл-щэн быдэм зыгуэркIэ уигу къегъэкIыж КIыщокъуэ Алим и творчествэр. АбыкIэ жытIэну дызыхуейр Мыкъуэжьым и усэхэм хэт лирикэ лIыхъужьым и гурыщIэм и зыужьыкIэм нэхъ пасэу адыгэ поэзием щыува хабзэхэм къызэрыпащэрщ. Ауэ а зи гугъу тщIы гурыщIэ къэгъэлъэгъуэкIэри КIыщокъуэм и лирикэри щIыпIэ нэщIым къитэджыкIыркъым. Абыхэм дунейпсо щэнхабзэм усакIуэм лъигъэс гупсысэхэм щыщ Iэджэ зыщIашащ. Лъэхъэнэ къэс иIэжщ езым и усакIуэхэр. Апхуэдэ усакIуэхэм, художественнэ Iэмалхэр Iэзэу къагъэсэбэпурэ, зыхэпсэукI зэманым и сурэт пэж уи нэгу къыщIагъэувэ. Къапщтэмэ, Мыкъуэжь Анатолэрэ КIыщокъуэ Алимрэ я IэдакъэщIэкI щхьэхуэхэм хэпщIыкIыу къыхобелджылыкI зы лIэщIыгъуэм къриубыдэ псэукIэм зэрызиужь щIыкIэри, Iуэхугъуэ нэхъыщхьэхэу къигъэувхэри. Иннэ,
филологие щIэныгъэхэм я кандидат ЗИ. Мыкъуэжь Анатолэ и IэдакъэщIэкIхэм адыгэ усыгъэ нэсыр пщалъэу зэрагъуэтам шэч къытозымыгъэхьэщ езым и лъагъуныгъэ мыухыжыр псоми зэдай лъагъуныгъэшхуэу цIыхухэм я гурыщIэм щигъэлыдын зэрыхузэфIэкIар. Уахътыншагъэр нагъыщэу ятелъщ абы и усэ куэдым. Апхуэдэщ пасэу дунейм ехыжа и щхьэгъусэ Маринэ фэеплъ хуищIа «Си уэрэд мыух, си гъыбзэ кIэншэ» поэмэри. Шэч хэлъкъым мы тхыгъэр адыгэ лирикэм и фIыпIэм зэрыхыхьам. Мухьэб,
публицист, филологие
щIэныгъэхэм я кандидат
2009 88 И адэжь жьэгур, щапIа и лъахэр, къызыхэкIа лъэпкъым и гурыгъугурыщIэхэр, зэманым и нэщэнэ нэхъыщхьэхэр – аращ Мыкъуэжь Анатолэ и усэхэм лъабжьи джэлэси яхуэхъур. А усэхэм цIыхугъэ къарум, лъагъуныгъэ нэхум я акъужь гуакIуэ къахеху. Афлик,
усакIуэ

УИ!
Анатолэ, уи тхыгъэхэр ди унагъуэ Iэнэгум зэи текIыркъым, деджащ жытIэуи IудгъэкIуэтыжыркъым.
«Дунеижь» зыфIэпща уи тхылъ тыгъэ къысхуэпщIам сэ мызэмытIэу седжащ, и напэкIуэцI зыбжанэм я кIапэхэри щIэзупщIащ. «Си насыпт.» – аращ а тхылъ гъуэзэджэм и кIэух усэм фIэпщар.
НэхъыфIу схэлъыр
Уэрэд гуапэу,
Къысхуэгъэнамэ – Си насыпт. 89
Си шынэхъыщIэ! Куэд щIащ сэ а псалъэ цIыкIуитIыр дызэрыт зэманым изгъэувэу хэIэтыкIа нагъыщи зэрыпызгъэувэжрэ. Уэ уи насыпщ, Анатолэ! Уи насыпщ, уи хъуэпсапIэ инхэм я нэхъыбэр къохъулIащи! Уи насыпщ, тхыгъэ, усыгъэ, уэрэд дахэ куэд тыгъэ къытхуэпщIыну ухунэсащи! Уи насыпщ, къолыжу цIыхугъэ, адыгагъэ, нэмыс, гулъытэ пхэлъщи! Уи насыпщ, дыгъуасэ узэхъуапсэу, зи лъэрыгъыпсыр бубыду щыта усакIуэ нэхъ пажэхэм нобэ уэри ухабжэ хъуащи! Уи насыпщ, уи тхыгъэхэр дэтхэнэ зы утыкуми щыбгъэIу хъунущи!..
ЩыIэщ зы усэ е пьесэ закъуэ фIэкIа имытхауэ дуней псом цIэрыIуэ щыхъуа. «Дунеижь» зыфIэпща усэ закъуэм фIэкIа умытхауэ щытами, уэ фIыщIэшхуэ пхуэфащэт. Зэман быркъуэшыркъуэм зэщиуда уи хэкуэгъухэм я упщIэ куэдым жэуап ептыфащи, икъукIэ гуапэщ. Сыт щхьэкIэ жыпIэмэ, адыгэ усыгъэ дызэрыпагэр мывэ сэрейм даубыда нэхъей, нэм къыфIэнэн усакIуэ къызэрыхэмыхьэжым гуныкъуэгъуэ къыдитырт. А гуныкъуэгъуэр уэ тщхьэщыпхащ, гугъэ дахэ къыдэптыжащи, афэрым!
Илъэс зыбжанэ ипэкIэ уэ пхужысIа си псалъэхэмкIэ сухыну сыхуейт си тхыгъэ кIэщIыр: Узыщытхъужу куэдрэ Ину умыкIийми,
Уи тхыбзэм егъэзагъэ
ГущIэлъапсэр.
Залымыгъэм ди гур
ЩигъэгуIэ къэхъуми,
Хубогъэпсыжыр
Лъагъуныгъэм ди псэр! Пщызэбий,
Урысей Федерацэмрэ Къэбэрдей-Балъкъэрымрэ
щIыхь зиIэ я артист
2006 Сэ литературэр, псом хуэмыдэу поэзиер, зыпэсщI щыIэкъым. Урыс классикхэм ящыщу Пушкин Александр, Лермонтов Михаил, Есенин Сергей, ди лъэпкъ усакIуэхэм – Тхьэгъэзит Зубер, Мыкъуэжь Анатолэ, Бещтокъуэ Хьэбас, Къэшэж Иннэ, балъкъэрхэм – Зумакуловэ Танзиля сымэ я творчествэм сыдахьэх. Ахэр сытым дежи стIолыщхьэ тхылъу сиIэщ, гукъыдэж щызимыIэм и дежи сызэпхъуэр абыхэм я усэхэрщ. Куэдым усэ ятх щхьэкIэ, ар нэсу къызэхъулIэр мащIэ дыдэщ. Толэ и усэхэм сэ Iэджэ щIауэ сыкIэлъоплъ икIи сфIэфI дыдэу сыкъоджэ. Ахэр купщIафIэщ, бзэ дахэкIэ, шэрыуэкIэ тхащ. Мы дунейм къыщыхъу Iуэхугъуэхэм ящыщу къэгъуэтыгъуейщ ар зи щхьэфэ имыIэбэ. Абы щыгъуэми, сыт хуэдэ темэри щIэщыгъуэу, гукъинэжу зэпкърех. ЖыпIэнурамэ, зи творчествэр егъэлеяуэ сигу ирихь усакIуэщ Толэ. Иджыблагъэ радиом щезгъэтхащ Толэ «Гум телъ дыркъуэ» зыфIища и поэмэр. АпхуэдизкIэ сигу ирихьат ари, си закъуэ сыщыгъуазэкIэ зэфIэкIынукъым, жысIэри сыкъеджащ, нэхъыбэм зэхахын, ящIэн хуэдэу. «Iуащхьэмахуэ» журналыр ефIэкIуэным къару куэд ирихьэлIащ IутIыж Борис. Иджы ар Толэ къыдощIэращIэ. Ар куэд и уасэщ. Тхыгъэ хьэлэмэтхэр, купщIафIэхэр къытохуэ, къищынэмыщIауэ, гуапэщ иджыри дымыцIыху, литературэм япэ лъэбакъуэ хэзычэ усакIуэ, тхакIуэ ныбжьыщIэхэм я IэдакъэщIэкIхэр абы къызэрытрадзэр. БлэзмыгъэкIыу, сфIэщIэщыгъуэу дэтхэнэ къыдэкIыгъуэми сыкъоджэ. Сэ сызэреплъымкIэ, зи щхьэ пщIэ хуэзыщIыж, адыгэу зызылъытэж дэтхэнэ зыми и унагъуэм илъыпхъэщ ди литературэм, ди щэнхабзэм, ди бзэм телажьэ «Iуащхьэмахуэ» журналымрэ «Адыгэ псалъэ» газетымрэ. И махуэ лъапIэм ирихьэлIэу сэ Толэ сохъуэхъу узыншагъэрэ дэрэжэгъуэрэ щымыщIэу иджыри илъэс куэдкIэ лъэпкъым тхуэпсэуну,
тхуэлэжьэну. КIунэ,
УФ-ми КъБР-ми щIыхь зиIэ я артисткэ,
Къэбэрдей-Балъкъэрым и цIыхубэ артисткэ Адыгэ литературэм и уафэгум зи вагъуэ щыпызыгъэна усакIуэ гъуэзэджэхэр дызэриIэм дрогушхуэ. Абыхэм къахолыдыкI Мыкъуэжь Анатолэ.
Дунейм и къэхъукъащIэхэми лъагъуныгъэми щIэщыгъуэу, удихьэхыу тотхыхь ар. Нэхъыщхьэращи, и усэхэм гупсысэ куу ящIэлъщ, философиер я лъабжьэщ. Зи хъэтI зиIэж усакIуэм и IэдакъэщIэкIхэм фIым, захуагъэм, гуапагъэм укъыхураджэ.
Си щхьэкIэ срогушхуэ илъэс 40 хъуауэ Толэ зэрысцIыхум. Куэдым ядумылъагъу хьэл-щэн дахэ хэлъщ. И дуней тетыкIэри, и Iуэху еплъыкIэхэри, и тхэкIэри зэтохуэ. ЩоджэнцIыкIу Алий и цIэр зезыхьэ Къэбэрдей драмэ театрым къыщыздэлажьэхэм зыхалъхьэ щыIэкъым Толэ и усэхэр, сыт хуэдэ утыкуми яфIэфIу къыщоджэ.
«Iуащхьэмахуэ» журналым и редактор нэхъыщхьэ къулыкъур
къызэрыхуагъэфэщар гуапэ дыдэ сщыхъуащ. Iуэху бгъэдыхьэкIэ, гъэзэщIэкIэ дахэ зэриIэр нэрылъагъущ. 90 Сэ нобэ Мыкъуэжь Толэ сохъуэхъу узыншагъэ быдэ иIэну, и IэдакъэщIэкIхэмкIэ иджыри куэдрэ дигъэгуфIэну! Борис,
Къэбэрдей-Балъкъэрым и цIыхубэ артист
2016 НЭ Мыкъуэжь Анатолэ щыусэкIэ уафэм дэIэбейркъым, е пшэхэм хэту здахьымкIэ кIуэркъым, е залымыгъэкIэ усэ стхынщ жиIэу и IитIымкIэ и щхьэр икъузу стIолым бгъэдэскъым. АтIэ и нэкIэ илъагъу, махуэ къэс зыхэт, и нэгу щIэкI, псэкIэ зыхищIэ гъащIэрщ абы и усыгъэхэм я къигъэхъуапIэр. ГъащIэм и теплъэгъуэхэр къритхэкI къудей мыхъуу, абы хузэфIокI плъыфабэу зэхэлъ мы дунейм и дэтхэнэ къэхъукъащIэри усыгъэм и жыпхъэм Iэзэу къригъэзэгъэн.
Къэралхэм, лъэпкъхэм, унагъуэхэм яку мамырыгъэ, лъагъуныгъэ, гущIэгъу дэлъыныр Анатолэ зэрихъуэпсапIэр усэбзэ шэрыуэкIэ къыщиIуатэкIэ, нэ лейкIэ узрегъэплъ, плъэмыкIыу гур щабэ ещI, «зэзакъуэ нэхъ мыхъуми сыт дэ цIыхум и жагъуэ щIэтщIыр» жыуегъэIэ.
ЦIыхубэм я гум къызэришхыдыкIыфым щыхьэт техъуэ усэ купщIафэхэр и мащIэкъым Мыкъуэжьым. Абы и IэдакъэщIэкIхэм яхэтщ къэкIуэну зэманыр и нэгум щIэкIауэ къыпщызыгъэхъухэри. Мухьэдин,
Къэбэрдей-Балъкъэрым щэнхабзэмкIэ
щIыхь зиIэ и лэжьакIуэ
1997 91 Мыкъуэжь Анатолэ цIыхугъэшхуэ зыхэлъ ныбжьэгъу пэжщ, гу пцIанэ зиIэ усакIуэщ. Усэ тхыныр и натIэу къалъхуами ярейщ ар. Университетым ныщыщIэтIысхьами, ар усакIуэ хьэзырт: и усэбзэр щабэт, лантIэт, макъхэр зэщIэжьыуэрт, и гупсысэр щIэщыгъуэт. Арагъэнут езым хуэдэу университетым щеджэ студентхэм абы и усэхэм макъамэ щIалъхьэурэ гитарэкIэ дежьууэ уэрэду щIыжаIэр. Мыкъуэжьыр нобэ зи тхылъхэр зэIэпахыу ядж, зи усэхэр яфIэфIу гукIэ зрагъащIэ адыгэ усакIуэхэм ящыщщ. Езыми усэу итхауэ хъуар гукIэ ещIэж. Тхылъхэр птхы, спектаклхэр бгъэув, фильмхэр тепх хъунущ Анатолэрэ пасэу дунейм ехыжа и щхьэгъусэ Маринэрэ яку дэлъа лъагъуныгъэшхуэм теухуа «Си уэрэд мыух, си гъыбзэ кIэншэ» поэмэ-элегиемкIэ. Шэч хэлъкъым а тхыгъэр ди лъэпкъ литературэм и налкъутналмэсхэм зэрахыхьам.
Мыбдеж сигу къокIыж тхакIуэ цIэрыIуэ Нало Ахьмэдхъан Мыкъуэжьым къыжриIауэ щыта псалъэхэр: «Толик, а уи усэхэр дыщэ хьэрфкIэ тхауэ щIэблэм къахуэгъэнэн хуейщ». Iэджэ и уасэкъэ пщIэрэ щIыхьрэ зиIэ цIыхушхуэм апхуэдэ щытхъу къыпхужиIэну. Мыкъуэжь Анатолэ усакIуэ нэсу сэ къыщIэслъытэм нэгъуэщI щхьэусыгъуи иIэщ – абы хуэдэу ди гъащIэ зэхэзэрыхьар пэжу, темылъэщIауэ къэзыгъэлъэгъуа иджырей ди усакIуэхэм яхэткъым. Астемыр,
Къэбэрдей-Балъкъэрым щIыхь зиIэ и журналист Мыкъуэжь, дызэрыщIалэ цIыкIу лъандэрэ уи усэщIэхэм укъысхуеджэу дыкъызэдокIуэкI. Уи IэдакъэщIэкIхэр, къанэ щIагъуэ щымыIэу, гукIэ сощIэ: щIэптхари щыптха щIыпIэри бжесIэжыфынущ.
Уи усэщIэхэр газетым къытехуауэ си ныбжьэгъухэм мызэ-мытIэу баз къафIэсхьащ, гурыхуагъэкIэ дызэпевгъауэ, зэ фIэкIа сыкъемыджэу жысIэжынщ, жысIэурэ. ГукIэ щыпщIэкIэ, жыпIэжыфынтэкъэ!
Адыгэхэм я мызакъуэу, усакIуэ нэхъ пажэ дыдэу щыIэхэм ящыщ зыуэ укъызолъытэ. Уи усэхэм ятеухуауэ тхылъ псо схуэтхынуи сыкъегъэгугъэ. Тхьэм къыдигъэхъулIэ!
Ныбжьэгъу, сэ фIыкIэ сигу укъокIри,
Уи гъуэгу кIыхь хъуну сынохъуэхъу! Леонид,
ЩоджэнцIыкIу Алий и цIэкIэ щыIэ ФIыщIэ фондым и унафэщI 92
ЗИ. ЖызыIэ щыIэщ усэм и пIалъэр икIауэ. Ар щыуагъэшхуэщ. Тэмэму гъэпса усэр цIыхум зэи яужэгъунукъым. Мыкъуэжь Анатолэ и IэдакъэщIэкIхэм гурыщIэ куумрэ гупсысэ жанымрэ щызэхэжыхьащ. Ахэр куэдым уезыгъэгупсысщ, псэр зыгъэнэхущ, IуэхугъуэщIэхэм укъыхуезыджэщ, щIэщыгъуэу, шэрыуэу гъэпсащ. Аращ утезашэу бгъэтIылъыж щIахэмытыр. Ар къызэхъулIэр закъуэтIакъуэххэщ.
МОЛЭ СулътIан,
егъэджакIуэ
1994 Усэхэр Анатолэ Пщыхьэщхьэр хъуамэ, хьэщIэщ бжэIупэм
Машинэ фархэр щолыд-щопщIыпщI.
Мыбдеж щыкуэдщи зэш тегъэупIэ,
Я нэгу мычэму зыщрагъэужь.
ПыIэщхьэрыхкIэ уригъэблагъэу,
Рестораныбжэм швейцарыр Iутщ.
Ахъшэ джэгуным удихьэхамэ,
Уи казинори мыдкIэ къыщытщ.
Зэхъузэбз ефахэр, зыр зым ещакIуэу,
Мыбдеж жэщ къэскIэ щохьэулей.
Макъамэ Iэджэу зэхэпшэхъуахэм ГурыщIэ щэхухэр къагъэбырсей.
УимыIэу гъусэ укъыIухьамэ,
ТхьэIухуд шырхэр щыпэрыхьэтщ.
Ухуейм щхьэц фIыцIэу, ухуейм сырыхуу,
МылъапIэ дыдэу, къыщыпхуагъуэт.
Хьэуам дыхумэр хэзэрыхьащи,
Пщыхьэщхьэр нэхъри гуакIуэ къыпщещI.
Уэздыгъэ фагъуэр игъэупIэрапIэу,
ХьэщIэщ щхьэгъубжэм нащхьэ къыпхуещI.
Мес, пэш зэпэщхэм ерыскъы Iэнэр,
Темылъ щымыIэу, къыщаузэд.
ЗэпэтIысахэу, зэрышххэу нэкIэ,
Рюмкэ лыдыжхэр къыщыздаIэт.
Куэпэчыр фадэм къигъэжанащи,
И бостей плIэпсыр дамэм фIегъэху.
Тутыным йокъури, зыр зым кIэлъесу,
Iугъуэ шыхьахэр къыжьдрегъэху. 93 94
НыкъуэзытIэщIу пэрысхэщ Iэнэм,
ГуIэфIтещIэжу щадзыж зырыз.
ГъуэлъыпIэ натIэм и тхьэусыхэм
ЩхьэгъубжэIупхъуэр егъэкIэзыз.
Нэху щыху хьэщIэщым щызыгъэхъахэр
Зырыз-тIурытIу зэбгрокIыж.
Яхуэмышхамрэ яхуимыфамрэ
ПхъэнкIий идзыпIэм щракIутыж. И пыIэжь тIэкIур и пащхьэм къилъу,
ХьэщIэщ бжэIупэм факъырэ Iусщ.
Игъуэжа нитIкIэ гущIэгъу щIэлъэIуу,
Къыхех тхьэмыщкIэм факъырэ Iус. * * *
Дунейм и хабзэ ихъуэжакъым, –
Къызэрыунэхурэ зэрыщытщ.
Ем и жыр джатэр фIидзэжакъым,
Блэ уэну, пэжым къыщхьэщытщ.
Иджыри псэжьхэм, зэрызехьэу,
Дунейм и IэфIыр къыщIафыкI.
ЦIыхубэрщ мыгъуэр зи мыгъуари,
КIэкъинэ тIэкIум щогуфIыкI.
Зи напэр сомкIэ зыщэжахэм
ЯщIащи яеу зы дзажэпкъ,
КъыпыткIукI дагъэм ирокъужхэр,
Зыхамыгъэхьэу нэгъуэщI лъэпкъ.
Хьэлэлу псэухэр щыгъыныджэщ,
Зи бохъшэр пIащэм зыкърех.
Иджыри мысэм и хьэджэсэр
Дахагъэм щэхуу къыхурех.
НэфI-нейри щIым текIуэдыкIакъым, –
Зыхуэмыфащэм щIыхь лъагъэс.
Япэм хуэдабзэу, къулыкъу шэнтхэм
Iужажэр IулъхьэкIэ мэшэс. ЗыщызыгъафIэхэм дыгъафIэм
Я кIэныр дэнэкIи къыщокI.
ЯIэпыхуамэ зы ху хьэдзэ,
Ар щэрэ мину къызэрокI.
Къызылъысахэр дыгъэмыхъуэр
Я хьэсэ тIэкIум дохьыр гугъу.
Сыт лIэужьыгъуэ хамысами,
Дыгъэпс хуэчэмщи, къадэмыхъу.
И щапхъэр Каин щапхъэ мыгъуэт,
Зи пIалъэр ноби имыкIыжщ.
Тхьэм и тезырым щымышынэу,
Къуэш егъум къуэшыр еукIыж.
Зи фIыцIэ Iуам жагъуэгъу и бащэщ, –
И лIыгъэм хуащI нэхъей пщIэ лей,
IэщIагъэувэ батырыбжьэр,
И лъабжьэм щIэлъу блащхъуэжьей.
МэжэщIалIагъэм игъэтхьэджэм
Зы гущIэгъу гуэри ныхуамыщI.
Дуней шэрхъыжьым и кIыргъ макъым
Псэ хей кIий макъхэр къыхэмыщ.
Си нэгум щIэтщ жэнэт плIанэпэ, –
Абы захуагъэр щыпащтыхьщ.
ЦIыхугъэр, лIыгъэр щагъэлъапIэ,
А лъахэм жэщхэми сопщIыхь.
Дунейм и хабзэ ихъуэжакъым, –
Зэрыщытауэ, шэчыгъуейщ.
Мы дунеижьыр нэщIысакъым,
Зэ нащIысынуи фIэщщIыгъуейщ. * * *
Балигъхэр нэхъ гъунэгъуу къэсцIыхухукIэ,
Мы си гур ахэм нэхъри ябгъэдокI.
ФIы гуэр яхэлъми, ар пщигъэгъупщэжу,
Хьэл-щэн мыхъумыщIэу Iэджэ къалъыкъуокI. 95 96 * * *
Фыгъуэн-ижэныр, зыхамыныф хьэлу,
Дунейр къызэрыунэхурэ къадокIуэкI.
Псыдыуэм ещхьу, я псэм нэпсеягъэр
КъыщIэф зэпыту гъащIэр ирахьэкI.
ЦIыхугъэ, лIыгъэ, щIыхь, гущIэгъу, гуапагъэ, – А псоми сфIощI ди нобэр тебгэжа.
ЦIыхупсэм лъабжьэ хуэхъуж а хьэл-щэнхэр
Нэхъыбэм хьэрэкъуакIэ дадзэжащ.
Балигъхэр есэжащи фэрыщIыгъэм,
ЩIэх-щIэхыу я дзэлыфэхэр зэхуатI.
Къызэрытпэплъэр ящIэ пэтми мащэ,
ИтIани, мащэ ерыщу зэхуатI.
Зозауэ, зэрофыщI, зэрогъэгуIэ,
Мы дунеижьыр хагъэкIкъым бэлыхь.
Балигъхэм фIэкI зыдэплъеин зимыIэ
Сабийхэр мэхъур икъукIэ сфIэгуэныхь. Тхьэм имыухкIэ улъэпэрэпэну,
Улъэпэрапэу укъэджэлэпэну.
Укъэджэлапэм – цIыхухэр къеплъэкIынущ,
КъеплъэкIхэм я нэхъыбэр къыбблэкIынущ,
КъыбблэкIхэм къобэкъуэни къахэкIынущ.
Укъэджэлапэм хэт къыпхуеижынур?
Зы цIыхум и Iэр къыпхуимышиину:
Уи лэжьэгъуахэм зыкъыпщадзеинущ,
Ныбжьэгъу-жэрэгъухэм ухыфIадзэжынущ,
Iыхьлыхэм я щхьэ Iуэху зэрахуэжынущ.
ПщIэ, щIыхь уиIами, ящыгъупщэжынущ,
Я гъащIэм зэуэ ухатхъыкIыжынущ.
Тхьэм имыухкIэ улъэпэрэпэну,
Улъэпэрапэу укъэджэлэпэну.
Улъэпэрапэу укъэмыджэлэныр,
Укъэджэлами, укъэтэджыжыныр,
Укъэтэджыжу уи гъуэгу пыпщэжыныр,
Уи гъуэгу пыпщэжу зыкъэбужьыжыныр, Уи яжьэр мафIэу зэщIэбгъэстыжыныр,
Аргуэру шыбгым укъитIысхьэжыныр,
Мураду пщIахэр зэбгъэхъулIэжыныр,
КъыпщIэнэкIахэм закъебгъэщIэжыныр – Сэ къызолъытэ лIыгъэм я лIыгъэжу,
АрщхьэкIэ мащIэщ ар зыхулъэкIынур,
УахэмыхуэнкIи хъунщ зи кIэн къикIынум.
Аращи, жызоIэж къытезгъэзэжу:
Тхьэм имыухкIэ улъэпэрэпэну,
Улъэпэрапэу укъэджэлэпэну. * * *
ТIощIрэ езанэ лIэщIыгъуэм
Фыныхыхьэну гупыж
ФщIамэ, фынежьэ, ныбжьэгъухэ, – ФхуэсщIащ си усэр лъэмыж. Фызыхуэмейхэр лъэмыжыр Зытелъ псы уэрым ныхэвдзэ.
Узэджэр – къокIуэ. Уэрэдхэм
Я нэхъ нэщхъыфIэр къыхэвдзэ. Лъахэ мыцIыхуу дыздэкIуэм
Къыщытпагъаплъэр дымыщIэ.
ГъущIымэм ещхьу, зыгуэрхэр
Си деж къехьэсыр акъужьым. ЦIыхугъэр, лIыгъэр, гущIэгъур
Къыздэфщтэ тIуащIэу, флъэкIынум.
Мы си псэм жеIэ а лъахэр
Гъуазэншэу къытхущIэкIыну. 2000 * * *
Мы уэлбанэ кIыхьыр зэгуэр теужыну,
Уафэгъуагъуэ макъыр зэ бэяужыну,
Благъуэм иIыгъ дыгъэр къыIэщIэкIыжыну, –
ФщIы си фIэщ къэхъуну апхуэдэ зэман. 97 Ем ищIа унафэр щIым щыпхымыкIыну,
Удэфа-сэхъуахэм я кIэн къимыкIыну,
ЦIыху хьэрэмыгъэншэм и Iуэхур дэкIыну, –
ФщIы си фIэщ къэхъуну апхуэдэ зэман. Мыхьыр зыхь цIыхубэм зэ иIуэтэжыну,
Къилэжьам къыпэкIуэр къылъагъэсыжыну,
ЦIыхум и пщIэр мылъкукIэ къамылъытэжыну, –
ФщIы си фIэщ къэхъуну апхуэдэ зэман. Доллар угъурсызыр жьантIэм дэмысыну,
Ар зыхэмыт гъащIэ Тхьэм къыдипэсыну,
Ди сомыжь тхьэмыщкIэм зыкъиужьыжыну, – ФщIы си фIэщ къэхъуну апхуэдэ зэман.
Залымыгъэр, зауэр щIым текIуэдыкIыну,
ФэрыщIыгъэр гъащIэм зэ хэкIуэдыкIыну,
Iулъхьэм и тетыгъуэр зэгуэрым икIыну, –
ФщIы си фIэщ къэхъуну апхуэдэ зэман. ГъащIэ гъуазэу напэр сыт щыгъуи щытыну,
Псэм и къулеигъэр дыщэм палъытыну,
Хейм и щIыхьыр мысэм имыгъэпудыну, – ФщIы си фIэщ къэхъуну апхуэдэ зэман. ФIым и Жыгыр нэхъри быдэу щIым хэкIэну,
Пхъэщхьэмыщхьэ пызу абы къыпыкIэну,
Ар зыIухуэ щIэблэм цIыху нэс къищIыкIыну, – ФщIы си фIэщ къэхъуну апхуэдэ зэман.
Си адыгэ лъэпкъыр къэщIэрэщIэжыну,
Ди нэмыс, ди хабзэ, ди дин тIыгъыжыну,
Адыгэбзэр щIэблэм яIурытлъхьэжыну, – ФщIы си фIэщ къэхъуну апхуэдэ зэман. ФхузэфIэкIмэ ахэр хьэкъыу си фIэщ фщIыну,
СыткIи сигу зэгъауэ дунейм сехыжынущ.
ГущIэгъу фхэлъыжыххэм, фиIэжмэ Iиман,
ФщIы си фIэщ къэхъуну апхуэдэ зэман. 98
7 Заказ №1238 * * *
«Дунеижьым дагъуэу дэплъэгъуахэм
Теухуауэ птхащ уэ усэ куэд.
Залымыгъэр жьантIэм дэсыхункIэ,
Уи усыгъэм имыIэну кIуэд.
Ауэ, Iейр ди гъащIэм хэкIуэдыкIмэ, А птха псори сыткIэ сэбэпыж?» –
Жагъуэгъу щэхум къызидза а упщIэм
Сэ мыпхуэдэу жэуап изотыж:
Мы дунейм щытекIуэмэ захуагъэр,
НэгъуэщI фIыгъуэ сэ сыхуэмеиж.
Ныкъусаныгъэ кIуэдыжахэм щIыгъуу,
А си усэри ирекIуэдыж. * * *
Сэ сыадыгэщ.
Кавказ къуршхэм
Я курыкупсэм сыщопсэу.
Сэ сыадыгэщ.
Сышэрджэсу
СыкъыщацIыхур дуней псом.
Сэ сыадыгэщ.
Си щхьэщыгум
Щохуарзэ бгъэжьхэр – сыдэплъейм.
Сэ сыадыгэщ.
Къуршыпс уэрхэм
Си лъабжьэм щащIыр ислъэмей.
Сэ сыадыгэщ.
Ди адэжьхэм
Ялъ пщтыр си лъынтхуэхэм щожэх.
Быдзышэ хужьу
Сызэфами
Си гущIэр нуру къегъэнэху. 99 100
Сэ сыадыгэщ.
Си лъэпкъ тхыдэм
ЛIыхъужь уэрэдхэр къыхоIукI,
Зэхэжыхьауэ
Нэпси лъыпси
Абы иджыри къыпоткIукI.
Сэ сыадыгэщ.
Кавказ зауэм
ХэкIуэда минхэм срабынщ.
Сэ сыадыгэщ.
СращIэблэщ
Хы ФIыцIэр зыхуэхъуахэм бэн.
Сэ сыадыгэщ.
Сыинджылызкъым,
Сымынэмыцэ, сымыжурт.
Лъэпкъ цIыкIуи ини
Зэнэзэпсэу
Уздэпсэуну сыту фIыт.
Сэ сыадыгэщ. Напэм ипэ
Псэр изгъэхуэну сыхьэзырщ.
Сызыхуэпсэур
Си адэжь лъахэрщ –
Си гурыфIыгъуэри а зырщ.
Сэ сыадыгэщ.
Адэжь щIыхьым
Сыхуэпэжыныр си нэрыгъщ.
Адыгэ фащэ
Сипкъ имылъми,
КъыщылыдыкIыу си гум щыгъщ.
Сэ сыадыгэщ.
ХьэщIэхуэфIу
ИгъащIэ лъандэм сыкъокIуэкI.
Нэхъыжь и гъуэгур зэпызупщIкъым,
Бзылъхугъэ блэкIмэ –
Сыхуотэдж. Сэ сыадыгэщ.
ЦIыху лажьэншэм
Лей къытезгъэхьэу си мыхьэл.
СыбгъэикIэну укъысщишэм,
Силъ пщтырыр
КъысфIэхъунущ Iэл.
Сэ сыадыгэщ.
IуэхуфI минкIэ
Мы дунеишхуэм сыподжэж.
Си Тэрчыжь уардэу
Къуэм дэмыхуэр
Адрейхэм нэхъри мынэхъ чэнж.
Сэ сыадыгэщ.
Гугъэ IэфIхэр
ХузогъэтIыгъуэ си пщэдейм.
Сэ сыадыгэщ.
Си щхьэр лъагэу
Сытетщ лъэ быдэкIэ дунейм. 101 IутIыж Борис и фэеплъу
«Ей-ей, ди бгыжьхэу Iуэдыщэ!
Дыщэ Хэкури зыпэмыхъун!»*–
Хъыбар жагъуэу къытхэIуагъащIэм ГущIэлъапсэр къытфIеугъуэн.
IутIыж и къуэу Борис щэджащэр,
ДымыщIэххэу, тхэджэлыкIащ.
ХъуэпскIхэр идзу, къэчащ уэгу лъащIэр,
Дунеижьыр зэщIэзджызджащ.
Гурымащ ди мэзыжьхэр гущIыхьэу,
Къуалэбзум я уэрэдыр пачащ.
Къыгуэхуащ Кавказ къуршхэм къыр дзакIэ,
Псынащхьибл зэуэ игъущыкIащ.
* Сатырхэр IутIыж Б. ейщ. 102
АдыгэщIыр тхуэзыгъэбжьыфIэу,
Адыгэпсэм и щIэгъэкъуэн!
Уи уардагъэр слъагъуху, къысфIэщIти
Ажал дыдэри къыптемыкIуэн.
Уи гу пцIанэр нэщанэуапIэу
ГъащIэ ябгэм щхьэ къыхиухт?!
Зы шабзэшэм адрейр кIэлъыкIуэу,
Ем къуиутIыпщт уэ, имыIэу ух.
Залымыгъэр, цIыхубэм я гуауэр,
Ди тхыдэжьу лъы нэпскIэ гъэнщIар, – Зыгу фIэкIа уимыIамэ. дауэ
Уэ а псори зэрыбгъэвар?!
Адэжь Хэкум и щIыхьыр пIэтынкIэ
Къэбгъэнакъым уэ пхузэфIэкI.
АдыгэцIэ зезыхьэу щIым тетыр
ЛъэпкъылI щыпкъэм фыкъыхуэтэдж!
Уи сатырхэм ящIэлъ щIагъыбзэр
Iущагъ нэсщи – къытщхьэпэжынщ.
Ухуэхъуащ уэ адыгэм лъэпкъ гъуазэ,
Уи IэрыкIхэр мыкIуэдыжынщ.
АдыгэщIыр тхуэзыгъэбжьыфIэу,
Адыгэпсэм и щIэгъэкъуэн!
Уи уардагъэр слъагъуху, къысфIэщIти
Ажал дыдэри къыптемыкIуэн.
Хъыбар жагъуэу къытхэIуагъащIэм
ГущIэлъапсэр къытфIеугъуэн.
Уэ-ей! IутIыжу лIы дыщэ,
Дыщэбг минхэри зыпэмыхъун!
28.10.2008 Уи толъкъунхэр си гущхьэ хъыринэт,
Уи даущыр си гущэкъу уэрэдт. ЛъапцIэрыщэу уи удзыпцIэ ныджэм
ЩесхьэкIащ гухэхъуэу илъэс куэд.
Си щIалэгъуэм щыгъуи, жэщ мазэгъуэу,
Сэ уи бжьэпэм куэдрэ сытетащ.
Пщащэ нагъуэм хуэсщIыгъа гухэлъхэр
Япэ дыдэу уэрщ зыхуэсIуэтар.
Сэ уэращ дапщэщи гум щызгъафIэу
Си гуфIэгъуи си гуауи зэпхар.
СогъэлъапIэ кIэншэу уи псы Iуфэр
Сэ псэупIэу къысхухэзыхар.
Шэрэджыжь, уи ныбжьщи илъэс минхэр,
Си лъэпкъ тхыдэр уи нэгу къызоджыкI.
СызэщIэдэIукIмэ, уи псы лъащIэм
Сэ къысфIощIыр гъыбзэ къыщIэIукI.
Адэжь лъахэм игъэва гуIэгъуэм
Хуэдэ гуэри щIым къытемыхъуа,
Сэ ара къысфIощI, нэмысу игъуэ,
Уи толъкъунхэр, тхъуэшу, зыгъэтхъуар.
УIущащэу, щэхуу ущежэхкIэ,
КъысхуэпIуатэу сфIощIыр уи гухэлъ.
Щыдэбдзейм толъкъунхэр угубжьауэ,
ГукъэкIыжхэм сфIощI уащхьэпрылъ.
Псышхуэ Iэджэ щIылъэм щызэблэжми,
Псэм пэсщIын яхэткъым, уэ зым фIэкI.
Уи псы Iуфэм Iулъ зы мывэ цIыкIури
Дыщэу щыIэм сэркIэ йолъэпIэкI.
Укъэзгъанэу, зыгуэркIэ сежьамэ,
Уи даущыр жэщкIэ зэхызох.
Зэм къысфIощIыр сибгъукIэ ущежэхыу,
Зэм си лъынтхуэм сфIощIыр ущежэх.
Сэ уи бжьэпэм сыкъытехьэжамэ,
Си Iэпкълъэпкъым псэщIэ къыхохьэж. 103 104
Уи хьэуар бгъэм щызу есшэхамэ,
ЗыхызощIэ насып мыухыж.
Ауэ, уэ сыноплъу, мы зы упщIэм
ЩысфIикъутэ къохъу си гукъыдэжыр:
Апхуэдизу уэ уи макъ дахащэр
Тенджыз иным сыт щIыхэкIуэдэжыр?!

Си лъахэм и дахагъэм
Си гущIэр ныдыхэхъуэу,
Ди мэзхэр, дибгхэр
Къыщысплъыхьым дей,
Джабащхьэм кхъэжь къытетым
СфIытонэри си нитIыр,
ЛIэныгъэм сегупсысу,
Сохъу нэщхъей.
Ар дауэ, къэгъэзэншэу
СытекIыжыну щIыгум? – КъысхуимытIэсу си щхьэм
Согужьей.
Ауэ абдежым зэуэ
Уэ укъокIыжри си гум,
Псэр гугъэ IэфIхэм
СфIрахьэжыр уэгум,
ГъущI хъарым къикIыжа
Бзу цIыкIу нэхъей.

Игъуэ нэмысу дунейм ехыжа
си щхьэгъусэ Хьэмыкъуэ Маринэ и фэеплъу
Уи бампIэр къыщыстеуэкIэ, Маринэ,
КъриIуэнтIыкIыу си гущIэр мэуз.
Уэ щымыIэжыр усщигъэгъупщэну
Яхэткъым нобэ псэухэм зы цIыхубз. Ди пситIыр, зэрыгъафIэу, илът зы чысэ,
Сысейр и закъуэу сыт къыщIранар?
Имыгъуэтыжу си псэм и псэ гуэгъур
Хэтщ бэлыхьищэ нобэ къэскIэ ар.
Си пщIыхьхэм уэ щIэх-щIэхыу укъыхохьэ,
Апхуэдэм деж упсэууэ сэ къысфIощI:
Дитщ гъатхэ хадэм IэпэзэрыIыгъыу, –
Сыкъызэщыумэ, си пэш щIыIэр нэщIщ.
Уи бампIэр щыхъукIэ сэ схуэмыхьыжыххэ,
Ди хъыджэбз цIыкIухэм IэплIэ яхузощI.
Уи теплъэ налъэ я нэгухэм ислъагъуэм,
СыныпIуплъауэ зытэлайкIэ сфIощI.
Ди бын цIыкIуитIым уэ къыумыгъэщIахэр
Къахупищэну Тхьэшхуэм сэ солъэIу.
Зыхызолъхьэжри сэ аргуэру лIыгъэ,
Зезгъэщхьу псэухэм, си гъуэгуанэр сокIу.
Уи бампIэр къыщыстеуэкIэ, Маринэ,
ХэкIыпIэншагъэм си псэр егъэгыз.
Уэ щымыIэжыр усщигъэгъупщэну
Яхэткъым нобэ псэухэм зы цIыхубз. * * *
Уэракъым сэ мы усэр зыхуэзгъэпсыр,
Фэеплъ хузощI блэкIа щIалэгъуэм ар.
Уэ уи гур къабзэт, ещхьу сабиипсэм,
Арати сэ хьэщыкъ сыщIыпхуэхъуар.
Уи гугъэм къилъэтыхьырт къуалэбзууэ,
УкърихьэкIт дахагъэм и къарум.
Уилъадэрти гъэгъахэр зэрыт губгъуэм,
Уэрэду зебгъэшэщIт уи макъ жьгъырум. 105
Нет, не тебя так пылко я люблю. М. Лермонтов 106
Ухуэдэт сэркIэ уэ хьэкъущыкъу къутэным,
ПтетIысхьэм бадзэ, сфIэщIырт уигу хэщIын.
Уэ апхуэдизу сэ сыщыпхуэсакъым,
НэгъуэщIхэм уахуэсхъумэу сыткIэ сщIэнт?!
ЦIугъэнэ нэпцIхэм уи псэр пфIыдахьэхри,
Ди лъагъуныгъэм тыншу уепцIыжащ.
ГухэлъкIэ гъэнщIа си гур къысхуэбдзыжри,
Сэ схуэдэр уи ауану уежьэжащ.
ИтIани, гугъэр пхэзмыхыжыфауэ,
Уэ сыныппэплъэу схьырт сэ си дунейр.
КъысфIэщIт зэгуэр къэбгъэзэжыну, пщыгъыу
Дыгъэ нэбзийкIэ хэдыкIа бостей.
Си нэгум ноби щIэтщ схущIэмыгъэкIыу,
А махуэ жагъуэу дыщызэпыкIар.
БжьыхьэкIэ пшагъуэр, IэлъэщIу, зэпшэкIыу,
Лъэбакъуэ пхэнж мы гъащIэм щыхэпчар.
Машинэ лъапIэм, ахъшэм, ресторанхэм
ЯпэпщI щымыIэу уэ укъекIуэкIащ.
Дыщэ IэпщэхъукIэ, тхьэгъукIэ къыпхуэупсэу,
Уэ зыкъым зи псыхуэлIэ ибгъэкIар.
БлэкIащ дыгъэпсым пэлыда щIалэгъуэр,
Уи щхьэцыр дыжьыныфэу хэтхъукIащ.
ЦIыхубз насыпым сыткIи упэIэщIэу,
ГъащIэм и бжьыхьэм нэху укъыхуекIащ.
ГурыщIэ пудкIэ зэщIэбгъэста мафIэр
УкIэрыщIауэ уэ пфIызэхокIыж.
ЕфапIэ гуэрхэм ноби ущызоуэ,
АрщхьэкIэ, зикI, уи кIэн къыщимыкIыж.
Къалэ уэрамхэм дыщызэхуэзамэ,
Уи напщIэ телъщ уи ужь сызэритар.
Уэрауэ уимыгугъэ фIыуэ слъагъур,
Уэ япэм щыгъуэ узэрыщытарщ. Зы псэ закъуи щымыдым пэш нэщIым
Ар пщыхьэщхьэ къэскIэ ныщIохьэж.
ЩыхуищIыжкIэ, и бжэм ищI кIыргъ макъым
Езы дыдэр къохъу къыщыдэскIэж. 107 * * *
ФIыуэ слъагъур хъуакъым насыпыфIэ,
И щхьэ закъуэу гъащIэр ирехьэкI.
Мы си гущIэм банэ хэлъ къысфIэщIу,
А гухэщIыр сэ къыздызохьэкI.
Сэ арат си япэ лъагъуныгъэу
Гухэлъ усэу Iэджэ зыхуэстхар.
ЗэпэIэщIэу гъащIэр етхьэкIыну
Арагъэнт дэ тIум къытхуиухар.
Гъатхэ жыжьэм къыхэIукI уэрэдхэр
И тхьэкIумэм къохъур къыщиIуэж.
И псэр пыхуу, лэжьыгъэ нэужьхэм
Бжьыхьэ уэшхым хэтурэ мэкIуэж.
И хъыджэбз гухэлъхэр игъеижу,
Жэщхэр хъуамэ, щэхуу нэпс щIегъэкI.
И блэкIа щIалэгъуэм и фэеплъу,
Щхьэгъубжащхьэм удз гъэгъа щегъэкI. И стIолыщхьэм тетщи шэху уэздыгъэ,
Пигъэнауэ здеплъым, и гур хощI.
ТIэкIу-тIэкIуххэу ар зэрыписыкIыр,
Ныбжь кIэзызу, и гъуджэшхуэм къощ.
Гущэ къуапэр щIигъэхъае хуэдэу,
А зы пщIыхьыр жэщкIэрэ елъагъу.
«Мамэ», – жиIэу сабий зекIуагъащIэ,
Псэр фIичатхъэу, зэми къыкIэлъогъ.
Сэ арат си япэ лъагъуныгъэу
Гухэлъ усэу Iэджэ зыхуэстхар.
ЗэпэIэщIэу гъащIэр етхьэкIыну
Арагъэнт дэ тIум къытхуиухар. 108
Насып псори сэ зылъызгъэсынум
Насыпыншэу гъащIэр ирехьэкI.
СыгуфIамэ, сыкъыхэскIыкIыжу,
А гухэщIыр сэ къыздызохьэкI. * * *
Сыхуэзэшащ бостей зыщыгъ цIыхубз,
Гъуэншэджщ ящыгъыр псоми зэдыщIэкIыу.
Уи щIэми жьыми ар зрагъэкIупс,
Ящыгъщ, мэскъалкIи зрамыусыгъуэджэу.
Гъуэншэджыр цIыхухъу фащэу къигъэщIащ,
ИгъащIэми аращ къызэрекIуэкIыр.
Бостейр цIыхубзхэм къахуигъэфэщащ,
Я щIыкIэр зэмыщхь Iэджэу зэщхьэщыкIыу.
Жорж Санду жаIэ япэу гъуэншэдж кIыхь
ЩызытIэгъар, цIыхубз сэфэтым икIыу.
Абы цIыхухъухэм хуабжьу заригъэщхьт,
Дэ сыткIэ дынэхъыкIэ? – къригъэкIыу.
ЦIыхухъухэмрэ цIыхубзхэмрэ мы щIым Къытохьэ фарз зырыз яхухихауэ.
Гъуэншэджыр сэ бзылъхугъэм схуемыгъэкIу,
Фыхуейми жыфIэ сыкъыкIэрыхуауэ.
Гъуэншэджым щIыгъуу зы пхъашагъэ гуэр
КъысфIощI сэ цIыхубз хьэлым къыхыхьауэ.
Я плъэкIэ дахэм, я зекIуэкIэм щыщ
IэщIыб ящIа бостейм сфIощI зэдихьауэ.
Бостейр дыгъэ нэбзийкIэ зэIущащ,
ЩэкI плъыфэ къэс щIэщыгъуэ зыхыуигъащIэу.
Малъхъэдис гуэри абы хэгъэпщкIуащ,
ПфIихьэхурэ уи псэр, укъигъэгумащIэу.
Си нэгум щIэтщ къызэрыгуэкI цIыхубз,
И бостеикIэр, жьы къепщам, зелъатэу.
Псэр гугъэ IэфIхэм щыхэткIухьым деж,
И бостеибгъэм щэхуу зыкъитIатэу. Бостейм, зэ мыхъуми зэ, къигъэзэжынщ,
Бзылъхугъэ гумащIагъэри дэщIыгъуу.
МызэкIэ си нэр щIылъэм щхьэщоплъыкI,
Бостейм ещхь теплъэ пшэхухэм къыщилъыхъуэу. * * *
КъэсщIауэ гъащIэм и пIалъэ,
Иджыт сэ сыщыпсэунур.
Ауэ, къэсакIэщ си пIалъэр, – Жыжьэжкъым сыщежьэжынур.
Iэпкълъэпкъри псэри дэхыщIэу,
КъоIукI мы упщIэр си гущIэм:
Ара-тIэ псори блэкIауэ,
ХъуэпсапIэу хъуам сыпыкIауэ?!
Дыгъуасэ хуэдэщ си гущэр
ЩыщIиупскIар си анэ дыщэм.
Иджы си гъатхэм и губгъуэм
Щхьэщытщ бжьыхьэкIэм и Iугъуэр.
Куэд мыщIэу, фIэигъуэ дыдэу,
ЩIымахуэр къысхуеблэгъэнущ.
Си мурад дахи, си гугъи,
Щысхьыншэу, зэщIигъэщтхьэнущ.
Къэсащ пасэIуэу си пIалъэр, – Жыжьэжкъым сыщежьэжынур.
КъэсщIауэ гъащIэм и пIалъэ,
Иджыт сэ сыщыпсэунур. СатыриплIхэр * * *
Ажал, уэ нэхърэ куэдкIэ сынэхъ лъэщщ сэ.
Уэ зыщ пхулъэкIыр – цIыхур уоукIыф.
Сэ сщIэми, бжэм нэхъ узэрынэхъ благъэр,
СыгуфIэу, сыдыхьэшхыу сопсэуф. 109 * * *
Дрещхьщ псы Iуфэм Iулъ мывэ жьгъей цIыкIухэм,
Псыр къызэриууэ – дыздрихьэхынущ.
Къимыууэ пIалъэ дихмэ, ди насыпщи,
Иджыри тIэкIурэ дыгъэм зедгъэунущ. * * *
Си жьэгу сыщыдэсыжым – жьэгу пащхьэр сфIэзэшыгъуэт,
КъыхуикIт къуршыщхьэм си нэ – бгы жьэгъур сфIэзэшыгъуэт.
Иджы сытетщ бгы щыгум, къэсплъыхьу дунеишхуэр,
Си жьэгу, дэнэ ущыIэ? – Къуршыщхьэр сфIэзэшыгъуэщ. * * *
ГуфIэгъуэ фIэкI мы щIышхуэм темытыж
КъытфIэщIу, гъащIэм дэ зыдегъэтIыж.
АрщхьэкIэ къосри пIалъэ гуэр, къыджеIэ:
Иджы а псори гуауэкIэ пшыныж. 110 * * *
Тхьэ лъапIэр къакIэрыщIауэ,
Дунейр цIыху цIыкIум зэIащIэ.
Я закъуэ ар къахуэгъани,
Уагъэлъагъуни иращIэр. * * *
Дунеижь абрагъуэр пхэнжу уокIэрахъуэ, – Шэч зыхэмылъыжу ар си дежкIэ IупщIщ.
Си чэнджэщ къедаIуи, зегъэхъуэж уи кIуэкIэм,
Джэдым нэхъ джэдыкIэр къохъур щынэхъ Iущ. * * *
ГъащIэ гъуазэ нэхъыжьыфI пхуэхъуамэ,
Тхьэм и нэфIыр къыпщыхуауэ арщ.
Дунеижьыр пхэнжу щIэкIэрахъуэр
Зыдэплъеин гуэр зэримыIарщ. Уи напэр тесхыу, сэ уи дагъуэ Iэджэ
Иджыри къэсщIыфынут утыку Iуэху.
АрщхьэкIэ пщIэншэу сыт зэман згъэкIуэдкIэ? – Зыгуэр къыпхэкIыжыну си фIэщ мыхъу. * * *
Iейуэ щыIэ псори си гум езгъэжалIэу,
Бэлыхь сыхэтыжмэ дяпэкIэ си Iуэхущ.
Iущхэм я IущагъкIэ, махуэ къэс селIалIэу,
Спсыхьа си акъылыр си гум и мэIухущ. * * *
Имычэзууэ гуауэ умылъагъумэ,
ГуфIэгъуэр къыпхуеблагъэм и чэзум, – Аращ Тхьэ лъапIэм фIыкIэ игу укъэкIыу,
Уи деж къигъэлъэтауэ насып-бзур. 111 Прозэ Марианнэ
ЛIЫ Роман

Сымаджэщым
Щыхьым сымаджэщым къызэрашэрэ сыхьэтитI хъуами аращ, ауэ зэрагъэбауэ Iэмэпсымэм къыпахыжакIэщ. КъазэрыIэрыхьэрэ, ерыскъыр, хущхъуэ папщIэу, мастэкIэ ирахьэлIэ, и кIэтIийхэми хуэмурэ лэжьэн щIадзэж. КъызэфIэувэжыпакIэ лIам нэхъуеджэнкъым, итIани рэ ещхьщ. Зэм пыгуфIыкIыурэ къыхудоплъей, зэми зигъэIыхьшыхьу и нэхэр щIрегъэлъафэ. Дохутыру кърапхар Ахьмэд и къуэ Беслъэнщ. псэум нэхъ Бэч 112
IэнатIэм зриубыдэ гъунапкъэм имыкIын папщIэ, илъэкI къигъанэркъым щIалэ зэпIэзэрытым. Бэчщ хъийм изыхур. Щыхьым зэрысымаджэри, Беслъэн зэрыдохутырри ящигъэгъупщэжыну мурад ищIам ещхьу, жьэрыIэзэм еуэ-еуэу
и щIопщакIуэр къызэщIегъаплъэ. Псы уэрым ещхь щIалитIым я зэрытегъэукIэм Щыхьым и нэгум телъ пшагъуэр зэкIэщIихуауэ, и къарууншагъри ирелъэсэх. ЗэкIэ къыжьэдэкIышхуэ щыIэкъым, ауэ, лIэн Iуэху зэрызэримыхуэжым и нэщэнэу, и плъэкIэм – къару, и нэхэм – нэху къащIыхьэжащ. – ЛэпскIэ къыщIэддзэнщ пщэдджыжь! Хъункъэ, Щыхьым? –
Беслъэн абдеж дыдэм щыт гъуэлъыпIэ нэщIым и кIапэм тесщ. – ПщэфIапIэ лъэщ диIэщ дэ, ямыIэ щымыIэу. – ПщэфIапIэкъым уэ къыпхуэтыр – гущIэгъущ, – Бэч гушыIэркъым. –ГущIэгъу пхэмылъу, дохутыр ухъунукъым.
– Тхэлъыпэри сыт, ауэ… зыхэлъхэм зыдогъэщхь, – Беслъэн Щыхьым щоукIытэри, Бэч къызэрепIэскIуар къызыфIимыгъэIуэхуну хэтщ. – ГущIэгъу пхэлъыр пэжмэ, кхъыIэ, – хьилэу зыкъызэкъуех иджы щIалэ бзаджэм, – унагъуэ джэд фIэкIа хъунукъым нажеIи, пщэдджыжьым сызымыгъэжей ди адакъэщIэр кIуэцIыдгъэгъэзагъэ мы лIым. Бэч и гушыIэкIэм аргуэрыжьу къигъэпцIа Беслъэн и гум уэху жеIэж, езыри щэныфIэу погуфIыкI. Сыт дыкъуакъуэрыпсалъэм епщIэнур? УкъызыфIэщIыжынкIэ гузавэ адэм ещхьу, фIыуэ укъызэрилъагъур цIыху узэрымыхъунум кIуэцIигъэджэрэзэныр и нэрыгъщ. «Сыкъеплъынти сэ уи тэмакъыр здынэсым», жыхуиIэ щIыкIэу, и жьэр зэщIихыху зэкъуэхуауэ узыIэригъэхьэныр зыхилъхьэ щыIэкъым.
Хьэблэм зэныбжьу дэсхэм, зэхуэгушхуэу, зым адрейм зыхуегъэкъуэш.
* КIэлъыкIуэр. ПэщIэдзэр 2-нэ номерым итщ. Прозэ
Бэч а къомым я адэшхуэ фIэкIа пщIэнкъым, псоми захуегъэткIий. КIуэ, щIигъэбэлэрыгъыр нэхъ хуабжьу игъэдыхьэшхыжын щхьэкIэщ. Беслъэн хуэдэу къызэфIэзэрыхьхэри мащIэкъым. – Уэ плъэгъуатэкъэ ар, Щыхьым? – дохутырым деж къоIэпхъукIри, иджы сымаджэм зыхуегъазэ Бэч. – Ухуеймэ, псэууэ къыпхуздэсшэнщ пщэдей. Сытым хуэдэу адакъэ къабзэ ар, ицри зыIурыплъэфэну. Адакъэцрэ дзэлъэщI пIастэрэ жаIэу зэхэпхакъэ? Дахэзилэ и салоным щIэсшэу и сыджыр хуезгъэлэн? КIэригъэхуну схуелъэIу, Iейуэ къыпщышынэу жаIэ. Си гуэныхьым игъэкIуэнукъым а Iуэрейр, и лэпсыр дыдж хъуауэ плъагъунщ. Нэху щыуэ фи нэгу къыщIэвгъэхьэт! Жей IэфIым и курыкупсэм сыкъыхешри. Сыкъоуш дыди схужыIэнкъым абдеж, ауэ… сыкъызэщоу, нтIэ! Жейми укъимыдэжу, щхьэнтэ щабэри уигу пымыкIыу – дауэ абы узэреджэнур? АдыгэбзэмкIэ «плIыщ» сэ сиIар, сымыщIэкIэ емыкIукъым. Сытми, сыхьэнцэранцэу сызэрыхэлъыр къилъэгъуам ещхьу, и дамэхэр зэтрегъауэ си адакъэу пщIэми: «IуIуу Iуууу!» Уэ пIэм хэзагъэ абы и ужькIэ! Майкъалэ къызэрырашрэ мазищ фIэкIа хъуакъым, итIани адыгэбзэкIэ уэрсэрщ апхуэдэу, акцентыншэу маIуэ. БзитI зыщIэ адакъэ пIухуа игъащIэм, Щыхьым? НэгъуэщIыбзэкIэ тхылъ уеджэу уищIмэ, сыкъэпщIэнщ! Щыхьым гъащIэм иригъэкIужрэ и псэукIэр зытета лъагъуэ гурыIуэгъуэм тришэжыфмэ, купщIэшхуи къыщылъыхъуэн хуейтэкъым Бэч и бзэгум къыпылъэлъ псалъэрыджэгум. Гъунэгъу адакъэм
дэнэ къэна, гъуэлъыпIэ натIэм едза напэIэлъэщIым, хьэмэрэ, уеплъыхмэ, нэр зытехуэ лъэпыIухэм ятепсэлъыхь хъуми, абдежым щаIуатэ псоми къихыпхъэр зыт: «Щыхьым! Дэ фIыуэ удолъагъу! Умыпсэууэ пхуэддэнукъым, умыхъужауи дыпкIэрыкIынукъым!» Гууз-лыуз зиIэм ар «бжэр мэкIыргъ» зэрыжиIэми, жьыр къызэрепщэми, укъыфIэмыIуэху хуэдэу щхьэгъубжэмкIэ зэрыдэплъми къригъэкIыфынущ. Бэч а псом хуегъэджэжын хуэмейм къыщымынэу, сымаджэми узыншэми нэгъуэщIу убгъэдэт хъуну ищIэртэкъым.
Лъэрымыхьым и уз нэхъыщхьэр и щхьэ зэремызэгъыжракъэ?! Сытри и жагъуэ хъун хьэзырщи, зи напIэ къэIэтыкIэ къыжьэхэмыуэ цIыху дунейм тет-темытщ. ЩIэх уесэркъым махуэ къэс гуапэу къыпIуплъэ нэгухэм уэ нэхъыби нэхъыфIи зэрыпхуэмыфащэр зэрахуэмыбзыщIыжым. ФIы фIэкIа зигу имылъ хуэдэхэм я гущIэгъу ерум утемыIэзэщIыхьыжуи упсэуфрэ? УзыншагъэкIэ къыптекIуахэр къыпхуэарэзырэ гъащIэ зэхьэзэхуэм узэрыхагъэкIам уи жей имыгъэныкъуэу. ЦIыхуу укъыщIамылъытэн щхьэусыгъуэ гуэр яхуумыдзауи, я бгъэрыкIуэныр зэпыуркъым. Аращ езым зишэчыжыныр къызэхьэлъэкI сымаджэм и закъуэныр къыщIыхихыр. Уи щхьэ зыхуэумысыжыфыт уигу нэсу зыми фIыуэ зыкъызэрумыгъэлъагъуфамкIэ! Вакъэ зэгуэгъу къыIэрыхьэу къэджэда япэкъэсым ар зэрыпцIыр уи фIэщ ищIыну хуожьэ. ЗыкъэбгъэпцIэжыным урихулIэрэ пэт, а пэж къызыIэщIэкIхэм нэхъ гутехуэгъуеи бгъуэтын? Усэ дапщэ хуаусар закъуэныгъэм?! Ауэ нэхъ усакIуэфI дыдэми сыту мащIэ хуищIэжыфыр зигу зыфIэкIуэду, зипкъ махэр зэзышэкIыжа цIыху лIэужьыгъуэм! «Хэт иджыргуэрым сызыхуэбдзыр, ди Тхьэ? Си ней зыщыхуахэм сеубзэурэ аргуэру зыкъэзбгъэлъыхъуэну ара? ЗысфIумыгъэпщкIу, сэ сощIэ узэрымыжыжьэр! Ди зэхуакум зыри дэмыту уигу сытезыгъэхуэн псэукIэт, нэгъуэщIым сыщумыгъэгугъыу сыкъозыгъэ- 113 114
Прозэ
щтэн хьэлт, укъысхуэарэзыуэ сыббгъэдэзыгъэтын къыхэхыкIэт уигу схупымыкIар? Дауэ цIыхуфI сызэрыхъунур, цIыху Iейхэм сахуэбгъэпщылIу?! КъызгурыIуащ! ЛIэныгъэмрэ гъащIэмрэ я зэхуакум сыщыпIыгъынырщ нэхъ къапщтэр. Закъуэныгъэр а тIум я зэхуакум плъыр Iуримыхыу дэтщ, лъэныкъуитIми уащигъащтэу, абы къикIыр – Уэ сыпкIэрыкIыну Iэмал къызимыту. Дыбгъэдащ, дэнэ дыкIуэн? СокIуэт! Зызот! Аракъэ къыспумыхыфар иджыри къэс. СыпхуэжыIэщIэну сыхуежьэху, сыптегупсысыкIыну Iэмал къызэзымыт аркъэнхэр си пщэм къошыхьэкI. Аращ уи жэуапыр! Уэр фIэкIа зыри сигу зэрытемыхуэжырщ уи жэуапыр! Уэрыншагъэм сызэрыщымыпсэуфырщ икIи сызэримылIыкIырщ уи жэуапыр!» Хъарзынэу фIызэхэтхъуарэ пэт, мис ахэр щызежэрт Щыхьым
къызэрыхьэж и акъылым. Задэт ар дунейм къытезышэж лъагъуэ
зэвыр. Лъэхъуэщым исыху, ихъуреягъкIэ щекIуэкIым апхуэдизкIэ псынщIэу зихъуэжырт, гукIуэдыпIэ защIэти, къыщыщIхэр унафэ укъуэдия гуэрым зэрыщIэтым гу лъитэну хунэсыртэкъым. Иджы и псэм къытемыхьэлъэ цIыхухэм зэрапэгъунэгъум, итIанэми зэрыкъарууншэм и акъыл къуэпсхэр гъэщIэ трагъэхьам ещхьу, зыхищIэмрэ къыгурыIуэмрэ зэрызэкIум и фIыгъэкIэ, и гупсысэми зэлъыIукIын щIидзэжат. Бэч имылъагъуу щыттэкъым Щыхьым и гур зэрыхьэлъэр. Гулъытэ жан зиIэ щIалэм, абы хуэчэмыр Iэригъэхьэн папщIэ, зыхигъэзыхьыжыни зэрыщымыту зищIыни хуейтэкъым. Дохутырым емыгубзыгъэкIынри сымаджэм емыузыншэкIынри фIэтыншт. ГуфIакIэм щагъэхуэбэж бзу пIыщIам едэхащIэ фIэкIа умыщIэну, щIалэм гурэ псэкIэ фIыуэ илъагъу Щыхьым армырами зыщигъэнщIыртэкъым, модрейми абы и гумащIагъэр езэгъырт. Псы Iуфэм щапIа бабыщым ещхьу, адэ-анэ зэгурыIуэм я нэIэ IэфIым щIэту къыдэкIуэтея Бэч жьэнахуэIуэщ хужумыIэмэ, и теубгъуэн пхъашэм и щIэбзэр къазыцым ещхьу щабэт, псалъэ гуащIэкIэ ерыщ щхьэкIэ, хуумыгъэфэщэну гу хьэлэлт. Щыхьым и тепIэныр щыхузэригъэзахуэкIи, сымаджэр ягъэхъеин хуей хъууэ щеIусэкIи, зыгуэрхэр щIихми, къыщIихьэжми, езым и щхьэр пуду, е и пщэ дилъхьэжа къалэным фIэмыфI гуэр къыхэхуэу гурыщхъуэ щыIэххэтэкъым. И уэршэрыкIэрати – псэхэлъхьэжт. – А уэ пщIитIыр (ди адэмрэ ди анэмрэщ жыхуэсIэр), дэищым я щхьэ зэредгъэужэгъуу, зэгъусэу зыщIыпIэ кIуэныгу зэрогъэхъу. Ику иту тхьэмахуэм зэ. Зым адрейр зэшу къыщохъури, дэ дыщыгъыныджэу, дымэжалIэу, дызыхэкIыж гуэр зэрапхъуэу я фIэщ зэрогъэхъужри, машинэкIэ дож, щхьэусыгъуэ ухуейкъэ-тIэ. «Къуажэм дыдэсщ, зы адакъэ ди пщIантIэм щымыIуэу дауэ
хъун?» – жиIэнщ тIум я зым, псалъэм папщIэ. Езым зи цIэ къриIуэм адрейр хуейуэ хуигъэфащэу аращ иджы. Гу зэщыхуапIэ къэфлъыхъуэмэ, кином фыкIуэ яжызоIэ, бэзэрым фытемыхьэу. Ди адэм дянэм джэд зэрихуэну ехъуапсэу, ауэ ар хужымыIэу къыфIощI, аращи, джэдыл игу къихьа хуэдэу зещI. «Уей, шыпс хужь сIухуэжыну къыщIэмыкIын сэ къысхуэнэжам», – зэхэпх къудейуэ, и щхьэ хуэпсэлъэжым ещхьу, ари щхьэхуимыту къыфIыдихуа нэхъей, къеутIыпщ. Ди анэм ар и фIэщ хъуну хьэзырыбзэщи, бэзэрым зэрынэсу, джэджьейхэм щаблэкIкIэ, бзэрабзэу къызэтоувыIэ, йопэщэщ, ди адэми хигъадэурэ къыхуещэху. Ар къыщыхъур гъатхэращ. Бжьыхьэм деж а къомыр зы дзэ зэрогъэ-
8 Заказ №1238 Прозэ
хъури, сэ тхьэмыщкIэр щэбэт къэс, кIэлошышхуэ сыхъужауэ, джэдвейр лъакъуащхьэкIэ соутэри джэдыIуэм ситщ.
Урысыр адыгэ пхуэщIын? Нэхъ зыми пхуемыгъасэ псэущхьэ слъэгъуакъым а майкъалэ джэдхэм хуэдэу. ЩхьэзыфIэфI гуп. Е къыщIэкIыкIэкъым, е щIыхьэжыкIэкъым, е лъэуей тесыкIэкъым. Я гугъу умыщIу, гъэкIэцIхэ, а зыращ зэрыфIыр. НэхъыщIитIым нэмыщIамэ, фIэзгъэжу зэрызгъэщтыжрэ куэд щIат ахэр. Телефоныр фэзгъэIыгъынщ яжызоIэри, зым джэдэщыр къызогъэтхъу, адрейм джэдвейр пэгуным ирегъэзагъэ, сэ ар хадэкIэм сохь. Я бзаджагъэр япэ итщ тIуми. ЗэрогъэIущ, зыр адрейм дежьууэ си пащхьэм къоувэри: «Пэгун къэс зы сыхьэт хуозэ!» – жаIэ. Бэч псалъэухам и кIэм нэсыху, Беслъэн и дыхьэшх макъым зеIэт. «Щыгъэтыж, сызэгуэбгъэтхъынущ», – зэрыжиIэм хуэдэурэ, Щыхьым шынэр зэрыщхьэщыкIым кIэлъоплъ дохутыр щIалэр. Сымаджэм езыр мынэхъапэ хуэдэу къыщыбгъэхъуфмэ, псынщIэ дыдэу зэрыхъужынур ещIэ Беслъэн. Хущхъуэм я нэхъ лъапIэр ехьэлIи, гукъыдэж имыIэмэ, е къыщыгуфIыкI цIыху къыбгъэдэмытмэ, упыкIащ. Аращ Бэч и хъыбарым дигъэхуIами, щэныфIэу щIедаIуэр, зыхуэмыубыду зэрыдыхьэшхри сымаджэм къыдилъагъупхъэ нэкIуIупхъуэхэм язщ. Щыхьым зэрылъэрымыхьри, Беслъэн зэрыдохутырри, езы IуэтэжакIуэр зэрыщIэупщIакIуэри пщегъэгъупщэ нэгур гъащIэ узыншэм зыгъэIэпхъуэ уэршэр хуитым. Хэт джэд зезымыхуэри, джэдэщ къэзымытхъури, адэ-анэр зэрызэхуэгуапэм иримыгушхуэри?! Шыгъу зыхэмылъ ерыскъы IэфI зэрыщымыIэм ещхьу, зэзэмызэ укъыхагъэзыхьми, уедаIуэкIэ ущызымыгъэуэн нэхъыжь къыпщхьэщытыныр зэрытхъэгъуэрщ, IэпкълъэпкъкIэ гугъу ущехь къыпхуихуэми, напэ къабзэм къыуит къарум гъунэ зэримыIэрщ къыхэщыр, къэмыуэжын быдапIэм ещхьу, Щыхьым къэзыухъуреихь Бэч и гукъэкIыжхэм. Ирихьэжьауэ, и жьэм къихьыр къизыкIут псалъаблэу фэ зытригъауэ щхьэкIэ, къыжьэдэхуауэ зы псалъи хэткъым Бэч гъукIэ Iэзэм ещхьу зэпигъавэ унагъуэ теплъэгъуэхэм. Щыхьым и гукъыдэжыр къэIэтын зэрыхуеймрэ и гулъытэр ебгъэш зэрымыхъунумрэ зэпэшачэу зэриIыгъыным хущIокъу. Псалъэухахэр зэкIэлъигъэпIащIэу щыгушыIэкIэ, мыгупсысэххэу къыщыпфIэщIыпэ нэгъунэ, Бэч жиIэж хъыбархэм емыкIуи, ауани, зытепсэлъыхьхэр зыгъэнэхъыкIэ гуэри щызэхэпхынукъым. Аращ цIыхухэм я гур занщIэу къыщIыкIэрыпщIэр. ФэрыщIыфэ къытеуэнкIэ шынэ хуэдэ, пхъашэрыпсалъэщ, ауэ щыхъукIэ, игу Iей зэримылъри, уи жагъуэ ищIын мурад зэримыIэри и зыгъэхъеикIэ къэс къыхощ. Абы нэхърэ нэхъ хущхъуэфI иджыпсту Щыхьым пхуехьэлIэнутэкъым, езыми хуэгъэткIунутэкъым. Арат сымаджэмрэ щIэупщIакIуэмрэ игъуэу зэрызэрихьэлIам щыгуфIыкI
Беслъэни зыщIиIэжьэр. – Паспорт яIэкъым жумыIэмэ, джэд къэс щэхуу цIэ яфIимыщу си фIэщ хъуркъым ди анэм, – еуэ-еуэу ирекъутэкI Бэч. – ЩIэкъакъэри, щIэнэщхъейри, щымэжалIэри, щызэшри ещIэ, я джэдыкIафэкIэ
нэгъунэ зэхецIыхукI. Дэтхэнэм Iус фIэфIми, хэт хьэдзэ хъурей нэхъ къищтэми, псыр хуумыгъэхуабэу зымыдэнури, лъэуейр
зыфIэлъахъшэIуэри дощIэ. КхъыIэ, къыщIэдвгъаши, я гъусэу телевизор девгъэплъ яжызоIэри, ядэркъым. АпщIондэху къэхъур 115 Прозэ
сыт? ЕлIэлIэху йосэри, фIигъэжыну фIэпсэкIуэд мэхъуж. Псэууэ хьэщIэхэм яритыну хуожьэ. Ахэри хэт къалэдэсщ, хэт игъэкъабзэ
нэхърэ, имышхыххэмэ нэхъ къещтэ. Дэтхэнэм хьэзыру хуебгъэхьыну? Къытехуэрэ лIэмэ, игу хощI. ДжэдыкIэу зы щэ ныкъуэ хуэдиз кърех махуэ къэси, бгуэшынумэ, къеблагъэ. Адакъэр уэмызэгъынумэ, джэдыкIэм дытесынщ, Щыхьым, зэи дыухынукъым. Ди нэ кугъуиплIыр гъуэжьу дыдыхьэжынщ хьэблэм, дызэтIолъхуэныкъуэ я гугъэу. Сэ езым щхьэ жесIэ мыхъурэ ар? Бэч телефоныр кърехри, и анэм хуегъаджэ. – Алло! Уей, дымыIей! Мес, мэгуфIэри хэлъщ, джэдибгъу я лыгъуэрымэ къысщIэуамэ, сыхъужынут, жи. Сэ сыгушыIэркъым, нысащIэ! Беслъэни унагъуэ джэд фIэкIа ишх мыхъуну жеIэ. Беслъэнкъым зышхынур, Щыхьымщ. Щауэр жыжьэ щыIэ? Хэт сызыщыукIытэнур, мыбдеж хамэ щыскъым. И, нысащIэ! Укъыщаша махуэр уигу къэгъэкIыжи, а къэзмышэ щIыкIэ си щхьэцыр зыгъэтхъуа гупым яз хуэгъавэ мы зыри къыздимыкIыжым къикIыжам. Гъэжьа хъунукъым, лэпсращ зыхуейр. Мис, езы Беслъэн изот, уи фIэщ
мыхъумэ. Беслъэн Бэч и телефоныр къыIех:
– Уи пщыхьэщхьэ фIыуэ, Хьэсинэт! ХущхъуэкIэ догъашхэ зэкIэ, и кIэтIийхэм зыкъащIэжыху. Пщэдджыжь лэпс тIэкIу едгъэIубынщи, деплъынщ зэрыхуэгъэткIум. Хъунущ прунж тIэкIу хыупхъэми. Лыр зэпкърыхуху гъави, абы щыщи цIыкIу-цIыкIуххэу хэлъхьэ тIэкIу, гъэныщкIун хуэмейуэ. Бэч нэщI иреIыгъ пщэдейризэм, ягъэ кIынкъым. Абы лэпскIэ угурыIуэн? Хьэуэ, хьэуэ, дэ зыри дыхуейкъым, согушыIэ, мыбы псори щыIэщ. Лэпси щыIэщ, ауэ мы щIалэм дигъэпсэуркъым. Майкъалэ кърашами, ди джэдхэм адыгэбзэ ящIэ, жи. Тхьэр арэзы къыпхухъу, Бэч изотыж. Бэч телефоныр къещтэжри, и анэм сэлам ирехыж: – Хьэзыр хъумэ, къэпсалъи, сэ сыныкIуэцIрыжыжынщ. Хэт къэкIуэнур? Ди адэри? НэхъыфIыжщ. Марат къэсыжащ жыпIа? НтIэ, си плъырыгъуэр иухауэ бжы. – Мы гъуэлъыпIэм уилъ хъунущ ныжэбэ, илъар щIатхыкIыжащ, – Беслъэн телефоныр тезылъхьэжа Бэч зыхуегъазэ. – Дигъэжеин уи гугъэ мыбы! – Щыхьым псалъэмакъым къыхишэн и мураду, и макъым зрегъэIэт Бэч.
– Иджыпсту хилъафэмэ, нэху щыху къэушынукъым, уэри зыгъэпсэху. Марат къэсыжауэ ара? – нэхъ макъ ешэхакIэ щIоупщIэ Беслъэн. – НтIэ!
Марат и гугъу зэращIыр Щыхьым къызэрыщыхъуам гу лъитащ дохутырым. Ар набдзэ тэрмэшкIэ Бэч хуеIуэхури, сымаджэм йоупщI: – Марат къэсыжащ жи, Щыхьым! Бэч дутIыпщыжын? – Хьэуэ! – япэу макъ узыншэ къегъэIу Щыхьым. ЗэрифIэщыр уолъагъу, гушыIэркъым, уеблэмэ, щтэIэщтаблэщ. – Зыгуэр щимыдэкIэ, хъужащ! – Бэч Щыхьым зыхэлъ гъуэлъыпIэм хуокIуатэри, лъахъшэу хуотIысэх. – УздэщыIам сыт щыхъыбар? – БлынджабиплI, – Щыхьым и напIэхэр иджыри хьэлъэщ. – БлынджабиплIракъым сэ зи гугъу сщIыр, хур хъыджэбзхэм дауэ уакъыIэщIэкIа? 116 Прозэ
Щыхьым Iупэ къудейкIэ, щIалитIыр макъкIэ унащхьэр трачу мэ-
– Дауэ ущыт уэ? – Щыхьым и макъ бадзапсэмкIэ Бэч зыкъыдыхьэшх. хуегъазэ. – Дыпщхьэщытщ, дебгъэтIысэхрэ? – сымаджэм и пIэ кIапэм тетIысхьауэ, и гуфIэ нэкIур треухъуанщIэ Бэч. – Уи Iуэху мыIей, уей, уэ. Беслъэн Iулъхьэншэу къыплъысащ! Айдэреду къеIысхыжынущ, жи. – Дыпшыныжынщ зыгуэрурэ!
– Ди адакъэр щIэупщIакIуэ къыпхуэсшэнущ пщэдджыжь, къызжиIакъым жумыIэж. ФIыуэ ушхэмэ, дызэбэнынщ. Прунж хьэмэ хугу уи лэпсым хэтпхъэнур? – Прунж.
Аргуэру щыри мэдыхьэшх. – Уей, имыдэну! Нартхэм хугуращ я къару зыхэлъыр. Сэ пIастэ сшхынурэ, щIым утезгъэуIуэнущ. – Ныщхьэби зыгуэр хуэгъэткIуну фэ изоплъ мы сэ слъагъум, –
Беслъэн Щыхьым и гукъыдэжым зыкъызэриIэтыжар и гуапэщ. – Жейм ухилъафэмэ, – Щыхьым зыкъыхуегъазэ дохутырым, – узэмыныкъуэкъужу зыгъэпсэху, хущхъуэр нэхъ уэзэгъынущ, уи къарури нэхъ тыншу зэрыубыдыжынущ. – Бэч дежкIэ зреIуэнтIэкIыжри, пещэ: – Деуэу, ныщхьэбэ къедгъэхьын-тIэ лэпсыр, Бэч?
– Ар куэдрэ? – Бэч телефоныр къещтэри, и анэм къыщытримыхым, и адэм деж мэпсалъэ. – Джэд лэпс жеIэри дыщIехуэ мыбы. Севмыгъафэмэ, сыфхэзэухьынущ, жи. Шати? Шатэ хэплъхьэрэ, зиусхьэн? – Щыхьым зыхуегъазэ. – Хыумылъхьэу къыздэхь, жыIэ, – Беслъэн, Хьэсэн зэхихын
хуэдэу, нэхъ хуабжьу мэпсалъэ. – МэфIэIу е зыгуэрщ. Термос фиIэ, и? – Шатэр хыумылъхьэ, жи Беслъэн. ЩIыIалъэм дэгъэт, сэ къэсщтэнщ. Термосышхуэ гуэр диIэн хуейщ дэ, литрым щIигъу ихуэу, абы иткIэнщ. ЗанщIэу псори щримыфынукIэ, пщтыру итынщ, – Бэч и адэм хуищI унафэм пещэ. – Сэ зы сыхьэт хуэдэ дэкIмэ, сынэкIуэжынщ. Фэ джэдыр хэфлъхьэ. Бжэм зыгуэр къытоуIуэ. Ар Iуихын и мураду тэджа Беслъэн ищIэным хунимыгъэсу, бжэр зэIуокIри, бжэщхьэIум Марат къытоувэ. – ФIэхъус апщий! – Упсэу апщий!
– Къеблагъэ!
ЩIалэхэм сэлам зэрах! – ЕтIысэх, сэ зэ зыкъэсплъыхьынщи сыкъыщIыхьэжынщ, – ар жызыIэр Беслъэнщ.
Щыхьым йоплъ. къызэбгъэдонэ. щыжреIэ щэхуу. – НтIэ, сэри лэпсыхьэ сокIуэж абы щыгъуэм, – Бэч къызэфIоувэри, Щыхьым и напIэхэр зэтелъщ. ЩIалитIыр щIокIри, зэадэзэкъуэр – Зумыгъэгувэу щIыхьэж, – Бэч Беслъэн бжэ щIыбагъым – Уи лажьэIа, и адэщ ар абы.
– Лъэхъуэщым щридзэм и адэтэкъэ? – Уэ укIуэжыпэрэ? 117 118
Прозэ
– Хьэуэ, Iэгъу! Дыбгъэдамыгъэхьэ защIынкIи хъунущ зэанэзэкъуэм аргуэру, Хьэрун щыщIалъхьэм зэрызащIам хуэдэу. Хуэсакъ! И закъуэ къыIэщIумынэ! – СфIэемыкIути, сыкъыщIыщIэкIар. ЗэIыхьлыхэм аращ зэпсэлъапIэ езмыт нэхъей. фIэкIа сыхуейкъым. – Куэд жумыIэ, уэ удохутырщ. Езыр иреукIытэ! Зы псалъэ жиIэну ЩIалэхэр, я макъыр ешэхауэ зэрызэпсалъэм хуэдэурэ, кIэлындорым ирокIуэ. АпщIондэху Марат Щыхьым и нэр къызэтрихыным поплъэри зэфIэтщ. БгъэдэкIуатэри, шхыIэн щIыIум телъ и Iэм еIусащ. КъищIакъым. Къилъэгъуауэ пIэрэ? Мэбауэ, хьэуэ. Жейм хилъэфащ. Хъарзынэщ. Езыми тIэкIу зыщригъэщIынщ гъуэлъыпIэ нэщIым. Беслъэн къыщыщIыхьэжам, зэадэзэкъуэр гъуэлъыпIэ зырызым илъу жейрт. Бгъур йокIуэкI. Куэдщ, ныщхьэбэ зыри иригъэшхынкъым. Бэч епсэлъэнщи, къимыгъэзэжыну жриIэнщ. Ахэр зэригъэзахуэурэ, зигу зэгъа дохутырыр сымаджэщ пэшым къыщIэкIыжащ. 6
Сэ уэр фIэкIа сыхуэмей
Бэч Къэлэрдэгу зэрыкIуэжыну машинэ тедзэ йожьэри сымаджэщ къэувыIэпIэм деж щытщ. Пшапэр зэхэуагъащIэщ, маршруткэхэр зекIуэжи земыкIуэжи. Iуэхукъым, джэдыр вэху тхуэ нэсыжынщи къигъэзэжынщ. Марат, жэщым сыдыщIэлъынущ, жиIэмэ-щэ? ЖиIэмэ, хуитщ. Ауэ лэпскIэ къыщигъэгугъакIэ, зэкIэ ар зэфIигъэкIынщ. Лъэсу ежьэж сыт щIэмыхъур? Ар игу къэкIа къудейуэ, машинэ гуэр гъунэгъуу къоувыIэ. Уэздыгъэ къаблэм иригъэлъагъуркъым абы исыр. – ЛъакъуэкIи узекIуэрэ уэ? – школым къыдыщIэса Азэмэт машинэр къригъэкIуэтыжауэ, гупэбжэр къыхуIуех. – Дамэ стетамэ, уэри укъесхьэкIынт, – Бэч и гушыIэр япэ иту, машинэм йотIысхьэри, куэд щIауэ зэрымылъэгъуа щIалитIыр гуапэу зэроубыд. – СымаджэIа, мыбдеж щхьэ укъыщыхута? – Ди гъунэгъур щIэлъщ.
– А лIэуэ къэхъужари?
– Телевизорым къитауэ жумыIэ. Сыхьэтищ хъуакъым къызэрашэ-
– Телеграмым илъщ. – Дауэ хъунт?
– «ЦIэимыIуэ» жеIэри канал гуэр яхэткъэ? И къуэр щыщIагъэпщ абы. Еплъ, умыщIэ Iэджи къэпщIэнущ уи хьэблэгъухэм ятеухуауэ. – Сыт итыр?
– Хы Iуфэм щыIэу жаIэ.
– ПцIыщ. Иджыпсту ныщIыхьа къудейщ палатэм.
– Къэсыжагъэнщ. И адэр дауэ хуэгъэтIыса, Iэгъу?
– Уделэмэ, куэдрэ. – Абы иукIам и фызу щытар соцIыху. Ари къыщIатхыкIыжа къурэ. дейщ.
– Сыт къеузар? Прозэ
– И лIыр яукIащ, Iэгъу. ФIыIейуэ зэрылъагъуу щытащ, жаIэ. А щаукIа пщыхьэщхьэм абы и деж щыIащ.
– Пэжуи?
– И дыщыр си анэшым я гъунэгъущ. Ди анэшхуэм жиIэжу зэхэсхащ. ЕтIуанэ махуэм унагъуэр Къэлэрдэгу нишэжыну зэгурыIуахэт. – ГъэщIэгъуэн жоIэм.
– Къэтэджкъым иджырхэми. Мыбы Iэпкълъэпкъ уз къеузыркъым жаIэри, къратыжащ. Сабийхэр и гъусэу и дыщым щыIэщ. Машинэр Бэч зытес уэрамым ирожэ. Я унэм нэса нэужь, къегъэувыIэри машинэбжэр Iуех:
– Неблагъэ! – ФIым дыхуиблагъэ, упсэу! – Сынэпсэлъэнщ сэ, а тхьэмыщкIэм зыгуэр хуэтщIэфынуми тщIэркъым. Хьэрун цIыху Iейтэкъым. – Нэпсалъэ. ЗыщIыпIэ дыщызэбгъэдэсынщ, ухуеймэ. Хьэуэ жыпIэрэ, си анэшым усшэнщи ухуэзгъэзэнщ. – Сэ сыт жысIэу сыкIуэн абы и деж? И гур лейуэ згъэузу. Мыдэ Щыхьым хъужмэ, зыгуэр къэдгупсысынщ. Упсэу иджыри зэ. Узыншэу. Хьэрунрэ Линэрэ я хъыбарым къызэIуигъэуа Бэч нэщхъейуэ щыдыхьэжым, Щыхьым къызэIыхьэжа я гугъэри, нэщхъыфIэу къыпежьа и адэ-анэр къэгузэващ.
– Хъарзынэщ псори. ЗыкъищIэжащ, мэпсалъэ, игури къохьэж
хуэм-хуэмурэ, – жиIэн игъуэт щхьэкIэ, и нэгур хузэхэхыркъым Бэч. – Сыт-тIэ ущIыхэплъэр?
– Азэмэтщ сыкъэзышэжар. И анэшыр Лашынкъейщ абы. Линэ и дыщыр я гъунэгъуу жеIэ. хуегъэхьэзыр. – Сыт-тIэ? – Хьэсинэт зэхихынкIи хъунур зэрымыщIагъуэм зы-
– Яхуэгъэхъужыркъым. ЩаукIа жэщым абы и деж щыIащ, жи.
– Абы щефа мыгъуэу арат?
– Хьэуэ. Ефатэкъым. Пщэдджыжьым къишэжыну зэгурыIуахэт. Хьэсэни къэнэщхъеящ: – ДымыщIэ куэд къыхэнауэ си гум жеIэ а Iуэхум. – А пщыхьэщхьэм мэлыл гъэва хуэзбгъэхьатэкъэ? – Бэч и анэм зыхуегъазэ. – ТхьэмахуитI хъуауэ аркъэ ткIуэпс зыIуслъхьакъым жиIэри, зыкъысхуигъэщIэгъуат. ИпэкIэ баз дызэпихьат: мазэ дэпхмэ, удэсшынщи, уи нэгу зезгъэужьынщ жысIэри, къэзгъэгугъауэ апхуэдэт. Щемыфа махуэхэр щызэпритхъыу махуэгъэпс гуэр фIэлъащ и блынджабэм. Сэ зэрысщIэм щхьэкIэ, икIуэтыпIэ зритыжыртэкъым. Тепсэлъыхьынуи фIэфIт. «Сефэу сыщыщытам», – жиIэурэ, къыхигъэхуэн щIидзат уэршэрым. «Мазэ дэсхмэ, игъащIэм семыфам хуэдэу сыхъужынущ», – жиIэурэ, зытригъэгушхуэжырт, сэри зэм хуэзгъэщIагъуэрт, зэми апхуэдиз зэман уи гъащIэм щыщу бгъэкIуэдащ, жесIэурэ зэгуэзгъэпырт, щIемыгъуэжын хуэдэу. «Зэи зыIуумылъхьэ, къыпхуэгъэзэжынукъым», – къызжиIэрейт езым, ди закъуэу дызэхуэзэху. Зэфар къыздрихаращ къызгурымыIуэр. И жыпым сом илъакъым абы Дахэзилэ Щихумэз щиша пщыхьэщхьэм. Гъуэгум щефамэ, унэм дауэт къызэрыкIуэжынур? Линэ щекIужыфакIэ, Азэмэт жиIэр пэжщ, емыфауэщ зэрыкIуар. – Дахэзилэ къалэм сытыт зыщIригъэшар? – Хьэсинэт зыгуэрхэр къищIэж хуэдэщ. 119 Прозэ
– Сэхусэплъи? Щхьэцыли? Зыгуэр яхуэчэм хъуат, ар зыхуей псор къыпхуэщIэн? Хьэдагъэм щыжиIаIа? Щыхьымрэ сэрэ дызэбгъэдэкIыжа нэужьщ ахэр къыщыкIуэжар.
– Згъашхэ зэпытт, къэб хуэсхьат, сыхъуат-сыщIат фIэкIа, зэгъусэу зыщIыпIэ кIуауи къэкIуэжауи, къыхигъэщакъым. Ауэ Мэржан, сытым щыгъуэ иужьрейуэ щыплъэгъуар жаIэу щыхагъэзыхьым, Дахэзилэ и гъусэу пшапэр зэхэуа къудейуэ ныIулъэдат, жиIащ. – Iулъэдамэ, Дахэзилэ Мэржан деж аркъэ къыщищэхуауэ
аращ, – Хьэсэни къыхоувэ пщIантIэкум щрашэжьауэ унэм здыщIахьэж псалъэмакъым. – А тIум я зэхуаку нэгъуэщI Iуэху дэлъынкIэ Iэмал иIэкъым. Иджы гурыIуэгъуэщ Хьэрун ирифар къыздикIар. – И анэм дауэ къритынт аркъэ, зэрефэнур ищIэу? – Бэч зэреплъыхым хуэдэурэ, и адэм йоупщI. – Гуэныхь къэхьыпIэщ а псор! Хуэсакъ, мащIэ и куэда утемыпсэлъыхь, – Хьэсинэт щэху дыдэу жреIэ и къуэм. – Дахэзилэ аркъэ ашык къищэхуамэ, ар къыщрихынкIи хъунур салонращ, – цIыхубз Iуэху зыхэмылъыжым нэсащ зэадэзэкъуэм зэжраIэхэр. Абы гу лъызыта Хьэсинэт Бэч къыщIихьэжа пакетыр зэрихыну хуежьа хуэдэу IукIуэтащ, ауэ къэдэIуэн щигъэтакъым. – Абы и кIапэр къыпхуэгъуэтыжыну иджы? – Бэч зэрешар нэрылъагъуми, зэгупсысым егъэнэщхъей. Щыхьыми Хьэруни зы жэщым зэрыфIэкIуэдар и гум хьэлъэу къытенауэ щиукI дыдэм, зыр къыIэрыхьэжати, абы и акъылыр зэтриухуэжри, гупсысэн щIидзэжащ. Щыхьым игу зэрыхуэзэгъам иджы Хьэрун и Iуэхур къызэщIегъэплъэж. – Сыт къыщIыпхуэмыгъуэтыжынур? Хьэрун и лъапсэр зэрынэщIщ, зыщуплъыхь хъунущ. ХьэдэIусыр иджыри къыдахакъым, щагъеяри, зэрыпщIэжщи, и адэм и лъапсэращ. И унэри и пщIантIэри а махуэм къызэрывгъэнащ, – Хьэсэн пощтзехьэм къыIуихьа газетхэр къыздыщIихьащи, абыхэм яхэплъэ хуэдэурэ мэуэршэр. – Хьэрун зэфа аркъэр зэрыта птулъкIэр къэтлъыхъуэнщ дыкIуэнщи. Къызыхаха ашыкым къинэжаIамэ, тхылъымпIэ тегъэуахэр зэплъытмэ, зэфIэкIащ. Ауэ уи анэм жиIэр пэжщ, утемыпсэлъыхь. – Мэржан лъапсэр ищэжыну зегъэхьэзыр, сыдыхьэфынукъым
жи, – Хьэсинэт, къэгушхуэжауэ, къыхоувэж уэршэрым. – Ищэжа нэхърэ, Хьэрун и бынитIым къахуигъэнамэ, нэхъыфIтэкъэ? НэгъуэщI мыхъуми, и адэр зыцIыхуахэм къытхэсмэ, зеиншэ дыдэу зыкъалъытэжынтэкъым.
– Адэ-анэфI иIэщ Линэ, лей къытрагъэхьэнкъым. Езыри пхъу закъуэщи, зрашэлIэжыну къыщIэкIынщ. – И дэлъхухэм къашэхущ абы и дунейр. Гува-щIэхами, лей хъунущ, – зэтрих-зэтрипIэжурэ, Хьэсэн газетхэм ярытым ирожэ.
– Сэ зэхэзгъэкIынщ ар, Щыхьым къэтэджыжмэ. Джэдыр ва? – Бэч и гукъыдэжыр хуэмурэ къеутIыпщыж, абы хэту телефон уэзджынэри къоуэ. Къэпсалъэр Беслъэнщ. КIэщIу зыгуэр зэжраIэри, трелъхьэж. – ЛIо жиIэр?
– Жеящ, жи, тIури, сымыгъэзэжми хъунущ.
– Лэпсыр-щэ?
– Зыгъэжеин хущхъуэ хаIуащи, нэху щыху къэушынукъым, – Бэч зэрешар иджыщ и нэгум къыщищыр. И щыгъыныр зэрызэрихъуэкIын, псы зэрызыдигъэжэхын Iуэху зэрехуэ. 120 Прозэ
– Пщэдджыжь жьыуэ хуэтхьынщ абы щыгъуэм, – Хьэсэн щыпсалъэкIэ жьауэм ущIэтым ещхьу зыбогъэпсэху. Асыхьэтым зэхэпхыну нэхъ узыхуей дыдэр ирагъэтхауэ и бзэгупэм телъ фIэкIа пщIэнкъым. Зыри лейкъым, зыри чэмкъым. – Джэд плъыжьращ фIэдгъэжар, адакъэм зыкъыдигъэубыда уфIэщIрэ? Яхрет зэкIэ, десэIуащ, – Хьэсинэт и къуэм зэрыхуэарэзыр зэхригъэхын щхьэкIэщ щIыкIэлъыджэр, нэгъуэщIкъым. Уеубзэну иныIуэми, лIы балигъ хуэдэу, Iуэху зэфIигъэкIащ, унагъуэм пщIэ къыхуихьри къэкIуэжащ. – Лэпс плъыжь езэгъынукъым абы, – къеутIыпщ напэIэлъэщI къабзэ къищтауэ хьэмэмымкIэ зыунэтIа Бэч. – Лэпс плъыжь игъащIэм плъэгъуа, Iей… – кърегъажьэ Хьэсинэт и фIэщыпсуи, и къуэр зэрыгушыIэр къыгурыIуа нэужь, щыри нэжэгужэ зэрогъэхъу. – Марат Беслъэн, – къызопсэлъэкI Бэч. – Иджы нэхъ сыгузавэ си гугъэщ Щыхьым щхьэкIэ. и закъуэ къыхуимыгъэнэну жесIащ – УщIэгузэвэн щыIэкъым. ГъащIэ къезытыжам нэхърэ дэ дынэхъ гумащIэкъым, зыгъэпсэху, – еутIыпщ Хьэсэн и къуэр. – Пщэдей и къуэм батэ игъэшауэ, и адэр къызэфIигъэувэжауэ жиIэу къыдэувэнщ и анэр, – Бэч IукIа нэужь, Хьэсинэт хуиту лIым йоуэршэрылIэ. – Уи къуэм щытхъуу дэтын-тIэ? – Хьэсэн пыгуфIыкIыурэ щхьэгъусэм Iэ щабэкIэ йоIусэри, газетхэм зы къахех. – Щыри зэакъылэгъукъым ахэр. Щыхьым псалъэркъым, мыдрей тIуми я щэхур зырызщ. Дэ а псом ди Iуэху хэлъкъым, ауэ а пщыхьэщхьэм къэхъуар къэщIэн хуейщ. ЛIам и псэр къытщыгугъми тщIэркъым.
Унэгуащэм хьэпшып лейхэр зэщIекъуэ, апщIондэху Хьэсэн зыгуэр зэримыгъуэтыжыр наIуэу, зеплъыхь. – Мис! – и лIым и нэгъуджэр хуеший абы къилъыхъуэр зыщIэ Хьэсинэт. Езы Хьэсэни тхылъ дапхъэм щхьэхуэу трилъхьа «Адыгэ псалъэр» къещтэри, унэкум зэритым хуэдэу зэгуех. – Мы газетыр къыдэзыгъэкIхэм зэ закъуэ нэхъ мыхъуми сахуэзащэрэт, – и щхьэ хуэпсэлъэж хуэдэурэ къыщIедзэ Хьэсэн. Адыгэбзэм и Iуэху хъуамэ, жин къыпкърыхьам ещхьу, дакъикъэ и пэкIэ уи пащхьэ ита цIыху Iэсэр къызокIуэкIри, уIурымыIэбэмэ, нэхъыфIщ. – Сытыт яжепIэнур? – и лIыр и закъуэу къызэрыIэрыхьам зэрыщыгуфIыкIыр наIуэу, Хьэсинэт абы и щIыбагъымкIэ зыкъыщрешэкI. И IитIыр лIым и бгъэгум щызэтрелъхьэри, и дамэхэм щхьэпрыплъурэ газетым деджэну хуожьэ. И нэм зыри къыщыфIэмынэм, и напэбгъур Хьэсэн и плIэм трилъхьэри, и нэхэр зэтрипIащ. – АдыгэбзэкIэ фытхэ яжесIэнут, – газет зэкIуэцIылъхьар Iэ лъэныкъуэкIэ IэщIэлъу, еджэни зэпимыгъэууэ, Хьэсэн и бгъэгум телъ Хьэсинэт и IитIым чэзу-чэзууэрэ ятолъэщIыхь. – Хьым… Хьым… Хьым… Уей, мыр мыIей! – Сыт ар? – Хьэсинэт лъапэрисэ зещIри, аргуэру лIым и дамэм щхьэпроплъ. Хьэсэн абы щабэу и нэзэрыхъэр кърегъэIусэри, гу лъитэну хущIэмыхьэ хуэдэ, зэджэм пещэ. – Слъагъуркъым, итIанэ сыкъеджэнщ, – йоувэхыж Хьэсинэт, ауэ и Iэхэр зэрихыжыркъым, и щхьэри лIым и щIыбагъым кIэрекъузэж. 121 Прозэ
Хьэсэн, а зэрыщытым хуэдэурэ, газетыр нэхъ IыгъыгъуафIэу зэкIуэцIелъхьэ, и гупэкIэ къешэкIа Хьэсинэт и Iэ сэмэгум толъэщIыхьри, и бгъэгум кIэреубыдэ, ижьыр езым и Iэ ижьымкIэ къещтэри, и Iэпхъуамбэ къэс нагъыщэ щабэхэр хутригъэтIысхьэурэ (абы къикIыр – ба хуищIурэ) къеджэн щIедзэ: УощIэххэри, мы щыIагъэм уэ зыращ сэ фIыуэ щыслъагъур,
Уэ узимыгъусэмэ, сэ уи гуауэкIэ сылIэжынущ.
СыуифIэгъу уэмыпцIыжынщ, уэрщи – сэ лей къызохрей,
Уэ езыр укъысхуэмейми, сэ уэр фIэкIа сыхуэмей.
Щыхьэт ямыIэу зэрызэгъусэм усэр къыхыхьэжауэ, Хьэсэнрэ Хьэсинэтрэ дунеи ахърэти щыIэу ящIэжыртэкъым, зи лъэпыIухэр пакетым къизына Бэч лъапцIэу хьэмэмым къыщыщIэкIыжам. ЛъапэпцIийкIэ здыщIыхьэжым, и адэм и макъыр зэхихри, хуэм зищIащ. Яхукъуэплъщ, зэрылъапцIэм хуэдэу хьэмэмым къыщIина телефоным кIэлъигъэзэжщ, ар къатриубыдэри, напэIэлъэщI псыфри зэрешэкIауэ, видео ятрихыу зиудыгъуащ. Абы зыри хэзымыщIыкI Хьэсэн зэджэм пещэ: А уи нэгу мазэ теплъэр – араи сэ си гурыфIыгъуэр!
А уи Iупэ фо IупщIэхэм «лIыкIуэ» яхуэсщIыну сыхуейт.
Уэ, аслъэн бащхъуэмэ нэхъей, си лъы тIэкIур сщIогъэткIукI, Сэ фи къуажэхьэхэм ещхьу, уи ужь ситщ…
Абдеж зэрынэсу, Хьэсэн иджы и бгым ешэкIа Хьэсинэт и IитIыр иримыгъэутIыпщу, гупэкIэ зыхурегъэзэкIри, сатырыр зэриух «узоухъурей» псалъэр здыжиIэм, зыIэщIеубыдэри къеIэт. «Адыгэ псалъэри» зэриIыгъщ.
– Уи къуэр къыщIыхьэжынущ, сыгъэув, – и лIым ищIэр зэрыфIэфIыпсыр наIуэу, мэIущащэ Хьэсинэт.
– Iыхьым, Iыхьым, – Бэч лъапэрисэу хьэмэмыбжэм нэс икIуэтыжащи, ар игъэIэуэлъауэурэ зегъэпсчэуIу:
– Мы лъэпыIухэр уеджэмэ, къыщIэпхъуэу щIамыщIыфращ сэ къызгурымыIуэр. – Мис! Мис! – Хьэсинэт йоувэхыж, и лIым жэрыжэкIэ ба хуещI, нэкIэ зэредэхащIэм хуэдэурэ, зыкърегъэутIыпщри, хьэмэмыбжэм деж зыщызыIэжьэ Бэч и вакъитIыр Iэрпхъуэру хуегъэув. Хьэсэни газетыр дапхъэм трилъхьэжауэ, и кIагуэр къелъыхъуэ.
– Шыгъуэгубжэр хуэсщIыжарэ хуэзмыщIыжарэ сщIэжыркъым, зэ зыкъэсплъыхьынщ.
– Сэ сыкIуэнщ, – хуабжьыIуэу кIэлъокIий абы Бэч.
– Зыгъэгъущыж! ЗыбгъэпскIа къудейуэ, ухуейкъым. И Iэм IэщIэлъ напэIэлъэщIымкIэ и щхьэц псыфхэр илъэщIурэ, Бэч Хьэсэн игъэтIылъыжа «Адыгэ псалъэр» къещтэри, и адэр къызэджа усэм зэрымыщIэкIэ и нэр техуэу дихьэха хуэдэ, шэнтиуэм йотIысхьэ.
– Руми! Хэт Румир?
– Ана-а-а, Руми зымыцIыху щыIэ? – Хьэсинэт зэрыукIытэр упщIэмкIэ зыщхьэщеху. – Хэт мы газетыр тезыдзар? – Бэчи увыIэжыркъым. Румикъым абы къыфIэIуэхур. Анэм зыгуэр и адэм теухуауэ къыжьэдэхункIэ щыгугъыу, ирихухьу аращ, ауэ къехъулIэшхуэ щыIэкъым. – Тридзар Iуэхут, редакцэм сыкIуэнущ, жи. 122 Прозэ
Ар унэм къыщIыхьэжа Хьэсэн зэхихащи, и къуэм къызэрыщыхъунум поплъэ. Зыри къыщыжримыIэм, блэкI зещIри, езыр къоупщI: – «Адыгэ псалъэм» уеджэу жумыIэ?
– УщыкIуэкIэ сэри сыздэшэ, – къащIэ иджы уэ Бэч къигупсысар. – Уэри сыт абы щыпщIэнур? – тIури зыжьэу зэрыпсалъэм есэжа зэщхьэгъуситIыр щIалэм хуолъ. – Газетым и цIэр фхъуэж яжесIэнущ, – пеупщI езыми, дыхьэшхын Iуэху зэримыхуэу. – Сыт и лажьэр? – и фIэщу къоуIэбжь Хьэсэн. – И цIэм нэхърэ дагъуэ нэхъ зыхуумыщIын иткъым абы.
– Зы нагъыщэ къыхуэтщ. Хьэуэ, тIу! Бэч тхылъ телъхьэпIэм бгъэдохьэ, дапхъэм телъ къэрэндащыр къещтэри, «Адыгэ псалъэ» газетым и IуплъапIэм тоIэзэщIыхьыж, итIанэ и адэм хуеший.
«Адыгэ, псалъэ!» – гъэхуауэ къоджэ Хьэсэн газетым и цIэр Бэч зригъэува мыхьэнэми, дыгъэр зытеджэгухь псынэпсым ещхьу, къызэкIуэцIолъэлъ. И Iупэхэр зэтригъэж фIэкIа, куэд щIащ Хьэсэн и дзэхэр къыщIэщу зэрымыдыхьэшхыжрэ. «Сэри сегъэплъыт», жиIэу къыбгъэдэлъэда Хьэсинэт газетыр IэщIелъхьэри, дыхьэшхын хущыгъэтыжыным гугъэ хихыжыпам ещхьу, и къуэм жэуапыр хуеутIыпщ:
– Уэ си япэ уитущ дызэрыщIыхьэнур, къызжиIакъым жумыIэж! – КъауэIамэ, сэ къыстехуэн хуэдэуи? – поджэж абы Бэчи, дыхьэшх макъым нэхъеижитIу зеIэт.
Хьэсэн и телефоныр къемыуамэ, щIэх къэувыIэжыфыну къыщIэкIынтэкъым зэгъусэу унэм зэрыщIэс къудейм гупсэхугъуэ къезыт унагъуэр. ЛIыр щытэджым, Бэч и къуэш нэхъыщIитIыр къишэжыну унафэ хуищIри, Хьэсинэт пщыхьэщхьэшхэм и ужь ихьащ. А уэрам дыдэм и кIэм тес анэшым кIуэрейщ щэбэт-тхьэмахуэм Баширрэ Назиррэ. И адэ-анэм сурэт зэратрихамкIэ зыкъиумысыну зи бзэгури зи Iэпэри шхэ Бэч, зэрымыщIэкIэ и гур здэжа гукъэкIыжым къыIэщIэмыкIыжыфурэ, къыдэкIри, дакъикъитхукIэ здынэсыну анэшым кIуэ гъуэгум теуващ. Илъэс щэщIым нихусащ Бэч и ныбжьыр, псэгъу ищIын хъыджэбз къыпэщIэмыхуэурэ. Къашэ къыжезымыIауэ къуажэм къыдэнар зи бзэ мыпсалъэ псэущхьэхэмрэ къэзымыцIыхуххэхэмрэщ. Дауэ къызэрыпшэнур, уи нэгу щIэкIа унагъуэ щапхъэм узэрылъэщIыхьэн гугъэ жыжьэуи гъунэгъууи щымыIэмэ?
Нэчыхьхэр щатх IуэхущIапIэм и бжэIупэм нэсакIэт ахэр – Бэчрэ Аринэрэ. Къалэм шхапIэуи кино еплъыпIэуи къыщамыцIыхуж къэнэжатэкъым. Зэгъусэу зэрыпсэунур щхьэхуэ-щхьэхуэу я нэгу къыщIагъэувэмэ, зыр адрейм епцIыжу къащыхъуу, я гуращэхэри Iэнэм телът. – Ди закъуэу дыпсэунущ, аракъэ? – щIоупщIэ Аринэ.
– Ди закъуэ дыдэри сыт, ауэ дыщхьэхуэу, зыри зэран къытхуэмыхъуу, – Бэч и гушыIэр и фIэщым дегъэIэпыкъу. – Уи лэгъунэм IункIыбзэ хэслъхьэнурэ, хьэи, джэдуи, жэми, мэли, мыщи, дыгъужьи ныщIэзгъэхьэнукъым. Иныжьхэм есщIэнуращ сымыщIэр.
– Иныжьхэр сэ си Iуэхущ.
– Пэжуи? Сыт епщIэнур?
– СызэрифIэщкIэ сыкIиинурэ, зэгуэзгъэудынущ. 123 124
Прозэ
– Сэри сыкъащтэрэ сыкъэмэхмэ-щэ? – Сынопщэнщи укъэзгъэхъужынщ. – ДызэгурыIуащ. – Сытым щыгъуэ дащыхэкIынур? – СщIэркъым иджы ар. Си къуэш нэхъыщIэхэр къыдэкIуэтейрэ къэшэныгу хъухэмэ. – А-а-а! Ар сыту жыжьэ! Зыгуэр къэдгъэгупсыс!
– Къэзгупсысащ! Ягу уримыхьмэ, е бзаджафэ къыуаплъмэ, «дэнэ фыхуейми фыкIуэ» жаIэнкIи хъунущи, занщIэу уи джатэр къих, уи нэщхъри яхузэхыумых. – Iы-Iыы! Апхуэдэу сыхуейкъым сэ! – Дапхуэдэу-тIэ узэрыхуейр? – СафIэмыбзаджэу, ауэ ди закъуэ дыпсэууэ. – Ар ди адэ-анэр пцIыхуркъыми аращ. Ахэр къэпцIыхумэ, уэ езыр укъысщыхьэнущ, нэхъыщIэхэр дрырекI, дэ дадэгъэпсэу, жыпIэнурэ. – Си шыпхъу нэхъыжьым жиIэр пщIэрэ? Ди закъуэ дыщыхъунум сежьэурэ жьы сыхъуащ, си щIалэгъуэр сыунэIуту есхьэкIащ, жи. – Хьым. – Дэри уи адэ-анэр лIэху дыпэплъэн хуей хъумэ-щэ?
– Упэплъэми, зыри къикIынукъым. Сэ сызэрыцIыкIурэ: «Ялыхь, ялыхь, папэрэ мамэрэ зэи умыгъалIэ», – жызмыIауэ сыжеижыркъым. Ар зы. – Ар зы! – зыкъыпещIыж хъыджэбзым. – НасыпыфIэ ухъу! Ар тIу. – Ар тIу! – джэрпэджэжым хуэдэу къыдожьури, зыкъещIэж: – Уи лажьэIа? Сэ сыгушыIауэ аращ!
– Сэ сыгушыIэркъым. Ар щы. Апхуэдэу кIэщIрэ гуузу иухат Бэч и лъагъуныгъэ романыр. ЩIалэм и щыпэлъагъутэкъым и адэ-анэм я зэбгъэдэтыкIэр. НэгъуэщI сурэт Iэджи ятрихауэ иIэщ абы. Апхуэдэ зэхущытыкIэм и щхьэм щхьэкIэ щIэхъуэпсурэ, илъэс тIощIрэ епщIанэр къигъэшащ. Анэ бзаджэ уиIэу къыуимыгъэшэныр зы гукъеуэмэ, уи анэм хуэгъэфэщауи хуэбгъэдэфын пщащэ уримыхьэлIэныр гуIэгъуэщ. Аращ Бэч нобэми щIэфызкъэмышэр. Телефоныр къищтэри, и къуэш нэхъыщIэхэм загъэхьэзырыжыну яхуиIуэхуащ. Езы тIури темыпыIэжу куэбжэпэм деж щытт, я нэхъыжьыр къызэралъагъуу, къыщIэпхъуэну. 7
Адэмрэ къуэмрэ Щыхьым илъэгъуат и къуэр къызэрыщIыхьар. КъызэреIусэри зыхищIат. Ауэ и нэр къызэтрихыу IуплъэнкIэ зыщысхьыжащ. Мараттэкъым зыщышынэр. Марат афIэкIа зэрыщымышынэжырт. КърищIэфынум я нэхъ Iейр кърищIакIэщ. АдэкIэ сыт? Хамэм ещхьу, зэхуэзэрэ зэблэкIыу зэдытетынщ дуней иным. И щхьэр ириIушэкIауэ, езым къызэримылъагъур ищIэу, Щыхьым зыхуэзэша и щIалэ закъуэр зэпеплъыхь. Гъуэгум зэхиукIагъэнщ, занщIэу Iурихащ. ПшэрыIуэщ, и анэм ещхьу. Щхьэцым и ней Прозэ
щIыщыхуари къащIэ, зэрыщыту трещыкI. Езым игъащIэм пащIэжьакIэ игъэкIакъым, мыбы зимыупсыныр зыхилъхьэ щыIэкъым.
Бжэм ищхьэкIэ хэлъ щхьэгъубжэмкIэ жэщ псом къыщIедзэ кIэлындорым щыблэ уэздыгъэ нэхур. Марат и бауэ макъ. Унагъуэ зэриухуэрэ, зэи и къуэм и гъусэу зы пэш щыжеякъым Щыхьым. И IэплIэм щикIар, иужь дыдэу щеIусар сыт гъэт?
ЦIыхушхуэхэм зыгуэркIэ заригъэщхь хъунумэ, жэщми махуэми зи тхылъхэр имыгъэтIылъ Толстой и къэшэкIэм хуэдэт Щыхьым ейри. Нысашэр зэфIэкIа нэужь, япэу и Iэр тхылъымпIэм щынэсым, зы псалъэ закъуэ и махуэрытхэм иритхащ жи, урыс тхакIуэм: «Аракъым». Щыхьыми занщIэу къыгурыIуат Дахэзилэ зэрыармырар. ИлъэсищкIэ зэбгъэдэсат сабий ямыIэуи, зэрымылъахъэ щIыкIэ къэгъэзэжыпIэ зритыжыфмэ еплъащ, ауэ иригъэкIыжыфакъым. «Си дыщ къисхакъым сэ си сабийр», – жиIэщ, зигъэгусэри, зыкъомрэ зыбгъэдигъэхьакъым. Щинэжа хуэдэу, и ныбэр щIэпхауэ зыкъомрэ дэтащ, сымаджэщми щIэлъащ. Ар къыщыхъуар япэ илъэс ныкъуэрщ. Иджыри илъэситIрэ ныкъуэрэ дэкIри, Марат дунейм къытехьэным мазэ зыбжанэ иIэжу, къызэригъэпцIамкIэ зыкъыхуиумысащ. Укъыспэлъэщынукъым, зыкъыспумышэ, жыхуиIэ щIыкIэу. КъэбгъэпцIэн хуэдизу уигу зыщыкIам удэпсэуным сыту пIэрэ IэфIу щIэлъыр? Хьэмэ, къыхуейт? Щыхьымтэкъым зыхуейр, ЛIыгъумхэ уранысэным кърит быдапIэрт. АфIэкIа зытемыкIуадэ, арэзы щIыгъуафIэ лIы тыншым сыт щхьэкIэ зыхигъэкIыжынт? ИкIыжахэр исхэм нэхърэ нэхъ ехъулIауэ къалъытэртэкъым иджыри абы щыгъуэ. Уи унэ кIуэцI пэж щыземыкIуэным нэхърэ нэхъ хьэлъэ щыIэу хэт игъащIэм зэхиха? ЦIыхум псэгъу къыщIилъыхъуэр гъащIэ нэпцIым, зэрыщымыту зищIын хьэзабым щыIэщIэкIын къуэгъэнапIэ иIэн щхьэкIэкъэ? Ар мынэхъапэу къыщыфIэщIакIэ, апхуэдизкIэ и щхьэ дзыхь тримыщIэу, гъащIэм щыщтэуращ Дахэзили. Зыкъиумысынукъым, къарууншагъым игъэпуду къыщохъури, ауэ и къыхэхыкIэм нэгъуэщI мыхьэнэ иупхыфыркъым. «Сыпхурикъуну къыздэIэпыкъу» зэбгъэдэтыкIэми щIытемыкIыфыр гурыIуэгъуэ мэхъу итIанэ. ХуэпщIэм щогуфIыкI, зыхуейр къыIэрохьэри. Ауэ зрегъэлъагъужыIуэри, егъэгужьей. Къыббгъэдихым хуейщ, ар къызыбгъэдихар зэрыуэрам хуейкъым. Игу пымыкI фIыщIэр бэгуу къытекIауэ, къуиутIыпщ псалъэхэмкIэ зэтIэхъуж фIэкIа пщIэнкъым. Къызэрыбдэмыхъур, зэрымыщIагъуэр къыжезыIэ и нитIыр зэрыхуумыщIыр къыпхуимыгъэгъуф нэхъей, арэзы пщIыну ухэтыху, нэхъри къыпхуобампIэ, бэуапIэ къыпхуэмынэжыху ухепIытIэ. Уэ ущымыIамэ, абы игу щIызэбгъэжын щхьэусыгъуэ иIэнутэкъым. Езым нэхърэ нэхъыфI щымыIэу къызыщигъэхъуфынут. КъигъапцIэу фIэкIа, хуэмыIыгъхэр иутIыпщыныр нэхъ тыншу щхьэ къыщымыхъурэ? Хьэ бзаджэ Iуаху пэлъытэу, щымысхьу къыпхуадз абыхэм хьэIуцыдзым ещхьу дзэщхьэлкIэ зызыхэбукIа ахъшэри, бохъшэри, унэри, машинэри, дыщэри, дыжьынри, текIуэныгъэ бгъэхэIури, уздыхуейм нэс удэзыхьей псалъэ купщIэншэхэри. ИтIанэ-щэ? ИтIанэ блэкIрэ пэт уIуплъэну узыхунэса щэныфIагъым укIэлъоIэбэ. Хьэхуу къыпкIэлъызэрахьа цIыхугъэм хэхъуэ телъу къегъэзэж. Ептыжыни зэптыжыни уиIэкъым. Укъинащ! Дахэзилэ шынагъуэкъым, – къыгуроIуэ иджы Щыхьым, – тхьэмыщкIэу аркъудейщ. Езыр гужьеигъуэхэмыкIщи, афэ джанэр зыщихыркъым. Афэ джанэр сэращ. Зызыпишэхэм яхурикъун папщIэ сыт 125 126
Прозэ
щыгъуи зэжалIэ сэ. Сэ сыт-тIэ къыщIысхуэмыарэзыр, сыдэIэпыкъур пэжмэ? Аращ упщIэр! ЗгъэпэжынкIэ къысщыгугъыркъым. Дызэрызэмыщхьыр елъагъу. Езым зыкъысхуигъэфэщэжыркъыми, адрейхэми ар нэщIыбагъкIэ кърахъуэну къыщохъу. Къыуахъуэнкъым, Дахэзилэ, сэри уи фэ къызаплъ къудейщ. Уигу срихьынут, къэпым сибубыдэфтэмэ. Сэ къэпым сисын здэркъым. Къэпым илъыр узот, скIэрыкI закъуэ, жызоIэ. Аращ сыкъэплъагъу зэрымыхъум хуэдэу, сыпфIэкIуэдынуи ущIыхуэмейр. Сыщыуэмэ-щэ? Гъауэ пIэрэт сыщылIам? Езым къыжьэдэхунущ ар, зыIэжьэ уэ.
Сыт хущхъуэ лIэужьыгъуэу пIэрэ мыпхуэдиз гупсысэр къэзыгъэхъейр? Щыхьым и щхьэр фIиубыдыкIри гурымащ. Залъагъу мыхъужу аращ а тIум, – нэсащ ирихужьа гупсысэм и кIэм. Езым и цIыхущхьэр зи фIэщ зыхуэмыщIыжым дунейр къутэхукIэ гунэс щыхъунукъым фIыуэ зэрыплъагъур. Аращ и къуэми, и фызми дахэ щIахэмызагъэр. ЩIакъуэ баш зыкIэрыщIа ныкъуэдыкъуэм ещхьу, зылъэщIэмыхьэхэм зэракIэлъыуэн уз къыздралъэфэкI. Зыпэмылъэщхэм IурацIэлъын инагъ къалъыхъуэ. Щыхьым шынагъуэкъым. Щыхьым IурыцIэлъщ.
Бжэр дамэдазэу зыгуэрым Iуех. КъыщIохьэри, лъапэрисэу къыбгъэдохьэ. Нэху щыпакъым, пэшыр иджыри кIыфIщ. Уэздыгъэ нэху къыдидзым узэригъэлъагъу щхьэкIэ, узэIуигъаплъэркъым. Ныбжьым зыкъригъэзыха нэужь, Щыхьым Беслъэн къецIыхуж. Сымаджэр шэч хэмылъыжыххэу нэхъыфIщ, жейкIи зигъэнщIащ. – Дауэ щыт Iуэхухэр? – Iущащэу къыщIоупщIэ Беслъэн. – СомэжалIэ, – жеIэ Щыхьым, ар игъэгуфIэн папщIэ, ауэ и макъыр иришэхыркъым. И къуэри къреуш. Зэхрырех зыкIи зэрыщымыгугъыр. – Бэч кIуэжа хъунщ?
– Бэч укъэмыкIуэж жысIэри сыкIэлъыпсэлъат, апхуэдэу жьыуэ укъэушын си мыгугъэу. щIыIум трелъхьэ: Щыхьым зыкъиIэтыну хуожьэ. Беслъэн ар хуимыдэу, и Iэр тепIэн – Зэ укъэмытэдж, сэ псы къыпхуэсхьынщи, зозгъэтхьэщIынщ. Ушхэнщи, мис, итIанэ, укъызэлъэIуми, ухэзгъэлъынукъым. – Сэ зезгъэтхьэщIынщ, – Марат, къакIэщIэдэIухьам ещхьу, къызэфIэтIысхьауэ и нэхэр еIуэт. – ИгъащIэм зэ IэфIу сыжеямэ, етIуанэщ. Гъуэгум сщыщ къысхинакъым.
Беслъэн уэздыгъэр пигъэнэну Щыхьым къызэрыбгъэдэкIыу, Марат и адэм деж кIуэцIрыкIри, и пIэ лъапэм тетIысхьащ. – Сыт къэбгъэхъухэр, тхьэмадэ? – и макъыр ешэхащ Марат. Нэщхъейкъым икIи нэжэгужэкъым. Зэрихьэлу, зэщыхуэпыкIащи, и щыгъынхэр зэрыупIышкIуам нэм зыкъыщIидзэркъым. Щызэрахьар ямыщIэж щихумэз сымаджэщым мелыIыч къыщIыхьам ещхьу, зыкърех. Щыхьым щымщ. И къуэм йоплъ, ауэ зыри жиIэркъым.
– Си напэм псы щIыIэ щIэскIэнщи, уэри зозгъэтхьэщIынщ, – IэщIэгъупщыкIа гуэр къищIэжам хуэдэу, зыкъеIэт Марат. – НэгъуэщIу сыкъэушынукъым. – НакIуэ си гъусэу, – зыкъыхуегъазэ абы Беслъэн. ЩIалитIри щIокI. Сыт Щыхьым ищIэнур абыхэм къагъэзэжыху? Щыхьым гъынущ. ПсынщIэу-псынщIэу, лъэхъуэщым зэрызыщригъэсам ещхьу, гъущэу, нэпс къежьар напэм къытемылъадэ щIыкIэ, нэбжьыцкIэ Прозэ
трипхъэнкIыкIыу. ГъащIэм и IэфIыр къыщыщIыхьэж дакъикъэр и къуэ гъэфIэным зэрыхуэзэмкIэ къыщIидзэну и пщIыхьэпIэ къыхэхуамэ, зыхуигъэхьэзырынт. Хунэсакъым. ШхыIэн щIэбзэ кIапэр къыдришейри, и Iупэм къэса псыхьэлыгъуэ шыугъэр илъэщIащ. «Ялыхь, сыпIэщIэлъщ! Къысхуэгъэгъу! Сщхьэщых!» Мис, иджыпсту ищIынт нэмэз, фэрыщIыгъэ ткIуэпс къыхэмыхуэу. ЗыхущIегъуэжхэри, къару зыхуимыгъуэтхэри здынэсыпхъэм нэзыхьэсын псалъэ къигъуэтыфынт. Ауэ Алыхьталэм зыгуэр къыпихын щхьэкIэтэкъым щIищIынур. Япэ дыдэ и натIэри, и пэбгри, и Iэгу-лъэгуажьэри щIым щригъэIусам щыгъуэ зыхищIа икIуэтыкIэ IэфIым къиутIыпща дзыхьыр, ухыгъэм ухэзымыгъэIэбэ къарум кърит зрикъужыкIэр щIэрыщIэу зыхищIэну хуейт. Зыми уи унафэ зэрыпхухэмылъхьэм уригъэкIуэта нэужь, псэхэлъхьэж пхуэхъу тобэм зыщигъэхуэбэжынут. Дыгъэр къыкъуокI. Нэху щыным дакъикъэ бжыгъэщ къэнэжар. Марат зызэпилъэщIыхьурэ къыщIохьэж – Беслъэн напэIэлъэщI къритащ. Псы абджрэ хьэфэ тепщэчышхуэрэ иIыгъщ. Ахэр егъэув, къыбгъэдохьэ, и IитIыр Щыхьым и щхьэнтэ лъабжьэм щIегъэлъадэри, лъагэу дрегъэкIуэтей. Шэнтыр къыбгъуригъэувауэ, и напэм щIикIэну псыр зэрылъэдэну тепщэчыр абы трегъэзагъэ. – Сыкъэтэджыфыну пIэрэ жызоIэ, – япэу и къуэм хуэгъэзауэ мэпсалъэ Щыхьым. – Беслъэн идэркъым зэкIэ. Уи напэмрэ уи Iэмрэ псы тIэкIу ялъэгъэIэси, тIэкIу уедзэкъэнщ. ДохутырыфIщ ар, жиIэм дегъэдаIуэ. ДымыпIащIэмэ, нэхъ щIэх укъызэфIэувэжыну жеIэ, зыри къыщомыузкIэ.
Щыхьым жыIэдаIуэу зетхьэщI. Марат и адэм и тепIэнщIэлъыныр зэрегъэзэхуэжри, лей псори щIех. КъыщIохьэжри, щхьэгъубжэм жьыбгъэ къабзэ кърегъэутIыпщ. – Си мажьэр къысщыгъупщащ, – пыгуфIыкIыурэ и щхьэ упсам 127
толъэщIыхь Марат. – Сэ сынэхъыщIэу ирагугъэ, – педзыж абы зи щхьэцыр зэхэтхъуа Щыхьыми, я зэхуакум хуабагъэ малъхъэдис щызэпрож. Беслъэн аргуэру къыщIыхьащ. Зыгуэр щхьэкIэ мэгузавэ. – ПщэфIапIэр Iуахакъым иджыри. Бэч си тхьэгъушыр хуэзгъаджэу и нэхущ адакъэр щызгъэгъупщэжын? – и телефоныр кърех. Марат абы IэпэтэрмэшкIэ «хьэуэ» жреIэри, езым ейр къещтэ. ЗыщIыпIэ псалъэщ, унафэ гуэрхэр ищIри, трилъхьэжащ:
– Дакъикъэ тIощIкIэ къэсынущ. – Сыт къахьынур? – Сымаджэ шхын яжесIащ. ГъэшхэкI, пхъэщхьэмыщхьэ. Аракъэ нэхъ езэгъынур? – ФIы дыдэщ. Зэ зыгуэр Iухуэмэ, тлъагъунщ. Беслъэн щIэкIыжри, зэадэзэкъуэр къызэхуэнащ. Сымаджэщым зэрыщыIэр къехьэлъэкIыу фэ теткъым Марат. Щыхьым сыт щыгъуи зэрыгушхуэу щыта и къуэрт аргуэру и пащхьэ исыр. Унагъуэу зэрытIысыжрэ зыхэпсэукIа дуней щIэращIэр зэи зэрыщымыIар ещIэ иджы, ауэ а зэса пэж нэпцIым фIэкIа, гугъэ щIыхуэ къезытын иIэкъым. Сытыт мы тIум къахуэтыр, Марат дуней щхьэхуэ зэригъэпэщыну хунэмысамэ? Е адэ-анэм абы и гур зыгъэнщIын лъэщыгъэ ябгъэдэлъамэ? ХъуэпсэкIэ зэбгъэщIэфыр лъэIэсыкIэми пхуегъасэу щытамэ, 128
Прозэ
къэгъэщIыгъэм ипщ цIыхур зыхуейм теIэбэу псэумэ, зэфIэкIат. Тегушхуэ, зыужь, хэхъуэ. Хэувэ дунеягъэ зэхьэзэхуэми, тыгъэ щэхури нахуэри къэлэжь. Сыт-тIэ зымыгъэбакъуэр? Щхьэхуэ-щхьэхуэу гъащIэм къыхыхьа цIыху къэс и кIуэкIэр сыт адрейм ейм щIемыщхьыр?
Марат и телефоныр къоуэ. Къыщылъэтщ, и Iэпкълъэпкъ зэпэхъурейр ирихьэжьэри, бжэмкIэ щIэжащ. АпщIондэху абы и адэ къэгумэщIар гукъэкIыжхэм мэIэпхъуэ. Япэ дыдэ и къуэр сабий IыгъыпIэм щаша махуэр къищIэжыну хэтщ. Шэджагъуэр къэмысу къаIуэхуат: «Мэгъуэг, дыпэлъэщыркъым, зыгуэр къыщыщIынкIэ догузавэ, фшэж!» Езыми аракъэ кърищIэжар? Балигъращ сабий садыр лъэхъуэщым емыщхьу къызыщыхъур. ТIуми ущагъашхэ, ущагъэжей. Узэсахэм, фIыуэ плъагъухэм япэIэщIэ уащI къудейщ. Илъэс щэ ныкъуэм нэблэгъа Щыхьым мазэкIэ фIэкIа зэрымыса хьэпсым и гъащIэр зэригъэдзэкIащ. Сытыт къыхэнэжыпхъэр илъэситIрэ ныкъуэрэ фIэкIа мыхъуу, хамэм игъэгъуэлъыжу, къигъэтэджу, игъашхэу, зригъэтхьэщIу насыпыфIэ хъун хуея щIалэ цIыкIум? И адэр лъэхъуэщым ису, езыр нэгузегъэужьакIуэ хы Iуфэм зэрыкIуэфар сыткIэ нэхъ гущIэгъуншэ, уи натIэ икI закъуэмэ, сыт къыщыщIми бдэуэ, сабий зекIуагъащIэр гъащIэ мыцIыхум зэрыхэбутIыпщхьэм нэхърэ? А илъэситIрэ ныкъуэм щегъэжьауэ хамэхэм задрегъэкIу щIалэм. ЛIэжыхуи задригъэкIунущ. ИлъэситI къудейщ абы хухигъэщIыфар. Езы Щыхьым и сабиигъуэр IэфIт, щызт. И анэр дэмысу къыщыдыхьэжа махуэ къыхуэщIэжыркъым. И ерыскъыр хьэзыру, езыр гуфIэу къыпежьэ зэпытт. Къызэришэрэщ пщIантIэр зэрынэщIыр. И ади, и ани псэууэ, зеиншэным иригъэса и къуэм иджы езыр и пащхьэ илъщ, хабзэм щыгугъыу. Щыхьым хуигъэгъуми, хабзэм къыхуидэнукъым и адэр зэримыхьэжу.
Щыхьым и гупсысэкIэ хьэлыр къецIыхуж. Езым и къуаншагъэ кIапэр къызэрыIэрыхьэу, абы, дамэ къытекIам ещхьу, Марат игъэщIэрэщIэн щIедзэ. «Сэ схуэдэ адэ фIэкIа имыIэу…» – апхуэдэут къызэрыригъажьэр къыфIыдрихьейуэ хъуар. КъызэрыщIэкIымкIэ, зэрызихъуэжаишхуэ щыIэкъым. ГугъуехьыпIэм къызэрикIыу, къызыкъуихауэ къыфIэщIа лIыгъэр бзэхыжащ. Ар иджы къарууншагъэм къыздихьа псынщIагъэу къыфIощI.
Марат пакетитI IэщIэлъу къыщIохьэж. Абы и ужьым Беслъэн итщ, хущхъуэ къызэрыхагъэлъадэ пкъо псыгъуэр зыIыгъ, зэфIэт щIыху зыщыгъ хъыджэбз дэIэпыкъуэгъур дэщIыгъуу. – Уедзэкъа иужьщ мыр щыдгъэувынур, ауэ хьэзыру щрет. ДаIэ,
сыт къыхуахьахэр? – Беслъэн пакетым илъхэм яхоплъэ. – МыIэрысэ пхуэшхын, Щыхьым? Щабэу, плъыжьыбзэу? Е купхъ1? Хьэмэ кхъужь? – Уэ бдэр сэри содэ, – гушыIэну хуожьэ Щыхьым.
– Упсэуарэт! Апхуэдэущ сымаджэр зэрыщытын хуейр, – жеIэ дохутырми, Марат зыхуегъазэ. – Пхъэщхьэмыщхьэмрэ гъэшымрэ ящыщу игу зыхуэкIуэ псори хъунущ. Мы лыхэкI гъущэхэр зэкIэ хуэгъэткIунукъым, ахэр уэ езым пшхынщ. КIэнфети псыIэфIи Iуумыгъахуэ икIи иумыгъэхъуапсэ. АпщIондэху лэпсри къэсынщ. – Лэпсыр къэсакIэщ! – бжэм къызэрытеуIуэмрэ зэрыIуихымрэ зэкIэлъигъэпIащIэу, пэшым Хьэсэн къыщIохутэ. Абы и ужьым Бэч итщ, термосыщхьэр къызэрыпIиикI чэтэн хъуржыныр и лъабжьэм щыкIэщIиIыгъэу. 1 Купхъ – гранат (пхъэщхьэмыщхьэ). Прозэ
– Фыкъеблагъэ! – Беслъэн Хьэсэн IитIкIэ сэлам ирех. И адэр зэрылъ гъуэлъыпIэм бгъэдигъэува шэнтым Iэнэ къыщызыухуэ Марат къыдоплъейри, ищIэр зэпегъэу. Хьэсэн и адэм бгъэдыхьэфын хуэдэу, шэнтыр къыIуегъэкIуэтыж. Абыхэм сэлам зэраха нэужь, езыми и Iэр нэхъыжьым хуеший. Хьэсэн ар имыдэу, IэплIэ къыхуещI. АпщIондэху Бэч Щыхьым зыпщIэхедзэри, Марат сэлам ирихын зэрыхуейр щыгъупщэжа хуэдэ, сымаджэм деж зыщрелъэфыхь. УщIэгузэвэн къызэрымыхъуар Щыхьым и нэгум къриджыкIа нэужьщ абы и къуэм и Iэр щыхуишияр. Зыхуейр ищIэу, щыуэнкIэ шынэм ещхьу, Беслъэн и унафэм пэплъэ Хьэсэн щIалэхэм етIысэхыпIэ зэраримытым гу лъитэжри, Марат жэщым зэрылъа гъуэлъыпIэм и кIапэм тетIысхьащ.
– Мыр сыту фыжьыIуэ? – Хьэсэнрэ Бэчрэ сыхьэтихым къызэрысам ищIыIужкIэ, къызэрыщIыхьэфари фIэгъэщIэгъуэнщ Беслъэн. Езыр-езыру зыкъэзыухуэж Iэнэ къыздахьу, псысэм къыхэкIа фIэкIа пщIэнкъым зэадэзэкъуэр. – Бэзэр IуэхукIэ дыкъыдэкIын хуей хъуати, дыкъыщыкIуэжкIэ лэпсри хуIутхьэнщ, тIэкIуи дыбгъэдэсынщ жытIэри… – кърегъажьэ Хьэсэн, гузавэу жьыуэ къызэрежьар ибзыщIын папщIэ, кIуэрыкIуэм тету зэхилъхьа шыпсэр я фIэщ ищIын и гугъэу. – Гъуэгу дыздытетым, сыщIегъуэжащ: Щыхьым зэ сыIумыплъауэ, сыт щахуэ? ИтIани, нэхумыщым хэт укъыщIигъэхьэнт? Упэплъэхуи бэзэрыр зэхэкIыжынущ. ДыбламыгъэкIмэ, Марат е Беслъэн къыщIэтшынщ, жытIэурэ дыкъыздыIухьам, бжэм IункIыбзэр етатэкъыми, дымыIэуэлъэуащэурэ дыкъыкIуэцIрыкIащ. Лагъым фщIэддзэну дыхуеями, «дэнэ фыкIуэрэ» къыджезыIэн дрихьэлIакъым. Ар дауэ фысымаджэщ? –
Беслъэн зыхуигъазэ хуэдэу, итIани сымаджэр зэрытригъэуным елIалIэурэ и уэршэр тхъэгъуэм ухешэ Хьэсэн. И нэ хьэрэмыгъэншэхэр зыIуплъэм апхуэдизкIэ хузэIухащи, уедэIуэнуи зэбгъэдэIуэнуи псы щIыIэ шынакъщ. Тэджари тIысари жиIэжын хуэдэу псэлъэрейкъым ар, ауэ я къалэн зыгъэзащIэхэм я гур яхуиIэту есагъэххэщи, тригъэу хуэдэурэ, езым нэхърэ нэхъыщIэхэм цIыху хэтыкIэрэ Iуэху щIэкIэрэ ярегъащIэ. Абы есэжа Бэч нэхъ къыфIэIуэхур Щыхьымт. Ауэ Марат, игъащIэм лъакъуэкIэ зекIуэу цIыху псэу имылъэгъуа нэхъей, дыгъэм хуэгъэза сэхураныщхьэм ещхьу, и плъэкIэр Хьэсэн триубыдауэ,
илъагъури зэхихри зыщIишэрт. Хьэсэн жиIэжыр зи фIэщыпэ хъуа Беслъэн нэхъыжьым и гукъанэ нэпцIым жыIэзыфIэщу жэуап кърет:
– Уэлэхьи, фэжагъуэ къэхьыным дыкъыдэмыхуэ, итIани, еплъ абыхэм ящIэм! – Щыхьым зэрымэжалIэр зыщIэ гуэрт ар, – термосыр кърех
Бэч. – АдакъэщIэм ухэкIыжауэ ухуейкъэ? «Апхуэдизу фIыуэ сыкъэфлъагъуу, хьэлэл сыфхуэхъунукъым, – жиIэри, закъригъэубыдакъым. Къэлэрдэгу джэд, урысыбзэкIэ псалъэу, – Бэч термосыр Марат иузэда шэнтым трегъэувэ. – …щытауэ! – пегъэувэ Хьэсэни, лыгъэм ищта удз гъуам ещхьу, щIалэгъуалэр зэщIегъэдыхьэшхэ. – Епэмыт! – Бэч термосыщхьэр къыщхьэщеIуэнтIыкIри, Щыхьым бгъэдехьэ, хамыгъэзыхь щIыкIэ, иригъэхъуэпсэн и мураду. Лэпсымэ гуакIуэр щызэрехьэ иджы пэшым. – Тепщэчи бжэмышхи илъщ. –
Маратрэ Беслъэнрэ яIуроплъыхь Бэч. – Хьэуэ жыфIэрэ, сэ сыдэшхэнущ. 129 130
Прозэ
– Апхуэдэу тщIынкъым ар, – Хьэсэн езыр щыту и къуэм куэдыIуэ зэрыжиIэм щхьэхуимыту егъэпсалъэ. Щыхьым Бэч къыбгъэдинэн и мураду, щIыхьэпIэм деж щыс бзылъхугъэм ахъшэ зэгуэтыфI иритри къыблэкIат а тIур. Иджы плъырым и щэхури хущIихъумэу, къазэрыфIыщIыхьам хуэдэ дыдэу, и къуэри здыщIишыжу щIэкIыжын хуейт. Марат и адэм зэрелIалIэм арэзы къищIати, абы ифI къиутIыпщар илъахъэ хъунутэкъым. – Апхуэдэу тщIынкъым ар, – жиIам къытрегъазэ аргуэру. – Фэ фи Iуэху иужь фит, дэри ди гъуэгу дытеувэжынщ. Фышхэ, зывгъэхъуж, шэджагъуэ нэужьыфI хъумэ, дыкъэплъэнщ, Тхьэм жиIэмэ. Уэ сыт уи мурадыр? Улажьэрэ нобэ, – и къуэм зыхуегъазэ. – Шэджагъуэ хъуху, – жеIэ Бэч. – НтIэ, шэджагъуэм деж укъэкIуэнщи, Марат бутIыпщыжынщ. – Сэ си зыгъэпсэхугъуэщ, фымыгузавэ, – жиIэну хуожьэ Марат. – Гъуэгу утетауэ, зыгъэпсэхугъуэ щымыIэ абы. Ядэнукъэ, Беслъэн? Хьэмэ къыдыщIэлъын хуеижкъым жыпIэу, тIури епхужьэжыну? – Ерыскъыр зэрезэгъым дыкъигъэгъуэзэнщ нобэ. Жэщ гъусэ хуеижыну къыщIэкIынкъым, хьэуэ. Плъагъуркъэ и фэр къызэрихьэжари зэрышхэныгури. – Афэрым-тIэ, Щыхьым, – зыкъеIэтыж Хьэсэн. – Иджыпсту зы къалэн закъуэ уиIэу аращ – ушхэу, пшхар бгъэткIуну. Адрей псори дэ ди Iуэхущ. – Тхьэр арэзы къыпхухъу, Хьэсэн, – Марат жиIэну зыхуейр нэхъыбэт, ауэ сымаджэщым щимычэзууэ къыфIэщIыжри, и псалъэр зэпигъэуащ. – Фэри аращ дызэрыфщыгугъыр, си щIалэхэ. «А хьэблэжьыр» къытхужевмыгъэIэ. Беслъэн, уэ удимыIамэ, хэтыт иджы дызэубзэн хуей хъунур? Тхьэм зэрыкъэралу къыпхуэныкъуэу уиIэт, си къуэшыжь. ИIэ, узыншэ фыхъу.
Беслъэн Хьэсэнрэ Бэчрэ щIишыжащ. Марат якIэлъыкIуатэри къигъэзэжащ.
– Си Iэр стхьэщIынщи сыкъыщIыхьэжынщ, – жиIэри, къыщIэкIащ пэшым. ЗитхьэщIакIэт абы, ауэ Хьэсэнрэ Бэчрэ здыщIахыжа гуэр зэрыхуэчэмыр зыхищIэу, и гур зэхэзехуэн хъуати, имызакъуэу хъунутэкъым. Езыр зеиншэ хуэдэщ, Бэч елъытауэ. Хьэсэн хуэдэ адэ зимыIэ псори аракъэ? И адэмрэ езымрэ я зэхуаку щыхупIэ псо дэлъщ игъащIэми. Марат псынщIэу палатэм къигъэзэжри, шэнт-Iэнэм тет термосым щхьэщылъ пхъэмыфыр къыщхьэщихащ. Унагъуэ джэд лэпсым нэми пэми IэщIэкIыу гуакIуагъ гуэр дэщIыгъут, а Хьэсэнрэ Бэчрэ здыщIахыжам ещхьу IэфIу. Тепщэч, бжэмышх, шатэ, щIакхъуэ хуабэ, джэдыл, напэIэлъэщI, цIыхухъу лъэпэд, сабын. И анэм иджыри къэс зыкъигъэхъеякъым, еплъ гъунэгъу бзылъхугъэм и гукъэкIыр здынэсыр. Мы унагъуэ насыпыфIэм къыщIаха ерыскъым хуэдэ зэи зыщIыпIи къыщыхуэщэхунукъым Марат. Лэпсыр тепщэчым ирикIэщ, езыри зытетIысхьэн шэнт бгъуригъэувэри, тепщэчыр IэщIэту, и адэм
и пащхьэ итIысхьащ. – Бисмиллахь! – Щыхьым щэхубзэу жеIэ. – Уи хьэлэлщ, – Марати и Iупэр егъэхъей, езым зыхуигъэщIэгъуэжу. – Уэри еIуб.
9 Заказ №1238 Прозэ
– Сэ лы бдэсшхынщ. Егъэхыт! Лъэщкъэ? – Щыхьым бжэмышхыр иримыгъэубыду, езым и IэкIэ иIыгъщ Марат.
– Сыбгъэпсалъэу сфIипфыжынура? – Щыхьым гушыIэну хуожьэ, ауэ жыжьэ зэрынэмысыфынур ещIэжри, къоувыIэж. Маратщи, игъащIэм зытемыхьа мыл щIыIум къыщыфэну хагъэзыхьу, ар къызэрехъулIэм къигъэуIэбжьыжам ещхьщ. Хэт абы игъащIэм бжэмышхкIэ игъэшхар? Хьэмэ мыпхуэдэу гъунэгъуу и адэм щыбгъэдэсар сыт зэман? Дауэ кIуа илъэс тIощIрэ пщIырэ мыпхуэдизу зэдэтынш цIыхуитI зы унэ кIуэцIым щызэхуэмызэу? «Зумыгъэхъей!» – жиIэу, зэманым егиину хьэзырыр и къуэр имылъагъуу дакъикъитI зэпызымыщIэф адэ къагъуэтыжам и закъуэтэкъым. Хьэсэнрэ Бэчрэ зэрехъуэпсар ара, хьэмэ щхьэкIуэ хъыбарым зэтрихуа нэужь, зытетам теувэж пэтрэ, нэгъуэщIыпIэ къыщыхута? Марати фIэфIт щхьэусыгъуэм зриубыда пIалъэ кIэщIыр. И адэр илъэс пщIейм фIэкIрэ мышхэжыф, зимыхуэпэжыф хъумэ, мыпхуэдэ дакъикъэ гуэр къызэрыпэщылъыр гурыIуэгъуэщ. Ауэ иджыпсту Щыхьым зэрыхъур илъэс плIыщIрэ бгъурэщ. Зыри зыми хэкIыжакъым. ГъащIэм иджыри щIимыдза пэлъытэщ тIум я дежкIи.
И адэм япэу Iухуа шхыныгъуэр гъунэгъу цIыхубзым игъэва, абы и лIымрэ и къуэмрэ сымаджэщым къахьа лэпсу зэрыщытыр зыщигъэгъупщэфакъым Марат, прунж зыхэпхъа лэпсыр къригъэхъуэху. Лэпс Iубыгъуэ зэрыт бжэмышхыр жыхьэнмэ лъэмыжым щхьэприх фIэкIа умыщIэну, щIалэр егъэлеяуэ сакът: лэпс пщтырыр езыми зытрикIэжынкIи хъунут, и адэр къэгъэнауэ.
– Сэ мыпхуэдэу сыбгъашхэу зэрыщытар сощIэж, – Щыхьым зыхуэмыхьэзырыххэ гуэрт щIалэм иришэжьар. – Ауэ лэпстэкъым, джэшыпст сызэбгъэфар. Сефэн здэтэкъыми, шатэ хэплъхьэмэ, IэфI Iей хъунущ, еплъыт жыпIэурэ, уэ езыр узэIуба бжэмышхым сэри къысхуибнэурэ себгъэхъуапсэри, сефат. А уэ сызэбгъэфам ещхьу пIэрэ жысIэурэ, дэнэ сыкIуэми, джэшыпс фиIэ, яжызоIэ иджы. – ДыкIуэжмэ, уезгъэфэнщ, – жеIэ Щыхьым, Марат и гукъэкIыжым къызэрыхимынэжаIар хуэмыбзыщIынкIэ гузавэу. Марати зэхихыр фIэгъэщIэгъуэнщ. – Дэнэ къипхыу?
– Сэрат ар зыгъэвар. Уи анэр и дыщ къэнати, усхуэшхэртэкъым. – Иджыри къэс щхьэ жумыIарэ-тIэ? – ПщIэжу сщIэххакъым. – Шатэ хэлъу. – Джэшыр къуэлэну. – Сэ си IэкIэ сефэжмэ, IэфI мыхъуу арами сщIэркъым, джэшыпс псори зэщхьын хуейкъэ? – Абыи зыгуэр етщIэнщ… Марат йоплъых, и нэгур игъэпщкIуну хэтщ. Сыт и уасэр абы кърикъутэкIа къомым? Мыпхуэдэу къепсэлъэн цIыху къигъуэтын щхьэкIэт абы ахъшэмрэ къулыкъумрэ къащIыкIэлъижыхьыр. Бэч йохъуапсэ, адэфI зэриIэм щхьэкIэ. Ауэ езым и адэми игъуэтыжар Бэчщ, езыр хы Iуфэм щыIэху. КъызэрыщIэкIымкIэ, езыращ зеиншэ зызыщIыжар, и адэр къыхуэмейуэ аратэкъым. Хэт и нэкIэ еплъу зыIэщIигъэкIа мы гурэ псэкIэ къыбгъэдэт цIыху еншэр? И къуэм и напэ тримыхын, и лэжьапIэр фIимыгъэкIуэдын щхьэкIэ, зызыущэхуу и псэм ебгъэрыкIуэжар? 131 132
Прозэ
– ТхьэмахуэкIэ умышхар пэж? – пасэIуэми, емыупщIу хъунукъым. – АфIэкIа сефэфынукъым, – Щыхьым зигъэукIуриижыну хуожьэ, ауэ и щхьэнтэр лъагэу дэгъэкIуэтеящи, и нитIыр Марат ейхэм хуэзанщIэу къонэ. – А тIэкIунитIэм сыт къыпхуищIэнур? Нэхъ псынщIэу ухъужыну ухуейкъэ? – Марат и упщIэр пасэIуэу зэриутIыпщар къыгуроIуэж, ауэ гу лъимытаифэ зытрегъауэ.
– Уэ ухуей нэхъ псынщIэу сыхъужыну? – езыр зэрызыщымыгугъыжа бзаджагъэ къызыкъуех Щыхьым. – Сыхуэмеймэ, мыбдежым сыщысынт? – Марат къарууншэхэм ядекIуэкIыфыщэртэкъыми, бэлэрыгъауэ къыIэрохьэ упщIэр. – КъахэкI абыхэм, си щIалэ цIыкIу. Зумыгъэунэхъуж. Хьэбас псори къызжиIэжащ. – Джэд згъашхэу сыдэбгъэсыну ара? – Марат и адэм хуримыфа лэпс бжэмышхыр здихьынур къыщыхуэмыгъуэтым, езыр йоIуб. – Джэд зыгъашхэхэм я пщIэнтIэпсщ иджыпсту тIуми едгъэхар. ФакъырэIус къыхэпхыу удэтмэ, нэхъыфIщ, а узыхэтым ухэт нэхърэ. Ухуеймэ, къуажэм дыдэкIынщ. Шэшэным, Дагъыстэным дыIэпхъуэнщ, къэралым дикIынщ. Хьэуэ жыпIэрэ, – уи закъуэу ежьэ, уи щхьэр яхэх. – УакъыхэкIыжыфынукъым абыхэм, кууIуэу сахэпщIащ. Е уаIэщIэукIэн, е уатекIуэн. – Хэт узыщышынэр? – Иджы – зыми. Сэ сыздэщытым деж зыгуэр щымытынкIэ Iэмал иIэнукъым мы къэралым диIыгъыху. Сыт сэ нэгъуэщIым къызэрыстекIуэн къару къыщIылъызгъэсынур? – ИлъэсипщIкIэ уису сощI а узэрыс тахътэм. Зы цIыхум и жьэ зэщIихмэ, къэбухащ. Мынобэмэ, пщэдей уэ нэхърэ нэхъ щIалэ, нэхъ бзаджэ, щIыбагъ нэхъ быдэ зиIэ къихьэнущ утыку. Сыт пщIэнур?
– ИлъэсипщIри Iейкъым. ИлъэсипщI дэкIа нэужь, сэ езыр сыхуеижынукъым нэхъыбэ, апщIондэху зэхуэсхьэсыфым срикъунущ. – Си къалэныр бжесIэнырщ, уцIыху балигъщ. СынодэIуэнукъым, жыпIэмэ, адэу укъысхуэмейуэ аращи, хъарзынэщ, уи гъащIэм ухуитыжщ. Ауэ сысейми сыхуитщ, пэжкъэ? Е иджыпсту мы сымаджэщым ущIокIри укъыIуагъэкIыну лъэIу тхылъ уотх. Хьэуэ жыпIэрэ, уи анэр къыпхузогъанэри, ди Iуэху зэхэлъыжкъым. Бзэгу схьынщ жысIэркъым, ауэ сыпсэуху, ижьымкIэ утетмэ, сэмэгум сытехьэнущ. – Иджыри къэс дызэрыпсэуам сыт и лажьэр? Апхуэдэу сыт щIэмыхъужынур?
– Узэрыхъуар плъагъужыркъыми. Уи адэр лъэхъуэщым ибдзэу зэрибгъэлIыхьар къыуимыудэкIыну ныбжьэгъу дапщэ уиIэ? – Сэ бжэмышх зырызу лэпс къыпхузогъахъуэри, сабий цIынэм
хуэдэу узогъашхэ, уэ ахэр къызжыбоIэ. – И къуэр зэрыхуэмыгъэсам илIыкIар лэпс щыпхуегъафэкIэ, хэт къыппеуэжын уэ лIыгъэкIэ? А тIэкIурат Щыхьым зэрысымаджэм фейдэуэ хихыфынур. Хъужмэ, къедэIуэн дэнэ къэна, зэпсэлъапIэ яIэу зыкъызэрыхуимыгъэзэнур хьэкът. И анэр къыдежьуун хьэзыру Iэгъуэблагъэм зэримытри зэрыхъукIэ нэхъ псынщIэу къэгъэсэбэпын хуейт. – Ухъужмэ, дызэпсэлъэнщ, – зыкъиIэтащ Марат. Прозэ
– Сыхъужын щхьэкIэ, сыхъужыну сыхуеин хуейуэ къэплъытэркъэ? – Щыхьым къызэрыкIыпат. – Сэ сыт зэран сызэрыпхуэхъур уэ узэрыхуейуэ упсэун папщIэ? МыIэрысэ умыгъэкI, тхылъ уемыджэ, шахмат умыджэгу бжесIэрэ? Уи гъащIэмкIэкъым сэ сызэрыпсэур, сэ езым зыми щIыхуэу къеIызмыха си гъащIэмкIэщ. – ДжэдыкIэм сыкъришащ, жоIэ.
– Сыкъримышами, зыми и щIыхуэ стелъкъым. Лъэхъуэщым апхуэдэу тыншу…
Бжэр щыIуахым, Марат зыкъиIэтри, и щIыбагъыр къэгъэзауэ щхьэгъубжэм бгъэдэуващ. КъыщIыхьар Беслъэнт. Марат и щIыбагъыр къызэрыгъэзар щилъагъум, сэлам ирих щIыкIэу, щIэупщIащ: – Уедгъэша, Марат? – Хьэуэ, – зыкъригъэзэкIащ езыми, ауэ и нэгум къищтэжа плъэкIэ пагэр къэцIыхужыгъуейтэкъым. Беслъэн абы гу лъимыта зищIри, Щыхьым бгъэдэтIысхьащ: – Ыхьы! МащIэрэ IэфIу! Арат сэри сызэрыпщыгугъыр. ИIэ, иджы укъэтэджыфмэ, дегъэплъ. 1
ЗэпычыпIэ 133
Тхьэмахуэ ипэкIэ Геленджик къикIыжа Машэ нобэ къыщалъхуа махуэщ, илъэс тIощIрэ бгъурэ ирокъу. Марат и гъусэу хы Iуфэм къыщригъэхьэн и гугъат ар, «къыздэкIуэ» псалъэр къыщыIукIэ тхыдэм къыхэнэну сурэтхэр и нэгум щызэблихыу. ГуфIэщауэ гъы зищIын? Дэлъеин? IэплIэ хуищIын? Щыму еплъыхын? «Сыту сынасыпыфIэ!» – жиIэу, и IитIыр Iэтауэ зигъэкIэрэхъуэн? ГурыщIэ псоми нэхъ дахэж щIохъукI хъыджэбз лъагъугъуафIэр, дэтхэнэри зрегъэкIу, гъуджэр упсэу. Щыгугъ уэ абы! «Сэ-щэ?» – жыпIэным ущызыгъэуж макъ гъэхуакIэ и псэлъыхъу хуэдэм «къыкIуэцIилъхьа» къомым зэкIэ къыпхуихыр нэгъуэщIщ: «УкъыздэмыкIуэ!» Гугъэ нэпцI зимыщыпэщI, итIанэми щIалэм и къэшэну зыкъызыщыхъуж хъыджэбзым, зэрыхъу хабзэу, гухэщIыр лыми, фэми, къупщхьэми, псантхуэми загъэнщIу защIригъэфри, къелауэ къыщIэкIащ. Къелыпари сыт, ауэ илIыкIакъым. Мис, гъуджэм къощ, псэущ. Цы хъурей тришэм ещхьу, щабэу ирешажьэри, мыпхуэдиз псалъэ гъэщIэрэщIа зыщIэм лей къызихын папщIэкъым си жагъуэ щIищIыр жыуигъэIэу, IэкIуэлъакIуащэу и пцIы топым ухегъэзэрыхь Марат. Уи цIэкIэ дрищIея чэщанэм щхьэщыт вагъуэхэр уэ фагъуэ зэрыпщIэхъукIыр къызэрыбжиIэ макъ дыдэмкIэ уи щхьэр уи щIагъыу абы укъреутIыпщхьэх. «Мис иджы, и пэжыпIэм сынос!» «Сэ зэи сылIэжыну къыщIэкIынкъым мыбы сригъусэу!» – зыжепIэжын умыухыурэ, щIагъыбзэ защIэкIэ къоIунщIри, упсэуну ущIыхуея щхьэусыгъуэ псоми уахегъэкIыж. Арат, а ущIэзыпIытIэнурат къызэрыпщыгугъыр. Псалъэхэми щыгъын нэпцI нэхъ щызрагъэкIу къахуохуэ-тIэ. 134
Прозэ
КъэIур: «Нэчыхь едгъэтхын папщIэ, ди нэр уфIыцIауэ, зым адрейм дзыхь хуэтщIыфу щытын хуейщ. Дэ абы иджыри дынэсакъым». КъикIыр: «Укъэсшэну си мурадкъым. Ар къыбгурымыIуэныр делагъэ къудеймэ, къызэрыбгурыIуэр сщумыбзыщIыныр – делагъэ дыдэщ. КъызэрыбгурыIуэр къэзбгъэщIэныр – хахуагъэщ (ухыфIэздзэжынущ). Губзыгъагъэр ар къыбгурымыIуафэ, нэхъыфIыжыр – къыпфIэмыIуэхуфэ зытебгъауэу, уи чэзур икIыху (ущIалэхуудахэху) къыспыпхыфынур зыIэрыбгъэхьэнырщ. ГъащIэ гъуэгу гъусэу сызэрыпхуэмейр къэпщIа иужь, сыхэбгъэзыхьу зыкъэзбгъэшэным зупщытынщи, – къызжиIакъым жумыIэж». Бзэр бзэжмэ, аращ нобэр къыздэсым Марат зэхригъэха псоми ящIэлъ мыхьэнэр. Машэ и тэмакъыдзэр зыфIэнари абдеж дыдэрщ: илъагъур щыхуэмыбзыщIыж, щIалэм зыкъыхуимыхъуэжмэ, адэкIэ щыхуэмыхьыжыну гъунэм къэсащ. Сыт урыс хъыджэбзыр бгырыс шу хъыжьэм дежкIэ? КъыдэкIухьи, хыфIэдзэж. Уи зы лъэпкъэгъу уигъэкъуэншэнукъым. Дэ адыгэхэр къызэрытщыхъур-щэ? Еуи къиуд – зыми укъищIэжынукъым. ИкIи уимыкI, икIи уимыс, Кавказ! ГъэщIэгъуэн абыхэм я щхьэ дызэрыхуамыгъадэр? ЦIыхухъухэм зэIащIар цIыхубзхэм ди фэ докIыж. Къыппахыфынур зэриухыу, «игъащIэкIэ дыарысейщ» ежьури печ.
Хэкурыс щIыбагъ гуэри ущимыIэу хъурэ уи адэшхуэхэр залымыгъэкIэ зрагъэтIысхьа бгырыс хэгъэгум? Тэрчрэ Миссисипирэ я зэхуакум зыри къыдэнэжакъым урысхэр Кавказым зэрыщыхамэр имыщIэу.
Сыти жыIи, Урысей дыдэм щыпсэухэр нэхъ мэтынш. Мыбы ущыурысыфыну? Е уэри адыгэ, шэшэн, авар, лезгин, къумыкъу ухъун, е езыхэр урыс пщIын – ещанэ хэкIыпIэ щыIэкъым. Мэзкуу, Бытырбыху хуэдэхэм щыпсэуамэ, Машэ и Iуэхут мыхэр апхуэдэу зытригъэгушхуэтэмэ. Марати щIызыкIэрищIар а гуращэр зригъэхъулIэн папщIэт. ЩIалэ жып куур щыхьэрым кIуэрейщ, тхьэмахуэ зэкIэлъыпытхэр хьэщIэщ лъапIэхэм куэдрэ зэгъусэу щрахьэкI а тIум. Марати йопщIыхь Мэзкуу зэрыщылэжьэнум, ауэ ар урыс щхьэгъусэ уимыIэу къохъулIэнрэ къомыхъулIэнрэ иджыри зэхигъэкIакъым. Хэти ухыфIидзэжынущ, гува-щIэхами, аракъэ Машэ и анэм къыжриIэр? УщIалэху уи узыншагъэмрэ дахагъымкIэ зэбгъэхъулIэфыр зэпхьэлIэу, гъащIэ тынш зэбгъэпэщын хуейуэ аращ. Жьы ухъуа нэужь, зыми зыри къыуитыжынукъым.
Хъыджэбзым и гулъытэр езыхьэжьэн гуэри къыIэщIэмылъагъуэу, телефоным итыр зэIепщIыкIри пIэм хэлъщ. СурэткIи, уэрэдкIи, макъкIи къемыхъуэхъуа къэнэжакъым, нэхъ зыпэплъэ дыдэм нэмыщI. Зыпэплъэм и адэр лIащ, мэщыгъуэ. Урысхэм телефонкIэ епсалъэмэ, я лъэпкъым епцIыжу пIэрэ адыгэ полицэхэр? Хьэмэ гур зыгъэхуэбэн зы сурэт цIыкIу къыхуригъэхьмэ? Машэ иIэххакъым адэ, езыр дунейм къытемыхьэ щIыкIэ, гъуэгум текIуэдащ. И анэм и гур зыми кIэрыпщIэжакъым абы и ужькIэ. Езыри игъащIэм зы цIыхум «папэкIэ» еджакъым. Дядя Коля, дядя Гришэ, дядя, дядя… Анэм имыIа насыпыр ухыгъэм къыхутехын и гугъащ
иджыри къэс. ЗэкIэ къехъулIакъым. Укъыщалъхуа махуэм щхьэ апхуэдизу гущIэгъуншэу зызэпуплъыхьыжрэ? ЦIыхумрэ ар къэзыгъэщIамрэ зэдауэ нэхъей. «Узотыж уи гъащIэ дыщэр! Сызэбгъэхъуапсэр къызэрызумытым къызищIэм уеплъын папщIэ сыкъыщIэбгъэщIар? Ар уигу зэрыпымыкIым цIыху Прозэ
ныкъуэу сыкъызэригъанэр къыздэбгъуэу? Ара уи захуагъэр здынэсыр? Уи лъэкIыныгъэр зыхэзбгъэщIэну ухуеямэ, къаплъэ, сымис! Зыхуэбгъэфащэрэ уи пщылIым и къинэкIэр? ГъащIэкIэ зэджапхъэ псэукIэ мылIэIусым щIотIысыкI хъугъуэфIыгъуэхэр зыдэз си насып
пхъуантэр. Закъуэныгъэм щIэлъ IэфIыр къысхуэбгъанэртэкъэ,
нэгъуэщI мыхъуми! Къызумытыным сыкIэлъеIэныр натIэ къыщIысхуэпщIар къызгурыIуамэ, сызэрылъэдий джафэр сыбгъэдагъэххэт. Нэпсеягъэри уи тезыр бзыщIауэ си гум жеIэ. Хыри щIыри гум нэмысу, щIелъафэ, щIелъафэ си тхылъымпIэ кхъухьыр! Сыт щыгъуи «иджыри, иджыри», жысIэу илъэс дапщэ къизгъэхьэнур? Фошыгъу кIанэ ирагъэлъагъуурэ, хущхъуэ дыджыр зыIуракIэ сабийм
срещхьщ – гъэныщкIугъуей защIэщ лъатэм хуэмыгъэткIуу си хулъэр зыкудар. Узыхуейр къыщыпIэрыхьэм дежи, жьэдэплъхьар уи джийм емых щIыкIэ – кумб, мащэ, щыхупIэ. Уи дзэлыфэр зэтешауэ фIэкIаи узыхагъэтрэ? СрикъуакIэщ! СIыхыж гузэгъэгъуэ къызыщIэмыкIа гъащIэ жьгъейр! БлэкIами нобэми гу щысхуакIэщ. Пщэдейм сыхуейкъым! Ар унэщIэ дэзыщIей псэуакIуэ гуэрым ет. Сэ зызгъэнщIащ гугъэнрэ къэпцIэнкIэ. Си напэр тепхыну ухуеямэ, къаплъэ! Зыри сримыщIысу къызогъэхьэ си илъэс тIощIрэ бгъур». Напэншэу сыкъигъэщIамэ нэхъыфIт-тIэ? КъащIэ уэ щхьэм къихьэхэр къыздикIыр. Сыт хуэдэбзэу пIэрэ узыгъэтхьэджэ упщIэхэм я жэуапым къызэригъазэр, къигъазэр пэжмэ? ЦIыхубзэ? Тхьэбзэ? МелыIычыбзэ? «Уэ къыспыпхыну узыхуей хьэдзэмрэ сэ пхуэзгъэтIылъа губгъуэмрэ…» – Машэ щыцIыкIум и анэшхуэм зригъаджэу щыта тхылъ лъапIэхэм я ущиекIэр и нэгу къыщIегъэхьэ. Губгъуи хади хуейтэкъым ар, Марат ишамэ. А зы хьэдзэр ирикъунут. ГубгъуэкIэ фIэкIа зызымыгъэнщIхэр цIыхушхуэхэрщ. Машэ цIыкIунитIэщ, сабий иригъаджэхэм ещхьу. Ауэ езыр къыхуейкъым! Къыхуейкъым! Иджыри илъэс дапщэкIэ пэплъэну зэи къэмылъэтэну пщэдейрей ныбгъуэм? И анэр нэху зэрыщрэ мэпщафIэ. Дыгъуасэ лъандэм зэлIалIэ шхыныгъуэхэри яхэтщ. Хэт кърихьэлIэми, Iэнэ щхьэкIэ укIытэнукъым. ТIощIрэ бгъу! Чыкъым, бжэгъукъым, лIыкъым, бынкъым. Нобэ щыщIэдзауэ уунэнущи – хэт и гъусэу? ЗыкIэлъыжэри сыт? Зыхуэгъэзам къигъэлъеиж и лъагъуныгъэ лъэрымыхьымрэ асыхьэтым жьым ирихьэжьэж ахъшэ-бохъшэмрэ. НэгъуэщI зыри илъкъым МараткIэ зэджэ хъуржыным. Ара-тIэ игу пымыкIыр? Ахъшэ яIыгъыху, зэгъусэу зэшым полъэщ, зэралъэкIыу зытрагъэу. Зым адрейм сурэт трех. Ар зылъагъункIи хъунухэм я нэкIэ зоплъыж. ГулъытэкIэ зэдогуашэ. Адрей псори Машэ зэджа тхылъхэр игъэпэжу къыфIэзыгъэщI нэкъыфIэщIщ. Езым къигупсысыжауэ зыщигъеиж литературэ гуращэщ. ЦIыхуитI фIыуэ щызэрымылъагъуу хъунутэкъым а дунейм. Псэлъыхъу ролри зыгуэрым игъэзэщIапхъэти, Машэ и хъыджэбзыпсэр щигъафIэ махуэхэм я зым Марат къыпэщIэзэрыхьащ. КъыхуэгуфIащ, хуэгуфIэжащ. ЩIалэр гушыIати, хъыджэбзыр дыхьэшхащ. Я деж ишэжу, и анэр иригъэцIыхуа нэужь, зэрымыщIэкIэ ежьар зыщIыпIэ нэсын хуей къыщIэкIынти, къыхуэгъэувыIэжакъым. Дахэщ лъагъуныгъэм и дунейр, цIыхур цIыхукIэ арэзы хъуным зэрыхуэмыщIар къыщыбгурыIуэху. Дерс шынагъуэ, дерс пхъашэ, укъызыхуигъэщIа дыдэм уи нэр хуозыгъэуфIыцI дерс гууз. Аракъэ лъагъуныгъэ кхъухь псори Iуфэм нэмыс щIыкIэ хым 135 136
Прозэ
щIыхитхьэлыхьыр?! «ФIыуэ узолъагъу», – къыщыбжаIэм деж, уи гур чэф мэхъу. Узэщхьу къыпфIощI. Ауэ зыри, зыри зэщхькъым. Зыр нэхъ жыIэзыфIэщу аркъудейщ. «Уэ зыращ фIыуэ слъагъур. Уэращ хьэхуу зесхьэ дуней фащэр зыщысхыжа нэужь, си псэр зэкIуэлIэжыр», – жеIэ абы. Адрейм-щэ? «Уэри фIыуэ узолъагъу. Уэри сигу утехуэнущ. Хьэхуу зесхьэ дуней фащэм и зы Iуданэ уи цIэкIэ злэжьэну сыхьэзырщ». А нэхъ гущIэгъуншэу къэпцIаращ япэу гу лъызытэр и псэм хэпщIауэ зи фIыр зыIурикухьыр кIэлъыплъакIуэ дзыхьмыщIу къызэрыбгъэдэтым. Кърихъуэныжыпхъэхэр зэрызэхуихьэсым. Псым хидзэу зы хьэдзи къызэрыхуимыхьым, зы дзэкъэгъуи къызэрыжьэдимылъхьэм, къыхупигъэткIуурэ къызэрыхуэIэфIри зэрыщIыхуэм. НэщIыбагъ гъащIэр къос. Жэуапыншэ упщIэхэр чырэ мыухыжу къожьэри, уи щхьэм гъуэгужь хъунщIакIуэ ухуащIыж. УзыкъуэмылIыкIыну къыпфIэщIа быдапIэ къомыр къызэтощащэри, укъагъэсэхыж. Иджы «уэ»-р щиухыу «сэ»-м къыщыщIидзэр зэ Iэбэгъуэм къыбогъуэтыф. Куэд щIауэ «уэ»-жкъым ар. «Ар»! Гум щыхамэ узимыгуэгъу. Псэгъу хъу пэта мыцIыху. Жыг къауэрэ ар зытехуар щIипIытIэмэ, абдежым щыхэкIуадэ пкъым, нэгъуэщI мыхъуми, зыщIалъхьэж щIы фIыцIэр гукъеуэгъуу къыхуонэ. Сыту пIэрэ къезыгъэлыр и гу хъыринэм щыщIиупскIэ гъэфIэныр зэримыгугъауэ хамэу къызыхущIэкIам? Сыту абрагъуэ абы дэкъутэ дунейр! Армыраи къэтэджыжыгъуэ махуэм и япэ сэламыр?! Сыту пщIыну, Машэ, цIыху псо, укъиужэгъуну хуимытрэ жэщи махуи къыббгъэдэсыныр и тезыру? И нэр къыптриубыдэмэ, угузавэу, къыптригъэкIмэ – укъытехьэу. ЦIыхум къыдалъху хэлъэтым хабзэр гулъэф щыхуэмыхъу къыхуихуакъым, щIым кIэрэхъуэн зэрыщIидзэрэ. Дамэ зритам кIэмажьэ къилъыхъуэурэ и гуращэхэр мэгъури, – псэуаи мыпсэуаи. Лъэтэным укъызэрыхуигъэщIар пхуэбзыщIыныр ара-тIэ цIыхубз гъащIэм и мыхьэнэр? КъыхуимыгъэщIахэм я хьэтыркIэ. Псэуныгур пхуизых зэхущытыкIэм лъагъуныгъэкIэ уеджэнри ажалым и нэщыпхъуэхэм язщ. Гугъэншагъэм хитхьэлыхь Машэ и псэ ущхъуэнтIар къыщIэкIыжыну пIэрэ, Марат гъуэтыгъуэ
ихуэху кърихъуэныж и тыгъэхэм? ИлъэсыщIэ псейм ещхьу, къиблащ дыщэхэкIкIэ. И гущхьэ игъэуфIыцIам дахащэу толыдыкI Машэ и IуплъапIэ зэщIэпщIыпщIэр. И анэм и гъусэу щыпсэу мы унэр илъэситI ипэкIэ къыхуищэхуат. Нэгъабэ иджы хуэдэм – машинэр. Ар езы Машэ и лъэIут. ФIыуэ къилъагъуу пIэрэ-тIэ, игъэгуфIэну щыфIэфIкIэ? Езыми а зы гурыфIыгъуэращ иритыфыр – адрей щIалэхэм зэратригъакIуэр, зыми зэрыхуимыгъадэр. Ар нэгъунэ къреудэкI: «НэгъуэщIхэм я гугъу къысхуащIу зэрысфIэмыфIыр щIэх къыбгурыIуэну? ЩIэупщIэ сиIэщ, жыпIэу, куэдрэ зыкъысхуэбудэну?» ПфIэфIщи, зыпхузоудэ. Уэр-уэру зыгуэр щхьэкIэ уигу хэхъуэмэ, и жагъуэ мэхъу Марат. «Сэрыншэуи, унасыпыфIэщ уэ», – жеIэри, зыкъегъэпщ. Псэри пкъыри елъахъэ мы фIылъагъу щIыIэмылым. Лъагъуныгъэншагъэм! Сыт пэжыр жыпIэ щIэмыхъур? ЦIыху гъунэгъу диIарэт щIыжаIэр пэж зытемылъ дунейм нэхъ тыншу зыкъыщагъэпцIэжын папщIэ? Сыхуэмейми, зыми естынукъым, жиIэу, мэкъум хэтIысхьа хьэ бзаджэм ещхьу, иригъэлIыхьыпэну и дыщэ къапхъэным? Щхьэгъусэу къысхуей, хьэмэ сызэрыхуэжыIэщIэм къыздигъэтынш къудей? – игукIэ зоупщIыж аргуэру Машэ. ТIэкIунитIэ, – Прозэ
зретыж жэуап. И гу быдэм къызэриутIыпщым хуэдизкIэ. Щимызакъуэфхэм деж. ПцIыщ! – макъкIэ къыхокIиикI. – Абы зыри фIыуэ илъагъуркъым. Зыгуэр фIыуэ пхуэлъагъун папщIэ, уэ езым уи гум гуапагъэрэ IэфIкIэ зигъэнщIауэ щытын хуейщ. МафIэм хъуаскIэ къызэрыпылъэлъым ещхьу, налъэ гумащIэ цIыкIухэр узрикIуэ гъуэгум къыщыпкIэрыщэщу. Марат гу быдэщ, гущIэгъу зэрыхэмылъри Iэджэрэ игъэунэхуащ. Сэлам къыуихым щосхь, езым узэрыщыгуфIыкIым щIофыгъуж, уригъэхъулIэIуа къыфIэщIу. Абы къикIыр езым и гум иджыри гулъытэкIэ зимыгъэнщIауэ аращ. Зи дыхьэшхыкIэ хьэлэлыр зыща щIалэ цIыкIум ещхьу, цIыхугум зэрызыпащIэ гукъуэпсхэр хузэпачагъэнщ и нануугъуэм. Машэ и еджакIуэхэм сыт хуэдиз яхэт я гур къыпхуимыгъэхьэжу, зыкъыуашэкIын хьэзыру, нэгъуэщI сабийм уедэхащIэмэ, зэранын щIадзэу. Гу быдэхэм Машэ хуэдэ жыIэзыфIэщхэрщ зыбгъэдагъэхьэр. КъэгъэпцIэгъуафIэхэр Iэпэм тыншу докIэрэхъуэкI. ПцIы яупсын я хьэлкъыми, жыпIэр я фIэщ уощIыф. А зи къарур зи къарууншагъым къыхэзыххэрщ езы лъагъуныгъэр щIыщыIэжыр. Нэф зыщIа гухэлъым езыхулIа псэ щхьэхуитым я нэхэр къигъэплъэжа нэужь, икIуэтахэм я лъагъуныгъэ хейм езэгъыжынукъым текIуахэм я лъагъуныгъэ сакъыр. ЦIыхум деж щыкIуэдыр ар къэзыгъэщIам дежи щыкIуэдын? Хьэуэ! Нэхъыбэ, нэхъ лъапIэ, гурыщIэ нэхъ гъуэтыгъуей и дуней губгъуэм тезысэм Iуихыжри нэгъуэщI гъавэщ. Гу къабзэкIэ къыббгъэдэтар уэ пхуэмыгъэпэжами, абы уи деж щимыгъуэтар езы ухыгъэм къретыж. Гухэлъым щыпсэемыблэжырщ лъагъуныгъэм и къуентхъыр зыIэрыхьэр, и псэм и IэфIым щымысхьырщ, и щхьэ ебэкъуэфырщ. Марат фIылъагъум хилъхьэр ахъшэщи, къулыкъукIэ докIуэтей, и улахуэм хухагъахъуэ. Арами, гурэ псэкIэ зыми фIыуэ зыкъригъэлъагъуфыркъым, Маши яхэту. Мыл зыхуэмыгъэщт щIыIалъэ нэхъей, къицIыхуагъащIэхэм мылъкукIэ затрефыщIэж, ауэ гукIэ, цыжьбанэм хуэдэу, къуабэбжьабэщи, зыхуэпабгъэм хуэкъэплъэнэфщ. Сыт нэхъри нэхъ зэхъуапсэр и Iэгум къызэрихьэу, зэкIуэцIепIытIэри хыфIедзэж. Жьэ иIэу Iу зимыIэм ещхьщ. ФIыр зэрыфIыр уи фIэщ зыщI и псантхуэхэм зыгуэр зэрахуэчэмыр наIуэу, гу махагъкIэ, угъурлыгъэкIэ тхьэмыщкIэщ. ИмыIэр, езым иримыкъур дэнэ къыздребгъэхынур?
Ахъшэр зыгуэрым къыIэщIыбогъэкI, къэралым, цIыхухэм къафIыбодыгъу, мыхъужыххэмэ, къыболэжь. УзэщIыныгъэр ящэркъым, тетым и унафэкIэ къаутIыпщыркъым, губгъуэм щыIуахыжу машинэкIэ кърагъашэркъым. Ауэ бэлыхьымрэ хьэзабымрэ тэмакъкIыхьу зышэч цIыхур езыр-езыру тохьэ абы и гъуэгум. Марат фIыкIэ къыщыгугъыурэ гуIахэр ипэкIэ мэкIуатэ, езы зызымыцIыхужыр и пIэм щоуджыхь. Маши ешащ. АфIэкIа пэплъэфынукъым.
НасыпыфIэ узымыщI зэбгъэдэтыкIэм нэгъуэщIущ еджэн зэрыхуейр. Лъагъуныгъэкъым ар. Гушхуэныгъэ зыхуримыкъу цIыхум зызыкIэрищIэ шхийщ. «КъыфIэбгъэкIыну фIэкIа сыхуейкъым!» – жиIэу, и быныр зыубэрэжь анэ бзаджэр уигу къегъэкI Марат и лъагъуныгъэ щIыкIэм. ТIум язым зэ гу лъитапхъэкъэ ахэр зыкIи зэрызэмыгуэгъум?! Е къыIэщIэкIыфыркъым, е илIыкIыркъым, е ирипсэуркъым. ЗэфIэкI зыбгъэдэлъ цIыхум зэрыригъусэм егъэгушхуэ Машэ, и анэмрэ езымрэ хъума хуэдэу зыкърегъэлъытэж, итIанэми гъащIэм хузэрихьэ гугъэ дахэхэр доужьых. Езыри хуейкъым къыдэпсэуну. 137 138
Прозэ
«Ди чэзур къэсакъым!» – щыжиIэкIэ, ари гугъу иригъэхьу аращ я зэхущытыкIэм. НэхъыфI къелъыхъуэ. Е къызэригъуэтар къыщебзыщI. Гухэлъ насыпыфIэм удощIэращIэ, абы цIыхуфI ущIохъукI, гукъэкIыфIхэр уегъэщI. ФIыуэ укъызэралъагъум дунейр гунэс пщещIри, къыбдалъхуа фIыр зэрыщыту къеутIыпщ, цIыху нэгъэса къыпхокI. Бзум – макъкIэ, удзым – щхъуантIагъэкIэ, хьэуам – жьыбгъэкIэ узэрагъатхъэм ещхьу, уэри гъащIэм уи цIыхугъэ Iыхьэ хэплъхьэну уохъуапсэ. Ара дыдэщ – уохъуапсэ икIи утогушхуэ! Къалэн зыщыпщIыжу, е зыгуэрым ухигъэзыхьу аракъым. Гур зэгъа нэужь, псэри абы жыIэщIэ хуохъури, пкъыр зыгуэр щыщIапэми, цIыхур дэхуэхыркъым. Мыпэрытми, къамыцIыхуххэми едэ. Уеблэмэ, зи мэ къыIурихьа дахагъэм лъэмыIэсахэр езыр зытеIэба насыпым пегъэплъэф. Машэ-щэ? Марат телефонкIэ нэхъ мыхъуми зыкъыщыпищIэнум ежьэу, и махуэр – жэщым, и жэщыр – махуэм хохьэ. Игу къыщихьэм, тхьэмахуэм е мазэм – зэ зэIущIэнущ. Машэщи – щыпэмыплъэ дакъикъэ къыхуихуэркъым. Сыпхуейкъым, ауэ икIи сыпкIэрыкIынукъым – аракъэ кърищIэм зэреджэр? ИгъащIэм гуапэу зэмыпсэлъа Андрей, щхьэусыгъуэ къигъуэтыху, и удз гъэгъахэр IэплIакIуэу къыкIэлъежыхь. Зэи къэзымыгъэзэжыну щIалэгъуэм и илъэс нэхъыфI дыдэхэр зытекIуэда гукъэкIыншэм къыщалъхуа махуэм телефоныр къыхутрипIытIэныр фIэлIыгъэншагъэщ. Зыгуэр щIэн хуейщ. Сымаджэ мыхъуауэ пIэрэ? Псэгъэхъужым деж кIуэн-тIэ, пэжу? Машэ пIэм къыхэкIри зихуэпащ. Иджыри къэс къимыгъэхъуа гуэр нобэ къемыхъулIэмэ, тIощIрэ епщIанэ илъэсым техьэфынукъым. НыбжьыщIэу зэрыщымытыжыр нобэ нэхъ лейуэ къыщIытехьэлъэри сыт? КIэ иримыту хъунукъым мы Iуэхум, Iэпхъуэу хамэ щIыпIэ гуэрым зыщигъэкIуэдыжа пщIондэ. Езым зызыхуиумысыж щхьэ мыхъурэ – хуей и гъащIэ псор Марат дрихьэкIыну? Адыгэ гъащIэм хыхьэну? Зэи имыужэгъуну къигъэгугъэрэ? Дэнэ ар щыпщIэнур? Машэ Марат езым и гъусэу фIэкIа илъэгъуакъым. Зыгуэр тепсэлъыхьу зэи зэхихакъым, и адэр щылIам щыгъуэ а телеграм каналым къратхам къеджа фIэкIа. Ар пэжмэ-щэ? «Си бийхэм ятхауэ аращ», – жиIэри, и гугъу ищIын идатэкъым. Маши хухэгъэзыхьакъым, и адэр лIагъащIэти. Зыгуэр къыхагъэхъуауэ пIэрэ? Хы Iуфэм Марат тетхыхьу къыщыпэщIэхуауэ щыта каналыр къелъыхъуэж. «ЦIэимыIуэ». Зы, тIу, щы… И тхыгъэ къэс зытеухуар Маратщ мыбы. Уи фейдэ хэмылъу мыпхуэдиз пхузэхэлъхьэнукъым. Зэгуигъэпа гуэрым пщIэкIэ ирагъэтхаифэщ. «Кристи Агатэ и детективхэм хуэдэ адыгэхэм щхьэ димыIэрэ, жыфIэу, зэгуэр фигу къыхэузыкIамэ, фи гуращэм фытеIэбауэ фыбж. Къэлэрдэгу фадащэхэмрэ щхъухьзехьэхэмрэ якъуэмылIыкI къуажэ участковэ ЛIыгъум Марат зэхищIыхьахэр зэрывжетIэжу, Пуаро и хъыбархэм фащIэжеикIын щIэвдзэнущ. Йоуэри, зи гугъу тщIы захуагъэм и набдзэм зэрыщIалэфIыр министрыщIэм и фIэщ ищIын папщIэ, лажьэ зимыIэ и адэр я гъунэгъу ефэрейм зэрызримыгъэтхьэламкIэ егъэкъуаншэри, лъэхъуэщым иредзэ. Ари фIэмащIэу, илъэскIэ исыну тезыр трырегъалъхьэ. Езым апщIондэху илъэсищ хъуауэ къыздришэкI, къыдалъагъуну имыжагъуэ, ауэ къишэну зримыпэс урыс хъыджэбзым и Iэпэр еубыдри, Прозэ
хы IуфэмкIэ еунэтI. И къуэм кърищIар хуэмышэчу, и адэм нэщI мазэр къызэрихьар къегъэсэбэпри, шхэн щегъэт, мыгувэу къытохуэри, малIэ. ЛIыгъум-нэхъыщIэр и щIасэм и гъусэу Геленджик щыIэху, ЛIыгъум-нэхъыжьыр щIалъхьэну яшэж. Яшэжа щхьэкIэ, хьэдэр зейм и къуэр къалъыхъуэжыху, лажьэ имыIэу пцIы зытралъхьа тхьэмыщкIэр къызэщоужри, сымаджэщым нагъэс. КIэщIу жыпIэмэ, телIыкIауэ аркъудейти, зыкъещIэж. Полицэм хэт адыгэ псори ЛIыгъумхэ я къуэ сэхъуам хуэдэтэкъыми, апхуэдэ гущIэгъуншагъэм зэгуигъэпа щIалэхэм министрыр Iуэхур зыIут дыдэм щыгъуазэ ящI. Мазэ фIэкIа зи IэнатIэм пэрымыта а урыс щIалэ угъурлыр дызытепсэлъыхь къулыкъущIэкъум нэхърэ нэхъ адыгэлIу къыщIокIри, псори дэфтэрыбзэкIэ Iэрагъэхьэну унафэ ещI. ЛIыгъум-нэхъыжьыр иджыри сымаджэщым щIэлъщ. ПыIэм и пIэкIэ, и адэм и щхьэр езыхьэжьа ЛIыгъум-нэхъыщIэр «IэнатIэм кърит хуитыныгъэм и гъунапкъэм зэрикIамкIэ» (щитIрэ пщIейрэ еханэ тезыр) зэрагъэкъуаншэр нобэ-пщэдей хэIущIыIу хъунущ. АхъшэкIэ етхьэкъуну, хьэмэ полицэм къыхадзыну? КъызэрытщIэу, псоми щыгъуазэ фытщIынущ».
Машэ телефоныр игъэункIыфIри, Iэнэм трилъхьащ. «Къыдалъагъуну имыжагъуэ, ауэ къишэну зримыпэс», – езы Марат итха фIэкIа пщIэнкъым, апхуэдизу Iэзэу теIэбащи а тхыгъэр Машэ и узым. Хъыджэбзым зызэхуишащ, зыгуэр хуагъэузам ещхьу. ЗэрыцIыкIурэ зызыщидзея хабзэхъумэ хьэрэмышххэм, зыужьыныгъэм хуэхей, урысыбзэкIэ псалъитI щыуагъэншэу зэпызымыщэф къуажэдэс щIэныгъэншэхэм я дунейм дауэ къызэрыщыхутар Машэ? Дэнэ дежт ар зыгъэбэлэрыгъа гъуэгугъэлъагъуэ нэпцIыр щыхэтIар? Марат и адэр псэущ, къызэрыщIэкIымкIэ. Геленджик къызэрикIыжрэ тхьэмахуэ псо дэкIащи, е «умыгузавэ, зыри къэхъуакъым», е «уузыншэм, дауэ уекIуэкIрэ» – хъыбар зэгъэщIапхъэ, зыщIэупщIэн хуей цIыхуу къилъытэххэркъым. Машэ жыджэру зиIэтщ, хьэмэмым щIыхьэщ, псы зыдигъэжэхри, зэрыщIэкIынум хуэдэу зихуэпэн щIидзащ.
– Дэнэ уздежьар? – къоупщI и анэр. – Члисэм.
– Тхьэ, ягъэ мыкIын! Иджы си фIэщ мэхъу зы илъэскIэ нэхъ балигъ узэрыхъуар. Сынохъуэхъу, си псэ! – Катеринэ и пхъум IэплIэ хуищIри, и нитIым куууэ хущIэплъащ, зым щыIэщIэкIар адрейм къыщиубыдыну хэт хуэдэ. – Узэрыщымыгугъауэ насыпыфIэ Тхьэм уищI, си хъыджэбз! – Уэракъэ мыр зи махуэшхуэр, мамэ? Сэ ауэ сытми сыкърихьэлIауэ аращ. Зытхар сщIэжыркъым, ауэ: «ФIыщIэ пхузощI, укъэсцIыхуну Iэмал къызэрызэптам щхьэкIэ». – Вознесенскэм, егъэджакIуэ! Дауэ ар зэрыпщыгъупщэнур? – Уэ уэщхь сыхъуфмэ, гъащIэр къызэхъулIауэ къэслъытэнущ. – Сэ нэхърэ унэхъыфIщ уэ куэд щIауэ. КIуэ, си псэ, зумылъэфыхьу. Члисэр псэхэлъхьэжщ, плъагъунщ укъызэрыщIэрэщIэжыр. КъыкIэлъыкIуэнущ 139 Публицистикэ Дэ ди адэшхуэхэу зэкъуэшищ хэтащ Хэку зауэшхуэм. НэхъыжьитIыр – НэщIэпыджэхэ Мусарэ Къасымрэ – зэрыхэкIуэдам и хъыбар къаIэрыхьауэ щытащ, ауэ ахэр щыщIалъхьа щIыпIэм зыри щыгъуазэтэкъым. Абыхэм я шынэхъыщIэ НэщIэпыджэ Жэмалдин хъыбарыншэу кIуэдат, 1943 гъэ лъандэрэ. Дэ, абыхэм я къуэрылъхухэм я бынхэм, ди адэ Альбертрэ ди Iыхьлы ХьэщIэмыз Юрийрэ ди дэIэпыкъуэгъуу, ди нэхъыжьхэм яубла Iуэхур дгъэкIуатэу, адэшхуэхэм я хъыбар дылъыхъуэу щIэддзащ. Ауэ зауэм хэтахэм я унэцIэхэм щыуагъэ хэту зэратхам къыхэкIыу,
куэдрэ къыдэхъулIакъым ди мурадыр. Ахэр хуэмурэ къэтхута нэужь, ди Iуэхур нэхъ тынш хъуащ. ФIыщIэ хэха худощI полицэм и полковник, пенсионер ХьэщIэмыз Юрий. Абы Iуэхум фIыуэ зэрыхищIыкIым и фIыгъэкIэ, ди лэжьыгъэр кIуэтащ. Дэ тхузэфIэкIащ НэщIэпыджэ зэкъуэшищым я зауэ лъагъуэхэр къэтхутэжыну, щыщIалъхьа щIыпIэхэр къэдгъуэтыжыну. Ахэр ди тегъэщIапIэу зэшхэм я унагъуэхэм, зауэ лъэхъэнэ гугъум халъхуа ди адэшхуэхэм я гугъу фхуэтщIынут мы тхыгъэмкIэ. Къэхъун къуажэм дэса НэщIэпыджэ Бэчыррэ Лиуэзарэ (Мызхэ
япхъущ) щIалищ зэдагъуэтащ: Муса, Къасым, Жэмалдин. Муса зыпхъурэ къуитIрэ иIэт, Къасым – зы щIалэрэ зы хъыджэбзрэ. ЗэкъуэшитIым я щхьэгъусэхэр Тхъуэстхэ япхъу зэшыпхъуитIт.
Зэшхэм я нэхъыщIэ Жэмалдин гъащIэр зи щIэщыгъуэ, унагъуэр куэдкIэ зыщыгугъ, къуэш нэхъыжьхэм я псэр зыхэлъ щIалэ къудант…
… Зауэр къэхъеящ. Хэкур хъумэн хуей щыхъум, зэкъуэшхэм я нэхъыжьитIыр 1942 гъэм февралым и 21-м Къэбэрдей-Балъкъэр АССР-м и Аруан РВК-м ираджащ. ЩIалэ нэхъыщIэ Жэмалдин 1942 гъэм мартым и 11-м ираджащ и ныбжьыр иджыри илъэс 18 иримыкъуауэ. Хуэбгъэфащэ хъунущ Жэмалдин и ныбжьыр абы щыгъуэм ибзыщIауэ, сыт щхьэкIэ жыпIэмэ, къэдгъуэтыжа дэфтэрхэм илъэс бжыгъэм теухуа зэтемыхуэныгъэ гуэрхэр хэлъщ. 1942 гъэм и бжьыхьэм зэкъуэшхэр фронтым щыIэт, я адэжь
лъапсэр фашистхэм яубыду нэмыцэ штаб щащIам. Унагъуэм хадэм щыщIатIа шхын гъэтIылъыгъэхэр куэд дэмыкIыу фашистхэм къагъуэтри, къыщIатIыкIыжащ, хадэм Iэщэ хьэлъэ ирагъэуващ, и пэр НалшыккIэ гъэзауэ. Унагъуэр зэфэн псыи яшхыни ямыIыгъыу щIыунэм щыпсэун хуей хъуащ. Лиуэза и пщэм къыдэхуащ фронтым Iухьа и къуэхэм зыхуэныкъуэ гуэрхэр яIэригъэхьэну. АбыкIэ цIыхубзым къыдэIэпыкъурт и ныситIыр. ТIури уэндэгъути, зы мазэ нэхъ ямызэхуакуу хъыджэбз зырыз къалъхуащ, ауэ а цIыкIухэм я адэхэр ялъагъуну къахуихуакъым. А лъэхъэнэм абыхэм зы журт унагъуэ я деж щагъэпщкIун хуей хъуащ, я Iыхьлыуэ жаIэу. Налшык щыщ журт унагъуэр апхуэдизкIэ къахуэарэзыти, зауэ нэужьми куэдрэ къакIэлъыкIуащ. ЗэнысэгъузэшыпхъуитIыр зы пщIантIэшхуэм дэст я бынунагъуэр я гъусэуи, ди адэм къыджеIэж нанэ Айбат – журт бзылъхугъэр – хьэщIапIэ къакIуэурэ махуэ бжыгъэкIэ къахэсу зэрыщытар. 140 Публицистикэ
МУСА Муса иужьрейуэ къулыкъу щищIар 28-нэ армэм и 169-нэ фочауэ дивизионым и 680-нэ фочауэ полкырщ. ЗэрыжаIэжамкIэ, 1942 гъэм и апрелым Харьков областым щекIуэкIа зэхэуэ гуащIэм хэкIуэдащ Муса. Бийм щебгъэрыкIуэм шэкъэуэжыр къауэри, иукIащ. ХъыбарегъащIэ тхылъым итщ зэуапIэм Iуту зэрыхэкIуэдар, сэлэт къалэным зэрыхуэпэжар. Дэ къызэрытхутамкIэ, абы и хьэдэр щыщIалъхьащ Украинэ ССР-м хыхьэ Харьков областым щыIэ Старо-Салтовский районым и Викнино хуторым дэт къуэшыкхъэм (сайт Память Народа). Ауэ а архив дэфтэрхэм абы и унэцIэр къызэрыщыхьар Нашаниговщ. Щыуагъэр зы хьэрфщ, итIани, абы ущигъэуэнкIэ зыхуэIуа щыIэкъым. Мыбдеж иджыри къэлъытэн хуейт, а лъэхъэнэм зэхэуэхэр щекIуэкIа щIыпIэхэм я цIэхэр зэрахъуэкIауэ щытынкIэ зэрыхъунури, къапщтэмэ, Викнино хуторыр иджыпсту щыIэжкъым. захуэт, Ди Iыхьлы полковникым чэнджэщкIэ, зэхуэтхьэсу и щIэддзащ Муса и гъусэу полкым хэтахэм я хъыбархэри. Ар гъуэгу сыт щхьэкIэ жыпIэмэ, дэ къэтхутащ Совет Армэм и зауэлIхэм я хьэдэу кхъэ закъуэхэмрэ къуэшыкхъэхэмрэ щIэлъахэр 1941-1943 гъэхэм Варваровкэ къуажэр яхъумэу хэкIуэда 728-нэ фочауэ полкым хэтахэр зыщIэлъ къуэшыкхъэм щыщIалъхьэжауэ зэрыщытар. 1969 гъэм Рубежанскэ къуажэ советым и исполкомым и унафэкIэ, а къуэшыкхъэм сын трагъэувауэ щытащ. 141
Муса и щхьэгъусэм къыхуэна бынхэр зыхуей хуигъэзащ. Абы пщIэшхуэ хуащIырт, ерыскъыкIэ жумартт, езыр гумащIэт. ГъэфIэн (и адэм Бажэнэт къыфIищар) и цIэм зэрыжиIэм хуэдэу, ягъафIэу псэуну къыхуихуатэкъым, абы зауэ, зауэ нэужь лъэхъэнэ гугъур и фэм дэкIащ. Уеблэмэ адэншэу къэна адрей сабийхэми гулъытэ яхуищIырт, щIакхъуэ IыхьэкIэ нэхъ мыхъуми, езым ар зэпибжу фIэкIа имыIэ пэтми. Ди адэм жеIэж: «Зэман гугъу дыдэм хэпсэукIащ ди анэшхуэр, ауэ и бынхэр зыхуей хуигъэзэфащ. И унагъуэм, и хэкум зэрыхуэпэжар и дуней тетыкIамкIэ игъэлъэгъуащ. Сыт хуэдэ щытыкIэ гугъу гъащIэм иримыгъэувами, сыт щыгъуи хэкIыпIэ пэжыр къигъуэтыфырт абы. Апхуэдэ дыдэуи иубла Iуэхур и кIэм нимыгъэсауэ къэувыIэжынутэкъым. И гупсысэхэр цIыху щыту къиIуэтэнутэкъым, ауэ и Iуэху еплъыкIэ пыухыкIар жиIэнымкIэ къикIуэтынутэкъым». Публицистикэ
Къасым иужьрейуэ 39-нэ гвардейскэ фочауэ дивизэм сэлэту хэтащ. Ар 1944 гъэм гъатхэпэм и 22-м хэкIуэдащ икIи Украинэм хыхьэ Одесскэ областым и Каспаровкэ къуажэм дэт кхъэм щыщIалъхьащ. Абы и унэцIэр сайтым зэрилъу къэдгъуэтар Нашипиговщ. ИужькIэ псори зэдгъэзэхуэжащ. Къасым и щхьэгъусэ щыпкъэ Данизэт и лIыр зэуапIэм яшэн ипэ Георгиевск зауэ хуэIухуэщIэхэм щыхуагъэхьэзыру щыIэу къыщищIам, иIэ мащIэр зэщIикъуэщ, мафIэгу гъуэгум теувэри, абы лъэсу кIуауэ щытауэ жаIэж. 142
«ЦIыхухъу щIыхьым нэхъ лъагэ зыри щыIэкъым, ауэ сэ си щхьэр пхузогъэщхъ», – жиIауэ щытащ Къасым и щхьэгъусэ цIыхубз IэмащIэлъэмащIэм и лъэгур лъыр къыпыжу щIихауэ и пащхьэ къыщиувам. Бынищ ипIащ Данизэт, илъэси 100-м нэблагъэкIэ псэуащ. Абы и щхьэгъусэм и хъыбар ямыщIэу куэдрэ щытащ, къалъыхъуэурэ
и хьэдащхьэр зыщIэлъ кхъэр къагъуэта нэужь, бзылъхугъэм хъыбар «гуапэ» хуахьат, ауэ и нэгур зэхэуэри, и нэм нэпс къекIуат. «А дакъикъэм Данизэт и нэм щIэплъагъуэрт бзылъхугъэм и къару мыкIуэщIыр. Мис иджыри махэу зигъэлъэгъуэну хуейтэкъым абы! КъыжраIа хъыбарым къыхигъэщIэну хуейтэкъым, фIэкIыпIэ зэримыIэр къыгурыIуэ пэтми. КъызэрыщIэкIымкIэ, ар иджыри къыздэсым гугъат, щыгугъат и лIым къигъэзэжыну! Мис аращ ди лъэпкъым ТекIуэныгъэр къыхуэзыхьар. ЦIыхухэр къикIуэтынутэкъым, иджыри ебгъэрыкIуэнут я къарур щIиха пэтми!», – игу къегъэкIыж а хъыбарыр Данизэт хуэзыхьа ди адэм. Зэкъуэшхэм я нэхъыщIэ Жэмалдин хъыбарыншэу кIуэдахэм ящыщщ. Абы и письмохэмкIэ дыщыгъуазэщ, зауэм ираджа нэужь Грознэм зэрыщагъэсам, парашюткIэ къелъэнымкIэ ехъулIэныгъэхэр зэриIэм, сержант нэхъыщIэ цIэр къызэрыфIащам. ИужькIэ, 1942 гъэм уIэгъэ хъури, Орджоникидзе дэт госпиталым щIэлъащ. Иужьрейуэ къитха письмом итт узыншэ зэрыхъужар, зэуапIэм зэригъэзэжыр, и къуэш Муса пхъу къыхуалъхумэ, Рае фIрагъэщыну зэрылъаIуэр, цIэфIэщ джанэу сабийм хуадыну и портянкэр къызэрыригъэхьыр. Абы иужькIэ хъыбарыншэу кIуэдащ. Публицистикэ
архивы, Жэмалдин и лъэужь дытехьэну иужь дыщихьэм, «Военно-медицинские г. Санкт-Петербург» сайтым, ди нэр зы дэфтэр гуэрым щытехуащ – НэщIэпыджэ Георгий Бакир (здырашар – Аруан РВК, Къэбэрдей-Балъкъэр АССР, Аруан район, -- -- 1924 гъэ) – сержант нэхъыщIэ, 1943 гъэм февралым и 4-м Грознэм щыIэ Кавказ Ищхъэрэ Дзэ гупым хэхуащ. Зауэм щраджа щIыпIэмрэ къыщалъхуа илъэсымрэ мо къэдгъуэтам зэрытехуэм къыхэкIыу, ди Iыхьлы полковникым хуигъэфэщащ, Жэмалдин ЖорэкIэ къеджэу щытауэ. 143
«Жэмалдин парашюткIэ къелъэным зэрыхуагъэсам тепщIыхьмэ, тIасхъэщIэххэм я ротэм хэхуагъэнущ. ТIасхъэщIэххэр бийм я деж щаутIыпщкIэ, документ яIыгътэкъым. Абы уIэгъэ къыщащIу госпиталым щIэхуамэ, и гъусэ зауэлIхэм я псалъэкIэ и цIэр ятхауэ аращ», – къыджиIащ полковник ХьэщIэмызым. Абы къыджиIахэр лэжьыгъэм къыщыдгъэсэбэпын щIэддзэри, Георгий къэтлъыхъуэу дыхуежьащ. ИкIи мыпхуэдэ дэфтэр къытIэрохьэ: «сержант нэхъыщхьэ НэщIэпыджэ Георгий Бакир 1943 гъэм февралым и 24-м 2472-нэ госпиталым кърашри, къашащ». Аркъудейщ итыр дэфтэрым, а госпиталым зэрыщIэхуари, абы къыщIэкIыжа нэужь зыхэхуари иткъым. Дэ тщIэр госпиталым зэрызыщигъэхъужа къудейрщ. ИужькIэ, дзэ-медицинэ архивхэм дыхэплъэн щIыдодзэри, иджыри зы дэфтэр къытпэщIохуэ. Абы итщ: «НэщIэпыджэ Георгий Бакир 1943 гъэм мартым и 1-м 2472-нэ госпиталым щIокIыжри, етIуанэ гвардейскэ дивизием яшэ». КъэтщIа псори зыпыдогъэувэжри, адэкIи лэжьыгъэм пыдощэ. ХьэщIэмызыр Iуэхум зэрыхуэIэзэм къыхэкIыу, адэкIи дыкIуэтэфащ. Юрий куэдым псэлъащ, тхыгъэкIэ захуигъэзащ, дэри пщэрылъ къытщищIхэр дгъэзэщIащ. Куэд дэмыкIыу хъыбарыншэу кIуэдахэм я дэфтэрхэм къыщыдгъуэтащ сержант нэхъыщIэ Нашапилов Георгий Пакирович цIэр. Мыбдеж щыуагъэ зыхэтыр и унэцIэм и закъуэкъым, атIэ и цIэри, и адэцIэри пэжу тхакъым. Ауэ адрей псори зэрызэтехуэм тепщIыхьмэ, мыр цIэ-унэцIэр зэрытха хъэтIым и ныкъусану къэплъытэ хъунущ. Абдеж дыдэм итщ: «иужьрейуэ къулыкъу щищIа щIыпIэр – Кавказ Ищхъэрэ фронт 1322 к., 1943 гъэм и май мазэм фэбжь телъу 417-нэ Пересылочнэ Полевой госпиталым щIэхуащ, абы 1943 гъэм майм и 23-м къыщIатхыкIыжри, Краснодар дэт ещанэ къалэ сымаджэщым щIэхуащ. Абы щIэлъу 1943 гъэм майм и 31-м дунейм ехыжащ. Краснодар дэт Къуэшыкхъэм щыщIалъхьащ». Мы дэфтэрым и цIэунэцIэр зэритыр: Кашапилов Георгий Пакирович. Краснодар крайм Публицистикэ
къыщыдэкIа Фэеплъ тхылъым и езанэ томми итщ 1943 гъэм и майм ар зэрылIар икIи къалэ къуэшыкхъэм зэрыщыщIалъхьар.
Абы щыгъуэм абы и ныбжьыр илъэс 19 ирикъуа къудейт. Абы щхьэгъуси быни иIакъым. Жэмалдин и лъэIур ягъэзэщIащ и Iыхьлыхэм, и къуэш Муса и пхъум Рае цIэри фIащри, Жэмалдин и портянкэм къыхэщIыкIа бостеи хуадащ. Иджыпсту абы и цIэр зэрехьэ и къуэш Къасым и къуэм и къуэрылъху Жэмалдин. Зауэм и бынхэр
Фашистхэм НэщIэпыджэхэ я унэ-лъапсэр зэрапхъуауэ щыпсэурт, зыхуейр ящIэу, зыхуейр яшхыу. Зэгуэрым Муса и къуэ нэхъыжь Ибрэхьим и адэм и шыр фашистхэм къафIидыгъужыну иужь ихьащ. Жэщыбгым шэщым щIыхьэри, шыр къыщIихуащ, абы шэсри пщIантIэм щыдихум, зы нэмыцэр кIэлъыуэри, и тхьэкIумэм техуауэ щытащ. Абы щхьэкIэ къэмыувыIэу Ибрэхьим шыр Шэрэдж псыжьым зэприхури, Псыгуэнсу дэс я благъэ, Мызхэ щигъэпщкIуауэ щытыгъащ. НэщIэпыджэ Ибрэхьим зауэ нэужьым щIэныгъэ нэхъыщхьэ зригъэгъуэтащ, КъБКъУ-м филологиемкIэ и факультетыр къиухащ. КъБАССР-м ЩэнхабзэмкIэ и министерствэм, лекционнэ бюром, итIанэ -м и обкомым я инструктору лэжьащ, 1957 гъэм КъБКъУ-м и -м и комитетым и секретару хахащ. Сабийхэм я зэчийм зыщрагъэужь унэм и унафэщIу лэжьащ ар, 1965 гъэм
«Общество Знание» Къэбэрдей-Балъкъэр зэгухьэныгъэм и референтуи щытащ. ИужькIэ и гъащIэ псор журналистикэм триухуащ. Ар КъБАССР-м и Къэрал телерадиом и урыс къудамэм и редактор нэхъыщхьэу щытащ, хъыбарегъащIэ IэнатIэ зэмылIэужьыгъуэхэм щылэжьащ. Республикэм щыцIэрыIуэу, пщIэ къыщыхуащIу щытащ Ибрэхьим. Абы къыхуагъэфэщащ «ЩIыщIэ къэIэтыным зэрыхэтам папщIэ», «Журналистхэм я зэгухьэныгъэр илъэс 80 щрикъум
ирихьэлIэу», «Лэжьыгъэм и ветеран» медалхэр, КъБР-м и Совет Нэхъыщхьэм и Президиумым и ЩIыхь тхылъыр. 1972 гъэм щегъэжьауэ УФ-м и Журналистхэм я союзым хэтащ, 1995 гъэм «КъБР-м щIыхь зиIэ и журналист» цIэ лъапIэр къыфIащащ, СССР-м и Къэрал телерадиом и унафэкIэ, КъБАССР-р илъэс 60 щрикъум ирихьэлIэу, фIыщIэ тхылъ къыхуагъэфэщащ, «Отличник телевидения и радио» дамыгъэр къратащ.
Ибрэхьим и щхьэгъусэ Тамарэ КъБР-м и Къэрал лъэпкъ библиотекэм илъэс 55-кIэ щылэжьащ, щытхъу тхылърэ щIыхь дамыгъэ
куэдрэ къыхуагъэфэщащ, абыхэм ящыщщ КъБАССР-м и Совет Нэхъыщхьэм и Президиумым и ЩIыхь тхылъри. Ибрэхьимрэ Тамарэрэ япхъу нэхъыжь Джэдгъэф Маринэ категорие нэхъыщхьэ зиIэ дохутырщ, Урыс Мадинэ щIэныгъэхэм я кандидатщ, КъБКъМУ-м хамэ къэралыбзэхэмкIэ и кафедрэм и доцентщ, Заур инженерно-техникэ факультетыр ехъулIэныгъэ иIэу къиухащ, мэлажьэ. Муса и къуэ нэхъыщIэ НэщIэпыджэ Мухьэмэд, дэ ди адэшхуэр, илъэситху хъуа къудейуэ арат фашистхэр я пщIантIэ къыщыдэтIысхьам. Зэгуэрым Iэнэм теIэбэри, зы кIэнфет къищтат абы. Ар зылъэгъуа нэмыцэ лIым Мухьэмэд и жьэм кIэнфет жьэдэз ищIри, и 144 Публицистикэ
IэгушхуэхэмкIэ зэтрикъузауэ щытащ, и пэри щиубыдыкIри. Сабий нэкIур апхуэдизкIэ икъузати, итхьэлэну хьэзырт. ЩIалэ цIыкIур джэлащ, ар зи нэгу щIэкI анэр, фашистым и Iэр Iуихыжыху пэплъэри, щIым щIылъ сабийр къипхъуатэри къыщIэжащ унэм. «Сэ си гъащIэ псокIэ сшхыну кIэнфетыр сшхащ абы щыгъуэм», –
игу къигъэкIыжырт ди адэшхуэм, кIэнфет хуашия нэужь. А псалъэхэм къахэщыр IэфIыкIэ фIыуэ зэримылъагъуратэкъым, атIэ фашистхэм яхуиIэ лъагъумыхъуныгъэрт. А дакъикъэхэм абы и нэгум иплъагъуэрт гукIэ игъэва къомыр. Абы щыгъуэ и сабиигур хагъэщIами, ТекIуэныгъэ Иным иригушхуэрт Мухьэмэди. Апхуэдэхэм зауэм яIиха я адэхэм щхьэкIэ я гур мэуз, итIани я гъащIэм къыпызыщэ къуэхэр зэраIэм егъэгушхуэ. ТекIуэныгъэм щыгуфIыкIырт ахэр, нэпсыр я нэм щIэзу. Арагъэнщ зауэм и бынкIэ абыхэм щIеджэри. Мухьэмэд дзэм къулыкъу щыщищIэ лъэхъэнэм Совет Армэм и телеграфист IэщIагъэр зригъэгъуэтащ. ИужькIэ Сталинград механик IэщIагъэм щыхуеджащ икIи ехъулIэныгъэхэр иIэу къиухащ. И студентыгъуэ илъэсхэм ныбжьэгъу куэд зригъэгъуэтат, иужькIэ куэдри яхуэтхащ ар абыхэм. Мишкэ, Михаил цIэхэр тедзауэ письмохэр къыхуэкIуэрт ди адэшхуэм. Ар цIыху гупцIанэт, гуапэт, щIэныгъэ зыбгъэдэлът, художественнэ, тхыдэ литературэхэм дихьэхырт. И гъащIэ псом IэнатIэ пэрытащ ар, «Лэжьыгъэм и ветеран» хъуащ. И псэемыблэж лэжьыгъэм папщIэ «Коммунист лэжьыгъэм и ударник» (1964 гъэ), «Лэжьыгъэ щIыхьым и дамыгъэ» (1970 гъэ), «1973, 1977 гъэхэм екIуэкIа социалист зэхьэзэхуэхэм щытекIуа» медалхэр къыхуагъэфэщащ, щIыхь тхылъ куэди къратащ. Мухьэмэд бынищ иIэщ: Аслъэн, Альберт (ди адэращ), Жаннэ. Псоми щIэныгъэ нэхъыщхьэ зрагъэгъуэтащ, IэнатIэ пэрытщ, я бынхэр гъащIэм лъэ быдэкIэ зэрыхагъэувэным йогугъу. Зи гугъу тщIа ди адэшхуэ Мухьэмэдрэ абы и къуэш нэхъыжь Ибрэхьимрэ я адэмрэ адэ къуэшитIымрэ зауэм хэкIуэдащ, езыхэри фашистхэм яIэщIэкIуэдэным зы мащIэщ иIэжар. Я насып текIуэу къела щхьэкIэ, абыхэм я гум дыркъуэу телъащ я адэр зэрыхэкIуэдар. ЗэкъуэшитIри дунейм ехыжащ я адэр здыщIэлъ щIыпIэр ямыщIэу, и кхъащхьэр ямылъэгъуауэ. Дэ ди мурадщ зауэм хэкIуэда, ауэ текIуэныгъэр къэзыхьа ди адэшхуэхэм я кхъащхьэхэр зэдгъэлъагъуну. Иджыри зэ фIыщIэ яхуэтщIыну дыхуейщ нобэрей гъащIэмкIэ къытхуэупса ди дадэ хахуэхэм. Ди адэм хъыбар куэд къыджиIэжащ а лъэхъэнэм ди адэшхуэхэм зэрахьа лIыгъэм, зи хэку зыхъумэж лъэпкъым къыкъуэкIа хахуагъэм, фызабэу къэнахэмрэ абыхэм я бынхэмрэ ятелъа бэлыхьым, зауэ нэужь лъэхъэнэм хэпсэукIахэм яшэча хьэзабым теухуауэ. Нобэ гъащIэм дыщыгуфIыкIыу мамыру дыпсэун щхьэкIэщ абыхэм я псэр щIатар, бэлыхь щIашэчар. Зауэм хэкIуэда ди адэшхуэм и адэм и щхьэгъусэ Бажэнэ (ГъэфIэн) лъэпкъ кIуэдым дыщихъумащ дэ, абы къыхэкIкIэ, Бажэнэ и цIэр иджы унэцIэу зыдохьэ. Бажэнэхэ Къантемыр, Темирлан, Дамир, Басир, Анабэль сымэ ди адэшхуэхэм я фэеплъыр тхъумэну ди къалэнщ, адэкIэ къэкIуэну лIакъуэм я дежи нэтхьэсыжыныр ди пщэрылъщ.
Зытхыжар Замирэщ 145 Публицистикэ
Сыту зауэ гущIэгъуншэт Хэкум и къурмакъейр щызыубыдыкIар! ТхьэмыщкIагъэ, лIэныгъэ, гуауэ, нэпс – аращ абы лъэпкъым къыхуихьар. Лажьэ зимыIэ цIыхухэр хэкIуадэрт, сабийхэр, цIыхубзхэр щIэгъэкъуэныншэу къанэрт. Жьыбгъэ шынагъуэу къыкъуэури, зауэм лъэпкъыр иудыныщIат. Сыту цIыху гъащIэ куэди здихьа абы. А псор илъэгъуащ си анэшхуэм и анэ Кубраи.
Ар щыпсэуа Мэлгъэбэг къуажэ цIыкIум «и нэгу» щIэкIам теухуащ мы тхыгъэр. Абы сыщызыгъэгъуэзар си анэмрэ си анэшхуэмрэщ. 146
Щад (Мэкъуашэ) Кубра
Щад Чопей
Мэлгъэбэгыр Осетие Ищхъэрэ-Алание Республикэм хеубыдэ, ауэ къуажэр зыухуауэ щытар Тэрч районым хыхьэ Къаншыуей къуажэм икIа цIыхухэрт. Узэхъуэпсэн хуэдэт щIыпIэр: губгъуэр занщIэт, хуитт, щIыдагъэ зыщIэлъ щIыналъэт. ЦIыхухэм яхуэфIат ар. Жызумей, мыIэрысей, пхъэгулъей, кхъужьей жыг хадэхэр зэрагъэпэщат. Къуажэр зыухуахэм яхэтащ си анэшхуэм (Зафирэ) и адэ-анэ Щад Чопейрэ Кубрари. Чопей, Щад Мырзэ и къуэр, бригадиру илъэс куэдкIэ колхоз лэжьыгъэм хэтащ. ЦIыху гуапэу, угъурлыуэ щытауэ жаIэж ар. Кубра (Мэкъуашэхэ япхъут) цIыху вэгъзэгъыу, псоми хуэIэзэу къэгъуэгурыкIуэрт. КъурIэн еджэрт, диныр иIыгът, апхуэдэуи дэрбзэр Iуэхум хуэIэкIуэлъакIуэт: уагъэ иуэрт, цIыхухъу джанэ, цей, бащлъыкъ, хъыдан вакъэ идт. Жэмыфэ, хывыфэ игъэгъурти, ахэр вакъэ лъэгу ищIырт. Чопейрэ Кубрарэ Мэлгъэбэг унагъуэ щыхъуат, бынибл зэдагъуэтат (Зафирэ, Зое, Мэлозэ, Лауизэ, зэтIолъхуэныкъуэхэу Фенярэ (ФотIатIэ) абы и гъуса цIыкIумрэ (цIэ фIащыну хунэсатэкъым, занщIэу лIэжащ), Дмитрий (Митя) сымэ). Си анэшхуэм и анэм зы шыпхъурэ зы дэлъхурэ иIащ – Хъамсинэрэ Мусррэ… Я анэр пасэу щащхьэщыкIым, зи ныбжьыр илъэсипщI е пщыкIутI фIэкIа мыхъу Кубра и шыпхъу цIыкIу Хъамсинэ ма-
10 Заказ №1238 Публицистикэ
зих хъуа къудейуэ къыхуэнэри ипIат. ЖэмышэкIэ зыгуэр тIэкIухэр хузэхащIэрэ ирагъэшхыу, трагъэун щхьэкIэ хъыдан кIапэ тIэкIум фошыгъу кIанэ кIуэцIалъхьэрэ абы щIагъэфу къагъэхъуат. Ин хъууэ унагъуэ хъужа нэужьи, псэухукIэ зэшыпхъуитIыр фIыуэ зэрылъэгъуащ, зым и быныр адрейм къыхуигъанэрэ кIэлъыплъу зэкIэлъыкIуащ. ЦIыхуфэр Iувщ жыхуаIэращи, цIыхубзхэм куэд я фэм дэкIащ, куэд яхузэфIэкIащ…
Сэри мы хъыбарым си гукъэкIыж кIапэлъапэхэм сыхуешэж. Дыгъуасэ хуэдэщ ар – иджыри сысабийуэ Мэлгъэбэг сыздашэжамэ, пэшым сыщIэлъадэрти, пIэкум ис бабэ (Кубра арат дызэреджэр) IэплIэ есшэкIырт… ЩIыб хьэкукIэ игъажьэу щыта щIакхъуэ IэфIырщэ?! Ари ди Iум къинауэ итщ.
Зауэр къэхъеяуэ цIыхухъухэр щыдашым, Кубра и щхьэгъусэ Чопеи япэ итхэм ящыщу зауэм Iухьащ. Тэрч Iуфэм кхъуафэжьейкIэ Iуашырт цIыхухэр. Чопей и лъакъуэ лъэныкъуэр абы иригъэувауэ, мыдрейр иджыри щIым тетт Кубра уэсят къыщыхуищIам: «Мы зауэ дыздэкIуэр щIэх иухыну къыщIэкIынкъым, ди къэралыр сыт хуэдэ къэралу къанэми, ди сабийхэм зэрыпхузэфIэкIкIэ щIэныгъэ егъэгъуэт, си анэри IэщIыб умыщI, си фэеплъу ар лъагъу».
Куэд дэмыкIыу Кубра и дэлъху закъуэри зауэм дэкIащ. Чопей и къуэ Хъусени курыт школыр къыщиух дыдэм ирихьэлIэу илъэс 18 хъуати, ари ираджащ. Зауэр къэхъеиным и пэ илъэсым Чопей гъавэ берычэт кърихьэлIэжат. Ар зыщIыпIэ щыгъэтIылъын хуейтэкъэ?! АпхуэдизкIэ цIыхухэр зауэм игъэгужьеяти, яIэу хъуар ягъэпщкIурт, щIатIэрт. Кубраи и закъуэ къарукIэ мащэ тIощIрэ тIурэ къитIат абы щыгъуэм. Абыхэм гъавэр иригъэзэгъат. Апхуэдэ гъэтIылъыгъэр мыхъуатэмэ, сабийхэр шхын щхьэкIэ зэтелIэнут.
1942 гъэм и бжьыхьэрщ нэмыцэхэр Мэлгъэбэг къыщыдыхьар. Къуажэм къыдэна жьыкIэфэкIэхэм я унафэкIэ, жылагъуэм и гъунэм щежэх Курп псы Iуфэм псоми зыщагъэпщкIуащ. Псы цIыкIур зыдэт бгыр нэпкъ задэт, лъагащэти, уеплъыхамэ, ушынэрт. Жылэдэсым хэхауэ лъэс лъагъуэ цIыкIу яIэт абы иридыхьэу. Къапщтэмэ, зэрыдыхьэуи къызэрыдэкIыжуи а зы гъуэгурт щыIэр. Си анэм зэрыжиIэмкIэ, а псыр шыугъэт, гъуабжэт, арщхьэкIэ къуажэдэсхэм ирафри зэрыжьыщIэри арат. Псым ефэн и пэ къихуэу, шэ крушкIэ хакIэрти, ягъэжабзэрт, жьыщIэнумэ, япэщIыкIэ пхъэ яжьэ хакIутэрт. Арати, бгыр гъуэмб-гъуэмбурэ щIатIыкIри, цIыхухэм зрагуэшащ. АрщхьэкIэ, пшапэр зэхэуауэ кхъухьлъатэ блэлъэтыжым лагъым къридзыхри, бгыр къыгуигъэуащ. ЯтIэ къещэщэххэм цIыхухэр щIиIубэрт, щIипIытIэрт, гузэвэгъуэр къалъэIэсат. А дакъикъэхэм си анэшхуэм и анэ Кубраи и бынхэр и гъусэу бгъуэнщIагъым щIэст. Кубра и куэщIым иса хъыджэбз цIыкIуитIыр, ипхъу нэхъыжьхэр, ятIэ къещэщэхам къыщIихыжащ. ЦIыхухэм къэхъуар къагурымыIуащэу адэ-мыдэкIэ щызэхэзежэрт, я щхьэр зэрахьэрт. Кубраи и щIалэ нэхъыщIэр игъуэтыжыртэкъыми, гузэвэгъуэр къылъэIэсауэ, къижыхьырт. Зы зэман щIалэ цIыкIум и лъэдакъитIыр щIым къыщIэщу елъагъу. Анэр сабий лъакъуитIым къокъу, мэгъуэг. Бзылъхугъэ гужьеям къуажэдэс лIыжь гуэр къыдэIэпыкъуауэ жаIэж. ЦIыхубзыр абы IуигъэкIуэтри, щIалэ 147 Публицистикэ
цIыкIур къыщIитIыкIыжат. Псэууэ къызэрыпщIэн дунейм теттэкъым ар: и жьэми и пэми ятIэр изт, езыр фIыцIабзэ хъуат. Сытми, къагъэбэуэжащ сабийр.
ИкъукIэ цIыху куэд хэкIуэдат а жэщым. Пщэдджыжьым хьэдэхэр Курп щыщIалъхьащ. ЦIыхухэр я унэ хуэмурэ екIуэлIэжырт, нэгъуэщI сыт ящIэнт?! КIуэжми, я унэхэм нэмыцэр щIэст, хэгъэрей зыщащIауэ. Си анэшхуэм IэпэтэрмэшкIэ нэмыцэм гуригъэIуащ здэкIуэн нэгъуэщI зэримыIэр, и хъыджэбз цIыкIури зэрысымаджэ хьэлъэр. Езыхэр лIитху хъууэ пэш нэхъ хуитым зыщIагуэшат, цIыхубзым и бынхэр и гъусэу пэш цIыкIум щIагъэхьэжащ. Сабий мэжэщIалIэхэр зэщIэгъуагэрт. А псом цIыхубзри игъэгужьейрт, ауэ зиIыгът. «Фымыгъ», – жиIэу Кубра и бынхэм еIущащэрт. Ауэ, нэмыцэхэр зэманзэманкIэрэ я фочыр гъэпкIауэ къащхьэщылъадэрти, Iуэхур нэхъ гузэвэгъуэ хъурт. Апхуэдэххэу нэху ягъэщащ. ЗанщIэуи Кубра сабийхэр зэщIикъуэри, и щхьэр пщIантIэм дихащ. Къуажэм дэс я унэкъуэщ лIыжь гуэр деж йокIуалIэ ар: «СыздэкIуэн сиIэкъым, нэгъуэщI мыхъуми си сабий сымаджэм и псэр пытыху сыщыгъэIэ», – жеIэри. Зи щхьэ къезыхьэлIа цIыхубз дэIэпыкъуэгъуншэр лIыжьым дауэ игъэщIэхъунт?! ТIакъ и унагъуэм махуиблкIэ щыIащ Кубрарэ и бынхэмрэ. Махуибл нэужьым сабий сымаджэм и псэр хэкIащ. ЛIыжьым и жьэуазкIэ хъыджэбз цIыкIур зэрыщIалъхьэным епха хуэIухуэщIэ псори къызэрагъэпэщащ. Унэгуащэ ФатIимэт джэбыныпхъэр Кубра къыщритым, цIыхубзым щэхуу ар IэпэбжьэкIэ къипщыну хуежьащ. И гум илъыр зызакъуэт – хузэфIэкI хъумэ, зэрыритыжынырт. ФатIимэт абы гу щылъитэм, «ПщIэр сыт хьэдэгъуэдахэ?! Дэ къыттехуэркъэ а цIыкIур щIэтлъхьэжыну», – къыжриIат.
ЦIыху гуапэт, гущIэгъу зыхэлът, жумартт бзылъхугъэр зэкIуэлIа зэщхьэгъусэхэу Щад ТIакърэ ФатIимэтрэ. А зэманым апхуэдэ цIыхугъэ зыгуэрым кIэлъызепхьэфыныр лIыгъэшхуэт.
Нэмыцэр зыдэужьгъа къуажэм псэупIэ щыщамыгъуэтыжым, цIыхухэр зэбгрыкIын хуей хъуащ, зэрыпхъуакIуэхэр здынэмыса щIыпIэ къалъыхъуэу, я благъэ, Iыхьлыхэм деж екIуалIэу. Кубраи и быныр къыздищтэри, и анэшым, ХьэпцIей къуажэм, кIуащ. Къущхьэбий ФIыцIэхэ и щхьэр ирихьэлIэри, нэмыцэр щIыналъэм икIыжыху унагъуэм яхэсащ.
1943 гъэм и пэщIэдзэ дыдэрщ ди дзэм нэмыцэр Мэлгъэбэг щыдихужар. ФIыцIэ пIащIэу пщIантIэм дыхьэжащ, а хъыбарыфIыр цIыхубзхэм захригъэхыну, ахэр игъэгуфIэну. «Мэлгъэбэг жылэ цIыкIур хуит хъужащ, цIыхухэр я унэхэм хуэмурэ йокIуэлIэж», – жиIащ абы гушхуэу. Ар зэрызэхихыу, Кубраи и бынхэр зэщIикъуэри, и лъапсэжьым зэрыкIуэжыным зыхуигъэхьэзыру щIидзащ. Гугъу ехьа цIыхухэм я лъапсэхэм ягъэзэжырт, ауэ къуажэм зыри къыхэнатэкъым: унэхэр зэтракъутат, щхьэгъубжи бжэи къыхамынэу, джэдкъази щыдымыжыртэкъым, гъави дэлъыжтэкъым. Си анэшхуэм и анэм и пщIантIэм лагъымищ къыдэхуат. Зэрыкъуажэу лъапсэрыхыр къахуэкIуами ярейт. ЦIыхум я нэгум къищыр нэщхъеягъуэрэ гузэвэгъуэрэт, гуфIэкIи ящыгъупщэжа хуэдэт, уеблэмэ псэлъэну гукъыдэж яIэжтэкъым. 148 Публицистикэ
Ауэрэ, зауэм зэтрикъута колхозыр зэфIагъэувэжу щIадзащ, къела цIыхухъухэми къагъэзэжырт. Ауэ абыхэм яхэттэкъым Кубра и щхьэгъусэ Чопейрэ абы и къуэ Хъусенрэ. Хъусен зауэм дэкIа нэужь, мызэмытIэу письмо къитхат. Ауэ зауэр щиух илъэсым ар псэууэ иужьрей дыдэу щалъэгъуар Польшэм и гъунапкъэхэрт. ИужькIэ кIэщIкIэ къаIэрыхьат зэрыхэкIуэдам и хъыбарыр. Ауэ нобэр къыздэсым ари Чопеи щыхэкIуэда щIыпIэмрэ зэманымрэ зэхэгъэкIакъым, хъыбарыншэ хъуахэщ. Куэдрэ пэплъат Кубра, нэгъуэщI мыхъуми, языхэзым къигъэзэжыным. Ауэ ар гугъэ къудейт… Къагъэзэжакъым. ЦIыхубзым гъащIэм и IэфIыр щыгъупщэжат, гукъыдэж хуиIэжтэкъым дунейм. АрщхьэкIэ, и щхьэгъусэм и уэсятыр и гум къридзэжырти, и бгыр щIикъузэжырт.
Зауэ нэужьым дунейм ехыжащ Кубра и хъыджэбз етIуанэри. Быным я нэхъыжь Зафирэ и еджэныр зэпыуащ – губгъуэм илэжьыхьын хуейт. Зауэм и пэ, си анэшхуэр иджыри цIыкIуу, лъэпкъ IэщIагъэхэм дихьэхыу хуежьати, ар зылъэгъуа Чопей «Зингер» лъакъуэрыгъадэ машинэхэм хуэдэ абы къыхуищэхуауэ щытащ. А лъакъуэрыгъадэ машинэри зауэм щIимыдзэ щIыкIэ Кубра щIитIахэм ящыщт. Абы иджыри хьэпшып куэд и гъусат: дыжьын бгырыпх жыпIэми, щхьэгъусэм ейуэ щыта къамэ хъуми, нэгъуэщIми. А псори зауэм къелат Кубра и фIыгъэкIэ. Чопей лъакъуэрыгъадэр къыщищэхум щыуатэкъым, абы
куэдрэ ирилэжьащ Зафирэ, нэхъ балигъ хъуа нэужь щIидзэри. И IэпщIэлъапщIагъэр цIыхум ягу ирихьу си анэшхуэм къуажэ псор къыхуэкIуэрт, щыгъыныгъуэхэр ирагъэдыну. IэмэпсымэмкIэ щхьэгъубжэIупхъуэхэр, бжэIупхъуэхэр, щхьэнтэтебзэхэр хидыкIырт. Зауэм къела а лъакъуэрыгъадэ машинэр ноби си анэм ехъумэ. Си анэшхуэм и фэеплъу къытхуэна хэдыкIхэм яхэтщ жыг къудамэм тес дыдыкъушитIым (попугай) я сурэтыр зытрищIыхьа чэтэнри.
Гугъуехьым щышынакъым ар. ЦIыху гуащIафIэ, гуапэ, гулъытэ зиIэ… апхуэдэущ си анэшхуэр сигу къызэринэжар. Зое, Зафирэ къыкIэлъыкIуэм, Къаншыуей къуажэм курыт еджапIэр къыщиухащ. Феня, сабий фIыуэ илъагъурт, абыхэм зэрепсэлъэн бзэ Iурылът – арагъэнт егъэджакIуэ щIэхъуари. Кубра и къуэ Дмитрий КъэбэрдейБалъкъэр къэрал университетым и агроном къудамэр къиухащ. Илъэс куэдкIэ Опытнэ станцым щылэжьащ. Щхьэгъусэр щхьэщымытыжми, Кубра къыхуэна быниплIыр зыхуей хуигъэзащ. Кубра и бынхэр и гъусэу. 149 Публицистикэ
Щхьэгъусэр зауэм щыдэкIым къыхуищIа уэсятыр игу ихуакъым Кубра. Быным, зэрыжытIащи, щIэныгъэ, IэщIагъэ яригъэгъуэтащ, гъуэгу зырыз тригъэуващ. «Си фэеплъу си анэр лъагъу» – Чопей и псалъэхэр итт Кубра и тхьэкIумэм. Зауэ нэужь зэманыр гугъуу зэрыщытам шэч хэлъкъым. Транспорт зиIэр мащIэт, нэхъыбэр зэрызекIуэр шыгукIэт е лъэсут. Кубра и гуащэм щIэх-щIэхыурэ лъыгъуэзэн хуей хъурти, Мэлгъэбэг икIыурэ Къаншыуей нэс кIуэрт. КъуажитIым я зэхуакум километри 8 хуэдиз дэлъти, а гъуэгуанэр абы нэхъыбэм лъэсу зэпичырт, фызыжьыр зыхуей хуигъазэрт, лъапсэм илъ Iуэхур ищIэрти, бынунэм деж игъэзэжырт. Апхуэдэ зы махуэ гуэрым Кубра и Iыхьлы хъыджэбз цIыкIу и гъусэу Мэлгъэбэг гъуэгум къытеувэжат. А зэманым Къаншыуей щхьэлышхуэ дэтащ, гуэдз хьэжыгъэ къыщыщIагъэкIыу. Тэрч щIыналъэм къищынэмыщIа, уеблэмэ Мэздэгу нэс къикIыурэ а щхьэлым цIыхухэр къекIуалIэрт. Арати, гъуэгум къащыхуозэ Раздольнэ жылагъуэм къикIа зы урыс лIыжь, гуэдз хьэжыгъэ къэпхэр и гум лъагэу
къыщхьэпрыщу илъу. ЛыкIуэ (Тыркухэ япхъут) цIыкIу езэшагъэнти, гъынанэу щIедзэ, Кубра йолъэIу: «КхъыIэ, шыгур къэгъэувыIи, дигъэтIысхьэ», – жери. Къаншыуейрэ Мэлгъэбэгрэ я зэхуаку дэт лъэмыжым цIыхубзитIыр нэсатэкъым иджыри. Кубра Iэ ещI. Гур зэрыхьэлъэм щхьэкIэ лIыжьым къэувыIэну зэрыфIэмыфIыщэр нэрылъагъут, ауэ цIыхуфIу къыщIэкIынти, гъуэгум тетхэр фIэпсэкIуэд мэхъури, шитIыр къыжьэдекъуэ. КъигъэувыIэщ, цIыхубзитIыр къэпыщхьэхэм дригъэкIуейри тригъэтIысхьащ. Шыгур хуэму къежьэжащ. А зэманым гъуэгури Iейтэкъэ?! ЩIыпIэкIэрэ ежэхыгъуэт, нэшэкъашэт. Куэди ямыкIуауэ, лъэгум щынэсым, лIыжьыр шитIым яхоуэ, нэхъ игъэпсынщIэну. ЦIобым щыщта шыхэм асыхьэту зрач, зэрыжаIэу, гум илъри исри ирахьэжьэри. Щхьэхьу щIэпхъуа шитIым шыгур щыдрадзейм, убыдыпIэ щIагъуи ямыIэу лъагэу тес цIыхубз цIыкIуитIри лъэныкъуэ зырызкIэ зэбгредз: ЛыкIуэ цIыкIур занщIэу лъеящ, ауэ ар Кубра и кIэ къуащIэм тесауэ къыщIэкIри, цIыхубзыр нэхъ лъахъшэу ехуэхащ, шэрхъ щIагъым щIэхуэу. Шыхэр къызэтемыувыIэу гур ирахьэжьэри арыкъым илъэдэжащ. ЛIыжь тхьэмыщкIэм гъуэгыу къежыхь, «Ой, что я натворил?! Что теперь будет?!» – жиIэу и щхьэр фIиудыжу. ЛыкIуэ къуажэм дэлъэдэжащ. Къэхъуар щыжиIэм, гур зэщIащIэри, Къаншыуей къуажэкIэм цIыхухэр къикIащ. Шэрхъыр зытекIа лъакъуэр зэрызэфIэщIыкIам шэч къытрахьэртэкъым. Кубра унэм яшэжащ – сымаджэщ гъунэгъуу щыIэтэкъым (Мэздэгу нэс кIуэн
хуейт), дохутырри а зэманым гъуэтыгъуейт. Къуажэм къупщхьэ узхэмкIэ Iэзэу зы цIыхубз дэст ТеуныкIхэ я нысэу. Iэпкълъэпкъым
игъуэта фэбжьыр зыхуэдэр IэпэкIэ къищIэфырт Дисэ, къутам пхъэщIэпхэ хуищIыфырт, ипкIар ишытIэрт, игъэхъужырт. ЦIыхубзыр къраджащ. Iэзэр Кубра и лъэгудыгъуэм зэреплъу къыгурыIуащ и закъуэ ар и пIэ зэрыримыгъэувэжыфынур, цIыхухъу къару зэрыхуейр. Апхуэдэу щыхъум, я унэкъуэщ лIым елъэIуащ. ЗэрищIынухэр Дисэ абы жриIэурэ лъакъуэр занщIэ зэращIыжыным иужь ихьащ.
Кубра узыр хуэмыхьу асыхьэту къэмэхащ. Гужьеяуэ псори зэхэзе- 150 Публицистикэ
жэрт, ауэ Дисэ и Iуэхум иджыри пэрытт. Кубра ипхъу Зое «си анэр фогъалIэ», – жиIэу щыгъуэгым, Дисэ абы и гур щIэгъури, къызэтеувыIэжащ. Сытми, а дакъикъэм цIыхубзым лъэтхьэмпэр зэрылъэкIкIэ зэригъэувэжри, мыхъеин хуэдэу быдэу ипхащ, пхъэщIэпхэ хуищIри. ИужькIэ Дисэ жиIэжырт: «Зое сигъэгузэват,
армыхъумэ, лъакъуэр нэхъыфIыжуи и пIэм схуигъэувэжынут». Кубра и лъакъуэр мазитIым нэблагъэкIэ иригъэтIэтакъым Дисэ. «Хъунукъым, – жиIэрт Iэзэм, – уи ныбжьыр къэлъытауэ нэхъыбэрэ умыгъэхъейуэ щыгъэтын хуейщ». Апхуэдизрэ пхауэ щыта лъакъуэр къезэуэнтэкъэ. Абы ирихьэлIэу мэздэгу адыгэу зы цIыхубз, ФатIимэт
и цIэу (Мэзлохэ ящыщт), Кубра къыщIэупщIэну къэкIуащ. Ахэр благъэ зэрыгъэхъуауэ зэкIэлъыкIуэ зэпытт. Кубра телъ хьэзабыр щилъагъум, «Дисэ дыкъимыщIэу къэттIэтэнщи, зэрыщытам хуэдэ дыдэу пхуэспхэжынкъэ», – жиIэри, абы цIыхубзым и лъакъуэр сабын фIыцIэкIэ хуитхьэщIри, уIэгъэпхыр зэрыщытам хуэдэ дыдэуи хуипхэжащ. «ФатIимэт си лъакъуэр щитIэтам, зы псапэ къихьати! Дунейм щIэрыщIэу сыкъытехьэжауэ къысфIэщIат», – игу къигъэкIыжырт иужькIэ Кубра. Дисэ пхъэщIэпхэм лъакъуэр къыдихыжа нэужь, хуэмурэ башитIкIэ зекIуэн щIидзэжащ Кубра. Ар лъэбгъукIэ, бгъунжу теувэфу арат, ауэ итIани и лъакъуэр памыхыу апхуэдэу зэрыхъужари куэд и уасэт. Кубра псэуху щIакъуэ башыр иIыгъыу фIэкIа хуиту къыхуэкIухьыжакъым…
Гугъуехь куэд и нэгу щIэкIат си анэшхуэм и анэм, ауэ а псом ар гу быдэ яхуэщIакъым. А гугъуехьхэм ящыщт и щIалэгъуэу и зэтIолъхуэныкъуэ цIыкIуитIыр дунейм къыщытехьэну зэманым ар зыIууари. ЗэрыжаIэжымкIэ, а зэманым губгъуэ лэжьыгъэр гуащIэт, зыми зыщIригъэхыу хуадэртэкъым. Бригадирыр Чопейт, ауэ Кубра губгъуэм уныдэмыкI жриIэну и дзэр шырт. Зэрыуэндэгъуми емыплъу, цIыхухэм «езым и щхьэгъусэр нартыхупщIэ къыдигъэкIакъым», –
къызэрыхужаIэнум фIэлIыкIырт. Апхуэдэ зы махуэ гуэрым хьэсэм хыхьа цIыхубзхэм Кубра къыбгъурыувэн ядакъым, зэрыуэндэгъум щхьэкIэ хуэму фIэкIа ныкIуэцIрыкIыфынукъым, дыкъыкIэригъэхунущ, жаIэри. Гъунэгъуу щыт лIыжьым ар щилъагъум, «Къэув, тIасэ, мыдэ сэ си бгъумкIэ», – жиIэри, зришэлIащ.
Махуэ псом зэбгъурыту пщIащ, лIыжьыр къеIэбэкIрэ цIыхубзым и сатырым щыщи хуздихьу. Пщыхьэщхьэ хъуауэ лэжьакIуэхэр щызэбгрыкIыжым, лIыжьым Кубра къыжриIащ: «Пщэдджыжь «накIуэ пщIакIуэ», жиIэу уи деж хэт ныIумыхьэми, укъыдэмыкI. Си деж нэгъакIуэ, сэ жэуап естынщ абы». АрщхьэкIэ а пщэдджыжь жыхуиIами нэмысу, цIыхубз уэндэгъушхуэр зэщIэбэгауэ нэху къекIащ. Шэч хэмылъу, махуэ псом лэжьыгъэ гугъу зэрищIар и фэм дэкIыжу арат. А махуэм и ужькIэ, сабий цIыкIуитIыр дунейм къытехьэхункIэ, Кубра сымаджэу пIэм хэлъащ, уеблэмэ «хъужынукъым» жаIэу, цIыхухэм зэпхыжаIыкIыу. Ауэ къарууфIэу къигъэщIат си анэшхуэм и анэр. ЦIыкIуитIри дунейм къытехьат, ауэ куэд дэмыкIыу зыр лIэжащ. Ар къызыхэкIари сабийр ныбэм илъу цIыхубзым гугъуехь ишэчарагъэнт. Хуэмурэ Кубра къызэфIэувэжащ икIи а цIыкIуитIым я ужькIэ, зы щIали дунейм къытехьэжащ. 151 Публицистикэ
Iыхьлыри, бынри, гъунэгъури фIыуэ илъагъуу, езыми пщIэ къыхуащIу щытащ Кубра. НэхъыщIэм жриIэн игъуэтырт, цIыхухэм ущиякIуэ яхуэхъурт, зэпымыууэ къыкIэлъыкIуэ-къыщIэупщIэр и куэду псэуащ. Быным зэи зэхахакъым Кубра и макъым зригъэIэтауэ, зыми илъэгъуакъым и нэпс къекIуауэ, уеблэмэ псалъэншэу фIымрэ Iеймрэ и сабийхэм захригъэщIыкIын лъэкIащ. Абы Алыхьым шыкур хуищIырт, и гъащIэм, и бынхэм папщIэ. ЩIэблэми ар щапхъэ яхуэхъуащ. Мы хъыбарыр къызжезыIэжа си анэри илъэсрэ мазитIрэ ныбжьым щегъэжьауэ Кубра ипIащ и бын къилъхуам хуигъадэу. ЩIакъуэ башыр зэриIыгъым хуэдэу, абы унагъуэр зыхуей хуигъэзэфащ. И бынхэми пщIэ къыхуащIыжащ, псори абы и деж къыщызэхуэсыжу илъэс 95-кIэ псэуащ. «Си анэшхуэмрэ си анэмрэ Алыхьым сахимыгъадэкIэ жысIэрт, апхуэдизкIэ нэхъыфIу слъагъур къысхухэхынутэкъыми. ИкъукIэ Iущыгъэ куэдым сригъэдэIуащ си анэшхуэм, псэуныгъэм сыхуигъэсащ. Дунейр зэрыдахэр, гъащIэр фIыуэ лъагъун зэрыхуейр зэпымыууэ жиIэрейт абы», – жеIэ си анэм.
Кубрарэ Чопейрэ зэгурыIуэ-зэдэIуэж, адрейм пщIэ хуэзыщIыф цIыхухэм ящыщащ. Ахэр псэуакIуэт, гъащIэм хуэIущт. Чопей и гу хьэлэлагъымрэ цIыхуфIагъымрэ нобэми нэхъыжьхэм жаIэж. Зэхэгъэж иIэтэкъым, зылъэмыкIми зэпымыууэ дэIэпыкъурт. Абы и щапхъэщ ягу къинэжа мы теплъэгъуэри. Зы къумыкъу лIы гуэр Къызлар къикIыурэ щIэх-щIэхыурэ Мэлгъэбэг къуажэ цIыкIум къакIуэрт, езым и IэкIэ ищIа хьэпшып тIэкIухэр абы щищэну е гъавэкIэ къыщихъуэжыну. Ар зэрыхуэмыщIам щхьэкIэ Чопей зэпымыууэ абы гулъытэ хуищIу, гъавэкIэ, гъэшхэкIкIэ, лыкIэ зыщIигъакъуэу апхуэдэт. Абыи къыщымынэу ныбжьэгъу зэхуэхъухэри, унагъуэкIэрэ илъэс куэдкIэ зэкIэлъыкIуащ, гуфIэгъуэ хъуми, нэщхъеягъуэ яIэми. Уеблэмэ Чопей зауэм хэкIуэда нэужьи, къумыкъу лIым и къуэр къыкIэлъыкIуащ
Кубра, унагъуэ IуэхукIэ зыхуэныкъуэ-зыхущыщIэхэр къыхуищIэу, жыхапхъэ хуищIу, чий хуихуу. Къумыкъубзэри зэтращыпыкIыу Кубрарэ и шыпхъу Хъамсинэрэ зрагъэщIагъэххэти, цIыхубз уэршэр зэхэсу зыгуэр адрейхэм зэхрамыгъэхынумэ, асыхьэту а бзэм техьэрт. Кубра дунейм щехыжами, ныбжьэгъуу гъащIэ псокIэ къабгъэдэта къумыкъу унагъуэм пщIэшхуэ къыкIэлъызэрахьэжащ. ГъащIэр гугъуами, а зэманым хэпсэукIахэм дунейр яфIэIэфIт, псэуныгъэм кIэлъеIэрт, цIыхухэр нэхъ зэкIэлъыкIуэрт, зэрылъагъурт. ЯIэр мащIэми, абыкIэ зыр адрейм дэгуашэрт.
зым Луизэ 152 Сабийхэм папщIэ
Таурыхъхэр зэкъуэшхэр
Гримм зэкъуэшхэр нэмыцэ еджагъэшхуэхэщ, филологхэщ, псысэрытх Iэзэхэщ. 153
Якоб 1785 гъэм, Вильгельм 1786 гъэм Ханау къалэм къыщалъхуащ. Юристу еджахэщ, ауэ филологием дихьэхри, бзэщIэныгъэмрэ IуэрыIуатэ джынымрэ цIэрыIуэ ирихъуащ. Нэхъ пщIэшхуэ зиIэу Европэм къыщыдэкIа псысэ тхылъхэм хабжэ зэкъуэшитIым я IэдакъэщIэкI «Сабий, унагъуэ таурыхъхэр». Абыхэм я псысэ куэд бзэ IэджэкIэ зэрадзэкIащ. Апхуэдэщ, псалъэм папщIэ, «Бремен джэгуакIуэхэр», «Король-ВынджьакIэ», «Гном-Щхьэгъум», «Зэшищ», «Королыкъуэ-Хьэндыркъуакъуэ», нэгъуэщIхэри. Гримм зэкъуэшхэр Пруссием и ЩIэныгъэ Академием и академикхэу щытащ. щехыжащ. Якоб 1863 гъэм, Вильгельм 1859 гъэм Берлин къалэм дунейм Зи IэдакъэщIэкIхэм цIыкIуи ини дихьэх тхакIуэ хьэлэмэтхэм я таурыхъ зыбжанэ фи пащхьэ идолъхьэ, Нало Заур зэридзэкIауэ. Еуэри, зэман куэд япэкIэ псэуащ, жи, щхьэлтет гуэр. А щхьэлтетым иIэт, жи, зы шыдыжьыфI, лъэщу икIи губзыгъэу.
Шыдыр куэдрэ щылэжьащ а щхьэлым, хьэжыгъэ зэрылъ къэпыжьхэр щIыбкIэ зэрихьэу. Ауэрэ шыдри жьы мэхъу.
Шыдыр къарууншэ зэрыхъуар, зэрымылэжьэжыфыр елъагъу щхьэлтетми, пщIантIэм къыдеху.
Гузэващ шыдыр:
– Дэнэ сыкIуэну, дауэ сыхъуну? – жиIэри. – Жьы сыхъуащ, сыкъарууншэщ.
ИтIанэ игу къокI: 154
Сабийхэм папщIэ
«Бремен къалэ сыкIуэу, джэгуакIуэу уэрамым сыдэувэ щхьэ мыхъурэ?» – жеIэри.
Апхуэдэуи ещI. МакIуэ Бремен къалэ.
МакIуэ ар, гъуэгум тету, шыд кIиикIэу кIийуэ. ЗдэкIуэм хуозэ щакIуэхьэ гуэр гъуэгум телъу, и бзэгур къидзарэ хьэлъэу бауэу.
– Мыр сыт, хьэ, бауэкIэщI щхьэ ухъуа? – йоупщI абы шыдыр. – Сыт уи лажьэ?
сыщIэхъуар.
дыр.
– Сешащ, – жи хьэм. – Куэдрэ сыкъэжати, аращ бауэкIэщI – Сыт-тIэ апхуэдизу укъыщIэжар, хьэ? – аргуэру щIоупщIэ шы-
– Ей шыд, гущIэгъу къысхуэщI! – жи хьэм. – Сэ щакIуэ гуэрым срихьэу щытащ, куэдри сыхуэлэжьащ. КъиукIахэр зэхуэсхьэсыжу, губгъуэ мащIэрэ псыпцIэ мащIэрэ къызэхэзжыхьа сэ! Иджы жьы сыхъуат, сыщэкIуэжыфыртэкъыми, сызейм сиукIыжыну мурад ищIащ. Арати, сыкъыщIэпхъуэри сыкъежьэжащ, ауэ дяпэкIэ сщIэнур сщIэркъым.
– НакIуэ си гъусэу Бремен къалэ, – жи шыдым. – ДжэгуакIуэу уэрамым дыдэувэжынщ. Уэ фIыуэ уобанэ, уи макъыр жьгъырущ: уэ бэрэбанэ уеуэурэ уэрэд жыпIэнщ, сэ гитарэ сеуэурэ уэрэд жысIэнщ.
– Ерэхъу, – жи хьэм, – накIуэ.
Йожьэ зэгъусэу.
Шыдыр шыд кIиикIэкIэ кIийуэ макIуэ, хьэри хьэ бэнэкIэкIэ банэурэ макIуэ.
КIуэм-лъейм, кIуэм-лъейурэ, зы джэдуужь гъуэгум тесу хуозэ, нэщхъейрэ и щхьэр къыхуэмыIэту.
– СлIо апхуэдизу ущIэнэщхъейр? – йоупщI абы шыдыр.
– СлIо апхуэдизу уи щхьэр къыщIыфIэхуар? – йоупщI абы хьэр.
– Уэху, – жи джэдуужьым, – хьэмрэ шыдымрэ сыволъэIу гущIэгъу къысхуэфщIыну. Сыщыпсэут сэ сызей цIыхубзым деж, куэдри сыщыпсэуат, дзыгъуэшхуи дзыгъуэ цIыкIуи къэзубыду. Иджы жьы сыхъури, дзагуи сыхъуащ. Дзыгъуэ къызэрысхуэмыубыдыжыр елъагъу сызейми, псым сригъэтхьэлэжыну мурад ещI. Арати, сыкъыщIэцIыпхъуэри сыкъежьэжащ, адэкIэ сщIэнури сшхынури сщIэркъым.
Шыдым жреIэ абы:
– НакIуэ, джэдуужь, ди гъусэу Бремен къалэ, джэгуакIуэу уэрамым дыдэувэжынщ. Уэ макъыфI уиIэщ, шыкIэпшынэ уеуэурэ уэрэд жыпIэнщ, хьэр бэрэбанэ еуэурэ уэрэд жиIэнщ, сэри гитарэ сеуэурэ уэрэд жысIэнщ.
– Ерэхъу, – жи джэдуужьым, – фынакIуэ. Сабийхэм папщIэ
Йожьэ ахэр зэгъусэу.
Шыдыр шыд кIиикIэкIэ кIийурэ макIуэ, хьэр хьэ бэнэкIэкIэ банэурэ макIуэ, джэдуужьыр джэду пщIэукIэкIэ пщIэуурэ макIуэ.
МакIуэ-мэлъей, макIуэ-мэлъей. Зы пщIантIэ гуэрымкIэ блэкIрэ пэт хуозэ зы адакъэжь, куэбжащхьэм тетрэ «Iуу-Iуу-Iуу-Iуу-у-у!» – жиIэу, и къару къызэрихькIэ, Iуэуэ.
– СлIо, адакъэжь, ущIэIуэр? – йоупщI абы шыдыр.
– КъыпщыщIа-Iа? – йоупщI абы хьэр.
– Зыгуэрым уи жагъуэ къищIа? – йоупщI абы джэдуужьыр.
– Уэху, – жи адакъэжьым, – шыдым, хьэм, джэдум гущIэгъу къысхуэфщI! Пщэдей сэ сызейм хьэщIэ къахуокIуэри, сэ абыхэм сыхуаукIыну я мурадщ. Сыт си Iэмал?
Шыдым жреIэ абы:
– НакIуэ, адакъэжь, ди гъусэу Бремен къалэ, джэгуакIуэу уэрамым дыдэувэжынщ. Уэ макъыфI уиIэщ, Iэпэпшынэ уеуэурэ уэрэд жыпIэнщ, джэдуужьыр шыкIэпшынэ еуэурэ уэрэд жиIэнщ, хьэр бэрэбанэ еуэурэ уэрэд жиIэнщ, сэри гитарэ сеуэурэ уэрэд жысIэнщ.
– Ерэхъу, – жи адакъэжьым, – фынакIуэ.
Йожьэ ахэр зэгъусэу.
Шыдыр шыд кIиикIэкIэ кIийурэ макIуэ, хьэр хьэ бэнэкIэкIэ банэурэ макIуэ, джэдур джэду пщIэукIэкIэ пщIэуурэ макIуэ, адакъэри адакъэ IуэкIэкIэ Iуэурэ макIуэ.
КIуэм-лъейм, кIуэм-лъейурэ, жэщ къатохъуэ. Шыдымрэ хьэмрэ жыгей щIагъым щIогъуалъхьэ, джэдур къудамэ гуэрым тотIысхьэ, адакъэр жыг щхьэкIэ дыдэм долъэтей аби, тотIысхьэри хъурейуэ зеплъыхь. Зиплъыхьщ-зиплъыхьри, къилъэгъуащ мыжыжьэу мафIэ нэху.
– МафIэ нэху солъагъу! – жи адакъэжьым.
Шыдыр къопсалъэ:
– КъэщIэн хуейщ а мафIэ нэхур зищIысыр, – жи. – Хэт ищIэрэ мыжыжьэу унэ щытынкIэ мэхъу.
Хьэр къопсалъэ:
– А унэм лы щIэлъынкIэ мэхъу. Сэ тIэкIу сышхэнт.
Джэдур къопсалъэ:
– А унэм шэ щIэтынкIэ мэхъу. Сэ тIэкIу сефэнт.
Адакъэми жеIэ:
– А унэм ху щIэлъынкIэ мэхъу. Сэри тIэкIу сыхэуэнт.
Къотэджхэри, а мафIэ нэхум макIуэ.
Хуей гуэрым йохьэ, хуейм унэ итщ, унэ щхьэгъубжэм нэху къыдедз.
Шыдыр бгъэдохьэри щхьэгъубжэмкIэ доплъ. 155 уэ щIадзащ. 156
ину.
Сабийхэм папщIэ
– Сыт плъагъурэ, шыд? – къоупщI адакъэр.
– Слъагъуращ, – жи шыдым, – хъунщIакIуэ гуп Iэнэм пэрысу – Уэху-ху-ху, сэ зыуэ сомэжалIэри! – жи хьэм.
– Уэху-ху-ху, сэ псы сыхуолIэ! – жи джэдум.
– Дауэ мы унэм хъунщIакIуэхэр къыщIэтхуа хъуну? – жи адайошхэ-йофэ.
къэм.
Мэгупсысэ-мэгупсысэхэри, мыр къагупсыс:
Шыдым и фIалъэхэр щхьэгъубжэ лъабжьэм трегъэувэ, хьэр абы и тхым тоувэ, джэдур хьэм и тхым долъей, адакъэр джэдум и щхьэм долъэтеиж.
Мис абдеж псори зэуэ мэкIий: шыдыр – шыд макъкIэ, хьэр – хьэ макъкIэ, джэдур – джэду макъкIэ, адакъэри ядоIуэ.
ЗэрогъэкIийхэри, щхьэгъубжэмкIэ зыдагъэщэтыкI.
ХъунщIакIуэхэр зэбгрыщтри, мэзым щIэлъэдэжащ.
МыдэкIэ шыдыр, хьэр, джэдур, адакъэр Iэнэм къетIысэкIри, шхэЕшхэщ-ефэщ, ешхэщ-ефэри, загъэнщIщ аби, гъуэлъыжахэщ жеШыдым пщIантIэм дэлъ мэкъум зыхегъэукIурие, хьэр бжэ лъабжьэм деж мэгъуэлъ, джэдум зешыхьри, хьэку хуабэм зытрегъэзагъэ, адакъэр куэбжэм долъей.
Уэздыгъэр ягъэункIыфIри, езыхэр Iурех.
ХъунщIакIуэхэр мэзым къыщIэплъурэ я унэм къоплъэ.
Щхьэгъубжэ нэхур зэрыункIыфIар ялъагъу.
Йоуэри, хъунщIакIуэхэм ящыщ зы къызыхагъэкIри, плъакIуэ къагъакIуэ. Хэт ищIэрэ, дызыщышынэн хуэмейм дыщышынауэ пIэрэ, жыхуаIэу.
ХъунщIакIуэр къокIуэ, унэбжэр Iуехри, пщэфIапIэм щIохьэ. Плъэмэ – хьэкущхьэм мафIэ цIыкIуитI къыщоцIу.
«Мыхэр дэпу къыщIэкIынщ, – жи хъунщIакIуэм игукIэ. –
Иджыпсту пхъакъуэр1 щIэзгъэнэнкъэ!»
Пхъакъуэр мафIэм пэреIури – мафIэр джэдуунэу къыщIокI.
Джэдур мэгубжь, къыщолъэт, къыжьэхопырхъэ, фIалъэкIэ хъунщIакIуэм къопхъуэ.
ХъунщIакIуэм бжэмкIэ зедз. Хьэр абдеж щылъти, и лъакъуэм ХъунщIакIуэр унэм къыщIоцIэфтыж. Шыдыр пщIантIэм дэлъти, къопхъуэ.
фIалъэкIэ къоуэ.
1 Пхъакъуэ – уэздыгъей зэгуэгъэзам и кIапэм мафIэ щIагъанэурэ ягъаблэу щытащ ижькIэ. Абы зэреджэр пхъакъуэт. Сабийхэм папщIэ
ХъунщIакIуэм куэбжэмкIэ зедз. Куэбжэм тес адакъэр къытоуIуэ: «Iуу-Iуу-Iуу-Iу-у-у!» – жеIэри.
гъусэхэм яхолъэдэжри яжреIэ:
И нэр къыщхьэрипхъуауэ, хъунщIакIуэр мэзым щIолъэдэж. И – Дыунэхъуащ! – жи. – Ди унэм иныжь шынагъуэ къыщIэтIысхьахэщ. Зыр и Iэпхъуамбэ кIыхьыжьхэмкIэ си нэкIум
къипхъуащ, адрейм си лъакъуэм сэ къыхиIуащ, ещанэр си щIыбым бжэгъукIэ къеуащ, еплIанэр къыскIэлъыгуоуащ: «ФымыгъакIуэ дыгъур», – жиIэри.
– Ей, – жаIэ хъунщIакIуэхэм, – мы щIыпIэм псэууэ дызэрикIыным иужь дивгъэт!
Арати, къэгъазэ ямыIэу хъунщIакIуэхэм ябгынащ а мэзыр.
МыдэкIэ бремен джэгуакIуэхэр – шыдыр, хьэр, джэдур, адакъэр – а унэм къыщIэнауэ матхъэ-машхэри щIэсщ. Мы псысэр фэ фи фIэщ хъуну къыщIэкIынкъым. Ауэ сэ си дадэм мыр щиIуэтэжкIэ, мыпхуэдэу жиIэ и хабзэт:
– Псысэр пцIы защIэкъым. Абы пэжи хэлъщ. Арыншамэ, сыт 157
щхьэкIэ яIуэтэнт ахэр цIыхум?
Мы псысэм къызэрыщIидзэр мыпхуэдэут.
Еуэри, зэгуэрым, дыгъэпс махуэ бзыгъэу, цыжьбанэр и унэ бжэIупэм Iутт, жеIэ, и IитIыр и ныбащхьэм щызэрыдзарэ дзапэ уэрэди жиIэу.
Дзапэ уэрэдыр жиIэу здэщытым, занщIэу игу къокI:
«СыкIуэнщ губгъуэми, балыджэм сеплъынщ. Си гуащэм, цыжьбанэ анэжьым, сабийхэр игъэпскIыху, ихуэпэхукIэ, губгъуэми сынэсынщи, унэми сыкъэсыжынщ».
Цыжьбанэр йожьэри, здэкIуэм, тхьэкIумэкIыхьым хуозэ: ари губгъуэм кIуэрт, и къэбыстэ хьэсэм еплъыну.
Цыжьбанэм къелъагъу тхьэкIумэкIыхьыр, щхьэщэ хуещIри, щыгуфIыкIыу жреIэ:
– Уузыншэм, зиусхьэн тхьэкIумэкIыхь! Дауэ фыпсэурэ?
ТхьэкIумэкIыхьым Iейуэ зигъэкът, пагэт.
Нэмыс хэлъу, цыжьбанэм сэлам кърихыжыным и пIэкIэ, и щхьэр ищIри, Iэдэбыншэу къепсэлъащ:
– СлIо, цыжьбанэ, нэхумыщым губгъуэр къыщIэбущыхьыр?
– Си нэгу зезгъэужьыну сыкъыдэкIащ, – жи цыжьбанэм. уэ. 158
Сабийхэм папщIэ
– Уи нэгу зебгъэужьынуи? – и пащIэкIэм къыщIогуфIыкI тхьэкIумэкIыхьыр. – Уэлэхьи, а уи лъакъуэжь цIыкIухэм жыжьэ уахьыну фэ езмыплъ.
А псалъэхэр цыжьбанэм и гум зэпхидзащ. ИфIэфIтэкъым абы и лъакъуэ къуаншэжь цIыкIухэр кърахъуэну.
– Уа, уэ уи мыгугъэжу пIэрэ а уи тхьэкIумэкIыхь лъакъуэхэр нэхъыфIу, нэхъ псынщIэу зежэу? – йоупщI ар тхьэкIумэкIыхьым.
– Абы шэч хэлъкъым, – жи тхьэкIумэкIыхьым.
– НтIэ, укъыздэжэн? – аргуэру йоупщI цыжьбанэр.
– Уэ сыкъыбдэжэуи? – жи тхьэкIумэкIыхьым, ауан къищIу. –
Си дыхьэшхын къыумыгъакIуэт иджы! А уи лъакъуэ къуаншэжь цIыкIухэмкIэ сэ укъыстежуи?
– Плъагъункъэ, – жи цыжьбанэм. – Плъагъункъэ сыкъыптежа-
– НакIуэт-тIэ, дыщIэгъапхъуэт! – жи тхьэкIумэкIыхьым.
– Зэ умыпIащIэт, – жи цыжьбанэм. – ЯпэщIыкIэ сыкIуэжынщи, пщэдджыжьышхэ сщIынщ, сыхьэт ныкъуэ нэхъ дэмыкIыу сыкъэсыжынщи, итIанэ къыздэжэ. Хъункъэ?
Игъэзэжауэ мэкIуэж цыжьбанэр. Гупсысэурэ мэкIуэж:
«ТхьэкIумэкIыхьыр, дауи, сэ нэхърэ нэхъ жэрщ. Ауэ ар делэщ, сэ сыгубзыгъэщ. Сэ абы бзаджагъэкIэ сытекIуэнщ», – жи.
Цыжьбанэр къосыжри и фызым жреIэ:
– Зыхуапэ, фыз, псынщIэу, си гъусэу губгъуэм унэмыкIуэу хъунукъым.
– Сыт къэхъуар? – жи цыжьбанэ анэжьым.
– ТхьэкIумэкIыхьым сэрэ баз дызэпихьащ, дыкъызэдэжэу къытежым деплъыну. Сэ тхьэкIумэкIыхьым сыкъытемыжу хъунукъым, уэ абыкIэ укъыздэIэпыкъун хуейщ.
– ЖыпIэр сыт, на, делэ ухъужа? – къэуIэбжьащ цыжьбанэ анэжьыр. – Дауэ уэ тхьэкIумэкIыхьым укъызэрыдэжэнур? Тхьэ, занщIэу къыптемыжым!
– Абы уи Iуэху хэлъкъым уэ, фыз, – жи цыжьбанэм. – Зыхуапи, накIуэ. Сэ сщIэр сощIэж.
Фызым зихуапэри, цыжьбанэм щIыгъуу кIуащ губгъуэм.
ЗдэкIуэм цыжьбанэм жреIэ и фызым:
– ТхьэкIумэкIыхьым дэрэ мис мы губгъуэ кIыхьым дыкъыщызэдэжэнущ. Ар зы вагъэмбэкъум дэту, сэ нэгъуэщI вагъэмбэкъум
сыдэту. Уэ, фыз, губгъуэкIэм деж къэув, си вагъэмбэкъум удэту. ТхьэкIумэкIыхьыр къызэрыплъагъуу, къегуо: «Сэ сыкъэсакIэщ уяпэ!» – жыIи. КъыбгурыIуа? Сабийхэм папщIэ
– КъызгурыIуащ, – жи фызым.
Еуэри, апхуэдэу ящIащ. Цыжьбанэм и гуащэр ишэри вагъэмбэкъум деж къигъэуващ, езым къигъэзэжри, тхьэкIумэкIыхьыр къыщигъэнам деж къекIуэлIэжащ.
– НтIэ, дызэдилърэ? – жи тхьэкIумэкIыхьым.
– НакIуэ, ныщIэпхъуэ, – жи цыжьбанэм.
Щхьэж и вагъэмбэкъум кIуэри дэуващ.
– Зы, тIу, щы! – жеIэри мэгуо тхьэкIумэкIыхьыр.
ТIури я лъэ къызэрихькIэ йолъ.
Цыжьбанэм лъэбакъуэ зыщыплI ижри, хуэмурэ къэкIуэжри, и пIэ итIысхьэжащ. Щысщ зегъэпсэхури. ТхьэкIумэкIыхьыр мажэри-мажэ. ВагъэмбэкъукIэм щынэблагъэм, цыжьбанэ анэжьыр къогуо:
– Сэ сыкъэсакIэщ уяпэ! – жи.
цыжьбанэ Цыжьбанэмрэ зэщхьыркъабзэт пхузэхэмыгъэкIыу. ТхьэкIумэкIыхьым егъэщIагъуэ цыжьбанэр къызэрыпежьар.
анэжьымрэ – Иджы дыкъыздикIамкIэ дыгъэгъази, аргуэру дызэдэгъажэ, – жи абы, цыжьбанэ анэжьым жриIэу. – Зы, тIу, щы!
Егъэзэж тхьэкIумэкIыхьми, нэхъ псынщIэжу мэцIыв. Цыжьбанэ анэжьыр и пIэ къинэжауэ исщ.
ТхьэкIумэкIыхьыр вагъэмбэкъупэм нэблэгъэжауэ, цыжьбанэ гуэрыр къогуо:
– Сэ уяпэ сыкъэсыжащ! – жери.
Нэхъ Iеижу егъэщIагъуэ ар тхьэкIумэкIыхьым.
– Иджыри зэ дызэдигъэлъыж, – къолъэIу ар цыжьбанэм.
– Ерэхъу, – жи цыжьбанэми. – Ухуеймэ, иджыри дызэдэжэнщ.
Аргуэруи къызэдожэ.
Мис апхуэдэурэ губгъуэм и кIыхьагъкIэ ирижэм-кърижэжурэ тхьэкIумэкIыхьыр блыщIрэ щэрэ жащ. Зэпымыууи цыжьбанэр къытежырт.
ТхьэкIумэкIыхьыр вагъэмбэкъум и пэм къызэрыблэгъэжу, цыжьбанэр абы егуоурт: «Сэ уяпэ сыкъэсакIэщ!» – жиIэурэ.
ТхьэкIумэкIыхьым игъэзэжырти, вагъэмбэкъукIэм щынэблагъэкIэ, цыжьбанэ анэжь гуэрыр къегуоурт: «Сэ уяпэ сыкъэсакIэщ!» – жиIэурэ.
БлыщIрэ еплIанэ жэгъуэм тхьэкIумэкIыхьыр губгъуэм и зэхуэдитIым нэмысу къэукIуриящ. 159 Сабийхэм папщIэ

Еуэри, король гуэрым зыпхъу иIэт, дахагъэкIэ дуней псом щыцIэрыIуэу. Пэжуи, дахэт ар, узримыгъэплъу, ауэ зихуэдэ щымыIэжуи пагэт. И псэлъыхъухэм ящыщ гуэри зрипэсыртэкъым.
Хэт къылъыхъуми, къыпригъэхырти, зы псалъэ жагъуэ е цIэ лей дыхьэшхэн якIэщIидзэжырт. Королыжьым ипхъу закъуэм псори хуигъэгъурт, ауэ икIэм-икIэжым абыикI иужэгъуащ принцессэм и щхьэзыфIэфIагъыр.
Арати, унафэ ещI джэгушхуэ зэхашэу, щIыпIэ жыжьи, къалэ
благъи щIалэу щагъуэтыр кърагъэблэгъэну – королыпхъур къыдихьэхынкIэ гугъэ гуэр къызыхуэнэжа псори!
Псэлъыхъу Iэджи зэхуэсащ. Ахэр я нэхъыжьыгъэрэ я беягъэкIэ зэкIэлъыкIуэу кърагъэувэкI. Королхэмрэ къэралыр къызыхуэнэну принцхэмрэ япэ иту, итIанэ – герцогхэр, итIанэ – пщыхэр, графхэр, баронхэр къакIэлъыкIуэу, уэркъ къызэрыгуэкIхэр псом я ужь къинэу.
ИтIанэ королыпхъур кърашажьэр аби, псэлъыхъу къеувэкIахэм хагъаплъэ, нэхъ игу ирихьыр лIыуэ къыхихын щхьэкIэ.
Ауэ мы зэми королыпхъум игу зыри ирихьакъым.
Псэлъыхъухэм я зыр абы гъумыIуэ къыщохъу.
– Сырэ фэндырэ! – жери фIещ.
Адрейр – кIыхьсолэрэ, псыпцIэм хэт кърум ещхьу, пэ кIыхьу къелъытэ:
– Къру лъакъуэ, лъакъуэ кIыхь, къэмыкIуэжу къэзыкIухь.
Ещанэр фIэкIэщIщ:
– ЩIым хэгъуащэм сылъыхъуэнт, сытеувэм, дауэ хъун?
ЕплIанэр фагъуэIуэу къыфIощI:
– Ажалу фагъуэщ, цIампIырэу гъурщ!
Етхуанэр тхъуэплъыIуэщ:
– И нэкIур тхъуэплъыбзэщ, елыркъэш гъэвам ещхьыркъабзэщ!.
Еханэр мыкъудану къыщIокI:
– ЖыгыщIэр хьэкукIэ ягъэгъупцIаи, цIынэр гъурыщэ хъуаи, захуэу щытами зиухуэжаи!
Арати, псоми ялъысащ.
Ауэ псом нэхърэ нэхъ зытехуар псэлъыхъухэм къахэлыдыкI король щIалэрат.
Ауан ирипщIыну зыри кIэрыбгъуэтэнутэкъым абы. Хъыджэбзым я нэхъ къабзэми идэнт ар, ауэ королыпхъум ари къыпрегъэх. Абы гу лъитауэ къыщIокI щIалэм и жьакIэр зэрыпапцIэIуэмрэ и гупэмкIэ 160 Сабийхэм папщIэ
къызэрытIеймрэ. АфIэкIа хэмылъу, лажьэ зимыIэ псэлъыхъур джэгупIэ къещI.
– Уарэ, – жи дыхьэшхыурэ, – феплъыт мыбы! Феплъыт! Мыбы и жьакIэпэр зэрывындыпэ! Король-ВынджьакIэ! Король-ВынджьакIэ!
Гъунэгъум щIэнэкIэн зыфIэфIыр мащIэ! – а псалъэр япхъуатэри хахьэж: а цIэр апхуэдизкIэ король щIалэм къыкIэрыпщIати, КорольВынджьакIэкIэ фIэкIа зыри къеджэжыртэкъым.
Ауэ дэтхэнэ джэгури зэ еух.
Псэлъыхъуу къригъэблагъэхэр псори джэгупIэ ищI фIэкIа, щауэ къыхэхын Iуэху принцессэм зэрызэримыхуэр королыжьым къыгуроIуэри, мэгубжь, икIи и щхьэмрэ и тажымкIэ тхьэ еIуэ, и пхъур япэ куэбжэм къытеуIуэ факъырэм иритыну.
МахуитI докI. Пащтыхь унэм и щхьэгъубжэ лъабжьэм шыкIэпшынэ макъ къыщоIу, итIанэ джэгуакIуэ хьэулейм и уэрэдри къыхедзэ. Уэрэдымрэ пшынэмрэ зэрагъэхь щыIэтэкъым: уэрэдыр гукъыдэж къозытхэм ящыщтэкъым, ар, цIыхур игъэгумэщIу, зы сомыжь е щIакхъуэ Iыхьэ къызэрыIах уэрэдт.
Уэрэдыр королым зэрызэхихыу, и унэIутхэр егъакIуэ джэгуакIуэм деж:
– КъыщIэвгъэхьэ ар, – жеIэри. – Мыбы къыщIрехьэ!
ЗэхэуфIеярэ зэхэфыщIауэ факъырэр унэшхуэм къыщIохьэ щтэIэщтаблэу, мэуври уэрэду ищIэр псори къажреIэ королымрэ королыпхъумрэ. ИтIанэ лъахъшэу щхьэщэ къахуещIри къолъэIу, и Iэзагъыр мыхъуу, и гугъуехьым пэкIуэ факъырэ Iус къратыну.
Королым жеIэ:
– Уи лэжьыгъэм хуэдэщ уи лэжьапщIэри. Уи уэрэдхэр апхуэдизкIэ сигу ирихьащи, шынэхъыщIэ, мы сипхъу закъуэр фызу узот.
Ар щызэхихым, хъыджэбз гузэвэгъуэр къыкIэщIэзэрыхьауэ, и адэм и пащхьэм лъэгуажьэмыщхьэу зыщрегъэхуэх, арщхьэкIэ королыр ауи къыхуеплъэкIакъым.
гуащэм, – Абы зыри пхуещIэжынукъым! – жи королыжьым. – Сэ си щхьэмрэ си тажымкIэ тхьэ сIуащ, япэ къэс факъырэм уестынуи, си тхьэлъанэр згъэпэжынущ!
Королыпхъум зилIэжа, тхьэм и хьэтыркIэ къелъэIуа щхьэкIэ, абыикI зыри къикIакъым. Асыхьэтым королыпхъумрэ джэгуакIуэмрэ я нэчыхьыр ятх.
Нэчыхьыр зэратхыу, королым жеIэ:
– Факъырэм и фызыр пащтыхь унэм щIэсыну къекIуркъым. Уи лIым и гъусэу дэнэ ухуейми зегъэхь! 161 Сабийхэм папщIэ
ДжэгуакIуэ факъырэм, псалъэ жимыIэу, нысащIэм и Iэр еубыдри, пщIантIэм деш. Арат япэ дыдэу королыпхъур и адэм и унэшхуэм лъэсу къыщыщIэкIар.
И щхьэр къыхуэмыIэту, лъэныкъуэкIи еплъэкIын укIытэу, кIэлъокIуэ ар и лIым, гъуэгу мывалъэ сабэм тету.
Куэдрэ кIуащ ахэр апхуэдэу, губгъуэхэри бгыхэри зэпаупщIу,
гъуэгушхуэри гъуэгу цIыкIури зэпачу. Сытми, зызэман зэ я лъагъуэр мэз Iув гуэрым щIохьэ.
Жыгеижь гуэрым и лъабжьэм щIотIысхьэ загъэпсэхуну, мо жыг щIагъ жьауэхэм дахьэха королыпхъур щIоупщIэ:
– Мыр хэт зи мэзыр, мы уэгум нэсу кIар?
– ВынджьакIэ фIэпщу бгъэикIарщ.
Къыхэпхыгъатэм ар щхьэгъусэу,
Иджы фыфейт мыр зэгъусэу,
Королыпхъур мэгупсысэ, итIанэ хощэтыкIри, щэхуу жеIэ:
– Щхьэ ВынджьакIэр сымыдарэт,
Сытхъэжынут ар си дарэу1!
ДжэгуакIуэр абы нэбгъузкIэ къеплъащ, ауэ цIутI жиIакъым. Йо- 162
жьэжхэри, адэкIэ макIуэ.
КIуэм-лъейурэ, псышхуэ гуэрым нос, и IуфитIри хъупIэ щхъуантIэу ехыу.
Королыпхъур аргуэру щIоупщIэ:
– Мыр хэт зи губгъуэр, мы щхъуантIэ дахэу кIар?
– ВынджьакIэ фIэпщу бгъэикIарщ.
Къыхэпхыгъатэм ар щхьэгъусэу,
Иджы фыфейт мыр зэгъусэу!
– Еууей, – жи королыпхъум, и нэпсыр къежэхыу. –
Щхьэ ВынджьакIэр сымыдарэт,
Сытхъэжынут ар си дарэу!
ДжэгуакIуэм и нэщхъыр зэхеукIэри, и щхьэр егъэкIэрахъуэ, ауэ зы псалъи жиIэркъым. Аргуэру йожьэжхэри макIуэ.
Дыгъэр бгым къухьэу хуежьауэ, королыпхъумрэ джэгуакIуэ факъырэмрэ зы къалэ бей иным нос. Къалэм и дыщэ куэбжэм чэщанэ хъурей лъагэ къыщхьэщытщ.
Королыпхъур аргуэру щIоупщIэ:
– Мыр хэт зи къалэр, мы уэгум нэсу кIар?
– ВынджьакIэ фIэпщу бгъэикIарщ.
Къыхэпхыгъатэм ар щхьэгъусэу,
Иджы фыфейт мыр зэгъусэу!
1 Си дарэу – си гъусэу. Сабийхэм папщIэ
Королыпхъум афIэкIа хуэхьыжакъым. И нэпситIыр джэшым хуэдэу къелъэлъэхри, и щхьэр зыфIиудыжу гуоуащ:
– Щхьэ ВынджьакIэр сымыдарэт,
Сытхъэжынут ар си дарэу!
ДжэгуакIуэр мэгубжь:
– Мыдэ къакIуэт, тIасэ цIыкIуу сиIэ! – жеIэри. – Уэ нэгъуэщIым узэрыдэмыкIуар щыбгъеижкIэ, ар сэ сигу ирихь уфIэщIмэ, ущоуэ. СлIожь, сэ сызумыпэсу ара?
Королыпхъум зеущэхуж. Псалъэ зэжрамыIэу къалэ псор зэпачри, къалэбгъум къыщоувыIэ, жьы хъууэ щIым хэкIэжа унэжь цIыкIу гуэрым деж. Ар щилъагъум, королыпхъум и гур ехуэхащ. Унэжь цIыкIум йоплъ, и лIым къоплъыжри, щэху дыдэу къоупщI:
– Мы унэ быIуэбышэр хэт зейр? – жери.
– Уэрэ дэрэ дыдейщ! – зигъэщIагъуэу жеIэ джэгуакIуэми, бжэ Iушэр Iуех. – Мыбы дыщыпсэунущ уэрэ дэрэ. НыщIыхьэ!
Королыпхъум зигъэщхъын хуей мэхъу, бжэщхьэIум щебакъуэкIэ, бжаблэм и щхьэр жьэхэмыуэн щхьэкIэ.
– Дэнэ щыIэ-тIэ унэIутхэр? – жи, зеплъыхьри.
– Сыт унэIут узезыхьэр! – жи факъырэм. – Уэ езым уи щхьэ зепхьэжынущ. Мыдэ мафIэ къэщI, псы тегъэуви, тшхын тIэкIу къызэгъэпэщ. Сэ Iейуэ сешащ.
АрщхьэкIэ королыпхъум мафIэ зэращIми зэрыпщафIэми зыри хищIыкIыртэкъыми, езы джэгуакIуэр а Iуэхум иужь йохьэ.
Зызэман зэ пщыхьэщхьэшхэ тIэкIури хьэзыр мэхъу. ЗэлIзэфызыр машхэри мэгъуэлъыж.
тхьэмыщкIэр къыщелъэф:
диIэкъым!
ЕтIуанэ махуэм факъырэр нэхумыщу къыщолъэтри, королыпхъу – Къэтэдж, унэгуащэ, иныжь жей умыщIу! Дэ ди пIэкIэ лэжьэн Арати, махуитIкIэ зэдопсэу ахэр мытхъэ-мылIэу, икIи хуэм-хуэмурэ джэгуакIуэ тхьэмыщкIэм и гъэтIылъыгъэ тIэкIур йокI.
– ИIэ, фыз, дызэрытхъар ирикъунщ, – жи лIым. – Дэ мы Iуэхуншагъэм фIым дыхуишэнукъым. Уэрэ дэрэ диIэ тIэкIур дошхыж, ауэ зыри къэдлэжьыркъым. Еуи, уэ матэ пщIыуэ къегъажьэ. КъыпэкIуэнышхуи щыIэкъым, ауэ гугъуехьышхуи текIуадэркъым.
ЛIыр мэзым макIуэ, дзэлыч пеупщIри зы хьэнж1 псо къехь.
Королыпхъум матэ ищIыну хуожьэ, арщхьэкIэ чы ткIийхэр хуэгъэдаIуэркъым. Абыхэм ядэркъым загъэшынуи, зэрыубыдынуи, мо тхьэмыщкIэм и Iэ хужь цIыкIухэр къратхъ, яуIэ мыхъумэ.
1 Хьэнж – Пхъэ зэкIуэцIыпха. Вязанка. 163 164
Сабийхэм папщIэ
– Iыхьы! – жи, лIыр абы и лэжьэкIэм къоплъри. – Мыр уэ пхуэдэ Iэпэзадэм IэщIагъэ хуэхъунукъым. Еуи, цыкIуэкIыр къащтэ. Хэт ищIэн, уи IитIымрэ уи акъылымрэ абы пэлъэщынкIи хъунщ.
Королыпхъум цыкIуэкIыр къещтэ, арщхьэкIэ мо Iуданэ къурэм и Iэпхъуамбэ цIыкIухэр зэпехри, лъыр къапыткIуу щIедзэ, и нитIым нэпс къызэрыщIэткIум ещхьу.
– Сыт бэлыхьу тхьэм укъыстрилъхьэт! – жи лIым. – Тхьэм и хьэтыркIэ жыIэ – сыт уримыхьэнэ?! НтIэ, деуэу, кхъуэщын шынакъ-бжьэнакъкIэ дысондэджэру деплъын?. Нащхьэ пщIырэ, ахъшэ къеIыпхыу утесынщ бэзэрым.
«А дыдыд, – жи игукIэ королыпхъум, – ди къэралым щыщ гуэр мы къалэм къакIуэрэ, а утым1 нихьэрэ, бэзэрым сытесу кхъуэщын сщэуэ илъагъумэ, дауэ хъуну!. Сыт хуэдэу Iейуэ къысщыдыхьэшхын мыгъуэ ахэр сэ!»
Ауэ сыт и Iэмалт? Е шхын щхьэкIэ улIэнщ, е сытри пщIэнщ. Арати, королыпхъур арэзы мэхъу сондэджэрыну.
ЯпэщIыкIэ сатур хъарзынэу йожьэ. Мо цIыхубз дахэм и кхъуэщынхэр цIыхум зэрапхъуэу ящэху, къемыдауэу жиIэр кърат. Ар дэнэ къэна, ахъшэри кърату ящэхуа кхъуэщынхэри къезытыж къахокI.
Апхуэдэурэ мэпсэу ахэр. Фалъэрэ тепщэчу яIэр псори ящэху. Аргуэру лIым зы гулъэ къещэху кхъуэщын хьэкъущыкъуу. Королыпхъури бэзэр утым тотIысхьэ, гъуэгум и гъунэгъуу, и хьэпшыпхэр кърегъэувэкI аби, сату ищIыну зегъэхьэзыр.
Мис абдеж, къыздикIари къыздихуари ямыщIэу, шы пхъашэ тесу
зы чэф гуэр зыщIыпIэкIэ къыкъуоцIэфт аби, кхъуэщын къегъэувэкIахэм, гъуэжькуийм хуэдэу ирожэ, сабэрэ къутахуэрэ фIэкIа умылъагъужу къегъанэри.
Королыпхъум и нэпситIыр къыфIощэщэх.
– Еууей, узыгъуэр къызатынкъэ иджы сэ! – жи абы шынауэ, хьэкъущыкъу зэхэкъутар зэхидзыжурэ. – Сыт мыгъуэ иджы си лIым къызжиIэнур!.
Ар жэкIэ кIуэжри къытепсыха лажьэр гъыуэ и лIым хуиIуэтэжащ.
– Хьайдэ хьэхь иджы! – жи лIыми. – А зиунагъуэрэ, хэт кхъуэщын хьэкъущыкъу ищэу гъуэгу Iуфэм IутIысхьэр!. Хъунщ, иджы, умыгъ! Солъагъу тэмэму уэ зы лэжьыгъэ гуэрми узэрыхэмызэгъэнур. Сэ нобэ королым и унэшхуэм сыщыIати, пщэфIапIэм сыщыщIэупщIащ тхьэщIакIуэ фыхуэмейуэ пIэрэ, жысIэри. Хуейуэ жаIащ. Айдэ, зыгъэхьэзыр! Сэ усшэнщи, IэнатIэм узгъэувынщ. НэгъуэщI мыхъуми, уи ныбэ изу ушхэнщ.
1 Ут – площадь. Сабийхэм папщIэ
Мис апхуэдэу принцессэ дахэр тхьэщIакIуэ-лъэсакIуэ мэхъу. Иджы ар пщафIэм и Iэпыдзлъэпыдзщи, лэжьыгъэм я нэхъ фIейр елэжь. И кIэпхынышхуэм и жып куухэм кхъуэщын цIыкIу иригъэувахэщи, ныкъуэшхыу къыхуагъанэр псори абыхэм ярелъхьэ. Пщыхьэщхьэм кхъуэщын цIыкIухэр къехьыжри унэм щошхэ.
Мис а зэманым, королыпхъу тхьэщIакIуэм шыуан фIейхэр
илъэщIрэ хьэкум яжьэр къритхъуу здэлажьэм, пащтыхь унэм Iуэхушхуэ кърахьэжьауэ зыхуагъэхьэзыр – король щIалэм и хьэгъуэлIыгъуэр къоблагъэ.
Йоуэри, уэредадэ махуэри къос.
Лэжьыгъэр иуха нэужь, королыпхъур щэхуу пщэфIапIэм къыщIокI, и щхьэм докIуейри – нэгъуэщI мыхъуми хьэгъуэлIыгъуэшхуэм хэплъэн щхьэкIэ – зал нэхъыщхьэм и бжэ къуагъым зыщеудыгъу.
Арати, уэздыгъэ миныр къызэщIонэ. Нурыр ироджэгу дыщэми, дыжьынми, налкъутми; хьэщIэхэри – зым нэхърэ адрейр нэхъ щIэращIэу – къыщIохьэ пащтыхь залым.
Королыпхъур бжэкъуагъым къыкъуэплъурэ къахоплъэ абыхэм, нэхъыбэрэ къахэплъэхукIи, и щхьэм нэхъ мыгъуагъи хуехьыж.
«Зэгуэрым сэ къысфIэщIу щытат сэр нэхъыфI дунейм темыту, сэ пажэм срапажэу, – йогупсыс ар. – Мис иджы икIэм сранэхъыкIэщ.»
ЗэкIэлъхьэужьу унэIутхэр блокI, тепщэчышхуэхэм шхыныгъуэ
лъапIэхэр илъу блахри. КъыщагъэзэжкIэ зэ зым, зэ адрейм кIэрыхубжьэрыхухэр къыхуедз – хэт дэлэн щхьэфэ, хэт джэдкъаз дамэ, хэти бдзэжьей кIэмажьэ, езыми ахэр къиубыдурэ и кхъуэщын цIыкIухэм ирелъхьэ, иужькIэ я деж ихьыну.
А дакъикъэм залым къыщIокI езы король щIалэр – шылэрэ къэдабэкIэ зэщыхуэпыкIауэ, дыщэ лэрыпсри и пщэм илъыжу.
Бжэкъуагъым къуэт цIыхубз щIалэ дахэр къыщилъагъум, и Iэр иубыдри къигъэфэну щIилъэфащ. ЦIыхубзыр абы къыIэщIэкIыжыну зэрылъэкIкIэ йоIэ, и щхьэр щIекъэ, и нэр егъэпщкIу. Королыпхъур мобы къицIыхужынкIэ мэшынэ. Ар король ВынджьакIэрат – мис а зымахуэ ВынджьакIэ зыфIищу, лажьэншэу къыщыдыхьэшхыу къыдихужарат.
АрщхьэкIэ абы и Iэ лъэщхэм уаIэщIэкIыжыныр апхуэдэу тынш цIыкIутэкъым. Король-ВынджьакIэ королыпхъу тхьэщIакIуэр утыкум ирешэри, къыдэфэу щIедзэ.
Абдеж цIыхубзым и кIэпхыныпсыр зэпоуд. Кхъуэщын цIыкIухэр и жыпым къоху, унэ лъэгум тохуэри, щыкъуейуэ мэщащэ. Хьэнтхъупсри, жьэрыкуейри, къупщхьэри, вэгъури утыкум кърекIутэ. 165 166
Сабийхэм папщIэ
Псори къыщиудауэ апхуэдизкIэ ину дыхьэшхырти, пащтыхь унэм и блынхэр зджызджырт, къэуэным хуэдэу. Дыхьэшхырт хьэгъуэлIыгъуэм къэкIуа хьэщIэшхуэхэр, дыхьэшхырт королым и блыгущIэт цIыхубзхэмрэ кавалерхэмрэ, дыхьэшхырт паж ныбжьыщIэхэри, чэнджэщэгъу къетхъухахэри. УнэIутхэри, я ныбэр яIыгъыу, дыхьэшхырт.
Королыпхъум и закъуэт зи дыхьэшхын къэмыкIуэр. Мы напэтехымрэ пудыныгъэмрэ къылъыса нэхърэ щIы къатиблкIэ кIуэцIрыхуам нэхъ къищтэнт.
И IитIыр и нэкIум IуипIауэ ар залым къыщIожри, и нэм щIы имылъагъуу, дэкIуеипIэм къытолъадэ, къыщIэжын и гугъэу.
АрщхьэкIэ зыгуэр къыщIэрохьэ, и дамэпкъыр еубыдри, Королыпхъум и щхьэр къиIэтрэ еплъмэ – аргуэру ар КорольлъэщыгъэкIэ щIешэж.
ВынджьакIэрат!
КъедэхащIэурэ къыжреIэ абы:
– Умышынэ! СыкъэпцIыхужакъэ? Мо къалэ гъунэм деж щыт унэ быIуэбышэжь цIыкIум къыбдыщIэса джэгуакIуэ тхьэмыщкIэр сэращ. А бэзэрым уи кхъуэщынхэр щызыкъута гусарри1 сэрат. Лажьэ имыIэу бгъэпуду ауан пщIа псэлъыхъури сэрат. Уэ пхуэсщIа лъагъуныгъэм и хьэтыркIэ сэ си мантиер2 факъырэ щыгъынкIэ зэсхъуэкIри, мыпхуэдиз пудыныгъэр уэзгъэшэчащ – цIыхум и жагъуэ щащIкIэ, хуэмыфащэ щрапэскIэ, абы и псэр гугъу зэрехьыр къыбгурыIуэн щхьэкIэ, уи гур къэщабэу, уи нэкIум хуэдэу, дахэ хъун щхьэкIэ.
Королыпхъум и гур хэщIу гъащ.
– Еууей, сыту сыкъуэнша, сыту леишхуэ зесхьа: сэ схуэфащэкъым уи щхьэгъусэу сыщытыну!. – жи абы, и щхьэм хужиIэжу.
Ауэ королым жригъэIакъым абы жиIэну и гугъа псор.
– Аууей! Iей псори IэщIыб хъуащ, – жи абы. – Иджы ди уэредадэр дыгъэIэт!
Королым и блыгущIэт цIыхубзхэми гуащэ ныбжьыщIэм налкъутрэ налмэскIэ гъэщIэрэщIа бостей къыщатIагъэри, залхэм я нэхъ ину я нэхъ дахэм яшэ – мыбы щызэхэст нэхъ хьэщIэшхуэхэр, нысащIэм и адэ королыжьри я гъусэу.
Зэхуэсахэр псори ныбжьыщIитIым къехъуэхъурт, зэгурыIуэ яку дэлъыну, насып яIэну.
дыщыIа мыгъуэкъым абы.
Мис абдежщ хьэгъуэлIыгъуэ нэсым щыщIидзар. Ауэ уэрэ дэрэ 1 Гусар – шуудзэм хэт зауэлI.
2 Мантие – плащым ещхьу щыгъын щIыIутелъщ, кIыхьу икIи бгъуэуэ. Псалъэжьу зэхэлъ псалъэзэблэдз








































ЕкIуэкIыу: 3. Узыхэтым., уи унэ умыкIуэж. 5. Уи закъуэ ушхакIэ уи Iупэ адрейхэр. 8. щыгъуэ бжьэдыгъур зэшщ. 10. акъыл нэхърэ акъылищэ. 11. ГъущIыр зэращIым щыгъуазэм. пхъэнкIийм хидзэркъым. 12. псэлъэрейщ. 13. ЗылъэкI. и куэдщ. 14. Псэу. нэхърэ. псэу. 15. Акъыл зиIэр. щIыб ису къезухьэкI. 16. Дыгъужьым ишхри имышхри. 18. ЩIы пшэр и хьэдзи. 20. И. хуадэркъым, къыхуамыдэ ищIэркъым. 22. нэфщ. 23. щIым псэ къыхелъхьэж. 27. Мыгъуи. зэхуэдэу зэдоIэ. 29., уи IитIыр къыпщытхъужынукъым. 30. гъунэгъу нэхърэ. жыжьэ нэхъ лъапIэщ. 31. Пэжыр. щIакъуэ тесщ. 32. уиIэмэ, нысэ уиIэщ. 33. ЖамыIэ., ямыIуэтэж щыIэкъым. 35. и жьэ и щIопщщ. 36. ЛIы 1
16. 169 Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, 170
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Ставрополь щIыналъэ, ЕсэнтIыгу къалэ,
Никольскэм и уэрам, 5а, ООО «Издательство «Южный регион». 3 171



