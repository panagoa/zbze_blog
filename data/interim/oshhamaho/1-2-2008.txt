Адыгэ тхакIуэхэм я журнал
1958 гъэ лъандэрэ къыдокI
1 2 2008 Январь – гъэ апрель
Къэбэрдей-Балъкъэр Республикэм и ТхакIуэхэм я
союзымрэ КъБР-м Щэнхабзэмрэ хъыбарегъащIэ
IэнатIэхэмкIэ и министерствэмрэ къыдагъэкI
Редактор нэхъыщхьэр
IутIыж Борисщ
Редколлегием хэтхэр:
Елгъэр Кашиф (жэуапыхь секретарь), Къагъырмэс Борис, Къэжэр Хьэмид, Къэрмокъуэ Хьэмид, КхъуэIуфэ Хьэчим,
Нало Ахьмэдхъан, Тхьэгъэзит Зубер, ХьэкIуащэ Андрей
Налшык
2008 Юбилейный номер
Ошхамахо
(Эльбрус)
Литературно-художественный журнал На кабардинском языке
Учредители: Министерство культуры и информационных коммуникаций КБР, Союз писателей КБР
Главный редактор
Борис Утижев
Редакционная коллегия:
Борис Кагермазов, Хамид Кажаров, Хамид Кармоков, Хачим Кауфов, Ахмедхан Налоев, Зубер Тхагазитов, Андрей Хакуашев, Кашиф Эльгаров (ответственный секретарь)
Технический редактор – Мадина Гурижева
Корректор – Марина Жекамухова
Компьютерный набор – Зареты Князевой и Залины Гетоковой
Сдано в набор 10.01.08.
Подписано к печати 28.02.08. Формат 70×1081. Бумага газетная. Печать офсетная. Усл. п. л. 34, 65. Уч-изд. л. 30, 29. Тираж 2100 экз. Заказ № 7. Цена в розницу – договорная.

Индекс издания: 73926
Регистрационный № Н-0036
Адрес редакции:
КБР, г. Нальчик, пр. Ленина, 5 н а Г П «Республиканский полиграфкомбинат им. Революции 1905 г.» Нальчик, пр. Ленина, 33
Обложка художника Заурбека Бгажнокова:
IутIыж Борис. ЛIэщIыгъуэ ныкъуэм дриплъэжурэ. 4 «Iуащхьэмахуэ» журналым и юбилейм хуэгъэза хъуэхъухэр. 19 И НЭХЪ ПАЖЭ. 66
Пэублэ псалъэ. 46
КIэрашэ Тембот. Мэхъаджэ. -. 47
Теунэ Хьэчим. Гупсысэ кIэщIхэр. 62
Нало Ахьмэдхъан. Псыхьэ нанэ. Къущхьэ СулътIан. ЩIакIуэ щIагъым. 70
Нало Заур. ТIытIу и дыгъэ шыщIэр. 73
Къэрмокъуэ Мухьэмэд. ЩхьэкIуэ зышэч щхьэ шхыгъуэ йохуэ. - Журт Биберд. Адэ лъапсэжь. - Мэзыхьэ Борис. Мазэхэ жэщ. Н о - Дыгъужь Къурмэн. Мырсыт. - Бэрзэдж СэIимэт. Мыл джанэ. - Къанкъул Заур. КIэгъуасэ хужь. Ду- нейр зейр мылъкурщ. Жэщ пса- лъэмакъ. 107
Аброкъуэ Беллэ. Нэпс. 116. 97. 90. 92. 81. 86
ЖЫГ Пэублэ псалъэ. 120
Илъэс 50-м къриубыдэу «Iуащхьэма- хуэ» журналым тета усэхэм ящыщ- хэр. 120
Пэублэ псалъэ. 197
Ди литературэм къыхыхьагъащIэхэм я усэхэр. 198 Пэублэ псалъэ. 203
Дыгъужь ФуIэд. Адыгэ хэхэсхэмрэ Адыгэ хэкумрэ. 204 – Пэублэ псалъэ. 353
ГъукIэмыхъу Iэубэчыр. Iэры- хуэу къащти, шэрыуэу Iуатэ.. 353
Джаурджий Хьэтыкъэ. Сэ вже- сIэну сыхуейт. 358
Абдокъуэ Iэуес. Лъабжьэхэмрэ къуэпсхэмрэ. 364
БищIо Борис. Ди бзэр тхъумэ- жыну дыхуеймэ. 370 ЗИ Пэублэ псалъэ. 375
Жыгун Азимэ. ЛIэужьыр бжьи- блкIэ мауэ. 375
IутIыж Борис. Афэрым!. 378 И. 382
Пэублэ псалъэ. 380
КъардэнгъущI Зырамыку. Ады- гэ анекдотхэр. 381
Дудар Хьэутий. Щхьэ шэч къы- тепхьэрэ? Уахъ урикъуэмэ, хъунущ, тIо! - ШэджыхьэщIэ Хьэмыщэ. Анэ- дэлъхубзэ. 383
Алихъан Жэмалдин. Сыкъэ- ушмэ… 384 Шыд Хьэсэнбий итхыжа гушы- Iэхэр. 386
Щихъ Залым. Пародиехэр. 389 Бейтыгъуэн Сэфарбий. ЖыIэ- гъуэхэр. 390
КъуэщIысокъуэ Владимир. Гу- шыIэ сурэт. 393
Мыз Ахьмэд. Псалъэзэблэдз: «Адыгэ литературэ». 394
Япэ ита къыдэкIыгъуэм тета псалъэзэблэдзым и жэуапхэр 396

И Пэублэ псалъэ. 217
Къуэш литературэхэм я Iэужьу «Iуащхьэмахуэ» журналым тета
тхыгъэхэм ящыщхэр. 217. 252
Пэублэ псалъэ. 249
Абазэ Албэч. Псыпэ дахэ. 250
ЩэрэлIокъуэ Талъостэн.
Нэгурэш. Акъсырэ Залымхъан. Хъымсад. - КIурашын БетIал. Адыгэхэм я япэ театр. 262. 256 И Пэублэ псалъэ. 265
Сокъур Мусэрбий. Къэбэрдей литературэм и зыужьыкIэм и IуэхукIэ. 265
ХьэкIуащэ Андрей. «Муслъы- мэн» журналым папщIэ. 281
Шэвлокъуэ Петр. ТхакIуэ щэ- джащэ. 288 Пэублэ псалъэ. 296
Бетрожь Руслан. Адыгэ лъэпкъ- хэр къызэрыхъуам теухуауэ. 296
Къэжэр Валерэ. Пасэрей адыгэ хасэ зэхыхьэкIэр. 301
МафIэдз Сэрэбий. Адыгэхэм я сабий гъэсэкIэу щытар. 305
КхъуэIуфэ Хьэчим. Иужьрей Гирей. 309
Къущхьэбий Анзор. Иордан ады- гэхэр. 319
Бейтыгъуэн Сэфарбий. Шорэ и унагъуэр. 323
Мэрзей Аслъэн. ЗекIуэм пыщIа хабзэхэр. 328
Жэмыфэ Гъазий. Израиль ады- гэхэр. 340
Варкербарт. Адыгэхэр. 346
Иремадзэ Кетованэ. Шарлоттэ- ХьэIишэт. 350 ЛIэщIыгъуэ ныкъуэм
дриплъэжурэ
«Iуащхьэмахуэ» журналым къызэринэкIа гъуэгуанэм ущриплъэжкIэ, ар къызытепщIыкIыжа «КъаруущIэ», «МакъыщIэ», «Къэбэрдей» альманаххэм я гугъу умыщIыныр емыкIуи щыуагъи хъунт. «КъаруущIэмрэ» «МакъыщIэмрэ» 30 гъэхэм къыдэкIыу щытащ, «Къэбэрдей» альманахым и япэ къыдэкIыгъуэр Хэку зауэшхуэр щиуха 1945 гъэм и октябрь мазэм дунейм къытехьащ.
Сыт хуэдизу зэманыр мыхьэлъами, сыт хуэдиз тхьэмыщкIагъэ цIыхум къатемыпсыхами, зауаем зи гъуэгур зэпиупщIа ди литературэр адэкIи кIуэтэн зэрыхуейм и щыхьэту къэунэхуа «Къэбэрдей» альманахым и къалэныр нэсу зэригъэзэщIам шэч хэлъкъым. Нобэ къэгъуэтыжыгъуей дыдэ хъуа а альманахым и «Iуащхьэмахуэ» журналым щылажьэхэм тхакIуэшхуэ Шортэн Аскэрбий кърагъэблэгъащ, ТекIуэныгъэм и махуэмкIэ ехъуэхъунхэу. 1979 гъэ: Гъубжокъуэ Лиуан, Елгъэр Кашиф, Шэвлокъуэ Петр, Шортэн Аскэрбий, Мысачэ Петр, Къэрмокъуэ Хьэмид, Мокаев Магомет. къыдэкIыгъуэхэм къытехуащ, зыщагъэунэхуащ а зэманым цIэрыIуэ хъуагъэххэ ди тхакIуэхэми иужькIэ ди литературэм и пщIэр лъагэу зыIэта авторхэми я тхыгъэхэр. ЦIыхухэр зэIэпахыу еджэрт «Къэбэрдей» альманахым, я анэдэлъхубзэкIэ къытехуэ тхыгъэ дэтхэнэри яфIэщIэщыгъуэт, яфIэгъэщIэгъуэнт.
Нобэ, «Iуащхьэмахуэ» журналым и илъэс 50 юбилейр щыдгъэлъапIэ махуэхэм, гуапэу дигу къэдгъэкIыжыну ди къалэнщ а ди журналыр къызэрытэджыкIыжа «Къэбэрдей» альманахым и къызэгъэпэщакIуэхэу, абы и Iуэхур зэфIэува хъуным псэемыблэжу телэжьахэу Теунэ Хьэчим, КIыщокъуэ Алим, КIуащ БетIал, ЩоджэнцIыкIу Iэдэм сымэ. Псом хуэмыдэжу, фIыщIэ ин хуэфащэщ альманахым и япэ редакторхэм ящыщ КIуащ БетIал. БетIал езыр талантышхуэ зиIэ усакIуэт, абы къыхэкIыуи тхэн щIэзыдзагъащIэхэм чэнджэщэгъуфI, гъуэгугъэлъагъуэ яхуэхъурт.
ЖыпIэнуракъэ, ди литературэр лъэ быдэкIэ ува хъунымкIэ мыхьэнэшхуэ иIащ «Къэбэрдей» альманахым.
Апхуэдэу щыт пэтми, альманахым и зэфIэкIыр, и къэухьыр къезэвэкIыу щIидзащ цIыхум я зэхэщIыкI кIуэ пэтми зызыужьым. Нэрылъагъу хъуащ лъэпкъым и гъащIэр лъэныкъуэ куэдкIэ ди нэгу къыщIэзыгъэхьэн журнал диIэн зэрыхуейр. Зэуэ къемыхъулIами, ди лъэпкъыр мыгувэу лъэIэсащ а и хъуэпсапIэм: «Iуащхьэмахуэ» зыфIаща журналыр 1958 гъэм и февраль мазэм япэу дунейм къытехьауэ, илъэс 50 мэхъури зэи зэпыу имыIауэ мазитI къэскIэ зэ къыдокI. Дунейм къытехьакIэщ номер 300, мыр абы къыпыувэ къыдэкIыгъуэщи, мин бжыгъэ къыкIэлъыкIуэну Тхьэм жиIэ! Балъкъэр усакIуэ цIэрыIуэ Кулиев Къайсын «Iуащхьэмахуэ» журналым и редакцэм я хьэщIэщ 1976 гъэ * * * Тхыдэм дежкIэ илъэс 50-р напIэзыпIэм хуэдэщ, ауэ зиузэщI зэпытурэ литературэ псо къызэрытэджыкIа журналым и IуэхущIафэхэм уахэплъэжа нэужь, наIуэ мэхъу ар гъуэгуанэ кIыхьу, гъуэгуанэ купщIафIэу зэрыщытыр.
Литературэ журнал дэтхэнэми и IуэхущIафэхэр дахэ хъунмыхъуныр нэхъыбэу зэлъытар, дауи, абы къыхуэтхэ тхакIуэхэрщ, усакIуэхэрщ, журналистхэрщ, ауэ куэд дыдэ елъытащ ар къыдэкIыным хуэзыгъэхьэзырхэми. Я цIэ къитIуэнщ а илъэс 50-м къриубыдэу журналым и редактор нэхъыщхьэу щытахэм: Щомахуэ Амырхъан, ЩоджэнцIыкIу Iэдэм, Тхьэгъэзит Зубер, Къэрмокъуэ Хьэмид, Шэвлокъуэ Петр. Ахэми редакцэм щылэжьа адрей тхакIуэхэми фIыщIэ ин ябгъэдэлъщ журналыр ефIакIуэурэ, зиужьурэ къызэрыгъуэгурыкIуамкIэ. «Iуащхьэмахуэ» журналым и редакцэм щылэжьащ тхакIуэ, усакIуэ Iэзэхэу, журналист IэкIуэлъакIуэхэу куэд: Шырыт Хьэтызэ, КIурашын БетIал, Мысачэ Петр, Гъубжокъуэ Лиуан, Балъкъэр Фоусэт, Сокъур Мусэрбий, Елгъэр Кашиф, Къагъырмэс Борис, КIэщт Мухьэз, Уэрэзей Афлик, ХьэIупщы МуIэед, Къаныкъуэ Заринэ сымэ. Редакцэм щылэжьа нэхъыжьхэм ящыщу ноби я IэнатIэ мытыншыр хъарзынэу ирахьэкI тхакIуэ, усакIуэ цIэрыIуэхэу Елгъэр Кашифрэ Къагъырмэс Борисрэ.
Редакцэм и тхыдэм къыхэнапхъэщ ар къыщызэIуаха махуэм щIидзэу илъэс 40-м щIигъукIэ машинисткэу абы щылэжьа ПхъэвакъащIэ Марзидан. И хьэдрыхэ дахэ Тхьэм ищI, цIыху Iэдэбу, емызэшыж лэжьакIуэу къытхэтащ ар зы унагъуэ курых хуэдиз «Iуащхьэмахуэ» журналым щылажьэхэмрэ адыгэ тхакIуэхэмрэ.: Уэрэзей Афлик, Щхьэумэжь БетIал, Мысачэ Петр, Хьэх Сэфарбий, КIэщт Мухьэз, Елгъэр Кашиф. 1980 гъэ: «Iуащхьэмахуэ журналым и редакцэм, (сэмэгумкIэ къыщыщIэдзауэ щысхэр) Къагъырмэс Борис, Шпанагель Эткар, Хьэх Сэфарбий, БакIуу Хъанджэрий, Къэрмокъуэ Мухьэмэд, Елгъэр Кашиф; (щытхэр) IутIыж Борис, Джэрыджэ Арсен.
1994 гъэ
фIэкIа мыхъу коллективым. Апхуэдэу ди редакцэм илъэс зыбжанэкIэ машинисткэу щылэжьащ псэемыблэж лэжьакIуэ, цIыху гуапэ Амщокъуэ ШэIибэтрэ компьютерым дыхуэкIуа нэужь, а Iуэхум пэрыува оператор IэкIуэлъакIуэ Джыназ Заретэрэ. Хэхауэ фIыщIэ гуапэ яхужысIэну сыхуейщ «Адыгэ псалъэ» газетым щащIэ лэжьыгъэшхуэхэм къадэкIуэу, «Iуащхьэмахуэ» журналым и корректор, техред лэжьыгъэхэр зыгъэзащIэ ЖьэкIэмыхъу Маринэрэ Гъурыжь Мадинэрэ. И лэжьэкIэм къегъэлъагъуэ иджыблагъэ ди коллективым къыхэхъуа оператор Джатокъуэ Залинэ хъарзынэу къызэрытхэзэгъэнур. Псалъэ гуапэ хуэфащэщ редакцэм и бухгалтер Дыду Марини. Я къалэн Iыхьэр хьэлэлу ягъэзащIэу редакцэм зэманыфIкIэ къыдэлэжьащ техред Iэзэхэу Жэмбей КIуушкIэ, ЛIуп Лидэ, корректор Мэремкъул Ленэ сымэ, н.

«Iуащхьэмахуэм» и редактор нэхъыщхьэу щытахэр, абыхэм Iуэхур къадэзыIэту къабгъурыта цIыху гуащIафIэхэр уи нэгу щIэтурэ а блэкIа лIэщIыгъуэ ныкъуэ гъуэгуанэм уриплъэжмэ, гу нэхъ зылъыптэхэм ящыщщ Iуэху зехьэкIэ и лъэныкъуэкIэ редакцэм щыува традициехэм нэхъыфIу хэлъхэр, зэманым къезэгъхэр хъума зэрыхъуным пылъурэ къызэрекIуэкIыр.
Псалъэм папщIэ, апхуэдэ традициеу «Iуащхьэмахуэм» къыдекIуэкIхэм ящыщщ: 1) журналым и гъэпсыкIэ нэхъыщхьэхэмрэ и форматымрэ зэхъуэкIыныгъэшхуэ ямыIэурэ къызэрыдэкIыр;
2) ди лъэпкъ литературэм и Iыхьэ псоми, щхьэж зэрыхуэфэщэнкIэ, журналым гулъытэ зэрыщагъуэтыр, тхылъаджэхэм я деж нэхъ щIэупщIэ щызиIэ, абы къыхэкIыуи нэхъ зызыужь прозэм «Iуащхьэмахуэ» журналым и редакцэм.: (СэмэгумкIэ къыщыщIэдзауэ щысхэр) ПхъэвакъащIэ Марзидан, Къагъырмэс Борис, Елгъэр Кашиф; (щытхэр) Къаныкъуэ Заринэ, IутIыж Борис. 1995 гъэ
листаж нэхъыбэ зэрыхухихыр; 3) печатым мыкIуа тхыгъэ фIэкIа традзэну къызэрыIамыхыр (авторым и юбилей щагъэлъапIэм деж къищынэмыщIа). АтIэми къуаншагъэ хъунт, зэманым къызэрезэгъынкIэ, журналым пIалъэ-пIалъэкIэрэ зэхъуэкIыныгъэ гуэрхэр емыгъэгъуэтамэ. Апхуэдэ зэхъуэкIыныгъэхэм нэхъ къежьапIэ яхуэхъу хабзэр журналым рубрикэщIэхэр хэгъэхьэнырщ. РубрикэщIэм Iэмал къует гулъытэншэу къанэ Iуэхугъуэ гуэрхэм журналыр хуэбунэтIынымкIэ е а Iуэхухэр нэхъ тегъэчыныхьауэ къыщыIэта хъунымкIэ.
БлэкIа лIэщIыгъуэм и 90 гъэхэм, псоми зэрытщIэщи, цIыхум я гъащIэм, я гупсысэкIэм ину зихъуэжауэ щытащ. НэгъуэщIынэкIэ гъащIэм еплъ хъуащ адыгэхэри. Ди тхыдэр, ди тхыбзэр нэхъ къафIэIуэху, хамэщI щыпсэу ди лъэпкъэгъухэм я Iуэху зытетым нэхъ щIэупщIэ хъуахэу щытащ. ГъащIэм дыпэджэж щIыкIэу, а зэманым дэ журналым хэдгъэхьащ мыпхуэдэ рубрикэхэр: «Тхыдэ лъагъуэхэр», «Анэдэлъхубзэ – лъэпкъым и гупсэ», «Культурэм и лъахэм» жыхуиIэхэр. Ди литературэм и щIэблэм папщIэ «ШыхулъагъуэкIэ» еджэу рубрикэ, спортым хуэгъэза «Шурылъэс»
рубрикэр, н. ТхакIуэхэм, усакIуэхэм я юбилей е фэеплъ датэхэм щхьэкIи журналым рубрикэ щхьэхуэ иIэщ: «ЖьантIэ». Нэхъапэхэм «Дынохъуэхъу!» псалъэр къагъэсэбэпу щытащ апхуэдэ рубрикэ папщIэу. Ар, пэжу, псалъэ дахэщ, ауэ дунейм ехыжа тхакIуэм е усакIуэм и юбилейм папщIэ къэбгъэсэбэпыну къызэремызэгъым щхьэкIэ, «ЖьантIэ» рубрикэм дыкъытеувыIащ. А рубрикэр журналым икухэм нэхъ хуозэ, юбилярым и цIэр, абы теухуа псалъэхэр, и тхыгъэхэр (иджыри зэ жытIэнщи, юбилей зиIэ тхакIуэм, усакIуэм и тхыгъэр къытехуауэ щыта-щымытакIэ редакцэм зэхидзыркъым) зэрыдгъэпажэр абыкIи къыхэдгъэщ щIыкIэу. Лъэпкъым Iыхьэлейуэ пщIэ зыхуищI закъуэтIакъуэхэм (псалъэм папщIэ, ПащIэ Бэчмырзэ, ЩоджэнцIыкIу Алий, КIыщокъуэ Алим сымэ хуэдэ цIыху щэджащэхэм) я сурэтхэр пэIущIэ жинтым тыдодзэ, абы теухуа тхыгъэхэмкIи журналыр къызэIудох. Лъэпкъ литературэм хэлъхьэныгъэ хуэзыщIа дэтхэнэми (ТхакIуэхэм я союзым хэт-хэмыт щымыIэу) абыкIэ редакцэм гулъытэ хуещI.
Нэщхъеягъуэри, сыт пщIэн, гъащIэм пхухэдзынукъым: ди тхакIуэ дунейм ехыжауэ журналым щыгъуэ псалъэ къыщытримыдзэ зэи къэхъукъым. * * *
КъыдэкIын зэрыщIидзэ лъандэрэ «Iуащхьэмахуэ» журналым игу нэхъ зыхуэмызагъэу щытахэм я гугъу пщIымэ, шэч хэмылъу, нэхъапэ зи цIэ къиIуапхъэр литературэ критикэр аращ. Журналыр къызэрыунэхурэ дэнэ къэна, ди литературэр къызэрежьэ лъандэрэ а гуныкъуэгъуэр щыIэурэ къокIуэкI жыпIэмэ, ущыуэнукъым. АтIэми, ди литературэ критикэр хуэм-хуэмурэ зэрыужьыхыпэр къэплъытэурэ нэхъапэхэм ятха критикэ тхыгъэхэм уахэджыхьыжа нэужь, занщIэу гу лъотэ щIэныгъэшхуэ зыбгъэдэлъ, емышыжуи а Iуэхум телэжьа критикхэр дызэриIам. Псом хуэмыдэжу, Сокъур Мусэрбийрэ Шэвлокъуэ Петррэ лэжьыгъэ ин хузэфIагъэкIащ ди литературэм абы ехьэлIауэ. Теунэ Хьэчим, Нало Заур, ХьэкIуащэ Андрей, Къэрмокъуэ Хьэмид, Къэжэр Хьэмид, КхъуэIуфэ Хьэчим, КIурашын БетIал, Гъут Iэдэм, Къэшэж Людмилэ сыми жыджэру хэлэжьыхьащ а Iуэхум. Илъэс 50-м къриубыдэу тхыгъэ куэд дыдэ къытрадзащ абыхэм «Iуащхьэмахуэ» журналым: ди литературэм и щытыкIэр, и кIуэкIэр уи нэгу къыщIэзыгъэувэ тхыгъэшхуэхэр, жанр гуэрхэм ди литературэм зэрызыщаужьым теухуа статьяхэр, тхакIуэ щхьэхуэхэм я Iэужьхэм критикэнэкIэ дахэзыгъаплъэ лэжьыгъэхэр. Мы ди тхыгъэ пакIэр къызэрыщIэддзамкIэ дыухынщи, журналхэр дэни, сытым дежи критикэ тхыгъэ щIагъэлъэIуу къыщIэкIынущ, ауэ, ди редакцэм ехьэлIауэ жыпIэмэ, пэж дыдэу, дэ яужь зэманым нэхъ къытIэрымыхьэхэм ящыщщ критикэ тхыгъэхэр. Дащогугъ зи щIэныгъэр абы хуэщIахэм а Iуэхум зратыжыну. * * *
ТхакIуэм и тхыгъэм увыIэпIэ нэс щигъуэтыр тхылъыращ, ауэ а «увыIэпIэ нэсым» зигъэлъэгъуауэ, зиукъэбзауэ нэсыным щхьэкIэ, журналым нэхърэ нэхъ гъэунэхупIэфI, дауи, щыIэкъым. Аращ, хамэбзэкIэ жыпIэмэ, «журнал вариант» жыхуаIэжри.
Прозэр къапщтэмэ, а илъэс 50-м ди тхакIуэ цIэрыIуэхэм я Iэдакъэ къыщIэкIауэ зы тхыгъэшхуи къэнауэ къыщIэкIынкъым «Iуащхьэмахуэ» журналым япэ щIыкIэ зыщимыгъэунэхуауэ, зыщимыгъэкъэбзауэ.
КIыщокъуэ Алим, Теунэ Хьэчим, Шортэн Аскэрбий, Къашыргъэ ХьэпащIэ, Нало Ахьмэдхъан, МафIэдз Сэрэбий, Къэрмокъуэ Мухьэмэд сымэ, нэгъуэщIхэми я романхэр. ЩоджэнцIыкIу Iэдэм, ШэджыхьэщIэ Хьэмыщэ, Журт Биберд, КхъуэIуфэ Хьэчим, Хьэх Сэфарбий, Бозий Людин сымэ я повестхэр. Нало Заур, Мэзыхьэ Борис сымэ я новеллэхэр. Елгъэр Кашиф, Гъэунэ Борис, Шыбзыхъуэ Мухьэдин, Елчэпар Анатолэ, Апажэ Ахьмэд, КIэбышэ Лилэ сымэ, нэгъуэщIхэми я рассказхэр… ЖыпIэнуракъэ, ди лъэпкъ прозэм зиужьынымкIэ хэхауэ къалэнышхуэ игъэзэщIащ, иджыри егъэзащIэ «Iуащхьэмахуэм».
Поэзием ехьэлIауэ жыпIэмэ, ди усыгъэм и дамэр ин дыдэу щиукъуэдия зэману жыпIэ хъунущ а илъэс тхущIыр. Тхьэм ирещIи, усыгъэ нэхъ «нэфIэуфIэу» адыгэ усакIуэхэм ятхауэ хъуам япэ лъэбакъуэр щачар «Iуащхьэмахуэ» журналыращ. Дызэрыщыгъуазэщи, зи унэцIэ къедбжэкIа ди прозаик цIэрыIуэхэм мыусакIуэуи яхэтыр мащIэщ. Ахэми, 60-70 гъэхэм ди литературэм уэру къыхыхьа щIэблэми я зэфIэкIыр нэрылъагъу зыщIар, я талантым зыщаукъуэдияр «Iуащхьэмахуэ» журналыращ. Куэд мэхъу ахэр: Къэжэр Петр, КIэщт Мухьэз, Тхьэгъэзит Зубер, Елгъэр Кашиф, Къагъырмэс Борис, Къэжэр Хьэмид, Бештокъуэ Хьэбас, Бицу Анатолэ, Жылэтеж Сэлэдин сымэ, нэгъуэщIхэри. ТхакIуэхэмрэ усакIуэхэмрэ я пенсэ кIуэгъуэр къэблэгъэху «ныбжьыщIэ» псалъэр щыхужаIэ щыIэщ. КъикIышхуэ щымыIэ хуэдэу щыт щхьэкIэ, тхакIуэм, усакIуэм и увыпIэр литературэм наIуэ щыхъуным щхьэкIэ, а псалъэ дахэр имычэзууэ къэмыгъэсэбэпамэ нэхъыфIу ди гугъэщ. Ди литературэм щыныбжьыщIэу жыпIэнкIэ Iэмал иIэкъым, псалъэм папщIэ, усакIуэхэу Мыкъуэжь Толэ, Хьэту Петр, Бэлагъы Любэ, Къаныкъуэ Заринэ, ПщыукI Латмир, МахуэлI Нарзан сымэ (Псалъэм къыдэкIуэу жытIэнщи, МахуэлI Нарзан ди литературэр куэдкIэ зыщыгугъ хъун усакIуэу сэ къызолъытэ, ауэ, ди жагъуэ зэрыхъущи, ари кIэщущ хъужащ яужьрей зэманым).
А ныбжьым итхэм ящыщу адыгэ прозэр зыгъэкIуэтэфын тхакIуэхэу сэ си щхьэкIэ къысщохъу Лыкъуэжь Неллирэ Аброкъуэ Беллэрэ. (Лъэныкъуэ зрагъэзыжыпэну мурад ямыщIамэ). Ахэми я тхыгъэхэр нэхъыбэу хэIущIыIу зыщIар журнал «Iуащхьэмахуэращ». Литературэм и Iыхьэхэм ящыщу драматургием сытым дежи нэхъ теухь хабзэщ. Театрым и нэкIэ уеплъмэ, утеухьи хъуну къыщIэкIынщ, тщIэркъым, ауэ «Iуащхьэмахуэ» журналыр къыдэкI зэрыхъурэ къытехуа пьесэхэм уахэплъэмэ, литературэ и IуэхукIэ ахэр зыкIи къакIэрыхуу ди гугъэкъым ди прозэми, ди поэзиеми.
Журналым тетащ ди драматург нэхъыжьхэу ЩэрэлIокъуэ Талъостэн, Шортэн Аскэрбий, Акъсырэ Залымхъан, КъардэнгъущI Зырамыку сыми драматургиер зи литературэ Iуэхугъуэ нэхъыщхьэхэм хэзыбжэу щымыта нэгъуэщI ди тхакIуэ нэхъыжьхэми я пьесэхэр. Шэрджэс адыгэхэм я драматургиери гулъытэншэу къигъэнакъым «Iуащхьэмахуэм». Мы яужьрей илъэс зыбжанэм къриубыдэу журналым къытехуащ Тут Тезадэ, Шыд Юрэ сымэ я пьесэ хъарзынэ акт куэд хъухэр. Журналым тетащ ди тхакIуэхэу, усакIуэхэу Бештокъуэ Хьэбас, Тхьэмокъуэ Барэсбий, Жылэтеж Сэлэдин, Лыкъуэжь Неллэ, Къаныкъуэ Заринэ, Жырыкъ Заур сымэ я пьесэхэр. Театрым Iуэху ищIрэ хэджыхьмэ, сэбэп къахуэхъун гуэрхэр ахэм къазэрыхэкIынум шэч хэлъкъым. * * *
Щхьэхуэу тепсэлъыхьыпхъэщ ди литературэм къыщIэхъуэ щIэблэр «Iуащхьэмахуэм» къыпыщIауэ, я тхыгъэхэр кIэщI-кIэщIурэ къытехуэу зэрыщытым. «Шыхулъагъуэ» – аращ зэреджэр ТхакIуэхэм я союзым егъэбыдылIауэ щыIэ щIалэгъуалэ литературэ хасэм. Куэд щIауэ абы и унафэщIыр тхакIуэ Хьэх Сэфарбийщ. Тхьэм хущIигъэхьэ, – Сэфарбий Iуэху щхьэпэ елэжь ди литературэм щIэблэ иIэнымкIэ. А литературэ хасэм и фIэщыгъэцIэ дыдэр рубрикэу къищтащ «Iуащхьэмахуэ» журналми: «Шыхулъагъуэ». А рубрикэм щIэтуи щIэмытуи ди журналым куэдрэ къытохуэ Хьэхым и гъэсэнхэм я тхыгъэхэр. Хуабжьу дагъэгуфIэ, псалъэм папщIэ, усэнымкIэ зи зэфIэкIыр къэзыгъэлъагъуэхэу КъуэщIысокъуэ Марьянэ, Бит Индирэ, Бэрбэч Аслъэнджэрий сымэ. Абыхэм я литературэ къыхыхьэкIэм теухуауэ жыпIэмэ, нэхъ бгъэщIагъуэ хъунущ ахэм прозэм зезытахэр нэхъыбэу зэрахэтыр. Апхуэдэхэм ящыщщ, псалъэм папщIэ, зи прозэ тхыгъэхэр
«Iуащхьэмахуэ» журналым тезыдзахэу Нэхущ Мадинэ, Нартокъуэ Анжелэ, КIарэ Альбинэ, Бит Индирэ, Къаныкъуэ Анфисэ, НафIэдз Мухьэмэд сымэ. «Iуащхьэмахуэр» сытым дежи
хущIокъу ахэр зэригъэгушхуэным, ауэ уагъэгушхуэ зэпыту литературэм узэрыхэмытыфынур езыхэми къагурыIуэу я Iэзагъэм нэхъри зэрыхагъэхъуэнум пылъынхэу дащогугъ. Псом ящхьэращи,
«Iуащхьэмахуэ» журналым и напэкIуэцIхэм наIуэ къыщыхъуащ ди литературэм и гур иухыж зэрымыхъунур, щIэблэ дызэриIэр. Бетэмал, абыхэм щIалэ цIыкIуу яхэту дэ тщIэр тIу къудейщ. Апхуэдэурэ кIуэмэ, адыгэ литературэр зэгуэр бзылъхугъэхэм къахуэнэжыну къыщIэкIынущ… * * *
«Адыгэм хьэщIэр и щIасэщ» жиIакъэ пасэрейм. А хабзэм быдэу тетщ «Iуащхьэмахуэ» журналри къызэрежьэрэ. Тхьэм ирещIи, СССР-кIэ еджэу щыIа къэралышхуэм зы лъэпкъ литератури щыIауэ къыщIэкIынкъым зи тхыгъэ гуэрхэр ди журналым темытауэ.
Гулъытэ хэха дапщэщи ди журналым деж щегъуэт, псалъэм папщIэ, ди къуэш шэрджэс адыгэхэм я литературэм. ТхьэхужыIэу жыпIэнумэ, шэрджэс тхакIуэхэр дэ зэи япэддзыхкъым къэбэрдей тхакIуэхэм, усакIуэхэм, абыхэм лъэпкъ журнал ягъуэтыху
нэгъуэщIу дахущытынри къезэгъкъым.
Ди жагъуэ зэрыхъущи, адыгейхэм я тхыгъэу къытIэрыхьэр кIуэ пэтми нэхъ мащIэ хъууэрэ макIуэ, нэхъ зэлъэIэсыгъуей, зэлъи- хьэгъуей хъуащ. А гукъанэр дызэриIэр тхущIэмыхъумэ щхьэкIэ, «Iуащхьэмахуэ» журналым зи тхыгъэ темытауэ зы адыгей тхакIуэ цIэрыIуи щыIэу къыщIэкIынкъым. Ар наIуэ къащI редакцэм щытхъумэ номер 300-м. Апхуэдэ дыдэщ «Iуащхьэмахуэ» журналым ди къуэш абхъазхэм я литературэми пщIэ зэрыщигъуэтар: къыдэкIыгъуэ псокIэ зэхъуажэу щыщыта зэмани щыIащ. Ди къуэш балъкъэрхэм я литературэми хэхауэ «хьэщIагъэ ирихыурэ» къекIуэкIащ, ноби апхуэдэщ «Iуащхьэмахуэ» журналыр. Адыгэ тхакIуэхэм, усакIуэхэм зэрадзэкIыурэ куэд дыдэрэ къытехуэу щытащ, ноби къытохуэ балъкъэр тхакIуэхэм, усакIуэхэм я тхыгъэхэр.
Урысхэм е нэгъуэщI лъэпкъхэм къахэкIа тхакIуэхэм я тхыгъэ цIэрыIуэхэу куэд дыдэ адыгэбзэкIэ зэдзэкIауэ тетащ «Iуащхьэмахуэ» журналым. Пушкин, Толстой, Тургенев, Чехов, Горький, Шолохов, Айтматов… ЖыпIэнуракъэ, СССР къэралыгъуэшхуэм иса лъэпкъхэм я тхакIуэшхуэу, усакIуэшхуэу зыри къэнауэ къыщIэкIынукъым «Iуащхьэмахуэм» адыгэбзэкIэ «къыщымыпсэлъа». Пэжым и хьэтыркIэ жытIэнщи, а къыдэкIыгъуэ щищым уриплъэжа нэужь, тIэкIуи щрагъэлеиIуэ щыIауэ къыпщохъу апхуэдэ номер «зэхъуэжэкIэхэмкIэ». ХьэщIагъэ зепхьэныр хъарзынэщ, ауэ зыхущыIэж литературэм темыплъэкъукIыщэурэ зехьэн хуейуэ къытщохъу апхуэдэ хьэщIагъэхэр. ЖыпIэнуракъэ, егъэлеяуэ фIы зыри щыIэкъым, псори мардэ гуэрым итын хуейщ. * * *
Журналыр сытым дежи япыщIауэ щытщ абы еджэ цIыхухэм. ЗэIущIэхэр къуажэхэм, къалэ лэжьапIэхэм, хъупIэхэм щрагъэкIуэкIыу щытащ нэхъапэхэм. Ар дэнэ къэна, 1983 гъэм Лениным и цIэр зэрихьэу щыIа колхозым и правленэр, парт, комсомол организацэр, профкомыр зы лъэныкъуэу «Iуащхьэмахуэ» журналым и редакцэр нэгъуэщI лъэныкъуэу зэгурыIуэныгъэ зэращIылIауэ щытащ зэдэлэжьэнхэу. ЗыщIэж нэхъыжьхэм зэрыжаIэжымкIэ, апхуэдэ зэпыщIэныгъэхэм лъэныкъуитIми сэбэп къахуишэрт. Пэжщ, апхуэдэ Iуэхугъуэ ехьэжьахэр зи нэщэнэр нобэ щымыIэж идеологиерати, абы дэкIуэдыжауи жыпIэ хъунущ апхуэдэ жэрдэмхэр. Нобэ тыншкъым апхуэдэ зэпыщIэныгъэхэм лъагъуэ къахуэбгъуэтыныр. ИтIани редакцэм щылажьэхэр кIэщI-кIэщIурэ яIуощIэ ди журналыр зыIэрыхьэхэм. Ар сэбэп мэхъу ди журналым Iэ щIэзыдзхэм я бжыгъэм къыхэгъэхъуэнымкIи. Къыхэзгъэщыну сыхуейт ди журналым цIыху нэхъыбэм Iэ щIадзынымкIэ сытым дежи сэбэп ин къытхуэхъу районхэм, еджапIэхэм, цIыху щхьэхуэм я цIэхэр. Ахэм ящыщщ, псалъэм папщIэ, Аруан, Тэрч районхэр, ахэм я РОНО-хэр, Налшык дэт Педколледжыр, ещэщIанэ, тIощIрэ етхуанэ курыт еджапIэхэр. «Iуащхьэмахуэр» ди къуэш шэрджэсхэм яIэрыхьэнымкIэ дэIэпыкъуэгъуэшхуэ къытхуохъу тхакIуэхэу, усакIуэхэу Шэрджэс Алий, Шорэ Ахьмэд, Адзын Мухьэмэд сымэ. Тхьэразы къахухъу псоми. ЕбгъэфIакIуэ, нэхъ дахэ пщIы мыхъун журнал щыIэкъым, ауэ, зэрыщытам ебгъапщэмэ, мы иужьрей илъэсхэм журналым и теплъэм фIы и лъэныкъуэкIэ зихъуэжауэ къытщохъу. Зытрадзэ тхылъымпIэм и фIагъыр нэхъ лъагэ хъуащ, и жинтыр зэрыгъэщIэрэщIари зыIэрыхьэхэм ягу ирохь. (Абы и лъэныкъуэкIэ фIыщIэ хуэщIыпхъэщ сытым дежи дгъуэт, къыддэIэпыкъу художник Iэзэ Бгъэжьнокъуэ Заурбэч). Мыри узэрыгуфIэ хъунухэм ящыщщ: 1993 гъэ лъандэрэ журналым и листажым печатнэ листитI къыхагъэхъуащ. (10-т зэрыхъури, 12 ящIащ). Ар хъарзынэщ, ауэ «Iуащхьэмахуэ» журналым и редакцэм, ди ТхакIуэхэм я союзым куэд щIауэ къадекIуэкI лъэIур иджыри зэ утыку къислъхьэну сыхуейт: ди гъунэгъу республикэ языныкъуэхэм ещхьу, щхьэ мыхъурэ «Iуащхьэмахуэ» журналыр мазэ къэс къыдэкIыну ягъэув. Мелуан ныкъуэм щIигъу ди лъэпкъым дежкIэ къемызэгъыу къыдолъытэ ди анэдэлъхубзэкIэ къыдэкI балигъ журнал закъуэр мазитI интервал иIэурэ къыдэкIыныр. Ди республикэм и унафэщIхэм дащогугъ ди тхакIуэхэмрэ еджакIуэхэмрэ куэд щIауэ яIэ а хъуэпсапIэр икIэм-икIэжым нахуапIэ ящIыну. * * *

Зыгуэрхэм пхэнжу къагурымыIуэным щхьэкIэ, мащIэу тепсэлъыхьын хуейуэ къызолъытэ мы юбилей къыдэкIыгъуэр мыпхуэдэу зэхэдгъэувэнкIэ щIэхъуам и щхьэусыгъуэм. ЗанщIэу жытIэнщи, редакцэм щылажьэхэм я дежкIэ кIуэдкIэ нэхъ тынш хъунут, дэтхэнэ зи чэзу къыдэкIыгъуэми ещхьу, редакцэм щIэлъ тхыгъэхэмкIэ дгъэнщIрэ, «Iуащхьэмахуэ» журналым и ныбжьыр илъэс 50 зэрырикъуар тщыгъупщэжауэ къащымыхъуным щхьэкIэ, мыпхуэдэ зы псалъащхьэ дэщIыдгъужамэ. АтIэми, дэ нэхъ щхьэпэ хъуну къэтлъытащ, дытепсэлъыхьыж къудей мыхъуу, «Iуащхьэмахуэ» журналым а илъэс 50-м къриубыдэу ищIа тхыгъэ гъэтIылъыгъэхэм ящыщ гуэрхэр фи пащхьэ нитлъхьэныр. (А мурадыр диIэти, унафэщIхэм я арэзыныгъэ хэлъу мы къыдэкIыгъуэм и листажыр хэпщIыкIыу нэхъ ин щIэтщIари аращ). Ахэр къыхэтхыным щхьэкIэ, фи фIэщ зэрыхъун, редакцэм и библиотекэм щIэлъ къыдэкIыгъуэ 300-р мызэ-мытIэу
щIэтпщытыкIыжакIэ, щIэдмыджыкIыжа, дызыхэмыджыхьа
щIагъуэ къэдмыгъанэу.
«Iуащхьэмахуэ» журналыр, еджэхэм зэращIэщи, дэтхэнэри тхылъ курых хуэдиз мэхъу. АтIэ фи нэгу къыщIэвгъэувэт абыхэм балигъ ихъухьа ди литературэм тхакIуэ, усакIуэ цIэрыIуэрэ мор-мыр жыхуаIэ тхыгъэ ехьэжьауэ щызэблэкIар зыхуэдизыр. Дапхуэдэут-тIэ зы къыдэкIыгъуэм пхуигъэхуэн ахэм къазэрыхэпхынур? Адыгэ литературэр зи мыхьэрэм дэтхэнэри хъарзынэу зыщыгъуазэ, зэрыжаIэу, «хрестоматие цIэрыIуагъэ зиIэ» тхыгъэхэр къыхэтхыурэ антологие зэхэгъэувэкIэу дгъэпсамэ, дэркIи нэхъ тыншт, зыкъомми ар нэхъ яфIэкъабыл хъуну къыщIэкIынут. Ауэ дэ, дызэчэнджэщыжри, къэтлъытащ нобэрей тхылъеджэр нэхъ зыщымыгъуазэ, абы дежкIэ нобэ гъуэтыгъуафIэ дыдэу щымыт, псоми ящхьэращи, яфIэгъэщIэгъуэну зэджэну къытщыхъу тхыгъэхэр къызэрыхэтхыным. А къыхэхыкIэм нэсу дытемытыфагъэнкIи хъунщ дэ сытым дежи, ауэ апхуэдэ мурадыр ди гъуазэу мы номерыр зэрыдгъэпсар фщIэмэ, ди гуапэщ.

Ди псалъэм и кIэухыу фIыщIэ ин яхуэсщIыну сыхуейщ «Iуащхьэмахуэ» журналым и ныбжьыр илъэс 50 зэрырикъуам папщIэ псалъэ гуапэ къытхужызыIахэу Къэбэрдей-Балъкъэр Республикэм и Президент Къанокъуэ Арсени, зи хъуэхъу гуапэхэр къытхуезыгъэхьа, ди гуфIэгъуэр къыддэзыIэт псоми. Хэхъуэну, зиужьыну, ефIэкIуэну, гъащIэ кIыхь дыдэ хъуну Тхьэм жиIэ адыгэ лъэпкъым и хъугъуэфIыгъуэ нэхъ лъапIэ дыдэу жыпIэ хъуну ди литературэм и зыужьыпIэ, и хэхъуапIэ «Iуащхьэмахуэр!» Борис Щомахуэ Амырхъан Тхьэгъэзит Зубер ЩоджэнцIыкIу Iэдэм Къэрмокъуэ Хьэмид Шэвлокъуэ Петр Шырыт Хьэтызэ, Балъкъэр Фоусэт, жэуапыхь секретарь редактор Мысачэ Петр, Сокъур Мусэрбий, редактор жэуапыхь секретарь КIурашын БетIал, КIэщт Мухьэз, редактор редактор
Гъубжокъуэ Лиуан,
редактор Уэрэзей Афлик, Жэмбей КIуушкIэ, редактор техред Къаныкъуэ Заринэ, Амщокъуэ ШэIибэт, редактор машинисткэ
ПхъэвакъащIэ Марзидан, ЛIуп Лидэ, машинисткэ техред
Мэремкъул Ленэ,
корректор
2 Заказ № 7 IутIыж Борис, Елгъэр Кашиф, Къагъырмэс редактор жэуапыхь Борис, нэхъыщхьэ секретарь редактор ХьэIупщы ЖьэкIэмыхъу Гъурыжь МуIэед, Маринэ, Мадинэ, редактор корректор техред Джыназ Дыду Джатокъуэ Заретэ, Маринэ, Залинэ, оператор бухгалтер оператор Хъуэхъухэр
Бэчыжь Лела,
филологие щIэныгъэхэм я доктор, профессор, хэку гуащэ: Къэрэшей-Шэрджэс Республикэм щыпсэу адыгэ тхакIуэ псоми къабгъэдэкIыу фи юбилей дахэмкIэ ину сынывохъуэхъу зи фIэщыгъэцIэр зефхьэ
Iуащхьэмахуэ щэджащэм и пщIэмрэ и лъагагъэмрэ зи гъуазэ фи журналыр а бгыр щытыхукIэ ди лъэпкъым иIэну! Ди жагъуэ зэрыхъущи, дэ, шэрджэс адыгэхэм, зэкIэ диIэкъым ди литературэм Iэпэгъу къыхуэхъу журнал Iув. Апхуэдэу щытми, ди тхакIуэхэм зеиншафэ къатумыгъауэу уэ, «Iуащхьэмахуэ» журналыр, удиIэщи, догуфIэ икIи догушхуэ. Мыри жысIэну сыхуейщ: зэманым нэхъри къыдгуригъаIуэурэ макIуэ адыгэхэр дигурэ ди псэкIэ нэхъ дызэрызыгъэIыгъын Iэмалхэр къэтлъыхъуэ зэпыту дыщытын зэрыхуейр. Апхуэдэ Iэмал нэхъыфIхэм ящыщ ди литературэхэр, зэбгрылэжьыкIыурэ зэхамэ хъупэнхэм нэдмыгъэсу, зэпэгъунэгъу тщIыуэрэ зэхэдгъэкIыхьыжыным дыхущIэкъун зэрыхуейр. Дэ къыдэмыхъулIэми, къэкIуэну щIэблэм къайхъулIэнкIэ согугъэ а хъуэпсапIэр. А хъуэпсапIэм гъунэгъу дыхуэзыщIыфынухэм ящыщ зыщ «Iуащхьэмахуэ» журналри, и Iуэхур ефIакIуэ зэпыту, зэрыгушхуэн тхакIуэхэмрэ усакIуэхэмрэ къыбгъурыту игъащIэкIэ адыгэ лъэпкъым иIэну Тхьэм жиIэ! МэшбащIэ Исхьэкъ,
Адыгей Республикэм и цIыхубэ тхакIуэ, и хэкулI:
Ткъош лъапIэхэр! Журналэу «Iошъхьэмафэ»
иIофышIэхэр! «Iошъхьэмафэ» еджэнхэр
шIу зылъэгъухэрэр!
Журналэу «Iошъхьэмафэ» къыдэкIынэу зыригъэжьагъэр илъэс шъэныкъо зэрэхъугъэм пае тыгу къыддеIэу тышъуфэгушIо, лIэщIэгъу ныкъом къыкIоцI къэбэртэе литературэм хэхъоныгъэшхоу ышIыгъэм журналым иIахь ин зэрэхэлъым, джыри лъэгапIэхэр зэриштэщтым тицыхьэ телъэу тыфэлъаIо гъэшIэ кIыхьэ хъунэу, къэбэртэе литературэм ыцIэ чыжьэу зыгъэIугъэхэм, лъагэу зыIэтыгъэхэм кIэу атхыхэрэмкIэ еджакIохэр бэрэ ыгъэгушIонхэу, мэкъакIэхэр къыгъот зэпытынэу.
2* Къэбэртэябзэм ыпсэ нахь лъэш, нахь дахэ зышIыгъэхэ, зышIыхэрэ тхакIохэм аIэпэ дышъэ къыпыкIы-гъэхэм «Iошъхьэмафэ» инэкIубгъохэм ренэу чIыпIэ шагъотыгъ джыри щагъоты. Ти адыгэ Республикэ итхакIохэм атхыгъэхэр Къэбэртэе-Бэлъкъар Республикэм щыпсэурэ адыгэхэм апэрэу язгъэшIагъэр «Iошъхьэмафэ» ары.
ШIу шъузылъэгъурэ шъукъошхэу Адыгэ Республикэм
итхакIо пстэури Тхьам телъэIу «Iошъхьэмафэ» гъашIэ мыухыжь къыритынэу, къыдэкI пэпчъ еджэхэрэр тхыгъэ гъэшIэгъонхэмкIэ, гупшысэ куухэр зыхэлъ тхыгъэхэмкIэ ыгъэгушIо зэпытынэу!
Къэбэрдей-Балъкъэр Республикэм
и ТхакIуэхэм я союзым и правленэ:
«Iуащхьэмахуэ», «Минги-тау» журналхэм къэбэрдей лъэпкъымрэ балъкъэр лъэпкъымрэ я дежкIэ мыхьэнэуэ яIэр къэлъытэгъуейщ. ЖыпIэ хъунущ ди литературэхэр къызэрыхъукIари зыужьыпIэ яхуэхъуари а журналхэрауэ. Зэманыр макIуэ, гъащIэми дунейми захъуэж, ауэ хъуэж ямыIэу ди журналхэр тетщ къалэн нэхъыщхьэ къыщащIам икIи зыщащIыжам: адыгэ литературэмрэ балъкъэр литературэмрэ заужьыным телэжьэным, абыхэмрэ ди лъэпкъэгъухэмрэ зэпызыщIэ, зэрызыгъэгъуэт лъэмыж яхуэхъуным.
Ди журналхэр къэзыгъэунэхуауэ зи жьауэм щIэт (учредитель) Къэбэрдей-Балъкъэр Республикэм и ТхакIуэхэм я союзым къыбгъэдэкIыу гурэ псэкIэ дынывохъуэхъу «Iуащхьэмахуэ», «Мингитау» журналхэм я редакцэхэм щылажьэхэми а журналхэр щIыщыIэж ди тхакIуэ псоми: илъэс 50 юбилейр – ар дыщэ юбилейуэ ябжри, фи Iуэхур нэхъри дэкIуейуэ куэдрэ ди литературэхэм фахуэлэжьэну Тхьэм жиIэ! Долгих лет тебе, «Ошхамахо»!
Сердечно, по-братски от всей души поздравляем коллектив редакции, всех кабардинских писателей и весь читающий адыгский мир с 50-летием со дня выхода первого номера литературно-художественного и общественно-публицистического журнала «Ошхамахо». «Ошхамахо» заслуженно и по праву является символом гордости адыгов, их человечной и мудрой литературы, которая издается на языке Али Шогенцукова и Алима Кешокова. Со страниц журнала исходит свет, щедро дающий тепло, только там тонко и четко слышится биение сердца родного народа.
Добра и мира, благополучия и долгих лет тебе, «Ошхамахо», вершина счастья и адыгагъэ!
С уважением, искренне ваша редакция журнала «Минги-тау»
Къэбэрдей Адыгэ Хасэ: Илъэс щэ ныкъуэкIэ дызэIэбэкIыжмэ, дунейм къытехьауэ щытащ «Iуащхьэмахуэр», нобэ Къэбэрдей-Балъкъэрми, Адыгей- ми, Къэрэшей-Шэрджэсми щызэIэпах, хамэ къэралхэм щыпсэу ди лъэпкъэгъухэми ялъэIэс, яхуэщхьэпэ, псоми фIыуэ тлъагъу, зыхуэдэ щымыIэ журнал хъарзынэр. ЛIэщIыгъуэ ныкъуэ хъуауэ ар ерыщу, гуащIафIэу икIи купщIафIэу толажьэ адыгагъэм, анэдэлъхубзэм зегъэужьыным,
ижь-ижьыж лъандэрэ ди лъэпкъым къыдэгъуэгурыкIуэ хабзэфIхэр хъумэным, япэкIэ гъэкIуэтэным. Журналым и напэкIуэцIхэм дыкъыщоджэ ди лъэпкъым и тхыдэм, и цIыху пэрытхэм я Iэужьым, зэрахьа лIыгъэм, яхэлъа хахуагъэм, псэемыблэжагъым, нэмысым, гущIэгъум теухуа тхыгъэ зэмылIэужьыгъуэхэм – романхэм, повестхэм, рассказхэм, усыгъэ хьэлэмэтхэм, «Iуащхьэмахуэм» и къыдэкIыгъуэхэм щыдогъуэт зи ныбжькIэ, зи IэщIагъэкIэ, зи Iуэху еплъыкIэхэмкIэ зэхуэмыдэ тхакIуэ, усакIуэ, щIэныгъэлI Iэджэм я къалэмыпэм къыщIэкIа, художественнэ фащэ зэмыфэгъухэмкIэ гъэпса хъыбархэр, теплъэгъуэхэр, ущиехэр, чэнджэщхэр. ЖыпIэ хъунущ лъэпкъ журналыр ди щIэблэм и дежкIэ гъэсакIуэ, узэщIакIуэ Iущу. Уи теплъэр гуапэу, уи щIыхьыр лъагэу, уи IэужьыфIхэр адыгэ лъэпкъым и гъуазэу гъэ минхэр къыугъащIэ, ди «Iуащхьэмахуэ» лъапIэ!
ХьэфIыцIэ Мухьэмэд,
«Адыгэ псалъэ» газетым и редактор нэхъыщхьэ: «Адыгэ псалъэ» газетым и лэжьакIуэхэм я цIэкIэ гурэ псэкIэ сынывохъуэхъу «Iуащхьэмахуэ» журналым и ныбжьыр илъэс щэ ныкъуэ щрикъу махуэ лъапIэмкIэ. Илъэс щэ ныкъуэм и кIуэцIкIэ журналым куэд дыдэ зэфIихащ, ди литературэм и пщIэр лъагэ хъун, абы и къарур нэхъри къеблын, и гуащIэм хэхъуэ зэпытурэ зиужьын папщIэ. Журналыр зы махуи теплъэкъукIакъым ди литературэм зэпич гъуэгуанэхэм. Абы къыпэщыт къалэнхэр убзыхунырщ «Iуащхьэмахуэм» и пщэ дапщэщи
дэлъар икIи ар хузэфIэкIащ. ХузэфIэкIащ, и пащхьэ апхуэдэ къалэн къызэритыр фIыуэ къыгурыIуэрти. «Iуащхьэмахуэ» журналыр сыт щыгъуи хущIэкъуащ, ноби хущIокъу адыгэ тхакIуэхэм я къалэмыпэм къыщIэкI тхыгъэхэм я фIыпIэм цIыхур щыгъуазэ щIыным. Абы и напэкIуэцIхэм щIэх-щIэхыурэ ущрохьэлIэ ди литературэм, ди тхыбзэм, ди бзэм я тхыдэмрэ я нобэрей щытыкIэмрэ куууэ щызэпкърыха тхыгъэ хьэлэмэтхэм. Аращ «Iуащхьэмахуэм» и пщIэр щIэлъагэр, абы еджэхэм я бжыгъэм кIуэ пэтми щIыхэхъуэр. Журналым ныбжьэгъу щимащIэкъым, ди къуэш республикэхэм нэмыщI, адыгэ щыпсэу хамэ къэралхэми. ТхакIуэхэм, усакIуэхэм, щIэныгъэлIхэм я Iэдакъэ къыщIэкI тхыгъэщIэхэм цIыхур щыгъуазэ щIын къудейркъым журналым и пщэ дэлъыр, ар абы и къалэн нэхъыщхьэхэм ящыщми. Анэдэлъ- хубзэмрэ лъэпкъ тхыбзэмрэ я IэфIыр цIыхум зыхегъэщIэн, абы щIэпIыкIын, къыщIэгъэтэджэн – къалэн нэхъыщхьэ дыдэхэм ящыщщ ар ди зэманым, аращ журналыр абы щIытемыплъэкъукIыр. Ди фIэщ мэхъу адыгэ лъэпкъым дежкIэ мыхьэнэшхуэ зиIэ а къалэн инхэм зэрыпэлъэщын къарурэ гуащIэрэ «Iуащхьэмахуэ» журналым зэрыбгъэдэлъыр. Илъэс щэ ныкъуэр цIыху ныбжьым и фIыпIэщ. Ар дыдэр хужыпIэ хъунущ «Iуащхьэмахуэ» журналми – абы и къару илъыгъуэщ, куэд хузэфIэкIарэ нэхъыбэж зэрилэжьыным хуэщIауэ. Дэ долъагъу и гуащIэр къебл зэпытурэ журналым и гъуэгуанэр зэрихур, ар кIуэ пэтми зэрефIакIуэр, зэманым, гъащIэм нэхъ Iущ, нэхъ жан, нэхъ бзафIэ зэрыщIэхъукIыр. Ар зи фIыгъэр, дауи, журналым и лэжьакIуэ жыджэрхэрщ. Абыхэм зыбгъэдэт IэнатIэм, я пщэ дэлъ къалэнхэм ди лъэпкъым дежкIэ мыхьэнэшхуэ зэраIэр куууэ зэхащIыкI, я щIэныгъэмрэ я зэфIэкIымрэ лъэпкъ Iуэхум еш ямыщIэу хуаунэтI. Сохъуэхъу журналым щылажьэхэми, абы къатхэ псоми узыншагъэрэ дэрэжэгъуэрэ зэи щымыщIэу, я къалэмыр жану адыгэ литературэм зрагъэужьыну. НАЛО Заур:
Нало Жансэхъу, и щхьэгъусэм зэрыжиIэжамкIэ, ар М. М. Пришвин хуэтхьэусыхэрт: «Псори къэгъани литературэм зет, жоIэ, Михаил Михайлович, ауэ журнал уимыIэу литературэ щыIэ? Сэ жэщкIэ пщIыхьэпIэу солъагъу къэбэрдей журнал къысхуэкIуэу. Уи фIэщ хъун? Сыхуейт адыгэ журнал къежьэхукIэ сыпсэуну!»
«Iуащхьэмахуэм» къыдэкIын щыщIидза гъэм Жансэхъу илъэс 51 хъуну къудейт. Ар тхакIуэм Iэзагъи щигъуэт, дунейм и пIалъи къыщыгурыIуэ ныбжьт, арщхьэкIэ илъэс 31-рэ ирикъуным нагъэсакъым. А лъэхъэнэ угъурсызым екIуэкIа лъыгъажэр мыхъуамэ, 1957 гъэм ди литературэр лъэщу зэфIэувауэ дрихьэлIэнут. Агънокъуэмрэ ПащIэмрэ димыIэжми, я къару илъу лэжьэнут ШэкIыхьэщIэ Пщыкъан, Борыкъуей ТIутIэ, КIыщокъуэ Пщымахуэ, ЩэрэлIокъуэ Талъостэн, Пщынокъуэ МэчрэIил, АфIэунэ Мухьэмэд, Пщынокъуэ Абдул, Къуэжей Сосрыкъуэ, Нало Жансэхъу, Махъсидэ Залымхъан, ЩоджэнцIыкIу Алий, Къылышбий Исмэхьил… Иджы абы пыдывгъэгъэувэж КIыщокъуэ Алим, КIыщокъуэ Рэшид, Теунэ Хьэчим, Шортэн Аскэрбий, КъардэнгъущI Зырамыку, Акъсырэ Залымхъан, ЩоджэнцIыкIу Iэдэм, КIуащ БетIал… Сэ фIыуэ сощIэж «Iуащхьэмахуэм» и пэ къихуэ зэманым щыщ зыкъом. Къэбэрдей литературэр ешэжьауэ лъабэдий егъэщIынымкIэ мыхьэнэ зиIа лъэбакъуэт «КъаруущIэ» (1932), «Япэ лъэбакъуэ» (1933) альманаххэр, ауэ ещанэрей тхылъыр («Лъабжьэ») Жансэхъу зэхигъэува къудейуэ 1936 гъэр къэсри, хъарзынэу ежьа Iуэхур лъэлъэжащ, икIи 1945 гъэм «Къэбэрдей» (№1) къыдэкIыхукIэ альманах хъыбар къэхъеижакъым. Илъэс пщыкIутI енкIэ. Ауэ илъэсым зэ фIэкIа къыдэмыкI альманахми жыжьэ нигъэсыфынутэкъым ди литературэр, итIани абы и мыхьэнэр гъэлъэхъшэн хуейкъым: ар тхакIуэ щхьэхуэхэр зы литературэу зэпызыщIэ Iэмэпсымэу уващ, тхыгъэ хъарзынэ Iэджи тхылъаджэм ялъигъэIэсащ. НэгъуэщIу жыпIэмэ, литературэр лъэпкъ къару зыщIу зэришэлIащ – тхакIуэрэ тхылъаджэу. Тхылъаджэ зимыIэ тхакIуэхэр гуащIэ (энергия) хъуркъым.
Ди тхыгъэхэр литературэ нэгъэса зыщI Iэмыру къэралым къыдитар «Iуащхьэмахуэ» журналыращ. Ди дежкIэ – къэралым дежкIи, лъэпкъым дежкIи! – нэхъыфIт ар мазэ къэс къыдэкIыу щытамэ, ауэ мы зэрыщытми (мазитIым зэ къыдэкIыу) къэбэрдей литературэр зыужьыныгъэ процесс ещI: адыгэбзэ тхылъаджэхэр тхыдэми гъащIэми ирегъэгупсыс, хабзэмрэ нэмысымрэ я проблемэ къыкъуэкIхэм гу лъарегъатэ, политикэ Iуэхухэри яхуигъэхамэркъым, эстетикей зыузэщIыныгъэмкIэ защIегъакъуэ, адыгэбзэ дахэми хуэмурэ зрегъэужь, лъабэдийкIэ Iэдэбиятым къыхэхьахэми къэфэкIэ ярегъащIэ.
«Iуащхьэмахуэм» къыбгъурыува «Нурри» дэIэпыкъуэгъущ.
Литературэр щыпкъэ зыщIыр журналыращ жысIэмэ, сэ къызгуроIуэ абы и зыужьыныгъэм нэгъуэщI Iэджи зэрепхар: Тхьэм талант, зэчиигъэ къуимытамэ, журналми лъагэу уиIэтыфынукъым; тхылъ тедзапIэ уимыIэмэ, литературэр библиотекэншэу къэнэнущ… Iуэхугъэ Iэджэ Iэдэбиятым – ар тхакIуэхэм гуащIэу зэхащIыкI, ауэ мы иужьрей псалъэр къыщIесшэжьар нэгъуэщI гупсысэщ: лъэпкъым журнал закъуэ фIэкIа щимыIэм деж, тхакIуэусакIуэхэр зэщхь хъункIэ шынагъуэщ – я темэкIи, поэтикэкIи, я гупсысэкIэкIи, я бзэкIи, ауэ лъэпкъым журнал нэхъыбэ иIэхукIэ, литературэр нэхъ кууи, нэхъ бгъуфIи мэхъу мы къитIуа лъэныкъуэхэмкIэ. Журналыбэр сэбэпышхуэ мэхъу тхакIуэхэр зэмыщхьу бэгъуэнымкIэ, дэтхэнэ талантми, урысым зэрыжиIауэ, езым и нэкIу иIэжынымкIэ, езым и акъылымкIэ гъащIэр къихутэнымкIэ… Апхуэдэ зыузэщIыкIэм лъэпкъ культурэри нэхъ лъагэуи еIэт. Нэхъ кууикI ещI, адрей лъэпкъхэм яджу, я бзэкIэ зэрадзэкIыу щIадзэ. Ар лъэпкъым и пщIэр зыгъэин Iуэхугъуэщ.
Ди жагъуэ зэрыхъущи, дэ, Къэбэрдейм, нобэ журнал етIуанэ къызэIутхыфыну къыщIэкIынкъым. Ауэ Тхьэм и нэфI къытщыхуэрэ дыбагъуэмэ, мылъкурэ зэхэщIыкIкIэ бей дыхъумэ, а проблемэр гуащIэу къэувынущи, дяужь къинэхэр абы пэлъэщын ухъу! Жансэхъу ещхьу, сэри сыхуейт апхуэдэ лъэхъэнэм сынэсу етIуанэ журналыр слъагъуну, арщхьэкIэ…
Иджы литератури журнали дыщIыхуей лъэпкъым захуэзгъазэ хъун?
ЩIэныгъэншагъэмрэ литературэншагъэмрэ я зэранышхуэ зэкIа адыгэм къытлъос нобэ диIэ журналым зыщIэдгъэкъуэну, «Iуащхьэмахуэм» и тиражыр нэхъыбэ тщIыну. Мы журналыр унагъуэ нэхъыбэм кърагъэхь хъумэ, ар лъэпкъ зыужьыныгъэм куэдкIэ дэIэпыкъунт: адыгэбзэ литературэм тхылъаджэу иIэм хэхъуэнут, тхакIуэхэми нэхъ заIэтынут, ди бзэ дахэри нэхъ хъума хъунут. Мыри къэралым хэмышыпсыхьыжу лъэпкъыр лъэпкъыу къызэтезыгъанэ Iэмалхэм ящыщ зыщ. Ди литературэм хуэтщI пщIэращ ди щхьэми хуэтщIыжыр. Иджы, «Iуащхьэмахуэр» зыгъэIуащхьэмахуэ си ныбжьэгъухэ, си къуэшхэ, сэ къызгуроIуэ фэ фи пщэм бжьы хьэлъэ зэрытелъыр, ар лъэпкъым къыщыфхуигъэфэщакIэ фимыкIуэт: адыгэр пщэдей дыкъызэрыщIидзынур фэ фи лэжьыгъэмрэ фи гупэр зыхуэгъэзамрэ куэдкIэ епхащ. Дэ ди гъунэгъухэр хабзэрэ лIыгъэрэ, культурэкIэ зэикI дяпэ къиувэу щытакъым, а пашэныгъэр убыдыжын хуейщ. Ди хъуреягъым сыт ягъэнэхъыфIу щытар? АдыгэлI, адыгэ хъыджэбз, адыгэ нысэ, адыгэ фащэ, адыгэ малъхъэ, адыгэш, адыгэ уанэ, адыгэ фоч, адыгэ нэмыс, адыгэ бысым, адыгэ шы тесыкIэ, адыгэ шхын… Ди жагъуэ зэрыхъущи, ахуэдиз фIыгъэм адыгэ литературэ хэтакъым. Литературэри хрырехьэ ди лъапIэныгъэм. Абы и шхуэмылакIэри, и щIопщри фэращ зыIэщIэлъыр. «Iуащхьэмахуэ» щолэхъум бгъурыувэн ирехъу!
«Солнышко» журналым и редактор нэхъыщхьэ:
Накуэ Еленэ,
«Дыгъэ цIыкIу» – аращ дэ къыдэдгъэкI сабий журналым зэреджэр. Дыгъэм имыщIи, имылъагъуи, къимыгъэнэхуи дуней гущIыIум теткъым. Дэри, мис, ди «Дыгъэ цIыкIум» и фIыгъэкIэ къэтщIащ адыгэ лъэпкъым и журнал нэхъыщхьэу «Iуащхьэмахуэ» фIэщыгъэцIэ дахэр зезыхьэр къыдэкIын зэрыщIидзэрэ илъэс 50 зэрырикъуар.
Дэ дыщыгъуазэщ, «Iуащхьэмахуэ», уэ адыгэ лъэпкъым, ди республикэм и культурэм, и гъащIэм зиужьыным хэблэжьыхьар зыхуэдизым. ДощIэ ди цIыхухэм я гуфIэгъуэми я гузэвэгъуэми запыIуумыдзу, сытым дежи гурэ псэкIэ ахэм уапэджэжу укъызэрекIуэкIыр. УэркIэ псом ящхьэращи, адыгэ литературэм и IэфIыр цIыхум ялъэбгъэIэс зэпыту узэрыдиIэр. «Iуащхьэмахуэмрэ» «Минги-таумрэ» уардэу къыщхьэщытхэу, ди «Дыгъэ цIыкIум» ахэр къигъэнэхуу, «Нурымрэ», «Нюрымрэ» я бзийхэр зэщIэлыдэу ди республикэ дахащэм сытым дежи иIэнхэу сохъуахъуэ! «Солнышко» журналым и редакцэм щылажьэхэми, къыхуэтхэхэми, щIэзыджыкI сабийхэми къабгъэдэкIыу «Iуащхьэмахуэ» редакцэм щылажьэ ди коллегэхэмрэ а журналыр зей адыгэ тхакIуэхэмрэ мыпхуэдэу зыфхудогъазэ: фи журналыр нэхъри зыгъэдэхэн тхыгъэ куэд адыгэ литературэм къыщIэхъуэну, фыузыншэну, фи гъащIэр насып защIэ хъуну! Абхъаз Республикэм и цIыхубэ, Урысейм щIыхь зиIэ я артист:
Мысостышхуэ Пщызэбий,
Адыгэ лъэпкъым и набдзэ, и дэрэжэгъуэ, и щIэныгъалъэ, и лъагапIэ нэху «Iуащхьэмахуэ» журналыр дунейм къыщытехьа гъэр сэ нэхъ гукъинэж сщыхъуа гъэхэм ящыщ зыщ. 1958 гъэм ди къалащхьэ Мэзкуу дэт -р диплом плъыжькIэ къэзухри, нобэр къыздэсым сыщылажьэ Адыгэ драмтеатрым къэзгъэзэжауэ щытащ. Мы журнал телъыджэр –
ди бзэкIэ Iуэху зетхьэну дыщыхуимыта, утыку дихьэу анэдэлъхубзэкIэ ди гукъеуэ жытIэну, ди щIэблэ дыущиину къедгъэжьамэ, къытIурагуэжу, «гъащIэм къыкIэрыхуакIэ» къыдэджэу щыщыта зэман пыIэзэфIэхьым дыгъэ бзийуэ къыхэпсэгъа «Къэбэрдей» альманахым и щIэжьейуэ, и Iэужь дахэу жыпIэ хъунущ ар. А лъэхъэнэ быркъуэшыркъуэм «Iуащхьэмахуэ» журналыр къызэрытхуэщхьэпар, дунейм щикъухьа ди лъэпкъым сэбэпынагъыу къыхуихьар зыхуэдизыр си ныбжьэгъухэм фIыуэ ящIэж… Абы и напэкIуэцIхэр сыт щыгъуи гъэнщIауэ щытащ, нобэми щытщ тхыдэм, IуэрыIуатэм, культурэм, щIэныгъэм яхуэгъэпса тхыгъэ купщIафIэхэмкIэ. А журнал Iумахуэм дэ дыщигъащIэркъым ди зэфIэкIхэр къыщыдгъэлъэгъуэн пьеси, уси, расскази, гушыIи, ауани. ЖыпIэнуракъэ, кIуэ пэтми йофIакIуэ ди «Iуащхьэмахуэр». Абы и унафэщIу, и редактор нэхъыщхьэу щытащ тхакIуэ цIэрыIуэ зыбжанэ, псэемыблэжу я IэнатIэм бгъэдэтхэу, журналыр ирагъэфIакIуэ зэпыту. Псом хуэмыдэжу, мы иужьрей илъэси 10–15-м «Iуащхьэмахуэр» и теплъэкIи, и купщIэкIи, и мыхьэнэкIи, и фIагъкIи, и бжыгъэкIи нэрылъагъуу ефIэкIуащ. Дауи, ар зи фIыщIэр редактор нэхъыщхьэ IутIыж Борис и закъуэкъым… Илъэс куэд щIауэ журналым гурэ псэкIэ хуэлажьэ Елгъэр Кашифрэ Къагъырмэс Борисрэ ди тхакIуэ нэхъыфI дыдэхэм, нэхъ набдзэгубдзаплъэхэм, гумызагъэхэм ящыщщ. Си псалъэ кIэщIым и кIэухыу, журналыр зыхущыщIэу, зыхуэныкъуэу къэтлъытэхэм ящыщу IуэхугъуитI къудей къыхэзмыгъэщу (сытемыпсэлъыхьу) схуэшэчынукъым… Япэрауэ, а ди адыгэ журнал закъуэр зи унагъуэ ихьэр егъэлеяуэ сфIэмащIэщ… Зи унагъуэ ихьэр щымащIэкIэ, – еджэри мащIэщ… Ди жагъуэ зэрыхъущи, а къызыхуэкIуэ мащIэми и чэзум къаIэрыхьэркъым… (Сэ мазитI къэс тIэу-щэ пощтым сыпсэлъэн хуей мэхъу, сыпсэлъа нэужьи, къыщысхуамыхьыр нэхъыбэщ).
ЕтIуанэрауэ журналышхуэм елэжь, гугъу дехь тхакIуэ телъыджэ зи цIэ къисIуахэм улахуэу сом мин тIощI нэхърэ нэхъ
мащIэ ептыну емыкIущ, хьэдэгъуэдахэщ*… Ауэ щыхъукIэ, сэ сыхуейт ди республикэм щекIуэкI зэхъуэкIыныгъэ дахэхэм яжь а си ныбжьэгъухэми къащIихуну, илъэс щэ ныкъуэ хъуауэ ди чэнджэщэгъу «Iуащхьэмахуэм» нэхъри зиузэщIыну, ди лъэпкъ гуащIафIэм хуэфэщэн, зыщыгуфIыкIын тхыгъэ куэд дяпэкIи тыгъэ къытхуищIыну. * Редакцэм щылажьэхэм: «Зэхэфха!?!» Урысей Федерацэми Къэбэрдей-Балъкъэрми щIыхь
ЖьакIэмыхъу КIунэ:
зиIэ я артисткэ:
«Iуащхьэмахуэ» журналымрэ «Адыгэ псалъэ» газетымрэ куэд щIауэ лъэпкъым ди ущиякIуэщ, ди чэнджэщэгъущ. Абыхэм я зы къыдэкIыгъуэ ди унагъуэ къимыхьэмэ, сыкъемыджэу блэзгъэкIмэ, къысхуэщхьэпэн, гухэхъуэгъуэ къызэзытын Iуэхушхуэ гуэр сыхэкIыжауэ, сыхуэныкъуэу къысщохъу… ФэрыщIагъэу къащыхъун си гугъэкъым ахэр хьэуа дызэрыбауэм, псы щIыIэ дызэфэм, ерыскъы тфIэIэфIу тшхыхэм яхуэзгъадэмэ. Абыхэм языхэз уимыIэу упсэуфынукъым. Нобэ зи махуэ ягъэлъапIэ журналыр си Iэпэгъущ, куэд щIауэ сэри си дэIэпыкъуэгъущ. Абы къисха тхыгъэ хьэлэмэт куэд сэ сценэми гъащIэми къыщызогъэсэбэп… Къэзанокъуэ Жэбагъы и цIэр зезыхьэ еджапIэм щезгъаджэ цIыхухэм сэ зэи саIущIэркъым а журналыр сымыIыгъыу. Нобэ сэ си гуапэщ «Iуащхьэмахуэр» жьыщхьэ махуэ ухъуну, гъащIэ кIыхь дыдэ къэбгъэщIэну. Си зы чэнджэщи узохьэлIэ: сэ сыхуейт тхэным, усэным гу хуэзыщIа ныбжьыщIэхэм я тхыгъэхэмкIэ нэхъыбэрэ укъытхуэупсэну. Аращи, адэкIи гъуэгу махуэ, ди «Iуащхьэмахуэ»!
Шорэ Ахьмэд,
тхакIуэ, Къэрэшей-Шэрджэсым и ТхакIуэхэм я союзым и правленэм хэт, Къэрэшей-Шэрджэсым и щэнхабзэм щIыхь зиIэ и лэжьакIуэ, «Лэгъупыкъу» республикэ журналым и редактор нэхъыщхьэ:
«Iуащхьэмахуэр» къыдэкIын зэриублэрэ текIа илъэс 50-р къэплъытэ хъунукъым зэманышхуэу. Сыт, – лIэщIыгъуэ ныкъуэщ! Ауэ абы хузэфIэкIар а илъэсхэм теплъытэмэ, ар а зэман гъунапкъэм зэрихуар умыгъэщIэгъуэн плъэкIынукъым. Къапщтэмэ, ди тхакIуэхэм, усакIуэхэм ящыщу къэгъуэтыгъуейщ ар еджапIэ, гъэунэхупIэ, зыкъэIэтыпIэ, гъэгушхуапIэ зыхуэмыхъуа. Зи гугъу сщIыр Къэбэрдей-Балъкъэрым и закъуэкъым. Мыбдеж Iуэхум хэтщ Къэрэшей-Шэрджэсри. Ди хэгъэгум зы усакIуи тхакIуи ису къыщIэкIынкъым журналым и псэ, игу зэIухар зыхэзымыщIа. ЖыпIэну ирокъу тхакIуэ цIэрыIуэ Брат Хьэбас дунейм тетыхукIэ «Iуащхьэмахуэм» и редколлегием зэрыхэтар, абы къуэпс куэдкIэ быдэу пыщIауэ зэрыщытар. Сэри си литературэ гъащIэ псор къокIуэкI журналым епхауэ. Нобэ хуэдэу сощIэж сыкъилъагъун хущIэмыхьэу Хэкум папщIэ зауэм зи щхьэр щызыта си адэм, и пащхьэ къиува гугъуехьхэм къамыгъэхашэу гъащIэм лъэ быдэкIэ сыхэзыша си анэм яхуэстха усэхэр, ахэм къакIэлъыкIуэу гъащIэм щекIуэкI Iуэхугъуэхэм, цIыху зэхущытыкIэм, лъэпкъым хузиIэ фIылъагъуныгъэм къысхуагъэуша гупсысэхэр зыхэлъ си тхыгъэхэр журналым къыщытехуар. Ахэм ящыщ дэтхэнэри сэркIэ къызэрымыкIуэ къэхъукъащIэщ. Сыту жыпIэмэ зы лъэныкъуэкIэ къапщтэмэ, журналым апхуэдизу сызыгъэпIейтей гупсысэхэр зыхэлъ си тхыгъэхэм дамэ яритурэ къытригъэхьащ дунейм. НэгъуэщI лъэныкъуэкIэ, пщIэрэ щIыхьрэ къэзылэжь журналым си тхыгъэхэр къызэрытехуэр ехъулIэныгъэшхуэу къэслъытэрэ си щхьэр сигъэIэту, къаруущIэ къысхилъхьэу къокIуэкI.
Апхуэдэу «Iуащхьэмахуэ» журналым къикIуа гъуэгур творчествэкIэ, лIыгъэкIэ, цIыхугъэкIэ гъэнщIауэ зэрыщытым папщIэ фIыщIэ яхуэсщIыну сыхуейщ абы и редактору щыта цIыху хьэлэмэтхэм, ахэм ябгъэдэлъа фIагъхэм пащэ къудей мыхъуу, ахэм нэхъри зезыгъэужьа, тхак1уэ гуп а редакцэм щылажьэхэм IутIыж Борис зи пашэ а гупымрэ журналымрэ мэпсэу зэхуэфащэ дыдэуи, дяпэкIи Тхьэм куэдрэ лъэпкъым хуигъэлажьэхэ!
Я мурад дахэхэр Тхьэм къадигъэхъу!
Бозий Людин*
тхакIуэ, щIэныгъэлI:
Тхэным зезыпщытхэм я IэдакъэщIэкIхэр дунейм къытехьэным, щIэджыкIакIуэхэм яIэрыхьэным мыхьэнэшхуэ иIэщ. Тхыгъэхэр тхылъу къыдэкIыным и пэ къихуэу ахэр цIыхухэм я пащхьэ изылъхьэр журналырщ. Абы и лъэныкъуэкIэ лэжьыгъэшхуэ зэфIегъэкI «Iуащхьэмахуэм». И цIэр зэрыиным хуэдэу, абы и зэфIэкIри инщ, жыпIэмэ ущыуэнкъым.
Куэд щIащ сэ мы журналым сытхэн зэрыщIэздзэрэ. 1988 гъэм къыщыщIэдзауэ нобэр къыздэсым журналым нызогъэхь икIи къытредзэ си повестхэр, рассказхэр. ИужькIэ ахэр тхылъ щхьэхуэу къыщыдызогъэкI ди «Эльбрус» тхылъ тедзапIэм. Ахэр гулъытэншэу къанэркъым. Абыхэм я «фIыгъэкIэ» сэ сыхагъэхьащ Урысейм и ТхакIуэхэм я союзым.
Сэ «Iуащхьэмахуэм» и лэжьакIуэхэм сохъуэхъу дяпэкIэ журналыр нэхъыфIыжу ягъэпсу, тхыгъэ гъэщIэгъуэнхэр къытрадзэ зэпыту куэдрэ дунейм узыншэу тетынхэу. Къэжэр Хьэмид:
Адыгэм «лIы ныбжь» жиIэмэ, илъэсищэ къригъэкIыу аращ. Абы тепщIыхьмэ, илъэс щэ ныкъуэр лIым и фIыгъуэщ, и зэманыгъуэщ. Ар балигъыпIэ зэриувэрэ зыбжанэ щIами, нобэкIэ куэдым * Редакцэм къыбгъэдэкIыу: Тхьэм жэнэт кърит, – тхакIуэ хъарзынэ, ди ныбжьэгъуфI Бозий Людин дунейм ехыжащ мы номерыр къыдэкIын япэ. КъытхуэгуфIэжу къыдита хъуэхъур фIыцIэкIэ къэттхъыхьыну ди гум
щIимыдари аращ. хунэсами, нэхъыбэж абы щыхузэфIэкIынур пщэдейщ. Дыгъуасэ зытемыгушхуэу щытами нобэ иреку зи къару илъыгъуэ лIым – иджы ар сытми хуэIэижь, хуэIэзэ хъуащи. ИкIи, бжьыхьэ лъэныкъуэмкIэ жьыбгъэр, зигъэпхъашэу, къыщепэбжьауэ къэхъуми, зи зэманыгъуэм ари хъымпIар ищIыщэркъым: абы иджыри и гъэмахуэщи, и Iэщхьэ-лъащхьэр дэхьеяуэ мэлажьэ, и Iэужьыр зэрыберычэтым и дэрэжэгъуэр къыхэкIыу, зы махуэм нэхърэ къыкIэлъыкIуэм нэхъ хьэлъафIэу Iэбэу.
АпхуэдэлI, зи зэманыгъуэм сэ изогъэщхь ди «Iуащхьэмахуэм» къызэпича гъуэгуанэр. Абы пщIэншэу игъэкIуэдакъым а илъэс щэ ныкъуэр. А зэманым къриубыдэу журналым и напэкIуэцIхэм зыщаужьащ, зыщаукъуэдиящ литературэм и жанр псоми жыпIэмэ, пцIыупс урихъункъым. «Iуащхьэмахуэрщ» япэу къызытехуауэ щытар КIыщокъуэ Алим, Шортэн Аскэрбий, Теунэ Хьэчим, Нало Ахьмэдхъан, МафIэдз Сэрэбий сымэ я романхэр, ЩоджэнцIыкIу Iэдэмрэ КIэрэф Мухьэмэдрэ я повестхэр, Нало Заур и новеллэхэр, Тхьэгъэзит Зубер, Елгъэр Кашиф, Гъубжокъуэ Лиуан, Къагъырмэс Борис, нэгъуэщI куэдми я усэхэр, рассказхэр, очеркхэр, IутIыж Борис и пьесэхэр…
Журналым и гъунапкъэхэм къыпхуэмыцIыхужыным хуэдизу зыщаужьащ ди нэIуасэу щыта жанрхэм, япэм димыIауэ, дызыщымыгъуазэу щыта жанрхэри къыщыунэхуащ. Псалъэм и хьэтыркIэ, художественнэ документалистикэр. Абы и лъэныкъуэкIэ сыт и уасэ Къэрмокъуэ Мухьэмэд и повестыщIэ мыгъэрей «Iуащхьэмахуэм» и ещанэ-еплIанэ къыдэкIыгъуэхэм тетар, фIэщыгъэцIэ екIу зымыгъуэтар, ауэ телъыджэу тха хъуар.
А илъэс щэ ныкъуэм къриубыдэу лъэпкъ литературэхутэ щIэныгъэм, апхуэдэуи критикэм къакIуа гъуэгуанэр уи нэгу къыщIэзыгъэувэфынури «Iуащхьэмахуэрщ». Журналым и къыдэкIыгъуэхэм пIалъэ-пIалъэкIэрэ къытехуащ Сокъур Мусэрбий, Шэвлокъуэ Пётр, КIурашын БетIал, ХьэкIуащэ Андрей, Нало Заур, нэгъуэщIхэми я гуащIэдэкI статьяхэр, портретхэр, эссе, рецензэ хуэдэхэр.
«Iуащхьэмахуэм» хузэфIэкIамрэ иджыри зыхунэмысамрэ щхьэхуэу тепсэлъыхьыпхъэу къыщIэкIынщ, ауэ шэч зыхэмылъыжыр мыращ: литературэм, культурэм, искусствэм къыщымынэу, нэгъуэщI лIэужьыгъуэхэри (жылагъуэ гъащIэр, тхыдэр, политикэр, къэхъукъащIэхэр, дунеймрэ цIыхумрэ я зэхущытыкIэр, щIэныгъэм и пкъыгъуэ зэмылIэужьыгъуэхэр, н. къ.) и мыхамэу, а псоми и нэIэ тригъэтыну къалэну зыхуигъэувыжащ журналым. ИкIи ар икъукIэ тэмэмщ: зы журнал фIэкIа ущимыIэм деж, абы и къалэныр нэхъыбэщ.
Журналыр зэрыщыIэ лъандэрэ абы и редакцэм щылажьэу къогъуэгурыкIуэ адыгэбзэкIэ ятхым и нэхъыфIыпIэр нэхъ псынщIэу ди тхылъаджэм зэрыIэрыхьэным псэкIэ хущIэкъу тхакIуэ икIи цIыху ахъырзэман гуп. Редактор нэхъыщхьэфIхэри хуэщт «Iуащхьэмахуэм»: Щомахуэ Амырхъан, ЩоджэнцIыкIу Iэдэм, Тхьэгъэзит Зубер, Къэрмокъуэ Хьэмид, Шэвлокъуэ Пётр, IутIыж Борис сымэ журналыр езымыгъэфIэкIуауэ зыри яхэткъым.
ДяпэкIи ди литературэм зегъэужьыным папщIэ «Iуащхьэмахуэ» журналым и пащхьэ къиувэ къалэнхэр зыхуэгъэзэщIэфын щыIэкъым – езы «Iуащхьэмахуэ» журналым къищынэмыщIа. Тхьэм хущIигъэхьэ! БакIуу Хъанджэрий,
филологие щIэныгъэхэм я доктор, профессор:
Лъэпкъым и зэхэщIыкIыр зэи лъагэ хъунукъым, абы газет, журнал, тхылъ куэду къыдимыгъэкIмэ. СощIэжыр адыгэу еджэным зезытахэр журнал зэрыдимыIэм игъэгумэщIу щыщыта зэманыр. Сабий къызыхуалъхуам ещхьу дыгуфIат «Iуащхьэмахуэ» журналыр къыщыдэкIам.
Илъэс щэ ныкъуэ ирикъуащ ди гумрэ ди псэмрэ пэджэж, и цIэм хуэфащэ
«Iуащхьэмахуэ» журналыр. Гъуэгуанэ
цIыкIукъым ар. Мыр журнал къудейкъым,
атIэ адыгэ хасэщ, ди литературэм и хэщIапIэщ. Псоми зэращIэщи, 20–50 гъэхэм ди тхакIуэхэм я тхылъ щхьэхуэу къыдэкIахэр мащIэ дыдэщ. Ахэр къыщыхъуахэр «Iуащхьэмахуэ» журналым я напэкIуэцIхэрщ. Сыт хуэдиз тхакIуэ литературэм и гъуэгу дахэм тригъэува журналым! Литературэм елэжь щIэныгъэлIхэм я тхыгъэ куэд дыди дунейм къытехьащ «Iуащхьэмахуэм» и фIыщIэкIэ. Сэ сыкъапщтэмэ, мы журналым тхыгъэ зытIущщ къытездзар, редактор нэхъыщхьэр япэ дыдэ изгъэщ си ныбжьэгъухэм яхэтми. Апхуэдэу щытми, «Iуащхьэмахуэ» журналри «Адыгэ псалъэ», «Черкес хэку» газетхэри фIыуэ солъагъур, ахэр си унэм щыпсэууэ фIэкI къэслъытэркъым. Абыхэм япэ соджэри, итIанэ нэгъуэщI тхылъхэм, газетхэм яужь сохьэ. «Iуащхьэмахуэ» журналыр
фIыуэ щIэслъагъум щхьэусыгъуэ зыбжанэ иIэщ. Япэрауэ, Москва аспирантурэм сыщеджэу литературэ щIэныгъэм теухуауэ япэ дыдэ стха статьяр къытезыдзар «Iуащхьэмахуэ» журналырщ (1972, № 5). Абы нэхъ сызыщыгуфIыкIа яхэткъым стха псом. Уеблэмэ журналым къыкIэрих лэчым и мэр сощIэжыр.
ЕтIуанэрауэ, мы журналыр адыгэбзэм, адыгэ литературэм, адыгэ культурэм я псынэщ. Мыбы цIыхубэм къыщащIэр бзэм, усэм, псалъэ шэрыуэм и IэфIыр, нэIуасэ щызэхуохъур тхакIуэхэр, щIэныгъэлIхэр, жылагъуэ лэжьакIуэхэр. «Iуащхьэмахуэ» журналым адыгэм и хьэл куэд хэлъщ. «Алыхьым гушыIэ и щIасэщ» зэрыжаIэу, редактор нэхъыщхьэм (КъуэщIысокъуэм и нэр гъусэ ищIауэ) гушыIэшхуэ хэлъщ, дегъатхъэр адыгэ гушыIэкIэ нэскIэ, пещэр ди джэгуакIуэхэм къытхуагъэна ауанхэм. Ар и эпиграммэхэмкIэ зыщIэмынэкIа, и «къэрандащыпэм фIимыIуа», псалъэ шэрыуэ зримыутIыпща щыщIагъэ щыIэкъым. Уеблэмэ, «зэпIэскIуахэм» загъэгусэркъым, гушыIэ къагуроIуэри. «Iуащхьэмахуэм» и лэжьакIуэхэри редакторым хуэдэу жьэнахуэхэщ, гушыIэрейхэщ, лэжьакIуэшхуэхэщ. Абыхэм гулъы- тэншэу къагъанэркъым лIари псэухэри. Къэзылэжьа дэтхэнэми хуагъэдахэр я юбилейхэр, я тхылъыщIэхэр, я ехъулIэныгъэхэр. Си юбилейм Шэрджэсым нэкIуауэ, псалъэ къыщратам, IутIыж Борис гушыIат: «Къэбэрдейм экспорт тщIыуэ къытхуэнар хъуэхъу закъуэращи, тыгъэ нэхъыфIу къыпхуэтшэфар аращ» – жери. Сэри «бюджетник» жыхуаIэ цIэ угъурсызыр зезыхьэхэм сащыщщи, хъуэхъу «гъущэкIэ» журналым зыхуэзгъэзэнщ: узыншагъэ фиIэну, фи псалъэр жыжьэ Iууэ, лъагагъэкIэ Iуащхьэмахуэ бгым еныкъуэкъуу, фи тиражым и Iыхьэшхуэ экспортым кIуэуэ, фи улахуэм фытемыукIытыхьу куэдрэ фыкъыдэкIыну, «Iуащхьэмахуэ» журналыр илъэсищэ ирикъуху гукъыдэжым фимыбгынэу фыпсэуну! Хьэх Сэфарбий:
Журналым «Iуащхьэмахуэ» цIэр зэрыфIащар
Литературэ творчествэм хузиIэ гукъыдэжым зыкIи емылъыта щхьэусыгъуэ гуэрхэмкIэ сфIызэблэури, стхы щIагъуэ щымыIэурэ зэман дэкIа нэужь зестыжауэ аращ, армыхъумэ сэ пасэу, къуажэ еджапIэм сыщIэсу тхэн щIэздзауэ щытащ. Зы щIымахуэ махуэ щIыIэ гуэрым, къызэрызгубзыгъыжымкIэ, е 1956 гъэм и декабрт, е 1957 гъэм и январт, сытми, а гъитI зэпылъыпIэм ирихьэлIэу ТхакIуэхэм я союзым сыкъэкIуат, си тхыгъэ тIэкIухэр къэсхьри. ЩоджэнцIыкIу Iэдэм абыхэм схухэплъэу дыщысу, телефоныр къоуэ. Iэдэм къытриха телефоныр и тхьэкIумэм Iулъу щысщи-щысщ, цIутI жимыIэу. ЙодаIуэ къыжраIэм. Сэ ар зэрысфIагъэхьэулейм, къуажэм нэс сыкъикIыу мыбы сыкъыщIэкIуа си Iуэхум зэран къызэрыхуэхъум щхьэкIэ а къэпсалъэм сыхузэгуоп, зызоIуэнтIыхьри сыщысщ. Сытми, зэ зэпоу адрейм и псалъэри, ЩоджэнцIыкIум жеIэ: – ГурыIуэгъуэщ… дызэхуэсынщи, дызэчэнджэщынщ, иужькIэ хъыбар фэдгъэщIэжынщ, кIыхьлIыхь дымыщIу.
АрщхьэкIэ модрейм ар къыхуидауэ къыщIэкIынукъым.
– Апхуэдэу хъунщIэпсынщIэетуи? – жеIэ Iэдэм, мо къыпаубыдымкIэ мыарэзыуэ. – Адрей тхакIуэхэми семычэнджэщу хъунукъым… Ара? НтIэ, хъунщ, апхуэдэу щыщыткIэ, иджыпсту сынэпсэлъэжынщ, зызгъэгувэнкъым.
Телефоныр трелъхьэжри, си дежкIэ зыкъегъазэ ЩоджэнцIы-
– Обкомым къопсэлъыкI. ДяпэкIэ щIэуэ къыдэкIын хуей журналым ди альманахым и цIэ «Къэбэрдей»-р фIэтщыжын ди гугъати, ар мыхъуну, Iэмал имыIэу нэгъуэщIкIэ зэтхъуэкIын хуейуэ аращ жаIэр. ЦIэщIэ дыхуейщ. Ари моуэ иджыпсту къэдмыгъуэту хъунукъым. Сыт фIэпщ хъун? Егупсысыт уэри. Иджыпсту дыдэ, жаIэу къыдамыубыдылIами аратэкъэ. ЖурналыщIэм щхьэкIэ ятх тхыгъэ зыщIыпIэ икIэщIыпIэкIэ ирагъэхьын хуейм хатхэну къыдэжьэу аращ жаIэр.
кIум: Псори къызыхэкIауэ къыщIэкIынур балъкъэрхэр хей ящIыжу, я хэкум къызэрагъэзэжарагъэнут. Арат Iэдэм и жыIэкIэм къикIыу сэ къысфIэщIыр. А балъкъэрхэр езыхэр зэкIэ псори къэмысыжауэ, къэсыжахэри я пIэ изагъэу абгъуауи мыхъуауэ апхуэдэт. КъызэрыбгурыIуэнумкIэ, журналым фIэщын хуейр дяпэкIэ зэщIыгъуу ди щIыпIэм исыну лъэпкъищым – адыгэм, балъкъэрым, урысым – дежкIэ, къезэгъыу щыт цIэ гуэрт. Сэ хуабжьу си гуапэ хъуащ, сыщIалэжь цIыкIуми, Iэдэм апхуэдэу сыкъызэрыридзэр, си псалъи Iуэхум хэувэ хъуну къызэрилъытар. Ауэ иужькIэ ар зыкIи мыгъэщIэгъуэну сеплъыжащ: КIуащ БетIал си уситI –
зыр ЩоджэнцIыкIум жыхуиIа а «Къэбэрдей» альманахым и
9-нэ номерым, адрейр а зэманым урысыбзэрэ адыгэбзэкIэ къыдэкIыу щыта «Советская молодежь» газетым къысхутригъэдзауэ, тхакIуафэ зэсплъыжырт. АрщхьэкIэ, сэ жысIэнуми сытми пэмыплъэу, Iэдэм телефоныр къытрехри, зыщIыпIэ мэпсалъэ.
– ГъэщIэгъуэнщ мы Аскэрбий, – жи, телефоныр трилъхьэжащи, дыхьэшхыурэ. – Сыту? – Альманахым и цIэ «Къэбэрдей»-р къэдвгъэгъэнэж, жеIэ. Ар обкомым ядэркъым жысIати, «Си щхьэр куэдрэ къысхурамыгъэуз обкомым, сыт абыхэм жаIэм ущIедаIуэр», жиIэри, трубкэр трилъхьэжащ. УемыдаIуэу ядэрэ?! Шортэн Аскэрбий и цIэр зэрыжиIэу, сэ занщIэу сигу къэкIыжащ абы и «Бгырысхэр». А романым и япэ тхылъыр къыдэкIарэ псори абы тепсэлъыхьу апхуэдэт а зэманым. ГъэщIэгъуэнтэкъым тепсэлъыхьми – ар зэи димыIа, ди литературэм япэу къыхыхьа жанрт. Сэри абы сыкъеджа къудейуэ арати, занщIэу сигу къокIри, жызоIэ: – Абы и романым и цIэ «Бгырысхэр» фIэтщ щхьэ мыхъурэ журналым? Ди щIыпIэр бгылъэщ, щыпсэухэр псори бгырысщ, бгым дисщ. Псоми хуокIуэ! Зы бэлыхь си гугъэжу, апхуэдэу жысIэри, зыжесIам сыжьэхэплъэу сытIысыжащ, ар абы игу зэрырихьынум, и гуапэу къызэрищтэнум шэч лъэпкъ къытезмыхьэрэ ар си щхьэм къызэрихьа къудейм щхьэкIэ сызыхуэарэзыжу. АрщхьэкIэ Iэдэм, тIэкIурэ гупсысэри, ари къысхупригъэхащ: – Хьэуэ, балъкъэрхэращ бгым исыр, дэ бгым дискым. Аргуэру телефонкIэ псэлъащ, ауэ зэпсэлъар къысхуэщIакъым, езыми зыри жиIакъым. Ауэ, и макъ телефоным къиIукIыу зэхэсхамкIэ, Щомахуэ Амырхъан къысфIэщIащ. – Дауэ жыпIа? «ГъащIэщIэ» фIэтщынуи? – жиIэрт ЩоджэнцIыкIум, – сщIэркъым, сигу ирихьыркъым. Егупсысыт, кхъыIэ, иджыри.
КIуащ БетIал и дежи псэлъат абы и ужькIи, «Тхыгъэ щимэ» къыжриIащ. Лъэпкъищым я тхыгъэ тетынущ, жиIэу арагъэнт къригъэкIыр. Ауэ ари Iэдэм тэмэму къилъытакъым.
– Сэ зыгуэр сигу къэкIат, ауэ сщIэркъым… Мы обкомми Iэжьэкъур ирамычу щытамэ аратэкъэ! – Сытыт? – «Iуащхьэмахуэ» фIэтщ хъуну пIэрэ, жызоIэ. Уэ дауэ къыпщыхъурэ? – Уэли, хъунум мис ар, сыту фIыуэ уигу къэкIа! – жызоIэ. ИтIанэ Iэдэм телефонкIэ зыгуэрхэм йопсалъэ, щIоупщIэ а цIэр къазэрыщыхъум. Псоми ар ягу ирихьу, хъуну къалъытауэ къыщIэкIынти, обкомым хъыбар ирегъащIэ а цIэм къызэрытеувыIамкIэ.
Мис а щIыкIэм тету мы журналым фIащащ илъэс щэ ныкъуэ хъуауэ зэрихьэ «Iуащхьэмахуэ» цIэр, фIэзыщари ЩоджэнцIыкIу Iэдэмщ.
КIуащ БетIал и усэхэм щыщ зым зэрыщитхащи, зэманыр макIуэ шэ икIауэ. Мис, илъэс щэ ныкъуэ хъуащ абы лъандэрэ!.. И къежьэкIам сызэрыщыгъуазэм хуэдабзэу, и къыдэкIыгъуэхэми сыщыгъуазэщ журналым нобэр къыздэсми, мыпхуэдэу жысIэфынущ, жысIэм шэч лъэпкъ къытезмыхьэжу: и теплъэкIи тхыгъэ итхэмкIи журналыр ефIакIуэ зэпытщ. Ар и щыхьэтщ ди тхакIуэхэм я Iэзагъэм зэрыхэхъуэм, къэбэрдей адыгэ лъэпкъ литературэм зэрызиужьым. ИкIи сохъуэхъу ди «Iуащхьэмахуэр» дяпэкIи нэхъыфIыж хъуну, ар нэхъыфIыж зыщIыну зыщыгугъ и лэжьакIуэ гупми узыншагъэрэ гукъыдэжышхуэрэ яIэу я IэнатIэм куэдрэ пэрытыну.
Щхьэныкъуэ Мусэбий,
егъэджакIуэ, цIыхубэм щIэныгъэ етынымкIэ Урысей Федерацэм
щIыхь зиIэ и лэжьакIуэ, УФ-м и Журналистхэм я союзым хэт: «Iуащхьэмахуэ» журналым и япэ номерыр, дызэрыщыгъуазэщи, 1958 гъэм къыдэкIащ. Абы щыгъуэ сэ еянэ классым сыщIэст. Си насып къекIэрэхъуэкIри, ар къысIэрыхьауэ щытащ. Бадзэ тезмыгъэтIысхьэ жыхуаIэм хуэдэу, нобэр къыздэсым сохъумэ, сыпсэухункIи зесхьэнущ. «Iуащхьэмахуэ» и махуэ лъапIэр си дежкIэ гуфIэгъуэ тIуащIэщ – «Iуащхьэмахуэ» журналым и япэ номерыр къызэрыдэкIрэ мы гъэм илъэс 50 ирокъу, ар сэ илъэс 40 лъандэрэ къысхуокIуэ. «Хьэндыркъуакъуэ пэтрэ сызыхэс псыр кууащэрэт», – жи псалъэжьым. Абы ещхьу, сэри си лъэпкъ мащIэм зыгуэр къыхэхъуэмэ, дэрэжэгъуэ къызет, си гур хохъуэ. Дауи, апхуэдэхэр мащIэу къыщIэкIынкъым. Мис а илъэс 40-м къриубыдэу къысхуэкIуэ номерхэм куэдрэ сахоплъэж, тхыгъэ гъэщIэгъуэнхэм дэрэжэгъуэ ин ноби къызат.
КъыдэкIын зэрыщIидзэрэ блэкIа илъэс 50-м «Iуащхьэмахуэм» къыпхуэмылъытэну лэжьыгъэшхуэ зэфIигъэкIащ адыгэ гъащIэм, культурэм я жьэгу пащхьэ хуэдэу хъуащ.
Зи пIэ иува «Къэбэрдей» альманах жиIэу къыдэкIыу щытам ар куэдкIэ ефIэкIащ. «Iуащхьэмахуэ» журналым и япэ лъэбакъуэр щичым щыгъуэ КIыщокъуэ Алим тхылъеджэ псоми захуигъэзауэ щытащ езым и усэм хэт мы псалъэхэмкIэ: Ныбжьэгъу, уэ фIыкIэ уигу сыкъэкIым, Си гъуэгу кIыхь хъуну къызэхъуэхъу. Езы журналми мыпхуэдэ хъуэхъукIэ къызэIуихат и япэ къыдэкIыгъуэр: Гъуэгу махуэ, «Iуащхьэмахуэ!»
Уи Iуэхур махуэу, Уи гъуэгур хуиту,
Тхыгъэр уи куэду,
Дагъуэ пхуамыщIу, ГъащIэшхуэ уиIэну
Нрес уи щIыхьыр уи цIэджэгъум и щыгум!
Зэрытлъагъущи, гъуэгу угъурлыуэ къыщIэкIащ, икIи, хъуэхъум зэрыжиIам хуэдэу, гъуэгу махуэ тету къогъуэгурыкIуэ. Тхьэм илъэс мин гъащIэ кърит! Журналым и япэ къыдэкIыгъуэм зи тхыгъэ тетахэм ящыщу «МакъыщIэхэр» псалъащхьэм щIэту зи усэхэр къытехуауэ щыта Нало Заур, Тхьэгъэзит Зубер, Елгъэр Кашиф сымэ псэущи, Алыхьым гъащIэ кIыхь къарит. Елгъэр Кашиф нобэми «Iуащхьэмахуэ»-м (жэуапыхь секретару) щолажьэри, узыншагъэ быдэ иIэу иджыри илъэс щэ ныкъуэкIэ псэуну, лэжьэну Тхьэм жиIэ. Дызэрыщыгъуазэщи, журналым отдел зыбжанэ иIэщ. Абыхэм я унафэщIхэу Елгъэр Кашиф, Къагъырмэс Борис, ХьэIупщы МуIэед, журналым и тхьэмадэ IутIыж Борис сымэ гурэ псэкIэ я къалэнхэм пэрытщ. Ахэр фIыуэ соцIыху я хьэл-щэнкIи, я IэдакъэщIэкIхэмкIи, нэгъэсауэ акъылрэ щIэныгъэрэ зиIэ адыгэлIхэщ, цIыхугъэшхуэ яхэлъщ. Iуэху гуэркIэ уабгъэдыхьамэ, гуфIэжу къыппожьэхэри уагъэтIыс, уи лэжьыгъэкIи уи узыншагъэкIи къыпщIоупщIэхэр, лэжьыгъэ я пащхьэм илъыр ирагъэкIуэтэкIри, ущIэкIуа Iуэхур пхузэфIагъэкI, гуапэуи укърагъэжьэж.
«Iуащхьэмахуэ» журналыр куэдым хунос, куэди елэжь, абы щыхьэт тохъуэ журналым ит псалъащхьэхэр (фIэщыгъэцIэхэр): «ЖьантIэ», «Пшыналъэ», «МакъыщIэхэр», «Драматургие», «Культурэм и лъахэм», «Тхыдэ лъагъуэхэр», «Анэдэлъхубзэ – лъэпкъым и гупсэ», «Хъуэжэ и куэбжэ», нэгъуэщIхэри. «Анэдэлъхубзэ –
лъэпкъым и гупсэ» фIэщыгъэцIэм тIэкIу нэхъ сыкъытеувыIэнут. Мы псалъащхьэ дахэм щIэту къытехуэ тхыгъэхэр хъарзынэщ, сыщымыуэмэ, ар къызэзыгъэпэщари тхыгъэ купщIафIэхэр нэхъыбэу зытхри редактор нэхъыщхьэ IутIыж Борисщ. IутIыжым икъукIэ гууз-лыуз хуиIэщ и анэдэлъхубзэм, бзэм теухуа тхыгъэфI куэд Борис къытрырегъадзэ «Iуащхьэмахуэ» журналми «Адыгэ псалъэ» газетми, сэ ахэр папкэ щхьэхуэ дэлъу зэхузохьэс, щIэх-щIэхыури сыкъоджэж.
Дэри, адыгэбзэ езыгъэджхэр, дрогузавэ ди бзэм и Iуэху зытетым, и къэкIуэнум. Сэбэп къытхуохъу бзэмрэ литературэмрэ теухуауэ журналым къытехуэ псори. УсакIуэхэм, тхакIуэхэм, драматургхэм я тхыгъэщIэхэм япэ щыгъуазэ дызыщIыр «Iуащхьэмахуэ» журналыращ. Ауэ сэри зы лъэIу сиIэт.
Нобэ адыгэбзэмрэ литературэмкIэ езыгъаджэхэм опытышхуэ, зэфIэкIышхуэ зиIэхэр яхэтщ. Я лэжьыгъэхэмкIэ зэхъуажэу, акъылзэхэдзэ ящIу егъэджакIуэхэм зы «плIанэпэ» гуэр къалъысамэ арат. Сэ сыхуейт, икIи абы куэд щIохъуэпс, нэгъуэщI журнал щхьэхуэ 3 Заказ № 7 щыдимыIэкIэ, «ЕгъэджакIуэхэм я дэIэпыкъуэгъуу» псалъащхьэм щIэту егъэджакIуэ Iэзэхэм я тхыгъэхэр «Iуащхьэмахуэм» къытехуатэмэ. НэхъыфIыжт, журналым гуэдзэ гуэр иIатэмэ. Адыгэбзэмрэ литературэмрэ нэхъ куууэ школхэм щегъэджынымкIэ ар сэбэпышхуэ хъунт, я пщIэр нэхъри къиIэтынт.
Аращи, «Iуащхьэмахуэ» журналым и илъэс 50 юбилейр адыгэ псом махуэ тхухъу, фIы куэд Алыхьым къытхудигъакIуэ.
Сынывохъуэхъу журналым щылажьэ псоми. IутIыж Борис фи пашэу Алыхьым куэдрэ фызэдигъэлажьэ, гъащIэ кIыхьрэ гунэдж мыужьыхрэ Тхьэм къывит. Псалъэм къыдэкIуэу адыгэ псоми сыныволъэIу, ди щхьэм, ди лъэпкъым пщIэ хуэтщIыжу «Iуащхьэмахуэ» журналыр унагъуэ къэс къедгъэхьыну, юбилей илъэс 50-р тираж мин 50-м нэдгъэсын хуэдэу.
Си тхыгъэ кIэщIыр сыухыну сыхуейт усэу зэхэлъхьа
хъуэхъумкIэ:
Iумахуэу ди «Iуащхьэмахуэ» «Iуащхьэмахуэу» зи Iуэху нахуэ, БогъэлъапIэ уэ уи лъахэр, Зи лъэпкъ мащIэм хуэIумахуэ, Адэжь лъапсэр зыгъэдахэ.
Уи цIэджэгъур уогъэпэжыр, ЦIыхухэм псэкIэ уабгъэдэтщ, Къулейщ сыткIи уи Iэужьыр, Лъэпкъыр уэ къыпхуей зэпытщ.
Адыгэгур уэ пкIуэцIылъщи, Къуэш хэхэсхэм уалъоIэс, Адыгэбзэр уэ пIурылъщи,
Хасэм жьантIэр къыщыплъос.
Уэ уи губгъуэм тепсэ жылэр
КъокIыр, – нэди къыхэмыкI, Уахуохъу псоми гъуэгу гъуэмылэ, Инми цIыкIуми ущIаджыкI.
ДыхуэпIащIэу уи къэкIуэным, Ди нэр куэбжэм тедмыгъэкI, ХъыбарыфIхэр къытхуэпхьыным
Къытедмыхьэ зэи шэч.
Уи лэжьэкIэм, уи псэукIэм
Дэ, адыгэр, дегъэгушхуэ, Хыугъахъуэ уи зэфIэкIым, Утиухьэ нэхъ гъуэгушхуэ.
Нобэ уохъур илъэс тхущIи, ХъуэхъуфI Iэджэ уэ пхуаIэт.
ГъащIэу къуит илъэс мин тхущIи
Iуащхьэмахуэу Тхьэм уиIэт! Абазэ Албэч,
КъБКъУ-м и доцент: Ди Iэпэгъущ, ди чэнджэщэгъуфIщ
Адыгэ лъэпкъ литературэм, тхыбзэм зиужьынымкIэ «Iуащхьэмахуэ» журналым илэжьымрэ зэфIигъэкI Iуэхугъуэмрэ пхуэмылъытэн хуэдизу инщ. ЗанщIэу къыжытIэнщи, журналым и теплъэкIи, абы къытехуэ тхыгъэхэм я къыхэхыкIэкIи, жанр зэхуэмыдэхэм иту гъэпса а тхыгъэхэм я зэкIэлъыхьыкIэ-ухуэкIэкIи хэпщIыкIыу, фIы и лъэныкъуэкIэ, зэрызихъуэжрэ зыкъом щIащ. Япэ ита нэхъыжьыфIхэм я пщIэр, я мыхьэнэр ямыгъэкIуэду, езыхэми я Iуэху еплъыкIэщIэхэр халъхьэурэ, адыгэ журналыр зэпэщу нобэм къэсащ. Дэ зи гугъу тщIыр журналым и напэкIуэцIхэм зэхуэдэу усыгъэ, прозэ, драматургие жыпхъэм ит тхыгъэр зэрытрадзэрщ. ТхакIуэхэм я гупсысэхэр щIэджыкIакIуэхэм ялъэIэсын и лъэныкъуэкIэ журналым зэфIигъэкI Iуэхугъуэхэм фIыщIэ, щытхъу псалъэ куэд къалэжь. Абы и лъэныкъуэкIэ журналым уасэу хуагъэувамрэ абы сэбэпынагъыу пылъымрэ зэлъытыгъуейщ. Журналым и къыдэкIыгъуэхэм къытехуэ тхыгъэхэм щIэщыгъуагъэ ябгъэдэлъщ, гъащIэм и лъэныкъуэ псори къызэщIаубыдэну пылъщ. Абы къытехуэ хабзэщ хэкулI цIэрыIуэхэм ятеухуа Iыхьэхэр, бзэм, культурэм, литературэм, искусствэм я лэжьакIуэхэм я Iуэху еплъыкIэхэр къызыхэщыж очеркхэр, эссехэр, полемическэ статьяхэр, зэпсэлъэныгъэхэр, нэгъуэщIхэри. «Iуащхьэмахуэм» литературно-художественнэ къудей мыхъуу, «щIэныгъэ» журналкIи уеджэ хъунущ, сыту жыпIэмэ адыгэ литературэм, тхыдэм, культурэм елэжь ди щIэныгъэлIхэмрэ аспирантхэмрэ абы «къыщыпсэлъэну» Iэмал щагъуэтри. Гуапэщ литературэм къыхыхьэ ныбжьыщIэхэми гулъытэ хэха зэрыхуащIыр. Диным, ди лъэпкъ щэнхабзэм теухуауэ абы къытрадза тхыгъэхэр цIыхухэм яфIэщIэщыгъуэщ. Ди чэнджэщ гуэрхэри фэтхьэДоцент Абазэ Албэч «Iуащхьэмахуэр» зи Iэпэгъу и студентхэм яхэту
3* лIэнщи, журналым и пщIэр нэхъ лъагэу иIэтыну къытщохъу, езы литераторхэм я мызакъуэу, егъэджакIуэхэми студентхэми яхуэгъэза псалъэмакъ щхьэпэхэр къытехуэмэ. Журналым къызэригъэпэщыжын хуейуэ къыдолъытэ «Критикэмрэ библиографиемрэ» жыхуиIэ псалъащхьэр. Дэри, едгъаджэ студентхэми а журналыр гъуазэу дызэриIэр шэчыншэщ. Апхуэдабзэуи журналым и зы дэтхэнэ къыдэкIыгъуэми я нэр къыхуикIыу поплъэ егъэджакIуэхэр, критикхэр, щIэныгъэлIхэр, литераторхэр. Абы къыхэкIыуи зи ныбжьыр илъэс 50 ирикъуа «Iуащхьэмахуэ» журналми, ар дунейм къытегъэхьэным зи гуащIи зи лэжьыгъи езыхьэлIэ дэтхэнэ зыми ди гуапэу дынывохъуэхъу сэри, «Iуащхьэмахуэ» журналыр щIэзыджыкI ди студент едгъаджэхэри. Фи мурадхэр Тхьэм къыфхуищIэ! Тхьэм фигъэпсэу вжыдоIэ!
Жылэтеж Сэлэдин:
ЛIэщIыгъуэ Iэджэ къызэпызыча тхыдэ зиIэ тхылъхэм, журналхэм елъытауэ ди «Iуащхьэмахуэм» къикIуа илъэс щэ ныкъуэр лъэхъэнэ кIыхьу пхужыIэнкъым, ауэ, апхуэдэу щыт пэтми, абы къалэнышхуэ игъэзэщIащ, мыхьэнэшхуэ лъэпкъым къыхуихьащ адыгэ литературэр зэфIэгъэувэнымкIэ, адыгэбзэм зегъэужьынымкIэ.
ТхакIуэм и къалэмыпэ къыщIэкIа тхыгъэр тхылъ щхьэхуэу къыдигъэкIыу тхылъеджэм и пащхьэ ирилъхьэху, нэхъ мащIэ дыдэрами, илъэс зытIущ докI.
А къалэн лъапIэр пIалъэ кIэщIым къриубыдэу «Iуащхьэмахуэ» журналым тхузэфIегъэкI – зэрыжыпIэнуращи, тхыгъэм и Iэпэр иIыгъыу библиотекэхэм, еджапIэхэм тхущIишэкIэрэ, абы и щIэджыкIакIуэ зэрыс унагъуэхэм хьэщIэ щIэщыгъуэу яхуеблагъэкIэрэ.
Сэ си тхыгъэ япэ дыдэ «Iуащхьэмахуэ» журналым къыщытехуар 1961 гъэращ. А зэманым арщыдандэсым я цIэр жыжьэ нэIусат нартыху бэв къэгъэкIынымкIэ.
Ди лэжьакIуэ нэхъ пажэ дыдэхэм ятеухуа тхыгъэхэр, сурэтхэр «Комсомольская правда» газетым, «Огонек» журналым нэгъунэ къытехуэрт. Сэри а лъэхъэнэм ди къуажэм и комсомол организацэм и секретару сылажьэрти, фIыуэ сыщыгъуазэт колхозым и Iуэху зыIутхэм, ди цIыху гуащIафIэхэм я ехъулIэныгъэхэм. Абы къыщымынэу, сэ сыкъуажэ корреспондентти, си тхыгъэхэр республикэм къыщыдэкI газетхэмрэ журналхэмрэ я напэкIуэцIхэм щIэх-щIэхыурэ щыплъагъунут. Литературэрат си псэр зыхэлъри, усэ тIэкIуфэкIухэри зэзэмызэ къысIэщIэтхыхьырт, пьесэ нэгъунэ стхыну зеспщытырт. Апхуэдэ зэфIэкIхэр къыщызыкъуэсхкIэ, дауэ слъэкIынт ди цIыху пэрытхэм усэ ятезмытхыхьыну! «Нартыху гуащэ» фIэсщри, усэ хуэстхат ди нартыхугъэкI пашэ, орден зыбжанэ къызыхуагъэфэща Сэбаншы Женя. Арат «Iуащхьэмахуэ» журналым къытехуари. Абы лъандэрэ илъэс щэ ныкъуэм нэблэгъа пэтми, тхылъ пщыкIутхум нэс къыдэзгъэкIами, си тхыгъэхэр илъэс къэс зэ жыхуаIэм хуэдэу а журналым къысхутрадзэми, иджыри сыщIохъуэпс си къалэмыпэ къыщIэкIа абы къытехуэным. Апхуэдэ къызэхъулIа нэужьи, ар махуэ зыбжанэкIэ схуэмыгъэтIылъу къыздызохьэкI, къызэтесхым, сыкъеджэм, зэтеспIэжу, щIыхьышхуэ зыхуэсщI «Iуащхьэмахуэм» ит тхыгъэфIхэм, тхыгъэ хъарзынэхэм сэ си IэдакъэщIэкIри зэрыхэхуам, зэрыхэзагъэм сыщыгуфIыкIыу.
А журналыр езыр япэ яуцIырхъа тхыгъэр къызытрадзэкъым –
абы хэплъыхь, хэплъыхьышхуэ ещI, и лэжьакIуэхэри литературэм фIы дыдэу хэзыщIыкI, абы и курых нэхъ тхыгъэфIхэр къыхэзыхыф, щIэныгъэ лъагэ зиIэ тхакIуэ Iэзэхэщ. «Iуащхьэмахуэм» и редакцэм къищта, къыхиха тхыгъэхэр нэтхыса зэрыхъуам, ар зыхуей зэрыхуэзам шэч лъэпкъ къыщIытепхьэжыни щыIэкъым. Ар журналым и кхъузанэм икIамэ, къохъулIауэ убж хъунущ. «Iуащхьэмахуэм» къытехуа тхыгъэм пщIэ егъуэт, щIыхь хуащI, ар зытхар нэхъ лъэ быдэкIэ лъэпкъ литературэм хэувауэ ябж. А журналыр адыгэ культурэм хэлъхьэныгъэшхуэ хуэзыщI тхылъщ.
ЛIым и ныбжьыр илъэс щэ ныкъуэм нэсамэ, ар лIыпIэ иувауэ ябж. А ныбжь телъыджэм итщ литературэм зы мащIэ тIэкIукIэ фIэкIа нэхъ мыхъуми пыщIа дэтхэнэми фIы дыдэу тлъагъу «Iуащхьэмахуэ» журналри, и гъуэгу кIыхьрэ махуэу адыгэ лъэпкъым и фIым ар куэдрэ телэжьэну Тхьэм жиIэ! «Литературная Кабардино-Балкария» журналым
Тхьэзэплъ Хьэсэн,
и редактор нэхъыщхьэ:
Лъэпкъ щэнхабзэр, литературэр щаузэщI, щапсыхь кIыщымкIэ дызыпыщIа ди ныбжьэгъухэ, ди лэжьэгъухэ, лIэщIыгъуэ ныкъуэ лъандэрэ зи цIэр зефхьэ ди Iуащхьэмахуэ елъагэкIын пщIэрэ гуфIэгъуэрэ къыфхуэзыхьын тхыгъэфIхэмкIэ фи «Iуащхьэмахуэр» зыIэтын, абы и гъуэгуанэр кIыхь зыщIын фыщымыщIэну Тхьэм дыфхуолъэIу. Ди Iуащхьэмахуэ бгышхуэмрэ фи «Iуащхьэмахуэ» журналымрэ лъэбакъуэу яку дэлъым хуэдиз бжыгъэкIэ фи журналыр къыдэкI хъуну, фэри апхуэдиз гъащIэрэ насыпрэ фиIэну дыфхуохъуахъуэ.
ЦIыпIынэ Аслъэн,
филологие щIэныгъэхэм я доктор: Адыгэм, къэзыухъуреихь щIыуэпсым набдзэгубдзаплъэу хэплъэурэ, абы теплъэгъуэ, къэгъэщIыгъэ дэтхэнэ зыми (псэ зыIутми зыIумытми) чэзу, курых, фIыпIэ зэриIэм гу лъитащ. Безынэр кIуэцIришхыкIрэ фор къришхыкIыу лъащIэм илъа фо хьэкIуэ нэщI хъуар кIадащхьэм къыдэзыдзеижа махъсымэр, танэбз къанжэуапIэр бгъэбзым и щэджанэм дыщафэу зыкIуэцIыгъэжьыхьа нэкулъыр, домбей тхыцIафэ щэлъахъэм тIымыжьыщхьэм къы- хэкIыкIа тIыбжьэ лъахъэбжьэр идзэжауэ, хьэм и гъэрищ, гъэриблым зызыублэу, гъэрибгъум зызыубгъуа шыр*…
Илъэс щэ ныкъуэр цIыхухъу гъащIэкIэ – ар лIыпIэ щиувэщ. Адыгэм гу зэрылъитамкIэ, мы пIалъэ дахэм абы и гуащIэмрэ и акъылымрэ зэроубыд, зэхошыпсыхь, дыгъужьыгу мэхъу, лIы и кIуэцI лIы йоувэ. Мыпхуэдэу и къару илъыгъуэу, лъэрызехьэгъуэу къысщохъу лIэщIыгъуэ ныкъуэ хъуауэ къыддэгъуэгурыкIуэ журнал фIэрафIэр. КъызыхэкIа лъэпкъымрэ анэдэлъхубзэмрэ гууз-лыуз яхузиIэхэщ «Iуащхьэмахуэм» нобэ и къызэгъэпэщакIуэхэр. Адыгэ псалъэкIэ щылажьэ, адыгэ псалъэкIэ щыIэзэ, адыгэ псалъэм щелэжь лъэщапIэ хьэлэмэту зэтраублащ абыхэм журналыр.
Абы къищынэмыщIауэ, зэрылъэпкъыу дызыгъэпIейтей, дызытегузэвыхь Iуэхугъуэхэми зэикI зыщидзейркъым – адыгэр зыщIэзыгъэплъыж псалъэмакъ купщIафIэхэр екIурэ-ещхьу утыку кърелъхьэф. НэгъуэщIу жыпIэмэ, жылагъуэ журнал нэси тхуохъу.
«Iуащхьэмахуэмрэ» лъэпкъымрэ зызэдаужьыну, зэдефIэкIуэну, зэдэузыншэну Тхьэм жиIэ. усакIуэ, «Горянка» газетым и редактор нэхъыщхьэ:
Къаныкъуэ Заринэ, «Iуащхьэмахуэм» и Iуэхур нэхъри ефIэкIуэну
сыхуохъуапсэ
«Iуащхьэмахуэ» журналыр сэ сысабийуэ ди унэ къахьу щыщытам (пощтым деж ди адэм абы Iэ щытридзэрт зэпымыууэ) зэгуэр абы и редакцэм сыщылэжьэну хэт и гугъэнт?! Апхуэдэу хъуащ-тIэ, илъэс 14-кIэ сэри сахэтащ журналым елэжьхэм. Иджы нобэ хьэкъыу си фIэщ мэхъу: журналыр щыIэныр, ар екIуу къыдэгъэкIыныр мыхьэнэшхуэ зиIэ Iуэхущ. Абы зы тхыдэ псо щызэхуэхьэсащ: ди литературэм и тхыдэ. Ди тхакIуэхэм я гъуэгуанэр сыт хуэдэу щытами къыщыIуэтащ. Хэт сыт хуэдэ тхыгъэ и Iэдакъэ къыщIэкIами, япэу здихьыр «Iуащхьэмахуэращ». Тхылъ къыдэзыгъэкIыфыр куэд мыхъуми, журналым зи тхыгъэ къытрезыгъэдзэфар мащIэкъым. «Iуащхьэмахуэм» къытехуа нэужь, зи тхыгъэхэр тхылъ щхьэхуэу къыдэгъэкIыным тегушхуэхэр гурыIуэгъуафIэщ: редакцэм деж * ЦIыпIынэм пыIэ хуабафэ зредмыгъэплъыным щхьэкIэ, редакцэм щылажьэхэм къыдгурыIуаифэ зытыдогъауэ. тхыгъэм гъуэгу щегъуэт, цIыхур йоджэри, ар къазэрыщыхъур наIуэ къохъу. Еджахэм ягу ирихь-иримыхьым тещIыхьауэ, пэжыр жыпIэмэ, тхыгъэм редакторыр Iэзэу зэрыхэлэжьыхьыжари къыхэлъытауэ, авторым ар хегъэувэ и тхылъ щхьэхуэм. Апхуэдэу къокIуэкI илъэс пщIы бжыгъэ мэхъури. Журналыр зыхущыIэжыр адыгэбзэкIэ тхэхэмрэ адыгэбзэкIэ еджэхэмрэщ. Ауэ щыхъукIэ, дунейм тет зы лъэпкъым и зы гъащIэ Iыхьэ журналыр мэхъу. А гъащIэр литературэм и курыкупсэщ. Дэнэ литературэр нэсами, сыт къехъулIами, сытым хэкIыжами кърипщIэу. Си щхьэкIэ, сфIэгъэщIэгъуэну сыщIэджыкIыжу щытащ 60–70–80 гъэхэм къыдэкIа номерхэм. ИужькIэ роман цIэрыIуэ хъуа тхыгъэхэр, поэмэ инхэр мыбы Iыхьэ-Iыхьэурэ къытехуат, зэи афIэкIа узримыхьэлIэжа тхыгъэхэри журналым щыхъумати, абы еджэну хуейхэр къакIуэурэ къыщыщIэупщIэрт редакцэм деж. Иужьрей илъэс тIощIым «Iуащхьэмахуэм» и номеру къыдэкIауэ хъуар щызэхуэсхьэсыжым, мызэ-мытIэу сегупсысащ: мыр электроннэ хъумапIэхэм трегъэтхауэ щымыIэмэ, дауэ хъуну дяпэкIэ еджэну къыщIэупщIэхэр? Журналыр къащтэу къыщамыхьыжыр куэдрэщ, редакцэм нэмыщIауэ, библиотекэм деж ар щагъуэтыр зэзэмызэщ…
Журналым гулъытэ лей хуэфащэщ – ар къагурыIуэну сыхуейт адыгэбзэкIэ емыджэфхэми. Мыр мылъку зыхэлъхьэн, егъэфIэкIуэн хуей Iуэхущ. Махуэ къэс щIэ гуэрхэр къожьэ, газетхэмрэ журналхэмрэ я фIагъым хохъуэ, ди журналыр адрейхэм къакIэрыху хъунукъым. «Iуащхьэмахуэр» къыщыунэхуам щыгъуэ абы тепсэлъыхьхэрт, зэIэпахыу еджэхэрт. Абы щыгъуэ къэунэхуатэкъым телевиденэм и къудамэ къомыр, Интернетыр. Нобэ журналхэмрэ тхылъхэмрэ IэщIыб нэхъ ящI. ЦIыхум я нэIэ тетын папщIэ, журналым и хъыбарыр зэбгрытыкIын хуейщ. Аращ – рекламэщ ар зыхуэныкъуэр. Уи хъыбар зымыщIэм уи цIэр ищIэркъым. Уи цIэр зэхэзымыхыр сыт щхьэкIэ къыпщIэупщIэн? ЦIэрэ щхьэрэ зиIэу къекIуэкIа «Iуащхьэмахуэ» журналым а рекламэ дыдэри пщIэншэу хуагъэпсыныр хуэфащэт…
«Iуащхьэмахуэр» сэркIэ журнал, лэжьапIэ къудейкъым –
мыбдеж гъащIэм и хабзэри, журналистикэм и хабзэри щызыхэслъхьауэ жыпIэ хъунущ. Япэри етIуанэри къызагъэщIащ си лэжьэгъухэм. Гуп цIыкIуу дызэхэту, еджапIэр къэзуха къудейуэ сакъыхыхьарэ, нэхъыжьхэм куэдым щыгъуазэ сащIу, куэдкIи… къысхудачыхыу – апхуэдэу екIуэкIащ зэманыр. ПщIэ къысхуэзыщIа си лэжьэгъухэм яхуэфащэ пщIэ якIэлъызесхьэжыфауэ пIэрэ? Абы нобэ согупсыс. АтIэ, мы къытлъыкъуэкIа юбилейр ди щхьэусыгъуэу, сэ псалъэ гуапэ яхужысIэну сыхуейт редактор нэхъыщхьэу сызыдэлэжьа IутIыж Борис, жэуапыхьу «Iуащхьэмахуэм» щыIэ Елгъэр Кашиф, прозэмкIэ къудамэр зыIэщIэлъ Къагъырмэс Борис сымэ. Нобэ абыхэм яхэтщ публицистикэмкIэ къудамэм и унафэщI ХьэIупщы МуIэед.
Фи Iуэху щхьэпэр къывэхъулIэну! «Iуащхьэмахуэм» и тиражыр адыгэ унагъуэу хэкум исым я бжыгъэм лъэщIыхьэну Тхьэм жиIэ! Хьэмту Къадир,
Журналист: «Iуащхьэмахуэ» журналыр илъэс
45-рэ хъуауэ си Iэпэгъущ, си гъэсакIуэщ, си узэщIакIуэщ, унэтIакIуэщ. Ди гъащIэр ефIакIуэми екIакIуэми абыкIэ
тыншу къыбощIэ, уолъагъу. Ар дэ къэткIуа гъуэгуанэм, псом хуэмыдэу ди литературэм и гъуджэщ.
ФIы дыдэу сощIэж «Iуащхьэмахуэ» журналыр унэм къысхуахьыну япэ дыдэ Iэ щытездзар. Абы щыгъуэ сэ еханэ классым сыщеджэрт. Ди адэм селъэIуащ сомрэ кIэпIейкIэ 92-рэ къызитыну. И щхьэусыгъуэри жесIащ. «Зы тхьэмахуэ е тхьэмахуитI хуэдэкIэ укъыспэплъэ хъунумэ, зыIэжьи сигу къэгъэкIыж», – жиIащ.
И ахърэтыр нэху Тхьэм ищI, тхьэмахуитIи сызыпигъэплъакъым, игуи къэзгъэкIыжакъым. Ахъшэ къызэрыIэрыхьэу ди адэм сомитI къызитащ. Абы лъандэрэ журналым дэзмыгъэхуIауэ соджэ. Япэ дыдэ къысхуахьауэ щытар иджыри сохъумэ. ЗанщIэу жысIэнщи, нэхъыфI хъу зэпытщ.
Илъэс 50 хъуауэ къыддэгъуэгурыкIуэ «Iуащхьэмахуэ» журналыр тхэным, усэным гу хуэзыщIахэм я закъуэкъым зейр, атIэ лъэпкъ хабзэр, лъэпкъыбзэр, езы адыгэ лъэпкъыр ефIэкIуэну зи нэ къикI псоми дыдейщи, усакIуэм зэрыжиIауэ, и гъуэгу кIыхь хъуну дохъуэхъу. Ди университетым и студентхэу
«Iуащхьэмахуэр» зи Iэпэгъухэм я хъуэхъу:
Ди нобэрей адыгэ литературэм зиужьыным, ар япэкIэ гъэкIуэтэным, ди тхылъаджэм и пащхьэ илъхьэнымкIэ, тхакIуэхэмрэ тхылъаджэхэмрэ зэрыгъэгъуэтыным ехьэлIауэ сэбэпышхуэ мэхъу «Iуащхьэмахуэ» журналыр. Адыгэ литературэм и курыхыр щызэхуэхьэсащ мыбы. Журналым и дэтхэнэ зы напэкIуэцIри лъапIэщ адыгэбзэр фIыуэ зылъагъу псоми я дежкIи. КъыщыдэкIынур къытхуэмыгъэсу дыпоплъэ дэ «Iуащхьэмахуэм». КъыдэкIа нэужь, дыпIащIэу зэбгрыдохри, сыт хуэдиз лэжьыгъэ димыIами, абы ит тхыгъэхэм щыгъуазэ зыдощI, хэт сыт нэхъ игу ирихьами дытопсэлъыхь, тхыгъэхэр зэпкърыдох. Псом хуэмыдэу дэ дыдэзыхьэхыр ди зэманым и цIыхухэм ятеухуа художественнэ тхыгъэхэрщ.
Журналым дэ къытхузэIуех тхакIуэ ныбжьыщIэхэр, абыхэм я тхыгъэхэр, ди литературэр япэкIэ зыгъэкIуэтэну дызыщыгугъхэр. Апхуэдэу ди щIэщыгъуэу, тфIэгъэщIэгъуэну доджэ ди нэхъыжьыфIхэм я тхыгъэхэми. Абыхэм дэ куэдым щыгъуазэ дыхуащI, гъэсэныгъэ-ущииныгъэ мыхьэнэшхуэ яIэщи.
«Iуащхьэмахуэ» журналыр къыдэкIын зэрыщIидзэрэ илъэс
50 ирокъу. Ар зэман цIыкIукъым. Абы къриубыдэу фIы и лъэныкъуэкIэ зихъуэжащ журналым: и теплъэми, и щытыкIэми, тхыгъэ къытехуэхэми, нэгъуэщI куэдми… Ауэ зызымыхъуэжу къэнар зыщ: журналыр лъэпкъ литературэм толажьэ икIи абы, япэхэми хуэдэу, цIыхухэр дихьэхыу йоджэ, ар зыIэрагъэхьэну хущIокъухэр.
Ди гумрэ ди псэмрэ къабгъэдэкIыу дохъуэхъу «Iуащхьэмахуэ» журналым и лэжьакIуэхэм я юбилеймкIэ: фыузыншэу, гукъыдэж фиIэу илъэс куэдкIэ фи IэнатIэм фыпэрытыну, журналри ефIакIуэу, и щIэджыкIакIуэхэри нэхъыбэ хъууэ илъэс куэдкIэ тхуэпсэуну Тхьэм жиIэ!: университетым и адыгэбзэ къудамэм
и 3-нэ курсым щIэс студентхэу Щомахуэ Залинэ, Шыбзыхъуэ Сюзаннэ, Къейсын Зурьянэ, АфэщIагъуэ Марианнэ, Тхьэзэплъ Маринэ, Къардэн Линэ сымэщ. ТIощIрэ епщIанэ курыт еджапIэ:
Лъэпкъыр дызэрыгушхуэ, дызыгъэгуфIэ, дытезыгъэу ди журнал лъапIэу ди «Iуащхьэмахуэ!» Ди егъэджакIуэхэри ди еджакIуэхэри хуабжьу я гуапэу къохъуэхъу уи ныбжьыр илъэс щэ ныкъуэ зэрырикъумкIэ.
Илъэс щэ ныкъуэр адыгэлIым и щIэращIэгъуэщ, и дахэгъуэщ, лIыпIэ щиувэщи, гурэ псэкIэ дынохъуэхъу сытым дежи купщIафIэ, щIэщыгъуэ уи тхыгъэ гъэщIэгъуэнхэр, нэхъыбэ хъу фIэкIа, нэхъ мащIэ мыхъуну.
Уи лэжьакIуэ емышыжхэм узыншагъэ, гуфIэгъуэ, дэрэжэгъуэ мыухыж яIэрэ я пщIэр Iуащхьэмахуэ елъэгэкIыу псэунхэу! Налшык къалэ дэт 25-нэ курыт еджапIэм щезыгъаджэхэмрэ
щеджэхэмрэ «Iуащхьэмахуэ» зыкъыхуагъазэ:
ФIы дыдэу тлъагъу ди «Iуащхьэмахуэ», дынохъуэхъу уи МахуэшхуэмкIэ. Дыхуейщ журналым елэжь псори узыншэу, зэфIэкIри Адыгэбзэм, литературэм хуезыгъаджэхэу ПщыхьэщIэ Розаннэ, Шэру
Аксанэ, Сэбаншы СэIимэт сымэ «Iуащхьэмахуэр» къызыIэрыхьэхэм
ящыщ еджакIуэхэм ящIыгъуу.
Налшык къалэ,
30-нэ курыт еджапIэ
куэду яIэу «Iуащхьэмахуэ» и къыдэкIыгъуэщIэхэмкIэ дыпсэуху дагъэгуфIэну.
ЕгъэджакIуэ псоми къабгъэдэкIыу. «Iуащхьэмахуэр» дыпIащIэу унэм дохьыж, ауэ япэ еджэгъуэр адэ-анэмрэ дадэ-нанэмрэ къытлъагъэсыркъым.
9-нэ классым щIэс гуп.
Iуащхьэмахуэм и инагъым хуэдиз мэхъу «Iуащхьэмахуэ» журналым къыдит гупсысэхэри.
9 «А» классым щеджэ НэкIус Залинэ. Къысхуэмыгъэсу сыпоплъэ «Iуащхьэмахуэ» и къыкIэлъыкIуэ къыдэкIыгъуэм.
ЕгъэджакIуэ Мэремкъул Луизэ.
Ди акъыл лантIэр гъуэгу тэмэмкIэ тхуеунэтIыр «Iуащхьэмахуэ» журналым. Къыр хьэдзэ зырызу зэтелърэ хъугъуэфIыгъуэ гъэтIылъыпIэу щыт Iуащхьэмахуэ хузогъадэ тхыгъэ купщIафIэ защIэу зэхэлъ ди ЕгъэджакIуэ Уэрыш Iэминат. «Iуащхьэмахуэ» журналыр. Гупсысэ нэхуу хэлъыр «къэзытIэщIыфыр» акъылкIэ Iыхьэншэ хъункъым.
ЕгъэджакIуэ Сэрахъэ Людмилэ Уегъэгупсысэ, уи зэш трегъэу, уигу къызэфIегъэзэрыхь «Iуащхьэмахуэм». Литературэм и къалэн псори егъэзащIэ мы журналым. Сыт щыгъуи щIэщыгъуэщ.
9-нэ классым щеджэ Вэрокъуэ Беслъэн. «Iуащхьэмахуэ» журналым и ныбжьэгъуфI егъэджакIуэ
Сэрахъэ Людмилэ и еджакIуэхэм ящIыгъуу.
А еджапIэ дыдэм и егъэджакIуэхэу «Iуащхьэмахуэ» журналым фIыкIэ хуэхъуапсэхэм ящыщ Уэрыш Iэминатрэ Чэртбий Луизэрэ. Педколледжым и егъэджакIуэхэмрэ еджакIуэхэмрэ
къабгъэдэкIыу:
Дэтхэнэ лъэпкъым дежкIи бзэм мыхьэнэуэ иIэм къытедгъэзэжу дытепсэлъыхьын хуейуэ къыщIэкIынкъым. Псом хуэмыдэу, мы журналым и щIэджыкIакIуэхэм ар къазэрыгурыIуэм шэч хэлъкъым. Дэ тхуэдэ лъэпкъ цIыкIухэм захъумэжыныр, я бзэр, я хабзэр, я культурэр къызэтрагъэнэныр гугъущ. АбыкIэ лъытэгъуейщ анэдэлъхубзэкIэ къыдэкI ди газетым, журналхэм я мыхьэнэр. Ди лъэпкъым, ди цIыхум я гъащIэм зиужьынымкIэ мыхьэнэшхуэ иIэщ «Iуащхьэмахуэ» журналым. Ар адыгэбзэм ирилажьэхэм, егъэджакIуэхэм, еджакIуэхэм, студентхэм я дэIэпыкъуэгъу къудейкъым. Мыбы къытехуэ тхыгъэхэм уагъэпIейтей, куэдым урагъэгупсыс, фIым, дахагъэм, цIыхугъэм укъыхураджэ, ухуаущий. Журналым и дэтхэнэ напэкIуэцIри гъэщIэгъуэнщ, удэзыхьэхщ. Лъэпкъым и щIэныгъэлIхэм, цIыху Iущхэм, тхакIуэхэм, усакIуэхэм я тхыгъэ щхьэпэ куэд къыщагъуэт мы журналым еджэхэм. ГъащIэмрэ искусствэмрэ хэлъ дахагъэм ухуагъэуш апхуэдэ тхыгъэхэм. Ахэр щIэщыгъуэщ, удахьэх. ЩIалэгъуалэр гъуэгу пэжым сыт щыгъуи тетыным щхьэкIэ, тхыдэр, хабзэр, бзэр хъума хъуным папщIэ, «Iуащхьэмахуэ» журналым къалэнышхуэ егъэзащIэ.
Педколледжым и адыгэбзэ къудамэм щеджэхэм къаIэрохьэ мы журналыр. «Сыту фIыт зэрытеддзар, журналым и къыкIэлъыкIуэ къыдэкIыгъуэм къытхуэмыгъэсу дожьэ, унэм дохьыжри, зэрыунагъуэу доджэ», – жаIэ студентхэм. Студентхэм я мызакъуэу, журналым поплъэ егъэджакIуэхэри: «Журналыр къевгъэхьыну Педколледжым и егъэджакIуэхэу Гугъуэт Лизэ, Мыкъуэжь Людэ, Тэнащ
Тамарэ, ПIаз Азэмэт, Бицу Ирэ, Лъостэн Марьянэ, Мер Аксанэ сымэ. Iэ щытевдзэкIэ, дызыщывмыгъэгъупщэ», – къыджаIэ, адыгэбзэ мыхъуу, нэгъуэщI предметхэмкIэ езыгъаджэхэми. Журналыр яфIэфIу щIаджыкI, псалъэм папщIэ, педагогикэмкIэ, психологиемкIэ, математикэмкIэ, урысыбзэмкIэ, тхыдэмкIэ езыгъаджэхэми. «Жыгым и къуэпсыр паупщIмэ, мэгъуж. Зи бзэ, зи хабзэ зимыIэж лъэпкъыр мэкIуэдыж. Ди бзэр, ди культурэр хъума хъунымкIэ мыхьэнэшхуэ иIэщ мы журналым», – жеIэ педколледжым и директорым и къуэдзэ, педагогикэ щIэныгъэхэм я кандидат Нэхущ Мухьэдин.
Уи щIэджыкIакIуэхэм хэхъуэ зэпыту, уефIакIуэу, зыбузэщIу куэдрэ дызыгъэгуфIэн, зэи мыкIуэдыжын Тхьэм уищI, ди «Iуащхьэмахуэ!» Пщыбий СулътIан: Iуащхьэмахуэ и щыгур фи плъапIэрэ фи Iуэхум зиужь зэпыту екIуэкIыну гурэ псэкIэ сыфхуохъуахъуэ!
Хэку зауэшхуэм и ветеран сэ сызыдэлажьэхэми, си щхьэми, ди унагъуэм исхэми къабгъэдэкIыу фи юбилей дахэмкIэ ину сынывохъуэхъу «Iуащхьэмахуэ» журналыр зи жьэгу пащхьэу ди адыгэ тхакIуэ, усакIуэ псоми. Хэхауэ сехъуэхъуну сыхуейщ а журналыр зыгъэпсхэу редакцэм щылажьэ цIыху емызэшыжхэм. ЗэвгъащIэ: «Iуащхьэмахуэ» журналыр ящыщщ ди лъэпкъыр нэхъ зэрыгушхуэу иIэхэм. Абы и напэкIуэцIхэм дэ къыщыдогъуэт дигухэм, ди псэхэм къапэджэж, гъащIэ гъуэгуанэм пкIэлъей къытхуезыдз тхыгъэхэр.
Iэщыж Борис,
тхакIуэ, усакIуэ:
Зэманыр дапхуэдизу литературэм, псом хуэмыдэжу, лъэпкъ литературэхэм темыгъэпсыхьауэ щытми, дрогуфIэ «Iуащхьэмахуэ» журналым и Iуэхухэр, екIэкIуэн дэнэ къэна, ефIакIуэурэ зэрыкIуатэм. Абы щыхьэт тохъуэ журналыр и теплъэкIи, и гъэпсыкIэкIи нэхъ гурыхь зэрыхъуар. СхужыIэнукъым къытехуэ тхыгъэхэри нэхъыкIэ хъуауэ, сыту жыпIэмэ, дэтхэнэ литературэми хуэдэу, ди литературэми зеужь, нэхъ зэрызиIэтыным хущIокъу.
ДрогуфIэ журналым и редакцэм
гулъытэ зэрыщыдгъуэтым, ди тхыгъэхэр Iумпэм зэрыщамыщIым. Аращи, Тхьэм нэхъри уригъэфIакIуэ, фIыуэ тлъагъуу, дызэрыгушхуэу ди «Iуащхьэмахуэ»! 46
Адыгэ литературэм и къудамэ пажэ
Шэч хэлъкъым, прозэр литературэм и къудамэ пажэщ. Аращ абы и теплъэр нэхъ къызэрацIыхури, нэхъыбэм зэралъэIэсри. Ди лъэпкъ прозэм зиужьынымкIэ «Iуащхьэмахуэ» журналым фIыщIэу бгъэдэлъыр пхужымыIэным хуэдизщ. Хабзэ зэрыхъуащи, тхыгъэ зи Iэдакъэ къыщIэкIа тхакIуэм ар япэу здихь хабзэр журналыращ, абы иужькIэщ тхылъ тедзапIэм ихьыну щрикур. Аращи, тхыгъэр гъуэгу тэмэм тегъэувэнымкIэ мыхьэнэшхуэ иIэщ ар журналым къытехуэным. Авторхэм ар фIыуэ къагуроIуэ, аращ журналым и редакцэр абыхэм я кIуапIэ щIэхъури.
Журналым куэдрэ къыхуэтхэу, и ныбжьэгъуфIу щытащ ди тхакIуэ пажэхэу
КIыщокъуэ Алим, Теунэ Хьэчим, Шортэн Аскэрбий, Щомахуэ Амырхъан, Къашыргъэ ХьэпащIэ, ЩоджэнцIыкIу Iэдэм, Нало Ахьмэдхъан, Нало Заур, Къущхьэ СулътIан, КъардэнгъущI Зырамыку, КIэрэф Мухьэмэд сымэ, нэгъуэщIхэри. «Iуащхьэмахуэм» сытым дежи гулъытэ хэха яхуищIащ абыхэм я тхыгъэхэм; кIэщI-кIэщIурэ ди журналым къытехуащ ахэм я тхыгъэхэр, а тхыгъэхэм ятеухуа статьяхэри. Журналым къыдэкIын щIидза нэужь, абы и япэ автору щытахэм ябгъурыуващ зэфIэкI хъарзынэ зиIэ тхакIуэхэу зыкъэзыгъэлъэгъуа нэхъыщIэхэр. Абыхэм я къызэщIэрыуэгъуэр ирихьэлIащ «Iуащхьэмахуэр» лъэ быдэкIэ увыным щыщIидза зэманым. ЖыпIэ хъунущ апхуэдэ лъэхъэнэ къэунэхуауэ зэрыщытар абыхэм я фIыщIэу. Прозэр къапщтэмэ, я тхыгъэхэр журналым нэхъыбэрэ къытехуэрт Елгъэр Кашиф, Журт Биберд, МафIэдз Сэрэбий, Мэзыхьэ Борис, Къэрмокъуэ Мухьэмэд, Мысачэ Петр, Къагъырмэс Борис, Гъубжокъуэ Лиуан, Брай Адэлбий, Хьэх Сэфарбий, КIуантIэ Iэзид, КхъуэIуфэ Хьэчим, Къэрмокъуэ Хьэмид, Тхьэмокъуэ Барэсбий, IутIыж Борис, Жылэтеж Сэлэдин, Iэщыж Борис, ЛIыгъур Чэрим, ХьэIупщы МуIэед, Мыз Ахьмэд, Апажэ Ахьмэд, Бозий Людин, Щоджэн Хьэсэн, Лыкъуэжь Нелли сымэ. Нэхъ иужьыIуэкIэ прозэ тхыгъэ хьэлэмэтхэмкIэ журналым еджэхэм къацIыхуащ зэфIэкI хъарзынэ къэзыгъэлъэгъуа тхакIуэ гупышхуэ. Къру пашэм хуэдэу, абыхэм япэ итащ тхэн щIэзыдза, зэфIэкIыфI зэриIэр къигъэлъэгъуа къудейуэ гуузу дунейм ехыжа Къанкъул Заур. Нобэ ди литературэм хэлъхьэныгъэ хъарзынэ хуащI зи япэ тхыгъэхэр журналым щызыгъэунэхуауэ щытахэу Аброкъуэ Беллэ, Нэхущ Хьэжпагуэ, Бэрзэдж СэIимэт, Тау Нинэ, Уэрэзей Рашид, Нэхущ Мадинэ сымэ. Абыхэм къакIэлъокIуэ тхэн щIэзыдза къудей, куэдкIэ узыщыгугъ хъун гуп. Зи гугъу тщIыр ТхакIуэхэм я союзым илъэс зыбжанэ хъуауэ Хьэх Сэфарбий и унафэщIу щылажьэ «Шыхулъагъуэ» литературэ хасэм хэтхэрщ. Абыхэм ящыщу я япэ рассказхэр «Iуащхьэмахуэм» тетащ Бит Индирэ, Къаныкъуэ Анфисэ, Нартокъуэ Анжелэ, Щомахуэ Залинэ, Жамбэч Рабия, КIарэ Альбинэ, НафIэдз Мухьэмэд сымэ. 47 Журналым гулъытэ хэха яхуищIурэ къокIуэкI ди къуэш шэрджэсхэм ящыщ прозаикхэм. Абыхэм къахэкIащ зэфIэкI хъарзынэ къэзыгъэлъэгъуа тхакIуэхэр. Апхуэдэхэщ Брат Хьэбас, Дыгъужь Къурмэн, АбытIэ Владимир, Шорэ Ахьмэд, Шэрджэс Алий сымэ, нэгъуэщIхэри.
«Iуащхьэмахуэм» зэи гулъытэншэу къигъанэркъым къуэш лъэпкъ литературэхэм ящыщ прозэ тхыгъэ нэхъыфIхэр зэпэщу адыгэбзэкIэ зэдзэкIауэ тридзэныр. Псалъэм папщIэ, журналым тетащ Шолохов Михаил и рассказ «ЦIыхум и гъащIэр», «Анэл», Айтматов Чингиз и повестхэу «Джамиля», «Анэм и хьэсэ», «Шыхъуэм и лъыщIэжыкIэ» повестхэр, Абу-Бакар Ахьмэдхъан, нэгъуэщI куэдми я тхыгъэ цIэрыIуэхэр. Псом хуэмыдэжу журналым гулъытэшхуэ хуещI ди къуэш балъкъэрхэм я литературэм. Ахэм я прозаик нэхъ цIэрыIуэхэу Залиханов Жанакъаит, Токумаев Жагъафар, Гадиев Ибрэхьим сымэ, нэгъуэщIхэми я тхыгъэхэр адыгэбзэкIэ зэдзэкIауэ къытехуащ «Iуащхьэмахуэм».
Нобэ фи пащхьэ идолъхьэ адыгэ рассказхэу, новеллэхэу нэхъ гукъинэж хъуахэм ящыщ зыбжанэ. Тембот
Мэхъаджэ Хъыбар 1
Алибей жей Iувым ерагъыу къыхэкIыжащ. Жейми зэрезэгъ щыIэжкъым, зэ Iурехри лIам хуэдэу сыхьэтыпэ нэхъ дэмыкIауэ къызэщоужри и щхьэр зэрихьэу пIэм хэлъщ. Нэхъри мы иужьрей махуитI-щырщ гугъу щехьыпэр: жейр тоу, къытоуэж, зэхэзедзэн къищIащи, и къарур еух. Жейр щытеукIэ къызэщыужыпэми зыгуэртэкъэ –
нэбащхъуэ зэпытщ, и щхьэр здихьын ищIэжыркъым.
ПщIыхь Iей гуэри къыкIэрыхъыжьащи, бэуапIэ къритрэ! И напIэ зэтрилъхьамэ, пщIыхь Iейр и нэгу щIокI, зы дакъикъэ бгъэдэкIыркъым. Дэнэ къиукI лажьэт: кърахужьа хуэдэщ, яукIыну къаху, езым и фочым шэ икIыжыркъым, Iэбэрабэ щхьэкIэ, и сэшхуи игъуэтыжыркъым, игъащIэм зэримыхьэлауэ къэрабгъэ хъуащ… ЗэплъэкIын шынэу мажэ, яIэщIэкIыну щIокъу, арщхьэкIэ, модрейхэр и ужь икIыркъым… Гужьеяуэ тIуащIэ гуэрым зыдедзэ, мывэ гъуанэм ипщхьэну хуожьэ, мэлъэпIастхъэ – кIуэтэху, мывэ гъуанэр нэхъ зэв мэхъу. АдэкIи-мыдэкIи лъэмбытI хуэмычыжыну мывэ гъуанэм и зэвыпIэм къонэ, бэн зэвым даубыда хуэдэщи, мэгужьейри пщIэнтIэпсыр къытрикIутауэ къызэщоуж…
Жейм хилъэфэху, а пщIыхьыр къыкIэрохъыжьэ. ПщIыхь бзаджэм щошынэри нэбдзыпэ зэтрилъхьэн и жагъуэщ, жейр къемыбгъэрыкIуатэмэ, нэху щыху и напIэр къехынтэкъым. И фэр изыхыпэр мывэ гъуанэм и зэвыпIэрщ: хэт ищIэрэ, псэхэхым узэриубыдыр апхуэдэ зыгуэрурэ къыщIэкIынкIи мэхъу… 48
Жейм ажьмыжь зэрищIарагъэнщ: нэхъапэм къызэрыхигъэзыхьу щытам хуэдэу, узыр иджы къытегуплIэжыркъым. И кIуэцIращ къезауэр. МазитI-щы мэхъу къызэрищтэрэ, зэрыгъуэлърэ мазэ нэхъыбэ дэмыкIами. Узыр къытемыгуплIэж щхьэкIэ, Iэрыгъэтэдж хъуащ. Нэхъри игу щIызэбгъэжыр и куэ лыпцIэхэр зэрыткIуарщ – фэмрэ къупщхьэмрэ хуэкIуащ. ЩыIэжкъым лIыр. ГуитI-щхьитIи хъуа хуэдэщ, дунейри фIэмыIэфIыжыфэ тетщ, лIэныгъэми щымыщтэу пIэрэ жыуегъэIэ… ИтIани бэуэгъуэ закъуэри IэфIщ.
А зэрыщхьэщыу хабзэм хуэдэу жейр щхьэщыури, жьы IэфI тIэкIу зыжьэдишащ, дакъикъэкIэ игу жьы дихуауэ пIэм зыхиущэхуащ. И напIэ къиIэтыни зыкъигъэсысыни ирикуркъым. ЗыщIодэIукI: дунейр даущыншэщ, бадзэ лъэтамэ, зэхэпхынщ. Зиущэхуауэ ажалыр къыхуэкIуэми ищIэркъым –
темыгушхуащэу зигъэхъеящ: хьэуэ, зэкIэ псэу хуэдэщ, иджыри мэбауэ, жэщыбг хъуащ.
Аргуэру зыпходэIукI – шэнт скъыскъ макъ зэхих хуэдэщ. «Гупсэхугъуэ тIэкIу игъуэтащ…» – ари дэнэ къикIа? Ы, ар Гуащэхужьщ зи макъыр, и щхьэгъусэращ. ПIэ лъапэмкIэ къоIукI а макъыр.
НэгъуэщI макъ гуэри зэхех: «КIуэ, Хужь, уэ тIэкIу зыгъэпсэху. Сэ сыбгъэдэсынщ…» Ар Айтэчщ, и шынэхъыщIэрщ. И пIэщхьагъым къытесщ. Абы и макъ зыхэгъуэщэн щыIэ – лIы макъ щабэщ. Зэш пэтрэ, я макъ зэщхькъым. Алибей макъыхъущ, бгъэжь макъщ, уи щIыфэр къыдоскIэ.
Макъым и закъуэкъым зэшитIыр зэрызэмыщхьыр. Айтэч цIыху щабэщ, гумащIэщ. АпхуэдизкIэ гу махэщи, пщащэ фIэкI пщIэнкъым. ИгъащIэм зыгуэрым и жагъуэ ищIагъэнкъым, псалъэ дыдж къыжэдэкIыу зэхэпхынкъым. ЛIыгъэншэкIэщ абы шынэхъыжьыр зэрещыр, мащIэрэ егия, мащIэрэ иIуэта –
арщхьэкIэ укъызэригъэщIам утекIыфын?.. Иджыри къэс къызэримышэфари лIыгъэншагъэу елъытэ и шынэхъыжьым: илъэс тIощIрэ пщыкIутхум нэса щхьэкIэ къэшэн мурад ищIыркъым Айтэч.
ЦIыху щабэми, къэрабгъэм ящыщкъым Айтэч, аракъэ Алибей хузэхуэмыгъэхъур – уеплъкIэ къэрабгъэкъым, укIэлъыплъыжмэ, нэгъуэщIщ.
Айтэч и анэм дежкIэ кIуэжагъэнущ. Арагъэнт анэми ар нэхъыфIу къилъагъуу щIыщытыр.
Алибей и адэжьым къыпачами ярейщ. И къуабэбжьабагъэкIи, и пхъашагъэкIи, и щэныншагъкIи – Iэджэ щIауэ дунейм ехыжа лIыжь ябгэр къэтэджыжа хуэдэщ. Пэ къуршыжьщ, нэхъуейщ, зытеплъэр елыпщI. ЛIыкIэ адэр зыщыгугъынур ищIэрт, Айтэчыр иIэми имыIэми и зэхуэдэт: «Мэлыхъуэ мыхъумэ, абы нэгъуэщIкIэ ущIыщыгугъын щыIэкъым», – жиIэрейуэ щытащ адэм.
ШынэхъыщIэр къридзэу щытакъым езы Алибеи: щIалэху нэплъэгъуэ иритакъым, и жьэр кIэригъэкIакъым, лIыми яхибжэу щытакъым. Иужьым ехъуэпсэжащ: Айтэч цIыхум ягуроIуэ, яхуищIэшхуэ щымыIэми, цIыхум фIыуэ къалъагъу, гу хуабагъэ къыхуаIэщ. Алибей апхуэдэ гуфIэгъуэ щызыхищIа махуэ къэхъуакъым – цIыхум ярипэсарщ кърагъэпэсыжари.
Пхъашагъэрэ хъунщIэкIэ фIэкI ар цIыхум япылъакъым, залымыгъэкIэ къажьэдитхъаращ и Iыхьэр. Дыгъужьым хуэдэу яхэтащ цIыхум, и дзыхь
зригъэзаи къэхъуакъым, езыми дзыхь къезыгъэзын ирихьэлIакъым. Аращ гъащIэр зэрихьар – IэпщацагъэкIэ къихьым фIэкI нэгъуэщI игъуэтакъым…
Айтэчрэ Гуащэхужьрэ я макъ къэIуащ аргуэру.
– КIуэ, Хужь, ущымыс, тIэкIу зыгъэпсэху. Пщэдей Iуэху Iэджэ къыппэщылъщ. КIуэ! – фызым игу щIэгъуу жиIащ Айтэч.
– Ягъэ кIынкъым. Сэ си жеин къакIуэркъым. Уэ зыгъэпсэху. ЩIыхьэщIэкIым уадэтэджурэ къару къыпхуэнэжакъым. ТIэкIу зегъэщI, сэ укъэзгъэушыжынщ.
– Сэ махуэкIи зегъэщIыгъуэ гуэр согъуэт, уэрат етIысэхыгъуэ имыхуэр…
ПIэм зэрыхиубыдэ лъандэрэ Алибей есэжащ а тIум я Iущащэ макъым. Нэхъри щыятэхэр жэщырщ – я псэлъэн щIачэркъым, хьэмэрэ зи щхьэ зи 49 жагъуэ сымаджэм апхуэдэу къыщыхъуу ара?.. И гум мастэм хуэдэу къыхоуэ а Iущащэ макъыр: ар щызэхихкIэ Алибей и нэм лъы къытолъадэ – хэт ищIэрэ а тIум къаIущэщ псор?.. КъыхуэгумащIэ хуэдэу защI щхьэкIэ, я гум илъ псор дэнэ щыпщIэн? Я пащхьэм илъ сымаджэр зэрыхъун хъуащ, икIунур икIуащ абы. Къыхуэгузавэ-къыхуэмыгузавэми, лIыжьыр зэрыIуичынур ящIэ – абы шэч хэлъкъым, йогупсыс Алибей. Я щхьэ егупсыс фIэкI, сыткIэ къафIэIуэху ар а тIум?..
Жейм къыщыIэпыхужкIэ, Алибей и акъылым лэжьэн щIедзэж, апхуэдэ гуэрхэри зэрегъэкIэсыф – гуащIэ мащIэ хъупакъым ар иджыри. ТIуми яIэщIэужэгъуащ – хьэкъщ, тIуми яфIэIэфIыжкъым ар: сыхьэтыпэ лъэныкъуэ зрагъэзыну хуимыту сымаджэм и пIэ лъапэм тесщ мазэм щIигъуауэ – ар къыпхуамыщIэкIи емыкIу пщIы хъун? ИтIани зэхэпхыркъэ я макъыр –
нобэщ жыпIэнщ щызэрылъэгъуар. Аращ Алибей зэзыгъэкIуэкIыр. Зым и псэ адрейм хуитынкIэ, зым и гугъуехь адрейм щхьэщихынкIэ хьэзырхэу къыщохъури, Алибей и гур лъы фIыцIэм егъэнщI.
ЕгъэщIагъуэ, игуми къыщIетхъ. Апхуэдэ гуапагъэ езы Алибей къигъэщIам илъэгъуакъым. ЕлIэлIакъым абы, гуапагъэ жыхуаIэр дунейм тетми темытми имыщIэу къэгъуэгурыкIуащ. ЗэлIэлIар нэгъуэщIщ – хъунщIэн, фыщIэн, нэгъуэщIым и Iыхьэр къыжьэдэтхъын.
И фейдэ щыхэмылъым цIыхум цIыхугъэкIэ ябгъэдыхьатэкъым, езыри абыкIэ зыми щыгугъакъым. Iэрызехьэу пIэм къыхэмынэжатэмэ, а уи гуапагъэми, уи цIыхугъэми и акъыл нэсыххэнтэкъым, зы мэскъалкIэ щIэхъуэпсынтэкъым абыхэм.
Иджыри зыщIэхъуэпсыр нэгъуэщIым и гулъытэкъым – и щхьэгъусэм, Гуащэхужь и гулъытэмрэ лъагъуныгъэмрэщ. Абы зэрелIэлIа щыIэкъым иджыри къэс: хэти зэрыхуэпхъашэм хуэдэу, и фызми къыдекIуэкIащ, и нэгу щIигъэплъакъым, и нэщхъ хузэхихакъым.
4 Заказ № 7 50
псыжа?
Езы Гуащэхужьи къесакъым. ИлъэсипщIкIэ дэпсэуащи, и псалъэ IэфI зэхихакъым. ФIыуэ илъагъун хуейуэ къыпэщIэхуар а зырами, и пхъашагъымрэ и лIыгъэ дыджымрэ пигъэтIылъакъым лъагъуныгъэм. Иджы щхьэ щIэфыгъужа абы? Щичэзум имылъэгъуам щхьэ щIэхъуэИ напIэр мащIэу иIэтри, нэбжьыц кIырым къыпхыплъащ Алибей. Уэздыгъэнэфым и кIэгъуасэ пшагъуэ гуэрэнщ. И пIэщхьагъым къытес шынэхъыщIэр илъагъуркъым. ПIэ лъапэм тес и щхьэгъусэр кIыфIым хилъагъукI хуэдэщ. ЕшаелIауэ, и щхьэр къыфIэхуауэ, бауэрэ мыбауэрэ къыпхуэмыщIэну щысщ ар. Апхуэдэу щилъагъукIэ, лIыжьым и щхьэгъусэр нэхъри дахэ къыщохъуж. Гуащэхужь абыи пылъыж хуэдэкъым – зигъэдэхэным. Арми, и данагъуэ щхьэцыр а зэрыщытщ, сабийуэ щилъэгъуа лъандэрэ а щхьэцыр Алибей и нэгум щIэкIакъым. Мис иджыпстуи, щхьэфIэпхыкIым къыщIэхуауэ тIатIэшхуэр бгъэгум телъщ, псэ пыт фIэкI пщIэркъым абы, дыщэ Iэрамэу мэлыд…
Гуащэхужь нэхъ дахи нэхъ зэкIужи дунейм темытауэ къыщохъу Алибей. Лъагъуныгъэм и плъэкIэр хэхащ – ар хэти ещIэ – ауэ, езыр мыхъумэ, и фызым и дахэ жызымыIа ирихьэлIакъым. Гуащэхужь и дахагъымрэ и бжьыфIагъымрэ ирипагэ щIыкIэу, Алибей и напIэр нэхъри иIэтащ. ИIэта щхьэкIэ, зыкIи хуигъэтIэсхъакъым и лIыгъэ ябгэр, и нэгу къыщIигъэплъэн хьисэп иIэкъым. Ар фIыуэ зэрилъагъумкIэ зиумысыжыныр и щхьэм ирипэсыркъым – фызым хуэябгэу щытыныр лIыгъэу илъытэу гъащIэр къихьащ.
Гуащэхужь и ныбжьыр дэнэ нэсагъэн? Абыи щхьэ егупсыса лIыжьыр?.. Илъэс пщыкIубгъум иту къыIэрыхьащ… Зэрыдэпсэурэ илъэсипщI мэхъу… Хьэуэ, и ныбжь здынэса щыIэкъым…
Гуащэхужь и щхьэр къиIэтащ. «Жьы шэгъуэ игъуэта хуэдэщ», – фызым игу нэгъуэщIкIэ къыщIэгъуу къыхуэщIакъым Алибей. Айтэч нэхъ хуэгумащIэщ и лIым нэхърэ.
– Уи пэшым умыкIуэжынумэ, пIэ къыпхуэсхьынщи, мыбдей тIэкIу щыщхьэукъуэ, – жиIащ Гуащэхужь.
Абы щепсалъэкIэ, Гуащэхужь нэгъуэщI мэхъу, зэрыхуэгумащIэри игу зэрыщIэгъури уолъагъу… Аракъэ Алибей хуэмыхьыр, и гур зыфыщIыр аракъэ! И мылъку псор щIитынти апхуэдэ Iуплъэгъуэм… Сыт къыхуихьа абы
мылъкум? Зауэ-банэу хэтащ, цIыхум залымыгъэкIэ къажьэдитхъар и Iыхьэщ: гъэр сатумрэ пащтыхьым хуилэжьа Iуэхутхьэбзэ фIеймрэ къыщIихари иджы дунейм къытренэ. «Уей-уей, Алибей!» – жригъэIэу, и цIэмкIэ сабий ягъэшынэу зэрыщытами сыт къыхуищIэжын? Псори къыщIэныжакъэ иджы…

Дунейм Алибей тримыгъуэтар цIыхухэм я гу хуабагъэрэ зыбгъэдэса и щхьэгъусэм и лъагъуныгъэмрэщ. ЦIыхухэр гуапагъэкIэ къыдихьэхыну зы махуи пылъакъым, зыпылъар ахэр шынагъэкIэ зыфIигъэлIыкIынырщ. Ар къехъулIауэ елъытэ – куэд зыщигъэщтэфащ, къыпакIухь фIэкIа, и гъуэгу зэпаупщIу япэ къэсым хуидакъым.
Ауэ псом ящхьэр къехъулIакъым – зыбгъэдэсам и лъагъуныгъэрэ и бзэ дахэрэ. Гуащэхужь и закъуэкъым ар зримыгъуэтылIар. Езым и ныбжь нэсауэ илъэс щэ ныкъуэм куэдкIэ щхьэдэхауэ къыпэщIэхуащ абы Гуащэхужь, ар къызэрыдимыхьэхыфар имыгъэщIагъуэми хъунт.
Алибей игъэщIагъуэр нэгъуэщIщ: щищIалэгъуэу щикъару илъыгъуэми цIыхубз гуэр и гур зэримыуIэфарщ. Гуащэхужь и пэкIи, лъагъуныгъэкIэ къимыхьэхуами, цIыхубз гуэр къишэгъат Алибей…
Алибей лIакъуэлIэш унагъуэ къыхэкIат: къуажэ цIыкIум и зэхуэдитIыр я унейуэ, пщылI унагъуэ зыбжани къетIысэкIауэ, унэIут яIэу псэууэ щытащ. 51 Балигъ щыхъум, и адэм щIыгъуу хъунщIакIуэ ежьэу къиублащ; и адэр Псыжь адрыщI къыщаукIыгъащ, къэзакъ станицэ гуэрым хъунщIакIуэ кIуауэ.
Адэр къыщаукIым, Алибей унагъуэм и Iэтащхьэ хъуащ, зыфIэлIыкIын щыIэжтэкъыми, игу къихьэр илэжьу щIидзащ. И унэIут хъыджэбзхэм яхуенэцIэкIащ, арщхьэкIэ зы къыдихьэхыфакъым. ЗалымыгъэкIэ иубыдмэ, кIийгуом цIыхур къыкIэлъысырти, емыкIу къыхухэкIырт. Абы щхьэкIэ зэгуэпурэ, унэIут пщащитI-щы хы Iуфэм щищащ…
УнэIут хъыджэбзхэм хьэлэбэлыкъ фIэкI нэгъуэщI щалъимыгъуэтым, гъэру къыпэщIэхуэ бзылъхугъэхэм ящыщ къыдихьэхыну мурад ещI. Ахэращ екIурабгъу лъэпкъ зыхуимыгъуэтар. ДахэкIи IейкIи яхэзэгъакъым. Уеблэмэ къыдэкIуэн къахэкIакъым а гъэр цIыхубзхэм…
Мэхъуэш хэкум щыщ пщащэ дахэ гуэр къидыгъуауэ хы Iуфэм щищэну здишэм, шым къепсыхри елъэIугъащ: «КъыздэкIуэ», – жиIэри. И нэпсыр илъэщIыжри, пэбдзын лъэпкъ къыхуумыгъуэтыфыну, пщащэм къыжриIащ: «ГъэрыпIэм сыпшэнуми сыбукIыпэнуми, уи насып къыстекIуащи ухуитщ, ауэ сэ уэ фыз сыпхуэхъуауэ плъагъункъым!» Сыт апхуэдизу я гур щIабгъэдэкIар – къыгурыIуакъым Алибей…
Нэхъри гукъинэ щыхъуар Анапэ зэгуэр къришыгъа пщащэрщ…
Абы щыгъуэ Анапэ тыркухэм яIэщIэлъащ. Алибей ар гъэр щапIэу иIэт, тырку сатуущIэ куэд щинэIуасэт абы.
Гъэр зыплIытху ишэри Анапэ кIуащ Алибей. Сатур щызэфIэкIым, гъэрхэр зрища тыркум иригъэблэгъащ. Тырку бей и унэ ихьатэкъым абы ипэкIэ. ЗэригъэщIэгъуэнур имыщIэу, гупсысэми зэщIиубыдауэ къикIыжыгъащ Алибей а унэм.
Адыгэ лIакъуэлIэшхэм псэукIэ ящIэркъым – арат зыщIэзыубыда гупсысэр. ЦIыхухэр я IэмыщIэ илъи хуэдэщ, езыхэми загъэпагэ, зыхашиикI, итIани, уакIэлъыплъыIуэмэ, цIыхухэм яфIэлIыкIын хуей мэхъу. ЛIыгъэ хуэдэу, емыкIу-екIугъэу, цIыхугъэ хабзэу адыгэхэм зэрахьэ къомыр лIакъуэлIэшхэм дежкIэ щэлъахъэщ. ЛIыгъэ зэрамыхьэмэ, пщыгъуэр трахыжын къафIощI; цIыхугъэ яхэмылъмэ, пщIэ къыхуамыщIыжын я гугъэщ; я IэмыщIэ илъ цIыхухэр яIэщIэкIынкIэ шынэ зэпытщи, абыхэм зэзэмызи яхуэдэчыхын хуейуэ я къалэну ялъытэж. Езы Алибей хуэдэ емынэ шухэм, зэуэн-фыщIэныр нэрыгъ зыхуэхъуахэм, я Iуэхур щхьэхуэщ – ахэр зыфIэлIыкI дунейм теткъым, я щхьэ дыдэми фIэлIыкIыжыркъым. Алибей хуэмыгъэткIур цIыхухэм зыгуэркIэ яфIэлIыкI лъакъуэлIэшхэрщ: лIыгъэм зрагъэхьми, я псэр дзапэкIэ яIыгъщ абыхэм, фэкIэ защI щхьэкIэ зыкъагъэубэлэцыщэ зэрымыхъунур я гум илъщ…
Тыркухэм хуэдэу, адыгэ лIакъуэлIэшхэм я пщылIхэр, унэIутхэр я IэмыщIэ ираубыдэфакъым. Пэжщ, хабзэ гуэрхэми ирашэлIэф, ауэ а хабзэхэм я гъунапкъэхэм езыхэр зэребакъуэу модрейхэм зыкъаIэт, батэкъутэр ягъэш. Бзиикъуэ зауэр аракъэ къызэрыкIар. Ар хъун! Упщмэ, пщы хуэдэу щыт, ущылIакъуэлIэшкIэ, лъхукъуэлI фIейхэм зыкъыпхуагъэлъахъшэу щытын хуейщ. «Дэри дыцIыхукъэ, цIыхум дыкъилъхуакъэ!» – жаIэу лъхукъуэлIхэр къыщыувкIэ, пщыхэм ар зэхамыхыфэ щхьэ зытрагъэуэрэ? «ДыцIыхущ!» –
жаIэри емыкIу-екIугъэу ялъытэм пхуемыбакъуэу, я унагъуэ кIуэцIи хьэщIэм
хуэдэу зыщыхуэсакъыжхэу, цIыхугъэкIэ зэкIуэцIыпхауэ лъхукъуэлIхэр пфIэпсэумэ, уи пщи уи уэркъи сыт я уасэ?..
Тырку сатуущIэм и унэм езым зэрыфIэфIым хуэдэу щызекIуэу, фIэигъуэр щилэжьу, зэрыфIэдахэм дызекIуэу къыщригъэлъагъум, Алибей игурэ и щхьэрэ зэбгъэжащ: «Хьэуэ, дэ ди пщыкIи ди уэркъыкIи тэмэмкъым. Дигу зыщIэхъуэпс тхъэгъуэр ди нэгу щIэдгъэкIыфу ди псэукIэри ди хабзэри
щIэрыщIэу гъэпсыжын хуейщ. Ар зылъэкIыни лIакъуэлIэшхэм къахрекI!»
АбыкIэ Алибей а сыхьэтым зыщыгугъыжар езым и щхьэрт. Ар мыхъумэ, хэт къигъэIурыщIэн лъхукъуэлIхэр, хэт зэхихуэн ахэр мэл щтагъэ хабзэу! АрщхьэкIэ, мис, и мурадыр къемыхъулIэурэ, жьы хъури и къарур щIэкIащ, 4* 52
иджы дунейм йохыж. Пэжщ, лъэкI къигъэнакъым, щысхь жыхуаIэр ищIакъым, дыгъуэгъуакIуэу хэтащ, мылъку зэхуилъэфэсащ, гъэр Iэджи ищащ, иукIари мащIэкъым. ИтIани цIыху цIыкIур зыгуэркIэ имылъытэу псэун лъэкIакъым. Сыт ищIэми, щэхуу ищIэн хуей хъурт – нахуэу ирагъащIэртэкъым. Зигъэпхъашэ щхьэкIи, цIыхум ящымышынэу зы махуэ псэуакъым –
дыгъужьым хуэдэу и кIэр и бэкъум дэупщIауэ къекIуэкIащ.
Тырку сатуущIэм и псэукIэм итхьэкъуат абы щыгъуэ Алибей. ЛIы быхъу ныбэфыр, абэр теубгъуарэ и лъакъуитI зэблэдзыжауэ, алэрыбгъум тест, щхьэнтэ хъурейхэр къегъэтIылъэкIауэ. Илъыти зыщыукIыти мы дунейм темытым хуэдэт, и ныбэрэ и нэгу зэрызригъэужьынрэ фIэкI, хабзэти цIыхугъэти жыхуэпIэм зыкIи елIалIэртэкъым.
«Ди хабзэ ткIиижьхэр дэнэ къиукI, – игу зэбгъэжырт Алибей, тыркум еплъурэ. – Уи унэ уисыжми, убгынтIэу, ущхьэпцIэу цIыхум укъалъагъуныр пфIэемыкIущ, нэхъыжь жыдоIэри бэлыхь дыхэтщ, дышхэну дытIысакъэ –
лейуэ дыIэбэну дыхуиткъым, щхьэ щIэлъэныкъуэ къытралъхьамэ, абыи Iэджэ пыщIащ, уздетIысэхынур зэлъытари уи ныбжьырщ…»
Тырку сатуущIэм зыгуэр хуей щыхъукIэ, и Iэгур зэ-тIэу зэтрегъауэ, асыхьэтуи и бейгуэлыр и пащхьэ къохутэ – нэкIэ къеупщIу, гъэщхъуауэ, «щIым щIэпщхьэ» жепIэмэ, хьэзырыпсу. ЩыщIэкIыжкIэ, бейгуэлым и щIыб къигъазэркъым, а зэрыгъэщхъауэ йокIуэт, и нитIри и зиусхьэным зэрытедиящ.
«Хьым, – и щхьэм хузэгуопыж Алибей. – Дыдейхэм щхьэщэ жыхуэпIэр ящIэркъым. Бэлэбанэу хуэпами, вакъэ лъэмбыIуми, уэ нэхърэ нэхъ замыгъэцIыкIуу, загъэлIу къыббгъэдэувэнщ… Ари цIыхугъэ хабзэу долъытэ, букIами, ди цIыхур абы пхутекIынукъым… Хабзэ мыхъумыщIэщ!..»
Iэнэр щыIуахыжым, тырку сатуущIэм Iэгур зэтригъэуащ, асыхьэтуи зыгуэр къэсащ, абы и зиусхьэным жриIар ипхъуатэри лъэныкъуэ зригъэзыжащ. НапIэзыпIэ нэхъ дэмыкIыу жыхафэгум пщащищ къытехутащ. Пхъэ пшынэ гъэщIэгъуэнхэр яIыгъыу щIалэжьищ, зы фэтопауи ящIыгъуу, пщащэ къэфакIуэхэм къакIэлъихьащ.
Пщащэхэр щIыфэ дыгъэрыжьэщ, гъуэншэдж лъапэ быхъу ящыгъщ, ныбафэ пцIанэр уолъагъу. Я Iэхэр зэблэдзауэ я бгъэм тралъхьэри зиусхьэным щхьэщэ хуащI. Пшынауэхэр я Iуэху иужь ихьащ, тырку къафэ яублащ. Алибей гу лъитащ: и унэIутхэми хуэдэу, а пщащэхэри зиусхьэным къыхуэIурыщIэщ, къыхуоубзэ, нэкIэ къыдоджэгу, зыкъыхурахыу и пащхьэм къыщофэ. Алибей пщащэхэр къыхуеплъэкIыркъым, нэкIи къыхуэджэгуркъым, я ныбэ пцIанэхэри къыхуагъэуфафэркъым – я зиусхьэным блэплъыкIынкIэ шынэ хуэдэщ.
– Алибей, – зыкъызэкъуипхъуэтри жиIащ бысымым, – мыбыхэм хуэдэ нэхъапэми плъэгъуагъэнщ, сэ иджыпсту уэзгъэлъагъунщ игъащIэм умылъэгъуа гуэр.
Пэжу, Алибей апхуэдэ зэи илъэгъуатэкъым: фIамыщIми хуэдэу фIыцIэщ, и Iупэ Iувыр плъыжьыбзэщ, пэтIинэщ, и нэмрэ и дзэмрэ уэсым хуэдэщ. Блэм хуэдэу бгы псыгъуэщ, и тхьэкIумэм тхьэгъу хужьыбзэ илъщ.
Адрей пщащэхэм хуэдэу, ар езыр-езыру къихьакъым утыкум, зыгуэр къеIунщIу къридза хуэдэщ.
И IитIыр и бгъэм телъу, и нэ хужьышхуэр къилыдыкIыу къэуври, бысымымрэ хьэщIэмрэ щтэIэщтаблэу къаIуплъащ.
Пщащэ фIыцIэм ищIэн хуейр IэпэтэрмэшкIэ гурагъэIуащ. ДэIэпыкъуэгъу лъыхъуэ щIыкIэу, пщащэм и нэр къихуащ, зыгуэр жиIащ, и плIэIур зэхуишэри увыжащ.
Фэтопауэм фэтопым теуIуэу щIедзэ, пшынауэхэм макъамэ дэгу гуэр кърагъэкI. Хуэдэ макъамэ Алибей игъащIэм зэхихакъым, къикIри къыгурыIуэркъым. Фэтопауэм зэкIэлъегъэпIащIэ, макъ шынагъуэ гуэр зэпатхьэлыкIыу пшынэхэр зэрошх – нэгъуэщI дуней гуэрым и макъ къэIу фIэкI зэрыпщIэн щыIэкъым. 53 А макъыр зэрызэхихыу, пщащэ фIыцIэм зыкъипхъуэтащ, и плIэр иузэхужащ, и Iэпкълъэпкъри жан хъужащ. Вагъуэ хужь дияуэ и нэ хужьитIыр нэкIу фIыцIэм телъыдыкIыу, жыжьэ къэлъагъуэ гуэрым хуэпабгъэ пэлъытэу, заулрэ даIуэу щытащ, итIанэ и хэку жыжьэм къиIукIауэ къыщыхъуа макъамэм зыдищIу щIидзащ…
«Мыр тырку сатуущIэм игъэIурыщIэн лъэкIакъым, – игукIэ жиIащ Алибей. – Пщащэ Iэлщ. Лъэпкъ мыгъасэ гуэрым къыхэкIагъэнщ…»
ХьэщIэнкIэ ирикъури къежьэжын щыхъум, пщащэ фIыцIэр кърищэну елъэIуащ Алибей бысымым. СатуущIэм зрилъэфыхьащ, ауэ къигъэщIэхъуакъым. «Ар сщэн си мурадакъым, адыгэ пщащэ дахэ гуэр къысхуэпшэну сыкъэбгъэгъугъэмэ, уэсщэнщ», – къыжриIащ.
Гъуэгу къытехьэжын хуейти, пщащэ фIыцIэр гум кърагъэтIысхьэн хуей щыхъум, хьэлэбэлыкъышхуэ къэхъеящ. Пщащэр, зихуапэри, унэм къыщIэкIащ, ауэ зращар зэры-Алибейр къыщищIэм, шынагъуэ гуэрым Iуплъа нэхъей, зилIэжу щIидзащ. И зиусхьэным и пащхьэ зыщридзыхащ, «сумыщэ!» жыхуиIэу.
Сытми, гум кърадзэри къаутIыпщыжащ. Унэм къыщришэм, Алибей игъащIэм имылъэгъуа пщащэм ехъуэпсащ. АрщхьэкIэ, дауэ зыхуищIами, зригъэсэн лъэкIакъым, шынагъэкIи къыхуищIа щыIэкъым. Зыри къыщимыкIым, ермэлы сатуущIэ гуэрым ирищэжыгъащ.
ГъэщIэгъуэнкъэ!.. Сыт мы бзылъхугъэхэр апхуэдизу къыщIыщымэхъашэр – хузэхэхуркъым Алибей.
Пэжщ, и япэрей фызым абы и IуэхукIэ зыгуэрхэм хигъэгъуэзауэ щытащ. Япэу къыщишэм, езым хуэдэ лIакъуэлIэшым яхэIэбат. Куэдри исакъым ар: унэIут щIалэжь зэришэу шэч ищIри иригъэкIыжыгъащ. ЗэрыригъэкIыжар фызым гухэщI щыхъуаи хуэдэкъым. Нэжэгужэу, къылъысыр зэкIуэцIипхэжу унэм здыщIэтым, Алибей фызым мыпхуэдэу жриIэгъащ: «ИрагъэкIыжым урещхькъым, дыщасэ кIуэжым ухуэдэщ…» «СыгуфIэнкъэ, уи нэгу мэхъаджэм афIэкIа сыщыщIэмыплъэжынукIэ», – къыпидзыгъащ фызым.

Пщэдджыжьыпэм Алибей гупсэхугъуэ нэхъ игъуэтащ – хьэдрыхэ къиIукI макъхэр щхьэщыкIуэта хуэдэу къыщыхъуащ, и пщIыхь шынагъуэри и ужь икIащ. Зэрыгъуэлъ лъандэрэ аращ гупсэхугъуэ щигъуэтыр – пщэдджыжьыпэрщ: Iурех, жей IэфIым хелъафэ. Нышэдибэ жейм хилъэфакъым ар. Гурылъ щэху гуэр и гущIэм къыщытэджащи, жейр щхьэщеху, и нэбдзыпэ къригъэхыркъым.
Иужьрей тхьэмахуэм гукъэкIыжхэр нэхъри къебгъэрыкIуащи, гупсысэ гуэр и щхьэм къощхьэрыуэри жыжьэу ирешажьэ, гупсысэм и кIапэр IэщIокI, абы кIэлъыIэбэурэ гукъэкIыжхэм хозэрыхьыж.
Игу къигъэкIыжын и мащIэкъым абы.
ЩIэупщIакIуэ къыхуэкIуэхэми зэредэIуэшхуэ щыIэкъым – абыхэм жаIэ псор и щхьэм къихьэн дунейм ехыжыну зызыгъэхьэзырам?.. И напIэ къиIэту къахэпсэлъыхьыркъым, абы нэхърэ нэхъ фIэфIщ и гупсысэ гуэрым и ужь иувэу и гъащIэм ириплъэжыныр. ЩIэупщIакIуэ къакIуэри куэдыщэ хъуркъым.
ЛъхукъуэлIхэр къылъихьэххэркъым. Щикъару илъыгъуэми къыкIэлъыкIуэртэкъым ахэр, къыщымэхъашэт, зыпыIуадзт. Нэгъабэ урыс пащтыхьым и унафэкIэ пщылIхэр IуагъэкIащ: хэт и пщылI къокIуэлIэжын иджы?
И унэIутхэм я щхьэ ящэхужащи, Алибей унэ нэщIым къыщIэнащ. И адэм къыщIэна фызыжьитI, екIуэлIапIэ яIэтэкъыми, унэм къинащ – нэгъуэщI къыбгъэдэсыжIакъым.
ПщылIхэр щыIуагъэкIым, дунейм и Iуэху зэрытемылъыжыр зэхищIыкIыпащ Алибей. ПщылI зытемытыж дунейр дуней хъун! А дунейм ехыжми, и чэзу дыдэу йохыж… 54
ЛIакъуэлIэшхэрщ щIэупщIакIуэ нэхъ къыхуэкIуэр. Шу закъуэтIакъуи къыхуепсыхащ. Абыхэм еплъыфакъым – езым и щхьэр зэрицIыхужым хуэдэу ецIыху Алибей ахэр: я гухэлъкIи, я мурад мэхъаджэкIи, я пцIыIуэпцIышагъэкIи. ЛIыр зыхуэдэн хуейуэ илъытэм хуэдэщ ахэр. Ауэ абыхэм уахэтын щхьэкIэ, уи гуащIэ илъу, уи лIыгъэрэ уи бзаджагъэкIэ уапэлъэщу ущытын хуейщ. ГуащIаджэр яхэзэгъэнукъым. ЛIыхэщ, ябгэхэщ, хьэ дзэкъэным хуэдэу мэзекIуэхэ. ГуащIаджэ ухъуакъэ – укъызыхадз.
Алибей къызыхадзагъэххэщ абыхэм. Гъуэм ипщхьэжа дыгъужь уIэгъэу зи уIэгъэр зыбзеижым хуэдэщ. УIэгъэу щытамэ – Iуэхут! УIэгъэр мэкIыж. Жьыгъэращ зыри зумыщIэфынур…
Ари Iуэхутэкъым, жьы зэрыхъуари зыдэшэсу щыта гупым къызэрызыхадзыжари зыгуэрурэ игъэвынт. Ирикъуни а гупым ядилъэгъуар: Iэджэрэ ядэхъунщIащ, жэщ ежьэм и IэфIи ядызыхищIащ. ЩIэнэцIыжыркъым абыи. Иджы дунейр зэридзэкIащ. Зэсагъэжь лIыгъэ щIапIэри щыIэжкъым. Апхуэдэу щегупсыскIэ, и чэзууэ дунейм текIыжу къыщохъу. АбыкIэ зыщIэфыгъужын иIэкъым.
ЗыгъэгумащIэр зи кIапэр къыхуэмыубыд гупсысэрщ. И лыпцIэхэр лалэ зэрыхъуам хуэдэу и щхьэ куцIри лалэ хъуа? Щхьэ имыубыдыфрэ а гупсысэ щэхум и кIапэр…
Гуащэхужь унэм къыщIыхьауэ щилъагъум, псэхупIэ къезымыт гурыщIэ щэхум и лъагъуэм техьэ хуэдэу хъуауэ щхьэ къыфIэщIа?..
Шэч хэлъкъым: аращ ар зыгъэгумащIэр – ныжэбэ Хужь Айтэч хуидза нэплъэгъуэрщ. Ныжэбэ щхьэ нэхъ игу къеуа а нэплъэгъуэр? Нэхъапэми и пщыкъуэм гуапэу хущытащ Гуащэхужь, пщыкъуэм къызэрыдекIуэкI хабзэм тетащ – Алибей абы щыгъуазэщ. Езыри гуфIэу щытакъэ и щхьэгъусэмрэ и шынэхъыщIэмрэ гуапагъэ я зэхуаку зэрилъыр щилъагъукIэ? АтIэ иджы сыт къэхъужар? А тIур зэщыгуфIыкIамэ, абы сыт телъыджэу хэлъыр? Хьэмэрэ, армыра хабзэр?..
Гуащэхужь унэр зэлъыIуихыну хуежьащ. УнэIутыр щыIукIыжым, унагъуэ Iуэхур абы и пщэ къыдэхуащ. Ахэр щаIэми, Гуащэхужь и Iэр Iуэхум хихакъым. Алибей дапщэрэ къегия абы щхьэкIэ! Къегиями, унэIутхэм зы махуи ятригъэхьэлъакъым. А зыращ Алибей игу и щхьэгъусэм зэребгъар. «Абэзэхэ лъхукъуэлIым къыхэкIар гуащэ хъун!» – жиIэри Алибей и фызым ещауэ щытащ абы щхьэкIэ. АрщхьэкIэ Гуащэхужь акъылэгъу къыдэхъуакъым: «Сэри сыунэIутщ», – жиIэри. Хамэгу-хамащхьэу исащ ар мы унэм, игу зы махуи щигъэтIылъакъым, лIы мэхъаджэми зыдригъэшэхакъым…
Нэбжьыц кIырым пхыплъу, Алибей и щхьэгъусэм кIэлъоплъ. Гуащэхужь гу лъитэркъым лIыр щэхуу къызэрыкIэлъыплъым – жыхафэгум псы ириутхауэ ирепхъэнкIэхыж. Псалъи къыжьэдэкIакъым, нэщхъейуэ, зиплъыхьын и жагъуэу, пхъэнкIийр щIихри щIэкIыжащ. ЛIы сымаджэми къыбгъэдыхьакъым, зэрыхабзэу, и Iэр и натIэ къытрилъхьэу къыщIэупщIакъым. ЛIыр лIэкIи псэукIи и зэхуэдэ пэлъытэщ, абы щхьэкIэ гухэщIи гуфIэгъуи иIэнукъым. Езы Гуащэхужьи лIа пэлъытэщ: сыт и гуфIэгъуэ тхьэмыщкIэм, сытым хуэнэжэгужэн: гъэр папщIэу къихьащ мы унагъуэм, къызэрихьа лъандэри гъэру фIэкI нэгъуэщIу зилъытэжакъым.
«Апхуэдизу есщIар сыт?» – йогупсыс Алибей. НэгъуэщIхэм якIэлъызэрихьа пхъашагъэри иригъэлъэгъуакъым. И Iэ хуиIэтакъым, зыфIэлIыкIыу, фIыуэ илъагъуу дунейм тетар а зырщ. Пэжщ, игу зэрыхуэщабэри, фIыуэ зэрилъагъури иригъэщIакъым – и лIыщхьэ ирипэсакъым фызым и пащхьэ абыкIэ зыщиумысыжыну.
Гуащэхужь къызыщыхъуа жылэмрэ и унагъуэмрэ ярищIар къыдещIэ жиIэнущи… Ар къыдэзыщIэ щыIэу и гугъэкъым, мобы дэнэ щищIэн?..
НэгъуэщI бзылъхугъэ дунейм темыт нэхъей, мыбы дилъэгъуар сыт? ЦIыхубз зэкIуж мащIэ! ЦIыхуу иукIами, гъэрыбэу ищами, адыгэ жылэу 55 пащтыхьым иригъэфыщIами я гуIэгъуэмрэ я нэпсымрэ къагъэтIэсхъэфакъым, мы цIыхубз цIыкIум гумащIэ щIыхуэхъуаращ щIызэгуэпыр…
Еплъ пэтми зыщигъэнщIыркъым. НетIэ нэбгъузкIэ щIеплъари аращ –
кIуэ пэтми нэхъ дахэ хъууэ къыфIощI…
«Хьэуэ, – жеIэ игукIэ Алибей, – цIыхубз и пIалъэ сщIэрт сэ…» ИмыщIэр ар къызэрыдахьэхырщ, абы игу къызэрауIэрщ зыхуэныкъуар. ЛIыгъэу зэрихьар абы щхьэкIэ зыри и мыуасэу къыщIэкIащ…
Гуащэхужь иджыри къэс къызэрыдимыхьэхыфам хущIегъуэжа хуэдэу къыфIэщIащ Алибей. КъыфIэщIами, кIасэ хъуащ: нэхъапэIуэм хущIегъуэжын хуеящ абы… Илъэс пщыкIутху и пэкIэ… Гуащэхужь япэу щилъэгъуа махуэм къыщыщIэдзауэ.

Нэхъапэм, Бжьэдыгъумрэ КIэмыргуеймрэ урыс пащтыхьым ебий-емыбиищэ хуэдэу щыщытам, Алибей, къыпэрыуэ щымыIэу, хуиту хъунщIэу щытащ. Псыжь зэпрыкIырти, къэзакъ станицэхэм зыщихущыхьырт, щыхъунщIэрт, абыхэм гъэр къыщащIхэр хы Iуфэм щищэрт. Ар щымыхъукIэ, ермэлы сатуущIэ гуэрхэм ягурыIуэрти, урыс гъэрхэр Псыжь зэпрыригъэшыжырти адыгэ гъэрхэмкIэ иригъэхъуэжырт, къихъуэжахэр е тыркухэм ярищэрт, е щIэрыщIэу Псыжь зэпришыжырти, урыс лIакъуэлIэшхэм сату ядищIырт. Абы щыгъуэ пщылIхэр IуагъэкIатэкъым, пщылI уиIэну ухуитт…
Иужьым, 1830 гъэм, кIэмыргуеипщхэмрэ бжьэдыгъупщхэмрэ урыс пащтыхьым и IэмыщIэ зыщралъхьэм, Алибей и хъунщIэ Iуэхур и хэку къыщыдэмыхъуж хъуащ. Нэхъ сакъын, зишыIэн хуейуэ къыщIэкIащ. Узэсэр сэгъейщ жиIакъэ, и IэщIагъэр хухыфIэмыдзэурэ, гугъу ехьащ. ЗыщицIыхужыпар кIэмыргуеипщ Бэлэтокъуэ Жанджэрий ВытхьэкIумокъуэм и жылэр зэрыригъэпхъуа нэужьщ…
ВытхьэкIумокъуэр зыдэс жылэри Бэлэтокъуэм и IэмыщIэ илъхэм ящыщт. Абазэхэмрэ Шапсыгъымрэ урыс пащтыхьым зауэкIэ пэщIэтт: абыхэм къагуэкIыжу урыс пащтыхьым къуэувэну ВытхьэкIумокъуэм идакъым. Абы щхьэкIэ Бэлэтокъуэмрэ ВытхьэкIумокъуэмрэ зэщыхьэжащ. ВытхьэкIумокъуэм, и жылэр зыщIигъури, Бэлэтокъуэм и лъахэр къибгынащ, Щхьэгуащэрэ Пщышэрэ я тIуащIэм дыхьэри Выжькъуапэ деж тIысащ.
Бэлэтокъуэ Жанджэрий урыс инэралхэр и ныбжьэгъути, ВытхьэкIумокъуэм и жылэщIэр яригъэшхыну щэхуу ягурыIуащ. Iэщэ зезыхьэфыр зауэм Iухьауэ зрыригъэхьэлIэри, Бэлэтокъуэм пащтыхьыдзэр жылэм яхишащ, къуажэр зрыригъэпхъуащ.
Алибей абы щыгъуэ и щIалэгъуэт, лIыгъэкIэ и цIэ Iуауэ Бэлэтокъуэм къицIыхурт. Жылэм пащтыхьыдзэр яхишэн мурад щищIам ирихьэлIэу, Алибей Бэлэтокъуэм деж щыхьэщIэгъащ. ЛIыфэ къриплъри, Бэлэтокъуэм и дзыхь Алибей къригъэзащ, мыбыкIи къелъэIуащ: Бжьэдыгъум Къунчыкъуокъуэ Пщымахуэ деж кIуэуэ абы къикIынкIэ хъуну дэIэпыкъуэгъур ВытхьэкIумокъуэм къылъимыгъэIэсыну…
ЗэрыжаIэжымкIэ, жылэр щызэрапхъуэ махуэм Къунчыкъуокъуэм гъуэгум шу къэрэгъул тригъэувэри Бжьэдыгъум къыщыпхъэрахэм яригъэгъэзэжащ.
Япщ фIэмылIыкIыу, кIэмыргуейхэми дэIэпыкъуэгъу хъун къахэкIакъым. Бжьэдыгъу гъунапкъэм пэмыжыжьэу щылажьэ абэзэхэ вакIуэхэм хъыбар щаIэрыхьэм, шы цIахуцIэхэм зыкърадзри къэсащ, арщхьэкIэ, зэрыхъуи щыIэтэкъым, Iэщэ щIагъуи яIыгътэкъыми, куэд яхуэщIакъым: яхуэщIэрати, я щхьэр халъхьащ. Выжькъуапэ и уэрэдыр иужьым мыпхуэдэу яусыжыгъащ: 56
Бжьэдыгъум фи щIалэгъуалэр
Iуащхьэ къуагъым къыздыкъуоплъ,
КIэмыргуейми я щIалэгъуалэм
Заущэхури мэзым щIыхьэжщ…
Абэзэхэу къытлъынэсыгъэхэр
Ди пащхьэ щепсыхыжащ.
Жыхьэнмэр зыхуагъэплъыгъэр
Къунчыкъуокъуэ Пщымахуэ гъумщ.
Выжькъуапэ зэхэзыфыщIахэм Алибеи яхэтащ. ЛIакъуэлIэш хабзэу, урыси адыги зэхэдз иIэтэкъыми, мафIэр зыщIадза жылэм и гъэр Iыхьэ къыхихащ. Ауэ абдежым къыщыгурыIуащ: Бжьэдыгъумрэ КIэмыргуеймрэ щежьэу къэзакъ станицэхэм хъунщIакIуэ кIуэныр афIэкIа къыдэхъужынукъым.
Хы Iуфэм сату щыпщIынри нэхъ гугъу хъуащ: Анапэ, тыркухэр дахури, урысхэм яубыдащ. Шапсыгъым гъэр кIуэцIрыпшынри хьэлэбэлыкъщ – зауэм зэщIищтащи, я щхьэ я лажьэщ. ДэнэкIи зигъазэми, зэрыхъунщIэ гъуэгухэр зэпаупщIа хуэдэщ.
Абы щыгъуэ Алибей япэрей фызыр иригъэкIыжауэ арт, быни иIэтэкъым. Егупсысщ-егупсысри, и жылэ цIыкIури, и шынэхъыщIэри, и унэри хыфIидзэщ абыи, Абэзэхэм кIуэжащ. Зэуэн мурадкъым зыхуэкIуар, хъунщIэн мурадщ. Абэзэхэхэр игъэбэлэрыгъын щхьэкIэ, ядэзауэ хуэдэу зищIащ, захигъэпшэхъуащ. Дзэпашэ ящIакъым – апхуэдэ дзыхь кърагъэзакъым хэхэсым;
ар къыщемыхъулIэм, езым хуэдэ абрэдж гуп цIыкIу иугъуейри шхуэIур иубыдыжащ.
Гуп мэхъаджэ, апхуэдэ цIыху езы абэзэхэхэм къахэкIынкIэ хъунтэкъым. ХъунщIэн фIэкI, нэгъуэщI зыми пылъакъым Алибей и гупыр. ЖэщырызекIуэхэу, тIасхъэу ягъуэтыр яхъунщIэу, яшхыу, ящэу, нэху къащытещхьэкIэ мэзыр я зэгъапIэу хэтащ. Адыгэ хэкур зыхэхуа зауэшхуэм я къуентхъ Iыхьэ къыхаудын мурадкIэ, я шыкIэ мафIэ егъэуауэ, а гупыр Псыжь адрыщIрэ Абэзэхэмрэ я зэхуаку итащ. Урыс станицэхэр яхъунщIэрти, зауэм хэтыфэ къатригъауэрт. Нэхъри Алибейт зи цIэр вур – хуэдэлI гъуэтыгъуейуэ теIукIат…
Алибей и гупым Абэзэхэм гъэрхэр хы Iуфэм зэрынагъэсын гъуэгуи щагъуэтащ. А хэкум икIыу гъуэгуитI хы Iуфэм екIуалIэрт. Къуэджэхъу щежьэрти, зы гъуэгур Хъымыщейм пхыкIырт, Уэщтэн, Фыщтэ бгыжьхэм щхьэдэхырт, Бабыгу къуажэм дэкIырти Дыгъэмыпс екIуалIэрт. Адрей гъуэгур Фыщтэ деж щыдидзыхырти, Хыкъуэ бгъурыту Ашэ псыхъуэ дыхьэрт, ТIуапсэ екIуэлIэжырт. Алибей и фейдэ къытринакъым а гъуэгухэм. Урыси адыги гъэр Iэджэ тришэгъащ а гъуэгухэм.
МылъкуфIи зэригъэпцIауэ, и лIыгъэм и щытхъуи яхэIуауэ – кIэщIу жыпIэмэ, и фIыгъуэ дыдэу IущIащ ар Гуащэхужь.
Пщэдджыжь гуэрым Алибей, шу гуп щIыгъуу КхъужьыпскIэ дэкIуейрэ пэт, жылэ цIыкIу гуэрым Iууащ. Жылэм щыбгъэдыхьэм пщащэ щIалэ дыдэ, и дамащхьэм пхъэхь телъу нэпкъым къыдэуейри шу гупым я пащхьэ къихутащ. Гупым я гъуэгур зэпимыупщIын щхьэкIэ, псы пэгунитIыр игъэуващ, езыми зригъэзэкIащ.
Илъэс пщыкIутху хуэдиз и ныбжьынт хъыджэбз цIыкIум. ЩIагъуэ дыдэу хуэпатэкъым. Ауэ и нэгу зэриплъэу, Алибей къэуIэбжьащ: и щхьэцыр данагъуэщ, и нэм къыщIих нурыр пщэдджыжьыпэ дыгъэпсым хокIуасэ, и нэкIур хужьыбзэщ, набдзэ фIыцIэ къурашэщ. Пщащэм щыIуплъэм, и нэр къыщисыкIауэ къыщыхъуащ Алибей.
– Уи, пщащэ махуэ, уи пэгуным псы ярызу укъытIущIащ. Хэтхэ
Пщащэр къызэплъэкIащ, ауэ, Алибей къызэрыIуплъэу, къащтэри и фэр зэкIуэкIащ, псалъи къыпимыдзу, пэгунри хыфIидзауэ, зипхъуатэри и лъэм зэрихькIэ щIэпхъуащ, къуажэ гупэм щыт унэм и пщIантIэм дэлъэдэжащ.
уащыщ? 57 Апхуэдэу щыхъуи щыIэу зэхиха щхьэкIэ, Алибей и фIэщ хъуртэкъым зэ IуплъэгъуэкIэ цIыхубзым удихьэхыну. Иджы и фIэщ хъун хуей хуэдэщ: зэ фIэкIа Iумыплъами, пщащэр и гум хыхьащ.
ФIэщIалэIуэти, лъыхъун къримыгъэкIуу, лъымыхъуми, хуэмыхьыжу, Алибей бэлыхь хэхуащ. Зэрихабзэу, гъэр къищIым – абэзэхэхэм къащIэмэ, хэкум ирагъэсынкъым.
Абэзэхэм къызэрихьэ лъандэрэ Алибей абэзэхэ лъэпкъ гъэр ищIакъым – ар мыбы къыщыхуэгъунутэкъым. НэгъуэщI адыгэ лъэпкъхэм къыкIэщIадыгъукIа гъэр езы абэзэхэхэми я мыхьэмышхыу щытакъым, ауэ езыхэм я лъэпкъэгъу гъэр ящIыжыртэкъым, ар нэгъуэщIми хуадэтэкъым.
Ар ищIэрти, нэгъуэщI Iэмал къыхуэмыгупсысу, пщащэм и бэлыхьым иукIащ, абы иджыри зэ Iуплъэн щхьэкIэ, Алибей а жылэ цIыкIум и Iэшэлъашэхэр зекIуапIэ ищIащ. Зы илъэсым и кIуэцIкIэ зэ-тIэу нэхъыбэрэ къыIэщIэлъэгъуакъым абы Гуащэхужь, ари жыжьаплъэу.
Зыбжанэ дигъэкIри, ермэлы сатуущIэ гуэр щIыгъуу, сатур щхьэусыгъуэ ищIауэ, пщащэр зыдыхьэжа пщIантIэм екIуэлIащ. Ирагъэблэгъащ.
Сату Iуэху фIэкI нэгъуэщIкIэ къапежьахэкъым япэ щIыкIэ. Алибейм сатуущIэр игъэIущагъэжьти, бысымым ягуригъэIуащ мор зищIысыр и цIэкIи и щхьэкIи. ЩацIыхум, бысымым зыкъызэблахъужащ, хьэщIагъэ кърахащ. Ермэлым сату IуэхумкIи ягу зригъэбгъакъым – унэм фэрэ щIакIуэ хьэзыру илъыр къищэхуащ. А псом и уасэу ермэлым унагъуэм яритам хуэдизыбзэ щIигъужащ Алибей.
Хуабжьу къыхуэарэзыуэ кърагъэжьэжащ. Мыарэзыр езы Алибейт – пщащэр жыжьэуи къыкъуэплъакъым. ХьэщIэхэм Iэнэр къахуищIихьэн идагъэнкъым – и адэр зэрытекIияр Алибей и тхьэкIумэм къиIуащ.
Япэрей дыхьэгъуэм пщащэм и цIэр къищIащ – ермэлым къыжриIащ. Ар, сатуущIэ хабзэу, унэшхуэми щIыхьащ, бзылъхугъэхэми яхыхьащ, и хьэпшыпхэр яригъэлъагъуу уэрсэрыжьу яхэтащ. ЗэригъэщIэгъуэнур ищIэртэкъым ермэлым Гуащэхужь и дахагъыр. «Ар къызащэну сщIатэмэ, си мылъкум и ныкъуэр щIэстынт!» – хэщэтыкIащ сатуущIэр.
УхуемыпIэщIэкIми, ягъэ мыкIын хуэдэт, – пщащэм и ныбжь здынэса щыIэкъым, улъыхъункIэ пасэIуэщ. Илъэс хуэдиз дигъэкIри, Алибей Гуащэхужьхэ я унагъуэ аргуэру ихьащ. НэIуасэ хуэхъуа унагъуэр, блэкIрэ пэт игу къэкIыжати, блэкIыфакъым – къригъэзэгъащ Алибей. Аргуэру къагъэхьэщIащ, пщIэ къыхуащIащ, ауэ я пхъур мы зэми кърагъэлъэгъуакъым.
А зым фIэкI бын яIэу къыщIэкIынтэкъым – Iэнэр адэращ къэзыхьар. Иужьым щIалэщIэ къуапцIэ гуэр, и пащIэ къыхэжа къудейуэ хьэщIэщым къыщIыхьэри щхьэгъэрыт палъэу уващ.
НэгъуэщIкIэ игу емыбгъами, а щIалэщIэм дилъэгъуар Алибей хьэдагъэшэу къытехуащ. Щхьэгъубжэм дэплъри илъэгъуащ и гум зыпхезыгъэдзар. ЩIалэщIэр пщIантIэм щыдэкIыжым, Гуащэхужь кIэлъыжэри къигъэувыIащ. Къапсэлъар зэхихакъым, зызэрызэхуащIар щилъагъум, Алибей къыгурыIуащ: «А тIум яку зыгуэр илъщ…»
Бийуэ илъэгъуам я нэхъ бий жагъуэр къылъыкъуэкIам хуэдэу, Алибей шэсыжащ, и пэм жьы мыкIуэжу.
Гуащэхужь нэгъуэщIым Iэрыхьэныр мыхъуххэн Iуэхуу игъэуври, Алибей и гур пIалъэкIэ игъэзэгъащ. ИтIани, щIалэщIэр и нэгу къыщыщIыхьэкIэ, лъэмыкIыу къыхоскIыкI, и фэр зокIуэкI.
Апхуэдэ бийуэ и гъуэгу къытеувахэм кIэ зримыта къигъэнакъым Алибей. Мы щIалэри лъэныкъуэ иригъэзынщ – абы шэч къытрихьэркъым. ИмыщIэр ар зэрыIуипIэну Iэмалырщ. Езыр мыбы щыхэхэсщ, щIалэр нахуэу иукIмэ, абэзэхэхэм къыхуагъэгъункъым, я хэкум ирагъэсыжынкъым.
Абэзэхэхэм я хэкум хуэдэ дэнэ щигъуэтын абы – и Iуэхур щызэкIэлъыкIуэщ, пщIэ щигъуэтащ, гъуанэ дэпщыпIи щиIэщ. 58
Iуэхур нэхъри къэзылъахъэр щIалэм и ныбжь зэрынэмысарщ, – цIыхум яхыхьэркъым, гъуэгу техьауэ къыпэщIэхуэнкIэ ущыгугъыныр щхьэгъэпцIэжщ. Къуажэм дэкIыркъым, зекIуэлI-зэуакIуэхэм ядэшэсыркъым. Мэз кIуауэ е хьэсэм хэту уримыхьэлIэмэ…
Ар нэхъ къехъулIэну триубыдащ Алибей. Къуажэ гупэм щыт мэзым къыхэтIысхьэу щIалэм къещэну мурад ищIащ. Хьэсапкъэхэми зыщихущыхьу щIидзащ. Губгъуэм лэжьакIуэ ихьэхэм яхэту щIалэр зэи-тIэуи IэщIэлъэгъуащ, арщхьэкIэ ирикуакъым. ЩIалэм и насыпти, зауэ лъэхъэнэм цIыхухэм я закъуэу зекIуэным зыщахъумэ, лэжьакIуэ щыдэкIкIэ, зэщIыгъухэщ.
ЩIалэм хуищIа мырадыр къемыхъулIэурэ, Алибей илъэситI енкIэ къиджэдыхьащ. Ар хузэфIэмыкIыурэ, езыр Абэзэхэ хэкум къикIыжын хуей хъуащ. И лъабжьэр абы щиубыдыпауэ гугъэ щищIыж дыдэм, уащхъуэдэмыщхъуэу хэкур ирагъэбгынащ.
Щамил и нэIиб Мухьэмэд-Iэмин 1848 гъэм Абэзэхэм къихьащ, куэд дэмыкIыуи тетыгъуэр зыIэригъэхьэри и унафэр хэкум пхъашэу щызэригъакIуэу щIидзащ. Шэрихьэт хабзэр иублэри, нэIибым жыIэмыдаIуэхэр къыжьэдикъуащ. Алибейм и Iэ-и лъэр пха хъуащ, нэIибыр къыхуэгубжьауэ хъыбар къыщыIэрыхьэм кIэбгъу зищIыжащ – зы жэщ-махуэм зызэщIикъуэри, гумрэ былымымрэ куэду щIыгъуу, Бжьэдыгъум кIуэжащ.

КъыздэкIуэжа лIакъуэлIэшхэр Псыжь зэпрыкIыурэ урысхэм сату дащIу, ар фейдэ хэкIыпIэшхуэу къыдахауэ ирихьэлIэжащ. Ермэлыхэр я дэIэпыкъуэгъуу, сатум зрагъэубгъуащи, я тхьэжыгъуэщ. Пщы, уэркъ зыбжанэ, сатум нэхъ благъэ зыхуащIын щхьэкIэ, Псыжь зэпрыкIыпащ, къутырхэр яухуэри урысхэм яхэтIысхьэжащ. ЛэжьакIуэжьхэм я деж къыщащэхуам и уасэр хуэдитIкIэ драгъэуейри лIакъуэлIэшхэм Псыжь адрыщI щащэж, абы къащыIэрыхьари куэдкIэ нэхъ лъапIэу Адыгэ хэкум щызэбграгъэкI…
ХъунщIакIуэ Iуэхур къызэрыдэмыхъужынур илъагъури, Алибеи сатум зритащ, ауэ къэзакъ станицэхэм ятеуэу зэрыщытам и хъыбар Iуагъэжьти, Псыжь зэпрыкIын дзыхь имыщIу, ермэлы сатуущIэхэр IупэфIэгъу къищIащ. Сату зэблэкIыпIэ хуэхъуар Псыжь адрыщIкIэ ис Ахъмэтыкъуэмрэ Бэтокъуэ Бибердрэ я къутырхэрщ.
Абы хэту, Алибей и хъыбар урыс дзэпашэм деж нэсащ. Алибей хуэдэу абэзэхэхэм я тIасхъи я гъуэгуи щыгъуазэ гъуэтыгъуейт. Адыгэ къумалхэм ящыщ къиIуэхури, Алибей урыс инэрал гуэрым иригъэшащ. Къепсэлъащ. Пащтыхьым и сэбэп зыхэлъ яхуилэжьмэ, ахъшэшхуэ къратыну, Абэзэхэмрэ Шапсыгъымрэ я Iуэхум кIэ игъуэтмэ, щIы зыхупачынухэм хагъэхуэну къагъэгугъащ. КъыкIэлъыплъынхэщи, я дзыхь кърагъэзмэ, Псыжь пэрыуэншэу зэрызэпрыкIын тхылъи къыхуашиину къыжраIащ.
А тхылъырат Алибей Iэджэ щIауэ зыщIэхъуэпсыр. Адыгэ лIакъуэлIэш зыбжанэм къратакIэт апхуэдэ тхылъ. Апхуэдэ тхылъ зиIэм и сатум зиубгъурт, и гъуэгур занщIэт.
Сытми, абдеж щыщIэдзауэ Алибей пащтыхьыдзэм и жыIэдаIуэ хъуащ.
Сыт игъэхъами, сыт хуэдиз мылъку къыжьэхэукIуриеми, дэнэкIэ игъазэми, абэзэхэ пщащэр игу ихуртэкъым. Апхуэдизу ар и гум щIыхыхьар езыми къыхуэщIэртэкъым, игъэщIагъуэрт, ауэ Гуащэхужь къыIэрымыхьэмэ, и мылъкуми, и мылъкум къыхуищIэжынуми, мы дунейм трилъагъукIынуми сыт и уасэжт… ЩIым щIэпщхьами, зыIэригъэхьэнщ!
Абэзэхэм зыщигъэлъэгъуэн иджы къехъулIэжынутэкъым Алибей – гъуэгу щэхукIэ пащтыхьыдзэр иришалIэурэ, абэзэхэ жылэ зыбжанэ иригъэфыщIат. Абэзэхэхэм икъукIэ зыхащIа удын зыбжанэ къатехуащ. Пэжщ, а удынхэр къахуэзыунэтIар зэры-Алибейм ахэр щыгъуазэтэкъым, ауэ зыгуэркIэ шэч къызэрыхуащIми пцIы хэлътэкъым. 59 Дзэшхуэ зэхуашэсри, абэзэхэхэр къэзакъ станицэ зыбжанэм ятеуащ, гъэр куэди яубыдащ. А гъэрхэр Гуащэхужь зыдэс къуажэм щагъэпщкIуауэ пцIы иупсри, Алибей урыс дзэпашэм бзэгу хуихьащ. ПцIым и ужь иту дзэ гуп кърагъэжьащ. Гъуэгу пхэнжкIэ а дзэр Алибей жэщыбгым къуажэ цIыкIум иришэлIащ. Жылэр къаувыхьри, бгъэныщхьэ унэхэм мафIэ ирадзащ.
Езы Алибей и мурад и ужь итти, къэзакъитI-щы зыщIигъури, къуажэ гупэм деж щыт унэм я шыгъуэгум дэуващ. Унэр мафIэм зэщIищтащ. Гуащэхужь и адэр, и фочыр гъэпкIауэ, нэхум къыхэлъэдащ. И фызыр къыкIэлъыщIэжащ, пщIантIэм димыгъэкIыну. ТIури напIэзыпIэм я пIэ ирагъэзэгъащ къэзакъхэм. Гуащэхужь унэм къыщIэжри хьэдэхэм затриубгъуащ.
Мы унэм нэгъуэщI зэримысыр яжриIэри, Алибей къэзакъхэр зыщхьэщигъэкIащ. Къэзакъхэр IукIа къудейуэ, пщIантIэм къыдолъадэ Алибей апхуэдизрэ зэща щIалэщIэр. Хьэдэм теубгъуа пщащэр щилъагъум, ищIэнур имыщIэу щIалэр Iэнкун хъуащ, зы къамэжь фIэкIаи Iэщэ IэщIэлътэкъым.
И фочыр узэдагъэххэти, Алибей щIалэщIэр хьэдитIым ябгъуригъэгъуэлъхьащ, итIанэ и бащлъыкъымкIэ зызэщIиуфэри, пщIантIэм дэлъэдащ, пщащэр къипхъуатэри кIыфIым хэлъэдэжащ. ТIэкIу зыкъыщищIэжым, пщащэм зихъунщIэу щIидзащ. «Сабыр! Армыхъумэ, урысхэм уахьынщ!» –
хуэгубжьащ абы Алибей. «Срехь, си анэмрэ си адэмрэ си псэр ядыхрекI, сыутIыпщ!» – къыщIэIукIащ щIакIуэ фIыцIэм и щIагъым…
НэбгъузкIэ Гуащэхужь щIеплъыр илъэсипщIым и кIуэцIкIэ жэуап зыхуимыгъуэтам лъохъури аращ: иджыри къэс ар къызэрыхуэмыгъэдзыхэфар егъэщIагъуэ Алибей, зыхуихьынур ищIэркъым. А жэщым ярищIар къыдищIэу, абы лъандэрэ и гум гужьгъэжь ириубыдауэ къыщIэкIмэ-щэ? Хьэуэ, ар къыдищIэ хуэдэкъым, иджыри къэс зы псалъэкIэ нэхъ мыхъуми къыдищIэу къыхигъэщакъым.
АтIэ къэзылъхуахэм я хьэдэр, фIыуэ илъэгъуа щIалэм и лIэкIэр игъащIэкIэ гукъинэ щыхъуауэ ара? Лъэпкъыншэ хъурейуэ къызэригъэнам игу дыхэщIу ара? Арамэ, илъэсипщI мэхъури зэ нэхъ мыхъуми и гуныкъуэгъуэ къыхуиIуэтэнтэкъэ?
ХуэмыгъэткIур езыр зэрылIыжьыращ жиIэнути, абыкIи шэч зыхуригъэщIакъым. Езым и ныбжьым щIэхъуэпсу щытатэмэ, иджыри къэскIэ зыгуэркIэ гу лъитэнтэкъэ. И лIыр зэрылIыжьри къыфIэIуэху хуэдэкъым, щIалэми дахьэхыркъым, гуфIэгъуэри гуIэгъуэри хэмызэгъэжыну зэщIэдия пэлъытэщ.
Алибей и фызым йоплъ: и напIэ къиIэту зэ къеплъакъым езыр, а зэрынэщхъейуэ, псалъэмакъыншэу жыхафэгур ирепхъэнкIэх. ГурыфIыгъуи гуныкъуэгъуи и зэхуэдэщ, тIуми запыIуедз. Зыбгъэдэт IэнатIэр зыгъэзащIэ цIыхум зыкIи къыщхьэщыкIыркъым – и пщэ къралъхьам теплъэкъукIын хьисэп иIэкъым, и Iэпкълъэпкъыр щIэмыкIми, ар имыгъэзэщIэну хуиткъыми, и Iэщхьэ дэхьея зэпытщ…
Дыгъуасэжэщ Айтэч хуидза нэплъэгъуэрщ и гущIэр къизысыкIыр, Алибей ар зыхуихьынур ищIэркъым. А зы закъуэрщ Гуащэхужь апхуэдэ нэплъэгъуэкIэ зыхуэупсар.
Айтэч къыщIыхьащ. Мыдрейм, жыхапхъэр бжэкъуагъым къуигъэувэри, зыкъиIэтащ.
– Сыт хуэдэ? – щIэупщIащ Айтэч макъ лъахъшэкIэ. – Зэрыщытщ, – хуэм дыдэу къыжьэдэкIащ Гуащэхужь. Нэщхъейуэ заулрэ щытри езыри щIэупщIащ: – Уэ тIэкIу зыбгъэпсэхуа?
Ар Айтэч зэреплъар Алибей щыбгъэпщкIуфын: Гуащэхужь и нэм а гухэщI иным и ныбжь щIэлъщ иджыри, ауэ ар, Айтэч щеплъкIэ, гу хуабагъэшхуэкIэ зэщIоплъэ, лъагъуныгъэм и мафIэ пщтырым а гухэщIым и лъэужьыр
хокIуасэ… Хьэуэ, ар дунейм къытринэнкъым!
«ФIыуэ елъагъу!» – гукъэкI бзаджэм зыпхилыгъукIащ Алибей и щхьэ куцIыр. Я лъагъуныгъэр иджыри хэIущIыIу ящIакъым, ауэ псэкIэ зэрызэрыщIэм шэч хэлъкъым – Алибей къыпхуэгъэпцIэнкъым… 60
«Мы тIур фIыуэ зэролъагъу… – шэч къытрихьэжыркъым. – Си лIэныгъэм пэплъэу арщ…» И кхъащхьэр бэгынщ, ар дунейм къытринэмэ.
А гупсысэм щыщтэжри, Алибей и напIэр иридзыхыжащ, зиущэхужри пIэм зыхиудыгъуэжащ. И тэмакъыщIэр зыгуэрым щиубыдыкIа хуэдэу къыщохъу, и бгъэм хьэлъэ гуэр тегъуэлъхьащи, бэуапIэ къритыркъым, жьыр хурикъужыркъым. Иужьрей махуэхэм кIэрыкIыртэкъым ар – и бгъэм къытегъуэлъхьа хьэлъэр, ауэ иджы хуэдэу зэи къеныкъуэкъуакъым.
БампIэм иубыдауэ, и щхьэр здихьын имыщIэжу, Алибей махуитI-щы ирихьэкIащ, къыбгъэдэсхэми къаIуплъэжыфыркъым.
МахуитI-щы дэкIри, сымаджэм и гур нэхъ зэгъэжа хуэдэу къыщыхъуащ. КIуэ пэтми нэхъ хьэлъэ мэхъу, и гуащIэр мэкIуасэ, и акъылри нэхъ жьажьэ мэхъу. ЩIэупщIакIуэ къыщIыхьэхэри и ни и пи къихьыжыркъым, и щIыб дунейм къыхуигъэзауэ и псэр щыхэкIыным поплъэ.
Пщэдджыжь гуэрым сымаджэм и пIэщхьагъыр щызэригъэзахуэм, щхьэнтэ щIагъым щIэлъ къэлатым гу лъитащ Гуащэхужь. Дыгъуасэ щIэлъакъым а къэлатыр щхьэнтэ щIагъым – ныжэбэщ е нышэдибэщ ар щыщIилъхьар. Блыным едза алэрыбгъум и Iэщэхэр кIэрылъщ – къэлатыр яхэлъыжкъым абыхэм. Ар лъагэ дыдэу фIэлъащ – дауи лъэIэса абы сымаджэ хьэлъэр?..
Къэлатыр къыщIыфIихари ар зыхуигъэпщкIуари къыхуэмыщIэу, Гуащэхужь къэуIэбжьащ. «ЗиукIыжын мурад ищIамэ…» – къэщтащ фызыр. «Абы илэжьыну псор къыпхуэщIэнукъым, тхьэми щибзыщIыну хэтщ игу илъыр…»
Айтэч деж кIуэри жриIащ сымаджэм дилъэгъуар. Айтэч, и дамэр дригъэуея фIэкI, къыпидзыжа щыIэкъым. ИтIани, кIуэри, сымаджэм и пIэщхьагъыр зэригъэзэхуэж хуэдэу зищIри, къэлатыр щхьэнтэ щIагъым къыщIихащ.
– Мыри уи пIэщхьагъым щхьэ щIэлъ? – жиIащ Айтэч, къыфIэмыIуэхукъыфIэмыIуэхуу.
Сымаджэр абы къигъэхэшащ.
– И гугъу умыщI абы! ЩIрелъ, щIэлъмэ! ИгъащIэ лъандэрэ зепхьа Iэщэм и уасэр уэ дэнэ щыпщIэн… ПIэщхьагъ пэлъытэщи, сылIэмэ, а къэлатыр къыздыщIэфлъхьэнщ!
АбыкIэ лIыжьыр захуэу илъытащ Айтэч. Зыри пидзыжакъым. Шынэхъыжьым Iэщэр зы махуи игъэтIылъакъым. Абы и пIэ уимыувэмэ, Iэщэм и
IэфIыр пщIэнкъым. И дзыхь зригъэз гъусэу гъащIэм иIар а зырщ, иджыпстуи ар бгъэдэмылъмэ, игу зэгъэн! Хэт ищIэрэ, и пIэщхьагъ щIэлъмэ, узым нэхъ пэлъэщын и гугъэ хъунщ, тхьэмыщкIэр, зигъэлIми, зишыIэми, итIани мэгугъэ.
Айтэч и нэпсым къызэпижыхьащ. Псалъэ пимыдзу, пэшым къыщIэкIыжри и нэпсыр илъэщIыжащ. Абы пэплъэу Гуащэхужь бжэIупэм Iутт.
– Сыт къэхъуар?
– ЕмыкIу сыкъыумыщI, Хужь. ТхьэмыщкIэм гузэвэгъуэу телъыр щыслъагъум, зысхуэIыгъыжакъым.
АрщхьэкIэ а псалъэми щхьэщихакъым Гуащэхужь и гузавэр. И лIыр абы фIы дыдэу ецIыху, гузэвэгъуэ зытелъ цIыхум и щхьэм къихьэнум хуэдэкъым Алибей и акъылым зэригъэкIэсынур. Я нэхъ къыхуэгукъабзэ цIыхуми щIэпхъаджагъэ ирилэжьылIэныр абы зыуи къыщыхъунукъым. ЦIыху гузавэ дунейм тету абы и фIэщ зэрыпщIыфын щыIэкъым, псори езым хуэдэ и гугъэщ – тхьэгъэпцIыгъэмрэ щхъухьпсыхьымрэ я Iэдэжу. ЛIэуэ телърэ пэт, тобэ гуэр къихьыжынуи игу хэлъкъым. Апхуэдэ мэхъаджэм и лIэкIи мэхъаджэщ. И пIэщхьагъым щигъэпщкIуа къэлатми мэхъаджагъэ гуэр ирилэжьыжын мурад ищIауэ арщ – Гуащэхужь дежкIэ ар хьэкъщ…
А псор Гуащэхужь Айтэч жриIэфакъым.
– КъыджиIатэмэ, и Iэщи и фащи и пащхьэ итлъхьэнти…
Абдеж щегъэжьауэ, Гуащэхужь шынэ къищтащ, сымаджэр зыщIэлъ пэшым и закъуэу щIыхьэн тегушхуэжыркъым. Уеблэмэ пщIантIэм 61 щыдэтми, зыгуэр къещэ нэхъей, кIэщI-кIэщIурэ зэплъэкIыу къиублащ. Зыгъэщта шынагъуэм и щхьэ хутечыркъым, зищIысыр хужыIэнукъым, ауэ ар и ужь зэритыр гукIэ зыхещIэ, и лъэдакъэпэр пичыну къещэ къыфIощI, етIысэхыфыркъым…
Сымаджэр кIуэ пэтми нэхъ хьэлъэ мэхъу, ешхэркъым-ефэркъым, псалъи къыжьэдэкIыжыркъым, пIэм зыхиудыгъуэпащ.
Хьэлъэ дыдэ зэрыхъуар жылэм яхэIуэри, щIэупщIакIуэр нэхъыбэ
хъуащ. И псэм еджэу телъ лIыжьым Iэджи хуагъэуващ, лъхукъуэлIхэм ящыщ нэхъыжьитI-щыи къыщIэупщIащ.
Алибей нэхъ зытеплъэ мыхъуу жылэм дэсар Елмырзэ лIыжьырщ. Абы хъуэн мащIэ хуигъэхьакъым, модрейми зэрылъэкIкIэ къригъэгъэзэжырт а хъуэным, ауэ зэхуэзэным тIуми зыщадзейрт, жыжьэу къызэпакIухьырт.
Я гурылърэ я хэтыкIэкIэ зэрызэмызэгъынур тIуми къагурыIуат, жылэми ар къыдащIэрт.
Жылэм ягъэщIагъуэу, махуэ гуэрым Елмырзэ Алибей и щIэупщIакIуэ къэкIуащ. «ТIыс, Елмырзэ», – жиIэу Айтэч лIыжьым и цIэ къызэрыриIуар зэхихащ сымаджэм. И напIэ къиIэтакъым Алибей.
– Ы-ы, Елмырзэ!..
– Сыт ухуэдэ, Алибей? – жери, лIыжьыр етIысэхащ.
– УкъызэрыкIуар дэгъуэу пщIащ, Елмырзэ, – къэпсэлъащ Алибей, щIэупщIакIуэр жэуапыншэу къызэригъанэм зыри химылъагъуэу. ТIэкIу щымри, аргуэру къыпидзащ:
– Уэрэ сэрэ зэ дызэмыпсэлъэжауэ дунейм сехыжатэмэ, къызэхьэлъэкIынт…
– Укъызэрысхуэныкъуэр сщIакъым… – жиIащ Елмырзэ, модрейм и фIэщрэ фэкIэ зищIрэ хузэхэмыхуу.
– Иужьрейуэ сызэпсэлъэжыну сызыхуеяр уэращ, – къыхэпсэлъыкIащ Алибей пIэм, хьэдрыхэ къипсэлъыкI пэлъытэу. – Зи мыхъуми, уэ лIыгъэ пхэлъщ: сэркIэ уигу илъыр зэи щIэпхъумакъым.
– Уэри уигу къысхуилъыр щIэпхъумауэ схужыIэнукъым, – дыхьэшхыпцIащ Елмырзэ.
– Ар пэжщ, абыкIэ уэри сэри тлъэкI къэдгъэнакъым. Иджы узогъэгуфIэ: уи насып къыстекIуащ, дунейр уэ къыпхузогъанэ, сэ мыбы сишх щыIэжкъым.
ЛIыжьыр заулрэ щымащ. Абы къыгурыIуащ Алибей къызыхэпсэлъыкIыр. ИтIани сымаджэ хьэлъэм игу еуэн хузэфIэкIакъым – арыншами, и псэм йоджэ…
– Сымаджэ хъу псор икIуэдыкIыу щытатэмэ, апхуэдэу жыпIэми
емыкIу хъунтэкъым, ауэ укъызэфIэувэжмэ, къэрабгъагъэ къызэрыпкъуэщам ухущIегъуэжынщ.
– Сэ къызэфIэувэ сиIэжкъым.
– Арми, мылIэжын щыIэкъым, псоми къытщIэлъщ. ЛIэнми лIыгъэ хэлъщ жаIащ. ЦIыху лIэкIи щыIэщ, хьэ лIэкIи щыIэщ. Уи псэ пытыху, цIыхугъэмрэ лIыгъэмрэ IэщIыб пщIы хъунукъым…
– Фэ «цIыхугъэ», «лIыгъэ» жыхуэфIэмрэ сэ жыхуэсIэмрэ игъащIэми зэтехуакъым, ар иджы дауэ зэхэдгъэкIын?
– Ар пэжщ, фи цIыхугъэрэ ди цIыхугъэрэ зыкъым.
Псалъэ гуемыIур я зэхуаку къыдыхьэри, жаIэн ямыгъуэтыж щIыкIэу, тIури заулкIэ щымащ. Елмырзэ гу лъитащ пIэщхьагъым къыщIэщ къэлатым.
– Мыри сыт, хэт мы къэлатыр уи пIэщхьагъ зыхущIэплъхьар? ЗауэкIэ узыпэувыну уи мурадыр хэт? – щIэупщIащ лIыжьыр, ар гъэщIэгъуэн щыхъуауэ.
Алибей жэуап щIэх къитакъым, хьэлъэу бэуащ, унащхьэм дэплъеящ:
– Мо бгыкъум къытетIысхьэу ажалым зыкъызигъэлъагъуу щIидзащ, иджы япэ щыслъагъу сеуэнщ!.. 62
– Алибей, уи гъащIэм хъун къыбжьэдэкIакъым, хъуни блэжьакъым! Ирикъуни ар, зэ къэбгъэзэжыпхъэкъэ? Тхьэм и пащхьэм зыщыумысыж, Iиман къэхьыж. Къэзыгъэзэжыр алыхьым ещтэ жаIащ, уэри къыпхуигъэгъункIэ хъунщ. Тхьэм уигу хуэгъэзэж!
– ИгъащIэм сызыпымылъа тхьэм иджы сигу хуэзгъазэуи! – жьы имыгъуэтыжу, ерагъкIэ къыдришейуэ пIэм къыхэпсэлъыкIащ Алибей. Щым хъужри, заулкIэ зиIэжьащ, итIанэ губжьыр къебгъэрыкIуауэ, псалъэ фIей къыфIыдэшэсейуэ, къыхэкIиикIащ: – СелъэIункъым! Фэ фызиIумэт тхьэм селъэIункъым! Фэ фызэрыхьэ жэнэтми сыхуейкъым! А тхьэ жыхуэпIэм и щIыхуэ стелъкъым сэ: къызитар сIихыжащ! Мис, къеплъ! – И Iэщхьэр дрихьейри псыгъуабзэ хъужа и Iэблэ гъурыр къригъэлъэгъуащ. – СелъэIункъым! Срегъэс хуейми, срегъажьи срырешх!..
И гуащIэр къемэщIэкIри, псалъэр Iэпыхужащ Алибей. Елмырзэ, зэхихам къигъэуIэбжьауэ, мор псэлъэгъу зэрищIами хущIегъуэжауэ, псалъэмакъыншэу щысщ. Сымаджэм бгъэдэс адрейхэри щымщ.
– Сэ си Iуэхур зэфIэкIащ… – жиIащ Алибей. – Си щхьэгъусэм зэ севгъэпсэлъэж…
Елмырзэ зыкъиIэтыжащ, адрейхэри пэшым къыщIэкIыжри лъэныкъуэкIэ еувэкIащ. Айтэч Гуащэхужь сымаджэм деж щIишащ, фызыр абы къыбгъэдинэри къыщIэкIыжащ.
Къещэ зэпыту и ужь къита шынагъуэ щэхум IущIа нэхъей, Гуащэхужь и гур кIэзызащ, сымаджэми бгъэдымыхьэфу бжэщхьэIум деж щызэтеувыIащ. Зы псалъи жиIакъым. Алибей псалъэ къыжьэдэкIакъым. Заул дигъэкIри, Алибей къэлатыр къипхъуэтащ, къытриубыдэри Гуащэхужь къеуащ. Апхуэдэ щIэпхъаджагъэ гуэр пэплъэ зэпытти, фызыр хутыкъуакъым – шэм зыпыIуидзащ, кIийуэ бжэр къыIуидзащ…
Алибей зы жэщ-махуэ нэхъыбэ ихьыжакъым. ЩыщIалъхьэм, лъхукъуэлIи пщылIи къекIуэлIакъым. Зыщыщ лъэпкъым щIалъхьэжащ. ЛъхукъуэлIымрэ пщылIымрэ кхъэм дэувэри хьэдэр драгъэхьакъым. Абы зауэ къикI пэтащ.
– Мэхъаджэу псэуащ, мэхъаджэуи дунейм ехыжащ! ЦIыхубзым Iэщэ къыхуизыхар цIыхукъым, ди кхъи щIывэдгъэлъхьэнкъым! – ар жаIэу жылэр къыщыувым, кхъэм пыIудзауэ мащэ къатIащ…
1989 гъэ, езанэ къыдэкIыгъуэ. * * * Хьэчим «Псори зэрыстхэ» тетрадым къистхыкIыжахэр*
Жьэгумрэ уэнжакъымрэ
Унэм и псэр жьэгумрэ уэнжакъымрэщ. Пэжкъым жыпIэрэ! АтIэ зы тхьэмахуэ къудей мафIэ умыщIи, уи унэр псыIэмэ зэрыхъум, нэщIыфэ абы къызэрытеуэм, зеиншафи ар зэрыхъум еплъыт.
Моуэ дымэжэлIауэ дыкъыщIыхьэжым, ди ныбэ из зыщI ерыскъыр къызыпэрахыжри, дыпIыщIауэ дыкъэкIуэжым дызыгъэхуэбэжри, е гуныкъуэгъуэ диIэу къэдгъэзэжамэ, ди пIэ дизыгъэувэжыр жьэгужьыращ.
*ГъэкIэщIауэ тыдодзэ 63 МафIэс къэхъурэ унэ псор исами, иувыкIауэ зэхэмыщэщауэ къанэр жьэгумрэ уэнжакъымрэщ.
Жьэгужьыр диIэу ди мафIэр ункIыфIынкъым. Сысейр зыгуэркIэ ункIыфIрэ – уи деж сынэкIуэнщ, ууейр ункIыфIым, си деж укъэкIуэнщ. МафIэ щыIэу, нэхурэ хуабэрэ дыщыщIэнкъым.
ЗыгъэкIуэдыфын щыIэкъым
ГъащIэр гъэщIэгъуэнщ! Дауэ хъуми, дауэ щIэми, гъащIэм хэкIыпIэ къегъуэт. Ар зыгъэкIуэдыфын къару щыIэкъым. Муслъымэн диным емызэгъыу зэрилъытэм къыхэкIкIэ, адыгэхэм сурэт ящIу щытакъым. Ауэ я гурылъхэмрэ я мурадхэмрэ мыкIуэдыжу дунейм къытрагъэнэн щхьэкIэ, алэрыбгъухэм, арджэнхэм, упщIэхэм сыт хуэдэ тхыпхъэ гъуэзэджэхэр тращIэу щыта! ДыщэрыдкIэ сыт хуэдэ хэдыкI гъуэзэджэхэр ящIу щыта! Тэрэфарэ дахэу, зэщIэпщIыпщIэжу, зэщIэлыдэжу дарий бостейхэмрэ дыщэ пыIэхэмрэ хадыкIырт. Шылэхъархэм сыт хуэдэ тхыпхъэ дахэ хащIыхьрэт. Кистрэ краскэрэкIэ ящIыну зыхуимытыр мастэрэ IуданэкIэрэ хадыкIырт.
Гъуджэм къищым…
ЦIыхум и теплъэу гъуджэм къищым узэрыфIэфIу зыхуэщI – ухуейм зыхузэкIэщIэш, ухуейм ешхыдэ. АбыкIэ уигу мызагъэм, кIэрахъуэкIэ еуапэ. Абы хэкIуадэм хэкIуэдэнур гъуджэрщ. Ауэ гъуджэм къищ цIыху сурэтым зэрызыхуэпщIым хуэдэу езы цIыхум зыхуэпщIыныр икIагъэщ, хьэкIэкхъуэкIагъэщ. ЦIыхум гуапагъэрэ IэфIыгъэрэ кIэлъызепхьэныр, абы гукъэкI хууиIэныр, удэIэпыкъуныр уи къалэнщ. Апхуэдэу дапщэри уэ ущытыфу пIэрэ?
Къуршхэр зыхуэдэр пщIэну ухуейм…
Джылахъстэней Арыкъым укъытету ущыплъэкIэ, дыжьыныфэу зэщIэцIууэж Кавказ къуршыжьхэр уи нэм елъагъу. IэпщIэлъапщIагъэ зиIэ иныжь бэлыхь гуэрым ар IэкIуэлъакIуэ дыдэу, зы лей химылъхьэу, хилъхьэни къимыгъанэу иригъэувэкIауэ псори и пIэм иту, псори дахэу икIи зэкIужу къыпфIощI.
Аузым удыхьэрэ а къурш дыдэм уеплъыпэм, уи нэм илъагъур зыр адрейм ипIытIу зэхэт къуршыжьхэмрэ бгы нэпкъ задэхэмрэщ.
Къуршхэр зыхуэдэр зэбгъэщIэну ухуейм, жыжьэу – Джылахъстэней Арыкъым укъытету, гъунэгъууи – Балъкъэр аузым удэту бгы лъабжьэм ущIэту, къуршыщхьэм утету уеплъын хуейщ.
Дэтхэнэ зы Iуэхуми апхуэдэ дыдэущ зэрекIуэлIэн хуейр. Къэхъуа-къэщIа гуэрыр зищIысыр къыбгурыIуэн щхьэкIэ, а Iуэхум и къекIуэкIыкIари, иджы ар зэрыщыт щIыкIэри, япэкIэ абы узыхуишэнури пщIэн хуейщ.
Народырщ лъапсэр
Дэтхэнэ искусствэ нэсми къежьапIэрэ лъапсэрэ хуэхъур езы народырщ. ТхакIуэм итхыр гум хыхьэу зыгъэIу, псэм дыхьэу зыхезыгъащIэ бзэр народырщ абы къезытар. А бзэр зыухуари, зэхэзылъхьари, зыгъэбэгъуари, 64
зыхъумари народырщ. Народым и Iущагъымрэ и акъылыфIагъымрэ наIуэу къэзыгъэлъагъуэ IуэрыIуатэри, абы и гуращэхэмрэ псэ IэфIу ар зэрыщытымрэ къэзыIуатэ уэрэдхэри, абы и Iущагъым къилъхуа псалъэжьхэри тхакIуэм къезытар аращ.
Си критикым естыж жэуап
«Куэд къызэрыкI адыгэ псалъэ «хъуэхъур» хъуэхъууи, хъуэхъуэн и мураду куэдыIуэрэ къызэрихьри очеркым и ныкъусаныгъэ нэхъыщхьэу къыдолъытэ. Гъэлъэгэщауэ зэрытхар гъэмэщIамэ, очеркыр гъуэзэджэт».
ЩIыхь зыхуэсщI критик! Нэхъ хуэму сыпсэлъэну, зэрагъэщIагъуэ
знакхэр сымыгъэувыну, сызытепсэлъыхьынур сымыгъэлъэпIэщэну, къэбэрдей культурэм и лъабжьэр зыгъэтIылъахэм сащымытхъущэну чэнджэщ къызот. Ауэ жыпIэр схуэгъэзэщIэфынукъым. Сабийр дунейм къыщытехьа дыдэм и макъым къызэрикIкIэ «ауа!» жеIэри мэкIий, дунейм къызэрытехьар цIыхухэм яригъащIэу. Дэ, – япэм тхыгъэ, къэралыгъуэ, лъахэ зимыIахэм – илъэс щэ ныкъуэм я кIуэцIкIэ цIыхур зыгъэцIыху, цIыхур зыгъэнасыпыфIэ, цIыхур зыгъэлъапIэ псори къытIэщIыхьащ. Ар ину, лъэщу жумыIэнкIэ дауэ хъун! КIий-гуоуншэу, хуэму, псэм дыхьэу Лев Толстой и тхэкIэм и фIыгъэр сэри сощIэ. Апхуэдэ тхэкIэм дыщыхуэкIуэн зэман дэри дихуэнщ. Ауэ ар къыщыхъунур культурэрэ щIэныгъэрэ диIэ зэрыхъуам десэжу, ди гуфIэмрэ ди хъуэхъумрэ дыуха нэужьщ.
ЦIыхубз акъыл
АкъылыфIэу ялъытэ цIыхубз гуэрым мыр жиIащ: – И лIыр зытемыукIытэн акъыл нэхърэ нэхъыбэ цIыхубзыр хуей-
– Ар сыт щхьэкIэ? – жаIэу щеупщIым:
– Абы фIэкIым – щхьэпрехыщэри, езым и напэри зытрехыж, илIри къым.
егъэукIытэ.
ЦIыхум хуэдэ щыIэкъым
ЦIыхум нэгъуэщI цIыхум фIыгъуэрэ угъурлыгъэу хуищIэм хуэдиз хуэзыщIэфын нэгъуэщI псэущхьэ дуней псом теткъым. КIэщIу жыпIэмэ, цIыхур цIыху щIыжщ. Ауэ гуауэрэ гуIэгъэу цIыхум адрей цIыхум ирищIэфым хуэдиз езыщIэфи щыIэкъым.
Адыгэ къэфэкIэхэр
Дэтхэнэ къэфэкIэми ар зей народым и хьэл-щэныр, и щытыкIэр къегъэлъагъуэ икIи абы и тхыдэм и къекIуэкIыкIам быдэу пыщIащ.
Пщащэми щауэми я Iэпкълъэпкъыр зэрызэкIужыр, зэрылантIэр, Iэчлэчу зэрыщытхэр, езыхэр зэрыIэдэбыр, зэрынэмысыфIэр къыщыфэкIэ наIуэу гъэлъэгъуа мэхъу. «Ислъэмей» е урысхэм «кабардинка» жыхуаIэ къэфэкIэр зи къафэр къарууфIэхэмрэ IэкIуэлъакIуэхэмрэщ. ЩIалэгъуэмрэ гукъыдэжыныгъэмрэ, зи псэ къэбырыбхэмрэ мафIэу къызэщIэплъахэмрэ я гур зыгъэтIыс къэфэкIэщ ар.
Уджыр зейр псэрщ. ФIыуэ плъэгъуам абы гъунэгъурэ псэлъэгъурэ
ухуещI. Уи гум илъ псори хуикIут. ФIыуэ укъилъагъумэ, зы псалъэ щIылъэм тримыгъахуэу псори и гущIэм щигъэтIылъынщ. Бзэ
65 ЦIыхухэм къагупсыса, яухуа, зэрагъэпэща псоми бзэр ятокIуэж. Абы нэхърэ нэхъ Iэщэ лъэщрэ нэхъ IэщэфIрэ абы иIэкъым. Бзэм и сэбэпкIэ
цIыху щхьэ куцIымрэ цIыху акъылымрэ яхэхъуащ, заужьащ, бзэм и фIыгъэкIэ цIыхур гупсысэфи, бэнэфи, текIуэфи хъуащ. Бзэм сыт хуэдэу иригъэфIэкIуа, сыт хуэдэу игъэтынша цIыхухэм я гуащIэдэкIыр.
Псалъэхэм дахэплъэжым, абыхэм дахэгупсысыхьыжым сыту гъэщIэгъуэн куэд абыхэм къыджаIэфыну.
Псэмрэ психологиемрэ сыткIэ зэпыщIа?
ПсэкIэ адыгэр доджэ цIыхум и психикэм. Гу зэрылъыфтащи, а тIури –
псэмрэ психикэмрэ – зэщхьщ икIи абыхэм я къежьапIэри къызытекIри зыщ. Грекыбзэ «психэ» псалъэр адыгэбзэкIэ зэбдзэкIым, «псэ» жиIэу аращ. А псалъэм къытокIыж «психикэри», «психологиери», «психоанализри», «психопатри».
А грек псалъэр зи бзэм хыхьар дыдейм и закъуэкъым. Урысыбзэми, адрей европейскэ бзэхэми ар хыхьащ.
«И пыIэпхэр къыхуизудащ»
«И пыIэпхэр къыхуизудащ» – псалъэхэр сытым къытекIа, ар сыт зищIысыр? Япэм адыгэхэм хабзэу яIащ пцIы зыупсхэм е щэху зыIуатэхэм я напэр трахын щхьэкIэ, абы дзыхь къыхуамыщIыжын папщIэ, абы и пыIэпхэр фочышэкIэ пхахыу е дзасэкIэ пхагъэлыгъукIыу. «И пыIэпхэр къыхуизудащ» жиIам, «и напэр тесхащ» жиIэу къикIырт. 1841 гъэм къыдэкIа «Русскэ вестникым» и етIуанэ томым абы щхьэкIэ мыр итщ: «Хамэ щэхур зыIуатэм и пыIэпхэр шэрджэсхэм пасэ зэманым пхрагъэлыгъукIыу щытауэ жаIэжыр. Абы къыхэкIкIэ щэхур зэриIуэтам щхьэкIэ егиинум, е ар ягъэикIэнум, «абы и пыIэпхэр пхыудащ» псэлъафэр жраIэу щытащ.
Шагъдийр сытым къытекIрэ жыпIа? Абы къикIыр «шыгъэр лъэдийм щыIэщ» жиIэу арщ. Адыгэхэм япэм шыр мыпхуэдэу зэхагъэкIырт: шыр къагъажэурэ фIы дыдэу еша нэужь, абы и фIалъэм лъакъуэкIэ хущIэуэрт. Шы лъакъуэр щIэщIэмэ, ар шагъдийуэ ялъытэртэкъым.
Адыгэшыр лъэпкъитI хъууэ щытащ: зыр шагъдийт, адрейр тхъуэ лъэпкът.
Тхъуэр къызытекIыр и фэракъым, атIэ щIагъапхъуэрэ къыжьэдакъуэжа нэужь, апхуэдизкIэ ар лъэщти, и кIэбдзитIымкIэ щIыр дитхъурт. Мис а зэрыдитхъум къыхэкIкIэ тхъуэ лъэпкъ фIащащ.
Хэку псалъэм къикIыр хы зэхуаку жиIэу аращ. Ижьым адыгэхэм я щIыр хы ФIыцIэм къыщыщIэдзауэ Каспийм нэсу щытащ. Адыгэ хэкури аращ къызытекIар.
Тэнджызыр мыбы къытекIащ: адыгэхэр Доным ТэнкIэ еджэу щытащ. Тэным и псыр Iузэвым (Азовым) деж хым хэхуэрти, Тэн ар из ищIауэ къалъытэрти, тэнджызыр абы къытекIауэ жаIэу зэхэсхащ.
5 Заказ № 7
Шагъдий
Тхъуэ лъэпкъ
Хэку
Тэнджыз 66
Ныбжьрэ ныбжьэгъурэ
ФIыуэ ялъагъу, пэжу зыхущыт, я нахуэри я щэхури зрахьэлIэ, Iуэху гуэр къалъыкъуэкIам, япэ дыдэу зэпхъуэ, я гуауэр къыдэзыгъэгуауэ, я гуфIэр яхуэзыгъэдахэ цIыхум адыгэхэр зэреджэр ныбжьэгъущ.
Ныбжьэгъу… Ныбжьым хуэдэу пкIэрымыкIыу уи гъусэм ныбжьэгъу фIащащ.
Дыгъэр пшэм зэрищIилъафэу, ныбжьри мэкIуэдыж, къызэрыщIэкIыжу –
дэнэкIэ бгъазэми, къыпкIэрымыхуу ныбжьри нокIуэ.
Ныбжьэгъур уи дыгъэр къыщепсым уи гъусэрэ, уи дыгъэр щыкъухьэм кIуэдыжыр аракъым. Народым игъэлъапIэр аракъым, атIэ уи дунейр кIыфI хъуауэ уи нэм зыри щимылъагъужым деж дыгъэ нэбзийуэ къыпхуэунэхурщ, дыгъэм хуэдэу укъэзыгъэхуабэрщ, ущещIэкIэ, жыр пкъоуэ къыппэщIэувэрщ ныбжьэгъур.
И пIэм щитыжым…
ЯтIэ зыкIэрыпщIа е сабэ зытрихьа налкъутналмэсым и пщIыпщIыр
мэкIуэд. ФIейр абы зэрытебгъэкъэбзыкIыу, ар зэщIэпщIыпщIэжу, зэщIэлыдэжу хуожьэр. Псалъэхэри абы ещхьыркъабзэщ. Зыхуэфащэ и пIэм псалъэхэр иумыгъэувамэ, сабэ зытрищIа налкъутналмэсу, абы и нурыр мэкIуэдыр. Ар и пIэм щитым, адрей псалъэхэм егъэкIуауэ ар щагъэувым, сыт хуэдиз къару, сыт хуэдиз лъэщагъ, сыт хуэдэ дахагъ абы иIэ хъурэ! НАЛО Ахьмэдхъан

1968 гъэ, еплIанэ къыдэкIыгъуэ
Псыхьэ нанэ
Рассказ
Зауэ увыIам цIыхухэр щыгуфIыкI пэтми, абы хэкIуэдахэмрэ хъыбарыншэу къэтхэмрэ гуфIэгъуэр фагъуэ къащищIырт. ЦIыхур гуфIэрт икIи нэщхъейт.
Дэмэс БышикI зауэр зэрыувыIам щыгуфIыкIри, и къуэ пасэр аргуэру зэ игъеижащ. Бышэ зи насып къытекIуа анэ куэд щыIэт, ауэ щIалэ нэхъыщIэм яукIа хъыбар зэримыIэмрэ стIол къэгъэтэдж щищIам стIолыр «къызэрытэджамрэ» гугъапIэ гуэр къыхуагъэнати, насыпыншэ дыдэу зилъытэжтэкъым. «ГугъапIэ зиIэр насыпыншэ-тIэ! Си жьыщхьэ Алыхьым сыкъиужэгъужауэ къыщIэкIынкъым», – жиIэри и гур игъэбыдэжауэ плъэуэ
тIысыжат.
Бышэ фызыжь щхьэкIэ фызыжь лъэрызехьэти, и гугъу къызэрамыщIым хуэдэурэ, губгъуэ лэжьыгъэми зыхигъэныртэкъым, и унагъуэ Iуэхури IэкIуэлъакIуэу зэрихьэрт: жыг хадэм кърихыр Iэзэу зэблигъэкIырт, и жэмри арат, щIалэ нэхъыжьым щхьэкIэ кърат пенсри лей игъэхъуртэкъым. Хьэблэм къыдэхъуа Iуэхуу ар зыхэмыхьар Iуэху мыхъуу къалъытэрт гъунэгъухэми. 67 Апхуэдэу екIуэкIыурэ, Бышэ зы пщыхьэщхьэ гуэрым жэмхуж къикIыжрэ пэт, и куэбжэм хьэмкIэшыгу гуэр Iуту къилъэгъуащ. «Хэту пIэрэ?» –
жиIэу къакIуэурэ нэхъ гъунэгъу къэхъуа нэужь пощтзехьэр къицIыхуащ. «Си пенсыр къызэрызитар щыгъупщэжри етIуанэу къысхуихьащ», – жиIэри игукIэ ар ауан ищIу къыбгъэдыхьащ.
– Къеблагъэ, Къасым.
– Себлагъэщ, Бышэ, икIи узгъэгуфIэнущ. Уи насып нэхъыбэ Тхьэм ищI, уи къуэр псэущ. Мис и письмо! – жиIэри письмо къритащ.
– СыкъыщIэбгъапцIэ мыгъуэр сыт? – жиIэри письмор IэщIэлъу фыз абрагъуэр зэфIэщэхащ. ГукIэ къэзыкIухь ныкъуэдыкъуэм Бышэ къыхуэмыгъэтэджыжу зэрызелъафэурэ хьэблэр зэхуэжэсри фызыр унэм щIахьэжащ. ПIэм иралъхьэри псы, хущхъуэ, сыт IуракIэурэ зыкъищIэжащ. Гъунэгъу щIалэ цIыкIур кърагъэджэн и пэкIэ письмор зэIэпах-зэIэпалъхьэу яIыгъащ, итIанэ якъутэри сурэт къыдэкIащ, «Си фызщ», – жиIэри зы цIыхубз бгъурысу, зы сабиикI я куэщIым ису – «Ди къуэщ» жиIэри. Письмом итышхуи щыIэтэкъым, и узыншагъэт итыр. ИкIэм, и анэр зыхуейIамэ къыхуигъэхьыну къигъэгугъэрт. Арат итыр.
Щыс псоми зэхалъхьэурэ письмо ятхыжащ: «Башир зауэм щаукIащ, уи анэр жьы хъуащ, къэкIуэжи пIыж», – жиIэу иту. Гъунэгъухэри зэбгрыкIыжащ, Бышэ аргуэру къехъуэхъужри: – Уи къуэм укъыщигъуэтыжакIэ умыгузэвэж иджы. Уи письмор зэрыIэрыхьэу къэкIуэжынщ. ФIыкIэ фызэрулъагъуж.
Абы иужькIэ Бышэ махуэр ибжу, плъэуэ тIысащ: губгъуэми мыкIуэж,
унагъуэ Iуэхуми емыгугъуж хъуащ. Бышэ и фIэщу гугъэрт, а гугъэми гупсысэ къыдищтэри щхьэщIэгупсыс хъуащ. Бышэ мэгугъэ, маплъэ, махуэр ебж, зэзэмызи гурыщхъуэ ещIыж: «СыкъагъапцIэ мыгъуэу пIэрэ-тIэ? СыкъамыгъапцIэми, щхьэ къэмысрэ Хьэутий? Къущхьэхъу нэс я нэхъыбэми тхьэмахуэ гъуэгущ выгукIэ дэлъу щытар. Мыр хэкум икIыжами апхуэдиз махуэкIэ къэсын хуейкъэ пэссэжиркIэ? Сыт мыгъуэр къэхъуауэ пIэрэ, сыту къэмысрэ?» Къасым деж макIуэри йоупщI.
– Уи адэ лIам и хьэтыркIэ, Къасым, сыкъыумыгъапцIэу мы Iуэхур зытетыр къызжыIэ!.. Письмор нэпцIу къэпхьамэ, зыпхуэзгъэгусэнкъым, пэжыр къызжеIэ, – жеIэри зэрехуэ. Абы къокIыжри хьэблэм унащхьэ чэзууэ яхэупщIыхьурэ жэщ хъуху яхэтщ, къокIуэжри махуэр ибжу, тхьэ елъэIуу мэтIысыж: щыгъуэлъыжкIи йолъэIу, къыщытэджкIи – аращ, щыблэ уэми, уафэ гъуагъуэми, мазэр иубыдми, къиутIыпщыжми, щышхэкIи, щыхущхьэкIи, хьэр къугъми, жьынду къаджэми… КIэщIу жыпIэмэ, Бышэ и гъащIэ псор и къуэр Алыхьым къыхуихьыжыным нэмэзлыкъ хуищIащ.
Бышэ и фэр изыхыпэр жэщырщ. МахуэкIэ цIыхухэмрэ нэхумрэ зыгуэркIэ трагъэу, ауэ и закъуэу жэщым унэм къыщIэна нэужь, гупсысэм етхьэлапэ. «Сыхэжеенурэ Хьэутий къэкIуэжмэ, бжэм куэдрэ къеуэнущ», – жеIэри зимытIэщIу зегъэукIурийри гупсысэн щIедзэ, зэрыщIидзэр Хьэутий къызэрыкIуэжынурщ. Абы йокIри езым и гъащIэр и нэгу щIэкIыжу хуожьэ. «БэлацэкIэ» къеджэу и адэ-анэм ядигъэкIуа и сабиигъуэр и нэгу щIокIыжри, «Сыту куэд щIа абы лъандэрэ! Абы щыгъуи сыпсэуаи!» – жеIэ, къыщолъэтри бжэм йодаIуэ, зыри къызэремыуэр и фIэщ хъуа нэужь мэсабырыж.
Бышэ зегъэукIуриижри и гъащIэм еплъу хуожьэж аргуэру. АдэкIэ абы елъагъуж къыдэкIуэтейуэ и цIэм «ХьэблацэкIэ» зэрызихъуэжар, а лъэхъэнэми лIы зэрыратар: и шыпхъумрэ езымрэ пэш нэщIым гъыуэ щIэсщ, пщIантIэм хьэгъуэлIыгъуэр щызэрызохьэ. Абы адэкIэ гу зэкIэлъхьэужькIэ Хьэблацэ пщIантIэм даш, уэрамым дэмыхуэж шу гъусэхэм шы ягъэджэгу, джэдыкIэ йоуэ, уэредадэ жаIэ. Унэишэри, щауэ ишыжри зэфIокIри, щауэкъуэтым щIыгъуу и лIыр къыщIохьэж… Абы деж – «Гуащэ» цIэуэ къыщыфIащ.
«Мыбы щыгъуи сыпсэуаи!..» – жеIэ фызыжьым, и бжэ гуэрым йокIуалIэ, зыри зэхимыхыу мэгъуэлъыж. 5* 68
…КъуитI зэригъуэтар, и лIыр абрэджхэм къаукIыу хьэдэгурышэу къызэрыхуашэжар, абы и хьэдагъэр и нэгу щIокIыж. И лIыр зэримыгъеям щхьэкIэ абы аргуэру «Бэшэч» къыфIащ, ауэрэ а цIэр ягъэкIэщIри, «Бышэ» мэхъу.
«…Мыдрейм щыгъуи сыпсэуаи!» – жеIэ, аргуэру бжэм дэIуакIуэ
йокIуалIэ.
«…Хэкум фращхьэузыхьщ жиIэу и къуитIыр зауэм зэригъэкIуам, Башир лIыгъэ зэрихьэу яукIауэ тхылъ къызэрыIэрыхьам, Хьэутий кIуэдауэ зэрыщытам, иджы псэууэ къыщIэкIауэ пэплъэу зэрыщысым къосыжри аргуэру жеIэ: «Иджыри сыпсэуи! Ярэби, сыту куэдрэ сыпсэуа».
Абдежым щеух и гъащIэм хэплъэжынри, бжэм макIуэ, пIэм мэкIуэж. Апхуэдэу бжэмрэ пIэмрэ яку дэту нэху къытощхьэри махуэ кIыхьыр гъэкIуэным аргуэру щIедзэж. Пщэдджыжьым щIедзэри илъэсым къриубыдэу зей къэкIуэжахэр къекIухь гуфIакIуэ, упщIакIуэ: абыхэм яфIэгуэныхь мэхъури, фызыжьым игу фIы къыхуащIу щIадзэ: Хьэутий ялъэгъуауэ, къэкIуэжыну къиIуэхуауэ къыжраIэ.
Апхуэдэ къалэнышхуэм Бышэ унагъуэ Iуэху хищIыкIыжыфын? ХищIыкIыжыфыркъым. И жэмыр хьэблэ цIыкIум къыхуахуж, и гъунэгъум къыхуешри хуегъэзэгъэж, пионер цIыкIухэм пхъэ хуакъутэ, псы къыхуахь.
Бышэ Iуэхум хуиIа IэкIуэлъакIуагъэр фIэкIуэдри тэмакъкIэщIыгъэр хьэлыщIэу игъуэтащ. Зы махуэ гуэрым и гъунэгъу Данэ фIэнауэ хьэблэм зэхахащ. Данэ зыкъом лъандэрэ гу лъитэ хъуат Бышэ и унэм къакIуэIауэ фIэмыфI зэрыхъуар, ауэ игъащIэ лъандэрэ зэгъунэгъуащ – зэжэрэгъуащ, дауэ къигъэнэнт фызыжь зеиншэр зезыхьэныншэу? КъакIуэурэ къыдэIэпыкъурт… Апхуэдэу екIуэкIыурэ зы махуэ гуэрым Бышэ фIэнэжащ Данэм. – Чылхэ я щхьэлым кIуэи, си нартыху пэгунитI щIэтщи, яхьэжауэ къыщIэкIынщ, къысхуэхьыж, Данэ! – жиIащ Бышэ.
Ар зэрыхэпсэлъыхьыр Данэм къищIэри «Къэсхьыжынщ», – жиIэурэ щигъэгъупщэжын и гугъэу шэджагъуэ нигъэсащ, ауэ икIэм Бышэ къакIуэри къыфIэнащ.
Бышэ кIуэжа нэужь, Данэ и пэгунитIым хьэжыгъэ ирикIутэри фызыжьым хуихьащ «Къыпхуэсхьыжащ», – жиIэри. Арыншауи хъунутэкъым: Чылхэ я щхьэл Бышэ зи гугъу ищIыр зэрыщымыIэжрэ илъэс пщыкIубгъу мэхъу, абы дауэ хьэжыгъэ къипхыжынт? 69 Апхуэдэурэ махуэр егъакIуэри жэщ гуэрыр къос, Бышэ тхьэ елъэIуу хуожьэ Хьэутий пщIыхьэпIэу иригъэлъагъуну, ауэ а насыпыр къыщехъулIэр зэзэмызэщ, сыту жыпIэмэ зэи гъуэлъыркъым зитIэщIу – «Хьэутий къэсыжмэ, бжэм куэдрэ къеуэнущ», – жеIэри. Зэзэмызэ ухилъафэу нэбэнэушэу плъэгъуа пщIыхьэпIэри пщIыхьэпIэ хъун? Хъуркъым. Ауэ сытми зы ныбжь цIырхъ къом илъэгъуауэ къыщолъэт дэIуэну, бжэм нэсыхукIэ а илъэгъуари щогъупщэж. Апхуэдэу жэщыргъэн иту нэху гуэр къытощхьэ фызыжь насыпыншэм. И гупсысэм къыхэкIкIэ фыз лъэрызехьэр зэуэ жэщIащи, къэзыцIыхуу щытахэм Бышэ бетэмалу и жьы хъукIэр яхуэIуатэркъым: и щхьэр къетхъухащ, и напэр зэлымпIащ, и тхыр къыдэкIащ, и щхьэр фIосысыхь, зэпымыууэ зыгуэрхэр и щхьэ хужиIэжу къекIухь е щысщ. И насыпыншагъэм къыхэкIкIэ ар зымыцIыхуми къацIыхуащ, ауэ я фIэщ пхуэхъунукъым а фызыжь щхьэхуэпсалъэм «Бэлаци», «Хьэблаци», «Гуащи», «Бэшэчи» цIэуэ зэрызэрихъуэкIар, а псоми я гъащIэм щыщуи къэнар а ялъагъу фызыжь зэфIэсысэ закъуэр арауэ. Абы и къуэмрэ и нысэмрэ игъуэтыжамэ, и цIэр «Бышэм» къыщымыувыIэу «Дисэ» хъуну зэрыщытами а зылъагъу псори егупсыстэкъым. Бышэ и Iуэхур хэIущIыIу хъури, къуажэми зэлъащIысащ, ар тригъэуну, кIэлъыплъыну зы егъэджакIуэ цIыхубз унафэщIхэм къыхуагъэкIуащ. ЦIыхубзыр фэтэр хуей хуэдэу фызыжьым къыхуэкIуэри – щIигъэтIысхьэн идакъым, уэршэракIуэ къакIуэу хуежьэри – хьэщIэр и унэм къыщIинэурэ дэкIыу щыхуежьэм, цIыхубзыр афIэкIа къэкIуэжакъым. Апхуэдэу зыри хэмызэгъауэ ар маплъэ, мэгупсысэ. Нобэми ныжэбэми а щытыкIэм тету Бышэ маплъэ Хьэутий къэкIуэжыну, ауэ иджы аргуэру нэгъуэщI зы хьэл къищтащ щIэуэ. Зы жэщ гуэрым Бышэ и щхьэр зыфIиудыжу нэху къекIащ.
– Ар сыту телъыджэт! Дауэ сIэщIэгъупщыкIынкIэ хъуа ар?! Хьэутий къэкIуэжмэ, хьэгъуэлIыгъуэр псы куэду зэрыхуеинур щхьэ сигу къэмыкIарэ? Хьэутий къэмысыжу ар игу къызэрыкIыжам иригуфIэу, Бышэ псы къэхьын щIидзауэ мыувыIэу псы къехь иджы. Къехь нобэр къыздэсым щимыгъэтыжауэ: щыуэфIми, щыуейми, гъэмахуэми, щIымахуэми. – Хьэутий къэкIуэжрэ псы хуей хъумэ, «Мис диIэщ», жысIэнщи, фыз пщафIэхэр згъэгуфIэнкъэ! – жеIэ Быши абыи ирогуфIэж.
Пщэдджыжьым жьыуэ щIедзэри кIыфI къытехъуэху псы мыгъуэр къелъэф фызыжьым, цIыкIу къыхуэзыхьуи щытахэм къатрихыжауэ. Псы къихьар зрикIэ хъуну яIэ псом из ищIа нэужь, япэ зрикIар ирекIутыж, «Хуабэ хъуащи, Хьэутий игу ирихьынкъым, ефэн хуей хъумэ», – жеIэри. ИрикIутам и пIэкIи псыщIэ къехьыж.
Псыхьэ гъуэгум цIыкIууи инуи тесым къащIащ а псыхьэ фызыжьым и насыпыншагъэри, нэхъ гумахэIуэхэм я нэпс къафIызэпежыхь, нэхъ пхъашэхэр фызыжьым и нэщIыбагъкIэ и къуэм къобг: «ЩIапIэ кIуэдыр къыхукIуэ апхуэдэкъуэ!» – жаIэри.
Псыхьэ гъуэгум тет цIыкIухэм махуэ псом псы зыхь фызыжьым гу лъатащи, зыми къыщызэхамыхым деж, «Псыхьэ нанэщ» къызэреджэр.
Аращ Бышэ и жьыщхьэ къалэн хуэхъужар; и нэм нэху илъагъуху псы къехь, ирекIутыжри Iутщ, и жьыщхьэ «Дисэ» хъуным и пIэкIэ «Псыхьэ нанэ» хъуащ. 2006 гъэ, еплIанэ къыдэкIыгъуэ 70 СулътIан
ЩIакIуэ щIагъым
Рассказ
Мы гъэм къэзуха школымрэ иджы сызыщылажьэ, сызыщалъхуа колхозымрэ теухуауэ газетым статья езгъэхьу щыта фIэкIа, рассказ е нэгъуэщI художественнэ произведенэ стхыну зэикI ручкэ къэсщтакъым. Ауэ нобэ си Iэр къызэмыдаIуэу тхылъымпIэмкIэ мэIэбэр. Си гум жеIэр псори къэсIуэтэн хуейуэ.
Зи жьакIагъуэ пIащIэм лермонтовскэ шэрджэсыр гум къэзыгъэкIыж Мудар, Линэ, сэ Къуратышхуэ дыкъикIыжырт. Iэнкуну сыщытт, зыри жызмыIэу тхьэрыкъуэф тхьэмпэ хуэлам хуэдэу Мудар лIыжьым щхьэрыгъ упщIэ пыIэ хужьым си нэр тедияуэ сеплъырт. Япэми, Линэ зыхэт гуп сыхэхуамэ, Iэнкун сыкъэхъурт, иджы. зыгу дису гъуэгу дытетти, си гурылъыр мыхъуу, гушыIэ зыхэлъ псалъэ IэфI, псалъэ губзыгъэ жысIэн хуейт, ауэ. схузэфIэкIыртэкъым.
Мудар зыгуэр жытIэным ежьэу, пасэрей уэрэдыжьым и макъамэр къришырт. Ауэрэ зэманыр кIуэрт, дэрикI дыдымауэ дыщысти, Мудар дыкъигъэпсэлъэну мурад ищIащ:
– Эх, фи пIэм ситатэмэ, къуалэбзу псори къызыщIэдэIун уэрэд къыхэздзэнт. Иджырей щIалэгъуалэм фIыуэ уэрэд жиIэфыркъым, щIэныгъэм зритащ, – къыщIидзащ абы.
Мудар и псалъэхэм акъылэгъу сытемыхъуэу, фестивалыр игу къэзгъэкIыжащ. Дызэдэуащ икIи сэ сытекIуауэ къысфIэщIырт. Ауэ щIыIэ-щIыIэу къыпыгуфIыкI Линэ сыщыIуплъэкIэ лIыжьыр арэзы зэрымыхъуар, и фIэщ зэрысхуэмыщIар къызгурыIуэжырт.
Дыкъызэрежьэрэ сыхьэтитI дэкIагъэнт. Къуажэм дынэсыжыным куэд иIэжу уэс зытелъ къурш щыгухэмкIэ къыкъуэкIри дыгъэ къухьэпIэ лъэныкъуэмкIэ пшэ гуэрэнхэр къызэрыкъуэхащ. КIуэ пэтми нэхъ гъунэгъу хъууэрэ, абыхэм къуршхэр щIауфащ, мыгувэуи ди щхьэщыгум къиуващ. Гъуэгум сабэ къыщыхъеящ. Бгы нэкIум мэкъу Iэнэ илъхэм щыщ IэплIэ жьым ипхъуатэри уэгум ирихьащ. Хы толъкъуным хуэдэу удз щхъуантIэхэри жьым зэрихуэрт. Жьы бзаджэм гущIэгъу къахуищIыну елъэIу щIыкIэу, удз гъэгъахэм загъэщхъащ.
– УэшхыфI къешхынущ, дызыхуей дыдэщ, – жиIэщ Мудари, къыбгъэдэлъ щIакIуэм нэбгъузкIэ хуеплъэкIащ.
– Сэбэпынагъ иIэкъым, – жэуап ездзыжащ, – гъавэр кьехьэлIэжын
Мудар губжьа-губжьауэ къызэплъащ:
– Уэ иджыри умэкъумэшыщIэ ныбжьыщIэщ. Ди щIыпIэм гъавэр Iухыжыным щыщIадзэнум, нэхъ мащIэ дыдэу къапщтэмэ, махуипщI хуэдиз иIэжщ. Уэшх зыкъом щIауэ къешхакъым. Нартыхум, кIэртIофым, сэхураным уэшх хуэмейуэ жыпIэн? А къэкIыгъэхэм папщIэ уэшхыр и зэман дыдэщ. Уэлбанэм хуейщ. 71 иужькIэ гъавэри кърырахьэлIэж, нартыхуми зрыреужь, – жиIащ абы. – Иджы уэшхым сэбэпынагъыу иIэм теухуауэ таурыхъыжь гуэрым къыщIэдэIу.
ЦIыху IэпщIэлъапщIэхэм шитI зыщIэщIа дыщэ фитон пащтыхьым яригъэщIат. Абы налкъуту, налмэсу, мывэ лъапIэхэу хэлъхэм бжыгъэ яIэтэкъым. Пащтыхьым лIы Iущ гуэр къреджэри йоупщIыр:
– Мы фитоныр дапхуэдиз и уасэн? Къызэпиплъыхьщ-нызэпиплъыхьри, лIы Iущым жэуап къитащ:
– И уасэнур майм и кIэ уэшхщ.
– Абы майм и кIэм жиIащ, иджы июныр еухыр, – дыщIызгъуащ сэ.
– Умыныкъуакъуэу пхуэшэчынукъым уэ, – къыжиIащ Линэ. А макъым щIэтт губжьи, жызмыIэн зэрыжы къызгуригъэIуэжащ.
Уэшхым къыщIимыдзатэмэ, дэ аргуэру нэгъуэщI IуэхугъуэщIэм теухуауэ дызэныкъуэкъуну къыщIэкIынут. Мудар щIакIуэр къытхуигъэкIуатэри, езым плащ удзыфэ зыщитIэгъащ.
Уэшх ткIуэпсхэр кIуэ пэтми нэхъ хуабжь, пIащэ хъурт. Гъуэгум фIыцIафэ къыщIэлъэдат, удзхэр нэхъ хьэлъэ къэхъуат. Уафэгъуагъуэ макъыр аузым апхуэдизкIэ ину къыдэIукIырти, тпэгъунэгъуу къуршхэм къыщагъауэ хуэдэт. Ди щыгъынхэр псыф хъуным щIагъуэ иIэжтэкъым, ауэ Лини сэри щIакIуэр къатщтэртэкъым.
Уэшхым зэуэ нэхъ хуабжьыж зыкъищIащ. Ар щыслъагъум щIакIуэм сепхъуащ, зэкIуэцIысхри Линэ тезубгъуащ. Уэшхым и Iэуэлъауэ макъым къыхэIукIыу зэхэсхащ Iуэхутхьэбзэм папщIэ абы фIыщIэ къысхуищIу. Сэри щIакIуэ кIапэмкIэ мащIэу зыщIэзуфащ. Жьы хуабжь зыщIэт уэшхыр зэпыуртэкъым, къуршхэм къежэх псыхьэлыгъуэхэр ину Iэуэлъауэу къуэм дэлъадэрт. Сэ япэкIэ сыплъэрт, ауэ пшэ фIыцIэрэ бгы нэкIум щхьэц псыфу телъэщIа удз щхъуантIэхэмрэ фIэкIа зыри слъагъуртэкъым.
Абы хэту Линэ къэтэджщ, щIакIуэр иIэтщ, ар ишэщIыжри етIысэхыжащ. Линэ сригъусэу щIакIуэ щIагъым сыкъыщIэхутащ. Иджы зы щIыпIэм деж нэху къызыпхидзу арт. Линэ и щхьэмрэ и плIэмрэ пшагъуэм къыхэщым хуэдэу слъагъурт. Уэшх ткIуэпсхэр щабэ-щабэу щIакIуэм къытешхэрти, а макъым гурылъыфI къишэт.
– Линэ, – седжащ.
Зыри жиIакъым.
– Линэ! – жысIащ аргуэру.
– Сыт?– гупсысэ куум къыхаша щIыкIэу, ар хуэм дыдэу къэпсэлъащ. 72
естащ.
– Уэрэд жыIэ! – къыхэдзэ «НэфIыцIэр» е «МуIэед».
– Сыт уэ жыпIэ щIэмыхъур? Уэ макъыфI уиIи, – жиIащ Линэ. МакъыфI сиIэу жаIэу япэ дыдэу зэхэсхыу арт, зыхуэсхьынур сщIэркъым.
– Налшык щекIуэкIа фестивалым ягъэкIуар сэракъым, уэращ, – жэуап – СыщыIакIэ сыщыIащ, ауэ дапхуэдиз гукъеуэ сиIэу сыкъэкIуэжа. МахуитIкIэ уэлбанэр зэпыуакъым, уэрамым укъыдыхьэ хъуртэкъым. Иджырей праздникым, а зэманым хуэдэу, дунейр уэлбанэу щытыну пIэрэ?
– Праздникым иджыри махуиплI иIэжщ, уэшхыр апщIондэху увыIэжынщ, – жысIащ.
Къэбэрдейр езым фIэфIу Россием зэрыгухьэрэ илъэс 400 щрикъум и щIыхькIэ ди республикэм и столицэм щекIуэкIыну махуэшхуэм хэтыну Лини зэрагъакIуэм сригуфIэрт, ауэ а махуэхэм ар зэрызмылъагъунур, абы сызэрыримыгъусэнур си гум къехьэлъэкIырт.
Ди псалъэмакъыр зэрызэпыухэу, Линэ хуэму, макъ къабзэкIэ «МуIэед» къыхидзащ. Апхуэдэу уэрэд жызыIэфынур лъагъуныгъэ зигу лъэIэса хъыджэбзырщ. Уэрэдым хэтщ «Ди бжэIупэм банэ Iулъкъым, уэ зэ къакIуи, къызэпсалъэ» жыхуиIэ псалъэхэр. А уэрэдыр сэ къысхуэгъэзауэ, Линэ и гурыщIэхэр къызэрызгурымыIуэм къыхэкIыу зыкъысхуигъэгусэу къысфIэщIащ.
Уэрэдыр иухащ. Зэрыхъуар сымыщIэу япэкIэ сещIащ, зызгъэщхъри хъыджэбзым и гум и къеуэ макъыр гъунэгъу дыдэу зэхэсхащ. Ар щыбауэкIэ си нэкIур къэплъырт. Линэ си дежкIэ къещIэу гу лъыстащ.
А зэман дыдэм, кIыфIым дыхэт пэтми, ар зэикI хуэмыдэу IупщIу къэслъэгъуащ: и нэкIукIэ къамылыфэт, и набдзэ ижьым ищхьэIуэкIэ дыркъуэ мащIэ телът, и Iупэр балий хъуам хуэдэу плъыжьт, щхьэц фIыцIэт. Линэ и Iэхэр субыдащ. ЩIакIуэр зэIусхыу фIыуэ хьэуа жьэдэсшэу, къурш аузхэм джэрпэджэжу гуфIэгъуэ макъ къыщыIужын хуэдэу, «Э-г-ге-й» жысIэу сыкIиину сигу къэкIырт. Ауэ, Линэ мащIэу си Iэр икъузати, зызгъэхъеякъым.
– Сыт нэгъуэщI фермэм умыкIуэу дыдейм укъыщIэкIуэр, ди фермэм нэхърэ нэхъыфI колхозым щыIэщ? – къызэупщIащ ар.
– Хэплъыхь сымыщIу сыкъэкIуащ, – естыжащ жэуап, нэгъуэщI псалъэхэр си Iупэ къэса пэтми.
– Сэ етIуанэ фермэм сагъэкIуэну я мурадщ. Налшык сыкъызэрикIыжу абы сыунэтIынущ, – жиIэщ Лини къэнэщхъеящ.
– Арэзы утемыхъуэ, – сыпIащIэу скъузащ абы и Iэр.
– Сеплъынщ, сымыкIуэнкIи хъунщ.
Уэшхым и макъым гъуэгу къэтIэтIам ирикIуэ выхэм я лъакъуэр зэраупцIымрэ гу шэрхъхэм къапыж псым и Iэуэлъауэ макъымрэ къыхэIукIырт. Гур хэпщIыкI къудейуэ хъейуэ арт.
АдэкIэ тхуэмышэч щIакIуэр зытеддзащ, итIанэ ди вакъэхэр лъытхри гум дыкъелъащ. Япэ щIыкIэ щIалэ цIыкIухэм хуэдэу псым лъакъуэкIэ дыхэуэурэ, гъуэгум дытету дежьащ, иужькIэ удзыпцIэм дыхэлъадэри дыдыхьэшхыурэ удзыпсыр зэдутхыу, удз гъэгъа къитчу щIэддзащ.
Мудар къыдэплъри и щхьэр игъэсысащ. Уэшхыр нэхъ хуабжьыж хъурт, ауэ гум дитIысхьэжыну дыпIащIэртэкъым. Линэ и нэгу нурыр къызыщIихым сиплъэурэ, сегупсысырт: «СыткIэ абы фIыуэ сыкъилъагъун? – жысIэу. –
Школым сыщыщIэсым си ныбжьэгъухэр «КъарэкIэ» къызэджэу щытащ, си щхьэцыр пыжьей чыцэм ещхьщ, дэIуэгъуейщ, зэхэзэрыхьащ. Си пэр къызэрыгуэкIщ, дэтхэнэ зы бгырысым ейм хуэдэщ: пэкъурш кIыхьщ».
Гъуэгуанэ псор мыпхуэдэу псым сыхэуэурэ, Линэ сеплъу скIунт, ауэ жьым зихъуэжри ди гупэмкIэ къеуэу, ткIуэпс пIащэхэр къыттрикIутэу щIидзащ. Гум дылъэщIыхьэжри дитIысхьащ. Линэ бэлътокукIэ сакъыу си напэр илъэщIащ. Абы и Iэр апхуэдэу гуапэу зэикI къызэIусатэкъым, хъыджэбз гумащIагъэр зищIысыр сэ а дакъикъэрщ къыщысщIар.
Уэшхыр нэхъ хуабжьыж щыхъум, дэ щIакIуэр зытедубгъуэжащ. 73 – Сыт уэ еджакIуэ ущIэмыкIуэр? Налшык университет къыщызэIуахащ, абы мэкъумэшхозяйственнэ факультет иIэщ. А Iуэхугъуэм зептыну уи мурадати, – къызэупщIащ Линэ.
– Директорымрэ си адэмрэ япэ щIыкIэ сылэжьэну чэнджэщэгъу къысхуэхъуащ. Абы къыдэкIуэуи фермэм сыщылэжьэну сфIэфIщ. Къущхьэхъур фIыуэ солъагъу.
Фермэм сыкIуэн хуей щIэхъуар тэмэм дыдэу жысIакъым. Ар къызыхэкIар фермэм дыдэIэпыкъуну, боевой листокхэр къыщыдэдгъэкIыу, газетхэм дыкъыщеджэу, концертхэр щытту, шкIэхэм дакIэлъыплъу, Линэ куэдрэ сыIущIэу зэрыщытарщ. Линэ жэмыш нэхъыфI дыдэт, фермэм къыщыдэкI блын газетым и редакторт, гъуэзэджэу уэрэд жиIэрт. Ар ди классым щIэкIыу нэгъабэ фермэм кIуауэ арт: и анэм дэIэпыкъун хуейт. Ар щыпсэур тпэжыжьэтэкъым. Абы къыхэкIыу киноми школми зэгъусэу куэдрэ дыкIуэрт. Мис иджы Линэ праздникым макIуэр, – сэ выпускной вечерым.
– Сэри епщIанэ классыр къэзухыу заочнэу институтым сыщIэтIысхьэну си мурадщ. Уэрзей Риммэ жэмышу лажьэурэ заочнэу еджэн хузэфIокIыр, –
жиIащ Линэ, хэгупсысыхьурэ.
– Гугъу уехьынщ.
– Дауэ хъуми, плъагъункъэ, Iэмал имыIэу сыщIэтIысхьэнщ.
Абы и ужькIэ куэдрэ дызэпсэлъащ, гур къыщыувыIари къэтщIакъым. ЩIакIуэм дыкъыщIэплъащ, ауэ дунейр кIыфIти, зыри къэтлъэгъуакъым. Мудар гум исыжтэкъым, ар гъуэгум лъыхъуэну ежьат. Ауэ мыгувэу абы и лъэ макъ зэхэтхащ. КIыфIым хэту ар гъуэгу щылъыхъуэм, сэ щIакIуэ степхъуауэ гум сызэрисар къыщысщIэжым сыкъэукIытащ.
– Сэ япэ сиувэнщ, – жысIэри сыкъэтэджащ.
– Уэлбанэр пщэдджыжь пщIондэ зэпыунукъым, мыбдеж нэху щыдгъэщынщ, – къитащ жэуап Мудар.
Гъуэгум дытекIри выхэр щIэтIтIыкIащ. Тпэмыжыжьэу къуэкIийм псыр щыгъуахъуэрт, бгы джабэм къежэх псыхьэлыгъуэхэр абы и макъым щIэжьыуэрт. Гум хуит-хуиту дитIысхьэри щIакIуэр зытедубгъуэжащ. Линэ зигъэхъеящ. Хъыджэбзыр Iэхуитлъэхуиту зэрымытIысам гу лъыстэри Линэ и щхьэр си дамащхьэм къытезгъэщIащ. Ар къыхэщтыкIащ, итIанэ дзыхь къысхуищIу зыкъыстригъащIэри зиущэхужащ. Сэ зызгъэхъейртэкъым, абы зэран сыхуэмыхъуну сыхэтт. Ауэ Линэ куэдрэ жеякъым.
Нэхущым дыкъэушащ. Ди гум Балъкъ лъэныкъуэмкIэ иунэтIащ. Шоссер жыжьэжтэкъым. Уафэр къабзэ дыдэт. Дыгъэр къыщIэкIыным зыкъом иIэжт. Уафэ къащхъуэр хуэмурэ нэхъ хужьыфэ хъурт, вагъуэхэр кIуасэхэрт. ЗызытхьэщIа къуршхэмрэ удзхэмрэ уэлбанэ жэщым иужькIэ хуиту загъэпсэхурт. Дунейм махуэ бзыгъэм IущIэну зыхуигъэхьэзырырт.
1959 гъэ, ещанэ къыдэкIыгъуэ
НАЛО Заур
ТIытIу и дыгъэ шыщIэр

Новеллэ
ТIытIу бжэгъулъэ ищIу Марус и пщIантIэм дэст.
ЦIыхубзым хихар бжэгъу щIагъуэ хъунт – зэгуэудыгъуэу IуэнтIа-шэнтIахэт, гуанэпщIанэхэт, кIэрэфт… «Чорти уэзай ахэр зихуэдэр». Ауэ ТIытIу абыхэм гугъу ядехьыщэртэкъым: къищтэрти джыдэ жанымкIэ гуанэхэр 74
пIэнкIыу тригъэлъэлъырт, итIанэ пхъэ къутапIэм тригъэувэрти гупсэхуу зэпиплъыхьырт, пхъэ кIапэр здэша лъэныкъуэмкIэ къыщеуэрт аби, щимэ хужь дахэу бжэгъулъэр къыщIихулыкIырт, щыхэптIэкIэ мыжурэм ещхьу ехрэ сатырым къыхэмыпIэнкIыкIыу хэувэу.
ТIытIу гугъу езыгъэхьыр сыт жыIэт – и лъакъуэ сэмэгум и пIэкIэ къыщIагъэува «шэрхъ гудзэ закъуэрт».
Абы и лъакъуэ лъэныкъуэмрэ и ныбжьэгъужьымрэ Сталинград къыдэнати, Къарней хэкIуадэу езыр къызэрелар емыкIу гуэру къыIэщIэщIа хуэдэ ириукIытэурэ къэкIуэжри, къыщысыжа махуэ дыдэм дэкIщ, и «шэрхъ гудзэ закъуэр» щIым хиукIэ-къыхичыжурэ кIуэри, Мау бгъэдэтIысхьэщ аби, тIуми Къарней мыгъуэр здагъеижащ, ауэ абыкIи ТIытIу и псэр зыс мафIэр, а жыхьэнмэ мафIэр нэхъ мащIэ хъуакъым – алыхьталэм къытрилъхьа нэхъей, езым зытрилъхьэжа къуэдыр епшын: Му и бэкхъыщхьэ псы къыпхыкIыу е и бжыхь дыжын хуейуэ ТIытIу етIысэхыу зигъэпсэхуртэкъым. Пэжщ, гу цIыкIум зыщIищIэу ар мэз кIуэфыркъым, колхозми гу къаIихынуи хъуркъым –
жылагъуэр жэмкIэ мавэри губгъуэм итщ, зиунагъуэрэ! – сыт ящIэн, езы Марус зыщIещIэ гу цIыкIуми пхъэри, чыри, бжэгъури къешэ, ауэ унэ Iуэхурэ пщIантIэ IуэхукIэ зыхуей хуэзыгъазэр ТIытIущ. Колхоз Iуэхум къызэрыдэхуэу пхъащIэ гуэщым къыщIокIри мыбы къокIуэ. Езым и пщIантIэр зыгуэр хуэныкъуэми ягъэ кIыркъым.
ТIытIу, нобэ хуэдэм къэкIуэжар, пщэдей хуэдэм уэрамым къытохьэ. Тохъутархэ я Iуащхьэжь цIыкIум деж лIы уэршэр тетт, хэт и Iэр лэрыпсым илъу, хэт башитIым тегъэщIауэ, хэти и щхьэр пхауи, ТIытIур щабгъэдыхьэм къыщыгуфIыкIащ, IэплIэ къыхуащIащ, уи насыпу укъелащ, жаIэри къыщехъуэхъум, езыр и лъакъуэм еплъыжщ, и пащIэкIэ щIэгуфIыкIри:
– Дыкъелам, уэлэхьи, – жиIащ, – ди лъакъуэ сэмэгум и пIэкIэ шэрхь гудзэ закъуэм дытету!
Ныбжьэгъухэр еплъыхри – ТIытIу и пхъэ лъакъуэр шэрхъ гудзэм ещхьыркъабзэт! Къыщиудхэри хьэблэ фызыжь цIыкIухэр къыхагъэщту зэщIэдыхьэшхащ. ЖаIэжыращ, Къанитат мыгъуэм ар щызэхихым:
– ЫI! Ан-на, ТIытIу къэкIуэжа хъунщ, фыплъэт: тхьэ, ар зэрыдэкIрэ апхуэдэ дыхьэшх зэхэзмыхыжа! – жиIауэ.
Пэжи пцIыи. Ауэ ТIытIу и пхъэ лъакъуэм «шэрхъ гудзэ закъуэр» абдеж цIэ щыхуэхъуауэ аращ яIуэтэжыр. Ар пэжыным зыри хуэIуакъым – ТIытIу хуэдэ IуэрыIуэдзхэм псалъэ ядзамэ, макIуэри зрадзам къыкIэрымыкIыжу кIэропщIэ. Сэ си щхьэкIэ апхуэдэу гушыIэшхуи хэслъагъуэркъым а псалъэм, ауэ, пщIэркъэ, IуэрыIуэдзым идзар псоми Iыхьэлей ящохъу.
Юрэ. ТIытIу и къуэ цIыкIур… илъэсибл хъуа-мыхъуауэ щIалэ фIыцIэ цIыкIу. И натIэцым жэм къебзеяуэ. Пхъэ къутапIэм хэсщ, пхъэ мажьэ къуэлэнышхуэхэм ироджэгури. Джыдэ лъэужьым Iэ щыдилъэкIэ, ар и Iэгум къодэхащIэри и гур хегъахъуэ. Юрэ ехъуапсэу йоплъ и адэм IэкIуэлъакIуэу бжэгъулъэр къызэрыхигъэкIым, гъуджэм ещхьу джафэрэ къабзэу. Ауэ джыдэдзэр тIэкIу мэтхъуфэри Iу хъунщ. ЩытхъуфэкIэ тхыпхъэ дахэ тредзэ абы бжэгъулъэ нэкIум. ЕплъырIэ! ЕплъырIэ! Щхьэгъубжэ рамэ зэращI пхъэпсым ещхьыркъэпсщ. Бжэгъулъэм и нэкIу быдэ щIыIэм сеIусарэт, жи Юрэ игукIэ, арщхьэкIэ абы и пIэкIэ, и адэм къуэщIий дахэшхуэ къыкIэриудыху, къипхъуатэурэ нэкIу къэплъа цIыкIум щехуэ, ар къэхуэба нэужь хыфIедзэжри, гуэру мапхъуэри нагъуэщI пхъэ мажьэ къещтэ, апщIондэхуи ТIытIу мэгузавэ щIалэжь цIыкIум и Iэм тригъэхуэнкIэ… 75 – Мыр сыт, мы хьэпшыр гъуабжэр си джыдэ щIагъым щIыщыджэрэзыр! –
хуолъ и къуэм ТIытIу, – IукI, зызоIэ, мыбдей. А уи щхьэр пыт щIыкIэ! Жылэ цIыкIур псым хэсщ, уэ мыбдейм щхьэ урапха? Зегъэхь, зысIаIэ…
Юрэ Iуощтри псыхъуэм долъадэ. Марус и пщIантIэр пэнтхым техьэрти, псыхъуэр ибгъуагъкIэ къызэIухат. Кхъуэ амум хэжауэ жэрыжэм тету щIалэ цIыкIум и джанэ гъуабжэр зыщихыу щилъагъум, ТIытIу и гур къэхуэбэжри пыгуфIыкIащ: абы нэхъыфIу илъагъу мы дунеишхуэм теттэкъым, ауэ итIани зыкъригъащIэртэкъым и къуэм. Аракъэ адыгэм я хьэлыжьыр! Гъунэгъу сабий къекIуэкIамэ, ТIытIу абы и жьэпкъыпэр иубыдырти и дзэхэр «цыкъ-цыкъ» жиIэу зэтригъауэурэ дэджэгурт, дэгушыIэрт – и къуэ закъуэм хуэткIийт, къыщилэжьхэм дежи фIыуэ хущIэуэрт. И пхэм ухущIэмыуауэ и щхьэм къихьэнукъым, жиIэурэ гушыIэрт. Ауэ сабийр ткIиягъкIи къыпхуэгъэпцIэнукъым: фIыуэ къэзылъагъури жагъуэу къэзылъагъури псэкIэ ящIэ.
ТIытIу джыдэр зэриIыгъыу и Iэр еIэтри IэщхьэкIэ и натIэ пщIэнтIар елъэщI.ТIытIу къэмэжэлIат, ауэ ар зыгъэшхэн мы пщIантIэм дэстэкъым. Марус хадапщIэ щыIэт. «Бетэмал, ЮрикI Iугъэщтын хуеякъым – гъуэмылэхьэ згъэкIуэнтэкъэ иджы!» – игу къокI абы, ауэ езыр ехыжын мэщхьэхри бжэгъу упэпцIахэр хитIэну делъэф. Уэрамыр нэхъ жьыщIэхут пщIантIэ зэвым нэхърэ. Жьыбгъэ тIэкIу къыщыкъуэукIэ нартыхубзий къыдэкIуэтеяхэр щхъыщхъыу игъэпсалъэрт. Ауэ ахэр ТIытIу и нэ къихьыртэкъым, уеблэмэ и шхалъэ къыхэдзэкъыкIыр щигъэгъупщэу и псэр зыгуэрым къигъэгузавэрт. Езы дыдэм къыгурыIуэжыртэкъым ар къэзыгъэпIейтейр. Бжэгъур хитIэну хуежьа щхьэкIэ, бжэгъунэм иригъэхуэжыфыртэкъым. «Ту, алаурсын, мыр сыт мы къысщыщIар!» – зэгуоп ТIытIу, ауэ асыхьэтым абы къыщIэзэрыхь гузэвэгъуэшхуэр дэнэкIэ къикIми къыгурыIуэртэкъым. А дакъикъэм зэрыгъэкIий макъ лъэгум къыдоIукI. ТIытIу, и жьэр Iурыхуауэ а лъэныкъуэмкIэ даIуэ щхьэкIэ, псалъэхэр хузэхэщIыкIыркъым, езыри и пIэм ижыхьащи, зричу псыхъуэмкIэ жэфыркъым. Абы хэту псыхъуэм хъыджэбз цIыкIуитIщы кIийуэ къызэрыдохыж, «Уэихь, псыдзэ къащIэуауэ ди щIалэ цIыкIухэр ехь!» – жаIэурэ. ТIытIу, шэ зытехуам ещхьу, бжэгъулъэм псы зэрыщIикIэ къубгъаныр IэщIэхури и пIэм икIэрэхъухьу щIидзащ, арщхьэкIэ зэуэ зыкъищIэжщ аби, зричри лъэгум дэлъэдащ и «гудзэ закъуэр», щIидзыным и пIэкIэ, сажнэ тридзэ нэхъей, игъэкIэрахъуэу…
Ара мыгъуэт абы и псэм къыщIэзэрыхьа гузэвэгъуэр, ауэ а гузэвэгъуэшхуэм къыхуихьыну гуауэр зыхуэдэмрэ зыхуэдизымрэ иджыри ищIэртэкъым ТIытIу. * * *
Юрэ, и адэр къыщыхуилъым, Iулъэтри псым кIуащ.
Урыхужь зигъэгусэу IукIа, хьэмэрэ и пIэр иужэгъуу икIа? – сытми, Iэпхъуауэ банэ Iуфэм Iуту йожэх. Абы къыщыхъущIэ-къыщыдалъэу псы къигъэхъуапIэм деж ущыту уплъэмэ, ныджэ зэвым къакъуэщу уолъагъу псыпыхухэр къыдэлъей-елъыхыжу. «Азалыхь, азалыхьталэ, ар псыхъуэгуащэм и Iэ упцIышхуэхэр къыхишиикIыурэ къэдалъэу арамэ! – жи Къанитат, Урыхужь псыпыхухэр къыдриупцIейуэ фызхэм щалъагъукIэ. – АIэ, ауи уи фIэщ умыщI ар псыпыхущ жыпIэу! Ау-уей!» Урыхужь къимыуауэ псыхъуэгуащэр къызэремыхыр псоми ящIэ пэтми, фызхэм шынафэшхуэ зытрагъауэри, «дыдыдыд мыгъуэ! – жаIэурэ къокIуэжри я бынхэр псышхуэм ямыгъэкIуэну паубыду щIадзэ. Ауэ хэт и сабий иджы ар зи фIэщ пхуэщIынур – махуэ къэс жыхуаIэм хуэдэу Хьэмадрэ ХьэзрэIилрэ жылэ цIыкIур ягъэудафэ, псыхъуэгуащи, шейтIани, мелыIычи, тхьэи щыIэкъым, жаIэурэ.
Ауэ нобэ Урыхужьей сабийр псышхуэм кIуэркъым. Лъакъуэдыгъухэ я къамыл фопIытIым деж ищIа архъуанэр, нэхъ гъэпскIыпIэфI умыгъуэтыну, 76
псыкъелъэм къритхъуащи псори абы хэсщ. Ар зэзымыпэсу е абдеж зыщапхъэхын укIытэу псышхуэм кIуэну псори хэт фIанэ, хэт шэмэдж яIыгъыу мэлажьэхэри губгъуэм итщ, лъэгум дэтыр цIырушыру гупырщ: мис мы Юрэ хуэдэ, мес мо Мэд и ныбжь. А-а, Мэд иджыри фцIыхуркъым фэ, пэжкъэ? Унэрыт Мэд, пкъынэкIэ ираIам ещхьу, плъыжьт, и щхьэц зэщIэкIар, мафIэ бзий нэхъей, жьым зэрихуэу. ЖаIэжыращ, Мэд и плъыжьагъыр щилъагъум Хъымыщ щыхьат, жи и фызым: «ЕIым-еIыж, мы цыплъыр сэ си бынкъым. Мыр къыздипхам хьыжи кIуэж!» – жиIэри. ЗэбгъэдэкIыж пэтащ. Уэлэхьи, пэжтэм! ИужькIэ, зы пщэдджыжь гуэрым Хъымыщ жэм къыдихуауэ здэкIуэжым, Амщыкъуэ къегуоуащ, жи: «Ей, Унэрыт и къуэ, шыбжииплъ-щхьэ плъыжьыбзэ! КъащIэт», – жиIэри. Хъымыщ зэщIэувыIыкIри еплъащ, жи
лIыжьым, и жьэр Iурыхуарэ и нэр икIэрэхъухьу – мор зи ныбжьым сэ джэгупIэ щхьэ сищIа жиIэ хъунт! Амщыкъуэм ар зыкъомрэ гугъу иригъэхьщ аби: –
«Уи адэм и адэм и адэм и адэжыращ, делэ, ар жыхуаIэу щытар! – къыжреIэ. – Уэлэхьэ, тIу, ди цIыкIухэр ноби къуажэхь зэрыджэгур арам: зым –
«шыбжииплъ-щхьэ плъыжьыбзэ!» – жи, адрейм – «Унэрыт Хьэжмырзэ!» –
жеIэри зэфIокI. Уэ щхьэ умыщIэрэ ар!» Арати, Амщыкъуэ и фIыгъэкIэ Мэд и анэр ирамыгъэкIыжу къэнащ, езы Хъымыщи и псэм хэса хьэпIацIэр кIуэдыжащ.
Юрэ щхьэлыпсым щыIухьам, Мэд къамыл фопIытIым шым хуэдэу тест.
Iуэхужтэкъым.
– Ехье, псы къыптракIэнщи, уагъэункIыфIыжынщ, щхьэ мыбдежым утес! – жи Юрэ, жылэм яужэгъуа псалъэр егъэныщкIури.
Мэд и дзэлыфэр етI: ари есэжат мафIэ бзийм зэрырагъэщхьми, къыфIэ-
– Юрэ, мыбдежым хьэпIацIэлыбжьэщ, накIуэ Урыхужь дыгъакIуэ!
НакIуэ-сыкIуэ. Даукуийхэ я занщIэу псышхуэр тIууэ зэгуэжырти, я щыгъын гъуабжэ цIыкIухэр абдеж ягъэтIылъри, езыхэр псыкъудамэ нэхъ цIыкIум зэпрысыкIащ.
– Урыхужьей сабийуэ къыдалъхуар къаз шырым хуэдэщ, – жи Амщыкъуэ, мо игъащIэм псыхъуэм къыдэплъэу пэнтхым тесым. – Я лъэ зэблахыф зэрыхъуу макIуэхэри Урыху зэрыхокIутэ. Псым хэмыхьэф, есыкIэ зымыщIэ закъуэтIакъуэ къыхэкIмэ, хэ дэ тщыщкъым: къазкъуртым джэд джэдыкIэ щIалъхьэрэ кърырагъэшу плъэгъуакъэ? Аращ, тIу, мыри: къаз шыр быным зы джэджьей, джэджьеитI хэту аращ.
Юрэрэ Мэдрэ мис а къаз шыр быным ящыщт, зыр гъуабжэ цIыкIурэ адрейр плъыжьыбзэ цIыкIуу. къаз шыр плъыжь щымыIэ пэтми.
Псы тIуащIэр щимэ кIыхьышхуэт, мывэ зэмыфэгъукIэ щIэгъэнарэ пшахъуавэ дахи иIэжу – ухуейм пшахъуэ пщтырым ухэлъу дыгъэм зегъажьэ, ухуеймэ мывэ IэдакъэкIэ дзы, хьэуэ жыпIэрэ, абы щыгъуэми ухуитщи, мывэ джей пIащIэжьхэр къызэтелъхьи нэщанэ еуэ. Ауэ зэныбжьэгъуитIым ахэр кърадзакъым. ТIуащIэм псыхьэлъахуэ пщыIэ сырыхушхуэ дэтт Шопсэдин ищIауэ, псыр жэщIыжмэ сшэжынщ жиIэри. Выгу из хъунт, нтIы кIыхьышхуэрэ бжэгъу кIэщIу зэхэлъу. Псыр мыжэщIу е мыуэжурэ псыхьэлъахуэхэр чыхуу гъуащ, итIанэ цIыкIухэм къагъэунэхури джэгупIэ ящIыжащ. Абы укъыщIэтIысхьэу шыплIэ пылимоткIэ хужьыдзэм уакъыхэуэну дэгъуэт, ухуеймэ зыщIэбгъапщкIуэу фашистхэм я тIасхъэр щIэпх хъунут. Е, ар нэхъ къапщтэмэ, таурыхъ жыпIэ-уедаIуэу махуэ псом ущIэсыну зыхуэдэ щыIэжтэкъым, уигу къихьэмэ укъыщIэкIрэ зыбгъэпскIыу… е сэ сщIэрэ пшахъуэр куууэ къиптхъуфрэ пшахъуэ псынэ пщIыфмэ, пцIащхъуэтегъэтIатIэкIэ унэ щIэпщIыхьу ущIэсыну уасэ иIэжтэкъым – дыгъэм хэпщIыхьар мэгъури мэщэщэж, мыр жьауэщ, щIыIэтыIэщи, мазэ псокIэ мыкъутэжу щытынущ.
Мэдрэ Юрэрэ зыгъэпскIынкIэ ирикъуа нэужь аращ ящIар – псыхьэлъахуэ пщыIэм щIэтIысхьэхэри джэгуу щIадзащ. ПщыIэкур хуитт – Шопсэдин япэ 77 щIыкIэ ентIыр кIыхьхэр зэриупсейри бжэгъу кIэщIхэмкIэ къигъэтIылъыхьыжауэ арат. Мэд пшахъуэ псынэ куу къритхъури пцIащхъуэтегъэтIатIэкIэ члисэшхуэ къыдрищIейщ, Бжейкъалэ члисэм хуэдэу балыджащхьэрэ щхьэ папцIэ хъужу… члисэр дахэ хъуати, абы и балыджащхьэм къэблагъэу, унэ зэтет бгъурищIыхьыжащ. Юри, ар игу ирихьри, и IэфракIэр щIигъанэу пшахъуэ псынэм иIэбэри фундамент хъурей Iув къигъэтIылъащ, итIанэ тригъэтIатIэм-къыдрищIейурэ бэтэгъэ лъагэ… удэплъеямэ, уи пыIэр пщхьэрыхуу… къыдригъэкIуеящ.
– Уарэ, ей, Юрэ! – Мэд пшахъуэ псынэм йопхъуэ. – Ехье, абы и щыгум зы сэлэт къытезгъэгъэувэт! – Мэд и Iэпхъуамбапщэ псыгъуэ цIыкIум пшахъуэпсыр сакъыпэу пигъэткIуурэ зы «сэлэт» къудан цIыкIу къыдригъэжеящ. –
Уэтэби чэсэвой! Еплъыт ар зэрыхъуам!
Бэтэгъэм къытеува «сэлэтым» зеплъыхь, Iэдакъэжьауэ ищIауэ…
– Уэи, ещхьыркъабзэм, Мэд! – МэгуфIэ Юрэ, дамэ ещI: – Уэтэби рас! – Зэ догуэ зэ! – Мэд аргуэру пшахъуэ псынэм йоуэ. – Зы пылимотыжь Уэтэби рас!
къытезгъэгъэувэж абдей!
Юрэ мапхъуэри Мэд и Iэр Iурегъэхыж:
– Зэ бэяу! Куэдщ ар, куэдщ. ХьэлъэIуэ техъуэмэ, ищэхэжынущ. Абы нэхърэ зы фочыжь IэщIэдгъэлъхьэж, петизэраду ари! – Юрэ гъупщчий гуэр къилъыхъуэри «сэлэтым» и пащхьэм къыщыхитIащ. – Уэтэби чэсэвой! Си Iуэхущ ар мыхъуамэ!..
Гъудэ къытетIысхьауэ еуэ нэхъей, Юрэ и натIэм йоуэжри и Iэр Мэд и – Мэд, мы сэ къэзгупсысар: уэрам кIыхьышхуэу дэдгъэщIей мыр!.. Гопащхьэм къыщегъэджэгу:
родым ещхьу.
ещхьу.
– Дэвай, уэлэхьи! Город тщIынщи… ПщIэрэ сэри къэзгупсысар! – Мэд и Iэхъуамбэшхуэр и натIэм ирегъэкъури иреIуэнтIыхь. – Деуэнщи город тщIынщи, Урыху-къалэ фIэтщыжынщ, къыбгурыIуа!..
– Дэвай, уэи! ИтIанэ тщIэнур пщIэрэ? Деуэнщи, Урыхужь псыхьэлыгъуэ къыхэтшынщ аби мы уэрэмышхуэмкIэ дэтшынщ…
– Кхъухьышхуэхэр щызекIуэу!
– НтIэ, – Юрэ гуфIэщауэ дамэ ещI, бзуупцIэхэр щыфийкIэ зэращIым ЩIалэ цIыкIуитIыр къагупсысам дехьэхыпэри пшахъуэ псынэм иуэу щIадзэ. Уэрамыр и кIэм нагъэблэгъат, Юрэ и щхьэр къиIэту и нэ нагъуитIыр и ныбжьэгъум щыхуигъэцIууам:
– Мэд, мы уэрамым сыт фIэтщынур?
Мэд дэплъейщ, къеплъыхыжщ, и нэр къригъэцIыщхъукIри:
– Улицэ имыни Урыхужь фIэдгъэщ!
– Сыт жыпIэ делагъэр? – Юрэ и Iэр бадзэ Iуиху нэхъей ещI! – «Урыхукъалэ!» «Урыху-уэрам!» Ар хъурэ! Абы нэхърэ улицэ имыни Шопсэдин фIэдгъэщ!
Мэд хьэлъакъуиплIу къоув, и щхьэ плъыжьыр Iэтауэ:
– Уэлэхьи, мыхъуххэну пызыхыжар уэ жыпIарам! ЛIо Шопсэдин ищIар? Зауэм щыIа! Орден къихьа?
хэт зыщIар?
– ЛIо-тIэ къимыхьам? – икIуэтыркъым Юри. – Мы пщыIэ дызыщIэсыр – Мы псыхъуэ дызыдэсыр хэт зыщIар? Ы!
Юрэрэ Мэдрэ зэпэтIысыжауэ зэдауэрт зэщыхьэжыным нэсауэ, зэщыхьэжынкIи хъунт, а дакъикъэм псыр къащIэмыуамэ… Пхъэ щэщарэ гъупщу зыхуэзэр зэщIикъуэурэ псыпэ фIейр пщыIэм къыщIэлъадэри зылъэIэсыр игъауэурэ къалэ ныкъуэщIыр игъэщэхэжащ. Юрэрэ Мэдрэ я зэдэуэн щагъэтри зэплъыжащ: 78
– Хэту пIэрэ ар зыщIа зволикыр? – жиIэри Мэд къыщIэцIэфтащ, я псэр халъхьэу ящIа къалэр зыкъутэжам и нэкIур хурикъутыхьын и мураду. КъыщIэцIэфтри… жиIэнур имыщIэу къэувыIэжащ.
– Юрэ! – жиIащ и гур ехуэхуауэ.
Юрэ къыщIэкIмэ – псыхъуэр зэрыпсыхъуэу псым ищтауэ, ипщэкIэ дэплъеймэ – псыдзэр фIыцIэ хъужауэ къэукIурийурэ къехыу. ЩIалэ цIыкIуитIыр гужьеяуэ заплъыхь-зоплъыж, ящIэнури жаIэнури ямыщIэу. Асыхьэтым псыпэ къытеублэракIэр къэсри Шопсэдин и псыхьэлъахуэ зэупсеяр зэбгрихри ежьэжащ. Къуршым, адэ ШэгуолэкIэ, зы уэшх емынэ къыщешха хъунти, псыр хэхъуэурэ къехырт, брус къихьу, гуфэунэ къихьу, пхъуантэшхуэ тесу къехыу… Ар зыщIэуа мыгъуэр тхьэм ещIэ!.. ЩIалэ цIыкIуитIым, псым пэщIэмытыжыф хъури, дехыу щIадзащ. Я бгъуитIымкIи Урыхужь индыл губжьауэ йох, зишхыхьыжу. Псым удехми, дэнэ нэс удехын: сивоскIэ гъэсыпIэжьым и занщIэ зэрыхъуу псы къудамитIри зэгуоуэжыр, тенджыз къэукъубеяуэ псыпыхухэр къыдрихуейуэ… Псы зэгуэуэм и хьэлыр пщIэркъэ уэ – узэрыIэрыхьарауэ уепхъуатэри уеIэт, уи бгым нэс укъыхэщу, итIанэ, уи лъакъуэр еубыдри урелъэфэх псыхъуэгуащэм. Уэ лIыгъэ уиIэмэ, къыIэщIэкIыжыф абы! Юрэрэ Мэдрэ ящIэрт ар зыхуэдэри, гъатхэ псыдзэм къихьауэ щыта меижьыр пшахъуэмрэ мывэмрэ щIивауэ хэлъти, абы дежкIэ зрагъэхьри и къудамэ зырыз яубыдащ. Жыгыжьыр быдэу хэлъ хуэдэт, ауэ дунейр тенджыз фIыцIэ хъуати, гужьеигъуэт. ЩIалэ цIыкIухэр гъынут, ауэ зэщыукIытэжурэ заIыгът…
Юрэ япэу къилъэгъуащ цIыху гуп къызэрыхыхьэр. Еплъыпэри – псом япэ иту и адэр къожэ, и лъакъуэ сэмэгумкIэ хэуэу. Абы и ужь итт гуп, я бостеикIэхэр IитIкIэ яубыдри, псым хамылъэфэн щхьэкIэ, яIэтауэ. Балигъхэм я гъусэу щIалэжь цIыкIу къоми къызэрохь, пцIанабзэхэу, я Iэ сэмэгухэр я щахэм деж телъу…
Юрэ и адэр къызэрицIыхуу: къызэфIэнэри къэгъащ.
Ар зэрилъагъуу, Мэди къыщиудащ.
– Мес, Мэд… месыр… папэ къокIуэ… – жиIэри зыхуэмыIыгъыжу * * * ТIытIу хьэблэ фызымрэ хьэблэ цIыкIумрэ я ужь ищIауэ къакIуэрт, и гудзэ закъуэр хэуэм-къыхичыжу. Ныджэу щытар псы лъащIэ хъуарэ, псыр я лъэгуажьэ къэс-къыфIэкIыу апхуэдэти, кумб иуэрэ джалэу, лъэщыгъэ мыгъуейкIэ къэтэджыжрэ къежьэжу ТIытIу къыздэкIуэм, плъэри зы щхьэ плъыжь цIыкIу къилъэгъуащ, пшахъуэмрэ мывэмрэ щIива жыгыжьым и къудамэр иIыгъыу Урыхужь и курыкупсэм хэту. «Iау, уэлэхьи, мы сэ слъагъур Хъымыщ и къуэ плъыжьыра хуэдэм!» – жиIэри ТIытIу нэхъ хуабжь зищIащ, ауэ абы къыбгъурыт щхьэ фIыцIэ цIыкIум гу щылъитэм, «Юрэ!» – жиIэри и гур къилъэтщ аби, и нэр къыщхьэрипхъуауэ илъащ. Иджы ТIытIу илъагъужыртэкъым псы къэукъубеяри, псым къихь дакъэжьхэри, и нэр и къуэ закъуэм тедияуэ мажэ… Псы лъагъуэу щытам зэрынэсар имыщIэу нэсри псы уэрым хэукIуриящ, арщхьэкIэ и Iэ лъэщитIымкIэ щIитхъуурэ зэпрысыкIри псым щIихурыхукIыу тес цIыкIуитIым ябгъурыхьащ, «Iыхьы иджы! Iыхьы, иджы зыгуэр хъунщ! – жиIэурэ. – Алыхьым зы жиIащи, тIу хъункъым!»
Юрэрэ Мэдрэ, къунтхым иубыда аргъей шыщIэу, жыг къудамэм пысхэт, гъыурэ гуфIэу… е, сэ сщIэрэ ар зэрыжыпIэнур, гуфIэрэ гъыуэ. Абы я гъыкIэм зэрыгужьеяхэри хэтт. ТIытIу цIыкIуитIым зэралъэIэсу, Мэдым блэIэбыкIри, и къуэр къиубыдащ… Абы и пIэ дитамэ, уэри пщIэнур арат, сэри сщIэнур арат… Юрэми и лъакъуэ псыгъуитIыр и адэм и бгым къешэкIарэ и IитIыр и пщэм щызэфIэдзэжауэ зыкъыкIэриукIащ. «Умышынэ, тIу! Умыгузэвэж! Сэ иджыпсту узэпрысхыжынкъэ уэ!» – жиIэурэ къежьэжа щхьэкIэ, и лъэхэр 79 хузэблэмыхыжу зыгуэрым къипхащ… Хьэуэ, хьэуэ!.. Псыхъуэгуащэкъым ТIытIу и лъэр къэзыпхар, хуэши къыхыхьауэ аракъым… «Iау, и къуэр япэ иригъэщащ, жаIэнкъэ цIыхум!» – жиIэри а зы псалъэм иубыдыжащ ТIытIу и лъакъуэр. «ЖрыраIэ жаIэмэ – сэ си лъакъуэ лъэныкъуэр Сталинград къыдэзнащ!» – ТIытIу къоIэри и гудзэ закъуэр зэ къегъэкIэрахъуэ. «Iау, Сталинград къыдэбнар уи лъакъуэра, хьэмэрэ уи напэра?» – ТIытIу лIыгъэр зытрегъакIуэри Мэд и дежкIэ къоплъэкI:
– Ушынэн, тIу, сэ къэзгъэзэжыху?
Мэд, зэщыджэ къудейуэ щытар, псалъэ хужымыIэу гъащ. ТIытIу тIури здищтэнущи, и къарур хурикъунукъым, и къуэр ирихыжынущи – лъэр хузэблэхыжыркъым.
– Юрэ, – жи ТIытIу, и къуэм и пхэ псыфым IэгукIэ теуIуэурэ, – Юрэ хье, Мэд дауэ къэдгъэнэн? ЕмыкIу хъунIэ? ЦIыхум дауэ даIуплъэжын? р япэ изгъэхыжи, итIанэ уисхыжынщ. ХъунIэ, тIу?..
АрщхьэкIэ, Юрэ, нэхъри быдэу зыкъыкIэриукIэ фIэкIа, цIутI хужиIэртэкъым. ТIытIу къигъэнахэм я дежкIэ къоплъэкI: ахэр я щхьэр Iэтарэ я жьэр ущIауэ къоплъэхэри щытщ, сыту пIэрэ мыбы ищIэнур, жаIэ хуэдэ. Юрэ псалъэ гурыIуэжыртэкъыми, ТIытIу, и лы джанэр зыщичыж нэхъей, ар къарукIэ зыкIэречыж аби, и Iэ-и лъэр къишияуэ зэрыкIийм хуэдэурэ ехьри къудамэ иIыгъам фIедзэж; итIанэ Мэдыр къепхъуатэри и щIыбым, хьэндыркъуакъуэм ещхьу къыкIэрыукIауэ, кърегъэтIысхьэри къожьэж. ТIэурэ-щэрэ къобакъуэри йоплъэкIыж: Юрэ и нэ нагъуитIу щытар мы псы къежэхым ещхьу утхъуат, гужьей фIэкIа щIэмытыжу, и IупитIыр къыIурыпщыхункIэ зэтрикъузати, дунейм теттэкъым ар къызэрыпцIыхужын. ТIытIу и нэхэри абы къыхутемычыжу, Iэнкун хъуауэ, бгъукIэрэ къокIуэт, апхуэдэххэу бэлэрыгъауэ псы куум къосыжри и лъакъуэр къыщIимыубыдэжу къыхоукIурие.
– Иджыпсту! Иджыпсту къэзгъэзэжынщ сэ, Юрэ, умышынэ уэ! – жиIэурэ, псыр жьэдэуэм къыжьэдигъэжыжу, джалэм къэтэджыжурэ, къокIуэ ТIытIу, 80
Мэдыр и щIыбым ису, езым и псэр Юрэ деж щыIэу. Урыхужь апхуэдизкIэ губжьауэ, благъуэ нэщIам ещхьу хъущIэрэ-щатэу ехырти, абы псэ хэмыту уи фIэщ хъунтэкъым: ар бийт, узыIурилъэфэн хьэзырт! ТIытIу щIалэр и плIэм ису есыфыртэкъыми, джалэ-къэтэджыжу, псым кърихьэх мывэхэм и лъэхъуамбэхэр пиубэрэжьыкIауэ къоIэ-къокIуэ. Мо къыпэплъэу щытхэм я деж къэсыжыным щIагъуэ къэмынэжауэ, фызхэр зэщIэгъуэгащ. ТIытIу зэплъэкIыжмэ – жыгыжьыр къыхилъэсыкIарэ иублэрэкIыурэ ирихьэхыу, Юри абы кIэрымысыжу. ТIытIу къыхокъугъыкIри, Мэдыр фызхэм къахуедз аби, езым псым зыкъыхедзэжри жыгыжьым къыкIэлъожэ, арщхьэкIэ мэджалэри есу щIедзэ: псы уэрым къыпэщIэуэм-зидзурэ жыгыжьым тежыжащ, Юрэ и щхьэр къилъэгъуащи абы хуоIэ. Юрэр зэм къыдоуей, зэм йоужых.
И къуэр псы зэгуэуэм зэрынэсу, ТIытIум зыкъиIэтри Урыху псыхъуэр гуIэу къигъэпсэлъащ кIий макъкIэ. Делэ хъуным нэсауэ плъэурэ здэжэм, абы и нэр зэуэ щыункIыфIыкIащ: Юрэр псы зэгуэуэм и дыпIэ лъагэм трихьэщ, къиIэтри зы дакъикъэ закъуэ къигъэпIиижщ аби къыщIэкIыж имыIэу щIигъэмбрыуэжащ.
Фызхэмрэ цIыкIухэмрэ кIийуэ здежэхым, зэадэзэкъуэр ямылъагъуж хъуащ. Фызхэр къэувыIэжри зэкуэфауэу зыкъомрэ щыта нэужь, къуажэмкIэ ягъэзэжри, сабийхэр япэм иту, кIийуэ кIуэцIрыжыжащ.
Дыгъэр къуршыщхьэм ебэкъуэхын къудейуэ теувауэ гъукIэ, пхъащIэми лIы зыбгъупщI зэрыгъэпхъэрауэ – хэт псы Iуфэ гъущэм Iуту, хэти ныджэу щытам, я лъэгуажьэм псы гъуабжэр къэс-къыфIэкIыу, тету – Урыхужь иращыхырти, къуажэкIэм здынэсам къалъэгъуащ ТIытIу и гудзэ закъуэр, сажнэм ещхьу, игъэкIэрахъуэм тридзэурэ къыдэкIуеижу. Абы и IэплIэм и къуэм и хьэдэ тIэкIур зэпкърылэлауэ илът. Алыхьым ещIэ ар ТIытIу къыщигъуэтыжа щIыпIэмрэ къызэригъуэтыжа щIыкIэмрэ, ауэ ар гъунэгъу къызэримыкIыжыр белджылыт, и куэр гудзэ закъуэм щытеувэм деж къыдив лъым гъуэншэдж лъапэр и кIыхьагъкIэ плъыжь зэрищIа къудеймкIи. Абы и лъэхъуамбэхэр мывэм пиубэрэжьыкIат, и натIэр зэгуэудауэ лъыр къежэхырт нэ сэмэгур имыгъаплъэу, и лъакъуэ пыупщIыпIэр пхъэмрэ фэмрэ лыцIынэIэнэу трахат, ауэ и кIыхьагъкIэ уз Iэпкълъэпкъыр зыхимыщIэу къыдокIуеиж адэ насыпыншэр, и сабий хьэдэмрэ и гуауэшхуэмрэ къыдрехьеижри. ТIытIу нэхъу-нэхъуу къаплъэ щхьэкIэ, щIы зытеуви цIыху зыIущIи илъагъуркъым, и нэ гъуабжитIым пшэ фIыцIэр телъщи. Гу къыбгъэдахуэри, хьэдэр дыгъэшэж къыжраIэ, арщхьэкIэ яхуеплъэкIыркъым; лIы къыбгъэдохьэри, мы пщIэр хъункъым, хьэдэр пкIэлъейкIэ дэдгъэхьеиж къыжраIэурэ къолъэIу, арщхьэкIэ яблокIри макIуэ; лIыжь къыпоуври, я жьакIэпэ пысысыхьу, къыхуогузавэ – зыри зэхимыхыу къокIуэ. и къуэ закъуэм щыщу къыхуэнэжа тIэкIур и IэплIэ илъу и щхьэр Iэтауэ къокIуэ-къыхоуэ, къокIуэ-къыхоуэ. Зэ къэбакъуэм зэ мэщэIу. ТIытIу и лэжьэгъухэмрэ гъуэгум къыщыхуэза и къуажэгъухэмрэ хэт къыбгъурыту, хэт и ужьым къиту къэсыжщ, куэбжэм деж зэщIэгъуагэу щыт сабийхэмрэ фызхэмрэ къапхыкIыжри пщIантIэм къыдыхьэжащ.
ТIытIу и анэжьыр – илъэсищэм къахуэмыгъэша фызыжь гъур кIыхьыр –
и щхьэр гуауэм хуримыхьэхыу къыпежьэри сабий хьэдэр Iихри щIихьэжащ, и зы дамэ хэмылъэту, и нэпс къудами къемыхыу.
Нэху къекIхэри Юрэ мыгъуэр щIалъхьэжащ. Хабзэм къигъэув махуищыр дэкIри, цIыхухэр зэбгрыкIыжщ аби, ТIытIу кIэрахъуэу пщIантIэм къыдэнэжащ. Иджы жэщи махуи абы и нэгу щIэмыкIыр зыт – Мэд иIыгъыу къыщежьэжам щыгъуэ, ар зэплъэкIыу зыIуплъэжа Юрэ и нэкIурт, шынэм игъэутхъуа нэ цIыкIуитIымрэ зэтрикъузэурэ къыIурыпIыртIыкIа и IупитIымрэ. «Бетэмал! – жиIэрт ТIытIу игукIэ. – Бетэмал! А бетэмал ихьэжын! Абы и Iупэ мыгъуэр зэрыкIэзызт. Еууей, къебгъэгъэзэж хъуну щытыгъамэ, бетэмал!» Ар жиIэ щхьэкIэ, къытригъэзэжу Юрэрэ Мэдрэ а псэзэпылъхьэпIэм иту, езыри абыхэм ябгъэдэту къэхутэжами, хамэ сабий и нэр къижу къеплъу 81 езым и быныр япэ хуигъэщынутэкъым. ГукIэ сыт жимыIами, ТIытIу и псэм ар хузэфIэкIынутэкъым.
Арати, Юрэр щIилъхьэжщ, цIыхур зэбгрыкIыжри, и гуауэр и Iум мыл кIанэу илъу ТIытIу къэнэжащ. И уIэгъэхэри гъущыжащ. Удынхэр хэвыкIыжащ, ауэ и мыл кIанэр сыт имыщIэми хуэмыгъэткIуу, зэман дэкIми емысэжу илъщ и гум, и псэм хуэбэжыпIэ къримыту, и щхьэм гъэтIылъыпIэ къримыту. ЛэжьапIэ макIуэри, теуркъым. Уэршэрым яхохьэри, бэяуркъым, аркъэ йофэри, къиутIыпщыркъым.
Ауэрэ зэмани докI, зауэри еух. Псэууэ къелар я унэ йокIуэлIэж, хэкIуэдари ягъеиж. Урыхужь, псыдзэр еха нэужь, и пIэм зэригъуэлъхьэжам ещхьу, гъащIэри и гъуэгу теувэжащ: щIалэхэм къашэ, фызхэр малъхуэ, балигъхэр губгъуэм итщ, сабийхэр къаз шыр бынурэ псым тесщ.
Зы пщэдджыжь гуэру, ТIытIу зриудэкIыу унэм здыщIэтым, «ТIытIу!» –
жеIэри къоджэIар. ЩIэкIмэ – Унэрыт Хъымыщщ, дыгъэ шыщIэм хуэдэу, Мэди къыбгъурыту! ТIытIу Iэнкуну щызэщIэувыIыкIыжым, Хъымыщ и къуэм и дамитIыр еубыдри къыхуегъэкIуатэ:
– Мэ!..
ТIытIу, япэ щIыкIэ Iэнкун къэхъури, зыкъомрэ и нэр къижу еплъащ абы, итIанэ и дамэпкъитIыр къыфIыхэлъэту щыхуежьэм, Мэдым зыкъидзри, лIым и бгырыпхыпIэм хуэзэу, и Iэ псыгъуэ цIыкIуитIыр къришэкIащ. Абдеж, зэрыхъуар имыщIэу, ТIытIу и мыл кIанэр ткIууэ хуежьэри нэпс къудамитIу къэжэбзащ икIи, ищIэр имыщIэжу, кърата къуэр къипхъуатэри унэм щIэлъэдэжащ. Абдеж щыщIэдзауэ Мэд щIалэшхуэ хъуху, абы и Iэпэр иIыгъыу фIэкIа пщIантIэм къыдигъэкIакъым, жаIэж.
ТIытIу дунейм щехыжар нэгъабэщ, ауэ Юрэ мыгъуэм лъандэрэ ар гушыIауэ, дыхьэшхауэ цIыхум илъэгъуакъым, кIуэ, тхьэ умыIуэнумэ, и дзэлыфэ щитI къэхъуагъэнкIэ мэхъу…
1998 гъэ, етIуанэ къыдэкIыгъуэ
* * * Мухьэмэд
ЩхьэкIуэ зышэч щхьэ
шхыгъуэ йохуэ
Адыгэпщ цIэрыIуэ ХьэтIохъущокъуэ Кургъуокъуэ Къэбэрдейр кърымыдзэм къызэрыригъэлам теухуа хъыбар телъыджэм ХьэтIохъущыкъуей хъыбархэм я жьантIэр къылъос. Ар дунейм щикъухьа адыгэхэр щыпсэу щIыпIэ куэдым ноби щызокIуэ. Абы теухуа тхыгъэхэр тхыдэ хъумапIэхэм щыIэщ, тхылъ зэмылIэужьыгъуэхэм итщ, тхакIуэхэмрэ щIэныгъэлIхэмрэ куэдрэ зэIэпахащ. Псом хуэмыдэу мы хъыбарыр зыубгъуауэ щызокIуэ езыр къыщежьа ХьэтIохъущыкъуей жылагъуэжьхэм я хэщIапIэ Бахъсэн аузым.
Си щIалэгъуэм щыщIэдзауэ сэри мызэрэ-мытIэу сыщIэдэIуащ абы. Зеикъуэ дэса ди хьэблэ
лIыжь телъыджэхэу БжьыхьэлI Джырандыкъуэрэ абы и къуэ Темыркъанрэ, Пщыгъуэтыж Алджэрийрэ абы и къуэ Мухьэмэдрэ, Щоджэн Iэсхьэд, Темыр Машэ, си адэшхуэ Къэрмокъуэ Лъостэнбэч сымэ, 6 Заказ № 7 82
нэгъуэщIхэми зэпадзыжу, зым щиухым деж адрейм къыпищэу, яIуэтэжырт Кургъуокъуэ и лIыгъэм, и шыIэныгъэ иным теухуа хъыбарыр. Iуэтэжын яуха нэужь, нэхъыжьым щIигъужырт: «Апхуэдэ гуэрщ-тIэ адыгэм «щхьэкIуэ зышэч щхьэ шхыгъуэ йохуэ щIыжиI».
Илъэс щищ нэблагъэ ипэкIэ Къэнжалышхуэ гъэмахуэ хъупIэм деж щекIуэкIа зауэ гуащIэм и хъыбарыр а гъуэгуанэ кIыхьым и кхъузанэм куэдрэ иухуэнщIауэ, налъэ зэмыфэгъу Iэджэу зэгуиухуэнауэ ди деж къэсащ. Тхьэ зытепIухь мыхъун гуэрхэр хэплъагъуэ пэтми, хъыбарым купщIэ хуэхъуа пэжыр къабзэу хъума хъуащ.
Сыт щыгъуи хуэдэу, адыгэпщхэр зэм зэгурыIуэрти хэкур зэдахъумэрт, лъэпкъри насыпыфIэу псэурт. Зэми зэщыхьэжырти, къулейсыз зэрыгъэхъурт, ихъуреягъкIэ щыIэ я бийхэми тегушхуэгъуафIэ къащIырт.
Псом хуэмыдэу адыгэхэм я Iуэхур дыкъуакъуэ ищIырт абыхэм я ныкъуэр Тыркумрэ абы и гъусэ КърымымкIэ, адрейхэр УрысеймкIэ еплъэкIыу зэпеIэ гупитIу гуэша зэрыхъум. Ауэ Къэбэрдейм къахэкIырт и щхьэр зыми хуимыгъэщхъыу хэкур езым и унафэкIэ псэужыным, щхьэхуитыныгъэм зи псэр пэзыгъэтIылъ цIыху лъэщхэр. ХьэтIохъущокъуэ Кургъуокъуэ шыIэныгъэри, лIыгъэри, акъылри, Iэмалри зэуIу зыщIыфа икIи ардыдэмкIэ хэкур бий шынагъуэм къезыгъэлыфа пщы губзыгъэщ. Абы и Iуэхум Нэгумэ Шорэ зэрытетхыхьымрэ Зеикъуэ лIыжьхэр тепсэлъыхьыжу зэрызэхэсхамрэ куэдкIэ зэщхьэщымыкIыу зэтохуэ.
Адэ нэхъ пасэм щыгъуэ, Урысейм апхуэдэ къару щимыIам, адыгэ хэкур Iисраф зытезыщIэу щытар кърым тэтэрхэрщ. Тырку къэралыгъуэ абрагъуэр сыт щыгъуи зи дэIэпыкъуэгъу кърым хъанхэр дзэшхуэкIэ къатеуэрт адыгэхэм. Псом хуэмыдэу ахэр нэхъыбэу зыхуэлъэр Къэбэрдейрт. Хэку къулейр яхъунщIэрти мылъкушхуэ ирахырт. ЛIыгъэ зиIэ ди лъэпкъым и цIыхухэр гъэру яшэрти, зауэлI лъэщ зэрыхъум папщIэ, лъапIэу тырку бэзэрхэм щащэрт. Къэбэрдей пщащэ куэдым я дахагъэм къапигъаплъэр хамэ щIыпIэмрэ тырку уэншэкухэмрэт.
Къэбэрдеипщхэр зэмызэгъыж хъуауэ, пщы и пщыж фIэпщ хъуну лIыгъэрэ зэфIэкIрэ зиIэ яхэмытыжу хъыбар зыIэрыхьа кърым хъаныр, тырку сулътIаным дзэ къыIрихщ, езым ейри щIигъужри, Къэбэрдейм къытеуащ. Абы пэува зауэлIхэм хэщIыныгъэ ягъуэтауэ къикIуэтын хуей хъуащ. Ауэ бийм пэувыну къару нэхъыщхьэр щызэхуашэсар Бахъсэн аузырт. БжыгъэкIэ хуабжьу къекуэдэкI кърымыдзэм лIыгъэ хэлъу езэуащ ахэр, арщхьэкIэ мащIэр куэдым пэлъэщакъым. Бахъсэн аузым щекIуэкIа а зауэ гуащIэм адыгэ зауэлI куэд хэкIуэдащ, къэнар бийм и дзэ фIыцIэм пэщIэтыфакъым.
Къэбэрдейм тепщэ щыхъуа кърым хъаным муслъымэн диныр адыгэхэм залымыгъэкIэ къаригъащтэу щIидзащ, динзехьэ щоджэнхэр гущIэгъуншэу зэтриукIащ, яIэщIэкIар мэзым щIэлъэдэжащ, кIуэдыжыпIэ яхуэхъуа къырым ихьэжащ.
Хъаным къыпэув щымыIэжу зыхуейр ищIэрт. Унагъуэ къэс цIыхуиплI хуэзэу и дзэр ятригуэшащ, лIыри шыри ягъэшхэну. Пщыхэм я бын зыбжанэ анэмэту яIихащ, илъэсым хуэзэу цIыхуи 120-рэ иратыну къахуигъэуври. Ахэр зэфIигъэкIщ, мылъкур куэду зэщIикъуэщ, ятриха цIыхур гъусэ
ищIри хъаныр кIуэжащ, ауэ дзэмрэ абы и пашэу Бахъсэн псыхъуэ дэс пашамрэ къигъэнащ.
Кърымыдзэр фыщIэу, зауэу Къэбэрдейм и гущIыIу илъэс зыбгъупщIым нэс итауэ жаIэж. Уеблэмэ абы и лъэужьыр, я шы IыгъыпIэхэр зылъэгъуа нэхъыжьхэм яIуэтэжырт. Хъаным и унафэр фIэмэщIэжу, пашам ар нэхъри игъэбагъуэрт. ХъаныщIэ увыху щIалэщIэу щищ хурагъэшэн хуейт, а бжыгъэм зэпымычу хэхъуэрт.
Яхуэмыхьыж залымыгъэм зи дзэр хуэзылъ адыгэпщхэр къуагъым нэхъ къыкъуэкI хъуащ. Абыхэм къахэжаныкIат акъылрэ къарурэ бгъэдэлъу къызэфIэува ХьэтIохъущокъуэ Кургъуокъуэ. 83 Апхуэдэу, кърымыдзэр Къэбэрдейм и гущIыIум иту, адыгэ лъэпкъ пагэр игъэпудын папщIэ лъэкI псори ищIэу здекIуэкIым, хъыбар мыфэмыц къэIуащ. Адыгэпщ Заурбэч и щхьэгъусэм кърым пашар пыщIа хъуауэ яIуатэрт. Пэжи пцIыи? Хэт ищIэн а псор? Арати, Заурбэчым Беслъэней щIыналъэм дзэпщу щыIэ пашар иукIри, зэрыхуамыгъэгъунур къыгурыIуагъэнти, Хьэжрэтым щтапIэ кIуэжащ. А хъыбарыр кърым хъаным деж щынэсым, лъы зыщIэжын дзэ къигъэкIуащ. Абы унафэ пыухыкIа иIэт: е Заурбэчым и щхьэр шэсыпIэ иралъхьэн, ар ямыдэмэ, лъэпкъыр щысхьырабгъу имыIэу зэтеукIэн. Гузэвэгъуэм ирихулIа беслъэнейм Заурбэчыр къалъыхъуэжри и атэлыкъыр лIыкIуэ ущIащ. Хъаным екIужыну, къыхуагъэгъуну гугъэ нэпцIкIэ кърашэлIэжа Заурбэч и щхьэр палъауи, хъаным деж Кърымым яшауи жаIэ. Абы и пэжыпIэр зыщIэр Алыхьырщ, ауэ хьэкъыр арти, цIыхубэм ятелъ хьэзабыр, хэхъуэ фIэкIа, зыкIи нэхъ мащIэ хъуакъым, гущIэгъуи щыIакъым.
Къэбэрдейм и гущIыIум ис кърымыдзэр, абыхэм я унафэщIхэр апхуэдизкIэ удэфат зыхуейр ящIэури, цIыхухэр гум щIащIэрт, езыхэр итIысхьэжырти, куэдщ жаIэху кърашэкIын хуейт. Абыи къыщымынэжу, кърымыдзэм и Iэтащхьэхэм напэншагъэшхуэ ялэжьырт. Абыхэм яIэт дыщэпс зытегъэжыхьа баш цIыкIухэр. ПщIантIэ гуэрым адыгэ хъыджэбз дахэ щалъэгъуамэ, дыхьэрти унэ блыным я башыр кIэрагъэувэрт. Абы къикIырт а башыр зей дзэ Iэтащхьэм и унафэншэу а унагъуэм я бжэр хуащIынуи Iуахынуи хуимыту. Езыр жэщым а унагъуэм къанэрти, зэхъуэпса хъыджэбзым ириджэгуу нэху щигъэщырт. Абы щыгъуэ мыр къэхъуауэ яIуэтэж:
«Зэгуэрым, нэхъ лъэпкъ цIэрыIуэхэу Тамбийхэрэ Къундетхэрэ ящыщ щIалитI блэкIыу, ху щIэзыгъэпщу пщIантIэм дэт цIыхубзыр щалъагъум жаIащ:
– Сыту жьырытэдж мы цIыхубз дахэр, лэжьыгъэми хуабжьу хуэжыджэр хуэдэ, – и пащIэкIэ щIэгуфIыкIащ зы шур.
– Ныжэбэ кърым зауэлIхэм гукъыдэж къратауэ къыщIэкIынщ, – пищэжащ адрейм.
жакъым:
Абыхэм я псалъэр зэхихыу зигу ежэлIа цIыхубзри и жэуапым щысхьы-
– Телъыджэ жывоIэри! Фэ фхуэдэ шынэкъэрабгъэхэр щыпсэу ди зэманырщ апхуэдэ къыщыхъункIэ хъунур. Ныжэбэ кIуам ахэр сэ сщIыгъуащ. Ар фIыми Iейми зэфIэкIащ. Ауэ кърым зауэлIхэр пщэдей жэщ фи фызхэм я гупэ хэлъынущ. АтIэ фэ фылIрэ фымыкъэрабгъэмэ, фи унэ щIэс фи щхьэгъусэхэр абыхэм ящыфхъумэф. Армырмэ, фи пыIэр щхьэрыфхи ди IэлъэщIхэр зытефлъхьэ.
– Уащхъуэ мыващхъуэ кIанэ, ар къэдмыгъэхъун, – яхуэфащэу кърадзыжа жэуап гуащIэм къигъэлыба шууитIым тхьэ яIуащ. – Иджыпсту ХьэтIохъущокъуэм деж дыкIуэнщ. Абы унафэ ирещI, армырмэ, езыр дыукIынщи дэ кърымыдзэм дезэуэнщ.
Хэкум къытепсыха гузэвэгъуэмрэ цIыхум къалъыс пудыгъэмрэ зэхилъхьэжри, Къэбэрдейм и пщы нэхъыжь ХьэтIохъущокъуэ Кургъуокъуэ кърымыдзэм и Iэтащхьэ пашам деж кIуащ лъэIукIэ, гущIэгъу къытхуэщIи ттелъ гугъуехьыр тIэкIу тхуэгъэщабэ, жери.
Бахъсэн ауз зэщIэгъэгъар а махуэм псэхупIэ ищIауэ, пашар удзыпцIэ дахэм хэст, жаIэ, щIакIуэ хуаубгъуауэ, дуней фIыгъуэр къегъэтIылъэкIауэ. Фо махъсымэр и фадэ пIащIэт, адыгэ мэл фIыцIэр и хьэщIэнышт. ЖаIэрт, дзажэналъэ кIэщIыр зыхэлъ дзажэкIэр IэфI къыIурыхъуауэ, игу къихьэху къэс а зы лы Iыхьэм щхьэкIэ мэл хуаукIыу щытауэ. Пашар уэршэру щыст, лулэ кIыхькIэ тутыныр щIишу. И блыгущIэтхэр ихъуреягъкIэ къетIысэкIат, и щхьэхъумэ пащIэкъ абрагъуэжьхэр, джатэ Iэпщэр якъузу, и бгъуитIымкIэ къыщхьэщытт. Зи Iуфэ I Бахъсэн уэрыжьыр губжьауэ нэпкъым езауэрт, уэгу къабзэм ит бгъэжь закъуэр, къэхъуну гуэрым пэплъэ пфIэщIу, цIыхухэм къахэплъэрт.

Къэбэрдейм я пщы пажэ ХьэтIохъущокъуэ Кургъуокъуэ адыгэ хабзэм къигъэув нэмысыр иIыгъыу гупым яхыхьэщ, кърым пашам и пащхьэ иувэри, и лъэпкъым гущIэгъу къыхуищIыну елъэIуащ.
Хамэ хэкум тепщэ хуэхъуа паша удэфам адыгэпщ уэлийм кърипэса пудыгъэр «Кхъуэр зыщышынэн щымыIэмэ, Iуащхьэм докI» жызыIэ адыгэ псалъэжьым хуэпшэнуи щабэIуэт.
Щхьэщэ къыхуищIу пыIэщхьэрыхкIэ къелъэIуа Кургъуокъуэ и щхьэфэ пцIанэм теуIуэурэ, пашам и лулэм илъ тутын сахуэ пщтырыр къытригъэщэщащ:
– Мис аращ си гущIэгъур, адыгэпщ. Зэгъэзэгъ ар. Уви уи пIэм уимыкIыу щыт, куэдщ жысIэху.
Пашам махъсымэ фалъэшхуэр IитIкIэ иубыдауэ мыпIащIэу зэIурибзаеурэ иреф. Кургъуокъуэ зыри жимыIэу щытщ, сахуэ пщтырым и щхьэфэр трисыкIыу.
Хэт ищIэн лулэмкIэ теухьурэ сахуэ пщтырыр зытригъэщэща щхьэ пцIанэр зыфIэт адыгэлIым а дакъикъэм и псэм игъэвамрэ и гум зэригъэзэхуа псомрэ. Ауэ сэ къысфIощI а щхьэ пцIанэм илъа акъылышхуэм мыпхуэдэ гупсысэ налъэ гуэрхэри хэлъауэ: «Сэ сыщIэпщри, сыщIэадыгэри, сыщIэцIыхури нобэ хуэдэ зы махуэщ. Сэ, тхьэм гъэунэхупIэ ин сригъэхуауэ, сызыхэдэнури сегъэлъагъури къыхэсхынуми сыхегъадэ. Дара нэхъыфIу слъагъур? Пашам и лулэм къищэша тутын сахуэ мафIэм къиса си щхьэра хьэмэрэ а щхьэм илъ акъылыр зыхуэзгъэлэжьэн хуей си лъэпкъыра? Джатэм сепхъуэмэ, къыщIисхми сынамыгъэсу, и хъумакIуэхэм саубыд. ЛIы пхъашэ къилъыгъуафIэ къызэрыгуэкI къудейуэ сыкъыщIокIри, иджыпсту си щхьэр хызолъхьэ. АдэкIэ кърым пашари и дзэри хуит хъуащи, си Къэбэрдейм нэхъри теуджыхьынщ. Арауэ къыщIэкIынщ лулэм щIэф си бийри зэщэр. Дауэ сщIыну? Си напэр мэс, си гур къресыкI, ауэ сыщIэпсэу, сыкъыщIигъэщIа икIи сызипщ си лъэпкъым пэзгъэтIылъа псэм мы пудыгъэр игъэвын хуейуэ тхьэм Iэмыр къысщищIа сфIощI. Ар слъэмыкIмэ, си щхьэм кърапэсар си лъэпкъми къылъысынущ: ди къуажэхэр ягъэсынущ, ди цIыхухэр яукIынущ, ди щIалэ хахуэхэр пхауэ, ди пщащэ дахэхэр пыхьэу гъэру шыбгъэкIэ Кърымым яхунущ. «ЩхьэкIуэ зышэч щхьэ шхыгъуэ йохуэ» жызыIар си адыгэ лъэпкъырщ. Нобэ сшэчынщ, пщэдей лъыщIэжщ. Куэдыр куэду лIэнщ, мащIэр мащIэу лIэнщ. «Джатэм и щIагъ нанэ щыIэкъым».
Махъсымэ фалъэшхуэр и кIэм пэс ирифри, пашар къэпсэлъащ:
– Куэдщ иджы узэрыщытар. Уигу ирихьакъэ си гущIэгъур? ЗишыIэфащ абдежми Кургъуокъуэ. Уеблэмэ къриха лейм езыри арэзы техъуэжауэ зыкъыфIигъэщIа мыхъумэ, зыкъримыгъащIэу къэшэсыжащ.
Нэмыси лIыгъи зыхэмылъ, хабзи цIыхугъи зымыщIэ кърым паша удэфам а лейр зрихар хэт жыпIэмэ, кърым хъанхэми, нэгъуэщI бийхэми я пэр Iэджэрэ щIым яхущызыхуа ХьэтIохъущокъуэ ХьэтIохъущыкъуэ пщы ябгэм и къуэ, «Къазий и Къэбэрдей» жезыгъэIа пщы уэлий цIэрыIуэ Къазий и къуэрылъху ХьэтIохъущокъуэ Кургъуокъуэт.
Дауи, и щхьэфэ пцIанэр тезысыкIа мафIэм нэхърэ нэхъ гуащIэт абы и гу пщтырыр а дакъикъэм къизысыкIар. Ауэ Кургъуокъуэ пщы къудейтэкъым, атIэ икIи адыгэлIт. И щхьэм и уасэри, и псэм и лъапIагъри ищIэжырт. ИтIани уасэ зимыIэжу псоми нэхърэ нэхъ лъапIэ зэрыщыIэри ищIэжырт абы. Ар и адыгэ лъэпкъырт, и Къэбэрдей хэкурт. Пщыр джатэм епхъуамэ, гъэбзэкIэ ищIэрти, зыгуэри лъэкIынт. Ауэ ар зэрыхъур «зыгуэр» къудейт. Абы цIыхупсэу ихьынумрэ лъэпкъым фIэкIуэдынумрэ «зыгуэр» куэдкIэ къыпхуэбжынутэкъым.
И цIыхухэм къахыхьэжа нэужь, Кургъуокъуэ икIэщIыпIэкIэ шу игъэшэсри, Къэбэрдейм пщырэ уэркъыу исыр махуэл имыIэу зэхуишэсащ. Яхэувэри къэхъуар, къращIар яжриIащ, и мурадри яхуиIуэтащ: щхьэж и къуажэ фызэбгрокIыж, цIыхум хъыбар явогъащIэри щхьэж и «хьэщIэ» иукIыжауэ нэху 85 къывогъэкI. Унафэр хэку унафэщ, – зымыгъэзащIэм хэку тезыри ихьынщ. Кургъуокъуэ и псалъэр къабыл ящыхъури псоми къызэдащтащ икIи зэдэууэ ягъэзэщIащ. Кърымыдзэм щыщу зыри псэууэ нэху кърагъэкIакъым. Адыгэ щIалэхэмрэ хъыджэбзхэмрэ илъэс къэс кърымым яхуу куэдрэ къекIуэкIа хабзэ мыхъумыщIэр абдеж гъэкIуэда щыхъуащ.
А хъыбарым щымыгъуазэу зигу зыгъэфIу тахътэм ис Кърым хъаным къыкIэлъыкIуэ гъэм Къэбэрдейм къиутIыпщащ тезыру къатрилъхьа мылъкумрэ цIыхумрэ хуэзышэн хуей и фыщIакIуэхэр. Абыхэм къэхъуар гъуэгукум къыщащIэри ягъэзэжащ. Хъаныр губжьащ, къэхъуамкIэ тырку сулътIаным хъыбар иригъэщIащ. ИлъэситI-щы нэхъ дэмыкIыу, сулътIаным Кърым хъаным дзэшхуэ къыхуигъэкIуащ Алэгъуэт пашам и унафэм щIэту. Хъаным езым и дзэри абы гъусэ хуищIыжри, Къэбэрдейр къизэуну къиутIыпщащ. Кърымыдзэм и паша хъан Къаплъэн-Джэрий Къэбэрдейм гужьгъэжь къыхуиIэу и дзэр къыхуилъырт. МафIэрэ джатэкIэ ди хэкур пщылIыпIэм иригъэувэну, гъэррэ мылъкуу иришри куэдкIэ нэхъыбэ ищIыну и мурадт, псэ гъэнынрэ лъы гъэжэнкIэ цIэрыIуэ хъуа цIыху гущIэгъуншэт.
Хъанымрэ сулътIанымрэ я дзэр, япэм хуэмыдэжу, иджы сыт и лъэныкъуэкIи хуэщIат, псэ зэрагъэн IэщэкIэ къулейт, псэ зэратхьэкъу «Iэщэу» дин лэжьакIуэхэри куэду я гъусэт. Къэбэрдейм къыздэкIуэм, дзэм адрей адыгэ щIыналъэхэри яхъунщIэрт, быдапIэхэр, дин IуэхущIапIэхэр яухуэрт.
Кърымыдзэр гува-щIэхами зэ ялъ ящIэжыну къызэрежьэнур къызыгурыIуэ Къэбэрдей хэкури а илъэситI-щым бэлэрыгъауэ щысакъым. ХьэтIохъущокъуэ Кургъуокъуэ и унафэм щIэту абыхэми бийм IущIэным зыхуагъэхьэзыращ. Ауэ, сыт хуэдэу щымытми, Тырку къэралыгъуэшхуэмрэ Урысей псом пэщIэтыфу а зэманым лъэщу щыта Кърымымрэ я дзэшхуэ зэгуэтым япэувын папщIэ Къэбэрдей тIэкIур мащIэт. МащIэми гуащIэт, къикIуэт иIэтэкъым, щхьэхуитыныгъэм псэр пигъэтIылъырт.
Кърымыдзэр Псыжь лъэныкъуэмкIэ къэсауэ щызэхахым, адыгэхэм
лIыжь-фызыжьхэр, цIыхубзхэмрэ сабийхэмрэ бгы быдэ езэгъыгъуейхэм, Афэбг хуэдэ быдапIэхэм ягъэIэпхъуащ, я мылъкур ягъэпщкIуащ, къагъэзэжмэ япэ зэпхъуэну ху Iуащхьэхэр гъэпщкIуауэ щIатIэри дамыгъэ тращIэжащ.
А лъэхъэнэхэр ару къыщIэкIынт щагъэпщкIуар, революцэм и ужькIэ (1921–1922 гъэхэм) щыIа гъеишхуэм щыгъуэ апхуэдэ ху Iуащхьэ Бахъсэн аузым къыщыщIахыжу ХьэтIохъущыкъуейр гузэвэгъуэм къызэрыхихам и хъыбар яIуэтэжу сэ зэхэсхащ. Ху Iуащхьэр къызэрагъуэтари си адэшхуэм и ныбжь, сэ фIыуэ сщIэж Къаскъул ТIэиб и анэ илъэсищэм щIигъуа фызыжьым шэхудэм кIуэцIылъу ихъумауэ къызыкъуихыжа тхылъымпIэ напэм кърагъуэта дамыгъэрт.
АтIэ дыкъызыхэкIа хъыбарым пытщэжынщи, адыгэхэр хьэзыру зыпэплъэ кърымыдзэр Къэбэрдейм и гъунапкъэм къекIуэлIащ. Ди зауэлIхэр абы Урды ауз быдэм зэрыщыпежьар хъаным къищIэщ, езыр КъэнжалышхуэкIэ къекIуалIэри абдеж щитIысыкIащ. Мо гъуни нэзи зимыIэжу къыпфIэщIу зызыукъуэдия адыгэщI хъупIэшхуэр биидзэ фIыцIэм иуфэбгъуат, зауэкIэ упэувын дэнэ къэна, уахэплъэн къудейуэ шынагъуэу.
Кургъуокъуэпщым зэчэнджэщын нэхъыжь губзыгъэхэр иIэти, абыхэм я псалъэ Iущхэми едэIуащ, езым и гукъэкIхэри абы хилъхьэжри, япэми хуэдэу, мурад гуэрхэр ищIат, ауэ ар зэкIэ къызыкъуихыртэкъым. Апхуэдэу здэщытым, цIыхум фIы ищIауэ кIуэдыркъым жаIэ, Кургъуокъуэ деж щыIа икIи гуапэу зыхущыта тэтэр гуэр биидзэм хэтти, щэхуу къакIуэри пщым хъыбар къригъэщIащ: хъаным и мурадщ, фэ пщэдей жэщ фытемыуэмэ, къыкIэлъыкIуэ жэщым езыр къыфтеуэну.
Кургъуокъуэ зэжьэр апхуэдэ гуэр хъунти, щэхуу ихъумэ и мурад щIар гъэзэщIэн щIидзащ. Унафэ ищIри псынщIэу шыд щищ къызэхуригъэхусащ. Дэтхэнэми хуэзэу мэкъу IэплIакIуэ тIурытI быдэу кIэригъэпхащ. КIыфI хъуа нэужь шыдхэр ирахужьэри, бийм и тIысыпIэм щэхуу екIуэлIащ. Абы 86
я ужь итт щIыр мыхъеяуэ къэмыскIэн жыхуаIэм хуэдэу къыхахауэ адыгэлI шуудзэ, абы я лъабжьэмрэ я джатэмрэ къаIэщIэкIыр изыщIыкIын лъэсыдзэ. Адыгэ мащIэм къракуфыну зи пщIыхьэпIэ къэмыкI, зи къарум къигъэгугъэ биидзэр ефэ-ешхэу жэщыбг хъуху зэхэсри укIуриижауэ жей куум хэтт, яшхэр яутIыпщауэ хъуакIуэу губгъуэм итт. Абы ирихьэлIэу гъунэгъуу ирахулIа шыдхэм якIэрыпха мэкъу IэплIэ тIурытIым ящыщу зырызым мафIэ щIадзэ (зыр исын щиухым деж мафIэм адрейм зридзын хуэдэу) икIи бэлэрыгъауэ жей кърымыдзэм хаутIыпщхьэ. МафIэм игъэгузавэ шыдхэр щхьэфэцыр яIэту шынагъуэу кIийуэ, лыгъэр къапылъэлъу зыхэлъэда тыркухэмрэ тэтэрхэмрэ къэхъуар къахуэмыщIэу езыр-езыру зэрыупщIэтэжырт, яш, я Iэщэ-фащэ ямыгъуэтыжу, делэм хуэдэу гъуахъуэу къажыхьырт. Хьэзыру щыт адыгэдзэр нэхущым ирихьэлIэу джатэ къихакIэ бийм ебгъэрыкIуэри хьэлэч зэтращIащ.
Биидзэм щыщу укIыгъэрэ уIэгъэу губгъуэм къинам щIыгур ясеят, кърым хъан зыбжанэми я щхьэр халъхьат, зауэлI гъэрхэр, Iэщэ-фащэр, шыхэр куэду къаIэрыхьат. Къэна биидзэр, я псэр яхьыжу, щIэпхъуэжащ. Ер зигу илъу ди щIыгум къихьа хъан Къаплъэн-Джэрий и блыгущIэт гуп и гъусэу и псэр ихьыжащ, и дзэшхуэри зыщIэхъуэпса щIыхь инри фIэкIуэдауэ, и напэр текIауэ.
Тыркум къикIа дзэм и пашэу къэкIуа Алэгъуэт паша гъумыщIэм и щхьэхъумэхэр зэтраукIэри, езыри дагъэкIуэну щрахужьэм, бгым щыхуащ. Ауэ лъэгум нэмысу бгыкум кIэрыт жыгыжьым и къудамэм фIэнэри, щIылъэм нэмысу абы фIэлIыхьащ. А бгым адыгэхэм «Алэгъуэт гъум и щыхупIэ»
фIащыжащ. ХьэтIохъущыкъуейм щыщ нэхъыжьхэм а щIыпIэр ноби ягъэгъуащэркъым.
ИужькIэ кърым хъанхэм Къэбэрдейр апхуэдэу тегушхуэгъуафIэ къащIыжакъым. ТекIуэныгъэр къэзыхьа лъэпкъым и пщы пэрыт, лIыгъэрэ акъылкIэ, абы ящIыгъужу бэшэчагъкIи Тхьэр зыхуэупса ХьэтIохъущокъуэ Кургъуокъуэ и цIэр мыкIуэдыжыну адыгэ тхыдэм къыхэнащ.
1995 гъэ, ещанэ къыдэкIыгъуэ.

ЖУРТ Биберд
Адэ лъапсэжь
Рассказ
И щхьэгъусэр зауэм хэкIуэдауэ хъыбар къызэрыIэрыхьэу, Маржынэт и дыщым кIуэжащ, илъэсипщIым ит и сабий закъуэр здишэри. Хьэлъэт а пщэдджыжьыр хьэблэ псом я дежкIэ. Хамэ къуажэ къикIа шыгухэр пщIантIэм къыщыдыхьам нэхулъэ къызэкIэщIитхъа къудейт, арщхьэкIэ хьэблэр «ду» жиIэу къызэхуэсат. Къэхъуар зымыщIэ гъунэгъухэр зэми Маржынэт, зэми лIы мыцIыхухэм еплъырт, иужькIэ я нэ нэщхъей гъащIэншэхэр дуней гуфIэгъуэр иIэу хьэпшыпхэр гум изылъхьэ Хьэжсуф цIыкIу траубыдэрти, екIуэкIыр зи сабий акъылым къимыубыд щIалэ цIыкIум тедиерт. Сабийм дежкIэ екIуэкI псори гурыIуэгъуейт. Сыт гъунэгъу фызхэр щIэгъыр? ЛIыхэри щхьэ нэщхъей?
Илъэс зыбжанэ лъандэрэ гуфIэгъуэри гуауэри зыдигуэша хьэблэ фызхэм щаIуплъэм Маржынэт и гур къызэфIэнэри ерагъкIэ зэхэпх къудейуэ жиIащ: 87 – Си дыщым сокIуэж. Хэт мыгъуэм сыхущIэсыжын мы унэ ныкъуэщIыжьым. Абы зригъэзэкIри зэгуэр и щхьэгъусэм къыхуищэхуауэ щыта IэлъэщI къуэлэнышхуэм и кIапэмкIэ и нэпсыр щIилъэщIыкIащ.
– Зауэр иухакъым, нысащIэ, апхуэдизу уемыпIэщIэкIами зы ягъэ кIынтэкъым, – хуэбзыщIакъым и гум илъыр гъунэгъу фызыжьым, зи щIалищыр зауэм хэкIуэдауэ хъыбар къызыIэрыхьам, ауэ хъыбар псоми я нэхейкIэ абыхэм жэщи махуи япэплъэм. Арат Маржынэт къыщашам зрахьэлIауэ щытари. Хьэблэр кIэлъыпыхьэу Маржынэт ежьэжащ и унэри и лъапсэри нэщIу къигъанэри. Сыт хуэдиз губгъэнрэ емыкIурэ а пщэдджыжьым абы здихьари. Ар шырэ выуэ жылэм дэтымкIи пхуэгъэхъеинтэкъым. «Си сабийр, си щIалэ цIыкIу закъуэр нэхъ зыхуей щыхуэзэнщ жызоIэ» –
Маржынэт а иужьрей псалъэхэр псоми я гум ежэлIат.
Я щхьэгъусэхэр щымыIэжу хъыбар къаIэрыхьа щхьэкIэ, загъэхъеятэкъым нэхъ бын нэхъыбэ зиIэхэми, я щхьэгъусэхэм пэплъэу щыст бын зимыIэхэу кIэзонэ тхылъ къызыIэрыхьахэри. Ахэри пэплъэрт фIыуэ ялъагъухэм, пэплъэрт щэIурэ IыхькIэ жэщхэр я лэгъунэм щагъакIуэу, я гуащэ-тхьэмадэхэм зыкърамыгъащIэу, зэгъуэкI хъуамэ, я нэпсыкIэ щIаутхыкIыу. Апхуэдэт зэманыр, хьэлъэт игъащIэ псом цIыху цIыкIум ялъэгъуам и зырызу. БлэкIми къыблэкIыжми я гур икъутэу щытт Маржынэт къигъэна унэжьыр, ар ныкъуэщIу къызэзынэкIыу зауэм кIуа Мухьэмэд и фэеплъу. Нэхъапэм, цIыхубзыр щимыкIыжым, «Маржынэт и унэ», «Маржынэт деж» жаIэу щытамэ, иджы, зэгурыIуам ещхьу, псоми жаIэрт «Мухьэмэд мыгъуэм и унэ ныкъуэщIыжьым». Апхуэдэурэ зыбжанэрэ екIуэкIауэ, махуэ гуэрым, гъатхэу, хьэблэр гъы макъышхуэ гуэрым къыдэушащ. Хэти ныкъуэзыхуапэу, хэти гъуэгурыкIуэм здытетым зихуапэурэ цIыхухэр Мухьэмэд мыгъуэм и унэ ныкъуэщIыжьымкIэ зэрыхьырт. Ялъагъур я фIэщ мыхъуу къэщтащ цIыхухэр. КIэлындор дэкIуеипIэм деж зигъэукIурияуэ зэгуэтхъыу гъырт Хьэжсуф цIыкIу, Мухьэмэд мыгъуэм и щIалэ цIыкIу закъуэр. Ар ягъэудэIун мурад яIэу и анэмрэ нэгъуэщI зылIрэ еущиерт.
– СынэкIуэнукъым! СыщыIэнукъым хамэ къуажэ! – зэрыпыхьэм хуэдэурэ кIийрт щIалэ цIыкIур.
Анэр и сабийм куэдрэ еубзэрэбза щхьэкIэ, и анэш къуажэм игъэзэжыну арэзы хуэщIакъым. Хьэблэм дэсхэри псалъэмакъыншэу екIуэкI псоми
кIэлъыплъ мыхъумэ, зыри жаIэртэкъым. Жэщым къэрэгъула гъунэгъу лIыжь Мысхьуд къызрихьэлIэжар Iуэхум и кIэрт. Дадэр зэрилъагъуу щIалэ цIыкIум абы зридзри и хьэдагъэм щIэрыпсу къыщIидзэжащ. Мысхьуд къыгурыIуат Iуэхур зыIутри, сыным хуэдэу щытт, зы псалъи и жьэм къыжьэдэмыкIыфу.
– Уэ сыкIуэну мыгъуэкъым, Дадэ! Уэ сумыгъашэ мыгъуэ, Дадэ! – зэпымыужыххэу къэIурт сабийм и макъ щтар. Зы зэман зэ зыкъищIэжри лIыжь ундэрэбжьар сабийм еущиеу щIидзащ: – Сыт, си щIалэ, апхуэдизу ущIэгумащIэр? УлIкъэ уэ, зиунагъуэрэ? Си гугъакъым апхуэдизу улIыгъэншэу уэ! АрщхьэкIэ абы жиIэхэм щыщу зы псалъэ закъуи Хьэжсуф и тхьэкIумэм ихьатэкъым, икIи макъ къарууншэ хъуам къызэрихькIэ кIийрт: – Уэ сумыгъашэ мыгъуэ, Дадэ! Уэ сыкIуэну мыгъуэкъым, Дадэ. Уэ, абы сыкIуэмэ, сылIэну мыгъуэщ, Дадэ! Мухьэмэд, щIалэ цIыкIум и адэр, зауэм хэкIуэдауэ хъыбар къащыIэрыхьам ещхьу пщIантIэм хьэдагъэм зыкъыщиIэтащ. Анэм и сабийр лIыжьым 88
къыхукIэрымычыжу щытщ йоныкъуэкъури. Хьэжсуфи, мэлхьэпIатIэм хуэдэу, дадэм зыкIэреукIэ. Зы зэман зэ щIалэ цIыкIу ундэрэбжьар къипхъуатэри Маржынэт, щытхэми сэлам къаримыхыжу, пщIантIэм дигъэзыкIыжащ. Хьэжсуфи зэпимыгъэчу кIийрт, гъунэгъу лIыжьым и цIэр жиIэурэ къаджэрт. Хьэблэдэсхэр замыгъэхъейуэ пщIантIэм дэтащ щIалэ цIыкIум и макъыр зэхамыхыж хъууэ зыкъом дэкIыху. ИужькIэ зырыз-тIурытIурэ зэбгрыкIыжащ зэмыплъыжыфу.
Мысхьуд и закъуэпцIийуэ къэнауэ пщIантIэкум ист, гуауэм икъута и гур къыхузэщIэмыкъуэжу, и къару икIутар къыхузэхуэмыхьэсыжу. Абы и тхьэкIумэм икIыртэкъым Хьэжсуф и сабий макъ кIэзызыр: «Уэ сумыгъашэ мыгъуэ, Дадэ! Уэ сыкIуэну мыгъуэкъым, Дадэ».
«Щхьэ сэ нэхъ зыкъысхуигъэзауэ пIэрэ сабийм? Сэ зым фIэкIа хьэблэм цIыхухъу зэрыдэмысыр арауэ пIэрэ? Хьэуэ, абы и сабиипсэр зыгуэркIэ къысщыгугъырти аращ! Сэ къызэнэцIырт абы и псэр».
Жэщ псом дадэр жеякъым. Игъэжеякъым махуэм илъэгъуа гукъутэм. Ар зэпымычу егупсысырт: «Сыт иджы а гъунэгъу щIалэ цIыкIум и гум сэр щхьэкIэ илъынур? Щхьэ апхуэдизу къыскIэрыпщIа гъунэгъу сабийм и гумрэ и псэмрэ?» Абы и нэгу къыщIигъэхьэжырт щIалэ цIыкIур зекIуэф зэрыхъурэ къигъэщIа махуэ псори зырызыххэу. Языныкъуэхэр пшагъуэм фIыхэкIуэдэжми, адрейхэр лIыжьым махуэ дыгъэпсым хуэдэу илъагъурт. Иджыпстут абы нэсу гу щылъитар сыт щыгъуи щIалэ цIыкIур егъэлеяуэ къыхуэгумащIэу зэрыщытам, «Дадэ» жиIэу адэшхуэм хуэдэу илъытэу, гурыщIэ къабзэкIэ, сабий гурыщIэ хуабэкIэ фIыуэ къызэрилъэгъуам. Ауэ лIыжьым и пщIыхьэпIэ къыхэхуэртэкъым щIалэ цIыкIум ар адэшхуэ дыдэу зэрилъытэр. Гъатхэ шыгъуэгу щIэгъуэти, цIыхур хадэм иужьгъат. Зыри еплъэкIыфыртэкъым зэуэ зеиншафэ къызытеуа щIапIэ нэщIымкIэ. Хьэблэм дэс псоми я тхьэкIумэм итт Хьэжсуф и гъуэг макъыр. ПщIантIэм хъумакIуэу къыдэна хьэр зигу щIэгъухэм ягъашхэрт, кIэрыхубжьэрыху гуэрхэр къратурэ. Абы ищIэ хуэдэт лъапсэм къипсыха тхьэмыщкIагъэр: нэхъапэм хуэдэу блэкIхэм якIэлъыщIэпхъуэу ебэныжыртэкъым, гъунэгъухэр къыщыдыхьэкIи и кIэр игъэкIэрахъуэу япежэжьэжыртэкъым. Щылът хъуреябзэу зишыхьауэ, и нэ сабафэхэр зэзэмызэххэ фIэкI къызэтримыхыу.
Пэжу, хьэр гъунэгъу лIыжьым ишат, арщхьэкIэ зэригъашхэу къэкIуэжри и тIысыпIэм тIысыжащ. ЕтIуанэуи ишэри ирипхащ. Ауэ япэ дыдэу кIапсэр и пщэм щриха махуэм, къыхуагъэува хьэ Iусми емыIусэу, пщIантIэм къигъэзэжащ. Ар зылъэгъуа лIыжьми хьэр и деж ишэн Iуэху зэрихуэжакъым, ишхын къыхуихьа мыхъумэ. ЩIалэ цIыкIумрэ хьэмрэ я Iуэхур лIыжьым и щхьэм итIысхьащ: «СыкIуэу къэсшэжын Суф цIыкIу?» – игу къэкIырт абы. Ауэ щIэх дыдэуи егупсысыжырт: «Хэт и сабий къуитыну? НэгъуэщI мыхъуми, Iыхьлыгъэ гуэркIэ къызгухьэу щытамэ, итIанэ…» АрщхьэкIэ а гупсысэр и кIэм хунэмыгъэсу Мысхьуд благъагъэ гуэрхэр щхьэкIэ къилъыхъуэу хуежьэрт. Апхуэдэ щимыгъуэткIэ, игу къэкIыжырт Хьэжсуф и адэшхуэ Елмырзэрэ езымрэ я быдзышэ зэрызэIулъыр: «Ар адыгэ хабзэм къозэгъ. Ауэ нобэрей хабзэр дауэ еплъыну пIэрэ абы?» Мысхьуд и хадэр щIэн зэриухыу шитI хьэхуу къищтэри Хьэжсуф и
щIапIэр ивэри нартыху трипхъащ. Хьэблэм дэсхэм къахэкIат жызыIи: «Сыт жиIэу абы къикI гъавэр Мысхьуд зэришхынур?» А псалъэмакъыр щызэхихыжым Мысхьуд и пащIэкIэ щIэгуфIыкIа мыхъумэ, екIи фIыкIи зы псалъэ жиIакъым, атIэ нэхъ ину, нэхъ гукъутэу къэIуащ щIалэ цIыкIум и макъ тхьэкIумэм имыкIыр. «Уэ сумыгъашэ мыгъуэ, Дадэ! Уэ сыкIуэну мыгъуэкъым, Дадэ!»
Пщэдджыжь гуэрым, хадэхэри ящIэу тхьэмахуитI нэхъ дэмыкIауэ, Хьэжсуфрэ хьэмрэ зэшэкIауэ бжэIупэм Iулъу нэху къекIащ. Абы псом япэу гу 89 лъызытар Маржынэт хьэпшыпыр шыдишым ехъурджэуа нанэт. Абы хьэблэр къызэхуишэсащ. Ауэ зыми дзыхь ищIыртэкъым гъатхэ дыгъэпсыр зи нэкIум иридзэу IэфI дыдэу жей сабийр къигъэушыну. Езыр къызэщыуным пэплъэу хьэблэ псори зэхэтт. Япэу хьэр къэхъеящ. Абы зыщигъазэм щIалэ цIыкIури къэушри и нэхэр къызэтрихащ. Ар мащIэу къыпыгуфIыкIри и нэхэр зэтрилъхьэжащ, арщхьэкIэ хьэр къыщытэджым езыри къэушыпащ. Илъагъур зэрымыпщIыхьэпIэр и фIэщ щыхъум, Хьэжсуф къыщылъэтри дуней гуфIэгъуэр иIэу гъунэгъу лIыжьым зыкъридзри и къару къызэрихькIэ кIиящ: – Дадэ! Хьэжсуф и гъунэгъухэм защигъэнщIатэкъым, къызэхуэсахэри зэбгрыкIыжатэкъым и анэш лIитI шууэ къэсу япэм нэхърэ нэхъ Iеижу гъуэгыу щыдахыжам. ШууитIым язым шыбгъэкIэ ягъэуа гупэ бжьыхьыр зы тхьэмахуэкIэ щылъа иужь игъэувыжри бжэгъу зытхухи ирисылIащ Мысхьуд.
ЛIыжьыр мыжейуэ гъунэгъу сабийм и Iуэхум егупсысу жэщкIэ пIэм хэлът. Нартыхур тхьэмпищ хъуат Хьэжсуф ещанэу къыщыкIуэжам. Аргуэру пхъэрыр къыкIэлъысу щрахьэжьэжым, япэхэми хуэдэу, ар хьэблэ псом щыму нэкIэ ягъэкIуэтэжащ.
Хьэжсуф щIэх-щIэхыурэ къэкIуэсэж хъуащ. Апхуэдэурэ екIуэкIащ бжьыхьэ щIыIэ хъуху. Иужь дыдэу къыщыкIуэжам абы гъунэгъухэм къажриIащ и анэр лIы зэрыдэкIуэжар.
Махуэ гуэрым Хьэжсуфхэ я пщIантIэм шызакъуэгу къыдыхьащ. Хьэблэм дэсхэми абы гу лъамытэу къэнакъым. Аргуэру хьэблэр къызэхуэсащ. ГуфIэгъуэшхуэ къыдэхъуам хуэдэу, жьыи щIэи шызакъуэгум илъ хьэпшып тIэкIур унэм щIахьэжырт, зыгуэр къэзыщтэну къызылъымысам зигъэгусэу.
А зы гъэмахуэ закъуэм щIалэ цIыкIур псыпцIэ къамылу дэжеят, фагъуэт, гуфIэгъуэ лъэпкъи и нэгум иплъагъуэртэкъым. Ауэ и адэ лъапсэжьым къызэригъэзэжам кърита насыпыр мыухыжт. Махуэм пщIантIи шыгъуэгуи къигъэнакъым зи плIанэпэ дэмыуа. Абы дежкIэ дэтхэнэ зы къэрэкъурэри лъапIэт, зыщимыгъэнщIу псори къиплъыхьырт. ЛIыжьри сабийм кIэлъыплъырт щIалэ цIыкIум нэхърэ мынэхъ мащIэу гуфIэу, зэзэмызи и нэпсыр щIилъэщIыкIыу.
– Суф, а Суф, си деж накIуэ, си псэ тIэкIу, зэгъусэу дыпсэунщ. Иджы сэри си закъуэщ: щIалэхэр зауэм хэкIуэдащ, нани сиIэжкъым, ихьащ и къуэхэм я бампIэм, си нысэ закъуэри икIыжащ. Хэт хущысын бын имыIэмэ? Бын зиIэхэри щысыфакъым. ДыщIэсынщ дызэрымыгъэзэшу. Умызэшмэ, бампIэм уимытхьэлэмэ, зэманри нэхъ гъэкIуэгъуафIэщ, си псэ тIэкIу.
Дадэр сабий епсалъэу пщIэнтэкъым. ЩIэх-щIэхыурэ Хьэжсуф лIыжьым и пщэм зришэкIырт, зыщимыгъэнщIу зрикъузылIэрт.
– Уи хадэм къикIа нартыху тIэкIури уи пкIэм искIутэжащ, Суф. Ар уимыIэххэми, сысейм къикIами дрикъунщ, слIо, дэ тIум куэд тшхын уфIэщIрэ? – ЛIыжьым щIалэ цIыкIур набдзэгубдзаплъэу къызэпиплъыхьащ, и щхьэфэм Iэ дилъэри и псалъэхэм пищащ: – Уи вакъэри лэжьэпащ, Суф. Хэт едгъэдын дунейм гуэншэрыкъ? – СщIэркъым, дадэ. – Къандыгъэ делъэIунщ. ДелъэIунщи едгъэдынщ хуэзэж техауэ. Уэ иджы лIы ухъуащ, екIуу зыпхуэпэн хуейщ. Сэ вакъапхъитI сиIэщ, ар едгъэдмэ, адэкIи ди насып жыгым ирапхакъым, тхьэм жыхуиIар хъунщ. Пщэдей нэху дыкъекIмэ цыр тетхынщ, фэIуадзэмкIэ фIыуэ тIуэтынщи Къандыгъэ хуэтхьынщ. Мудар тхьэмыщкIэм и цеищхъуэр ящэжри ар къыпхуэсщэхунщи пхуезгъэщIыжынщ. ФатIимэт пхузэригъэпэщыжынщ. Къилъагъунщ ди хьэтыр. Плъэгъуакъэ нобэ хьэблэр къызэрыпщыгуфIыкIар?
ЛIыжьымрэ щIалэ цIыкIумрэ уэршэрурэ жэщыр хэкIуэтащ. Дадэм зыкъиIэтри щIалэ цIыкIум зыхуигъэзащ: – НакIуэ, Суф, накIуэ тIысэ, жэщри хэкIуэтащ. 90
Хьэжсуф цIыкIу зрилъэфыхьырт. Апхуэдэу хъуну зи пщIыхьэпIэ къэмыкIа Мысхьуд и нэхэр сабийм триубыдэри зэригъэщIэгъуэнур имыщIэу къэуIэбжьащ. Зыбжанэрэ щыта иужь адэкIэ ищIэнур къыхуэмыгупсысу етIысэхыжащ. Дадэр хуабжьу хэгупсысыхьат. – Дадэ, кхъыIэ, ныжэбэризэм ди унэжьым сыщыгъэжей, – къэлъэIуащ щIалэ цIыкIур зыбжанэ дэкIауэ. – Хъунщ, тIасэ, хъунщ, си псэ тIэкIу, – Iущэщащ лIыжьыр.
Мысхьуд щыму щыст и куэщIым ис Хьэжсуф цIыкIу и щхьэфэм Iэ дилъэу. Абы къыхуэщIэртэкъым зэригъэщIэгъуэнур адэ лъапсэжьым и IэфIагъыр сабийм зэрызыхищIэм и инагъыр. Мысхьуд сабийм зыгуэрхэр жриIэрт, еубзэрабзэт, игу фIы хуищIырт. Иджы абы нэсу къыгурыIуат щIалэ цIыкIур апхуэдизрэ къэкIуэсэжу щIыщытар езымрэ хьэблэдэсхэмрэ зэрыармырар, атIэ щалъхуа унэм и гур къызэрыхуэпабгъэр. ЛIыжьым и псалъэхэр Суф куэд щIауэ зэхихыжыртэкъым, ар IэфIу жейрт, зэгуэр и адэм и пщэр зэриIыгъыу щытам хуэдэу, дадэм и пщэр IитIымкIи икъузауэ. Ар и адэ лъапсэжьым щыжейрт. 1977 гъэ, етIуанэ къыдэкIыгъуэ
* * * Борис
Мазэхэ жэщ
Новеллэ
Хелъафэ къалэр жей Iувым. ЕпIэщIэкIыу ягъэункIыфIыж уэздыгъэхэмкIэ унэ жейбащхъуэхэм я нэхэр ягъэупIэрапIэ. Нартыху цIынэ хуэнщIейуэ къриухуэнщIэх уэсыр, жэщ хьэндырабгъуэу пхъэхэтIэхэм фIэлъ уэздыгъэхэм епщIащ. Зы зэман ахэри мэункIыфIри къалэшхуэр кIыфI, щым мэхъу. Гугъу ехьа къалэр, махуэщIэм зыхуищIу, жейм хелъафэ. Ауэ зы щхьэгъубжэ гуэр жэщ Iэджэ щIауэ ункIыфIыркъым. ЦIыхубз щхьэцыгъуэм и куэщI илъ хъыджэбз цIыкIум и нэгур апхуэдизкIэ мамырщи, IэфI дыдэу жей пфIощI. Шэнтщхьэгуэм тес дохутырым и нитIыр абы къыхутехыркъым: сабийм и напщIэ зэрыхэлъэтми, и бэуэкIэми, сымаджэм дилъагъу псоми ар ягъэпIейтей, уеблэмэ и напIэр зэтрилъхьэу щхьэукъуэн дзыхь имыщI пфIощI. Дохутырыр хуэмурэ къотэджыжри хъыджэбз цIыкIум и джанэбгъэр етIатэ. Сымаджэм и нэ пIащитIыр къызэтрехри нэщхъейуэ анэмрэ абырэ къахудоплъей, дохутырым пыгуфIыкI хуэдэу зещI, арщхьэкIэ узым пасэу балигъ ищIа сабийм и Iупэхэр, дзэ хужьыпсхэр къыIупсу, япэхэм хуэдэу зэтежыркъым. Ину бэуэн дзыхь имыщI щIыкIэу, дохутырыр сымаджэм и гум йодаIуэ. Ешащ, пасэIуэу къарууншэ хъуащ гу цIыкIур, зэкIэлъигъэпIащIэу зихуз щхьэкIэ, лъыр къыхуехуэкIыжыркъым. Зехуз, зепIытI лы IэмыщIэм, арщхьэкIэ къарууншэ хъу зэпытщ, жьыр хуримыкъуу, сабийм и жьэр ину зэщIех… 91 * * *


… КIыфIщ, нэм къыщIэIэбэр плъагъуркъым. Ар нэхъ щхьэпэщ бжыхьым зыкъуэзыудыгъуа лIым дежкIи. Мазэр къыщIэкIыным ар ирошынэ, уэсыр къызэрыриухуэнщIэхым ирогуфIэ. ЛIыр куэбжэ цIыкIум бгъэдохьэ, Iуехри, нэкIуэпакIуэу джэдэщымкIэ еунэтI. Абы мы пщIантIэр фIыуэ ецIыху, Iэджэрэ къыдыхьащ, ауэ ныщхьэбэ къытемыплъэIамэ нэхъ къещтэ. Дыгъум джэдэщыбжэр IуегъэпкI, асыхьэтуи бабыщхэм загъэIэуэлъауэ. Ар лъэуеймкIэ мэIэбэ, гуэгушыхъум и макъыр къоIу. ЛIым ар зэщIеубыдэ, мэдаIуэ. ПщIантIэр щымщ, ауэ жейркъым. Бжэ дамэдазэмкIэ къыдоплъ фызабэр. Ар мэгузасэ: зауэм хэкIуэда и щIалэм хуигъэшха гуэгушыр яхь. ХьэдэIус триIуат. Дыгъур сакъыпэу джэдэщым къыщIокIыжри, бжэ-щхьэгъубжэм и щIыб хуигъазэурэ докIыж. Фызыжьыр кIэкуакуэу бжэм Iутщ, ауэ псалъэ жиIэн мэшынэ – псэр IэфIщ. И нэ набгъэхэм дыгъур къахуэцIыхуркъым. Дыгъури мэпIащIэ: фадэ Iэнэ зэтету гуп къыпоплъэ. Фызыжь ибэр гъыбзэр игъэшу пIэ щIыIэм хогъуэлъхьэж. … Хъыджэбз цIыкIур нэщхъейуэ къыдоплъей, жьыр хурикъуркъыми и напIэхэр къопщ.
– Мамэ, щхьэгъубжэр Iупхтэмэ…
Iуех. Ауэ жьы игъуэтыркъым. Кислород зэрыт щхьэнтэр къахь, ягъэбауэ, сымаджэр нэхъыфI къохъу. Иджы абы и нитIым гъащIэ щIэтщ. КъыщIыхьа адэм хуогуфIэ.
– Ныжэбэризэм сымылIэмэ, итIанэ сыпсэунт…
– НтIэ упсэункъэ, дохутырым ухъужауэ жеIэ… – ар хъыджэбз цIыкIум и фIэщ хъуркъым. – Сыт пшхынт, си тIасэ? – Псы сефэнт.
Жэщыр хокIуатэ. Пэшыр щымщ. Дохутырри шэнтщхьэгуэм зэрытесщ. Сымаджэм и Iэр къещтэ, лъынтхуэр къызэреуэм йодаIуэ, едэIуэху и нэгур зэхоуэ. Гур и къалэным пэлъэщыжыркъым. Сыт Iэмал? Iэмал щыIэкъым. ИщIэнIауэ къарууншэщ дохутырыр. ИтIани мэгугъэ. Мэгугъэ анэри. Хэт ищIэрэ…
Дунейр мэжей, зегъэпсэху. ЩыIэщ мыпсэху Iэджи.
– Дэ уи лэжьапщIэм дрипсэуфыркъым, – пIэкум ис фыз щхьэ бапхъэр зыIуригъэлъэдэным хуэдэу и лIым йоплъ. – Сэ нэхъ щыгъыныджэ дэнэ щыIэ? Жылэм къелыжа шубэр згъуэтыркъым, – дыщэ IэлъынкIэ бла Iэхъуамбэхэр уэгумкIэ еIэтри, – сыту сыделат, сыту сунэхъуат сэ уэ сыкъыщыбдэкIуам! –
жиIэу мэкIий.
– А уанэ мыгъуэр тезылъхьа, шуби бгъуэтынщ зы зэман, сыт зыщIэплIэжыр? – зэтриуIэфIэну яужь итщ лIыр. – СиIэр къызохьэлIэ, симыIэр дэнэ къисхын? – Адрейхэм дэнэ къыздрахыр? Уэ адрейхэм уахуэдэлIкъэ? – фызыр нэхъри къызэщIоплъэ, къотхъутхъукI, сабийхэр къэушыжащи я нэм щIэIуэтыхьу магъ, ауэ фызым зыри зэхихыжыркъым, зыри илъагъужыркъым, джатэ уIэгъэу, псалъэ гуауэхэр едз…
… Сымаджэщыр щымщ. Псори жей пIейтейм хэтщ. Пэш закъуэрщ уэздыгъэр щыблэр. ГъуэлъыпIэм илъ хъыджэбз цIыкIум балигъищ щхьэщысщ. Дэтхэнэми и гум гуауэр щожьэ. ТIур иджыри мэгугъэ, ещанэм гугъэр хихыжащ. Дохутырым хъыджэбз цIыкIум и Iэр иIыгъщ, лъынтхуэр къызэреуэм 92
щегъей… * * *


едаIуэу. Ар дакъикъэ къэс нэхъ кIащхъэ мэхъу. ГъащIэм и мафIэр мэужьых. Гум и къарур еух. Абы зепIыт-зехуз, ауэ къарууншэ хъуащи лъэкIыжIакъым. Сымаджэм и напIэ къиIэтыжыркъым, плъагъуу фагъуэ мэхъу, бауэу зыхэпщIэжыркъым. И фэр пыкIауэ, адэр къызэфIоувэ, мыкIиин щхьэкIэ, анэм и жьэр IитIкIэ иубыдыжащ, дохутырым и нэпсхэр ерагъкIэ зэтриIыгъэщ…
… И къуэм хьэдэIус хуимыщIыфа гуэгушыр шхыIэн щIагъым фызабэм … Бахъэр къызыщхьэщих гуэгушым бгъэдэс гупым фадэбжьэр яIэт.
… Шубэ лъапIэ симыIэу сэ къэзгъащIэр гъащIэ! – мэкIий фызыр. Сабийхэр гъыуэ пIэкум исщ.
… – Си Iэзэгъуэ хэлъкъым, – щэхуу нэпсыр елъэщI дохутырым. – Фыхуеймэ, мастэ хэтIумэ, зыкъыщищIэж щыIэщи…
– ХэIу, – жеIэ адэм.
Анэр щымщ.
Мастэр хеIу. Сымаджэм и нэхэр къызэтрех, хьэдрыхэ напэлъагъу къикIыжащ, блащхъуэ кIийм йоджэ: – Папэ, мамэ, – къарууэ иIэж тIэкIур зэхуехьэсыжри хъыджэбз цIыкIум адэм дежкIэ зеший, анэм и бгъафэм зыщIедзэри имыгъэбауэу и пщэр щекъузыкI. Анэ лъагъуныгъэмкIэ зимыгъэнщIауэ анэ бгъафэм зыщIикъузэурэ, абы и Iэпкълъэпкъыр щIолIэ…
Адэр и пIэм идиихьащ. Анэм и нэпс ткIуэпс къыщIэткIуркъым. Абы и нэпсыр, лъы пщтыру, гуауэм ижьэ гущхьэм тоткIуэ…
ЦIыхухэ, сыт дэ мы дунейм тетхынур! ЦIыхухэ, зэнэзэпсэу дывгъэпсэу! 2000 гъэ, етIуанэ къыдэкIыгъуэ
* * * Къурмэн
Мырсыт
Рассказ
Пщыхьэщхьэм лэгъупэжь Iэюб ди куэбжэм къыIухьащ: «Фатихь!» жиIэри къызэджащ. ПщIантIэр зэрыспхъэнкI пхъэхуей жыхапхъэр бжыхьым кIэрызгъэувэри лIыжьым сыпежьащ. КъыщIысхуейр сымыщIэу, си гур гузавэу сыбгъэдыхьащ абы. Iэюб къызэупщIащ:
– Къущхьэхъум мэлыхъуэу унэкIуэну ухуей? НакIуэ, гъэмахуэр къуршым щыбгъэкIуэнщ, трудодени къэпхьынщ. Дэ зы щIалэ жан ди мыгъусэу хъунукъым. Уэ си дзыхь птелъти аращ сыкъыщIыпхуэкIуар. Аращи, уи хьэпшыпыр зэщIэкъуи пщэдджыжь жьыуэ ди деж ныIухьэ.
Къэзмыгъэгугъапэурэ жэуап естыжащ:
– Ди анэр губгъуэм къикIыжмэ, жесIэнщи, сыниутIыпщмэ, сынэкIуэнщ. – Iэюб куэбжэм IуигъэзыкIыжа нэужь, жыхапхъэр къасщтэри си 93 Iуэху иужь сихьэжащ. Сэ къызэхъулIам сригуфIэт: Къущхьэхъум сызэрыкIуэнум, абы щыслъагъунум. Зауэ нэужь зэманти, ди унагъуэр ерыскъыкIэ зэтегъэпсыхьатэкъым, унагъуэм щыщхэм гъэмахуэ псом зы цIыху яхэщIмэ, ар ди анэм и дежкIэ нэхъ тынш хъунут. А зы закъуэрат щIалэ цIыкIуиплIыр дызыгъашхэр. Трудодень къэсхьмэ!.. Ар сыт и уасэ! Бжьыхьэм гъавэ щагуэшкIэ тхылъым си Iыхьи итынущ. КIэртIофу, нартыхуу, гуэдзу къытлъысыр ди анэм къыщригъэшэчкIэ, ар сытым хуэдэу гуфIэну! «Си сабийхэр цIыху хъууэ хуежьащ», жиIэнщ. Апхуэдэу гукIэ куэд зэзгъэзэхуэну къыщIэкIынт, Мырсыт мыхъуамэ.
ПщIантIэр спхъэнкIыурэ бжыхь лъабжьэм сыщынэсым, хьэр жьауэм къыщIэтэджыкIащ, жыхапхъэм езгъэIэт сабэм ерагъыу и щхьэр хиутхыпщIыкIыурэ. Асыхьэтым сигу къэкIащ «Iэюб хуит сищIтэмэ, Мырсыти Къущхьэхъум здэсшэнт. Зы мыхъуми унэм щимыгъуэт къупщхьэ гуэр пщыIэм къыщылъысынт».
Си анэри арэзы хъуащ Къущхьэхъум сызэрыкIуэнумкIэ. Жэщ ныкъуэ хъуху мыгъуэлъыжу абы сигъэхьэзыращ: вакъэ гъурыжь гуэрхэр пкIащхьэм къридзыхыжащ, игъэщIытэри зэщIидэжащ, гъуэншэджыжь гуэри зыщIыпIэ къыкъуилъэфыжри къату зэтридыжыхьащ.
Пщэдджыжь нэхущым сэ сыщIэпхъуэри Iэюб жесIащ сызэрыхьэзырыр икIи сеупщIащ хьэри здэсшэ хъунумэ. Мырсыт здэсшэну хуит сызэрищIар етIуанэ гуфIэгъуэшхуэ схуэхъуащ.
Махуэр хуабэт. Мэлыхъуэгъу сызыхуэхъуа лIыжьитIым, Iэюбрэ Хьэжмуратрэ, хъушэр хуэмурэ яхурт. Сэ ахэм я ужьым ситу хьэпшыпымрэ гъуэмылэмрэ зэрылъ выгур схурт, и бзэгур къилэлу, Iупсыр къыIурыхуу Мырсыт гум и ужьым иту накIуэрт. Зэи къэувыIэти псынщIэ-псынщIэу бауэт, аргуэру гум нылъэщIыхьэжырт. Сэ абы сеплъыхукIэ си гур щIэузт. Апхуэдизу ар уэдти, бацэ ипхъыжыни лъэкIтэкъым, и къупщхьэхэр и фэ улэуам зэкIэриIыгъэт.
Ещанэ махуэм цIыхухэри Iэщри дезэшауэ декIуэлIащ егъэзыпIэ тхуэхъуну бгыжьым. Бгы лъабжьэм иIэ бгъуэнщIагъ гъущапIэ тIэкIум дэ мэкъущIэуфэ щыдгъэтIылъащ, арат гъэмахуэм псэупIэу диIэнур.
Къущхьэхъур хуабжьу сигу ирихьт. Псом хуэмыдэу пщыхьэщхьэмрэ пщэдджыжьымрэ пхуэмыIуэтэн дахагъ ин гуэрым сыдихьэхырт. Бгыщхьэ дзакIэ жанхэр зэкIэлъхьэужьу кхъухь чырэм ещхьу хы щхъуантIэ гъунэншэм щесхэу къыпфIэщIт. Пшэ хужь гуэрэнхэр къуршыщхьэ лъагэхэм я щыгум къыщхьэщыхьэмэ, пшэхэр парус жьым игъэпщауэ «кхъухьхэм» ящхьэщыт хуэдэт. Къуршым и жэщыр хуабжьу кIыфIщ, ара хъунщ вагъуэхэр пIащэшхуэу уэзыгъэлъагъур. Апхуэдизу вагъуэхэр мэупIэрапIэри, къыпфIощI
Iуданэ псыгъуэ цIыкIукIэ уафэм кIэрыщIауэ зыгуэрым хуэмурэ щIиупскIэу. ЩIыпIэ-щIыпIэхэм жыжьэу къыщоблэ мэлыхъуэхэм я мафIэр. Къыщоблэ бгырысхэм Iэщ гъэхъуным зэрыщIадзэ лъандэрэ я Iэхъуэгъу мафIэр, дэтхэнэ гъуэгурыкIуэ ешари къэувыIэу зигъэпсэхуну бзийхэмкIэ Iэ ищIу къыхуриджэу. А мафIэр зэгуэри Iэхъуэхэм ягъэужьыхкъым.
ЗыщIыпIэ жыжьэу къиIукIыу жэщ кIыфIым щызэхыбох мэлыхъуэхьэ банэ макъыр. ПщыIэхьэхэр пщIэншэу зэи илъкъым, дауи, кIыфIым зыхигъапщкIуэурэ дыгъужьыр мэл хъушэм гъунэгъу къыхуохъу. Хьэм и банэ макъыр игъэужьыхыу зыгуэрым фочыр хиунэщIащ кIыфIым, дыгъужьыр IуигъэщтыкIыу. Жэщ уафэр напIэ IэтыгъуэкIэ зэгуипхъуащ шэ икIам.
А дакъикъэм бгыхэр зджызджащ, джэрпэджэж макъымкIэ ахэр къэгуоужащ: «Сыт къэхъуар?!» Аргуэру къуршри хъупIэри щэхущ, щэхущ губгъуэм ит шыбз гуартэхэри, щэхущ жэщ плъырхэм я фочхэри. 94
Гъэмахуэ жэщыр зы жеипэ нэхъ умыкIуу блолъэт. Дунейм джанэ фIыцIэу щыгъ жэщым и вагъуэ щIыIухэр нэхущым етIатэри, хуэмурэ къуршхэр къоуш. Сэ пэгуныр сIыгъыу лъагъуэ цIыкIум сытету псыхьэ сокIуэ, уэсэпсым гъуэншэдж лъапэр «пежьыщIыкI». Сэ адыгэхэм жаIэу куэдрэ зэхэсхащ пщэдджыжьым жьыуэ къибгъахъуэ псым дэщIыгъуу насыпри къибгъахъуэу. Псы пэгуным си Iэблэр хишу къэзгъэзэжащ. Пэжу, сыт насып сэ сыкъэзыгъэувыIар? Дыгъэм и нурыр къуэкIыпIэ дыхьэрэным къыкъуешиикI. Си пэгун IупщIакIэм къыфIидзэри дыгъэм нурыр ишэщIащ, дыщэ шыкIэпшынэм телъ чыданэу. Бзухэм я уэрэдыр дыгъэ нур шэщIам нэрымылъагъуу зыгуэрым къригъэкIыу къыпщохъу. Къуршым и нэхущыр зыхэпщIэныр ара хъунщ насыпыр.
Си Мырсыти сэри фIыуэ къыдэзэгъат Къущхьэхъур. ЛIыжьитIым сытым щыгъуи сигу ягъэфIт, сагъэгушхуэт, къуршым и гъэмахуэ дахэр нэхъри къысхуагъэщIэращIэт. Мырсыт и Iуэхури дэгъуэт – Iусыр ерчыну игъуэтт. Нэхъыжьхэр шхэмэ, нэхъыщIэ хабзэу сэрат Iэнэр Iузыхыжыр, мырамысэ Iыхьэми къупщхьэми Iэнэм къытена псори Мырсыт езгъэшхт сыщхьэщыту, адрей хьэхэр къыхуимылъын щхьэкIэ. Iэюбрэ Хьэжмуратрэ гу къылъатат си хьэм сызэрегугъум. Езыхэм къызжаIэт: «ФIыуэ гъашхэ уи хьэр, ар дэнэми хьэ губзыгъэкъым». Мазэ хъуатэкъым Мырсыт Къущхьэхъум зэрыщыIэрэ, ауэ сытым хуэдэу зиужьыжат абы! И кIэми и джабэхэми кIэрыгъуэжауэ щыта бацэжьхэр кIэрыщэщыжат, ар къыщIэщыжат хьэщхъуэ дахэшхуэу, и цыр лыдыжу. Цырхъ макъ зэрызэхихыу, и тхьэкIумитIыр дзасэу игъэкIт, и щхьэр лъагэу иIэтт, и бгъэгуху иныр къригъэкIти гушхуэу зиплъыхьт. Мырсыт, къалэну зыхуигъэувыжам хуэдэу, сакъыу и нэ жанхэмкIэ хъупIэр зэщIищыкIт, махуэм и кIыхьагъым етIысэх имыIэу мэл хъушэм и хъуреягъыр къикIухьт. ЖэщкIи и нэбдзыпэр къехтэкъым. Дыгъэр къыщыщIэкI сыхьэтрат хьэр щыжейр. Хъушэр щытезгъэкI дакъикъэм, сэ седжэу къэзгъэтэджа хуэдэ, зыкъиIэтыжти сегугъуу хузэхэсщIа Iусыр ишхт, итIанэ арэзы дыдэу сщIыгъуу нытекIырт пщыIэм. МахуэкIэ тIэкIу сыщетIысэхкIэ хьэр зэсшалIэти седэхащIэт, и щхьэм Iэ дэслъэурэ сеупщIт: «Уезэша, Мырсыт? Ди дежхэр уигу къэкIа?»
ЖысIэр къыгурыIуа хуэдэ, и щхьэр къиIэтт, и нитIыр си нэгум къриубыдэти къызэплът, иужькIэ, «АтIэ» жиIэ хуэдэ, и щхьэр ирихьэхыжт. Апхуэдэу Мырсытрэ сэрэ ди зэпсэлъэныгъэр ирикъуа нэужь, дызэбгъэдэкIыжти хъушэм и гъунэ зырызыр къэткIухьт.
И мыхабзэххэу зы махуэ гуэрым Мырсыт кIуэдащ. Сыт хуэдизрэ семыджами, къыкъуэкIыжакъым. Пщыхьэщхьэм згъэхьэзыра Iусыр адрей хьэхэм Iэнлъэжьым ирагъэкъэбзыкIри зэбгрыкIыжащ. МахуитIкIэ сызэшу си закъуэу хъушэм сыпэрытащ. Ещанэ махуэм хъупIэм ситу хьэр къызбгъэдэлъэдэжащ. Ар гуфIэрт, зыкъызиупсейрт, си Iэм, си напэм къебзейрт, зэи щIэпхъуэти си хъуреягъыр къижыхьт. Аргуэру зыкъызидзт. Мырсыт и пщэм аркъэн цIыкIу илъу щыслъагъум, си макъыр згъэлъагэурэ жесIащ: «Зэ увыIэ, Мырсыт!» Сэ зэ щхьэкIэ си гугъащ ар зыгуэрым иубыду ирипхауэ, итIанэ къаIэщIэкIыжу къыщIэпхъуэжауэ. АрщхьэкIэ сегупсысыжащ ар зыми зэримыубыдыфынум. Аркъэныр зэпызупщIыну сыщыхуежьэм, хьэм и жьэгъу цы кIырым къыхэмыщу тыкъыр гуэр си Iэ сэмэгум къыIэщIыхьащ. Сэ пIащэфI скIэрыщIар къисхри аркъэныр зэпызгъэлъэтащ, зэкIуэцIыпха цIыкIури къэстIэщIащ. ИкIи къыкIуэцIысхащ тетрадь напэм итха письмор: «Фатихь, Мырсыт къэкIуэжри зы махуэкIэ щыIащ унэм. Къущхьэхъум нэкIуэжыну ныщIэпхъуэжауэ щыслъагъум, къезджэри письмор и пщэм быдэу исщIащ. Сыту дахащэ хъужа Мырсыт! СымыщIэххэу ди пщIантIэм къыдэлъэдэжри къыздэджэгуу щыщIидзэм, ерагъыу къэсцIыхужащ. Япэ щIыкIэ Iейуэ сигъэшынат. Абы зы гуфIэгъуэ иIэу къыздэджэгути, плъэгъуащэрэт, Фатихь! ИтIанэ, мамэ мэгузавэ уэ щхьэкIэ, еджапIэм щIыхьэжыгъуэр къоблагъэри, къыкIэрымыхуу къехыжыфащэрэт, жеIэ. Ди абрикосеижьым къикъутэу 95 хъуащ, и къудамэхэр щIым къегъэтIылъ. Къущхьэхъум гъэщIэгъуэн Iэджэ щыплъагъуу къыщIэкIынщ. Си гум укъэкIащ, нэхъ псынщIэу къехыж».
Письмор къитхат илъэсибгъу зи ныбжь си къуэш нэхъыщIэ цIыкIу Барэсбий. Письмом сыт итыр жиIэу къызэупщI хуэдэ, Мырсыт кIэбдзкIэ щысу къысхудэплъейт. Зызгъэщхъри и щхьэм Iэ дэслъэурэ седэхэщIащ: «Ди унагъуэр къэплъагъури укъэкIуэжащ, сэри я узыншагъэ хъыбар къысхуэпхьащ. УкIуэда си гугъэри сигу хэщIат».
Пщыхьэщхьэм Мырсыт си гъусэу хъушэр егъэзыпIэ бгыжьэм къыщыщIэзгъэхьэжам лIыжьхэр къызэупщIащ:
– Уи хьэр дэнэ къикIыжа, Фатихь?
Сэ ахэм яжесIащ Мырсыт унэм лъагъунлъагъу зэрыкIуэжар, ди деж я узыншагъэ хъыбари къызэрысхуихьар.
Къущхьэхъум и махуэ уэфIхэм уэлбанэ кIыхькIэ захъуэжат. Махуэ бжыгъэ куэд хъуауэ пшагъуэ фIыцIэр хъупIэм хьэлъэу телът. Пшагъуэм зэ зиIэтыж хуэдэу зищIт, аргуэру нэхъри бэмпIэгъуэу зыкъызэхиуфэжт. Iэхъуэхэми Iэщми яужэгъуат кIэ зимыIэж уэшх щIыIэр. Iэхъуэхэр зэIущIэмэ, япэу зыщIэупщIэр тутын гъущэрэ мафIэдз гъущэрэт. Iэюбрэ сэрэт мэлхэм къабгъэдэнар. Хьэжмурат и Iыхьлы гуэр щымыIэжу ныхуаIуэхури жэназыщI къехыжат. Махуэ уэлбанэ хьэлъэхэм Iэюб си закъуэу сигъакIуэтэкъым мэлыхъуэ. Езыри накIуэти зыр и пэм, адрейр хъушэм и кIэм иту мэлхэр дгъэхъуакIуэт. А махуэхэм хьэлъапIэр Iэюб и плIэ дэхуэт: махуэ еным уэшх щIыIэм зэрыхэтауэ жэщми и нэбдзыпэ къемыхыу мэлхэр иплъырт. Уэлбанэ жэщхэм дыгъужьыр ерыщ щIэхъура хъунт, сэ, зи ныбжьыр илъэс пщыкIущ иримыкъуа щIалэ цIыкIум, дзыхь къыщIысхуимыщIыр.
Зы пщэдджыжь гуэрым нэхъ пасэIуэу Iэюб сыкъигъэушащ.
– А, Фатихь, сэ сысымаджэщ, маржэ хъужын, пщафIи уэри дэгъуэу шхэ, хьэхэри гъашхи мэлхэри тегъэкI. Сакъ! Убэлэрыгъыну Iэмал зимыIэщ. Нобэпщэдей Хьэжмурати къэсыжынкIи хъунщ, губзыгъэ цIыкIуу щыт.
Псэлъэн къызэрехьэлъэкIыр сщIэуэ, лIыжьыр щэIуу щIэуфэм хэгъуалъхьэри щIакIуэр зытрипIэжащ.
Пшагъуэ фIыцIэ Iувым уи япэ лъэбакъуитхукIэ итыр уигъэлъагъутэкъым. Уэшхыр къызыпхытIэтI пшагъуэм апхуэдизу хьэлъэу щIым зытриIубати, сыт хуэдэ жьыбгъэшхуэ къемыпщами трихужыну уи фIэщ хъутэкъым. Хъушэм и пэм сыкIуэмэ и кIэр слъагъутэкъым. Зы мэли сымылъагъужу я гъуэ макъ къудейм къыщыкIэлъыскIухь щыIэт. Адрей хьэхэр сщIыгъуу къытекIатэкъым, ди гъунэгъу пщыIэм я хьэхэр щыбанэм абыкIэ ежэкIри къэнат. Мырсыт и закъуэт си гъусэр. Уэсэпсым зэпиутыкIыжауэ, абы мыбэлэрыгъыжу мэлым и хъуреягъыр къикIухьт. Щыуэлбанэм деж мэлхэм ерыщу къакIухь, тIэкIуи зэтеувыIэкъым. Сэ сешащ, гуоун куэдми си макъыр ирахащ. Апхуэдэурэ махуэр кIуащ. Ярэби, емыкIу къэзмыхьу хъушэр ныщхьэбэ егъэзыпIэм
схунэгъэсыжатэмэ, жысIа щхьэкIэ, хъуакъым – пщыхьэщхьэм Iуэм къихьэжар хъушэм и зэхуэдитI къудейщ.
ЖысIэнури сщIэнури къызгурымыIуэу Iуэбжэр еспхыжри, мафIэр къысщIэнауэ лIыжь сымаджэм и деж сынэсащ Iуэхур зытетыр жесIэн си мураду. АрщхьэкIэ псалъэ жысIэн дэнэ къэна, си бзэр иубыдащ, си кIуэцIыр, мыл щIыIэ кIанэшхуэ езгъэнэхам ещхьу, къиупщIыIукIт. Дакъикъэ гуэр сыщытауэ, гугъу ехьу къыдришейуэ Iэюб къызэупщIащ:
– Хъушэр узыншэу къекIуэлIэжа?
Къарууэ сиIэр си кIуэцIым къыщыстхъунщIыжри, си гур, си бгъэр къызэпхиудыным хуэдэу къеуэурэ, жэуап естыжащ:
– АтIэ! КъекIуэлIэжащ! – си макъыр зэрызгъэлъэгами гу щылъыстэжар иужькIэщ. Iэюб нэгъуэщIкIэ къызэупщIакъым – уз хьэлъэм щэху ищIыжащ.
Сэ фэнархэм фэтыджэн ярыскIэри пызгъэнащ. I Iуэм ибгъу зырызым пыслъащ. Зыр сэ къасщтэри сежьащ. Зысплъыхьа щхьэкIэ, си Мырсыти е 96
адрей хьэхэм ящыщи слъэгъуакъым. Си гугъащ аргуэру Мырсыт унэм щIэпхъуэжауэ. Куэд сымыкIуу вакъэжьитIри зылъыздзащ нэхъ псынщIагъуэ зысщIыну. Зыри гугъапIэу щыIэтэкъым. ПсынщIэу сежьащ, фэнар щIэзгъэнар сIыгъ пэтми, си нэм щIы имылъагъуу.
Сэ зыт сызэгупсысыр: «Мы къысщыщIа тхьэмыщкIагъуэм и кIэр дауэ иухыну? Мы бэлыхь лажьэр си анэм зэхихмэ дауэ хъуну? Сымаджэ хьэлъэу хэлъ лIыжьыр-щэ?! Абы щIалэ жанщ жиIэри и дзыхь къыстелъу сыкъыдишащ. Сыт сщIэнур, сыт жысIэнур мэл щищым щIигъу дыгъужьым зэтришхыхьмэ?» СыкIуэт, уэшхыпс щIыIэр къызэжэхыу.
СыздэкIуэр си нэм имылъагъуу бгы гуэрым сыщхьэщыхьащ. А дакъикъэм сызытет бгым джэрпэджэжу ирижащ пщIэу гуIэ макъ. Макъыр си щIыфэм ирижащ. ПщIэу макъыр бгы лъащIэ къуэ куум аргуэру къыдэIукIащ. Хьэфизым хуэдэу башымкIэ сыIэбэрабэу срикIуэт ехыпIэ гуэр къэзгъуэтын си гугъэу. Си насыпти, пшагъуэр кIащхъэ хъууэ хуежьащ. Куэд щIауэ сымылъагъужа мазэри пшэм къыпхрыплът, а дакъикъэхэм бгым дыхьэпIэ иIэмэ
къэслъагъуну сыпылът. АрщхьэкIэ пшэ фIыцIэжьхэм мазэр щIагъэмбрыуэжт, сэ къызэиж хуэдэ. Аргуэру мазэр къафIыщIэпщыжт. ИкIэм-икIэжым зы къару гуэрым пшэхэр ирихьэхыу хуежьащ, зыгуэрым щышынэ хуэдэ, къурш нэкIухэмкIэ екIуэсэкIт. Мазэгъуэ изым нурхэр щIым къытрикIащ. Си лъакъуэ лъапцIэхэр мывэм зэрызэгуиудыр зыкIи зыхэсщIэтэкъым, си щIыфэм ирижа пщIэу макъыр къыздиIукIам сынэсын хуейт. ПщIэу макъыр сэрат зэджэр. Псыхъуэм сыкъыщыдэхутам, псы Iуфэм сыIутурэ зэрыслъэкIкIэ сыжэу езгъэзыхащ. Къущхьэхъум и хьэуа хьэлъэр схурикъужтэкъым. Сэ пIывсыв макъ зэхэсхащ икIи зэуэ сыкъэувыIащ, бгым натIэкIэ сыжьэхэуа хуэдэ. СызыщIэдэIукIащ, аргуэру даущыр къэIуащ. Сэмэгу лъэныкъуэмкIэ бгыжьым сыкIэрыплъащ. Мывэшхуэм джэдэхъу пашэр тетт, и лъакъуэхэмкIэ мыващхьэ зытетым теуэу, и пэщхъыныр кIэщI-кIэщIурэ игъаджэу. Мывэ лъабжьэм мэлхэр щIэтт щтэIэщтаблэу. Сигу къэкIыжащ – уэлбанэ кIыхьыр зыужэгъуа джэдэхъу пашэр бгъуэнщIагъ гъущэ лъыхъуэну къежьат, мэл хъушэм и ныкъуэри абы къыкIэлъыкIуат. «Джэдэхъу!» – сыщIэгуоуащ пашэм, гъунэгъу дыдэу сыбгъэдыхьа нэужь. Ауэ джэдэхъум мывэм къехын и гугъэххэтэкъым, и лъэбжьанэ быдэхэмкIэ нэхъри лъэщу теуэрт. Мэлхэри къысхуIухуакъым, дэтхэнэри и кум зэрыхэпщхьэным хущIэкъуу мывэм и хъуреягъкIэ къызэрехьэкIхэт. Ахэр зыгуэрым щышынэт. Си хъуреягъыр зэпэсплъыхьащ, къысщхьэщыт бгышхуэми сыдэплъеящ: пшэхэр IэшкIэ-IэшкIэурэ бгыхэм зэрыкъухьэт, мазэм нэхуу иIэ псори псыхъуэм къыдикIэрт. Си нэр зэуэ техуащ псы цIыкIум и адрей нэпкъым шэджыдзэхэр Iуву зэрыIутым, икIи фIыцIагъэ гуэрхэр зэхэлъу къэслъэгъуащ. Сыкъащтэри псынщIэу псы цIыкIум сызэпрыжащ, дыгъужьым мэлхэр илIакIэ сыгугъэри. Си Мырсыт я кум дэлъу дыгъужьышхуитI щылът, щым язи бэуэжтэкъым. Мырсыт и дзэр зы дыгъужьым и къурмакъейм хэукIат. Езы Мырсыт и кIуэцIыр зэрыщыту къилэлт. Адрейм и пщафэр хэтхъат, наIуэт ар нэхъапэ Мырсыт зэрилIар. Хьэр бгъэхэм ямыуIуну мывэ дурэш куум дэслъхьэри сыкъежьэжащ.
Iэщыр егъэзыпIэм къэзгъэсыжащ. Нэхущым зыкъызэщIичу хуежьат. ЛIыжьыр зэрысымаджэти зыми гу лъитакъым, уеблэмэ даущи зэхихакъым. ЩIэуфэм сыбгъэдыхьэри сыщIэупщIащ: «Дауэ ущыт, тIэкIу унэхъыфIкъэ, Iэюб?» «Уэлэхьэ, сымыщIагъуэ, си шынэхъыщIэ. Уэ умыбэлэрыгъ, Хьэжмурати къэсыжыну хъунщ мыгувэу», – къитыжащ жэуап щIакIуэм къыщIэщэIукIыурэ. Сэ мэл гъунэм сыкIуащ, щIакIуэ гъущэр зытезубгъуэри. Жейм сызэришэт, ауэ сыжей хъунутэкъым. Нэху щыгъуэ зэманхэм Iэхъуэхэми, хьэ къэрэгъулхэми, Iэщми жейр IэфIу къаIуроблэ, апщыгъуэхэм дыгъужьхэр Iэщым къатоуэ. Дыгъэм и нурхэмкIэ къуршыщхьэ дзакIэ жанхэм зыкъыкIэрищIэурэ къыдэкIуэтейрт. МахуэщIэр къакIуэрт.
Хьэжмурати къыдэкIыжащ, Iэюби къэтэджыжри, лъапэ махуэ кърихьэжьэжыну дехъуэхъуащ. 97 Мазэ къэс, зэрахабзэу, хъушэр ябжащ дамэдазэу гуэзнэч набжэ зэвым зырызу дагъэжурэ. ИкIи зы щхьи хущымыщIэу къыщIэкIащ. ЕджапIэ щIыхьэжыгъуэр къэгъунэгъуати, лIыжьитIым яжесIащ:
– Сэ унэм сыкIуэжынщ иджы, мыгувэу гъэ еджэгъуэм щIэддзэжынущ.
Iэюб къызбгъэдыхьэри си щхьэм Iэ къыдилъэурэ къызэдэхэщIащ:
– Дэгъуэщ, си шынэхъыщIэ, гугъу укъыддехьащ. Тхьэм уигъэпсэу! Гъуэгу махуэ, ехъулIэныгъэр тхьэм къуит. ФIыуэ еджэ!
Хьэжмурат си Iэр къиубыдыжурэ къызэупщIащ:
– Дэнэ щыIэ уи хьэр? Слъагъужкъыми?
Сэ жэуап естыжащ:
– Ди дежхэм яхуэзэшамэ, щIэпхъуэжагъэнщ аргуэру.
Абдежым жэщ хьэлъэр сигу къэкIыжри сыкъыхэщтыкIащ, ауэ зыми гу къыслъитакъым.
Къущхьэхъум сыкъикIыжри си закъуэу ди пщIантIэ сыкъыдыхьэжащ. Барэсбий купщIэIэфI икъутэу мывэ дэкIуеипIэм тести къыщылъэтри IэплIэ къысхуищIащ, гуфIэщауэ жиIэнури имыщIэу. ИтIанэ абы пщIантIэр зэпиплъыхьащ, нэхъапэм хуэдэу, Мырсыт къуагъ гуэрым къыкъуэжу, къыдэджэгуу зыкъридзынкIэ гугъэу. Ауэ дэ тIум ди закъуэу дакъикъэ гуэркIэ дыщыта нэужь, къызэупщIащ:
– Дэнэ щыIэ Мырсыт, Фатихь?
– Уи жагъуэ умыщI, Барэсбий, зы мэлыхъуэ гуэр хьэм къехъуапсэри къызэлъэIуати, къыхуэзгъэнащ.
Барэсбий и жьэ цIыкIур Iурыхуауэ къызэплъырт, и нэ пIащэхэри нэхъри ин хъуауэ, итIанэ жиIащ, кIыхьу зэпишурэ:
– Уа-а-а, щхьэ епта?
1996 гъэ, еханэ къыдэкIыгъуэ
* * * СэIимэт Мыл джанэ Рассказ Зыми сыкъимылъагъуу, симыгъэпIейтейуэ тIэкIу зызгъэпсэхунщ, жысIэри сетIысэха къудейуэ, телефоныр къеуэу щIидзащ.
– Ало, – къиIукIащ трубкэм сэ фIыуэ слъагъу, куэд щIауэ сцIыху лIыжьым и макъыр. – Уи махуэ фIыуэ, дауэ ущыт, си хъыджэбз?
– ДыфIщ, дыузыншэщ, Мурат. Фэ дауэ фыщыт? Фузэ сыт хуэдэ? – сеупщIащ лIыжьым.
– Псори дыхъарзынэщ. Тхьэмахуэ махуэм ди деж укъызогъэблагъэри, ухущIыхьэнумэ, кхъыIэ, къакIуэ, – лъаIуэрт лIыжьыр.
– Хъунщ, сынэкIуэнщ, Iэмал имыIэу сынэкIуэнщ, ауэ сыт къэхъуар, зы щхьэусыгъуэ гуэркIэ себгъэблагъэмэ, зыхуэзгъэхьэзырын щхьэкIэ, сынолъэIу, Мурат, сщумыбзыщI.
– Зыри пщызбзыщIыркъым, си хъыджэбз цIыкIу, икIи зыри къэхъуакъым, мыпхуэдэ гъатхэ мазэ дахэм къэхъу хъунухэри зыгъэпсэхугъуэ, дахэгъуэ, гукъэкIыжхэщи, зы хъыбар гуэр сигу къэкIыжауэ Фузэ уэрэ вжесIэну аращ, уэ хъыбархэр фIыуэ зэрыплъагъур сощIэри. КъакIуэ, ущIегъуэжынкъым.
7 Заказ № 7 98
Мурат си адэм илъэс куэдкIэ и ныбжьэгъуфIу щытати, сэ сыгуфIащ, си гуапэ дыди хъуащ абы сызэрыригъэблэгъар. А лIыжьыр езыр, зэ плъэгъуамэ иджыри сыхуэзащэрэт, жыхуаIэ цIыхухэм хуэдэт. Абы и гуапагъым, и хьэлэлагъым, и гупсысэмрэ и псэлъэкIэмрэ апхуэдизу узыIэпашэрти, жэщи махуи хъыбар жебгъэIэу, бгъэпсалъэу убгъэдэсыным хуэдэ щыIэтэкъым. Муратхэ я деж сыщынэсам, шэджагъуэ хъупатэкъым. Дыгъэ къепсыр псэм ехуэбылIэу гъатхэ махуэти, къуалэбзу цIыкIухэм зэпеуэу уэрэд зэрыжаIэм сыдихьэхауэ седаIуэу зыбжанэрэ сыщытащ унэм сыщIэмыхьэу. УнэмкIэ зэрызгъазэу, Мурат и щхьэгъусэ Фузэ сыкъилъагъури гуфIэжу къыспежьащ.
– Сыту фIыт укъызэрыкIуар, нобэ лIыжьым уэрэ сэрэ зы хъыбар гуэр дригъэдэIуэну гукъыдэж иIэщи, накIуэ ныщIыхьэ, – жиIэурэ унэм сыщIишащ. Мурати пщэфIапIэм къыщIэкIри IэплIэ гуапэ дыдэ къысхуищIащ.
– Нобэ тхьэмахуэ зыгъэпсэхугъуэ махуэщ, модэ мо ди пэшышхуэмкIэ дыщIэсынщ, – жиIэурэ езыр сяпэм иту пэшым дыщIыхьэри, сэ шэнтжьей щабэм сригъэтIысхьащ, езыри адрей шэнтжьейм итIысхьащ. Си лэжьыгъэм, ди Iуэхухэм дытепсэлъыхьу тIэкIурэ дыщысауэ, Фузэ къыщIыхьэжри, Iэдэбу лIыжьым еупщIащ: – Шэджагъуашхэр хьэзыр хъуащи, къэсхьын? – Къэхь, зиунагъуэрэ, хъарзынэкъэ ар и зэманым хьэзыр зэрыхъуар.
Фузэ псынщIэу Iэнэр къиузэдри, IэфI дыдэу щыри дышхащ. ИтIанэ Мурат си дежкIэ зыкъигъазэри жиIащ: – Уэлэхьи, си хъыджэбз, нобэ хуэдэ дыдэу, дыгъэпс махуэу къэхъуауэ щыта зы хъыбар гуэр сигу къэкIыжащи, Фузэ уэрэ вжесIэжыну мурад сщIамэ. Ар къызэрыхъурэ куэд щIами, псы Iэджэ ежэхами, си гум илъщ сщымыгъупщэжу, зэи сщыгъупщэжынуи къыщIэмыкIын сыпсэухукIэ.
– Уэ, Мурат, хъыбархэр гъэщIэгъуэн дыдэу жыбоIэжри си гуапэу сынодэIуэнщ, – жысIащ.
Мурат дадэ цIыху лъагэт, и набдзэ Iувхэмрэ и пащIэмрэ бжьыфIафэ къытрагъауэрт, и нэгум угъурлыгъэ ин къищырт. И нэхэр сыт щыгъуи гуфIэрт, ар и псэлъэгъум и нэгум хуиту имыплъэу псалъэртэкъым. Абы жиIэрейт: – Зи нэгум уизымыгъаплъэ цIыхур угъурлыкъым.
Ар и IэпкълъэпкъкIи, и ныбжьым хуумыгъэфэщэну, зэкIужт, лIыжь хъуа пэтми. ЩыщIалэм щыгъуэ къарууфI хэлъу зэрыщытар зэ IуплъэгъуэкIэ къапщIэрт. А лIыжьыр хахуэу, цIыху пэжу, куэд ишэчауэ, куэд игъэвауэ, игъэунэхуауэ си адэм къызжиIэу щытащ.
Арати, Мурат и хъыбарым къыпещэ: – Мы Iуэху нобэ фхуэсIуэтэжынур къызыщыщIар зи гупсысэми, зи гъащIэми, зи Iуэхухэми сыщыгъуазэу щыта, пэжу къызбгъэдэта си ныбжьэгъу Мухьэмэдщ. А зэманым Мухьэмэд лы комбинатым щылажьэрт цехым и унафэщIу. Махуэр мэремти, пщэдджыжьым лэжьапIэм къызэрыкIуэу абы игъэлажьэ цIыхухэм унафэ яхуищIащ былым яукIхэм къытраха фэ хъумапIэхэмрэ лыр щагъэщт щIыIалъэ – холодильникышхуэмрэ я бжэхэр пщыхьэщхьэм быдэу ягъэбыдэжыну, щэбэтымрэ тхьэмахуэмрэ я зыгъэпсэхугъуэу зэрыщытым щхьэкIэ, нэхъ сакъын хуейуэ.
Арати, махуэ псом Iэщу яукIар зэпкърахыурэ лыуэ тонн тIощI зыщIэхуэ щIыIалъэм щIригъэлъхьащ. Сменэр и кIэм нэблэгъати, лыр тэмэму, зэкIэрымыщтхьэн хуэдэу ягъэтIылъамэ зригъэщIэну, Мухьэмэд щIыхьащ щIыIалъэ абрагъуэм. Абы и кIуэцIыр инт икIи щIыIэт. Зы плIанэпэм удыхьамэ, адрей плIанэпэм сыт къыщыхъуми уагъэлъагъуртэкъым гъущI пкъо сатыр лы фIэдзапIэ зиIэу зэхэтхэм. КъуэгъэнапIэу, бжэ щIыхьэпIэм пэжыжьэрэ «угъурсыз плIанэпэкIэ» еджэу, иIэт абы зыгуэр. Абдеж щыт фIэдзапIэхэм фIадзэн хуей лыр щызэтраупцIэрт сыт щыгъуи, ар апхуэдэу зыщIри къыхуэубыдыртэкъыми, Мухьэмэд абы иризэгуэпырт, ирибампIэрт. 99 «Угъурсыз плIанэпэм» дыхьэрэ еплъмэ, – къупщхьэшхуэхэр лы фIэдзапIэм фIамыдзэу, лъэщIэс лъабжьэм щызэтраупцIат аргуэру, апхуэдэу нэхъ тыншти. Мухьэмэд, ар зэрилъагъуу, къэуIэбжьащ. Блыщхьэ махуэм лыр тыкуэнхэм яхуригъэшэн хуейти, а зэтраупцIа лы цIынэр зэкIэрыщтхьэу щытмэ, зэтехыжыгъуей дыдэ хъунут, зэтралъхьари фIэмащIэти, моуэ егупсысащ: «Зыгуэр къезджэу зэбгрезгъэхыжын, е сэ фIэздзэжын?» Арати, мурад ещI лыр езым зэбгрихыурэ фIидзэжыну, жэпхъын, зэкIэрымыщтхьэуи нэхъ зехьэгъуафIэ хъун щхьэкIэ. Хъарзынэу зы кIэпхын гуэри фIэдзапIэм фIэлъти, ар зыIуепхъуэри, къупщхьэхэр гъущI пкъом фIидзэну щIедзэ, «Лыр мыбы къэхьын ямыухыпамэ, хэт ищIэрэ, мыр мыпхуэдэу зыщIыр къэзубыдыфынкIи хъунщ», – и щхьэм хужиIэжурэ.
ИтIанэ, зыгуэр къебджэу лыр зэбгребгъэхын щхьэкIэ, цехым нэс удэкIуеижын хуейт. Абы текIуэдэну зэманыр нэхъыбэт, а къупщхьэ зэтралъхьахэр зэтепхыжын нэхъри, Мухьэмэд лыр зэбгрихыу еувэлIа къудейуэ… макъышхуэ ищIу гъущI кIыргъ макъ бзаджэ къэIуащ. Ар зыми къамылъагъуу щэхуу зыщIыхьа холодильник абрагъуэм и гъущIыбжэшхуэр напIэзыпIэм бар-гъыр-гъыргъ, – жиIэу зыгуэрым адэкIэ къыщридзылIэжри хьэлъкъхэр IуигъэпкIэжащ.
Асыхьэтуи пщIэнтIэпс щIыIэмылыр Мухьэмэд и щIыфэм ирижащ, хигъащIэрэ игъэгузавэу. Ар ещхь хъуат «Бажэм сощэ», жызыIэурэ къапхъэным иубыдам. Зыдэт «плIанэпэ угъурсызым» (ауэ лейуэ фIищатэкъым ар абы) къыдэпкIащ ар, бжэжь кърадзылIам жэрыжэкIэ жьэхэлъэдащ, кIиящ, лъакъуэкIэ кIуэцIыпкIащ, теуIуащ, арщхьэкIэ арщын плIанэ зи Iувагъ, кIуэцIитIу зэгуэт, щIыIи, макъи зыпхымыкI бжэм зэрыпэмылъэщынур къыгурыIуащ.
Ар мы щIыIалъэм къызэрыщIыхьар зыми зэримыщIэр, и лэжьакIуэхэм яхуищIа нышэдибэрей унафэр ягъэзащIэу, гу къылъамытэу бжэхэр быдэу ягъэбыдэжу зэрыкIуэжахэр и гущIэм ежэлIащ.
Блыщхьэ пщэдджыжьыр къэсыху мы щIыIалъэм и бжэр зыми зэрыIуимыхынум, щэбэтымрэ тхьэмахуэмрэ я сменэр зэрымылэжьэнум, нышэдибэ и IункIыбзэIуххэр псори бжэхэр игъэбыдэжу къритыжын хуейуэ, Хьэбалэ зэрыритам, – кIапсэ лэрыгъу быдэу и къурмакъейм щIэгъуэлъхьащ, имыгъэбауэу, игъэгужьейуэ, итхьэлэу.
Мухьэмэд а зэманым и лIы бланэгъуэт, лъэщт, хахуэт. ЦIыху мыгужьеигъуафIэу щытми, гужьеигъуэ, псэ гужьеигъуэ жыхуаIэр зыхищIат а дакъикъэхэм. ЗыхищIа къудей мыхъуу, хьэкъыу и псэми, игуми, и акъылми пхыкIат ажалым «мыл джанэр» къызэрыхуишияр, къыщитIэгъэну хьэзыру къызэрыбгъурыувар гъунэгъу дыдэу.
ГъэщIэгъуэныр аракъэ, ажалыр гъунэгъуу къыббгъэдыхьа нэужьщ нэхъ куууэ гъащIэм и IэфIагъыр щызыхэпщIэр, и мыхьэнэр нэхъ къыщыпщIэр. Сыт хуэдиз гъащIэ къыумыгъэщIами, сыт хуэдэ гуауэ е гуапэ умылъэгъуами абдежыращ узэрысабий лъандэрэ гъащIэу къэбгъэщIар уи нэгу къыщыщIэувэжыр, зы махуэ закъуэ фIэкIа уи гъащIэ гъуэгур мыхъуауэ, Iэмал имыIэу уогупсыс къэбгъэщIа гъащIэр зэрымащIэ дыдэм, уи къэкIуэнур зэрыпIэщIэкIым, уи хъуэпсапIэхэр, мурадхэр зэрызэтещащэм. Ажалым гъунэгъу ухуэхъуа нэужьщ а ажалым и Iэмалыншагъэмрэ гъащIэм и лъапIагъымрэ уи щхьэ куцIым упэмылъэщу щыпфIыхыхьэр, а гъащIэм IэбжьанэкIи, лъэбжьанэкIи, дзапэкIи Iэмал имыIэу зыкIэрыпщIэн хуейуэ узыщIыр.
Мухьэмэд и псэм худэгъахуэртэкъым мыпхуэдэ щхьэусыгъуэ мыхьэнэншэкIэ и гъащIэр иухыныр.
– Щхьэ мыр къысщыщIа, игъащIэм къэмыхъуа щIэщхъум сэ щхьэ сыIущIа? Бетэмал, сыту нобэризэм зыми жезмыIарэт, сыту зыми сыкъимылъэгъуарэт! Ажалым сэр-сэру сыхуэкIуащ, – хуэшхыдэжырт Мухьэмэд и щхьэм.
Ар бжэ зэныкъуэкъуам къыбгъэдэкIыжри, щIыIалъэм и кIыхьагъым ирикIуащ, кърикIуэжащ. И щхьэр къызэгуиудырт гупсысэ гуауэм. И къуэр 7* 100
адэншэу, и анэр быныншэу, и щхьэгъусэр лIыншэу къэнауэ зэрагъеинур и нэгум къыщIыхьэрти, и лъэр щIиудырт. Ар етIысэхащ, и лъакъуэхэм ямыIыгъыжу.
Апхуэдэу лъэгуажьэмыщхьэу куэдрэ щысагъэнщ Мухьэмэд. Ауэ псэр IэфIщ, абы и фIэщ щIыгъуейщ уузыншэу асыхьэту улIэныр къызэремызэгъыр икIи абы и IэфIагъырагъэнщ цIыхум пабгъэныгъэ, бэнэныгъэ, зэфIэкI, хэкIыпIэ жыхуаIэхэр къезыгъэлъыхъуэр, а псоми хуэзыунэтIыр, хуэзыущийр, сыт хуэдэ гугъуехьми упэщIэувэу уеныкъуэкъуну узыщIыр.
Мухьэмэд телъ гузэвэгъуэм зэребэнын къару къигъуэтын хуейти, ар къэтэджащ, и лъакъуэхэр ундэрэбжьауэ. Абы ищIэртэкъым сыт хуэдиз зэманкIэ щысами, и нэхэр плъызауэ гупсысэу, нэхъри и сыхьэтыр и кабинетым къыщIинати, зэманыр зэрыкIуэри къыхуэхутэртэкъыми, абы нэхъ хьэлъэж ищIырт и псэм телъ гузэвэгъуэр. Мухьэмэд къызэрызэфIэувэжу зыхищIащ зэрыпIыщIар. Нэхъ зытригъэун щхьэкIэ аргуэру и «плIанэпэ угъурсызым» дежкIэ иунэтIри куэхэмрэ дзажэхэмрэ зэхидзу кIэрыувэжащ.
Абдеж абы мурад быдэ ищIащ зы лъэбакъуэ ичыфу къару иIэхукIэ, зы бэуэгъуэ закъуэ къыхуэнэжыхукIэ лIыгъэуи къарууи иIэр зэхуихьэсу, зэхилъхьэу ажалу къыпэщIэува «мыл джанэм» ебэныну, ар зытримыгъэкIуэну.
Ауэрэ, лэжьэнымрэ зыхуэгубжьа ажалымрэ къызэщIагъаплъэурэ, щIыIэри нэхъ зыхимыщIэжу, зыкъомрэ лыхэр зэхихащ.
ИтIанэ, ешати, «тIэкIу зызгъэпсэхунщ», – жиIэри къэувыIащ икIи псы зэрыхуэлIами гу лъитащ.
Мы ажал щIыунэм, кхъэ мащэ хуэхъуну къыхуэупсэм, и зы кIапи, и зы плIанэпи имыцIыхуу иIэтэкъым – мыгувэу абы къигъуэтащ тхьэмщIыгъуныбэхэр – нэкулъхэр куэдыжьу здэщылъыр. Куэдрэ емылIалIэуи зы IыхьэфI къыпитхъри ишхащ. Ауэ занщIэу хущIегъуэжащ, нэхъ Iеижу псы хуигъалIэу щIидзати.
Арати, сыт ищIэнт, и псыхуэлIэр зэрыригъэкIын Iэмал къилъыхъуэу щIидзащ. Сытхъур къещэщэхыу блыным кIэрыт пкъо лъабжьэм тIэкIу къыкIэригъэщэщащ IэбжьанэкIэ. Ауэ ари хэкIыпIэтэкъым.
Япэрауэ, и Iэбжьанэр игъэузырт, етIуанэрауэ, и Iэр нэхъри игъэпIыщIэрти, Мухьэмэд ежьащ, дзакIэ зиIэ къупщхьэ гуэр къигъуэтыну абыкIэ мылыр къыкIэритхъунщIыкIым, ишхыурэ и псыхуэлIэр иригъэкIыну. Зыкъомрэ къилъыхъуащ къыхуэмыгъуэту.
Цехым щылажьэхэм къупщхьэр щызэпахкIэ къупщхьэ кIапэ лей езыгъэщIхэм зэрешхыдэу щытар игу къэкIыжри, ар ину и щхьэ хуэдыхьэшхыжащ. Арати, иджыпсту зы къупщхьэ дзакIэ зыIэщIэкIам иджы фIыщIэ хуищIыну хьэзыру, зы дзакIэ цIыкIу гуэр сытми къигъуэтащ, зыбжанэкIэ лъыхъуа нэужь. ТIэкIу-тIэкIуурэ сытхъур къупщхьэмкIэ къитхъунщIурэ ишхащ. Ишха щхьэкIэ, и псыхуэлIэр тIэкIу иригъэкIами, щIыIэм нэхъ иукI хъуащ, иIури ткIыбжь ищIащ.
Зэманыр цIыхум къыхуэгъэувыIэркъым. Мухьэмэди, сыт имыщIами, и зэманыр хуэму кIуэрт, ауэ нэхъ зэман куэд дэкIыхукIэ ар гупсысэ куум нэхъ иубыдырт, хигъащIэрт, игъэдзыхэрт.
«Сэ мыбы щIыIэм сыщIисхьэмэ, сэ зэхэсщIыхьа къомыр дауэ хъуну? Щэхурэ зы гуэныхь гуэррэ зимыIэ мы дунейм зы цIыху закъуи тет хъункъыми, сэри сиIэщ щэху Iэджэ.
Хьэуэ, хьэуэ, ажалу «мыл джанэ», укъызэмыкIуэталIэ. Укъызбгъэдэмыхьэ зэкIэ, сэ сылIэ хъунукъым, сэ ахъшэ щIыхуэ куэд стелъщ, си унагъуэм ямыщIэу. Сэ блыщхьэ кIуам къэсщэхуу къезгъэхуа си машинэ псынщIэр зыми ящIэркъым къызэрысщэхуар. Ар зыми езгъэлъэгъуакъым иджыри. ЗэщIезгъэкъузэну, кIэлъызгъэплъыну мы лэжьапIэм къэсхуауэ дэтщ ар. А машинэ хужьыбзэм сису ди пщIантIэм сыдыхьэжу псори згъэгуфIэну сыщIэхъуэпсат сэ. 101 Сэ мыбы щIыIэм сыщIисхьэмэ, а си машинэр къыщысщэхум щыгъуэ абы и уасэм схуримыгъэкъуу хэслъхьа ахъшэр къызэIысха Хьэбалэжьым хэт мыгъуэ езытыжынур? Хьэуэ, ажал, хьэуэ… Сэ сылIэ хъунукъым. Апхуэдиз гуэныхьыр стелъу сылIэу, си гъащIэри мащIэ дыдэу, си ахърэти жыхьэнмэуэ щытыну сыхуейкъым, сыхуей мыгъуэкъым».
Мухьэмэд иджы зыубыд гупсысэхэр и псэм нэхъ къытехьэлъэ зэпытт.
«Алыхьым мыпхуэдиз псэ гузэвэгъуэр сэ ауэ лейуэ къыстрилъхьауэ къыщIэкIынкъым, – егупсысырт ар. – Ярэби, апхуэдизу сыту пIэрэ сэ ди тхьэм къысхуимыгъэгъуфар, сэ сымыщIэжу сызэрыкъуэншар, гуэныхьу къэсхьар? Сэ зыри къэзгъэпцIауэ, лей дыдэ тезгъэхьауэ сщIэркъым, ауэ… Сэ мы лэжьапIэм лы мащIэ къыщыздыгъуурэ сща? Тобэ, тобэ, я Алыхь, ерыскъыр къэбдыгъу хъуну къыщIэкIынкъым… Сэ мыбы псэууэ зэ сыщIэкIыжатэми…
А си накладной сызэрылажьэ зэхэзэрыхьа къомри дауэ мыгъуэ зэрыхъунур? Си сейфым, зыми къыумыгъащIэ жиIэурэ, директорым сэрэ щыдгъэпщкIуауэ дэлъ ахъшэмрэ тхылъымпIэ нэпцI къомымрэ иджы хэт зэзыгъэзэхуэжынур? Аращ, апхуэдэ гукъеяуэхэр уиIэу дунейм уемыхыжын щхьэкIэ, сыт щыгъуэми ажалым ухуэхьэзыру ущытын хуейщ, – си анэм зэрыжиIэр сыту пэж дыдэт.
Хэт и гугъэнт сэ мыпхуэдэ «къапхъэным» сихуэну?! Мы холодильникыжьым си ажалыр къыщыспэплъэу сыщIэсыну?! Мыпхуэдэу си ажалыр «мыл джанэу» тхьэм къысщитIэгъэн хуей хъуну?! Ей, гъащIэ, гъащIэ, сыту уIэфIыщэт уэ! Сыту сымыпIащIэу мыхьэнэншэу къэзгъэщIат-тIэ сэ си гъащIэ мащIэ тIэкIур! Сыт сэ слъэгъуар? Хэт си сэбэп зэзгъэкIар? Сыт псапэу сщIар? Псапэ сщIэн дэнэ къыщына, си гъащIэр гуэныхь зэфэзэщу зэхэмылъу пIэрэ сэ? СыщыцIыкIуами сыщеджэм щыгъуи си анэр сыту куэдрэ згъэбампIэу щыта! 102
Ей, си анэ тхьэмыщкIэ, сыту куэдрэ гугъу уезгъэхьа уэ! Сэ зы къуэ закъуэм къищынэмыщIа, нэгъуэщI бын ди тхьэм уэ щхьэ къуимыта мыгъуэрэт? Сэ иджы мы щIыунэ щIыIэм сыщIисхьэмэ, къысхуэпщIа къомыр хэт къыпхуэзыщIэжыфынур, си анэ? Си анэ, си анэ дыщэ, уэ уи псэри иджыпсту сыкъызэрытым щхьэкIэ мэгузавэ. Уэ пщIэркъым сэ сызэрыхуа къапхъэныр, ауэ си псэм игъэв гугъуехьыр уэ зыхэпщIэу къыщIэкIынщ, сэ хьэзабым сиIыгъщи, сыт сщIэн, сыIэмалыншэщ.
Си анэ, сыIэмалыншэми, сыкъарууншэкъым иджыри. Сыпсэущ, уи фIэщ щIы сэ щIэх ажалым зезмытынкIэ.
«Ей, ажал, уи мыгугъэ тыншу сыпIэщIыхьэну, сэ уэ сынобэнынущ иджыри куэдрэ, сэ сыщIалэщ, си лIэгъуэ хъуакъым, сыхуейщ сыпсэуну», – жиIэурэ зыщигъэлIыхъухэри щыIэт Мухьэмэд.
Ауэ, Мухьэмэд сыт имыщIэми, и къарур зэрыIэщIэкIыр нэхъ зыхищIэ хъурт кIуэ пэтми.
ТIэкIу зызгъэпсэхунщ, жиIэу къэувыIэмэ, е етIысэхмэ, щIыIэри зыхимыщIэу, жейр къытекIуэу щIидзэрт. Ауэ ар жеинкIэ Iэмал зэримыIэр, жейуэ щытмэ, игъащIэкIэ къызэрымыушыжынур къыгурыIуэрти: «Сыжей хъунукъым, сыжей хъунукъым», – жиIэурэ къызэфIэувэжырт аргуэру.
Абы и щхьэм сыт щыгъуи вууэ итт: «жэщитI-махуитI». А жэщитI-махуитIым ар е лIэн, е къелын хуейт. Абы къыгурыIуэрт и къарур зэрызэригъэзэхуэн хуейр, Алыхьым гъэунэхупIэу кърита мы гугъуехьым и псэр пэлъэщын щхьэкIэ.
Мухьэмэд, япэхэм хуэдэу, лы къупщхьэшхуэхэр фIэдзапIэм фIидзэфу щытамэ, иджы ар къехъулIэжыртэкъым, нэхъ псынщIэу ешу щIидзат. Ешмэ къэувыIэрт, ауэ и жеин къызэрыкIуэу, ежьэжырт. Нэхъ пкъо лъахъшэмкIэ сыкIуэмэ нэхъ тыншу лыхэр зесхьэнщ, – жиIэри ар дыхьащ зэхуаку нэхъ зэвым.
Пкъо зэхуаку зэвым нэса къудейуэ, и дунейр кIыфI зэфэзэщ хъуащ. Мухьэмэд, къэхъуар къыгурымыIуэу, и нэхэр зэтрипIащ, зэтрихыжащ. Дуней кIыфI хъуам и гъусэу и тхьэкIумэхэми зыри зэхахыжыртэкъым. Абы и псэр нэхъри игъэгужьеящ а кIыфIыгъэм. Хуэм дыдэурэ и Iэр къиIэтри адрей и Iэм епIэскIужащ, узыр зэрызыхищIэу, ар «зэрымыпсэхэхыр», иджыкIэ зэрыпсэур къыгурыIуащ икIи и акъылым къиувэжащ, къэхъуар холодильникыр къызэрапщытэ уэздыгъэ нэхухэу къаблэу щытахэр ункIыфIауэ арат. Ахэр щыункIыфIакIэ токыр къызэрыкIуэ кIапсэр паупщIащ, моторыр макъыншэу дэгу зыщIари ар щIэмылажьэри аращ.
Иджы нэхъри нэхъ хьэлъэж хъуащ абы и Iуэхур. КIыфIыгъэм зыри иримыгъэлъагъужу, нэхъ фIэдзапIэ папцIэ дыдэхэр къыхэуэу, къыдэнащ ар гъущI пкъо зэхуаку зэвым. Сытми, ерагъмыгъуейуэ етIысэхри, лъэгуажьэмыщхьу Iэбэрабэурэ зэхуакум къыдэпщыжащ. Ток щымыIэмэ, а и ажал унэри щIыIэ зэрымыхъунум щхьэкIэ и гур тIэкIу къызэрыгъуэтыжащ.
Арати, сыт ищIэнт, сыт и Iэмалт? Iэмалыншагъэм нэхърэ нэхъ Iей сыт щыIэ?! Аргуэру ар и псыхуэлIэм къыхигъэзыхьу хуежьащ. Мухьэмэд сытхъур зыкIэрищIауэ щыта гъущI пкъо иныр къилъыхъуэжыну Iэбэрэбащ икIи, ар здэщыIэ лъэныкъуэр къыхуэмыщIэжу, и щхьэр унэзащ. Ар къимыгъуэтыжу, зыкъомрэ гугъу ехьащ, сытми, къигъуэтыжри мыл тIэкIукIэ и псыхуэлIэр иригъэкIащ.
Ауэ, Iуэхуракъэ, и закъуэныгъэмрэ и псэм телъ гужьеигъуэмрэ кIыфIыгъэм игъэбатэрт. Ар гум хыхьэу шынагъуэт, и псэм тегъуэлъхьауэ зэгуэудыным хуэдэу игъэбампIэрт. КIыфIыгъэм кIуэ пэтми нэхъ къарууншэ ищIу, иIури нэхъ игъэгъущIэу къыщыхъурт. 103 ГъащIэм дэ нэхъ гугъуехьу, псэ гугъуехь хьэлъэу къыттрилъхьэр уи щхьэм ухуимытынымрэ кIыфIыгъэмрэ арагъэнущ, узым, гуауэм къищынэмыщIауэ.
Ауэ кIыфIыгъэри, щхьэхуимытыныгъэри, гуауэри, абыхэм макъыншэ дыдэ хъуа дунейри Iэмалыншагъэри яхыхьэжмэ, ар сыту псэм дэгъэхуэгъуей, шэчыгъуей! Сыту куэд тет атIэ дунейм, дэ гу лъыдмытэу, пщIэ хуэдмыщIу, ахэр хуиту, къыдэлеижу дыщиIэм и деж! Зы нэхугъэ бзий закъуэ илъагъужу, е зы бзу макъ зэхихыжу лIамэ, солIэ жиIэнутэкъым Мухьэмэд, а зэманым зриубыдылIам апхуэдизу игъэдзыхэрти.
– Ей, ди тхьэ, сыту зэшыгъуэ хъурэ мы дунейр, макъымрэ нэхугъэ гуэррэ щымыIэмэ! Сыту хьэлъэ мы кIыфIыгъэр! Дауэ мыгъуэ псэууэ пIэрэ нэфу, е дэгуу Алыхьым къигъэщIахэр? Сыту си насыпт сэ, а къэзгъэщIа тIэкIури си нэм дунейр илъагъуу, си тхьэкIумэхэм зыгуэр зэхахыу сызэрыпсэуар», –
жиIэурэ Мухьэмэд Алыхьым шыкур хуищIырт.
Арати, гупсысэ зезыхуэм къыхэкIын щхьэкIэ, аргуэру лым еувэлIэжащ, IэкIэ къигъуэтыр, къыпэщIэхуэр фIэдзапIэм къыфIихырт, и плIэм иригъэукIуриерти, лъэщIэсышхуэм трилъхьэрт, уэздыгъэр къэблэжмэ зэтеслъхьэжынщ, жиIэурэ.
Мухьэмэд иджыпсту хущIегъуэжырт зэрымытутынафэм. Ар тутын ефэу щытамэ, мафIэдз и жыпым илъыну къыщIэкIынт. А мафIэдзыр иIамэ, щIигъэнэнти, зы нэхугъэ кIапэ гуэр илъагъунт. И гум телъ и бампIэри тIэкIу игъэтIысынт.
Апхуэдизрэ кIыфIыгъэм хэтам иджы и щхьэр узырт, и нэхэр нэф хъуауэ игъащIэкIэ имылъагъужыну къыщыхъурт. Нэхъри жэщмэ ищIэртэкъым, махуэмэ ищIэртэкъым, куэдрэ мыбы иджыри щIэсын хуейми хуэгъэтэмэмыртэкъым.
Зэман-зэманкIэрэ мыл къэкъутэхэр макъ ин ящIу къачэрти, здыкIэрищIахэм къещэщэхырт, блын зыжьэхэуэхэри псыIэ къэхъуу щIадзат, ищхьэмкIи псы ткIуэпс зырыз къыпыткIум и щыгъыныр псыф ищIу хуежьащ. Зэм зы плIанэпэм, зэм адрей плIанэпэмкIэ Мухьэмэд екIуэкIырт, псыIагъэм зыщихъумэн и гугъэу, арщхьэкIэ дэнэкIэ кIуэуэ щытми, псыр къеткIухырт. Ауэ и псыхуэлIэм и Iуэхур нэхъ зэпэща хъуат иджы. Пкъом кIэрищIа сытхъу Iувыр къэткIужырти, ар и макъымкIэ къигъуэтауэ, ирикъуху ефэрт. Псыр мышыут, ткIыбжьт, IэфIыншэт, итIани псыти абы щыгуфIыкIырт. Апхуэдизу щIыIэр къытемыкIуэжми, и псыхуэлIэр икIами, иджы жейр нэхъ хьэлъэу къеныкъуэкъурти, и Iэпкълъэпкъыр махэ ищIырт, щхьэх хъуат, псори къехьэлъэкIырт. Абы къыфIэщIу арами ищIэртэкъым, ауэ апхуэдиз зэман хъуауэ токыр зэрыщымыIэр игъэщIагъуэрт. Ар зыщышынэр зыт: токыр къаутIыпщыжмэ щIыIэр къызэрытекIуэнурт. Алыхьым къищIэртэкъэ, абы и гурыфIыгъуэ закъуэт а токыр зэрыпачар.
ТIэкIу сыжеин жиIэу Мухьэмэд и гум къихьэрт, ауэ жеяуэ токыр къаутIыпщыжу щытмэ, щIыIэм зэригъэщтынур ищIэрти, щхьэукъуэ фIэкIа, жеину хузэфIэкIыртэкъым. Нэхъри псори псыIагъэ хъуати, лъым и мэр, нэгъуэщI мэ гурымыхь гуэрхэри къехьэлъэкI хъу зэпытт. Абы и нэгум къыфIыщIыхьэрт ар «мыл джанэр» щыгъыу, мыл тыкъыру щIыIэм игъэщтауэ, лIауэ блыщхьэ пщэдджыжьым къызэрагъуэтыжынури, ар щхьэукъуэнми къыхэкIыжащ. Алъандэм икъуза и гури къэгумэщIащ. Балигъ зэрыхъурэ и нэм къыщIэмыкIа нэпсыр иджы къыщIож. Ауэ, абы ириукIытэжри, къару тIэкIу къыхилъхьэжащ аргуэру…
Фузэ сэрэ апхуэдизу ди гум хыхьат Мурат къиIуэтэж хъыбарри, щым дыдэу дыщыст, зы псалъи жыдмыIэу дедаIуэу. Арати, Мурат къилъэгъуащ Фузэ и нэпсхэр зэрыщIилъэщIыкIыр. Си дежкIи къеплъэкIри, си щхьэр си жьэпкъыпэмкIэ къиIэтащ: – Сыт, зиунагъуэрэ, къэхъуауэ фыщIэгъыр? Уэлэхьи, фызэрыгъынур сщIамэ, зыри вжезмыIэжынт. 104
– Еууей, еууей, тхьэмыщкIэ мыгъуэ, сыту бэлыхьышхуэ къытехуат а хъарыпым, – хэщэтыкIащ Фузэ.
– А Мухьэмэд зи гугъу пщIым и псэм гужьеигъуэрэ гугъуехьу телъам щхьэкIэ тфIэгуэныхь хъуауэ аращ, – жысIэурэ сыкъэтэджри, Мурат IэплIэ хуэсщIурэ, селъэIуащ: – КхъыIэ, къыджеIэт, адэкIэ дауэ зэрыхъуар? Къела ар абы хьэмэрэ щIыIэм щIисхьа? – Уэлэхьи, къыщедгъэжьакIэ и кIэм нэдгъэсын хуейуэ къыщIэкIынмэ. Си хъыбарым и кIэухыр, нэхъыбэрэ удихьэщIэн щхьэкIэ, пщэдей укъакIуэмэ бжесIэжынщ, – жиIащ Мурат, пыгуфIыкIыурэ.
– Хьэуэ, Мурат, сэ абы и кIэухыр къызжумыIэжауэ, ныжэбэ сыжеифынукъым, кхъыIэ къыджеIэ, – сеубзэу щIэздзащ сэ Мурат. – Нэхъыбэрэ удихьэщIэну таучэл щодгъэщIакIэ, сеуэу адэкIэ пысщэн атIэ си хъыбарым, – жиIэурэ Iэнэ кIапэм тет псым еIубщ, нэхъ тыншу тIысри пищащ: – ФыкъедаIуэ-тIэ адэкIэ. Сыздынэсар Мухьэмэдыжь мыгъуэр балигъ зэрыхъурэ и нэм къемыкIуа нэпсым зэрыщыукIытэжар аратэкъэ? Ыым. АтIэ, арати, Мухьэмэд и Iэмалыншагъэм и гур хуигъэбыдэжри, лыр здыфIэлъхэмкIэ иунэтIащ. Лыр къищтэн щхьэкIэ иджы абы и лъакъуэри и ныбэри щIигъакъуэрт зэрыхузэфIэкIкIэ, нэхъ къарууншэ зэрыхъум иризэгуэпурэ. Арати, зы куэ хьэлъэ гуэрым еныкъуэкъуу кIэрыту, уафэхъуэпскIым хуэдэу, и нэкIур нэхугъэм зэприхулэкIащ, и натIэ къупщхьэм хыхьэуи уз гуэрхэр ирижащ, и щхьэр дэкIэрахъуэу. Мухьэмэд зыбгъэдэт куэшхуэр иутIыпщыжщ, пкъом зыкIэригъащIэри, и нэхэр зэтепIауэ зы тэлайкIэ щытащ. ИтIанэ и нэхэр къызэтрихыжри, абы занщIэу къыгурыIуащ зыщIэс холодильникыр нэху зэрыхъужар, къызэрапщытэ уэздыгъэхэр къызэрыблэжар. Нэхугъэ къэунэхужам и гъусэу мотор макъри къэIужри «ажал унэри» щIыIэ хъуным щIидзэжащ. Иджы псыIэ хъуа и щыгъыным кIуэ пэтыху щIыIэр нэхъ зыхригъащIэрт. Ар къарууншэ дыдэ хъууэ щIидзати, хьэлъэхэм зрипщытми, ар къызэщIагъэплъэжыртэкъым. «Мис аращ, иджыщ сэ ажалыр къыщызэкIуэлIар. Ауэ сэ иджыри собауэ, сызокIуэ, ауэ щыхъукIэ иджыри зызгъэлIэнкъым», – егупсысырт ар.
Сыт щыIэ гъащIэм нэхърэ нэхъ гуащIэ, псэм нэхърэ нэхъ IэфI? Сыт щыIэ, ажалыр гъунэгъу дыдэу къыббгъэдэту, зыхэпщIэу, къоплъу, уеплъыжу, ауэ уи псэм къэмысауэ, абы уебэныным нэхърэ нэхъ хьэлъэрэ нэхъ гугъурэ?! Мухьэмэд, хьэлъэ емыIэжыфми, Iэмал гуэрхэр къигупсысат: и лъакъуэ пIыщIэу щIэзыдзахэр иIуэтым, еуэм, епIэскIум, дэпкIейуэрэ тIэкIу зыкъигъэхуэбэжу щIидзащ. Ар адэкIэ жащ, мыдэкIэ къэжащ, апщIондэхукIэ и щыгъын псыIэ хъуар гъущыжри, къэхуэбэжу щIидзащ. Абы и гур къызэригъэгъуэтыжри, пкъом бгъэдыхьащ. Иджы пкъо зыпэлъэщыну гу зыхуищIхэр адэкIэ елъэф, кърелъэфажьэ, къэгубжьауэ еудыныщIэ, егъэсыс. Ауэ, къару абы тригъэкIуэдам и шхэн къегъакIуэри, и ныбэм зыкърегъащIэ, къарууншэ щIэхъуар зэрымэжалIэм хуехьри, тхьэмщIыгъуныбэхэр здэщылъымкIэ
еунэтI. Ауэ Iуэхуракъэ – тхьэмщIыгъуныбэм щыщ ишхмэ – псы хуигъэлIэнущ, мылыр ишхмэ игъэпIыщIэнущ нэхъ Iеижу. Сыт ищIэнур? ТхьэмщIыгъуныбэхэр щагъэхьэзыркIэ, и хьэлъагъым тIэкIу щIигъун щхьэкIэ, бзаджагъэм, хьилагъэм хуекIуэурэ шыгъур ирагъэбэкIырт. Ауэ щхьэж и сменэм ягъэхьэзырыр зэтехуэртэкъым. Иужьу ящIахэр Таукъаныжь и сменэрат зыгъэхьэзырари, а цIыху къэзэрыр шыгъум зэрыщымысхьар абы IупщI щыхъуат япэм ишхам псы зэрыхуигъэлIамкIэ. Дапщэрэ жриIэми, шыгъур ебэкIыу зэрыхилъхьэр ищIэрти, иджыпсту абы нэхъри хуэхъущIэрт, хузэгуэпырт апхуэдизу шыугъэ зэрищIам щхьэкIэ. 105 Сытми, ныбэр къэблагъэм благъэр пщегъэгъупщэ, жыхуаIэрати, мурад ещI мащIэу зытIэкIу ишхыну.
– А, Таукъану нэпсеижьу натIэкъэбыжь, мыр сэ сшхын хуей зэрыхъунур уэри пщIэртэкъым нобэ мыбы шыгъур щыхэплъхьэм, хьэуэ, нобэтэкъым –
дыгъуасэт, е вэсэмахуэт ар? Нобэ щэбэт, хьэмэрэ тхьэмахуэ? Хьэмэрэ иджыри мэрем махуэ? – жиIэу гупсысэурэ Мухьэмэд зы Iыхьэшхуэ къыпетхъ аби пкъохэр зэпызыщIэ гъущI кIапэ бгъузэм тотIысхьэ.
– Ярэби, мыр пщэдджыжьышхэу пIэрэ, хьэмэрэ шэджагъуашхэ е пщыхьэщхьэшхэ? – мэгупсысэ Мухьэмэд икIи ешх, къару къритынкIэ гугъэу. Ауэ ерыскъымкIэ зэрызигъэнщIу, жеиныр хьэлъэу къытекIуэу щIедзэ. ТIэкIу сыщхьэукъуэн, жиIэу игу къохьэ.
Пкъом зрегъэщIри, къурмакъейм тенауэ адэкIи мыдэкIи мыкIуэж иужьрей дзэкъэгъуэр и бгъэм тенарэ зы псы Iубыгъуэ ар езыхьэхыжынум щIэхъуэпсу, мэщатэ, мэхущхьэ, и пкъыр хьэпкIэу щIедзэри: «Токыр щыщымыIам щыгъуэ лъэщIэсым къежэха псым щыщ зэрызгъэхъуэн зыгуэр сиIамэ, сефэнтэкъэ иджы», – и щхьэ хужиIэжурэ, мылыр зэритхъунщIу щыта къупщхьэ дзакIэр къигъуэтыжыну къотэджыж. Ар къыздилъыхъуэжым, зы жэз кумбыгъэ цIыкIу гуэр лъэщIэсым и деж къыщегъуэт, ауэ лъэщIэсым къежэхауэ абы илъэда псыр мылу ищтхьэжати, къызэригъэвыжынур имыщIэу, и гуфIакIэм дегъэувэри езым и щIыфэ хуабэмкIэ къегъэткIуж.
Ауэ, абы еIуба нэужь, хущIогъуэж абы тригъэкIуэда хуабагъэм: жэз улъиям ита псым уефэ хъуртэкъым.
Мухьэмэд къупщхьэ дзакIэм лъыхъуэн щIедзэжри къегъуэтыж. Iумыл къитхъунщIа тIэкIур и жьэм зэрынэсу, ар апхуэдизу щIыIэу и Iумрэ и щIыфэмрэ ирижати, псы сыхуэлIэми нэхъыфIщ щIыIэм сиукI нэхърэ жеIэри, мылкIэ и псыхуэлIэр иримыгъэкIыныр, имышхыныр къыхехыж.
Къарууэ къыхуэнэжа псори зэхелъхьэжри, аргуэру зыкъигъэхуэбэжыным щIедзэ. Мухьэмэд ину, и макъ къызэрихькIэ мэкIий, куууэ, кIыхьу мэбауэ, допкIей, къопкIыхыж, пкъо нэхъ ин къыхуэмыгъэIурыщIэхэм зарепщыт, лIыгъэ зыхилъхьэурэ кърелъэфажьэ, абыхэм я хъуреягъыр къежыхь, зопIэскIуж, зоуэж, ауэ ахэм ар къызэщIагъэплъэжыркъым, атIэ и щхьэм нэхъ Iеижу узын щIедзэ, мэуназэ, и Iэпкълъэпкъыр мэкIэзыз, и дзэхэри фIызэтеуэу, щIыIэр и гум ешыкъылIэу щIедзэ.
ЗэрыкIиямрэ мылу ишхамрэ и тэмакъыр ятхъунщIащи, мэуэ, и щхьэ хуэпсэлъэжыну хуежьэми и макъым иджы зыри къикIыжыркъыми, нэхъ псэ гузэвэгъуэжыр къылъос. Ауэ итIани тIысыркъым (хуиту зытетIысхьэн е тегъуалъхьэу зыщигъэпсэхун гуэр иIами и насыптэкъэ) иджы кIуэ пэтыхукIэ псори и псэм къохьэлъэкI, тогъуалъхьэ. Зыри хуэмеижу, хъыжьэу жейм хуэдэу, зыгуэрым еубыд.
– Ярэби, я Алыхь, иджыри куэдрэ сыщIэсыну мыгъуэу пIэрэ мы «ажал унэм?» – жиIэу здэгупсысэм, и нэгум къыщIохьэ и къуэ Астемыр. А и щIалэ цIыкIум Мухьэмэд и лэжьапIэм кърихауэ зэлэжь тхылъымпIэхэр къэрэндащ зэмыфэгъукIэ щызэхитхыхьам щыгъуэ ар пэш нэщIым щIиубыдати, – иджыри куэдрэ сыщIэсыну мыбы, – жиIэу къэлъаIуэу зэрыщIигъэсауэ щытар и гум къокIыж. Ар пэшым къыщыщIигъэкIыжам, а сабийм и нэгум гуфIэгъуэу, лъагъуныгъэу, гуапагъэу илъар ужьыхат. Абы срещхьу пIэрэ сэ иджыпсту? –
жиIэурэ хуэму Мухьэмэд щIыIэм исмэ, ар адэншэу къызэрытэджынур и псэм худэмыгъахуэу, къызэфIоувэ.
КъызэфIэувэжа щхьэкIэ, и лъэнкIапIэхэр мэкIэзыз, а зэрыкIэзызым хуэдэу зызэхуишэурэ къызэхекIухь зи кIуэцIыр сытхъу защIэ хъуа, зи дэтхэнэ плIанэпэми уаер къызыдих, сытхъур къызыщIэщэщ холодильникыр.
«Псэхэхыр къыщокIуалIэм деж угужьеймэ, Iиманыншэу улIэнущи, жыхьэнмэр уи Iэрылъхьэщ», – сытым дежи и анэм зэрыжиIэу щытар игу къокIыж. 106
щIырт. «СылIэнущи, сылIэнущ, Iиманыншэу сымылIэмэ нэхъыфIщ», – жиIэурэ, абдежым и гугъэр гъащIэм хихыжу щIедзэ. Iиман къехьыжри, аргуэру Алыхьым елъэIун щIедзэж къригъэлыну.
– Мы зэкIэ, уо, ди тхьэшхуэ, сынолъэIу, мыпхуэдэу гущIэгъуншэу, мыл тыкъыру умыгъэщтыну мы си гур, – мэлъаIуэ ар.
Мухьэмэд и ныбжьэгъуфIу, и къуэш дыдэм хуэдэу къэзылъагъуу щыта Хьэбалэ, зы илъэс хуэдэкIэ узэIэбэкIыжмэ, сымаджэ хьэлъэу, и гур къэувыIэу щытелIыкIам, абы ажалыр зэрызыхищIауэ щытар къыжриIэжат Мухьэмэди, ар и гум къокIыжри и нэгум къыщIоувэж. Хьэбалэ зэрыжиIэжамкIэ, щытелIыкIым щыгъуэ абы псом япэу и бзэр иубыдауэ щытат, итIанэ и тхьэмбылыр, зыгуэрым иубыду икъуза хуэдэ, мылажьэу къэувыIат. И псэр зэрыхэкIыр ищIэу Iиман къихьыжурэ, и лъакъуэхэр щIыIэ хъууэрэ хуэмыгъэхъеиж хъуат. ИтIанэ а Хьэбалэ и гур къэувыIэу дакъикъихкIэ зэрымылэжьар. И дунейри и псэри псынщIэгъуэ гуэрым иIэтри, тыншу зыгуэрым жыжьэу дыгъэм хуэдэу къыщыблэ нэхугъэм хуишэу, абы нэсыным хущIэкъуу зэрыхуэкIуар. Хьэбалэ нэхугъэми намыгъэсу, ажалри къытрамыгъакIуэу дохутырхэм кърагъэлат.
Мухьэмэд иджы и гупсысэхэр зыубыдыр ажалырати, зыхуигъэхьэзыру щIидзащ, Iэмалыншэу лIэну Алыхьым къыхуиухамэ, и псэр мыгужьейуэ, лIыгъэ зыхилъхьэу тхьэм зэрыритыжыным.
Арати, абы и макъым зыри къикIыжыртэкъым, зэрыкIиямрэ мыл ишхамрэ иратхъунщIыкIати, и бзэр иубыдауэ къыщыхъурт, ауэ иджыри бауэрти, пэплъэрт мыбэуэж щыхъунум, и тхьэмбылым ажалыр къызэреIусэу зэриубыдынум.
И Iэбжьанэми и лъэбжьанэми щIыIэр дыхьати, зыхимыщIэжу къыфIэ-
«Аращи, ажал, си бзэми, си Iэ-си лъэми укъэсащ, иджы си тхьэмбылымрэ си гу тIэкIумрэщ къыпхуэнэжар», – жиIэурэ, зыгуэрым иубыду къыщохъури, и лъэм имыIыгъыжу йощэтэх…
Абдежым Фузэ къэтэджри къэуIэбжьауэ Мурат ехъурджэуащ: – Куэдщ, кхъыIэ, лIыжь, ди псэр зэрыбгъэгузэвар. Пэжыр къыджепIэмэ хъунукъэ? Къела, хьэмэ? – УмыпIащIэ, Iау, сэ си хъыбарым и кIэм сынэсащ. Къелащ, къела къудей мыхъуу, фи пащхьэм исщ иджыпсту. Алъандэм вжесIэжа хъыбарыр Мухьэмэдкъым къызыщыщIар – сэращ.
– Ар дауэ убзыщIыфа атIэ иджыри къэс? – етIысэхыжащ Фузэ, хэгупсысыхьурэ, икIи жиIащ: – Ди тхьэу тхьэшхуэ, сэ сощIэжым ар къыщыхъуар! ЖэщитIкIэ укъэтауэ, зы жэщ-зы махуэкIэ укъытхуэмыгъэушу, къэхъуар дымыщIэу ужеяуэ щыщытар арауэ къыщIэкIынмэ ар, пэжкъэ? – Пэжщ, пэж дыдэщ, абы щыгъуэщ сэ ар къыщысщыщIар. – АтIэ дауэ адэкIэ зэрыхъуар, хэт абы укъыщIэзыгъэкIыжар? – сеупщIащ сэ абы.
– Арати, апхуэдэу хъыжьэу сыздэщысым, – пещэ адэкIэ Мурат, – гъущI кIыргъ макърэ Iэуэлъауэ гуэрхэмрэ зэхызох. Япэ щIыкIэ къысщыхъуу солъытэри согупсыс: «Си щхьэ куцIри щIыIэм игъэдияуэ, си акъылыр зэIыхьэу арагъэнщ». АрщхьэкIэ кIуэ пэтыху Iэуэлъауэ макъыр нэхъ ин мэхъу, холодильник сызыщIаубыдам и гъущIыбжэшхуэр зэрыIукIри къызолъагъу.
А дакъикъэхэм си гуфIэгъуэр апхуэдизкIэ лъэщт икIи инти, си псэм хыхьауэ, си нэхэр щыункIыфIыкIырт, нэхъ къарууншэж сищIу.
Арати, къыщIыхьэ Хьэбалэр зэрыслъагъур си фIэщ мыхъужу, бжэмкIэ сопщ, си лъакъуэр ерагъыу зыщIэзгъэкъуэф къудейуэ. КъыщIыхьам гу къыслъитэркъым, адрей плIанэпэмкIэ дыхьэри, зыгуэрхэр къищтауэ бжэмкIэ щIэкIыжу солъагъу. Сэ бжэмкIэ сыпщми сынэсыркъым, сыкIийми си макъым зыри къикIыркъым. Сытми, ерагъпсэрагъыу щIэкIыпIэм сопщылIэри бжэ блыпкъым зыкIэрызогъащIэ. Бжэр Iухати, абы сыкъызэрысу, хьэуа хуабэ 107 къысIурыуам симыгъэбауэу сетхьэлэ. Абдежым аргуэру къигъэзэжауэ холодильникым къакIуэ Хьэбалэ сыкъелъагъу си лъакъуэр бжэщхьэIум схуфIэмыхыу сыщысу. Мы холодильнкым сыкъэсауэ си гур Iей хъуа, лэжьапIэми сыкъэкIуа къудей и гугъэу, ар къызжьэхолъадэ.
– Уи пщэдджыжь фIыуэ. Сыт къыпщыщIар, Мурат? – жиIэурэ си кабинетым сыдрелъэфеиж…
Сэ апхуэдизу сыхъыжьэти, сыпсэлъэфыртэкъым, си нэхэр схузэтехыртэкъым, жаIэу хъуар зэхэсх пэтми. Си лэжьэгъухэр къызэжауэ къысщхьэщытт: – ЛэжьакIуэ къэкIуа къудейуэ сымаджэ хъуащ, тщIэркъым и лажьэри къыщыщIари, и Iэхэри и лъакъуэхэри щIыIэмыл хъуащ, Алыхьым гущIэгъу къыхуищI, – жаIэхэу. ЖаIэр псори зэхэсхми, сэ зыри жысIэфыртэкъым. Си щIыфэм хуэбэжын зэрыщIидзэу, щIы фIыцIэм сыщIихуэу ткIыбжьу, шхэуэ хуежьат, си Iэбжьанэ-лъэбжьанэри къэхуэбэжыхукIэ нэхъ гуащIэу, си гущIэм щIыхьэу къызэузырт.
Арати, си Iэ-си лъэр яIуэтурэ тIэкIу сыкъагъэхуэбэжри, си шэнтжьейм срагъэтIысхьэж, зыгуэрым шей пщтыр къысхуехь, сэ си сырэм фадэ тIэкIу дэзгъэтт, хьэщIэ къысхуэкIуэм хуэсхъумэуи, абы щыщ къыдызогъэхри соIуб, сигури тIэкIу къохьэжри, унэм зызогъэшэж, ажалым сыкъызэрелар си фIэщ мыхъужу.
«МахуитI-жэщитIкIэ холодильникым щIэса унафэщIыр мора?!» – жаIэу ауан сыкъызэращIынум щхьэкIэ, зыми зыкъезгъащIэркъым. Зыми сыкъызэрамылъэгъуам, сыкъызэрамыумысам, сыкъызэрамыщIэм сыщогуфIыкIыжри зызобзыщIыж.
Абы щыгъуэ къысщыщIар ди унэм щIэсхэми къезгъэщIакъым нобэр къыздэсым. Унэм сыкъыщашэжами, зы жэщ-махуэкIэ сакъыхуэмыгъэушу сожей. Мес, ар фIыуэ Фузи ещIэж. А лъэхъэнэм сыщIалэт, си къару илъыгъуэти, сымыжейуэ а «ажал унэм» махуитI-жэщитIкIэ сыщIэсыфати, си насыпыр текIуэри, сыкъелащ. Ауэ нобэр къыздэсым си жьэм къекIуу зыми жесIакъым абы щыгъуэм си псэм гузэвэгъуэрэ гужьеигъуэу телъар.
Апхуэдэ къэхъукъащIэ, «ажал мыл джанэкIэ» сэ згъэунэхуам хуэдэ, ди тхьэм зыми зэи иримыгъэгъэунэхукIэ, – жиIэри Мурат и хъыбарыр
иухащ.
Сэри абы жиIэжар, си гум хыхьауэ, стхыжащ, Мурат къызэриIуэтэжа дыдэм хуэдэу.
1995 гъэ, етхуанэ къыдэкIыгъуэ
* * * Заур
КIэгъуасэ хужь
Нэхущым нэблэгъати, мазэм и фэр текIыжырт, уафэм и кIапэхэр къэубэлэцат. Нэхущвагъуэри IэпапIэ хужьу уэгум ист. Абдежым жьы шынагъуэ къепщэу щIидзащ, хуэм-хуэмурэ махуэщIэ къэунэхунум и нэщэнэ псори абы трилъэщIэжащ. КIыфIыгъэм къигъэзэжащ. Нэхъри нэхъ Iув хъуауэ.
Дунеижьыр къызэригъэщIрэ зекIуэ хабзэр къутащ, жэщыр имыкIыжу къинащ…
Сыхьэтыр хы хъуащ. КIыфIщ. Блы, и, бгъу. Нэху щыркъым. Ищхъэрэжьыр етащи, гъуэгубгъум Iут жыгхэм яжьэхофыщIыхь, ятоухь, гъуэгум телъ 108
къуэщIийхэр епхъуатэри лъагэу еIэт, кърехьэкIри итIанэ губжьауэ щIым къыхуедзыж… Нэху щыркъым…
ЩIалэр къэушри сыхьэтым еплъащ. «Мыр сыт? Япэ ищауэ ара?» Iэпкълъэпкъым гузэвэгъуэ гуэр къыхэлъэдащ. Япэ щIыкIэ ар щхьэм еуащ, итIанэ, пщIыпщIурэ, лъакъуитIымкIэ щыхэжыжащ.
Нэху щакъым. Зыгуэр къэхъуащ…
Ар къыщылъэтри телефоным бгъэдэлъэдащ. КIыфщI, зыри плъагъуркъым. Уэздыгъэр щIигъэнэну блыныр къеIэбэрэбыхь – къыхуэгъуэтыркъым.
Iэпэ кIэзызхэмкIэ мафIэдзыр кIэстум жыпым кърепхъуэт. ХущIэгъанэркъым. ЩIалэм епIэщIэкIыу зехуапэ. «ПсынщIэу абы лъэIэсын хуейщ. Ягъэ кIынкъым, фэкIэ дызэрымыцIыхуми, илъэс псокIэ телефонкIэ…» Мис иджыпстущ абы хьэкъыу и фIэщ щыхъуар абырэ езымрэ…
Ауэ… зэкIэ зыри жыпIэ хъунукъым. ПсалъэщIэ щыIэкъым. «Лъагъуныгъэ», «фIыуэ солъагъу». А псалъэхэри къарууншэ мэхъу кIуэ пэтми. Гущхьэм щыуш псоми щыпэмыджэжыф къохъу.
Ауэ ар сыт? Шынагъуэу, къигъащтэу и гур къыхэузыкIащ, иужьым занщIэу зипхъуатэри Iэпкълъэпкъыр ибгынащ, арщхьэкIэ кIэщIу къигъэзэжри, «мастэ хэуари» зэрыхэлъу, и пIэм иувэжащ. «ПсынщIэу абы лъэIэсын хуейщ. Ягъэ кIынкъым зэи дызэхуэмызами, иджы ахэм уегупсысыну зэман щыIэжкъым». КIыфIыгъэр нэхъри нэхъ шынагъуэу щхьэгъубжэм къытегуплIащ, абджынэм къыпхыпщри пэшым къыщIэпщхьащ. Абы хэту зыгуэр пэшым къыщIэлъатэри гъуэлъыпIэм бгъэдэт стIол лъахъшэм тетIысхьащ. Ар мы дуней псэущхьэтэкъым, и бэуэкIэр щIыIэт, езыр къэлъагъугъуейт, нэр темыпыIэу и теплъэм зихъуэжырти.
Щхьэгъубжэ абджыр хэудащи, абыкIэ иджы уэс къыдосэ, ауэ щIалэр, пIыщIэн дэнэ къэна, къэпщIэнтIащ. «ХьэщIэм» гу лъызыта, блыным кIэрыIулIа сурэт шынагъуэри къэкIэзызащ.
«Зыгуэрыр» стIолыщхьэм къеувэхри щIалэм къыхуэкIуэу хуежьащ.
Гум «хэлъ» мастэр къэкIэзыза мыхъумэ, щIалэр шынакъым.
«Адрей дуней…» – игу къокIыр. «Ущыуакъым, – къоIу макъ. – Сэ абы сыкъикIащ, занщIэу уи деж сыкъэкIуащ».
Пэш къыщIэкIыпIэм деж щыт гъуджэ зэIухыр мащIэу къызэщIэлыдащ, ауэ «хьэщIэр», абы бгъэдэт щхьэкIэ, къэщтакъым. – ГурыIуэгъуэщ, – жиIащ щIалэм. – Уэ адрей дунейм укъикIауэ аращ. УхьэщIэну укъэкIуауэ тхьэм къыщIигъэкI. ХьэщIэм дапщэщми къыздикIам егъэзэж.
– Ущыуакъым, жысIаи! «ХьэщIэр», егъэзэжри, стIолыщхьэм тотIысхьэж. Жьышхуэр а зэрыетащи –
мэгурым, уэсыр пэшым къыщIепхъэ.
– Си псэр пхьыну ара? Иджыпсту занщIэу сIуумых, зэ закъуэ ар сыгъэлъагъужи, итIанэ…
– Хь-хьэ-хьэхь!.. Псэр жыпIа? Абы сыхуейкъым сэ иджыпсту. ИужькIэ, и пIалъэр къэсмэ, къытезгъэзэжынщи, итIанэ… Сэ сыкъыщIэкIуар нэгъуэщIщ. СощIэ, уи щхьэ куцIым пхылъэфащ абы и цIэр. НакIуэ си гъусэу абы и деж. ИтIанэ, ухуеймэ, и цIэр пщызгъэгъупщэжынщи, уи гум изгъэхужынщ. НакIуэ. Дэ дыпIэщIэн хуейщ. Зэ закъуэ зы IуэхуфI схуэщIэмэ сеплъынщ. Ар уэ къыбгурымыIуэ узыфэщ. Уесэжащ а узым, зи Iэ, зи лъакъуэ къэтыр абы зэресэжым хуэдэу. 109 «ХьэщIэр» къэкIуатэри щIалэм щIыIэу къытеIэбащ. Iэпкълъэпкъыр арыххэу псынщIэ хъуащ. Зызымыхъуэжу къэнар игу закъуэр арат. ЩIалэр, унэ лъэгум темытыжыфу, къауцу зиIэтащ, тIуми я Iэр зэрыубыдри напIэзыпIэм щхьэгъубжэмкIэ дэлъэтащ.
КIыфIт, уэс къесыжыртэкъым. КъуэкIыпIэмкIэ темыпыIэу утхынтхэу пшэ фIыцIэшхуэ къыщыкъуэкIащ, къэсри зиутхыпщIащ, хэщэIукIри уэшх ткIуэпс пIащэхэр къыIэщIэкIыу хуежьащ…
Къалэр къэушырти, къэхъуар къыгурымыIуэу, къэувыIэжат. Нэхущым хуэпабгъэ бзухэри зэхуэшауэ жыгым къытенэжат.
Псоми къахуокIуэ ар жэщым – лIыукIми, псэ хьэлэлми, зеиншэми. Псори абы щогуфIыкI, ауэ имыкIыжу къинэмэ…
Нэхъ щIыIэ къэхъуу хуежьащ. ЩIалэм лъэныкъуэкIэ зригъэбгъунлъэкIщ, и IитIыр щIыбагъымкIэ щызэридзэри зыщIиупскIэу щIидзащ. Абы гу лъызыта «хьэщIэм» уафэ джабэм гъунэгъу зыхуищIщ, дэпыр къыпылъэлъу зы вагъуэ къыкIэриудри щIалэм къыхуидзащ. ЩIалэр пIыщIэжыртэкъым иджы, псори хъарзынэ хъуат, ауэ и лъабжьэмкIэ, щIымкIэ, асыхьэту зы псэ хей щыхэкIащ. Абыхэм къатищу зэтет унэр тIэунейрэ къауфэрэзыхьри, абы и пэшым щIэлъэтащ. Пэшыр, и фэр пыкIауэ, нэхутхьэхут. Жэщ уэздыгъэм идз нэху мащIэр плIанэпэм нэмысу кIыфIым хэкIуэсэжырт, жей Iув зыхэт хьэуар псэм егуапэрт.
Ар жейрт. ЩIалэм и гум «хэлъ мастэм» зиудыныщIэу хуежьащ. Абы и щхьэц фIыцIэ кIэщIыр щхьэнтэм тепхъат, сабий еншэ щIыкIэу, и Iупэхэр мащIэу ныкъуэзэтежт.
Щхьэнтэм «тхылъыр» зэгуэхауэ телът.
«…ИтIанэ и Iэ кIэзызхэр уафэм хуишиящ. Арат абы хузэфIэкIыр иджыпстукIэ. Адэ жыжьэу уэшх къыщешхырт, ауэ цIыхухэр зэбгрыкIыжыртэкъым. Уафэ джабэм къыкIэриуда вагъуэхэр зи кIэстумыбгъэм хэзу хэзыIуам едаIуэрт, зэриухыу Iэгу еуэн хьэзыру…» – къоджэ щIалэр.
АдэкIэ тхылъым зыри итыжтэкъым, напэкIуэцIыр къабзэу текIыжат.
Щытащ ар зы тэлайкIэ, Абы и нэгум иплъэу, гу мастэр къыхэузыкIынкIэ шынэу.
«Мэжей. НэхъыфIщ нэхъыбэрэ къэмыушмэ. Къэхъуар къищIэмэ, и гур къэувыIэнущ, дыгъэншэу псэуфынукъым».
ЩIалэм и гъусэр лъэ макъыншэу къыбгъэдыхьащ.
«НакIуэ ныщIэкIыж. Сэ си гугъэщ пхуэмышэчу къэбгъэушыну. Уэ, цIыху, сызэрымыгугъауэ укъыщIэкIащ. НакIуэ».
Хьэуа кIыфIым хэлъэтэжащ зэгъуситIыр. Дамэ хъуа и IитIыр щIиупскIэурэ, щIалэр хьэуам хосыхь, зеIэт, напIэзыпIэми зыкърегъэхуэхыж. «Ар слъэгъуащ. Абы и деж сыщыIащ», – бзэрабзэрт щIалэм и гур.
Ауэрэ къалэр къызэранэкIащ. Иджы, еплъыхмэ, ялъагъур къуакIэбгыкIэт. Къыр лъагэм и сыджым тетIысхьэну хуаунэтIащ.
Арыххэу бгы абрагъуэм и щIыбагъым мафIэ топышхуэ дэукIуриери ар зэгуэудащ. Мис а дыхьэпIэмкIэ щIалэмрэ и гъусэмрэ бгы кIуэцIым илъэтащ. Щымт бгы нэщIышхуэр. МафIэ куэд къыщыблэрт – цIыкIуи ини.
ЩIалэмрэ жэщ «хьэщIэмрэ» жьантIэмкIэ дыхьащ. «Мис абы и гъащIэ мафIэр. Плъагъурэ, куэдрэ псэунущ, и мафIэм къаруушхуэ бгъэдэлъщ. Мес, плъагъуркъэ, модрейр уэращ зейр. ТIури зэбгъэдэтщ. Сызэримыгугъауэ укъызэрыщIэкIам щхьэкIэ мыбы укъэсшащ. Мес мо мафIэ къомым узыхуейм хуэдиз къыхэхи ууейм хэлъхьэ. МафIэр ункIыфIамэ, псэр хэкIауэ аращ.
Мес, плъагъуркъэ, ищхъэрэкIэ мафIэ куэд щызэдоункIыфI.
Фэ, цIыхухэр, фызэрымыукIыжу фыпсэуфыркъым. Аращи, еуэ, уи гъаЩIалэм, лъэгуажьэмыщхьэу етIысэхри, и IитIыр мафIэм хуишиящ, и щIэм хэгъахъуэ».
нэр къыщхьэрипхъуауэ. 110
«Сыхуейкъым. Сыхуейкъым си гъащIэм хэхъуэну. ГъащIэ кIыхьыр фIыщ, ауэ ар тэмэму епхьэкIыну тыншкъым. СыгъэкIуэж, сынолъэIу, уэри жэщыр здэшэжи кIуэж…»
ЩIалэр бгы гъуанэ къикIыжыпIэм деж къыщызэтеувыIэри къэзэплъэкIыжащ. МафIэхэм кIэгъуасэ ящIырт, языныкъуэхэм фIыцIабзэу, адрейхэр хужьу…
Ар къызэщыуащ. Иджыри кIыфIт. Iэбэри лъэныкъуэкIэ ебгъунлъэкIа тхылъыр зэгуипIэжащ…
Мис иджы нэху щырт. МахуэщIэм и дыгъэр щхьэгъубжэм къыдэпсэрт.
ЩIалэр къэушри къызэфIэтIысхьащ.
«Абы и деж сыпсэлъэнщи, и макъ зэрызэхэсхыу, трубкэр теслъхьэжынщ, –
къэкIащ абы игу. – Ауэ мыр сыт мы си Iэм кIэрылъыр? КIэгъуасэмэ къыкIэрех, щхьэи хужь?..»
МахуэщIэм и дыгъэр убзэу щхьэгъубжэм къыкIэрытт.
Дунейр зейр мылъкурщ
Гупсысэр зэщIэкъуауэ шэщIыным зыгуэр зэран хуэхъурт. Лъэныкъуэ псомкIи къикIа гупсысэ кIапэлъапэхэр щхьэм щызэжьэхэуэрти нэджэIуджэ щызэрыщIыжырт.
Пщэдджыжьт. Сыхьэтыр блыхэм нэблэгъат. Ахьмэд стIолым къыпэрыкIри пэшыр къызэхикIухьащ. Гъатхэр къихьат. Арауэ пIэрэ-тIэ гупсысэным зэран хуэхъур?
КIэлындор кIыхьымкIэ лъэ макъ къиIукIащ. ПцIы хэмылъу, а къакIуэр зи ныбжь хэкIуэта цIыхут, – и лъакъуэр илъэфырт. ТIэкIу дэкIри псчэ макъи къэIуащ. Институтым и хъумакIуэ лIыжьыр арауэ къыщIэкIынт ар. Ахьмэд зызэтриубыдэжри стIолым бгъэдэтIысхьэжащ, арщхьэкIэ отчетым, гъунэ ирилъа мыхъумэ, адэкIэ хупыщакъым. Щымыхъум, кIэлындорым къытехьащ. ИлъэситI хъуауэ илъагъу кIэлындорым и лъэныкъуитIымкIи ирикIуэ бжэ зэмыщхьхэр псори гъэбыдат. Ахьмэд, къэхутэныгъэхэр щрагъэкIуэкI пэшхэр къызэринэкIри, опыт зытращIыхь псэущхьэхэр щаIыгъ отделенэм щIыхьащ. ТхьэкIумэкIыхьыр пэщащэу удзым хэст. Номинхэр, дапщэщи хуэдэу, зэрызехьэрт. Псори тэмэмт. Ахьмэд тхылъымпIэ кIапэм кIуэцIышыхьауэ къыздихьа фошыгъу кIанэр номин зэIэщIэлъым, и щхьэм Iэ дилъэурэ, иригъэшхащ. Мырат абы и къэкIуэну гъащIэр зрапхар. Ауэ ар, щэху-хуэмыху гуэру къыщIэкIати, игъэлIэн хуейт. Мыбы халъхьа препаратыщIэм кърикIуар Ахьмэд игу ирихьыртэкъым – IэпэтэрмэшкIэ «псалъэу» иригъэсэфа къудейт, куэдкIэ щыгугъа щхьэкIэ.
Бжэ кIыргъ макъым Ахьмэд и гупсысэхэм къыхишыжащ. Аргуэру лъэ макъ къоIу, зыгуэр мапсчэ. Бжэм IункIыбзэIухыр ирагъэлъадэ хуэдэу макъ къоIу. Зы тэлай хуэдэ нэхъ дэмыкIыу, Бонифац, нетIэ фошыгъу зригъэшха номиныр, зифыщIыжу кIийуэ гъущI хъар лъэгум иукIуриящ. Хуэш хыхьа хуэдэ, абы и Iэпкълъэпкъыр зыгуэрым зэщIиIулIати, тхьэмыщкIэм, зэлъэкъуауэ мыхъумэ, зыхуэгъэхъеижыртэкъым. Фошыгъу кIанэм ищIэныр ищIат…
Ахьмэд зи псэ хэкI псэущхьэм гъунэгъу дыдэу щыбгъэдэкIуатэм, фIыцIагъэ-кIыфIыгъэ куум и нэр къыщхьэрипхъуащ…
Тэлай дэкIауэ лэжьапIэм къекIуэлIа хъумакIуэ лIыжьыр зрихьэлIар узижэгъуэным и махуэт – щIэныгъэлI Куржы Ахьмэд лъыкъуалэм хэлъу псэущхьэхэр щаIыгъ отделым и пэш лъэгум илът. * * *
111 – СынызэроупщIхэмкIэ жэуап къызэт, – следователым зыхуигъэзащ мелкIэ къэтхъыхьа унэ лъэгум зи нэр тедия хъыджэбзым. – Хэт уи цIэр, куэд щIауэ ущылажьэрэ мыбы?
– Наташэщ си цIэр. Нэгъабэ сыкъэувауэ аращ. Павлюковэ Наташэщ. Ахьмэд сыдо… сыдэлэжьащ. Сылаборанткэщ.
– Дапщэщ иужь дыдэу щыплъэгъуар?
– Дыгъуасэ псом дыздэлэжьащ. АнализыщIэхэр къэтпщытэжащ. Ди препаратыщIэр дызэригугъауэ къыщIокI, жытIэри дыгуфIат…
– Сытыт иджыпсту фызэлэжьыр?
– Къысхуэгъэгъу, ныбжьэгъу следователь, а уи упщIэм жэуап естыну сыхуиткъым.
– Абы щхьэкIэ умыгузавэ. Мэ, мыбы итым щыгъуазэ зыщI.
– ГурыIуэгъуэщ. Иджы бжесIэнщ. Дэ ди гугъэщ номинхэр цIыхум я дэIэпыкъуэгъу нэс тщIыну. Iэщ ягъэхъуфу, сэ сщIэрэ, пхъэ зэпахыфу, – кIэщIу жыпIэмэ, цIыхум лэжьыгъэ куэд щхьэщахыфу. ПщIэрэ, ныбжьэгъу следователь, дыщыпсэур роботым и зэманщ, ауэ роботым псэ хэткъым, минкIэ нэхъ губзыгъэуи щIы, дыдейхэм, ди Бонифац сымэ, сыт хуэдэу щымытми, губзы…
– ГурыIуэгъуэщ. СынолъэIу – нэхъ кIэщIу. Сэ иджыри фи тренажернэ пэшым сыкIуэну си мурадщ.
– Ар апхуэдэу кIагуэу къэббзыхьыфын Iуэхукъым, сызэпумыуди нэхъыфIщ. ЦIыхур къэзыгъэщIар лэжьыгъэр арауэ жаIэ. Мохэри «мэлажьэ», я щхьэ зэрапIыжын зэрахуэурэ. Я шырхэр кърахьэкI, псалъэм папщIэ… Мис а псор зезыгъакIуэ генхэм тIэкIу ухэлэжьыхьмэ… Мис аращ дызэлэжьыр. Ды-ды-зэлэжьу щытар…
– Куэдщ, умыгъ. КъыздэIэпыкъуи нэхъыфIщ. – Ныбжьэгъу следователь, шефыр джэлауэ ара хьэмэрэ?.. ЗанщIэу бжызоIэ, ар фадэкIэ ерыщтэкъым.
– ЗэрыхуэдгъэфащэмкIэ, яукIащ. Хьэлъэ гуэркIэ и щхьэм къеуащ. Уэ езыр псэущхьэхэм деж нышэдибэ укъыщIыхьат? ЗэхъуэкIыныгъэ гуэрхэм гу лъыпта?
– Бонифац диижауэ гъущI хъарым илъащ. Ауэ абы и лIэныгъэмрэ Ахьмэд къыщыщIамрэ схузэпхыркъым. ИтIанэ, мыдрей номинхэри хуабжьу щтэIэщтаблэт.
– Берычэт бесын, Наташэ, дыпхуей хъумэ, иджыри удгъэпIейтеинущ. Узыншэу.
* * * – Мухьэмэд Ильясович, упщIэ зыбжанэ пхузиIэт, – следователь Хьэжумарыр Природэм и институтым и директор отпуск кIуам и къуэдзэм епсалъэрт. –
Куржыр куэд щIат фи деж зэрыщылажьэрэ?
– ИлъэситIым нэблэгъащ. Абы и пэкIэ куэд дыдэрэ Сухуми номин питомникым щылэжьащ. Опытышхуэ зиIэ щIэныгъэлIт. Ди деж къэува нэужь, зы мазищ хуэдэкIэ унэ псэущхьэхэр щадж отделым щыIат, итIанэ темэ гъэщIэгъуэныр къытхуихьри къэкIуащ. Дэри, дегупсысри, дыпэрыуакъым.
– Мухьэмэд Ильясович, темэр, пцIы хэмылъу, гъэщIэгъуэнщ, ауэ занщIэу арэзы фыхъуу дауэ ахъши хуэвутIыпща, лэжьакIуи ефта? Сэ зэрысщIэмкIэ, мыпхуэдэ Iуэху зыщIыпIи къыщрахьэжьакъым япэм?
– Плъагъурэ, абы псалъэ гъущэкIэ дыкъыдихьэхакъым. Расчётхэри, пэщIэдзэ анализхэри ди пащхьэ кърилъхьат.
– Езыр и дуней тетыкIэкIэ, цIыху хэтыкIэкIэ сыт хуэдэт? 112
– И закъуэу псэурт. Унагъуи иIэтэкъым. ЖаIэрт абы пхъу иIэу, ауэ щыхэтыр имыщIэу. Езым и гугъу ищIу зэи зэхэсхакъым. Лэжьыгъэм къанэ щымыIэу и къарур ирихьэлIэрт.
– ЗыхущIэбгъэхьэрэ си гъусэу унакIуэмэ, лабораториер къэсплъыхьынут, Мухьэмэд Ильясович.
– ДыкIуэнщ, ауэ, кхъыIэ, нэхъ псынщIэу. Къащтэ къурIэн, Iэпэлъапэсыс дыхъуам. ЛэжьакIуэхэр, зэрыгъащтэри, лэжьыгъэр IэщIыб ящIауэ, кIэлындорым тетщ, укъалъагъуху нэхъри мэпIейтей…
– Хъунщ, зызэтеубыди къыддэIэпыкъу. Мис, тIощIрэ еханэ махуэм щегъажьи адэкIэ къыпхуэгубзыгъыжIамэ еплъ.
– Июлым и тIощIрэ ебланэм щегъэжьауэ щэщIым нэс къэтщ. ТIощIрэ ебгъуанэр бэзэр махуэу щытащи, къэтыр махуищщ. Зэ, тIэкIу къэзывгъэгубзыгъыж. Мыдэ зэ… А махуэхэм ди номинхэм хэтлъхьэ препаратыр пцIыуэ зэхэтщIэри тренажёрнэ пэшым зэрыхьзэриишхуэ къыщыхъеяуэ щытащ.
– Наташэ, къысхуэгъэгъу, – къэпсэлъащ Мухьэмэд Ильясович, – абы щыгъуэтэкъэ гамадрилыр щыхэкIуэдар?
– НтIэ, пэж дыдэщ. Шимп абы апхуэдизкIэ уIэгъэ куэд тридзати къытхуегъэлакъым. Езы Шимп щхьэгъубжэр хиудри – бгъуэтмэ къащтэ. Абы и ужькIэщ ди тренажёрнэ пэшым и щхьэгъубжэхэм гъущI хъар щыхалъхьар. – КъызэрызгурыIуамкIэ, а махуищым екIуэкIа гъэунэхуныгъэхэм кърикIуэжар журналым ифтхат, итIанэ фыщIегъуэжри къыдэфчыжащ, ара?
– Ар-рат. Ауэ плъагъурэ… – АдэкIэ пимыщэу Наташэ, гущIэгъу лъыхъуэу, Мухьэмэд Ильясович хуеплъэкIащ.
– Мыбы къэхъуар мыращ, – къригъэжьащ къуэдзэм. – Мыр диссертацэм хуэкIуэ лэжьыгъэт. ЩыпхигъэкIым деж а махуищым къэхъуа Iуэхугъуэхэр оппонентхэм фIэгъэнапIэ ящIу лэжьыгъэ хьэлэмэтыр кIуэцIрагъэхункIэ хъунут. ИкIи… абы къыхэкIыу…
– КъызгурыIуащ, – зэпиудащ ар Хьэжумар, – нобэкIэ хъунщ, зи гугъу тщIахэр фымыгъэхъыбарыну сыволъэIу. Нобэ сыгуващ, сэ нэгъуэщI зы Iуэхуи си пщэ дэлъщ, пщэдей фи тренажёрнэ пэшымкIэ къыщыщIэддзэнщ…
… Аргуэру лъэ макъ. Зыгуэр мапсчэ. Природэм и институтым и кIэлындор нэщIхэм зыгуэр щызэхэзокIуэ. ХъумакIуэ лIыжьыр къигъащтэу, абы адэкIэ-мыдэкIэ зыщехущыхь, бжэкъухэр егъэдзыргъ, уэздыгъэр щIегъанэ, егъэункIыфIыж, щхьэфэцым зезыгъэIэт макъкIэ мэдыхьэшх, мэгурым, къару ин зэрыхэлъыр къапщIэу, блыным дэгу-дэгуу йоуэ.

Пщэдджыжьым управленэм къекIуэлIа Хьэжумар полковникым ириджащ.
– Институт Iуэхур дэнэ нэса? – щIэупщIащ ар занщIэу.
– КIапитI нэхъ мыхъуми схузэпхыркъым, – тхьэусыхащ Хьэжумар, –
иджыри къэс есхужьэну зы гъуэгу схуэубзыхуакъым.
– Уэлэхьи, мыбыкIи аргуэру Iуэху къытлъыкъуэкIам, – жиIащ Хьэжумар и унафэщI полковникым. – Ныжэбэ кIуами зы цIыхубз яукIащ, абыи и щхьэм удын бзаджэ кърадзауэ аращ. НэгъуэщI уIэгъэ телъкъым. А уэ уи Iуэхум хуабжьу ещхьщ мыри. ЯхъунщIэну арат, жызоIэри – бохъшэм еIусакъым, IэмпIэращ ящтар. Ныжэбэ кIуам яукIа тхьэмыщкIэр еханэщ, уэри зэрыпщIэщи. КIэщIу жысIэнщи, институт Iуэхур нэгъуэщI зыгуэрым и пщэ дэдмылъхьэу хъунукъым. Уэ мыбы и ужь ихьэ. Iуэхур Iуэху джэгукъым, сэри «унэшхуэм» сраджащ. Уэлэхьи, ди пщэр яубыду, «фылажьэркъым» жаIэу, фIыуэ дагъэсысыну къыщIэкIынум…
Махуэ псом IуэхущIэм щыгъуазэ зыхуэзыщIа Хьэжумар игу къэкIащ Природэм и институтым зэ тригъэзэжыну. Куржыр щылажьэу щыта отделым щIыхьэри тренажёрнэ пэшыр ирагъэлъагъуну елъэIуащ. 113 ара?»
Пэшышхуэм хьэпшып, Iэмэпсымэ куэд щIэлът. Хьэкъущыкъу, уадэ, пхъэх… НоминыIэм хуащIа уадэ къу кIыхьхэр Хьэжумар игъэщIагъуэу къищтэри пэшыр щIипщытыкIыу щIидзащ. ЕджапIэхэм щызэрахьэм хуэдэ доскам еплъащ. «Номинхэр ирагъэджэну арат», – игъэщIэгъуащ следователым. ПцIы хэмылъу, ар доскат, мели хъыдан тIэкIуи телът. Лъакъуэ щIэтти, узыхуейм деж бгъэув хъунут. Доскам и щIыбагъкIи щэкI кIапэ щыфIэдзат.
«Мыр дауэ, – игъэщIэгъуащ Хьэжумар, – мыбдежми щхьэгъубжэ хэлъу ЛъэныкъуэкIэ IуигъэкIуэта Iупхъуэм бжэ къыщIэщащ. Институтым и схемэм щыгъуазэ зызыщIа следователым ищIэрт абдежым пэш зэримыIэр, итIани бжэ хэлът.
Хьэжумар уадэр Iэ сэмэгум иритри бжэм къекъуащ. Пэш зэв кIыфIт. Зыгуэр зэрыщыпсэур къапщIэу, хуабэмэ, пщIэнтIэпсымэ къыщIихырт. Хьэжумар гузэвэгъуэ гурыIуэгъуей къыпкърыхьащ, ауэ зызэтриубыдэжри пэшым щIэбэкъуащ, арыххэуи удын хьэлъэ и дамэ сэмэгум къытехуащ. Следователыр, гужьеяуэ, шынагъуэ здэщыIэмкIэ пхъуащ, арщхьэкIэ и Iэм дзэ жанхэм зыкъыхаукIащ. Иджыри къэс имыгъэтIылъа уадэр сэбэп хъуащ абдеж. Хьэжумар къарууэ иIэр зэхуихьэсыжри нэрымылъагъу бийм удынхэр зэкIэлъигъэпIащIэурэ иридзу щIидзащ. Iэм зыкъыхэзыукIа дзэхэр тIэкIу дэкIри нэхъ тIасхъэ хъуащ…

А пщыхьэщхьэ дыдэм институтым ираджа щIэныгъэлI зыбжанэм кIуэдауэ щыта Шимп тыншу къацIыхужащ. Номин абрагъуэр лъыкъуалэм хэлъу пэш щэхум и унэ лъэгум илът. Зи фэр шэхум хуэдэу пыкIа следователь Хьэжумар и лэжьэгъухэм гъэщIэгъуэн куэд къыщагъуэтащ а пэшым. ЦIыхубз манекен зыщыплI щIэтт а пэш гъэпщкIуам, я щыгъынхэр зэхэфыщIауэ. ЦIыхубз IэмпIэ нэщI зыбжани къыщагъуэтат. Зы IэмпIэм кърахаIа хуэдэкъым. Эксперт къраджам жиIащ ар жэщ кIуам яукIа цIыхубзым ейуэ.
А пэшым къыщагъуэтащ щIэныгъэлI Куржы Ахьмэд и блокнот гъэщIэгъуэни. Куэд итт а блокнотым. Япэ напэм нэм къыщIэуэу итхат: «Дунейр зейр мылъкурщ!»
КIэлъыплъыныгъэхэм я журналым къыдатхъа напэкIуэцIхэм куэд къаIуэтэжынут иджы. А махуищым лъэныкъуэкIэ ебгъунлъэкIа гъэунэхуныгъэхэм Куржым гукъэкI шынагъуэхэр ирагъэщIат. ПрепаратитIым хьэщхьэрыIуэ ящIа псэущхьэ шынагъуэхэр лIыукIи пхуэщIынут. Арауэ къыщIэкIынт щхьэгъубжэмкIэ дэлъу щIэпхъуэжа Шимп къигъэзэжа нэужь, Куржым ар гъущI хъарым щIримыгъэтIысхьэжар. Пэш щэхум щиIыгът. АпхуэдизкIэ губзыгъэ хъуати, Куржым абы дзыхь хуищIырт, щIэубыдауэ иIыгъыжтэкъым. Природэм игъэува хабзэм гу бзаджэ уиIэу Iэ щIыIэкIэ ухэIэбэным къишар арат.
Куржым и мурад шынагъуэхэр жыжьэ кIуэрт. Абы щыхьэт техъуэт япэ пэш щэхум къыщагъуэта инкассатор IэмпIэри.
ПрепаратыщIэм зэщхьэщихуа псэущхьэр и унафэщIми щемыдэIуэж щыIэу къыщIэкIынт. Езым хуэдэу Iэл бзаджэ мыхъуфа номиныр гъущI хъарым ирагъэлIыхьу щилъагъум, Шимп хуэшэчауэ къыщIэкIынкъым. Еуэри иукIащ Куржыр…
Унэ лъэгум илъ Шимп лъы пцIам игъэулъия гъущI пыудахуэр быдэу зыIэщIикъузауэ и псэр хэкIат.
Ауэ жэуап пыухыкIа зымыгъуэта упщIэ куэд иджыри щыIэт. ЦIыхубз укIыным щхьэ хуигъасэрэт щIэныгъэлI шынагъуэм и номинхэр? Къалэм и ахъшэ хъумапIэхэм щылажьэхэм я нэхъыбэр зэрыцIыхубзыр армырауэ пIэрэт? Пэш шынагъуэм институт хадэ зэщIэкIам ухуишэу щIэкIыпIэ щхьэхуи иIэт.
8 Заказ № 7 114
Iуэхур и кIэм нэсатэкъым. ПсалъитI зыхузэпымыщэж Хьэжумари ар, дауи, хузэфIэкIыжынутэкъым. Жэщ псалъэмакъ
Къуажэбгъум кхъэм зыщиубгъуат. ЩIымахуэ жэщ кIыхьу борэныр щыятэм, жьыр зыжьэхэфыщIыхь кхъэ куэбжэ чэтхъам тхьэусыхафищэ игъэшырт, абы къриш гъыбзэр зи псэ ехьэлIа кхъэ кIуэцIым дэт кIарц жыгищым я щхьэ ехьэхауэ ягу хэщIырт. Кхъэ унэ лъэбышэжь цIыкIум и бжэр, лIыжьыIэ къарууншэхэм гъущI кIапсэкIэ ирапхыжауэ, жьым къигъэтIэсхъат. Дуней зеиншэр, и псэ пыкIпыхьэу, уафэм худэплъейуэ щылът. Жьыр зэныкъуэкъу бжэ тIэкIури макъ тхъунщIакIэ кIыргъырт, куэбжэм дежьууэ. ЩIыIэм игъэундэрэщхъуа хьэуам, хуабапIэ лъыхъуэу, адэкIэ-мыдэкIэ зидзырт.
Дунейм ехыжахэм я хэку щымым жэщыр щхьэщылът. Сатыру зэбгъурылъ кхъащхьэхэм, я кIапэлъапэр щIэупщIэжауэ, уэсыр хуэфIу телът. Гъатхэм аргуэру напэм къытридзэжа анэл фIыцIэ хуэдэ, зы кхъащхьэ абыхэм къахэщырт. Жьы щIыIэм щIыгулъыр зэщIиIулIакIэт, ауэ уэс тесэр тепIэн хуэхъуа щIыкIэтэкъым.
Щылът а кхъащхьэр, жьы етам и макъым едаIуэу, зэзэмызэ хэщэIукIыу. Жэщыкухэм нэблэгъауэ къыщIэкIынт, кхъащхьэм и зы кIапэр мащIэу къыщыхъеям. ЩIыгулъ зэрызэрыIыгъыу лъэныкъуэкIэ текIуэтащ ар икIи абы къыщIэкIыжу дунейм къытехьэжар кхъэ унэ цIыкIум щIыхьащ. Иджы бжэ дэмэдазэмкIэ нэху мащIэ къыдидз хуэдэт.
Куэд мыщIэу ар унэм къыщIэкIыжри кхъащхьэхэм ящхьэщыхьащ. Зыгуэрым зэрылъыхъуэр хэпщIыкIыу, ахэм ириплъэурэ ирикIуащ, арыххэуи лъэгуажьэмыщхьэу тIысри, гугъу зэрыдехьи щымыIэу, уэсыр зэбгритхъуу хуежьащ. Абы къыщIэкIари и гъусэу унэмкIэ игъэзэжащ. 115 – Арати, дызэхуэзэжащ, – ерагъыу къыдришейуэ къэпсэлъащ лIыжь гъур кIыхьыр.
– УкъызэрыкIуэнур псэ симыIэжым ищIат, – жэуап итащ етIуанэм. ПащIэ-жьакIэм къыхэплъ и нитIым шынэмрэ бампIэмрэ гъуэрыгъуапщкIуэ щызэдэджэгурт.
– Мес, мобыкIэ тIыс, Исуф, – жиIащ лIыжь гъур кIыхьым, и гъусэр япэ иригъэщурэ. – Арати, дызэхуэзэжащ, тхьэм куэдрэ дунейм тригъэт си къуэхэр. Хьэм хуэдэу сыздыщIатIэжа щIыпIэр къахутэри Хэкум сыкъашэжащ, –
къытригъэзащ абы. Нэпс къызыщIэмыкI нэ кумбыгъэхэм яхудэIэбеящ. – БжесIатэкъэ, Исуф, дапщэщми зэгуэр къызэрызгъэзэжынур? Къэзгъэзэжащ икIи дызэхуэзэжащ. А сыздебгъэшауэ щытам щызагъэшэчам ущIэмыупщIэ. ЖыпIэкIэ цIыхум и фIэщ хъунукъым. Хуэмызэ лIыфIщ, Исуф, лIы бэлыхьщ, мэхъаджэщ. Апхуэдэу щыщыткIэ, хуэмызахэм сакъыгурыIуэнукъым.
– Сыту Iейуэ сыщышынэрэт сэ мы дакъикъэхэм, Залым. Псэ зимыIэжхэр шынэфыркъым, жаIэ. Ар пэж мыгъуэкъым. Ауэ… ауэ сэ къуаншагъи збгъэдэлъкъым… З-збгъэдэлъщ абы зыгуэри, ауэ… ауэ апхуэдэу хъуну хэт игугъэнт? Сэ унафэ згъэза…
– Къэгъанэ а псор, Исуф. Дэ мис мы щIы щхьэфэм дытетыху зэман-зэманкIэ зыми ди гур кърихыурэ итхьэщIыркъым. Ар къабзэнуми фIеинуми зи деж къыщынэр дэращ. Ауэ а псом иджыпсту зыкIи дыхуейкъым… КъызжеIэт, сытыт совет властым зэран сызэрыхуэхъуар? СызэмыупщIа щыIэкъым, зыми жэуап къызитыфыркъым. Уэращ япэу къызэIари, пщIэн хуейщ…
– Бжьэ бгъэхъурт, Залым, бжьэ матэ уи куэдт.
– Си бжьэм я зэран хэт екIат, Исуф? Къыстефха нэужь, сыт фейдэуэ фиIар, зэтрисхьакъэ къанэ щымыIэу щIыIэм?.. Сыт я лажьэт си бынунагъуэм, сабийхэм, фызыжь тхьэмыщкIэм? Ахэр кулакт?
– А зэманым арат, Залым.
– Хьэуэ, Исуф, зэманым сыт и лажьэ? Щхьэ апхуэдизу хьэщхьэрыIуэ фызэрыгъэхъуат? Фи нэм лъы къытрихуауэ колхозым хэмыхьэр бий кIэуфIыцI щхьэ фщIырэт? Сэ сыт? Фи власть хъуэжи, хужьи, плъыжьи сыхуейтэкъым. Си псэ къемыIэмэ, сищI сытелэжьыхьыжыну арат. – Залым, Iиман уиIэмэ, си гугъу къыумыщIу, си кхъэлэгъунэм сыгъэкIуэж, сэ сешащ.
– УзгъэкIуэжынт, Исуф, ауэ плъагъуркъэ, мо зи мафIэ къэнэху ди къуажэм дебгъэшу Сыбыр жыжьэжьым икIуэда къомыр къэзгъэгугъауэ щытащ укъэзгъуэту а псомкIи сыноупщIыну. АтIэ, мис, унагъуэр къуажэм дыдашри КъалэкIыхьым мафIэгум дыщрагъэтIысхьащ. Узижагъуэным и махуэу гъуэгу кIыхьт. Гъуэмылэ тIэкIури куэд мыщIэу къытIэщIэухащ. НэхъыщIитIыр зэуэ тIэщIэкIащ. Тэмэму щIэтлъхьэну хуит дащIакъым. Иралъэфри тлъагъу мыгъуэурэ… ауэ зы кумб чэнж цIыкIу къатIри… Абы иужькIэ я анэм куэд ихьыжакъым. ТхьэмыщкIэр си нэгу щIэт зэпытщ, нэхъыщIэ цIыкIур и куэщI ису. «Нанэ, жиIэрт сабийм, бостеикIэр и нэкIум хуихьурэ, – ди жьэгу Iугъуэмэ къыкIэрех. ДывгъэкIуэж, кхъыIэ, дывгъэкIуэж». Сытми, щIалэ нэхъыжьитIыр си гъусэу сыкъэнащ. Ди закъуэтэкъым гъащIэ хьэлъэм и архъуанэм ирихьар. Дэ тхуэдэ насыпыншэр куэдыкIейти… сыт а къомыр щIыбжесIэр? Классовэ бийм «хуэфащэ» гъуэгур езыту щыта уэ псоми ущыгъуазэу къыщIэкIынщ. Уэ дауэ упсэурэ атIэ?
– Сэри? Сэ унафэщIу къуажэм сыдэсащ. Нэхъ пэжу жыпIэмэ, ищхьэIуэкIэ къех унафэр илъабжьэмкIэ щыпхызгъэкIыу. Саугъэти си куэдащ. Москваи съездым сыкIуауэ щытащ. СиIащ, псори сиIащ. ЦIыхум я фIэлIыкIи, мылъкуи, унафэщI IэнатIи. Ауэ сылIа нэужь сыщымытыншкIэ, къуаншагъэ зыри збгъэдэмылъу жыпIэ хъунукъым, дауи.
– ПщIэрэ, Исуф, мыбы сыкъэкIуэным мазитI-щы иIэжу зы пщIыхьэпIэ зэпымычу слъагъуу щIэздзащ. Абы щыгъуэм псчэ уз бзаджэм сиубыдакIэт. АтIэ, зы пщIыхьэпIэ слъагъу зэпытт. Си шынэхъыжьымрэ сэрэ пхъашэ дыкIуа 8* 116
хуэдэщ. Мэзыжьым дыхыхьэри зыкъомрэ дыкIуауэ, зы хуей нэщI хьэлэмэт ди пащхьэ къихута хуэдэт. Зы шу хуейм иуджыхьу итт. Абы и бащлъыкъ плъыжьыбзэр зэм пшэплъу слъагъурт, зэми лъыкъуалэу нэм къыфIэщIырт. Шум ди дежкIэ зыкъыщигъазэм, ди адэр занщIэу къэсцIыхужащ. Къэзгъазэри сыкъыщIэпхъуэжащ. СыкIиину си жьэр зэщIэсхати, зыри къызжьэдэIукIакъым, си лъэр зэблэсх пэтми, – си пIэм сикIыркъым. Сытми, щымыхъум, зызгъазэри и пащхьэ сиуващ. Ди адэр зы тэлайкIэ хэгупсысыхьауэ щытащ, итIанэ зэIэбэкIри тIууэ зэпыуда лэгъупыIэмпIэ къызыкъуихащ, хуэму ди пащхьэ кърилъхьэри, бзэхыжащ. Сыту пIэрэт жиIэну зыхуеяр? Нэху сыкъызэрекIыу къызгурыIуауэ щытами, арат ди натIэм къритхар. Си къуэхэм уэсят яхуэсщIауэ щытащ уи къуэм нэмыплъ ирамытыну. Сыхуейкъым ахэр зэбиину…
Борэныр а зэрыетат. Хьэуам кIэкуакуэу адэкIэ-мыдэкIэ зидзырт. Зэманыр зы дакъикъэкIэ къэмыувыIауэ кIуэрт. Кхъэ унэ цIыкIум и бжэ дамэдазэм нэху мащIэ къыдидзырт. Абы къыщIэIукI псалъэмакъыр уэрамхэм къыщыдыхьэ щыIэт. Кхъэм и кIарц жыгхэри а псалъэмакъым щыму едаIуэрт.
1993 гъэ, етIуанэ къыдэкIыгъуэ Бэллэ

Нэпс
Рассказ

УнагъуэщIэм и къупщхьэ цIынэр къутащ. Зы цIыхубз фызабэ хъуащ. Дунейм къытежэпхъа сабий цIыкIуитIри, я адэр псэууэ, зеиншэщ… Щы мэхъу ахэр, ауэ иджы ещанэр дунейм къытехьэникъытемыхьэни…
ЩIэкIам бжэр къыщридзылIэжым, ФатIимэ кIиящ:
– Сыт мыгъуэ къызэпщIэр, Мурат, си лажьэр сыт, псэ къызыIукIа мы къыздэбауэри сыткIэ къуаншэ? ХъуэжыкIафIэ дыпщIа мыгъуи плIыри, щIым щIыхьэн матушкэ угъурсызымкIэ. «Къуэ п». Сэ пхуэспI щIалэм нэхърэ сыткIэ нэхъыфI а джаур быныр, Мурат?
Гъыуэ, щтэIэщтаблэу, и куэщIым ис сабийр зыкIэрикъузащ цIыхубзым, абыи зыкъызэрызэщIищIэм гу лъимытэу. Напэ фIей цIыкIум къыхэплърэ и нэгум дыгъэр иджэгухьу бжэщхьэIум тет адрейм и губзыгъэнэ топитI къытедиями гу лъитакъым анэм, къэпсэлъэху:
– Мамэ, папэ IэкIуэжынуIэ? – къэхъуар къыгурымыIуащэми, и сабиипсэр къэгузэвауэ игу цIыкIур къипкIын къудейуэ къыбгъэдэлъэдащ ар. ЗыхищIагъэнт, и Iэ кIэщI цIыкIухэр ишийкIэ лъэмыIэсыну зы лъапIэ гуэр зэрыIэщIэкIар.
– Си зеиншэ цIыкIу мыгъуэхэ, къытхуеижкъым фи папэ, – и кIэкъуащIэм зыкъуэзыгъэпщкIуа сабий щтам Iэ дилъэри, анэр къэтэджащ, Iуэху блэкI гуэр игу къэкIыжа нэхъей, зэщыджэу гъы IэплIэтес хъыджэбз цIыкIур гъуэлъыпIэм иригъэукIуриери, гъуджэм бгъэдыхьащ. 117 – Уэр фIэкIа пцIы зымыупс щыIэкъым. КъызжыIэт, сыт си лажьэ? Илъэс тIощIрэ плIым си IэкIэ зыщIэслъхьэжыну схуиуха?..
Гъуджэм къищащ цIыхубз щIалэм и теплъэ гуакIуэр: щхьэц Iув кIыхьыр, набдзэ къурашэр. Нэ къуэлэнитIым щIэз хъуа нэпсыр нэкIу джафэ дахэм къытелъэдащ. «ГъэщIэгъуэнракъэ, нэпсыр сокIу сэ. Ауэ.., Алыхьым жимыIэкIэ си гъащIэр сыгъыу схьыну, си щIалэгъуэри дахагъэри нэпсым итхьэлэну», – IэлъэщI хужь пIащIэр фIилъэфри, и гупсысэм игъэшынэжауэ, епIэщIэкIыу Iэ кIэзызхэмкIэ нэпсыр щIилъэщIыкIащ.
дзауэ…
– Рустам, мыдэ къакIуэт.
– Сыт узыхуейр?
– Уэра жыхуэсIэр?!
– Сыт къэхъуар иджы? – зэрыпIащIи щымыIэу, зэджэр къыщIыхьэри, нэщхъым къыщIэплъ губзыгъэнэ топитIыр и анэм триубыдащ.
– Мыр зейр уэра?
– Си жыпым къыщипхакIэ, сысей хъунщ.
– Е, гъуэгу мыгъуэм емыжьэн, класситху къэбухауэ аращ, иджы щыщIэ-
– Сефэнущ! Аркъэи сефэнущ!
– Дауэ жыпIа?! – анэ губжьар щыщхьэщыхьэм, Рустам лIыгъэ зыхилъхьэри и пIэ икIакъым, ауэ и нэпсым къызэпижыхьауэ зэкIэлъигъэпIэщIащ:
– АфIэкI сыгъыжынукъым, сефэнущ! Сефэнущ, мамэ, тутыни аркъэи.
А лIыхэр ди дей къэкIуэху сефэнущ, ди классхэр къысщыдыхьэшхыху сефэнущ! Сефэнущ, зо, апхуэдэ мамэ си!..
Къытехуа удыным и псалъэр и кIэм нримыгъэгъэсу, IэпапIэхэр зытридза нэкIум дэпхъуейри, Рустам щIэжащ.
– Хьэ уеуа, мамэ, пэжщ Тамэ жиIэр, – жери, гъуахъуэу Лизэ цIыкIуи абы кIэлъыщIэжащ.
ФатIимэ и щхьэр иубыдыжри, стIолым зытригъэщIащ. ТэлайкIэ и нэр уфIыцIауэ щытри, гъуджэм иплъэурэ, цIырхъыу щIэча и набдзитIым IэпэкIэ ирикIуащ. Нэм къыщIэлъэда нэпс «пудым» нэбжьыцым егугъуу кIэрилъхьа иIэгъэ фIыцIэр къыпилъэсыкIыжынкIэ шынэу, сакъыу щIилъэщIыкIащ. ЦIыхубз хэкIуэтар зоплъыж, игу зыщIэгъужу мэщатэ. Гъуджэм къищ нэкIу хуэлам Iуву телъ сэхусэплъыр пэмылъэщыжу щIалэгъуэми дахагъэми я лъэужьыр хокIуэдэж, абы жьы дэхъу Iэпкълъэпкъыр мэкIэкуакуэ. ДэкIэзыз фIощI псэри, зэшыгъуэм, закъуэныгъэм, жьыгъэ къытегуплIам яудыныщIэурэ нэкIум «иупщIыIухьа» нэ къуэлэнитIым нэпс къытрагъэлъадэу. Хуабагъэ, гуапагъэ тIэкIу, псалъэ IэфI зытIущ хэт и деж къыщилъыхъуэну, –
нэгъуэщI хуейкъым.
Пхъур сыт щыгъуи анэм нэхъ хуэгумащIэкъэ, – и гур япэу Лизэ деж жат, ауэ нэсакъым. Дауэ нэсынт, илъэс куэд щIауэ щыпсэури, и Iуэху зэрыхъуари, и щхьэ кърикIуари щимыщIэкIэ. Зэи къимыгъэзэжыну тхьэ иIуэу, бжьыхьэпэ мазэм дэгъуэгыу пщIантIэм зэрыдэкIрэ къигъэзэжатэкъым Лизэ.
Иджы пщIыхьэпIэм къыхэкIыжа, е ныджэм къытехуа бдзэжьейуэ зыкъилъытэжа, анэм зыхищIащ бын и гуапагъэ хуэныкъуэу.
«Рустам… Рустам гъуэмылэ хуабэ тIэкIу хуэспщэфIынт. Дауэ мыгъуэ хъууэ пIэрэ а си кIэтIий кIапэ къыпыкIар. Ауэ… жылэр къысщIигъэплъу сыкъыIуихужмэ-щэ? Хьэуэ, сэрауэ къезгъэщIэнкъым, гъуэмылэр я тутнакъхъумэм ирезгъэтыжынщ, ар сыту фIыуэ къэзгупсыса, аращ сщIэнур. ИтIани Алыхьым жыхуиIар хъунщ, сыкIуэнщ щIэх-щIэхыурэ. Хъыршынщ 118
ар зыщыгуфIыкIынур, а зэрыфIэфIу щытам хуэдэу хуэсщIынщ, – и гум гугъэ кIапэ къыщыунэхуам псэ къыхилъхьэжауэ, и нэм щIэдиихьа пэж «фагъуэр» щIилъэщIыкIри, кIэпхын къуэлэныр зыIуилъхьащ.

«Нобэ хуэдэу мы нэщIыр зэи къызэхьэлъэкIакъым, Алыхьым къысхуигъэгъу», – игукIэ жиIэу, ФатIимэт махуэ ныкъуэ къэнэжар ерагъыу ирихьэкIыжырт хьэ банэ макъ къыщыIуам. «Хэт, н-на, сэ къысхуэкIуэнур?» – жиIэри, игъэщIагъуэурэ къыщIэкIащ ар. Куэбжэпэм лIыжь мыцIыху къыщытт, баш иIыгъыр хьэ губжьам хуигъэдалъэу. ФатIимэт хьэщIэм Iэнкуну бгъэдыхьэри, гъунэгъу дыдэ щыхъум, зэщIэувыIыкIащ, и нэр лIыжьым тедияуэ:
– Мурат?
– Уи пщыхьэщхьэ фIыуэ, ФатIимэ, сэращ…
ГъащIэм зи тхыр къигъэшу зи нэкIур иупIышкIужа мы хамэ лIыжьыр Мурат зыкIи ещхьтэкъым, гъунэгъууи екIуалIэртэкъым, дауи къицIыхужа? Ауэ аращ, Муратщ. И нэр триубыдауэ здеплъым, зэуэ и нэгу щIэкIыжащ зы гъащIэ Iыхьэ IэфI дыдэ – мыбы епха, мыр зыхэта гъащIэ. И нэгур зэлъыIукIуэтыжри пыгуфIыкIащ, еса-есауэ нэм къытелъэда нэпс тIэкIури нэм зыщIифыжащ. ГущIэ лъапсэм къыщыпэщэщат и гъащIэ псом удын къытридзэу адэкIэ къэхъуар, къыдэпIэстхъеят, ауэ блэкIар Iэпыхужу, къэкIуэнуми лъэмыIэсу нобэм къэса цIыхубзым ар ирикъухыжащ.
– НакIуэ, ныдыхьэ, мыбдеж ущытыну, – щыжриIэм, Мурат и нэгур къэнэхужри, зы зэман нэпсым къыхинауэ щыта пщIантIэм дыхьэжащ.
И щIалэгъуэ дахэу, ину хэбэкъукIыу дэкIри мы куэбжэ цIыкIур хуищIыжат абы, берычэтыр здыдихат. Иджы, мис, къигъэзэжащ емыкIумрэ нэмыплъымрэ щIыгъуу. Дауэ мыхъуами, зыри къыхуэмеиж щыхъум, мы пщIантIэм гъащIэм щызэришэлIэжащ закъуэныгъэм зи псэхэр игъэпIыщIа насыпыншитIыр.
Мурат унэм зэрыщIыхьэжу нэхъуеиншэу зиплъыхьу щIидзащ. Зэман кIыхьым зэхъуэкIыныгъэ хилъхьамэ хилъхьат, армыхъумэ, бзылъхугъэ гумызагъэ и Iэ кIэлъыIэбэщауи фэ теттэкъым пэш зэв цIыкIуищым.
ТэлайкIэ тIури щымауэ, ФатIимэт жеIэ:
– ЛIо узэгупсысыр, мывэ сыну ужаи? Уи унагъуэр дауэ щыт?
– Унагъуэ сиIэж уи гугъэ, ФатIимэ, сэ. Ар псори къызэрыхъуар… А къэхъуар.., хьэуэ, Лизэ и хъыбар пщIэрэ? Дауэ щыту пIэрэ?
– Уэ хэпщIыкI дыдэращ сэри хэсщIыкIыр, ауэ Рустам… 119 – СщIэрт сэ ар. Абы и Iуэхум сэ нэхъыбэ зэрыхэсщIыкIраи сызыукIыр.
ар?!
– Сыт–на, къыщыщIаIа?
– Хьэуэ, къыщыщIаIауи аракъым, ауэ… Дауэ зэрыбжесIэнур… Лизэ.., Лизэ сэ нысэ схуэхъуат.., си къуэм къишат.
– Ы-ы?! Мы жыпIэ телъыджэр сыт, лIыжь делэ, уи жьэ дауэ къекIуэхха – Пэж мыгъуэщ, ФатIимэ, пэж мыгъуэщ. Къалэм щызэрыцIыхури зэгуэкIуахэщ. Вадим и анэм и унэцIэрат зэрихьэри, ар тIуми къащтащ. НысащIэр си унэ кърашэу, зызгъэтхьэмадэу сепсэлъылIа иужьщ псори къыщысщIар…
ТхуэмыгъэувыIэжу гъащ Лизэ «СылIамэ нэхъыфIт, сэ Вадим адыгэ адэ иIэу сщIэххакъым, сыту напэтех!» – жиIэри.
– Сыт мыгъуэ мы къызжепIэр! Апхуэдэ хьэдэгъуэдахэ щыIэ? Къоуэу щхьэ уимыукIарэ!
– Сымаджэщым щыщIэлъым сызыкIэлъигъэкIуакъым, «сыIуплъэмэ, сыкъызэIохьэ», – жиIэри. Нэчыхьыр ирагъэкъутэжа нэужь, и Iуэху зэрыхъужар сщIэркъым. Абы иужь Вадими унагъуэ тхуэщIыжакъым, ефэным дихьэхащ. Бын закъуэм и бампIэм ихьащ анэри… нэгъабэ.
– Уэращ, жоIэ, къелар, псори къызыпкърыкIа уэ! Сыту уугъурсызт, Мурат. Иджы укъысхуэкIуэжащ. Уэ уигу зыгъэузын мы дунейм ущрихьэлIэну си фIэщ хъуркъым, пщIэнкъым таурыхъ гуэр къызжепIэжу фIэкIа! – а къомыр зэ бэуэгъуэм кърипхъщ, и нэкIу лэдэххэм кърижа нэпс «утхъуам» и лъэужь псыфыр кIэпхын кIапэмкIэ щIилъэщIыкIыжри, нэщI ис цIыхуитI зрикъун хэщхьэж ипщэфIыну хьэкум кIэрыувэжащ…
А тIум гущIэгъуи гущыкIи яхуимыIэу пфIэзыгъэщI дунейм зэуэ зихъуэжащ. Зыгуэрым унафэ хуищIа хуэдэ, уафэр къызэщIэуфIыцIэри пшэхэр къелъэхъшэхащ, псэр игъэкIэкуакуэу уафэр къагъри, къыIэпыхуа нэпс пIащэхэр къехуэхащ, щIыр игъэузу техуэу.
1999 гъэ, етхуанэ къыдэкIыгъуэ
Рассказхэм хэт сурэтхэр зыщIар КъуэщIысокъуэ Владимирщ. 120
Жыг къудамэбэ
Адыгэ поэзиер ещхьщ жыг къудамэбэм. Абы и лъабжьэм нэхъ пэгъунэгъу къудамэхэм щызэщIощхъыщхъэ ди IуэрыIуатэ гъэщIэгъуэныщэмрэ эпос щэджащэмрэ я пщIащэ бжыгъэншэхэр. Нэхъ удэплъеймэ, уолъагъу IуэрыIуатэм и къудамэ гъумхэм къагуэкIыурэ зызыIэта ди тхыбзэ поэзием и къудамэ лъэщхэмрэ дыгъэм хуеIэурэ зызыужь икIи зызыIэт гуэж цIыкIухэмрэ. Зэщхькъым икIи зэхуэдэкъым а жыгым пыт «пхъэщхьэмыщхьэхэр». Ауэ зэрызэбгъэщхь хъун гуэри ядыболъагъу абыхэм: псори хуоIэ дыгъэм, нэхум, хущIокъу зыпыт жыгыр зэрагъэдэхэнум, зэрагъэлъэпIэнум… Дэ, зэрыхъукIэ, фи нэгу къызэрыщIэдгъэувэным дыпылъащ а жыгыр ди «Iуащхьэмахуэм» къызэрыщыкIым и теплъэр. Лашэ 1. Уей-уей ди кхъужьеижьу
Гъуэжькуийм хуэдэу къахэтIэпIа,
Уи напIэр Iэти, къызэплъ!
Уэ упсыхъуэгуащэщ.
Уи щхьэцыр Бещтом къыпхурежьэкI,
ЛэжьакIуэжьхэри къыпщогуфIыкI,
Зигу упымыкIыххэри ди щIалэжь цIыкIурщ.
Дыгъэм сигъэжьамэ, уэ узижьауэщ,
Пшапэр зэхэуэмэ, удиуэршэрыпIэщ.
Уи напIэр Iэти, къызэплъ, Алыхьыр фIыкIэ зэплъын,
Зи унэр Алыхьым къибгъэн, 121 Хьэндырабгъуэр пызу къызыпыкIэн,
Бжьэ миныр вууэ зэжэн,
Бжэн лъакъуэ къомыр зыгъэтхъэжын! 2. Ди щIы фIыцIэжьурэ жыгыжь гъэгъа, Дыгъэр къыщепскIэ зытепсэ, Уэсыр къыщесу зытесэ,
Уэшхыр зыхуешхыу зытешхэ, Ишхар мелуанкIэ зыпшын,
Пшынэбзэр зыгъэбзэрабзэ,
Хьэбзынэр зыгъэдэхащIэ,
Дахэхэр зэщIэзыкъуэж,
Укъэныкъуакъуэурэ согъэш,
Си жагъуэурэ мащэм сошэх,
Ей щIы фIыцIэжьурэ дыгъужь нэщIа,
ЩIэми жьыми я хьэдрыхэ, Сыту дахэ куэд щIэпхъумэжа!
Ялыхь, Iэмал иIэхукIэ укъызэмыIэ,
ЩимыIэжыххэми зумыгъэжьажьэ,
Сяужь къинэми уахуэмыябгэ;
Тхьэр зэбгахэм сэ сащымыщмэ,
НэгъуэщI мыхъуми кхъужьеижьу Мы дунеижьым зэ сыщыгъэкIыж! Бэчмырзэ!
Уей, уейуэ Къэбэрдеижь,
ИжькIэрэ фи таурыхъыжьыр
Фи нэхъыжьхэм я хъыбар пэжт,
Пащтыхь тажыр саугъэт нэпцIт,
Дэрэжэгъуэри Тхьэм къывитат.
Шэрихьэтхэр фи гурымыхьт,
Бийм и бжэIухэр фи пшэрыхьыбэт,
Фи пщы щхьэншэм фэ фагъэунэхъу.
Ар мыхъуамэ фи хэкур лъэщт,
Дэ зауэлIхэр ди пашэт,
Пашэ куэдхэр едгъэшри
Дэ «Шэрджэси» къытфIащ. 122
«Хъуэршэрыбэр» зэрыщIэри
Мы къуршыжьым дыкъахущ.
Кърым хъанхэр жагъуэгъути,
Дэ жагъуэгъуу дыкъабжри
КъалэныщIэу дагъэув.
Ауэ щыхъум, лъэувыпIэ дылъыхъущ,
Дэ гъусэфIи къэдгъуэтщ,
Дэ ди напи тхъумэжщ.
Мыр нэхъапэм ди щIыщхьэт,
Iуащхьэр зейм ди щIыпIэт,
Ауэ хъанхэр къыттеуэу
Зауэ иныр дэ дыублэщ,
Лыгъэр ди щIым къыридзщ,
Бын кIуэдыпIэ дыкъадзщ.
Къырымыдзэр къытхуэплъэти,
Ауэ щыхъум цIыхубэр
Я хэку лъапIэм щхьэщыжщ.
Ди нэрыплъэхэр гупщысэри,
Гуащэ нысэр ди къанти,
Кърым хъаныр дгъэхъыжьэри
Ди лIыхъужьхэр дгъэджэгущ,
Ди лIыхъужьхэр дгъэгубжьри
Ди гурабжьхэр зэрыщIэщ,
Хъанхэм ящIхэри къытхуэнэщ.
Ауэ хъуами ди щIыпIэм
Пщы емынэ къытхалъхуэ,
Дэ «лъхукъуэлIи» къытфIащщ.
А ди пщыжьхэр удафэри
Унафейми дигъэжщ.
Ауэ щыхъум, зытплъыхьри
Дэ урысхэм дагухьэщ,
Хъан залымым дыпыкIри
Я дин бзаджэм дикIыжщ,
Мэздэгу жылэр дгъэтIысщ.
Мухьэжырхэр икIыжщ,
Хэкур нэщI къэхъуати,
Пащтыхьыжьым зиубгъущ,
Ди губгъуэшхуэм пащыкIри
Пащтыхьыдзэм хуагуэшщ… 123 Амырхъан ГЪЭМ И Мо псей дахэу щIэращIэр
ИлъэсыщIэм хуагъэпс,
ЩIым вагъуэбэр лъэIэсым,
Пхъэм и щхьэкIэр къегъэш,
ЩIым и щIыфэр мэбыдэ,
Псым и щхьэфэр мэдий.
Дуней дахэу щхъуэпсыфэм
Афэ джани щетIагъэ,
КIыгъэ хьэдзэу щIым хэлъым
Ар хъумакIуэу щхьэщылъщ.
Илъэсыжьыр щиухым
И жэщ кIыфIхэр къокIыхь,
Махуэ кIыхьыр мэкIуэщI,
ЩIыми дыгъэр хуэщабэщ,
Борэныжьхэр мэгубжь,
Ищхъэрэжьыр мэдым,
Дадэ сытхъум зэщIещтэ,
Бзухэр щтапIэ мэкIуэж.
Ауэ уаер къоланджэ,
Дыгъэр джыджэу къоIэгъуэ,
Гъатхэр аруи къоблагъэ,
Ажэгъуэмэр къыхокI,
ЩIыри хуабэм егъэв,
ЦIыхухэм вэным зыхуащI.
Дунейм дахэу зепхъэх.
Къуалэбзухэр къокIуэж.
Жыг гъэкIахэр мэгъагъэ,
Iэщ бэгъуахэр зэблокI,
ХъупIэ кIырхэм зырапхъэ,
Тхъэгъуэр дэнкIи щобатэ,
ЦIыхухэм батэр ягъэш,
Гъэшыр уэру мэбагъуэ,
ГъэмахуэфIри къихьащ,
Хьэуам нэхъри къегъэплъ,
Гъавэу тлъагъур щхьэхуэхъущ,
Хъугъэр дэни щытокIуэ.
ЦIыхухэр пэкIуу зэблож,
Жанщи гъавэр зэблаш.
Машинэжьхэр хегъащIэ, 124
ГъащIэм фIыгъуэр зэрехьэ,
Бжьыхьэ бейри къихьащ.
Гуэнхэм бжьэпэ трахуэ,
Нартыху бэвхэр зэблатхъу,
Тхъури IупэкIэ ягъэз,
Зыкъагъазэм – нысашэщ,
Пшынэр дэни щобзабзэ.
Гъэ зэманхэр апхуэдэу
Мамыр гъащIэм щокIуэкI. Алий Лъагэу, фэншэу, пшэм щыджэгуу,
Джафэу, пцIанэу жыгыжь гуэр
Акъужь уэмым хэджэгухьу
ПщIащэ закъуэ къыпынат.
Жэщ гупсэхум хьэуа IэфIхэм
Хэджэгуэным ар есащ.
Пщэдджыжьышхэм дыгъэ нэпскIэ
Зипсыхьыжти, щэн хуэхъуащ.
Пэжщ, мыпхуэдэу пщIащэ цIыкIур
И жэщ-махуэм ягъэфIат.
БлэкIхэм я щхьэр къаIэтыхукIэ,
Къызоплъ жиIэу, пагэ хъуат.
Къуалэбзухэр хуэбзэрабзэу
Куэдрэ жыгым къытетIысхьэрт.
Бжэндэхъу усэм пщэдджыжьхэм
ПщIащэ закъуэр щIагъэдэIурт.
Тэлай нэужьым пщIащэ дахэр
ЗимыщIэжыу пагэ хъуащ,
Хьэндырабгъуэхэм ядэлъатэу
Яхэтыныр игу къихьащ:
«Сэ дахащэм жыгыжь фэншэр
Щхьэ згъэбжьыфIэу сыкъэна,
Удз гъэгъахэм сепэм мыхъуу
Щхьэ жыг гуэрым гъэр сищIа?» 125 Ауэ дахэр зыгъэфIауэ
Дыгъэ, уэшххэм захъуэжащ,
Зыщыгугъыуэ и пщэдейхэр
Уфэжауэ къыхуэкIуащ:
Дыгъэр пщIащэм къопэгэкIыр,
Хуабэ бзийхэр къыпеубыдыр,
Бжэндэхъу цIыкIухэу хуэусахэр
Къемыплъыжхэу толъэтыжхэр.
ЗыгъэфIауэ щыIа псоми
ПщIащэ цIыкIур щанэжащ.
Пшэрытыным хуезэшари
Гъужри, лъэгум щIэхуэжащ. И ЗЫ Къуэ щхъуантIэ уэхым и лъащIэм
Псы гъуджэ цIыкIур щопщIыпщIэ;
ТкIуэпс щIыIэ щыгъэхэр IуфитIым
Я удз щIэращIэхэм хеутхэ.
Псынэ абджыфэм и Iуфэм
Жыг хьэлэмэтхэр тожьауэ,
Дыгъэ нур гуащIэм пэлыду
ЗишэщI-зиIуантIэу мэкIуасэ.
Махуэр хуабейщи, бгы нэкIухэм
Удз епэр тхьэмпэхэр щолалэ.
Къуалэбзу цIыкIухэри бэмпIауэ
Псы щабэ Iуфэми щохуарзэ.
Махуэ нэщхъыфIэм и дыгъэр
Гъуэгу зэхуэдитIым фIэкIат,
ЗекIуэ шуужьхэу пшэ гупхэр
Бгыхэм къыдэпщу хуежьат.
Къуэ зэв щхъуантIэпсым пшэ джэгухэр
Хыукхъуэ щIыкIэу ныдехуэ,
Къуэ нэкIу жыг лъагэхэр щIы напэм
Щхьэщэ хуащI щIыкIэу зоуалэ. 126
А зы сыхьэтым дыщэблэм
Пшэр зэгуеудри зеупцI,
ЩIылъэ удзыпцIэм, жэщыфэу
Нэр зригъэплъкъым – зеуфIыцI.
ЗэкIэлъыпIащIэу а махуэм
Уафэм и топхэр мэгъуагъуэ,
Бгы жьэгъу лъагэжьхэм губжьахэу,
Псыдзэ тенджызхэми зыщадзхэ.
Псынэ щхъуантIэпсу дыгъуасэм
Щыта псы махэр Индылщ.
Щыблэм и макъыр хэкIуадэу
Абы и хъущIэр иныжьщ.
Махъсымэ плъыфэр IуфитIым
Хьэ гужьеяуэ жьэхопхъуэ,
Зыхъумэ пхъуантэуи щытауэ
А къуэ зэв быдэри мэтIасхъэ.
Пшэхэм заунэщIри, куэд мыщIэу,
Бийм текIуа дзэуэ IуокIыжхэ,
Къулъкъужын цIыкIуми псы хьэхуу
Зыгъэгушхуари хокIыжхэ.
Сабий гъа напэу IуфитIыр
ЯтIэпс щIэжахэм ялащ,
Псыблэм зыпищIу къуэ лъэгум
ЗишэщI-зиIуантIэу кIуэжащ.
Пщыхьэщхьэ дыгъэм джабэжьхэм
Я епэр удзхэр допщIыпщI,
ПщIанэ бэвыщэхэр хьэсэпэм
Тенджыз толъкъунуи щыпфIощI!
ЩIалэгъуалэм уэшх нэужьым
Бгыщхьэм уэрэдхэр щыхадзэ,
Колхоз дзэпакIэм хьэсэбгъухэм
ЗыIуагуэшэжхэри мэдалъэ.
Пщыхьэщхьэ бзухэм я усэм
Пщащэ макъ псыгъуэхэр хоIукI,
КъуакIэ щхъуантIэпсхэм я бгъуэщIхэм
Жырышхэр щыщхэу щокIукI. 127 Пшэ сырыху пIащIэхэр бэджыхъыу
Гупхэу уафэгум щокIуасэ,
Дыгъэр нэщхъыфIэу къухьэпIэм
Хуигъэзэжауэ мэпIащIэ. Алим СЭ Сэ фыкъысхуейуэ сывмыгъуэтмэ,
Дунейр збгынауэ фи мыгугъэ.
ЗылI къимыгъащIэ сэ згъэщIами,
Сыт щыгъуи гъащIэр си щIэщыгъуэщ.
ЩIыхуэ зытелъым хуэмытыжмэ,
ХэкIыпIэ куэдрэ ар мылъыхъуэу,
Зи щIыхуэ телъым дежым кIуэрти
Хуэув и хабзэт ар Iэщыхъуэу.
Сэ фыкъысхуейуэ сывмыгъуэтмэ,
ФемыпIэщIэкIыу фыкъыспэплъэ.
МылIэжыныгъэм стелъщ и щIыхуи,
Абы и пщIантIэм фыкъыдэплъэ. ДЕЖ
Ди адэжь я лIыгъэр зэбгъэзахуэм,
ПщIэ хуэщI – абыхэм яIэщ щIыхь.
Уэ, хэт лъысами пфIэмыIуэхуу,
Аргъынэ фауэ ибокъухь.
УкъызыхэкIыр хъун пщыгъупщэ? – Ящыщым лъэкIырт лIы и лъэкIыр.
Дэр папщIэ гугъэр жылэу ясэу
Дэтт вагъэмбэкъум къыдэмыкIыу.
Я зы IэмыщIэм илъу сэшхуэ,
Адрейм IэщIэлъыр пхъэIэщэкIыу,
Мыгъуагъэр, удзу къэкIыу ящIэм,
ТхупаупщIынут – ар ялъэкIым. 128 НАРТ Мураду яIэр уафэу къабзэт,
ФIым дыхуашэныр задипIалъэт.
КъэхъуIамэ жаIэу, тхуэгузавэу
Ди анэм быдзи драгъафэт.
Бгыр къыщыгуэукIи щIэувэнти
Зырагъэхьынут лIыгъэ хахуэм.
Нэша-къэшами зытетари,
Ар нэмыс дахэм и гъуэгу захуэт.
Зи щIыхь зыхъумэу текIуэдахэм
Уэрэд дигу къихьэм худогъэш.
Уэ, хамэ мылъкуу, адэ щIыхьыр
УзрихьэлIэм хубогуэш.
Iэджэ си гъащIэм хущощIэ,
Сыт къыспэщытми сэ сощIэ.
Дахэр мес яхьри салъоIэ –
ЛъыкIэ пщIэгъуалэр изоIэ.
Лъэпщ и IэщIагъэщ си афэр,
Сэтэней дахэм и бгъафэм
ЗыгъэпсэхупIэу сохъуапсэ.
СосрыкъуапцIэр зи щIасэр
Сэ бысым гуапэ схуэхъункъым,
Санэ и чейми итыжкъым.
Си шыр алъп лъэпкъщи, жэрыщэщ,
Афэ чэтхъахуэр джэрыщIэщ,
Лъэхъуу сэ Iэджэм сатожыр –
Шу пэрыт пажэм псыр пожыр.
ИIэщ щыхупIэ си гъуэгум –
Арщ сэ щIэскъузыр шы сокур. БетIал * * *
129 Зэманыр IуэхукIэ зыгъэнщIыфыр,
Аращ езыр зэманыр зейр, –
Iэ щIакIэ махуэм пэувыфыр
Аращ къэкIуэнур зи дунейр.
IэнатIэр фронтуэ къэзылъытэм
БыдапIэ щыIэн къимыщтэн?
И IитI къамыхьым щыукIытэм
Къэвгъуэтыт Iуэху гугъу пэпщытэн?
НэхулъэфI узыншэу укъекIамэ,
Сэбэп ухъупхъэр уигу игъэлъ;
ПлъэкI псор уи лъахэм хуумыщIамэ,
УкIытэ; жэщ хъуам умыгъуэлъ.
УкIытэ, плъэкIыр умыщIамэ –
И фIыгъуэм гъащIэм ухэнащ,
Куэдыщэ пщIауэ къыпфIэщIамэ,
УимыкIыу уи пIэм укъинащ.
Упсэу цIыхугъэм и фэеплъуэ
ЛIэужь зыухуэр гъащIэ ин,
ЩIыренэ махуэр мыужьых пшэплъуэ,
Дыинщ, мурадри иреин. * * *
Къалэмыр стIолым сфIытохущхьэ,
Гукъеуэр пхъэрыгъажэщ,
КIэлъокIуэ блыщхьэм нэгъуэщI блыщхьэ,
Шэчыбэхэр си къуажэщ. ЖыреIэ убэм укъэхьпауэ,
ПэжынкIи хъунщ, си Iуэхукъым,
Иджы сигу зыри къомыгъауэ,
Къэхъунур – хэткIи нэхукъым.
9 Заказ № 7 130
Плъагъункъым жаIэм сигъэбампIэу,
Уи хьэлкIэ фIэщ сщамыщIым,
Ди гъащIэр псынщIэнщ джэдыкIампIэу
ПэжагъкIэ си гур пхуэщIым.
Аракъым Iуэхур, псом нэхъыщхьэр
Гу къабзэ къысхуиIэнырщ,
IэщIагъэм гукIэ есту си щхьэр
Гухэлъхэр згъэзэщIэнырщ.
Къэув абыкIэ щIэгъэкъуэгъууэ,
Уи ижьхэр кхъэм схьыфынущ,
Къэувым «ЛIиплIри» си дауэгъууэ
Жэуап сэ ястыфынщ.
Шэмэджым ищIыркъым удз хэдэ, –
Мэкъуауэм и жыIэщIэщ,
Аргъынэм хуэзэмэ сэ схуэдэ,
Удз гъагъэм лIэн пэIэщIэщ.
ЩыщIэпщхьи къохъур шэрэз пцIанэу
Блащхъуэжь аргъынэ гупэм,
УдзыфIэр хулIэу щылъу къанэу
Шэрэзыр носыр Iупэм.
ЗэIух аргъынэу уи бгъэгущхъуэр,
Сегъэплъ зыгуэр щIэбуфэм,
Къабзэнырщ гущхьэр сэ си хущхъуэр,
Езэгъкъым гуитIыр зыфэм.
НэгъуэщIым, дауэ зимышыхьми,
Зэгуэр блэм зишэщIынущ,
ЗыгъафIэр блэр, гум фIэгуэныхьми,
Блэм хуэщ ирищIэфынущ.
Ирехь мэкъуауэм и аргъынэр
Зэхибзэу удзри блэри,
Насып зи къанщ блэм щымышынэр,
Къэзыхь а къаныр сэри. Амырхъан
131 Джэдхэр къакъэу, зэрызехьэу,
Бжыхьым, бэкхъым ныдолъей.
Хэту пIэрэ зэранзехьэу
Хьэблэ джэдхэр зыгъэлъейр?
Джэду хуэзэм, къеубыдри
ИрегъэщIыр ислъэмей.
Лъэрмыхь хуэзэм, иреудри
Холъэдэжыр бэрэжьейм.
КъытекIуэну нэхъ лъэщ хуэзэм,
Хьэ сабыру зеущэху,
Лъакъуэ псыгъуэр щIэкIэзызэу,
Шэхум хуэдэу и фэр поху.
«Хьэф, хьэф!» жиIэу, башкIэ пыджэу
Гъунэгъухьэр къыдегъэж.
ЛIыжьыр шхыдэу къыкIэлъыджэу
Уэрам пхэнжым зыдедзэж.
Чышым тесу къыдэжамэ,
Псоми жаIэ: «Мес шууейр!
Зэран хъунущ ар ежьамэ.
Ар сыт щIалэ, а щIыкIейр?»
Школым щIэсмэ: «Мыр сыт?» – жаIэу,
ТIысыпIэншэщ, мэкъуейщIей,
Перор хиIуу, зикI мыдаIуэу
Къыбгъурысыр дрегъэлъей.
Ныкъуэкъуэхыу мис а щIалэм
И деджэгъур партэм деху.
Лъакъуэр щIидзрэ игъэджалэм,
Игу зэгъауэ жеIэ: «Уэху!»
Ауэ доскам ираджамэ,
ЩIалэр мэхъур зэуэ къыкъ.
И урокыр имыджамэ,
ЖеIэ узу и тэмакъ.

Псэлъэжыфу къыпхуэщIэнкъым,
Дэгуи хъуауэ къыбжиIэнщ.
Сыти жеIэ, зыхищIэнкъым,
Iэмал куэдым ар еIэнщ.
«ЩIакъуи» хъуауэ, мащIэу хэщIэу,
Доскам щIалэр къыIуокIыж.
КъыщыщIари къыпхуэмыщIэу,
Партэм щатэу дотIысхьэж.
Ауэ еджэн яухакъэ –
И «уз» псори мэкIуэдыж.
Школ уэзджынэр зэ къеуакъэ –
Школым япэ къыщIожыж.
Унэм кIуэжу ар гъуэгу тетым,
Хамэ хадэм щхьэдолъых.
Хъуа-мыхъуами зыгуэр пытым,
ЕфыщI жыгыр, напэтехщ.
Хэт ищIэну и унэцIэр
Ди школ хабзэм щхьэдэхам?
Хэту пIэрэ абы и цIэр –
Ныбжьэгъу напэр тезыхам?
КъеупщIамэ ящибзыщIу,
И цIэ дыдэр абы Шущ.
ЦIэфIэщ джанэр сэ хуэзмыщIу
ФIэсщащ абы Зэраншу! Iэдэм НЭХУ
Жыжьи благъи къысхуэмыщIэу,
Сэ насыпым сыпэплъат.
Лъэр зыщысчым – шагъдий гуащIэу
Сигу илъ-ипкIым – ар щилъат. 133 Ауэ зэкIэ гущтэпкIыгъэ
Пшагъуэм си нэр къысфIыщипхъуэрт.
Хъун-мыхъуни лъагъуныгъэ
СщIам имыщIэу, сфIызэщIэщхъуэрт.
СфIызэщIэщхъуэрт – Iэнкуныгъэ
Пшагъуэ Iувым сызэпхихыу,
Хы къубийуэ зи жаныгъэ Лъагъуныгъэ макъ зэхэсхыу.
«АтIэ, сытыт сызыпэплъэр,
Лъагъуныгъэр сэ къызэджэм?» –
ЖысIэу щытми, сигу зэщIэплъэр
Хуэжэрт щтэпкIыу гурыщхъуэ Iэджэм.
ЖиIэрт си щхьэм: «Гугъэ делэр
И гухэлъкIэ насыпыншэщ.
Хуэмышэнум кIэлъыбанэу, Насыпыншэу мэхъу ар икIэ!»…
Щхьэм и жыIэр гум имыдэу,
Гухэлъ мафIэр зэщIегъанэ,
Нэхъ щытыхукIэ гуащIэ фадэу,
ЗэщIост нэхъри, нэхъ нэхунэ. Талъостэн ЩIасэм ухуеймэ, фIыуэ плъагъу
пщащэм пэIэщIэ!
Уи гур къолъэIукIи ар зыщIэхъуэпсхэр хуумыщIэ!
ХамэхукIэ, щIасэм малъхъэдис
Ар псэм и хуабэщ, гупсысэ закъуэу
щIыкIэу уехьэху.
Нэм пэщIэхуамэ, сыт хуэдэ Iуэхури
Уи Iэм къихуамэ, щIасэр уэр папщIэ
зепхьэху! щэхужкъым, щIасэжкъым. 134
I ЩIасэр зищIысыр къищIэну си псэр мыпыIэ.
Iууэну фIэщIмэ – си гум «нэгъазэ!» къызжеIэ.
Сыт техьэ-текIыу си псэри сигури
щIипкI-щIилъыр,
Сыт малъхъэдису сызщIишэу щIасэм нэхъ
Сыт апхуэдизу сигу зыхуилъэту а щIасэр,
Нэкурыс вагъуэу нэрымылъагъуми си гъусэр?
Пэжщ ар си гъусэр, спэIэщIэхункIи нэхъ хэлъыр, благъэр.
Укъэмынэжмэ, жэщ нэхъ гъуэхсэхми
Ар хэт а щIасэр? Ар пщащэу пIэрэ е хьур?
Е сыт зищIысыр пщащэм щхьэщихыу хэслъагъуэр.
щыт нур?
Зыкъомым щIасэр, – «ар лъагъуныгъэщ» хужаIэ.
Хэти «ар нурщи, уи гур етхьэкъур» къызжаIэ.
Хьэуэ, жызоIэ: ар нурми, хьурми сызщIешэ.
Си гум хыхьауэ Iэпкълъэпкъ пщыкIутIыр зэхуешэ. симыкIыу.
Сешэ слъэмыкIыу, сэ си пIэм бжьизкIэ
МакIуэ езыри, лъэмбытIкIэ сяпэм имыкIыу.
Ауэ, щIым нэскъым, ар хьэуам хуэму хосыкI. СыщIохьэ, сопхъуэ, бахъэу си Iэгум йосыкI.
Си макъым къихькIэ «щIасэ!» жызоIэ,
Мы жея пщIыхьыр зэ къыптекIуамэ сту
Сту лъэщ а щIасэр, аслъэну уетхъри Iуэху
Сыту ещхьыщэ мэракIуэ фэпсу пкъуэ сокIий. ткIий. пщыхъум. мыхъум. 135 Зэгуэрым силът сэ дахэм и куэщIым гууэщIу.
А тхьэIухудри къысщыгуфIыкIырт гумащIэу.
Сыхуэнэпсейуэ зэпызоплъыхьыр сэ пщащэр.
Зэхэлъщ ар нуру, хьуру, хъыджэбзу
Си гум сфIыжеIэр: «Мыбы ухуеймэ пэIэщIэт,
Сэ сынолъэIукIи сызыщIэхъуэпсхэр дахащэр.
Гупсысэ закъуэу зепхьэхукIэщ щIасэр
Ар гухэлъ щэхуу пхузехьэу щытми
Хьэуэ, щэхужкъым, си нэм къищтакIэщ схуумыщIэт, щыIэфIыр, нэхъыфIыр» –
а нурыр,
СхуэутIыпщыжынкъым, Iэгум къихуакIэщ а хьурыр.
Арти, сымыщIэу сызщIэзышар сэ, а нагъуэр,
Си гум нэхулъэу къыщилъэтыхьу ит вагъуэр,
А зэфэзэщу малъхъэдис защIэу зэхэлъыр.
Мис насып тыгъэу гъэр къысхуэхъуауэ
Iэпкълъэпкъ пщыкIутIым хуэшыр хэкIыу
Си бзэри нэхъ хуиту хъужауэ дахэм сIэщIэлъыр! къысфIощIыр, сеупщIырт:
– Ухьур уэ, хьэмэ ущIасэ?
КъызжеIэ, кхъыIэ.
Езыми жеIэ: – УщIасэм, сэри сыщIасэщ!.. I
Чэф гукъыдэжу, Iэджи сIыгъыу зэгуэр
Хадэ ихьэпIэм сыщегъэувыIэ фыз гуэр.
Нагъуэ пIащитIым нэпсыр къыщIэхуу къызоплъ?
ЦIыху зэблэкIыр, Iуэху дащыхъуауэ, къыдоплъ.
IэщIэлъ сабийри езыри фаджэм, ныбаджэм
Къыщымынэжу, а сэ слъагъуитIыр сымаджэщ… 136
ЦIыхубзым и нэгу сызэриплъэхэу созджыздж.
ЗыIуезгъэхынути, цIыхухэм
хузощIыр Iулыдж.
Сыт апхуэдизу сащIыфIэлIыкIыр а нитIым?!
Сыт хузиIуэхур мыбдеж
си пащхьэм къититIым?!
Хьэуэ, хьур пэщIу щыта цIыхубзым къызжеIэ:
– ПщIэжрэ бжесIауэ: ущIасэм,
Хэт зи унэхъугъуэу уэ нобэ гуэрым
Ухейм улъэщщ жи, фызым и Iуэхур
сэри сыщIасэщ, бгъэщIасэр?!
къащIащ.
Псалъэ жамыIэу нэкIэ си судыр ящIащ…
Мис а сыхьэтым щIыр зэгуэчамэ сихьэнт.
ЕмыкIу пшыныжу си щхьэр
шэсыпIэ ислъхьэнт. Исмэхьил
Iуэдыщэ и зы щыгу лъагэм
Зы щихушхуэ 1 екIуу къыщыкIт,
Къудану щIэращIэ дахэм
Дуней псори къыщыгуфIыкIт.
Пшэ нэхууэ и данэ щхьэцхэр
Мазэ нурым къыхурашэкIт, И бгъафэу абэ къауцхэм
Дыгъэ бзийхэм зыкърашэкIт.
Зэм-зэму 2 къыщIэж и псынэм 3
Гу лIахэр къагъэхъужыфт, Хъаныжьхэр 4 ешаелIахэм
И ныбжь жьауэм къыщетIысэхт. 1 Щихушхуэ – адыгэ лъэпкъым я символу, нагъыщэу аращ.
2 Зэм-зэм – муслъымэнхэм ягъэлъапIэ псынэщ, Мэчэ къыщыщIож, Чэбэм пэмыжыжьэу.
3 «Зэм-зэму къыщIэж и псынэм» – Елбэд Хь. зэрыжиIэу щытамкIэ, ижьырей адыгэм, ипэжыпIэкIэ жыпIэмэ, хеттхэмрэ урартхэмрэ яIа культурэшхуэм и нагъыщэщ.
4 Хъаныжьхэр – нэгъуэщI лъэпкъхэм я тепщэу адыгэм (хеттхэмрэ урартхэмрэ) я жьауэм щIэтахэр жыхуиIэщ. 137 И щхьэцхэр уафэгурытти, Пшэ хужьхэр и чэсей хъарт, Бгъащхъуэжьхэр 1 и унэрысти, Сысамэ зэкIэлъыпхъэрт.
Жэщ куууэ зызэщIиуфIыцIамэ, Iуэдыщэ ныбжьыр тыридзэрт; И фIэщуэ зиутхыпщIамэ, И жьыбгъэм дунейр зэридзэрт. Къудан щихур тхьэ щIасэ бынти, ФIыгъуэ инхэр къыхуридзыхт, Ауэ щыкIыр насып укIыжти, Уафэ дыщэр бийуэ къыхихт.
Уафэжьурэ лей хуэмыгъэгъур
ЩыблэжькIэрэ хуабжьу къыхуилът, Уей-уей мыгъуэм дунейр дигъагъыу
Бгы псыгъуэр къызэфIищIыкIт.
НобэкIэ Iуэдыщэ щыгум
Зы щиху тхышэ йопэзэзэх, Вындыжьу къуагъыдзэ гупым 2
Хьэ гъыбзэр къраусэх.
Зы зэман щауэ пылъахэри 3
ГъуэгурыкIуэу къыхуемыплъэкI,
ПIащIабзэу щхьэц къетхъухахэр Зы Iэ мыгъуэм хуримыжьэкI.
И нэхэр ныкъуэс-ныкъуэфщи, Нэбзийхэр щIэмыджэгуэж, Щхьэ мыгъуэр бгы къеухынщи, Удз закъуи къыщIэмыкIыж.
1 Бгъащхъуэжьхэр – адыгэм (хеттхэмрэ урартхэмрэ) я хэкур – Iуэдыщэр – зыхъумэжу щыта дзэпщхэмрэ зауэлIхэмрэ я символщ.
2 «Вындыжьу къуагъыдзэ гупым.» – усакIуэм и щIалэгъуэм Къэбэрдейм щытепща гупым я символщ.
3 «Зы зэман щауэ пылъахэри.» – адыгэм я къару илъыгъуэм къадэплъейуэ, культурэ пызыхыу щыта лъэпкъхэр жыхуиIэщ. 138
Зэзэмызэ тобэкъеIыхгуэ 1
ТхьэIухудхэр 2 къыщотIысэх,
АрщхьэкIэ зий зэхимыхгуэ
ЛIыжь тхышэр йопэзэзэх. Исхьэкъ СИ – Уи гъунэгъур хъуащ сымаджэ…
– Хэлъкъым си Iуэху лъэпкъ.
– Къыпщогугъ а зи псэм еджэр!
– Хэлъкъым си Iуэху лъэпкъ.
– Уи ныбжьэгъур мэгузавэ…
– Си Iуэху лъэпкъ хэмылъ.
– Къыдэнащ ар ауз зэвым!
– Си Iуэху лъэпкъ хэмылъ.
– ЩIалэ захуэр ящIыр мысэ.
– СыткIэ хэлъ си Iуэху?
– ЩIат иджыри уасэ нысэм.
– СыткIэ хэлъ си Iуэху?
– Магъыр анэ гуэр гуIэжу.
– СыткIэ си Iуэху хэлъ?
– Анэ мо сабийм иIэжкъым.
– СыткIэ си Iуэху хэлъ?..
СыноупщI сэ: зыгуэр щыIэ
Уэ зыхэлъ уи Iуэху?
Ара цIыхум гуауэ щиIэм,
Уи псэм жиIэу «уэху»?!
Плъагъукъым фIыуэ псэ зыIут уэ,
ХуэпщIкъым гущIэгъу зым.
1 ТобэкъеIыхгуэ – пасэрей щIэныгъэмрэ лъэщыгъэмрэ къагъэпсэужын мурадкIэ жыхуиIэщ.
2 ТхьэIухуд – адыгэ мифологием щыщ образщ, мыбдежым: адыгэр щIэныгъэмрэ зыужьыныгъэмрэ хуэзыгъэушыну хэта узэщIакIуэхэрщ, Нэгумэ Ш., ХьэтIохъущокъуэ Къ. сымэ хуэдэу. 139 НэхъыфIщ пщIэншэу щIым утет нэхъ,
Зыхэбдзэжмэ псым!
…Псым уитхьэлэу уэ зэгуэрым
Сыхуейт сыпхуэзэн.
Ущыгугъыу цIыху хьэтырым,
Зыкъысхуэбгъэзэнт.
Дауэ хъунут ущылъаIуэм:
«КхъыIэ, сыкъегъэл!»
Зэхэпхамэ мыр ныбжесIэу:
«СыткIэ си Iуэху пхэлъ?»?! ЖАНЭ Къырымызэ Сэ срикIуэрт уэрамым, сыпIащIэу,
ЦIыхур-цIыхущи, Iуэху Iэджэ
къащIэлъщ.
Жьэгъуашхэу къызблокI щIалэ пIащэ,
Жьагъэ гуэри и зы Iэм IэщIэлъщ.
Нимышхысу абы щIакхъуэ Iыхьэр, И гур мылыцIу, гъуэгу сабэм хедзэж.
А слъэгъуар къыщыхъуауэ гущIыхьэ,
Сигу губжьам зысфIелIэж.
ЩIакхъуэ Iыхьэм гу лъетэ щIакъуэм,
И нэгу Iэджэ абы къыщIохьэж.
Бзум яшхынкъэ жыхуиIэу, хуэсакъыу,
Жыг къудамэ зэхуакум делъхьэж.
Махуэ хьэлъэт щIэкIыжыр и нэгум:
Дуней псор шэ къэуэжым дэгызт.
Е улIэн, е улIын, зыт я гъуэгур,
Нэм илъагъури Iугъуэ тенджызт.
Махуищ хъуауэ я джийм зы дзэкъэгъуэ
Емыхами, ямыщIэт къикIуэт.
БжэIум нэхърэ ажалыр нэхъ благъэт,
Ажал дыдэри ахэм пикIуэтт.
ЖьыдэхупIэ зэхэуэм щигъуэтым,
Зым, иужьу, хъуржыныр къещыж.
ЩIакхъуэ бзыгъэ, гъур хъуауэ, къегъуэтыр, 140 Нурий * * *
ЗэрыхъункIи къахуегуэшыж.
Къахелъхьэжыр абы къаруущIэ,
Аргуэрыжьщи, бийм Iэщэр хуахуз. А щIалэщIэм а псор зэримыщIэрщ
ЛIыжьым и гур щIэхъуар нэхъри уз!
Щыгъупщапхъэкъым зэи зы цIыхуми
Гъавэм и пщIэр, ар щIэхъур гунэс!
МэкъумэшыщIэр фIыуэ зыцIыхум
ЕщIэ гъавэм зэрихьыр пщIэнтIэпс.
Фемыбакъуэт фэ зэи зы хьэдзи,
Фи гур лыцIу, кIэрыхур къэфщтэж.
Ар къыхуэтми фымыщIэ фи хьэсэм,
Гъавэ хьэдзэмкIи щIылъэм фетэж!
Псыхъуэ гуащэу дзэл «гъыринэм» ХеудыныщIэ и щхьэр псынэм.
Мажьэ дзэхъур жьым къыIехри
И щхьэцышхуэр нызэгуехыр.
Жьы щхьэпсыншэм еIэт и кIи Тоувэж и гъуэгу.
Дзэлым еIэтыж и щхьэкIи ЗэлъыIуех и нэгу.
Иджы йоплъэ псынэ гъуджэм
И нэжьгъуцхэр къыдидзау, Егъэгъущыр и щхьэцышхуэр
Дыгъэпс башхэм иридзау. ПхузощI уэ тыгъэ сымыфыгъуэу
Ди щIыгу хъурейр, Валентинэ!
ЛIэщIыгъуэ куэдкIэ ящIэщыгъуэу
ЖаIэнщ уэ уи цIэр, си псэ, си нэ. УЭ ЩIЫ 141 Совет пщащэщIэм уи Iэпщэхум
«Восток 6-нэр» доIурыщIэ.
Уэгу пхащIэм адкIэ укъикIыжым
А Iэпщэ хужьхэм урожьыщIэ.
«Адэм» и ужькIэ укъалъхуами
Уэ зы «Адэмкъым» кIэс къэпщIар, ЩIыгурыс пщащэм лъыхъу къыпхуащIу Зы марсианкъым щIэупщIар.
ЯфIэфIщ цIыхухъухэм цIыхубз дахэр –
Абы къытхелъхьэ ерыщагъ…
Ауэ си къуэшхэр дэзыхьэхыр
Уи цIыхубз лIыгъэм и дахагъщ. Фоусэт СИ ЩАУЭ
Жыжьэ уэ ущыIэщ,
НэчыхькIэ си щауэ, Сезэшау сыппоплъэ Илъэс Iэджэ щIауэ.
Ауэ дэ ди гъащIэм
ЗыкIи зимыхъуэж-тIэ, Е уи дей сумышэ – Е укъэмыкIуэж уэ. ЛIыгъэр лъагъуныгъэм
Ину егъэбжьыфIэ, Гухэлъ зыхъумэфыр Ябж игъащIэм лIыфIу.
Шэч зэхуэдмыщIыжу
ГъащIэр здэдбгъэхьынум, Дыхуейщ дыхыхьэн дэ
Псышхуэу дызыхьынум…
… Вагъуэ цIыкIухэр собжри
Дыгъэ бзийм фIызоблэ, СогъэIущыр ахэр: 142
«Си щауэм фыхуэблэ!»
Уафэ щхъуантIэр содыр
Си дарий бостейуи, Мазэр щIыIу хузощIыр
Си бгъэм дахэкIейуэ. Дыгъэ нурыр нитIым
ЩIэлъу ныпхуэсхьынущ.
КIыфIыгъэ хэмыту
ГъащIэр уэзгъэхьынущ.
ЩIы хъурейм хъыринэ
Уэ сыщыбдещIэнущ, Бзухэм я уэрэдыр
Куэду ныбжесIэнущ… … КъоуэлIа насыпым
Куэд щIохъуэпсыр хуейуэ, ПIэщIэкIмэ – угуIэу
Пхьынущ уи дунейр уэ. Iэгум имылъ бзийхэр Ирехьэжьэ жьыбгъэм,
Псы щхьа щылIэм цIыхур, Хоф псы ина кIэнтхъым…
… Сыножьэ зэпытщи
Iэджэм согупсысыр.
Уэрэдыр си гъусэщ – Куэду пхузоусри…
Гъэ къэс лэгъупыкъухэм
ХызощIэ зы мащIэ, - Умылъагъурэ ар уэ?! Ара зыхыумыщIэу?!

Гугъу сыдохь си лъагъуныгъэм – Гугъу сыдохьыр сэ а фIыгъуэм.
Хуэдэщ ар мо розэ тхьэмпэм, Къуалэбзу шыр цIыкIум хуэдэщ, Илъэс закъуэ хъуа сабийщ ар, – УемылIалIэуэ имыдэ. Хуабжьу гугъу сыдохь а фIыгъуэм.
Ар сохъумэ сэ си дыгъэу: 143 Лолэ
АНЭР УИ ГУМ Розэ тхьэмпэр, сыщошынэ, Жьапщэ ябгэм сфIыпичынкIэ, –
Сыхуэсакъыу ар сохъумэ.
Бзу шыр цIыкIур – сыщошынэ Къуаргъ, блэ бзаджэхэм яшхынкIэ, –
Сыхуэсакъыу ар сохъумэ.
Сабий цIыкIум – сыщошынэ
ЦIыху Iейм и нэ къытехуэнкIэ, – Сыхуэсакъыу ар сохъумэ…
Сыту лъапIэ пхуэсщI гухэлъыр, – Гугъуехь защIэу ар зэхэлъщи…
Ауэ си псэр уэрыншатэм, Лъагъуныгъэр симыIатэм, – Хъунт си гъащIэр лъэныкъуабэ, Фэлъыркъэбу, къуабэбжьабэу. Ухэлъащ уи анэм и Iэпкълъэпкъым,
Мазибгъу енкIэ укъырихьэкIащ.
Дуней нэхум уэ укъыщытехьэм
ГъащIэр ныпщIитыну и гугъащ.
Гугъут ущипIым щыгъуи абы дежкIэ:
Жей нэхъ IэфIым куэдрэ хэбгъэнащ,
Къыщыхъуакъым гугъуехь зыри уэркIэ.
И бгъафитIым уэ ущIипIыкIащ.
Небэ-къебэу щIылъэм къыщыпкIухьым
Анэгу пIащIэр къащтэу пхухэлъэтт.
«МафIэм исым е ныхэхуэм псывэм», – ЖиIэу абы и нэIэ птемыкIт.
Ауэ дыркъуэ лъэпкъ уэ къыплъымысу,
УипIащ балигъ гъуэгум утехьэху,
Иджы уи чэзущи, щIалэ щIасэ,
Анэр уи гум зэикI иумыгъэху. 144

Малъхъэдису си гум хэлъщ зы хъуаскIэ,
ЕщIыр абы си Iэпкълъэпкъыр жан.
ГъащIэм щIыхь щызиIэм гуащIэдэкIкIэ
Сэри сфIэфIщ лъэ лъэщкIэ сахэтын.
Нэщхъеирилэу зи щIалэгъуэр зыхьым
Псэр хуэмыкIуэ, зикI удимыхьэх,
Уеблэм а хъыджэбзыр ягу ирихьу
ЛIыжь-фызыжьхэм нысэу къыхамых.
Мис апхуэдэ уэ пхуамыгъэфащэм,
Аскэрбий, щхьэгъусэ зыхуэпщIащ.
Уигу и щIасэу, ауэ уи мыфащэу
Уэ къомыкIу щыгъыныр щыптIэгъащ.
Малъхъэдису си гум пхухэлъ хъуаскIэр
Гулъытэншэу щIалэм къэбгъэнащ,
А «кIэлалэ» жылэм ящIэмыхьэ
КъыстекIуар сэ гущIыхьитI сщыхъуащ. Умар СИ СыщыщIэлъми анэ бгъафэм, Уи быдзышэщ сызэфар, КъегуэпэкIыу мы си щхьэфэм
Уи Iэгу пхъашэрщ къыдалъар.
Сыкъэжэпхъри уи куэщI щабэм ФIым сыхуэплъэу сыкъехащ, СхузэIупхри уи бгъэ хуабэм
Уи бын щIыкIэу сыщIэплъхьащ.
Уэ уи гуащIэщ сызэрихьэу Мы си лъынтхуэм из къэпщIар. Уэ бдэсчахэрщ сэ лъэбакъуэу IэфI ди гъащIэр сщызыщIар.
Уэращ си нэм, си псэм хуэдэр. Уэрщ си дыгъэу къысхуепсар, Уэращ си гур зыдэуардэр, 145 Ар уи щIыхьырщ зыщIэкъуар.
Си Хэку дыщэ, дыгъэпс защIэ, Iуэху уиIэнкъым зэзмыкун, Сэ уэр папщIэ стынущ гъащIэр, Сыкъэмыхъууэ Iэнкун.
Сэ сыхуейкъым сыхьэт гъащIэ, Згъэпудынумэ уи щIыхь, Си лъыр хейкъым, ар зэгъащIэ, Псэр пхуэзмыщIмэ щхьэузыхь.
Адэжь лъапсэ, насып купсэ!
Куэд уи щIыхуэу къыстенащ, СиIэр гъащIэу бын къалэныр
ГъэзэщIэным тесшэщIащ.
Спшыныжауэ а уи щIыхуэр
КъысфIэщIыжмэ сэ зэгуэр, Къыстехуащи тезырышхуэ – СрещI щIэблэм сэ хьэрэм. Петр …
Умыгъагъэ пасэу, си жыгыщIэ,
Уае птехъуэм къыпхуэхъунщ зэран;
Уэ гъатхэпэ дыгъэр уипкъ зыхищIэм
Къыпщымыхъу къэсауэ уи зэман.
Гъуэгу гъуэмылэр зышхыжау гъуэгуанэм
Укъытенэм ухущIегъуэжынщ,
Ауэ Iэпэм уедзэкъэжкIэ дэнэ
УиIэн хуей дахагъэр къипхыжын.
Уи къудамэ цIыкIухэм къытетIысхьэу
Ухуэзэни уэрэд жызыIэн,
Уи гъэгъар лъымысым занщIэу ихьу
КъыбжиIэну «къашыргъи» щыIэнщ.
Ауэ ахэр гъатхэ лIыкIуэу плъытэм
Уи гъэмахуэ къакIуэм упыкIынщ,
10 Заказ № 7 146
Япэ къэс борэным уэ уипхъуатэу ГъащIэр хуэлэжауэ епхьэкIынщ.

Гу ущысу
Плъызымытэр
УтэджакIэ
Нэхъ къоплъынкъым,
Зигу уэ щIасэу
Ущымытым
И нэр къоплъкIэ –
Уилъагъункъым.
Ауэ зи гум
Уипсэм дыгъэу
КъыптекIынкъым
Уэ и нэIэ,
Нэхъ жэщ кIыфIми
Махуэ бзыгъэу
Илъагъунущ уздэщыIэр.

Гъуэлъым – хэлъыфкъым,
Къэтэджам –
Лъэр хузэблэхкъым анэм,
Ажалыжь лIыкIуэу уз къеджам
Хъарпшэру щепхъуэ и нэр.
Ауэ и бынхэр къыщIохьэж,
Тырахыр шхыIэн кIапэр;
Умэзэхащ –
Ягу дзыхащ,
Къыдалъэ Iэ и напэм.
Анэр къахоплъэ,
Йогупсыс:
«СылIэну сэ сыхуиткъым –
Хъунщ мыхэр къанэм къулейсыз…
Бэлыхьым сигъэкIуэнкъым…»
«Щхьэузыр Iуэхукъым,
ХэвыкIынщ, – 147 Къотэджри жеIэ анэм. –
ФымэжэлIауэ къыщIэкIынщ,
ПсынщIэу къэсщтэнкъэ Iэнэ…» Хьэмид УЭ ГУРЭ «Дунейм ехыжахэм я гъащIэр
КъащIэхъуэм яхуохъур щапхъэфI», –
Iущыгъэм и жылэр, мыпIащIэу,
Псалъэжьым лIэщIыгъуэм хепхъэф.
Насыпыр къалъыхъуэу цIыху мащIи
Бэлыхьым щисакъым гъуэгуанэм.
Ауэ цIыхугъэм залымыгъэр хигъащIэу
Къэсащ ди лIэщIыгъуэм итIани.
ЛIэщIыгъуэ нэхъ ябгэм къыпхыкIыу
Къэсащ насыпзехьэ лIыхъужьыр,
Сэ и псэм къысхилъхьэу и хъуаскIэ
Пищэну гуфIэгъуэ лъэужьым.
Бгыжь паги гъуэгуани IурыщIэ
КъащIащи цIыхуфIхэм я лIыгъэм,
Сэ схъумэу хъуэпсапIи гурыщIи
СыхуокIуэ сыпIащIэу си гугъэм.
«Дунейм ехыжахэм я гъащIэр
КъащIэхъуэм яхуохъур щапхъэфI»,
Ягу нурхэм кIыфIыгъэр хагъащIэ,
ЛъащIэншэщ, гъунэншэщ цIыху гъащIэр,
ЩымыIэ ар ем щилъэхъэф.
10* 148 ЩIЫМ И Зубер
Анэ щIым фIэтщу едгъэсащи,
Дыкъызэрилъхуу хохьэ псэм,
ГъуэлъыпIэм зиддзэу дэ десами,
Дытоувэж щIым, ещхьу сэм.
«Сэ» щIым щIыфIэсщри сощIэж
фIыуэ:
Абы зэгуэр сэ сиуIэнщ, – ХьэпIацIэу къигъэщIар къысщIэфу,
Хьэм хуадза къупщхьэу, сриIэнщ.
ХузощI щIым япэ IэплIэр лъэкIэ,
ИтIанэ Iупэр хузоший.
Къохъу вагъэбдзумэу ар зэздзэкIыу,
Къохъу щызущий,
Сыщиущий.
Къызохыр и бгъэм удз гъэгъари,
Изот псэм пэсщIым – КъогуфIэж:
Щыгъупщэжауэ зэрыгъари,
Си пащхьэм гуфIэу къоувэж.
ЩIым гуэдз къытесхыу щIакхъуэ сшхамэ,
Ар дэ ди IэплIэу зэлъысащ.
ЦIыхухэр зэхуэлъэу хаIуми къамэ,
Бзэншэу иIыгъыу щIыр есащ.
… Ауэ зэгуэр къызэщыунщи,
Си IэплIэ псоми къыпэджэнщ:
Тенджыз къэукъубеяу къиунщи,
И толъкъун щIагъым сыщIилъхьэнщ.
IэплIэу сэ сыпсэуху хуэсщIами,
Мы зыр жэуапу къритынщ:
Срикъузэнщ абы и куэщIми,
Езыр щытыху симыутIыпщын… Борис
149 И Сыту псынщIэу ди илъэсхэр кIуэрэ!
Зы сыхьэт къэувыIэу пхущымыс.
Сэ иджы сыхъуащ нэгъуэщI зыгуэру
ЦIыху насыпым, гъащIэм сегупсыс.
ХуэсщIэфыну псори си ныбжьэгъум
ХуэзмыщIауэ куэдрэ сэ къысфIощI,
Уеблэм зэзэмызэ си жагъуэгъум – Къохъу апхуэди – сэ гущIэгъу хузощI.
ЦIыхуу щыIэм гуапэ гуэр жесIэнти,
СлъэкIыгъамэ, ягухэр згъэхуэбэнт, ПIэщхьагъыншэу жейм естынт си щхьэнтэр, Щыгъыныджэр сэ зэщIэсхуэпэнт. СыщIогъуэжыр, цIыхум седыркъамэ, Си зэран зыгуэрми иремыкI.
Къэзмылъыхъуэ Iэщэ: фочи къами, – Сэ къалэмщ си Iэщэр, сIэщIэмыкI.
МащIэ-куэдми, сэ схуэщIэни щыIэщ,
Iуэху спэщытым и щIэм сфIэфIщ сиплъэн.
«Хъунщ зэфIэкIми нэхъ иужькIэ», – жысIэу, НэгъуэщI гуэрым ар пэзмыгъэплъэн. Си мурад зыбжанэ зэфIэкIами, Iэджэм сэ я гъуни измылъа.
ГъащIэ пIалъэм щыщу куэд блэкIами, Си къалэмыр сымыгъэтIылъа.
СиIэщ цIыхухэм яжесIэн мымащIэу…
Ауэ сэ итIани къэслъытэнт
Щызгъуэтауэ сызыхуейр мы гъащIэм, СлъэкIыгъам кIэщI дыдэу къэсIуэтэн
ЗэрыфIыщэр цIыхуу ущытыну, Ухуитыну Дыгъэм, ЩIым, Хьэуам,
Лъагъуныгъэ пщIыну, бын бгъуэтыну, Уеблэм улIэжыну, жьы ухъуам! 150 Кашиф – Моуэ уIэбэм улъэIэсын щIыкIэу, Нэхутхьэху хъужауэ Iуащхьэмахуэ щытщ. Мо хьэуа къабзэ гуакIуэм срищIыкIыу СыхуэкIуэу бгым
Я Бгыжым гъуэгу сытетщ.
Ауэ, дэтхэнэ хъуэпсапIэфIми хуэдэу, Мо гъунэгъу тIэкIу сфIэщI бгы домбейр
Жыжьэу къыщIокIри,
Удз кIыр сызыхэтым
ЗыхэзгъэщIащи – къысхуоблагъэ жейр.
Абырэ сэрэ дызоуэршэрылIэ.
Нэбэнэушэу сыгууэщIщи сэ, ПщIыхьэпIэм щыслъагъу хуэдэщ
Мы дуней фIыгъуэм хэджэлыжу псэр.
АрщхьэкIэ, гъэщIэгъуэныракъэ,
сызэрылIэр – Си щхьэр
Армырт псэ хэкIыр абдеж щIэнэщхъейр – Си лъэпкъым, Зи фэм ихьыж бажэм ещхьу, И лъахэм текIуэдэжу ехь дунейр.
Мис иджыргуэру – Мы дуней жэнэтым
И тепщэр ар Тхьэм зритар армыр…
КъыптекIуэм урифызщ жыхуаIэм тету,
Дэ гъащIэр тхьыну хэт ищIат Iэмыр?..
Абдежым нэпсрэ уэшхрэ къысхуэмыщIэу
НэкIущхьэм къытолъадэ зыгуэр, Сыкъоплъэ.
Ауэ, псэ схэтыж пфIэмыщIу, Сыщытщ жейбащхъуэу, Уэшхри къохъу нэхъ уэр.
Ауэ гупсысэ абрэмывэу хьэлъэр 151 КъыстегуплIащи, сыкъимыгъэхъей:
Пэжыр пщIыхьэпIэм щыслъэгъуара, хьэмэ
Уэшхым нахуапIэу къигъэпскIа дунейр? Пэжыр, Алыхьым и шыкуркIэ, нобэ
ЕтIуанэрати – Къысхохьэжри псэ
СеIэт ин сищIу зэуи, тобэ, Тобэ, Ярейщ сыщIэуэм уафэ лъащIэм сэ.
Уафэми лъахъшэу зыкъригъэзыхауэ
КъыстелъэщIыхьурэ къыстрекIэ псы,
Мо нобэ лъандэм дыгъэм къигъэплъауэ
Щыта си щIыфэр пIэнкIыу
Уэшхыр теужри, къысхуепсыхь…
Езы Лъэпщ лъэпсылъэм
Къыхидзыжа жыр пыудахуэу фIэкI
Субжынкъым – Дунейр си тIэупкIэгъуэу си лъэр ЩIокIри – Къурш бжэнми къыпщыхъунщ сефIэкI. Петр Дахащэщ нобэ пщэдджыжьыпэр.
Дыгъэпс Iумахуэм
Дэпсыпсыжу
Зэхэтщ
Жьэпкъ мэз умэзэхар.
Ди куейм щиIыгъщи бжьыхьэм бжьыпэр,
ЩIодэIу и макъ зэхэзыхар.
Мэщхъыщхъыр ар дыжьынгъурыбэу, Лэгъупыкъуфэу зэщопсыкIыр.
Захызобжэжыр и гъэрыбэм, Дахагъэу иIэм сыхосыкIыр.
А псом феплъащэрэт си нитIкIэ – Зыхуэдэр бжьыхьэр флъагъун папщIэ! Сыт дунеишхуэм сэ сыхуиткIэ, 152
Дахагъэ псом сыхуэмыпIащIэм?! Хэти хегъаплъэ тхьэмпэ гъуэжьхэм, – Гъэужь гъэ блэкIым IэщIэхъуахэм.
Си дежкIэ
Бжьыхьэр Гъэ нэгъуэщIкъым: Ар изогъэщхьыр Iэщ ехъуахэм.
«Аращ-тIэ гъащIэр, – Согупсысыр, –
ЦIыху къэс иIэж хъунщ гъащIэ гъуджэ.
Зилъагъужыну.
Хьэуэ, Псысэщ.
СщIэр зыщ: А гъащIэм срихъубжэщ…» Дэ цIыкIу из сщIауэ си кIэ жыпым, СыIутщ псы Iуфэм.
Соплъ зэрыжэм. ПсыIу мылыф гъуахэр ялыпщI жыпIэу, Дэп жьэрэжьэжу
ФIэлъщ зэрыджэр. Леонид Накъыгъэм и дахэри
Гъатхэм къыдогъагъэрэ,
Сэ сызыдэгъагъэри
Сыту гухэлъ гуащIэрэ.
Сэ уэ сыныппоплъэрэ, Уэ сэ укъыспоплъэрэ, ЗэпылъитI зэпэплъэхэр
ГъащIэм и IэфI поплъэрэ.
Бахъсэныжьыр жэщыми
Псыхъуэм къыщохъущIэрэ, Сэ тIэкIу зысхъунщIами, Си гур уэ пхуэкъабзэрэ. 153 Усэрыш бзу цIыкIухэри Хадэм щошэрашэрэ, Сызышэну щауэри
Сэ къызоIущащэрэ.
Жэщ мазэгъуэ дахэри
Дэ къыдодэхащIэрэ, ЩIалэгъуэ щIэращIэри
ГъащIэм и IэфI поплъэрэ.
Сэ уэ сыныппоплъэрэ, Уэ сэ укъыспоплъэрэ, ЗэпылъитI зэпэплъэхэр
ГъащIэм и IэфI поплъэрэ. Алий Уэ ухуейми гъуэлъи щылъ, зэманым
Зы жьы шэгъуэ къэс пебжыкI ди гъащIэм.
ТхукIэреч лъэбакъуэ бжыгъэу къанэм, Пигъэувэу къэдгъэщIа тфIэмащIэм.
Уегупсысмэ, дунейри гъуэгуанэщ,
ЕкIу и гъуэгур хэти: дыгъэм, мазэм, И пIэ иткъым дызытет щIы-анэр, – Хьэрш гъунэншэм и гъуэгу ходжэразэ.
Псы ежэхми пхыречыф и гъуэгури,
Хым нехус е къумым ныхокIуадэ.
Я гъуэгу тетхэщ мафIэгури, выгу-шыгури, Хэти иIэщ зыфIэмыкI и мардэ.
ЦIыху къэсыхукIи иIэщи зы гугъэ, ГъащIэ псом я гугъэм хуокIэрахъуэ.
Зым къохъулIэ, зыми хуож гурыгъыр, Зыр насыпым, зыр бэлыхь хопшахъуэ. 154 Лиуан СИ – СИ УДЗ ДАХЭ
Гугъэр кIыхьщ, дэтхэнэми къыфIощIыр
Дунеижьыр кIэншэу къритауэ.
ЦIыху къэхъуакъым зыфIэкIыхь
зи гъащIэр,
Е мылъку иIэм арэзы техъуауэ.
Iуэхур сыт: нэхъыбэр егупсыскъым
Ди пIэжьажьэм зэ кIэ зэриIэнум, Щхьэж и гъуэгу щиухкIэ и кIэм нэсу,
Иужь къинэм абы хужиIэнум.
ПсэкIэ бауэ псоми я зэхуэдэу
Ажал закъуэм блэмыкIыфу щыIэщ.
Беи мыгъуи пылъкъым ар яхэдэу, ДыкъэмыкIкIэ и гум тIэкIу пасэIуэу!
«СяужькIэ хуейми удзи къремыкI…» –
ЖиIат, жи, цIыху Iей гуэрым ЩылIэм щыгъуэ. СызэрыцIыкIурэ си гум зэи имыкI
А псалъэ Iейхэр – ноби срощыгъуэ. Ар дауэ цIыхум и жьэм къыжьэдэукI: «СяужькIэ хуейми удзи къремыкI…» Мо дыгъэ къепсу псоми хуэжумартым
И бзийхэм щыщ абы къылъымысарэ? Къыпхитхъыу уэсыр ажэгъуэмэр мартым
Дунейм къыщытехьам ар хуэмызарэ? Ар дауэ цIыхум и жьэм къыжьэдэукI: «СяужькIэ хуейми удзи къремыкI…» Ди пщIантIэм дэзу сэ удз дахэ згъэкIт, Шыпхъуншэу схьыти, 155 Шыпхъу къалэн згъэзащIэу; Гъэгъахэр гъунэгъу Iыхьэу къезгуэшэкIт, Сэ нэщхъыфIагъэт къайIысхри гуфIапщIэу.
Ар дауэ цIыхум и жьэм къыжьэдэукI: «СяужькIэ хуейми удзи къремыкI…» СощIэж, сэ губгъуэм Iэджэрэ сыкIуащ, Си пщащэр згъэгуфIэну удз дахэхьэ. Сэ куэдрэ гуфIэ нэпсхэр къысфIекIуащ, Сыкъеджэу усэ удз къыщысIэщIалъхьэм. Ар дауэ цIыхум и жьэм къыжьэдэукI: «СяужькIэ хуейми удзи къремыкI…» Уэшх къошх
Е цыIэрылъхьэу уэсыр къос –
Ди щIылъэр щремыщIэ зэи удз дахэ! Ажалыр бжэм нэхъ благъэщ – Хъумэ къэс – «Си ужьыр махуэ пхухъу…» – БжызоIэ, лъахэ. Мухьэз И Уэ сэ сыти къызжеIэ, уегуакIуэм
Зы щымыIэ жьэгу мафIэм сыхэплъэу сыти къысфIэщ, – щысыныр зыпэсщI.
Жэщу жьэгум удэсу, тIэкIу къобзейуэ
Шыуан цIыкIум лыр щывэм – мис аращ
бзий хуабэр, псэм егуапэр.
Сигу бзий пщтырым епсыхьри,
Къыздежьууэ бзу цIыкIухэр, абы
къыхызодзэ уэрэдыр, пцIащхъуэу зеIэтыр.
Мэубзэрабзэ ар гуапэу, гъатхэ жыгым и пщIащэу, 156
Къегъэушыр гурыщIэ, гуапэу пщащэ
Сэ нэхущым сытэджми, сыкъэтэджми
Си жьэгу мафIэм, уэрэдым сагъэхуабэ
Iущащэу.
жэщыбгым, мыужьыхыу.
Си уэрэдыр къожьу щIыр зэрызвэ пхъэIэщэм, Унэгуащэм и гъусэу ар щхьэщысщ зэи гущэм;
Мэкъу Iэнащтэ сыкIуамэ, си гъущI гуахъуэм
Е лэпIанкIэ дэздзамэ, си шэмэджым дозу.
Си жьэгу мафIэр къысхуэблэм, уэрэдыфIыр
Сэ къысщыхуэ мис итIанэ и ней къожьу, къысщIыгъум, си жагъуэгъум. « »
Сэ сиIэщ нобэ гукъыдэж, Гъатхэ салъкъыным чэф сищIауэ.
Ныбжьэгъухэм Iэгур стефкъутэж, «Къулъкъужын къафэми» къевгъауэ.
Ныбжьэгъум худотх и нэчыхь, Нэрыбгэ цIыкIур къедгъэшауэ, Сэ пщащэ пагэр къэзвгъэфыхь, «Къулъкъужын къафэм» къысхуевгъауи.
И гущэхэпхэ дощI сабийм, Ди къуажэ псор дызэхуэсауэ.
Къевгъащти бжьамийр Сэрэбий, «Къулъкъужын къафэм» къытхуевгъауэ.
СлIожь? Къыфхуихуэнщ фыщынэщхъей, Сэ щIакIуэ фIыцIэ къыстепхъуауэ.
СыныволъэIур, сывмыгъей – Сэ иужь дыдэу мис абдей
«Къулъкъужын къафэм» къысхуевгъауэ. ХЬЭХ Сэфарбий
157 ЗэщIопщIыпщIэ си лъахэ къуршылъэр,
Уи гугъэнщ дыщэпскIэ гъэжауэ.
Пщэдджыжь дыгъэм гуапэу Iэ къызделъэр
И бзий цIыкIухэр бгым къыкъуигъэжауэ.
Къуэм сыдэплъэм, солъагъу псыр пIэтIауэу
Мывэ къуршым хэлъу ныджэм телъу.
Пщэдджыжь пшэплъыр хэлъщ а псым
уфафэу, Бгыр къреIэ абы нэкIущхьэплъу.
Зыкъэзгъазэм –
Убгъуащ губгъуэ тхъуэплъыр.
Удз гъэгъахэр къоплъ удахьэхыну.
Ебгъэпэммэ пIэм сымаджэ хэлъыр,
КъысфIощI ахэм къагъэтэджыжыну.
Къурш тхырыгухэм я щхьэфэ сырыхум Уэс-мыл фIэлъым сэ къысщIехьэ и мэр.
Сыздэщытым сыщыкIуэцIырыхум,
Щылъщ и куэщI сихуэну къуажэ щимэр.
Мэз лъэбыцэ щытхэр си нэ-си псэщ.
Псынэ къишкIурыкIхэм сигу хагъахъуэ.
Уей, си лъахэ, сыту си насып сэ –
Сралъхуащ уи бгыжьхэм я кIэдахъуэ! * * *
Iуэхуу иIэр иухауэ
Илъагъун и мыгугъауэ
ИкIи абы хуемыIауэ
ТщIэркъым дунейм цIыху тетауэ
ЯIуэтэжу зэхэтхауэ. 158
Ауэ Iуэхуу иIэр иухауэ, ТIэкIуи зигъэпсэхужауэ
Дунейм зы цIыху ехыжауэ
ТщIэркъым дэ зэгуэр къэхъуауэ.
Дэ ар дощIэ фIыуэ, Ауэ
Iуэхуу диIэр дыухауэ
Дэ тлъагъуныр фIэщ тщыхъуауэ
ДоIэ, доIэ
Дигу етауэ, Еш жыхуаIэр тщыгъупщауэ! Хьэмид
ГъущIыр къэзыгъэш, шэри зылъэщIэмыхьэ, хьэуам епсынщIэкI, кIэрэ пэрэ зимыIэ зэманри зыпэмылъэщ, лъэщыгъэр зиIэм къигъэщIа псори
зыгъэзджыздж,
сымаджэри къызэфIэзыгъэувэж,
ажал жыхуаIэр зымыщIэ, блэкIамрэ къэкIуэнумрэ тынш дыдэу
зэпызыщIэ, щIалэгур лIыжьым къезыт, дуней дызытетым и IэубыдыпIэ, –
абы зэреджэр сыт жыпIэмэ, псалъэщ. ФIЫ – ФIЫ БЖЫ
ФIы пщIэну ухунэмысами,
зэкIэ – фIы жыIэт, жыIэт – фIы!
ЖыпIэныр фIы – ар мы Iуэху цIыкIу,
псалъэфIыр – ар езыр IуэхуфIщ. ЖыпIамэ фIы – фIы пщIауэ бжы. 159 * * *
Насыпыр лIыгъэкIэ къамыхьми,
Уэ лIыгъэ зыхэгъэлъыт, къуэш.
Сыт лIыгъэр? ЛIыгъэр, укъэмыскIэу, сыт щыгъуи жыпIэфынырщ пэж.
Ауэ жыпIам утемытыжмэ – «сэ жысIэр щIэ, умыщIэ сщIэр» – уэхьийуэ уафэм укъехами,
уи псалъэм зэи иIэнкъым пщIэ. Пэж жыIэ, пэжуи псэуфи – ар лIыгъэ нэсщ. ЗэгъащIэ, апхуэдэм и псалъэрщ
ящыхъур бэм гунэс. Насыпыр лIыгъэкIэ къамыхьми,
лIыгъэм уемыпцIыж, ущIегъуэжу; насыпыр, къуэш, къыпхуигъэфащэрщ, лIыгъэр – уэ зыхуэбгъэфэщэжырщ. Борис Гъуэмылэншэу бдэркъым гъуэгу сытехьэ, СомыдаIуэм, уигу имыкIыжын.
Ауэ щыхъукIэ, къащтэ зы кхъуей Iыхьэ.
Уэ бгъэжьауэ, дянэ, зы чыржын.
Сэ сесащ абыхэм сысабийуэ, Си анэ дыщэу IукIэ сызыпIа.
Анэ псом ущытти уралейуэ, СэркIэ IэфIу куэдрэ упщэфIащ.
Хьэлу Iыхьэ жыпкIэ есхьэжьамэ, ЛъэкIт къару мыкIуэщIыр къызитын.
Къуаргъыжь нэщIхэр уаем игъэщтамэ, Хъыдан вакъэу къасшэт пхъэгъэсын.
Сэ сымыщIэу гукIэ укъысхуэгъыу, Сыдиями, уи бгъэм сыщывыжт. 160
Шыныбэгу нэмысми си инагъыр, СэркIэ ди жьэгу мафIэр зэщIэнэжт.
ЗэщIэнэжт, жьы къугъыр пэмылъэщу, Жыгей цIынэу сэри сыкъэбгъэкIт.
ГъащIэ жыгым сытхъуу къыпыщэщу
Си гугъуехьхэр лъабжьэм щыщIэвыкIт.
ЩыщIовыкI, уэ дыгъэу укъыхуопсри, Уи шхыныгъуэр схуохъури сэ къэуат…
Уэ упщэфIхэм, си анэ, согупсысри, Уи быдзышэ IэфIыр щIэгъэжат. Лиуан
Уи мыфI сыхуейкъым
Сытеплъэну,
Зи дин Iиманым
Сит зэпыт.
Бийм зыкъиIэтмэ, Сытелъэну
Шу гъусэу УибгъукIэ
Сыкъыщытщ.
СызипщIэнтIэпсу
Псэм и хъуахуэ, Си щIыхь, си напэ, Си гу къуэпс,
Утетщ масилу
ЩIы кIэрахъуэм, Дунейр уи лIыгъэм
КъыщIохъуэпс! Си лъэпкъ, Уи фIыцIэ
ЗэхэсхыхукIэ,
Уэрэду
Си пкъым УкъоIукI! … Уи жыг зы тхьэмпэ
КъыпыхухукIи, 161 Си зы щхьэц налъэ СфIыхотхъукI… ЩымыIэ фIыгъуэ –
Тхьэр щагъэпцIым,
ЩымыIэ напэ –
Щхьэр щыпуд.
ЦIыху цIыкIу
ТхьэмыщкIэр
Зэкуэфауэу, Лъэпощхьэпохэм
Щрауд.
ЯIэт зылъэкIхэм
ПсэукIэщIэ, Мылъку фIэкIкIэ иткъым
Я щхьэкIуум.
ФIы гуэр ди нобэм
Къыхуихьыну
Дыщыгугъами
ЛIэщIыгъуэщIэм,
Дыхэтщ щхьэ бжыгъэу
И уэс куум. Толэ Щоуэ хэтми къоджэр уэ губгъуэжькIэ.
Илъэс къэс щIэрыщIэу укъалъхуж.
КъыщIогъалъэ гъавэр хьэнцэ бгъуэжькIэ.
Лъынтхуэу схэлъым уи цIэр зэпадзыж.
ПхуащIыфынкъым улэжьа нэхъ дагъуэ, Птелэжьакъым пщIэншэу си вакъитI.
ХъугъуэфIыгъуэр изу уи кIэдахъуэм
Слъагъумэ, анэр сфIощI си пащхьэм къит.
11 Заказ № 7 162 ЖЭЩ
Псалъэ закъуэр зэкIуэцIыпхым, Уэрэдыпхъэ къилъэлъынщ.
Псалъэ закъуэ щхьэкIэ цыпхым
ГъащIэр фIэлъу пхьынкIэ хъунщ. ФIыуэ слъагъур сэ си гъусэщ –
Дунеишхуэр сыту бгъузэ,
Уей, гъэмахуэ жэщ!
Вагъуэр изщи, уафэр щыблэщ.
Мазэ ныкъуэ къытщхьэщыпсэр
Шыбзэм къина джэшщ.
Дыщхьэщохьэ дэ къурш псынэм – Ди гуращэм лъэIэсыну
ТкIуэпсхэр къыщIекIыкI.
Псынэ хуэмурэ Iущащэм
IупщIу къыхэщ сэ си пщащэр
Псынэм и нэджыджщ.
МащIэ-куэдми къыдэкIар и гуащIэм
Анэм бынхэм я зэхуэдэ ещI.
Сэ гупсысэм псалъэхэр тезгуашэм, Зылъымыс къэзгъанэм, умыбзыщI. Псалъэ къэс IэщIэслъхьэмэ гупсысэ, Щызмыухми абдеж си къалэн, Нобэ сэ уи пащхьэ ислъхьэ усэр
Жэщ уэздыгъэ цIыкIуу уэ пхуэблэнщ. * * * ИУАН Бубэ
163 ЖумыIэт гъащIэр гъуэбжэгъуэщу, Ар псынэ къабзэу щIым къыщоIу, ХущIохьэ цIыхур фIыуэ хуэщу
Псэун, ар фIыкIэ къызэщоу.
Насып гъуэтыгъуи цIыхур йохуэ, Дунейм ар куэдым щыхунос, Щхьэгъэрытынри къыщытохуэ, Гуп тхьэмадэнри къыщылъос.
Зы напIэзыпIэр псэм и уагъэщ,
ЩIыхь къохьыфыр е пфIокIуэд, БгъэзэкIуэжынум уи щыуагъэ,
Зэман сыт щыгъуи уэ уи куэдщ.
ЖумыIэт гъащIэр гъуэбжэгъуэщу, ЦIыху гъащIэр псынэу щIым къыщоIу, Псэуну хуейхэр фIыгъуэ хуэщу, А фIым хуэфащэу къызэщоу. Борис * * *
КъыщIэкIт июль дыгъэр
Си анэр хэуэ, Жьэражьэу къихьэрт и щхьэщыгу.
КъыхуищIырт мафIэр щIэгъэуэни, Къыдэувэжырт бгым и щIыб.
КъыщIэкIт июль мазэр
Си анэр хэуэ, И нур шэ Iувыр кърикIыхт.
Мазэ шэр пыжу и гъубжэпэм, Жэщ нэхум си анэм гуэдзыр къихт…
Бгъэныщхьэ унэм нурыр уэру
Къежэхырт, гуэдзыр шэ тенджызт.
ЗыкIэригъащIэрт тIэкIу гуэдз пхырым, Щхьэукъуэрт си анэр, къэушыжт.
АбыкIэ фIэкIырт и жеиныр…

Дакъикъэ ар мыщхьэукъуам – ИтIани хэрт иIыгъыу гъубжэр, И гъубжэр – мазэ ныкъуэр арт. ШЫ ЛЪЭ …
КъоIу шы лъэ макъи Си пкъыр зэщIиIулIэу, И фIалъэм хуэфIу
Си щIыб къреуд: Лъэ макъ зэрылъэлъым, Шу жэм сэ си жейр
Арыххэу зэпеуд…
Си адэрщ ар, Апхуэдэу кIуащ ар
Зауэм, Абы и ужьым банэ
КъимыкIа: Ирижащ лъэ макъыр ГуфIэгъуэр къигъэушу.
Ауэ хъыбарыншэщ – ТщIэркъым щепсыхар.
ЖывмыIэ сядэр ХэкIуэдауэ зауэм.
КъызжефIэу щытми, Хъункъым ар си фIэщ: ЩIэблэщIэ къэхъум
Ди насып щIэзэууэ
Ноби си адэм
СфIощI Iэщэ IэщIэлъ.
КъоIу шы лъэ макъи Си пкъыр зэщIиIулIэу, И фIалъэм хуэфIри
Си щIыб къреуд: Дуней къутэжу
Лъэ макъ зэрылъэлъым –
Шу жэм си жейр
Аргуэру зэпеуд… Барэсбий
165 УИ КIуащ БетIал и фэеплъу
ПхуащIа сыныр зыкIи уэ уэмыщхь – МынэщхъыфIэ, уэчыл бзэншэу щымщ.
СыткIэ сыным къиIуэтэн уи пщIыхь, УсакIуэшхуэу щIыпцIэр зи бысым? Уафэр хьэлъэу, лъахъшэу
къыпщхьэщылъщ – ЩIакIуэ фIыцIэу къыптраубгъуащ. Гуауэ Iувым жыжьэу сызэпхоплъ, – Уи ныбжь гуапэр IупщIу къэслъэгъуащ.
Зэхызох уи псалъэ: – Сурууейщ.
Си усыгъэм пумыубыд уи жьэгу,
Си ухыгъэм уримынэщхъей, ГуфIэ, гъагъэ, зыузэщI, си Хэку!..
Уи макъ щабэр къыхоIукIыр жьым.
ГуфI уэрэдкIэ щIым къысхуещI уи гугъу.
Ауэ плъыр нурыншэр сыту щым,
А щымыгъэр сэркIэ сытуи гугъу!
Си гур къоджэрт усэ гугъу ящIыху, Си гум хэлъти уи усыгъэу хъуар, СыпIущIэныр си гугъапIэ щэхут – Уи пIэщхьагъ уахътыншэрщ къысIущIар…
ГуащIэщ гуауэр – къысфIыщIехур нэпс –
Уи къум дыгъэм сигу щIытар къелыпщI, Уи Индылым сымылъагъу и нэз –
Дыжьын бынжэу хы сэтейр мэпщIыпщI…
Уи Iэпэгъуу мазэр пшэм къыхокI, ЛъапэпцIийуэ къохьэ Къэбэрдейм…
Къэмыхъун зэи си гум ущыхэкI – Сэ уи нитIкIэ сеплъ зэпытщ дунейм 166 Борис
Мы гъащIэр игъащIэми екIуэкI
шурылъэсщ.
Дунейр гуэрэныгущи, цIыху цIыкIур
Къэхъуакъым Iэдэбу щыпсэуа зы илъэс: ЦIыхугум кIуэцIысщ дыгъужьыгур.
Гъуэрыгъуэ шэнт гъурыр зылъысахэр
допсэу, Уахътыншэ дащIа къытфIэщIыжу.
Допсэу, кIуэаракъэ, нэм къыфIэнэу хъуа псор Ди гуэным итлъхьэныр гупыжу.
АтIэми хьэкъыпIэщ зэрыхьэхур
Ар зейм а щыхуейм тIихыжынущ.
Факъырэ щыхъуахэри, щащIахэри бей
Зэгуэр щIыгъэпшэр дыхъужынущ…
дунейр, –
ЦIыху гъащIэр фарс папщIэу
АрщхьэкIэ финалыр а жанрым икIащ.
зыгуэрым итхащ, Ахьмэд
Псалъэр кIэщIрэ купщIафIэм,
Къару иIэщ, хуэдэу мафIэм.
Псалъэр кIыхьрэ гупсысэншэм,
Хуэдэщ ар дэ нэф купщIэншэм.

Хьэлэмэтыщэу лъэщщи псалъэм и къарур,
Абы къеIуатэ гупсысэм я нэхъ куур. И Пхуэмылъытэну инщи псалъэм хузэфIэкIыр,
Абы къыптрегъакIэр дамэ е уеукIыр.

Iущагъ зыхэлъым къыIурылъэлъуэ
Емыгупсысу къипсэлъкъым псалъэ.
Мэпсэу апхуэдэр ипэкIэ плъэуэ, ИщIэжу и щхьэ и пIалъэ. * * *
ЩымыIэу щытми уэ нэхъ Iущ
ЦIыхум уащIыфыр гуитIщхьитI.
Ауэ гуитIщхьитIыр сытым щыщ,
Умыхъумэ зиIэ напитI! * * *
ШыIэныгъэ уэ пхэлъыныр, Шэч хэмылъу, лIыгъэщ.
Ауэ къуапэс псор пшэчыныр
ИкъукIэ тхьэмыщкIагъэщ. * * *
УцIыхуу, пхэлъу пагагъэ, Зыбгъэдэмылъым къуаншагъэ,
КIэлъызепхьэным напэншагъэ,
СщIэркъым сэ щыIэу нэхъ икIагъэ! * * *
Ещхьыну хуейкъым зыри кхъуэм, Яхьынуи фIэфIкъым зыми кхъэм.
Ауэ упсэу нэхърэ хуэдэу кхъуэм,
НэхъыфIщ, уахьыжмэ пасэу кхъэм! 168 Псэр зэрыIэфIыр псоми ящIэ,
ЛIэныгъэм зыри щIэмыхъуэпс.
Ауэ къэсамэ уи уахътыр,
Ажалым ищIэркъым хьэтыр.


Мылъку фIэкIа зымылъагъуж тхьэмыщкIэ, Апхуэдизу диным щхьэ уикIа? Псори иIэу, зэрыкъулейм щхьэкIэ, Уэ плъэгъуа ажалым IэщIэкIа? Сэлэдин
Аргуэру, мис, сыкъихьащ лъапсэжьым, ПпэIэщIэ сыхъухункIэ сыпхуозэш…
КIуэдыжыпа-тIэ дэ ди лъэпкъ хабзэжьыр?
Жьэгу мафIэр ужьыхауэ сыпхуозэж.
Мэзэшыр унэр, пщIантIэри мэщыгъуэ, Хэтыж псэ жыг пэзазэм къыпфIэмыщI…
Дэ ди пщIантIэшхуэм, удз гъэгъа нэгъуни,
ЩыIащ дахагъэм зыри щыпамыщI…
Нэхъапэм, сыкъэкIуэжми сэ жэщ
ныкъуэм,
Хьэ цIыкIу гумащIэм
зыкъысщимыгъэнщIт,
Ар гуфIэрт хишу и хьэ банэ макъыр – Унагъуэм си хъыбар яригъэщIэнт.
КъызэрыщIэххэрт си анэр япэ иту – Унагъуэр ини цIыкIуи къыспежьэнт, Хэти си гуапэ сэ къищIыну хэту
Хъыбар гуфIэгъуэкIэ ахэр
къысIущIэнт… 169 Иджы псэ хэту пщIантIэм зыри дэскъым – Хьэ цIыкIури Iэджэ щIауэ щIэтлъхьэжащ,
Жьгъырууэ сабий макъри хадэм изкъым – Балигъ хъуа быныр я Iуэху хыхьэжащ.
Схуэпсэу си анэр – къалэм дэсщ си гъусэу,
Абы жьэгу мафIэр имыгъэужьых.
Лъапсэжьыр абы игу къихьат дыгъуаси,
Ныжэбэ сэри сепщIыхьащ нэху щыху.
Гъэгъахэм сатхьэкъуауэ ситт жыг хадэм, Бжьэ цIыкIухэм я ву макъым сыщIэдэIут,
ИгъащIэм сэ сщIымыгъуа си адэр
Зы гъэгъа цIыкIу естыну къызэлъэIут…
Си анэм гъэгъа IэплIэ къыхихт хадэм, Удзхэр си адэм и куэщI ирилъхьэнт, Зэм ахэр къыIихын имыдэу адэм, Си анэм къыхуэупсэу IэщIилъхьэнт…
ИтIани си псэр псэхут, си гуфIэгъуэшхуэт, Гъэгъам и епэрымэм сигъэнщIат.
Лъапсэжьым сэ зэгуэр сыщымыгушхуэу
Къэхъуауэ сщIэжкъым мы сэ къэзгъэщIам.
Иджыри сыхуопабгъэ ди лъапсэжьым, Си гуауи бампIи сфIэфIщи хуэсIуэтэн, Сэ щIы зэпысчу абы сыкъэсыжым, Мы си гум жьы дэхупIэ щегъуэтыж.
Аргуэру, мис, сыкъихьэжащ лъапсэжьым, ПпэIэщIэ сыхъухункIэ сыпхуозэш.
Сэ къыспежьэн дэмысми мы пщIантIэжьым, СыкъэкIуэжамэ уи деж, сопсэхуж. СОНЭ Абдулчэрим ЗИ Зи щIалэгъуэ, зи дахэгъуэ, Гугъэр вагъуэу зыгъэлыд, Уэгуми лIыгъэ щогъэлъагъуэ –
ЗекIуэлI и лъэр имыубыд.
Псэу уэрэдыр уи шу гъусэу – Гу щыпхуэнкъэ мы дунейм; Уринобэщ уэ дыгъуасэм, И пшыналъэр уэрщ пщэдейм. 170
ЦIыхуу щыIэм зыщ я дыгъэр, Зэхигъэжу ар къемыпс; ЗыгъэлъапIэр зэкъуэшыгъэр
Псэ узыншэм ещI гунэс.
ЛIыгъэ зиIэм егъэбагъуэ
Адэ-анэм и нэмыс.
Бын цIэрыIуэр дэрэжэгъуэщ, Лъэпкъым дежкIэ ар насыпщ.
Адыгагъэр хабзэ дахи, Ар зепхьэфу дунейм тет; Псэр щыпсэхуу адэжь лъахэм
Нэхъри, маржэ, и щIыхь Iэт.
Ей, соджэжыр зи щIалэгъуэм! ЛIыфI и гуащIэ емыблэж.
Дунейм теткъым Хэку нэхъ фIыгъуэ, Лъахэр, лъэпкъыр уэ гъэпэж. Зи щIалэгъуэ, зи щIалэгъуэ, Гъатхэ мазэу зи дуней, Зи дахэгъуэ, зи дахэгъуэ, Зэманыгъуэр уэращ зейр!
Ди Адыгэу пасэрей лъэпкъыжь, Илъэс минкIэ къабжыр уи гъуэгуанэр.
Уэ зэгуэр ухъуат къэралыгъуэжь, ЦIыху нэмыс, насыпыр уи нэщэнэу.
Гъагъэ, бжьыфIэ, си Адыгэ лъахэ, Гугъэ нэхуу уиIэр уэ къыбдырехъуж.
БгъэIун уи цIэр зы зэман плъэкIащи,
Ар ди гъащIэ хабзэ хэткIи ирехъуж.
ЗэрыпхъуакIуэу ди щIым куэд итащ, Ди лъэпкъ лъапсэр ягъэгъуну пылъу. АР ДИ ШОРЭ Ахьмэд 171 Лъэпкъ нэмысыр ахэм пхырытхащ, ЗыхуэтщIа икърарыр ди гум илъу.
АдыгэлIхэр шыбгым ноби исщ, Адыгэпхъухэм гъащIэр къагъэбжьыфIэ.
Нэхъыжь Iущхэр ди жьантIапIэм дэсщ, ЩIэблэ къэхъум нэхъри дегъэгуфIэ.
Уи къуэ, уипхъухэр къэрал куэдым исщ, ПлъапIэ пажэу яIэр Iуащхьэмахуэщ.
Псори нобэ дэ зы дырехъуж, Мис итIанэ лъэпкъым ар ди махуэщ.
Гъагъэ, бжьыфIэ, си Адыгэ дыщэ, Гугъэ нэхуу уиIэр уэ къыбдырехъуж.
БгъэIун уи цIэр зы зэман плъэкIащи,
Ар ди гъащIэ хабзэ хэткIи ирехъуж. Хьэбас Адэжь щIыналъэ, уи налъэ хремыху.
Псэуху уи зы псэ гуауэ хремыхуэ.
ЩремыцIантхъуэ гугъу ехьа зы цIыху
ЗэлIалIэу гъащIэ махуэ къэс яухуэм.
Адэжь щIыналъэ, ухъу уи гъащIэр кIыхь,
Уи дыгъэм махуэ къэс уи жыгхэр щIэфу.
Ди гугъи ди муради щхьэузыхь
Пхурехъу, телъыджэ уардэ
пхуэдмыщIэфми.
Адэжь щIыналъэ, допсэури – дыбоджэж.
Нэхъ лъапIэр гъащIэм – узыпIам и IэфIырщ.
Хъуэхъубжьэу усэр сIыгъыу сыноджэж,
Уэ уи сурэт къытридзэу мы си Iэфэм.
Адэжь щIыналъэ, уи налъэ хремыху.
ЦIыху гъащIэу зепхьэр хремын насыпым, 172 КъыпщIэхъуэ щIэблэм уи къуршхэр ялъагъуху,
ЗыхащIэу и лъапIагъыр гъащIэ зыпIым.
Адэжь щIыналъэ, лъагапIэщ щIы хъурейр.
Адэжь щIыналъэу лъагапIэм и лъагапIэ!
ЕкIуэкIмэ дахэу, хуиту уи дунейр,
Уэрэд къыпатхэжащ ди гъащIэ кIапэм.
Къурш бгъэгум фызхэр дэлъэдэжт,
Къэблагъэу хуежьэм бий гуэрэныр.
Къэфийт, къэгубжьти къурш борэныр,
Бий напэм мылыр кIэридзэжт.
Сабийхэр къуршым илъэдэжт,
КъэсыIуэу хуежьэм бий емынэр.
Къэгубжьт, къэтэджти, къырыжь минхэм
Бий къупщхьэр къупщхьэм ныхадзэжт.
Къурш лъапэм шухэр щIэзэгъэжт,
ДыгъэфIыр щыгухэм къепсыхыжти,
Джатэдзэ мафIэр ужьыхыжмэ,
БгъуэнщIагъым дэпу щIэгъуэлъхьэжт.
ЗэуэхукIэ зи къарур кIуэщIа
Ди лъэпкъыр зыхъума къуршыжьхэм
Сэ куэдрэ щхьэщэ яхуэсщIащ,
Си бии си фIи сыкъамыщIэу. Хьэсэн Уэшхыбэ пшэжьхэр ЩIыгу гъащIэм хуэдэу ЩIы-пщащэ дахэм къызэрыхьауэ,
хоткIухь, щхьэщытIысхьауэ 173 Къогъых.
пшэжьхэр ифыщIу,
зэм къоувыIэж.
пшэжьхэм ямыщIэу
нэщхъейу щопыIэж…
пшэжьхэр «сэлэту»
зэбгрихуауэ, щэхухэм Нэпс къыщIэмыкIыу Жьыбгъэри зоуэ, Зэм ирахьэжьэ, Жьыбгъэр зыхуейри Уэгу лъагэ … Щхьэ сэ къысфIэщIрэ Жьыбгъэм ЯщIэнур ямыщIэу уэм Джатэдзэ хъуаскIэу Пшэжьхэр Пшэ Iэтэр жьыбгъэ ХуэпIащIэу ткIуэпсхэр
налъэу Сэ есшэжьауэ Уэлбанэм
седжэу «КъэкIыгъэм Псы хуэлIа къэщтауэ щIыгур щабэу, уэшх, щызэхэту?
уафэр къохъуэпскIыр,
мэхъу зэхэзежэ.
къэзыублэрэкIым
зэхешэ.
си хьэнцэгуащэр,
сыныпожажьэ:
къытещащэ,
уэ зумыгъажьэ. 174 БИЦУ Анатолэ къешх уушэу, Къешх уэ Ди бжьыхьэ бзыгъэр Псалъэм щIэдэIуу ТкIуэпсхэр къапыжу Удзхэр Бэв къэзыхь ткIуэпсхэр уэшхыпсым уубзэрабзэу, уэ тхуэщI бэв натIэ» пшэхэм загъазэ, ахэм заIуантIэ. гуфIэу хосыхь, щIылъэм хоткIухь. Си адэмрэ си анэмрэ ситщ я пащхьэ – Сыщхьэщытщ я кхъащхьэм.
Къызоплъ зэбгъурыт сынитIыр.
Соплъыж –
СымыгъэпщкIу си нитIыр.
ЩIэзгъэпщкIун щхьэусыгъуэ сиIэ? –
ЯхуэсщIащ къапекIуэкI си Iэ.
ЗгъэукIытакъым – сщIакъым я жагъуэ
СыщыцIыкIуи
Сыщыбалигъи.
СщIам я жагъуэ, зыщ зэрысщIар: Си гулъытэ нэс щызгъэщIащ.
Сядэ-сянэркъым хъуар ар зи жагъуэ, – Ихьыр ноби сэращ а гурыгъум.
СщIэрт зыхуэдэр ахэр нэхъапэми.
Тхылъу стхыхэм тIэкIу
щызгъэлъапIэмэ, Си гугъэжт яхуэзлэжьу куэдыщэ, Ауэ мащIэт ар, мащIэт, МащIащэт. 175 Нобэ икъукIэ ар зыхызощIэ… СфIэщIт игъащIэкIэ тIури псэуну. Ситщ я пащхьэ иджы я сынхэм: – Фэ фи мащэхэр кIыфIкъым – Нэхубзэхэщ, Ар къызжаIэ фи сын хужьыбзэхэм, Скъар быдащэм къыхэщIыкIахэм, Гъуджэм хуэдэу итхьэщIыкIахэм, Къызыпхыпсхэм фи псэ къабзащэхэр, Фи псэ нэхухэр, Фи псэ дахащэхэр.
ФызгъэлъапIэу си гъащIэр схьынущ, Сыфхуэпэжу, гугъу зезгъэхьынущ.
Згъэбэтэнущ щIым щызлэжь Iуэхур – Спшыныжынущ кIэншэу фи щIыхуэ…
СынитI, Дыгъэ къепсыр фи нэгум къощыр, Къощ ди мэзхэр, ди къуршхэр къощыр…
Изолъагъуэ фи нэгу сэ гъащIэ.
Ягъэ кIынкъым си нэпсхэр слъэщIми…
Си адэмрэ си анэмрэ я сынитI, – Мы дунейм сызэреплъ си нитI. Хьэсэнбий Къоблагъэ щыстхынур иджы
Къощхьэлъэ щхьэмыжыр, гур мэбэг, Мэхъуапсэ бын пэплъэ щхьэлъащIэу
Тхьэшхуэм и Iэмырым псэр щIобэг.
уэрэдыщIэ, гурыщIэр,
Сытемыгушхуащэу зэкIэ сэ къалэмым
И ежьур си лъэпкъым зэ соджыж, Псэ хилъхьам сопщIыхьыр Индрис
и макъамэм, Залымхъан и хъэтIым куэдрэ сыподжэж. 176
Къытехьэну псэщIэм гъыбзэу сфIыщIоувэ
Блэлъэта лъэхъэнэм хуэгъэза ежьур…
СетIысылIэпэну псэми сегъэгувэ, Ибгынэм нэхъ къищтэу мы гъащIэ ерур…
СытокI мы дунейми аргуэру содаIуэ, Сочэнджэщ кIуэжахэм дуней адрейм,
Зэчий ябгъэдэлъыр мыхъуххауэ наIуэ
Сыту куэд си лъэпкъыу ехыжа дунейм!..
Мы зэманым итщи утыку зэчииншэр
Щхъуэ къывамыхьамэ, щхьэ фыхъуа
фэ дэгу?..
Гуэрэныгум хуеIэ цIыху щыкIа хьэлыншэр
ЛIахэм я фэеплъым ффIэщIкъэ ириджэгу?.. Къэсыпащ щыстхынур иджы уэрэдыщIи, Зы дуней цIыкIу гуэрым псэм пыIэпIэ щещI! Тхьэшхуэм и жэрдэмкIэ къалъхунущ
Гущэпс быдэ лъэпкъым, си лъахэм тхьэм макъамэщIи, хуищI… Макъамэр шэщIащ.
IуигъэкIуэтри зэманыр,
Макъамэр сэшхуэдзэу зууащ.
УIэгъэ мыхъуж –
ЗыхэткIухьым шыгъу кIанэ.
И гъыбзэу уэрэдыр къиуащ.
КъыщIохьэхэр бжэмкIэ,
КъыдокIхэр щхьэгъубжэм.
Шууейхэр си унэм щIэз мэхъу.
Сабаем иуахэу,
Лъыкъуалэр къапыжу,
КъысфIощIыр сэ ахэр къыслъыхъу.
МэтIысхэр. Я Iэщэр ялъэщI, зэщIалъыкIыр. Афлик 177 Гынымэм пIастэмэр хоткIухь.
ПщIантIэшхуэм шы щыщхэм Я макъ къыдэIукIым
И гъунэр хьэ къугъхэм къакIухь.
– Зэхэфхрэ хьэ къугъхэр?
Фыщыс, фымыпIащIэу,
Си унэр фхуэхъунущ хьэщIэщ.
– АтIэ, зэхыдохыр:
Хъыбар къыдагъащIэу
Шагъдий тхуэзэшахэр къощыщ.
Шууейхэр щIокIыжыр:
Шууейхэр зэманым И гъуэзым уэрэду хожыхь…
Зыгуэрым щышынэу, зыгуэрым ебэну
Хьэ щтам ди пщIантIэшхуэр къежыхь. Мухьэмэд СИ Си лъэпкъыу уардэм ущIыгъуу
Гъуэгуанэ кIыхь уэ къэпкIуащ.
Хьэзабыр уи пэщIэщIэгъуу
КIуэдыпIэ куэдрэ уихуащ.
Хуэмыхьу птелъыр бэлыхьу
Бгыгъуанэ щIигъэкIа нэпсыр, Мыгъущыжауэ иджыри, Къуэладжэ дамэм щопсыпсыр.
Инжыдж и псыхъуэр зи гущэу
Чэщанэ «куэщIыр» зи щхьэнтэ, Зи губгъуэ бгъуэщIхэр беищэу
Зи щIыхьыр дэни щалъытэ.
Утелъыджащэщ, си лъахэ. Уи мэзхэм, бгыхэм, аузхэм
Мы си гур яхуогумащIэр, Сахьэхур псэкIэ сэ ахэм.
Сытетмэ ди Хьэтикъуащхьэ, КъысхуащIыр IэплIэ сэ бгыхэм.
СыдэкIмэ Бжьакъуэжьыкъуащхьэ, Сахьэху Инжыдж и толъкъунхэм.
12 Заказ № 7 178
Уи щIыхьыр лъагэу яIэту, Уэ бын хъарзынэ къыпщIохъуэр, ТемыкIыу мардэ нэмысым, Мэпсэухэ, хъыщэ пхуаIуатэу.
Уи цIыхухэм хуэдэу слъэгъуакъым
ЦIыхугъэ зиIэ, гуащIафIэ, Зи цIыху уэр хуэдэу щIыкIафIэ, Зи адыгагъэр зыгъафIэ.
Къыпхуопсыр гуапэу уэ дыгъэр, Къыпхуошхыр ену уэшх щабэ.
Къыбдохъури Iуэхуу ебгъажьэр,
Тхуэпсэу уэ плъэкIыу нэхъыбэ! Арсен АНЭ
Уэшх къожэхыр, уи нэм къыщIэIэбэр
Умылъагъуу бжьыхьэ жэщыр кIыфIщ.
Гъуэлъыжами къуажэ кIыхьыр, щIыбым
Уэ удэтщи, пщыгъа тIэкIури псыфщ.
ПщIэркъым ноби уи къуэм къыщикIухьыр: «Хэмыхуауэ пIэрэ зы бэлыхь?» –
ПщIантIэм укъыдокIри, пIыгъыу бжыхьыр, Жэщ къеткIухым и нэм ущIоплъыхь.
Ауэ уи къуэм къигъэзэжкъым, щIэсщи
Нэгузыужьу унэ пхыдза гуэр…
Уэри пщIэркъым уздэкIуэнур жэщщи, «Гъуащэм» жыпIэу хубогъаблэ гур. КъэкIуэжатэм, псори хуэбгъэгъунти
Бгъэхуэбэнт угуфIэжауэ шхын.
Щэхуу уеплъу шхэхукIэ ущысынти, УщIэкIынти щIэбдзэнт пIэр щIыжын… 179 Ауэ зэкIэ уэ упхоплъ жэщ кIыфIым, Къуэм еIэтыр гумэщIауэ бжьэ: «Бын нэщIэбжьэм зэи анэ гущIэм
ЩимыщIыну дыркъуэ!..» Магъыр бжэр… Ахьмэд Лъэпкъыр лъэпкъкъым, УсакIуэ имыIэмэ.
Езым иIэщ абы
ЗыщIэлъэIу:
Жыжьэу уплъэмэ,
Жыжьэу уолъаIуэри,
Къыппэджэнущ зэманыр –
ЩIэдэIу.
Куэдри
МащIэри –
Псори зэхуэдэщ.
ФIыщIэ зыщIэр
Пэплъэжкъым фIыщIэж.
Акъылыншэм
ХьэпшыпкIэ зекудэ.
Сэ солъэIу:
Зы усэфI сыгъэтхыж.
Лъэпкъыр лъэпкъкъым,
ДжэгуакIуэ имыIэмэ,
Езым иIэщ абы щIэгушхуэн.
Анэдэлъхуу згъуэта
Си бзэр мыIумэ,
Схурехъуж си усэбзэр щIэин. Ныжэбэ пщIыхь слъэгъуащ:
ХьэрэмэIуащхьэ щыгу
Зэманым тлъыIуиха
Нартыжьхэр тоджэгухь –
Я хэтIэхэсэщ,
ХьэгъуэлIыгъуэ махуэщ.
А Iуащхьэ лъабжьэм деж

И закъуэу щIалэ цIыкIу
КъикIукI-никIукIыу щытт –
ДжэгупIэр зэпиплъыхьт.
ЩыдаIуэм зэхихащ:
«Ей, ей!
Сыт, щIалэ цIыкIу, –
Укъихуэмэ пфIэфIынт
ХьэрэмэIуащхьэ щыгу!»
Ныбжь гупыр дыхьэшхащ, ЗэщIагъэзджызджэу бгыр,
ИтIанэ
Сабий щтам
ГущIэгъукIэ къыпежьащ:
«Мэ, къэубыд, нану,
Шэрхъ цIыкIу ныдоутIыпщ –
Гу цIыкIум щIэбгъэувэнщ.»
А шэрхъ къаутIыпщам
Си пщIыхьыр пиупщIащ.
Си нэкум и напIэу,
Си напIэм и нэку.
Си къежьапIэ, си къуэпс,
Си Щхьэлыкъуэпс.
Ухуэдэщ си гъащIэм:
УопIащIэ,
Си Щхьэлыкъуэпс,
Урожэ, урожэ си Хэку.
ХамэщIым сыщыIэу
Сэ сигу щIэмыщтар
Нэхущым зэгуэр сыкъыщыкIуэу
Уи деж щыщытар
Гум илъти аращ,
Илъэс кIуахэми щIамыгъэна
IэфIрэ гуапэу укъысхэнащ. ХьэIишэт 181 Лъагъунлъагъу къэкIуэжащ си шыпхъур –
ТкIуащ си уIэгъэм тракIута шыгъур.
Лъагъунлъагъу къэкIуэжащ си шыпхъур – Дэтщ ди пщIантIэм гуфIэгъуэм и шыгъуэр. КъэкIуэжащ лъагъунлъагъу си шыпхъур – Къигъэзэжащ сабиигъуэ сыщытхъэм.
Лъагъунлъагъу къэкIуэжащ си шыпхъур – Iулъэфащ гуауэ псоми Iупхъуэр. УАФЭ Мы уафэ щIагъым щIопщIэнтIыхьыр зы псэ
Къэбзэну, е къэблэну щIэхъуэпс вагъуэу,
Зы цIыхубз гуэрым иIэщ ар гупсысэу
Хилъхьауэ гугъэм и псэр накIуэ-къакIуэу.
Удз дахэ хьэсэм ар йолIалIэ усэу,
Зы псэ нэхъ мыхъуми дахэ хуейт ищIыну.
И Iэпэр хуихьу розэм зэреIусэм
Зы дахагъ гуэр къыфIощIыр хигъэщIыну.
Дахагъэ къэзыгъэщIыр емылIалIэу Зэхихыгъащ хужаIэу Алыхьталэм,
Къабзагъэ псэ хэлъыным къыщыпэплъэр
Къутахуэ щрипэсым дежкъым щIэблэм.
Дэтхэнэ зыми хэлъщи гухэлъ хьэсэ,
ЩIэн хуейщ ар жэщи махуи емызэшу,
ЩIэкъуну фIэщхъуныгъэ гугъэм пасэу
ИмыунэщIу гугъэр щIы мэшыншэу.
Сакъ, къыпхуэзэнкIэ пщIэ зыхэмылъ цIыху
Уи хьэсэ-гугъэр пфIызэхиутэну…
Уи гъащIэ псом блэжьар уэ сыт Iуэху – Уи ныбжьыр бжьыхьэ ныбжьущ къыщыпщIэнур. Уи Iэдиихухэр нурым лъагэ хуэщI,
Жэп щхьэцым къытенахэр зэбгрыпхъи.
Жэщ фIыцIэр гугъэ нурым хуэхъумэ щIэщI,
Нэхущыр хуарэ дахэу жэщым ибгъукъэ? 182 Мухьэдин И Лъэпкъым и зэчийхэр
Мыдаущ, мыкIийхэ.
КъулыкъущIэ шэнтым хуеIэу зэрымыкъу,
Е, зи гупкIэ исым
Щытхъу уэрэд хуаусу,
Къэзылъхуа я лъэпкъым
къыхуамыхь емыкIу.
Ахэр бегъымбару
Хэт игъэхъыбарми,
Хэт игъэцIыху Iейми – иремыхъу
Ахэм уасэу яIэр Я хьилымырщ, я Iэрщ,
Я псэм и къабзагъэрщ ахэр
фи фIэщ:
зыщIыр лъэщ.
Лъэпкъым и зэчийхэм
Шхын емых я джийхэм,
КъыщIадза лэжьыгъэр ямыщIау зэтес,
ЛIыгъэкIэ, уэрэдкIэ,
УсэкIэ, сурэткIэ
Е акъылкIэ гъэхэм пемыхьам къандес.
Пэжу, ахэм гъащIэр
ЯхуэмыгумащIэ:
Лъэпкъ зэчийр нэхъыбэм мэхъу
Е, къагъащIэ тIэкIури
ФIэщIу щихъ мэз дэгум,
Къохъу, закъуагъэр мыхъумэ,
игъуэнэмыс
зыри щылъымыс.
Ауэ лъэпкъ зэчийхэм,
Гъэхэр яхуэткIиймэ,
Ахэм я гъерэтырщ лъэпкъым и асур, 183 Ахэм къапыкI гуащIэрщ
ЗыщIыр щыз мы гъащIэр,
Ар дэ зэрыдухуэм хуэхъур джынасу. Руслан * * *
Къыщихьэм уэгум вагъуэ тIасхъэщIэххэр ЩIылъэм ишэщIащ и макъыр, ушэу.
ИтIанэ уафэм, нурыр къещэщэхыу, Зыкъигъэщхъащ, затригъащIэу
къуршхэм. ИтIанэ зэхэсхащ щIым зэгуэкIуауэ
Тет псоми къаIущэщыр акъужь макъыу – Ирижэрт ар щIылъэм, псэкIэ лъаIуэу,
Темыувэну гухэлъ пщтырхэм лъакъуэ… * * *
А махуэм къуршхэр псынэкIэ Iущащэрт, ЗамыгъэнщIыжу мэзхэм къахуеплъыхт.
Уафэгъуагъуи щыбли зэхэзмыхт,
Дунейр и гущэт сабий къалъхугъащIэм.
Епэрхэр лъапэпцIийуэ къэIущащэрт, ДахащIэу си Iэм лъынтхуэр щыпэщащэрт, Акъужьыр щIихуу си гур пцIанэ хъуат – Уэ пщащэр фIыуэ си псэм уилъэгъуат. А махуэм къуршхэм мывэр къещэщэхт, Уэс къабзэм хуэкIуэ гъуэгухэр исеижт.
Пшэ фIыцIэхэр губжьауэ зэбгрыжт.
Дуней къудамэр жьым кърищIыкIэхырт,
Гупсысэ гуэрхэм ныбжьу къаджэдыхьт.
ЩIым хэпщхьэжати, удзхэр хэбэмпIыхьт.
Пшэхэм хуэщIыIэу къакъуэплъ уафэ Худэплъей щIылъэр къысфIэщIырт пIыщIа –
Си лъагъуныгъэр уэ IэщIыб къэпщIат… къащхъуэм 184 Батий
Сыхьэтыр къеуэу фIэлъщ блынджабэм, КъысфIэщIу уи гум и зы кIапэ, Псэ пыту маятник дэлъейм, Сыхъуауэ щэху, сыхудоплъей.
Телъыджэ щыпкъэу мы пэш нэщIыр
А макъым псэкIэ еузэщIыр.
Зэманыр хуэдэу игъэбакъуэм, ПебжыкIыр хуэмурэ, хуэсакъыу.
Куэд щIау къибжами уэ уи гъащIэр, Уи Iэмэ абы къыкIэрех.
Уэ пхуэдэу псэкIэ тхуэгумащIэу, КъэдгъащIэр гъащIэм къытхухех.
Сабийхэр кIийуэ зэдэджэгум, Е къыщаIэтмэ унэм фадэ, А макъыр щыIэщ щыхэкIуадэ.
Апхуэдэм дежи къоIукI си гум.
Сыхьэтыр къеуэу фIэлъщ блынджабэм.
КъысфIэщIу уи гум и зы кIапэ, Псэ пыту маятник дэлъейм, Сыхъуауэ щэху, сыхудоплъей. ХАМЭ Петр
Мы хамэ къалэр дэ дыдейкъым – КъыщIэплъэу уи нэм дэткъым цIыху. Мыбдеж дэ зыри къыщытхуейкъым, УегуакIуэм, фэкIи дамыцIыху. 185 Дунейм уэ нэхърэ нэхъ псэ къабзи
Нэхъ гу хьэлэли темытам,
УахуэбзэIэфI-уахуэбзэрабзэу, Уи мылъку-щIэныгъи иумытам, Зы цIыхуми укъыфIэIуэхункъым, – УхэпIэнкIыкIыу укъабжынщ, Уэ псэр бгъэкъабзэу къащыхъункъым, –
Къыпщыдыхьэшхыу ежьэжынщ… Дуней шэрхъыжьыр мэкIэрахъуэ, Ухунэмысу гу щыпхуэн…
Уахътыншэ уафэм и кIэдахъуэм
Хэт и псэри зэгуэр ихуэнщ.
Сыт тщIэн-тIэ, дыпсэунщ дыгугъэу, Дигу илъу лъагъуныгъэр, фIыр.
Губгъэн хуэтщIынкъым къытхуепс дыгъэм, Сыт къыщыдащIэми мы щIым… Анатолэ ДИ Ди кхъухьыр уардэт, хуэдэ тенджызышхуэм
Темыт тфIэщIыжу, исхэр дригушхуэрт.
Есыхт адрейхэр, дыдэсейрт ди закъуэ, Ерыщу толъкъуныдзэм деIэпщакIуэрт.
Тенджызым хабзэ ткIийуэ къыдекIуэкIхэр
Къидмыдзэт, – есых псоми дащIэнакIэрт.
Дыхэтт дблэсыкIхэр тлъэкIым едгъэплъыну.
Зэрытенджызу зыдэдгъэплъеину.
АрщхьэкIэ, тенджызышхуэр бэшэчами,
Ди ерыщагъыр куэдрэ хуэшэчакъым: БорэнкIэ дыкъищIащ натIэрыIуапIэ,
Зэхикъутащ ди кхъухьыр хьэбэсабэу.
Толъкъунхэр зэрыхуейуэ ирикъухьу
ЕзыхьэкIыну зи гугъа ди кхъухьыр
Иджы тенджызым къызыхидзыжауэ
И Iуфэм Iулъкъэ зэтещэхэжауэ… 186
Дапщэщ ди дыгъэр пшэхэм къыкъуэкIыжу
А псыхьэлъахуэр щигъэгъущыжынур? А псыхьэлъахуэм кхъухь къыхэтщIыкIыжу,
Тенджызым тетхэм дащыщIыхьэжынур?! * * *
Сэ зэманыжьым срикIэухщ,
Сэ зэманыщIэм срищIэдзапIэщ.
Сэ лIэщIыгъуитIым сралъэмыжщ,
Сэращ къэкIуэнум и кхъухь тедзапIэр.
Илъэс минищым сыхэбэкъуащ, – Гъыбзэр нэхъыбэу илъщ си хъуржыным.
Гукъеуэ минхэм къысфIохъу я щIыIу:
Хэт си къалэмыр сэ зэстыжынур?! Зариф
Зы вагъуэ, зы лъагъуэ, зы лъагъуныгъэ
СлъэкIащ сэ схъумэну пцIы лъэмыIэсу. Абыхэм я фIыгъэкIэ ткIуакъым си дыгъэр, ЩIэсхъумэфари аращ си нэмысыр.
Слъэгъуат лъагъуныгъэм тегуплIэу пагагъэр.
Сэ сыпсалъэншэт, къелынути ар.
Теувэри пэжыр пэжыгъэм и лъагъуэм, Ихъумэрт цIыхугъэм и вагъуэ къэблар.
Аращ сэ си мылъкур ноби зэрыхъур: Зы вагъуэ, зы лъагъуэ, зы лъагъуныгъэ.
Ахэр зэстыну цIыхурщ къэслъыхъуэр, КIуэдыну сыхуейкъым пэжым и дыгъэр.
Гъатхэ хуабэншэ, уэлбанэрилэ,
Гъуэгу ныкъуэтхьэщI ятIэпс зытена.
Соплъыр уэс хужьыр фIыцIэу зэрилэм
Гъуэгу ятIэ бдзантхьэм машинэ хэнам. * * * * * * 187 Къабзэ хъужынукъэ и хъуреягъыр?!
Сэ сокIуэр сыпIащIэу, сыпхокIыр а фIейм.
Си гум куэд щIауэ уэ укъэкIащи, СынокIуэ уи деж услъагъуну сыхуейу.
Макъ щабэкIэ жыпIэу, укъэмыгубжьу, СыщIэпхужынщ, сыбужэгъум, уи пэш.
Джэшыдзу пфIэIэзэм и дежи укIуэнщи, Пэжыр жимыIэу пхуидзынщ абы джэш.
МэкIуэд хъуэпсэныгъэр щIалэгъуэм и гъусэу.
Къебгъэгъэзэнуи уэ ухуэмей.
Сыщытщ сэ, аргуэру зыпхуэзгъэгусэу, Ауэ жысIэфкъым зы псалъэ лей.
Уи псэ уIэгъэм сынодэхащIэ, Хуит сумыщIами абы сеIэзэн.
НэгъуэщIхэм сфIощIыр щхъухь пхузэхащIэ.
Абы уемыфауэ сыпхуейщ сыхуэзэн. * * *
ЖысIэнут уи цIэр макъым къызэрикIкIэ, КъысхужаIэнущ: «Уарэ, делэ хъуащ!»
Дяку дэлъ гъуэгу кIэщIыр си гум щызэпичкIэ,
КъысхуэмыщIэжыр иджыпсту къэхъуарщ…
Сыхэт сэ? Дэнэ иджы сыздэщыIэр? Хэт мы цIыху къомыр? ЖаIэм къикIыр сыт? Уэ зырщ иджы зи псалъэ къызгурыIуэр, Уэ сыкъыбгурыIуэну ухэмыт.
Езыр зэплъыж, езыр узэщхьыркъабзэщ…
Абы къыхэкIыуи уохъур сфIэгуэныхь…
Солъагъу итIани уафэр зэрыкъабзэр, ЖызоIэ уи цIэр, ухэмыкI си пщIыхь… Заринэ 188 * * * * * *
Уэ уогуфIэ, укъысщогуфIыкI, Зыри сэ нэгъуэщI сыхуейуэ сщIэркъым…
Лъагъуныгъэр зы тэлай схэмыкI…
Си Iэпкълъэпкъым сщIэркъым къызищIэнур.
Уэ уогуфIэ, къысIуплъам уи нитI, ГъэщIэгъуэнщ, соумэзэх, собауэ, ПщIэрэ, уэ уи пащхьэ сыщимыт
Махуэм сщохъу ажалыр къысхыхьауэ…
Къысхолъадэ напIэзыпIэм хуэш, ЩIыIэ уз къысхохьэри схокIыжыр…
«УмыпIащIэ, уэри къыпхуихуэнщ…» ЩыжыпIар уэ уигукIэ сигу къокIыжыр…
Хуэмышэчыжу, си гур щэхуу гъащ: «Уэ сыкъэплъагъурэ сызэрыкIуэдыпэр?» Уэ уи гур пхуигъэтын уи гугъэт и пIэм.
Сэ а дакъикъэм уэ сыныпIуплъащ: Сэ асыхьэтуи хъуащ усфIэгуэныхь, Сиплъауэ гъуджэм зыслъагъуж къысфIэщIри.
«Умыгузавэ уэ, икIи умыгъ…» КъызжиIэрт уи гум, уи фэм ар къимыщми.
ЖыпIэну уэ ухэтт дзапэ уэрэд Уищау си япэ гъуэгум уздрикIуэм…
Къикъутэу уи бгъэр гур къикIыну хэтт,
Уи ужьым итым щиутIыпщыжым уи Iэр. Латмир * * *
Мы гъащIэм къызжиIэнукъым таурыхъ, Мы гъащIэм псысэм сыхигъэкIыжынущ.
Си закъуэу сыкъалъхуауэ си фIэщ мыхъу, Си фIэщ схуэмыщI си закъуэу сылIэжыну.
Мы гъащIэм псысэм сыхигъэкIыжынущ.
Таурыхъым селъэпауэу къысхуэмыгъу, Гухэлъым сефыщIауэу къысхуамыдэ. 189 Таурыхъыр лIэми, таурыхъ къуэпсыр мыгъу, Гухэлъыр лъэгущIыхьым химыутэ, Гухэлъым сефыщIауэу къысхуамыдэ.
Сэ сигуи си пси нобэ сыхуимыт, Мы гъащIэм къызихащи пудыныгъэ! Таурыхъырщ къыщагъэщIыр тхьэIухуд, Таурыхъырщ къыщагъэщIыр лъагъуныгъэ…
Мы гъащIэм къызихащ и пудыныгъэ. * * *
«Жор зыпщIэхэлъ пэшэгъу умыщI,
ЗыкIэрумыщIэ зи кIэр кIыхьым, Ар уи псэ Iыхьэм къытемыщ – ТхылъымпIэм ит урыс нэчыхьыр», – Тхьэгурымагъуэм къызжиIат, Тхьэгурымагъуэм ситхьэлакъым.
Ар слъагъури, си гур сыну жат, Сэ сыну сыжу си хьэлакъым.
Тхьэгурымагъуэ, зи Iэгу пщтыр, Зи нитIыр нэху тхьэгурымагъуэ,
Мы зэм къэлъагъуи си хьэтыр
Жэщ зэгъэжам ухэмыгъуахъуэ.
Тхьэгурымагъуэ, пцIыщ ар, пцIыщ, Си лъагъуныгъэм жор пщIэхэлъкъым.
Псэхэхыр куэдми, псатхьэр зыщ,
Нэлатыр – ар муслъымэн хьэлкъым.
Тхьэгурымагъуэ, къысхуэгъэгъу, СыщIэгъэкIыж уи пэш кIыфIыжьым.
КъызжиIэжынущ иужь хъуэхъу
Зи уз кIуэдын урыс фызыжьым. 190 Марие
КъысхуащIу сфIэфIкъым сэ гущIэгъу,
МыщIагъуэу жаIэу закъуэныгъэр,
Сэ фIыуэ слъагъур зи Iэпэгъу
ЗыщIар яубмэ яфIэлIыгъэу.
Нэхъыбэм ахэр, я мыIуэху
Зэрахуэу, къыппкъроупщIыхьыр: «Хэт къозымытыр махуэм псэху.
Хэт жэщ къэсыхукIэ узэпщIыхьыр?» КъыбжаIэу: «ЗыкIи Iей зумыщI», – Пэбдзын умыщIэу укъагъанэм, –
Уалъагъуу фIыуэ къыпфIэмыщI,
ФэрыщI гущIэгъукIэ ущIагъанэм.
ИтIанэ сфIэфIкъым зыбжыр сэ И тхьэмыщкIагъэу закъуэныгъэр –
Ар гъащIэм хуохъур тэрэзэ
Къызэрашэчу уэ пхэлъ лIыгъэр. Бжьыхьэ дадэм, зэшу, папщэу, Губгъуэ нэщIым зыщеплъыхь.
Пшагъуэ нанэм жьыбгъэр щIэпщэу.
Мес, къуэладжэм и щхьэр ехь.
Жыг тхьэмпэншэм и нэр плъызу
Тес къуаргъыжьри хъуащ нэщхъей, Пшагъуэ щIыIэм хэкIэзызэ
Къуалэбзухэр гущIэгъу хуейщ.
Даущыншэ хъуа мэзыжьыр
Хьэ ныбаджэхэм щIащыкI, Мылым егъуу къуэм ди псыжьыр
Къыдэнащи щIодиикI. Любэ, …
191 Сыадыгэ усакIуэщ, – жысIэнут…
Згъуэтыжатэм си лъэпкъыр, Згъуэтыжатэмэ си гур, ГъащIэ кIыхь мыухыжи сиIэнут.
Сехьыр, сехьыр уэрамым
Си лъэм… Дамэм саIэткъым, Гугъэ пщтырхэр мэщащэ, Сэ созэшри адкIэ пысщэжкъым. КъызгурыIуэр собзыщIыр…
ЛIэщIыгъуэщIэр хуэдабзэщ щыхупIэм! Си гум… си гум зыхищIэр
ЩыжызмыIэщ иджы и нэхъыбэм.
КърикIуэнур си натIэм
ЗыхызощIэр… – аращ сыщIэзахуэр.
Уафэ иным ибгъахуэр, Изэгъэнукъым псалъэ IэнатIэм. Сэ лъэпкъ миным си лъэпкъыр
Къыщыслъыхъуэу дунейм срокIуэр…
Сэ адыгэ усакIуэм, дэнэ деж…
Дэнэ деж си гъунапкъэр?!.. СЭ СИ … Къ. М. хузотх
Сэ си гъащIэр – ар си уэрэд накIуэрщ, Уэ ныпхуэкIуэу, укъызыпежажьэрщ.
Ар сыт щыгъуи псэм и тегъэщIапIэу
ЗэхудиIэ щэху – ди щэху хы щащIэрщ.
Уэрэ сэрэ зэхудиIэ лъэIур –
Уафэм фIэкIкIэ зыми имыцIыхуми.
Си тхьэлъанэщ и нэхъ пэжыр мыIуу, Гурэ гукIэ лъагъуэ зэхухахуу… 192
Уэ укъэзылъыхъуэхэм я тхыдэр Сэ си унэ лъащIэми щогуауэ…
Сэ сыкъэзылъыхъуэхэу сымыдэм, Я хъыбари уэ бжьэхэзмыгъауэ.
Уэрэ сэрэ дызытет щIы кIапэм, Хэт щыхьэщIэу щытми токIыжыр! Уэрэ сэрэ зэхуэтхьыгъа лъапэр
Зэрымахуэр ди гум къигъэкIыжу.
Си псэ… зы щIы кIапэ щыжызоIэ – Сыт, си дыгъэ? – уи жэуапыр къоIур.
Си псэ, си псэ… псалъэр мэткIури согъыр, Насып нэпсыр зэрыщыту лъэIукъэ?!.
Сэ си гъащIэр – ар си уэрэд накIуэрщ, уэ уи гум къыщигъэщIу – Уэрэ сэрэ, си псэ, ди щIы кIапэм Дыгъэ къыщыкъуэкIыр зым имыщIэ. Людэ
Уи нэ дахитIыр умыгъэпщкIу – ПэщыхукIэ си гур сыщIэгъаплъэ.
СынолъэIу: сыкъыумыщI емыкIу, – Си лъы жеяр къызэщIэгъаплъэ.
Уи нэ дахитIыр умыгъэпщкIу.
Мы Джыласу и Iэшэлъашэм
Дахагъэу дэлъыр сфIощIыр къищ, – Ар къабзэщ, ещхьу псыIэрышэм Уи нэ дахитIыр умыгъэпщкIу, ПэщыхукIэ си гур сыщIэгъаплъэ, Гухэлъ толъкъуныр псэм щопэкIу, Уэрат си гъащIэм сызыпэплъэр. УИ 193 Фи гугъэу къыщIэкIынщ фэ жьы сыхъуауэ.
Дунейм и мыхъур хьэлъэр къысщымысхьу
Си гъащIэ кIэух кIапэм тридзауэ? Зэманыр гущIэгъуншэу псынщIэу кIуэми, Лъэрыгъым сэ си лъакъуэр изгъэнэнщ, Шыхулъагъуэм папщэу къебгъэрыкIуэ жьыгъэм, ЩIалэгъуэ хъуаскIэ закъуи къыхэнэнщ. Нарзан Зэманым пэлъэщатэм си гупсысэр,
Лыдынти си гур, хъунти вагъуэиж.
МэкIуэдыр псынщIэ дыдэу ар зэIусэр,
Къуршыщхьэхэри тафэм щыщ ещIыж.
Жэщ хъууэ къыщыунэхукIэ вагъуэ кусэр,
Уафэгум иплъэу псэм зысфIеухыж.
Бгы хуэдэу лъагэкIейми цIыху,
ТхылъымпIэм ари къохъур щилIыхьыж.
Зэманыр апхуэдизу гущIэгъуншэу
КIуэдыжыр пэжмэ сытри лъэужьыншэу,
Псом япэ иту тхыбзэри лIэжынщ.
Щэху куэдым иракIукIыр ди цIыху пащхьэр…
Сывгъэлъагъуфи вагъуэхэм я кхъащхьэр,
Сэ ахэр зэрылIэжыр си фIэщ хъунщ. * * *
Ди нэ жанагъыр сыт нэхъ зэлъытар?!
Нэ узыншитI къыщIэплъми и напIэ,
Зыр нэфщ. Адрейр, хьэфизу къигъэщIар,
Зэрыгупсысэу мэхъур лъапIэ.
Яхуэхъуу ди гупсысэхэм къежьапIэ
Нэ закъуэу пIэрэ Тхьэшхуэм къыдитар?!
13 Заказ № 7 194 * * *
Дэ диIэу щытми цIыху акъыл, цIыху напэ,
Тхуэлъагъукъым зэи гум къимылъэгъуар.
Мо дыгъэм и къэплъагъуну
Ухуеймэ, Iэмалыншэкъым уеплъыну,
Ухуэмеиххэу щытми, къэплъагъунущ ар.
Къелъагъу дэ ди псэм нэм къимыубыдыр.
Тыншщ къепхьэхыну уафэм вагъуэ лыдыр.
Тыншщ, хуэгъэпсамэ абы псэ къуатар.
Дыгъэпсым пшэ толъкъунхэр трелъащIэ,
Си напIэми сакъыпэу къылъоIэс.
Ар зыкIэ нэхущи!.. ЗыкIэ хэлъщи гъащIэ!
ПфIэщIынщ хуэтхыну усэ и нур къэс.
Къытощыр псэм усыгъэм и зы къуэпс.
Ар гум хэкIэху, къехутэ фIыгъуэ мащIэр.
Хьэзырщ къалэм, тхылъымпIэ, шакъэ ткIуэпс.
Къызоплъ уэздыгъэ нэф къысхуэгумащIэр.
Дыгъэшхуэм нур дэзгуэшу сыщымыт.
Пэшым сыщIэсщ. Гупсысэм сыкъаубыд.
Сатырхэу псэм зешэщIыр, укIытапэу.
Си гущIэм ихъухьауэ дыгъэ нур,
Шакъэ, тхылъымпIэ – ахэрщ си къарур –
Дыгъэр къызоплъ, къалэмыр и хъуэпсапIэу. * * *
Сэ нобэ усакIуэшхуэ къэсцIыхуащ,
Сэ нобэ зэхэсхащ усыгъэ къабзэ.
СIэщIэкIри си гур, уафэм лъэтэжащ.
Си цIыхугъэшхуэм куэдкIэ сыхуохъупэ.
Сэ нобэ сыхуеижкъым жэнэт лъапсэ.
Дахагъэу щыIэр щIым къыщызгъуэтащ.
Дунейр анэ гу щабэу зыгъэкъабзэ
Чэзу дахащэр къытхуеблэгъэжащ. 195 ЯфIыпичау мылыжьхэм я лъэбжьанэр,
Щогуапэр уэршэрыжу псыIум псыр, Дуней хэжаем хуиIэми гукъанэ,
И хьэрф къэсыху яхъумэу зы сатыр,
Сатыр къэсыху яхъумэу тхылъ зыбжанэ,
Мэусэ гъатхэр, игъэбжьыфIэу щIыр. ТАУ Нинэ Сыту дахэ си мазэгъуэр,
Си гум фIы куэд къегъэкIыж.
Си псэм хэлъыр хузоIуатэ,
Махуэ кIуахэр жызоIэж.
Услъагъумэ, си гур псынщIэу къоуэ,
Сэ сщIэкъым ар къызыхэсхар.
Узмылъэгъуами сигу укъоуэ,
Дунейм уэ сыт пкIэрыслъэгъуар?
Дунейм сэ зыр сытемыхуэжу
СыпщIащи, къуаншэр уэ зыращ.
Дунейм щысщIэнур сымыщIэжу,
Сыногупсысу сыкъэнащ.
Зэ услъэгъуамэ, арат жысIэу,
Си махуэ кIыхьыр жэщ согъэхъу.
Макъ гуэр зэхэсхмэ сыкъигъаскIэу,
Уэра къысфIэщIу узогъэхъу. Уи нэм сыщIэплъати щIэслъэгъуакъым,
Лъагъуныгъэ хъуаскIэ имыдзыж.
Лъагъуныгъэ нэпцIым сэ сыхуейкъым,
Ар блэкIа зэманым щокIуэдыж.
13* 196 Сэ сыхуейкъым си деж укъэкIуэну,
Ди блэкIахэр уи гум игъэхуж.
Сэ сыхуейкъым афIэкI сыпхуэзэну,
НэгъуэщI гъуэгу уи гъащIэм уэ етыж.
Сэ сощIэжыр уэ уи псалъэ IэфIхэр,
Уэ нэгъуэщIым ахэр ептыжащ.
Иджы сэ къэсщIащ: си гугъэ нэпцIхэр
ГъащIэм щымыщыжу кIуэдыжащ.
ЩIакIуэ хужьыр и плIэм теубгъуауэ
Iуащхьэмахуэ уафэм худоплъей.
Бжьэхуц хужьу уэсыр тегъуэлъхьауэ
И фIэщыпэу щещIыр абы жей.
Дыгъэ нурым ар холъагъуэ IупщIу.
Къидз нэхугъэм гъатхэр къреджэж.
Сеплъыху пэткIэ сэри зызмыгъэнщIу,
Усэ тхыным си псэр хуегъэуш.
1958–2007 гъэхэм къриубыдэу
«Iуащхьэмахуэ» журналым
къытехуахэм къахэтхыжащ 197 ЩIэблэ
ЩIэблэ зимыIэм гуIэр и махуэщ, жи псалъэжьым. Абы къикIыр гурыIуэгъуэщ: щIэблэ уимыIэмэ, уи къуэпсыр гъужыну аращ. Акъылышхуэ зыхэлъу лъэпкъым къыдекIуэкI а Iуэху еплъыкIэм тету лажьэрт ди тхакIуэ нэхъыжьхэри. Абыхэм сыт щыгъуи гулъытэ ин хуащIырт езыхэм я гъуэгум лъагъуэ зэхуэмыдэхэмкIэ къытехьэ тхакIуэ ныбжьыщIэхэм – ахэр яущийрт, фIымрэ Iеймрэ зэхагъэкIыфу зэрытхэным хуагъасэрт. ЦIыкIуу къамылъхуа ин щыIэкъым зэрыжаIэм ипкъ иткIэ ирагъаджэрт тхэным гу хуэзыщIа ныбжьыщIэхэр. Я ныкъусаныгъэхэр ирагъэлъагъужми, тхакIуэ щIалэхэр журналым пыIуагъэщтыртэкъым, атIэ Iуэхум трагъэгушхуэрт, я тхыгъэм халъагъуэ щыуагъэхэр, нэмыщIысахэр хузэрагъэзэхуэжырт. Ар хабзэу щекIуэкIыу щытащ «Iуащхьэмахуэ» журналыр къызытепщIыкIыжа «Къэбэрдей» альманахми. «МакъыщIэхэр» (нэхъ иужькIэ «Шыхулъагъуэ» фIэщыгъэцIэр иIэ хъуащ) псалъащхьэм щIэту усакIуэ, тхакIуэ ныбжьыщIэхэм я IэдакъэщIэкIхэр къытрадзэ «Iуащхьэмахуэм» къыдэкIын зэрыщIидзэрэ. Журналым и къыдэкIыгъуэхэм зи макъыщIэхэр щызыгъэIухэми гулъытэ нэхъыбэ къыхуащIырт, ахэр хуэм-хуэмурэ цIэрыIуэ хъурт. ИтIанэ езы щIалэхэри Iуэхум тегушхуэрти, я тхыгъэхэр тхылъ тедзапIэм яхьырт. Мис апхуэдэу къежьахэм ящыщщ Тхьэгъэзит Зубер, Нало Заур, Къэжэр Петр, Гъубжокъуэ Лиуан сыми, нэгъуэщIхэри. Ахэри «Iуащхьэмахуэ» журналым и гъусэу я ныбжькIи я литературэ лэжьыгъэхэмкIи лIыпIэ иуващ.
Журналым и редакцэм ноби гулъытэшхуэ хуещI тхакIуэ ныбжьыщIэхэр литературэ утыкум къишэным, абыхэм я тхыгъэ нэхъыфIхэм гъуэгу ягъуэтыным, арыншауи хъунукъым – нэхъыжьыфI зиIэ лъэпкъым нэхъыщIэфI къыщIэхъуэн хуейщ. Зи усэхэмкIэ, рассказхэмкIэ дызыгъэгуфIэ Тау Нинэ, Нартокъуэ Анжелэ, КъуэщIысокъуэ Марьянэ, Къаныкъуэ Анфисэ, КIарэ Альбинэ, Бэрбэч Аслъэнджэрий, Бит Индирэ, НафIэдз Мухьэмэд сымэ, нэгъуэщIхэри. Абыхэм ящыщщ юбилей къыдэкIыгъуэми гъуэгу щызыгъуэтауэ нобэ зи тхыгъэхэр теддзэхэр. 198 ФатIимэ– 1
Апхуэдэу, сигу, умыныкъуакъуэт, СлъэкIамэ, сщIэнут жыпIэу хъуар.
КъызэхъулIа Iуэху закъуэтIакъуэрт, ГуфIэгъуэу уэ къыздэплъэгъуар.
Укъызэгийм – сыбгъэкъуэншэжу, Си напщIэ телъыр – уи саугъэтщ.
Псэм и джэ макъым зэхишэжу
Къэпшами, мис, ухегъэлъэт. 2
Зэ укъеуэм, ущIегъуэжу
Нобэ къэскIэ укъэса? СIэщIэкIа си Вагъуэижыр
Усэу нобэ схуэбгъэпса? СхулъэкIамэ, си кIэ къуагъыр,
Уэ гъэпщкIупIэу пхуэсхъумэнт.
Бгъэм дэмыхуэм уи инагъыр, ПсэупIэщIэ пхуэслъыхъуэнт. * * *
БжьыхьэкIэ мазэм и махуэм
Къихьа гупсысэ зэзнэкIар, Щхьэхуитщи, хуокIуэтэж щIымахуэм
Аргуэру псэр къэзыгъэскIар.
Иджым къиIуатэм мыл гъуджафэу
Къищыжыр уафэм къытощыж.
БжьыхьэкIэ мазэм къызэдэфэу
Пшагъуэбэм пщIащэр щощхъыщхъыж… 199 Мухьэмэд И ДЖЭ МАКЪ
Гухэлъ къудамэ, гъэгъа пыту, КъыпащIыкIри хыфIадзащ.
Залым жагъуэм хуэхъу щыхьэту, ЯтIэм гуауэу ар хэхуащ.
Гъэгъа хужьхэм лъыса лейри
Яхуэмыхьу хэкIуэдащ.
Ахэм зыкIи мы дунейри
Хуэмыныкъуэу къыщIэкIащ.
Уи щIэщыгъуэр дахэм икIри, Псалъэ гуауэ къызэбдзащ.
ЗэманыфI дэкIщ, уигу сыкъэкIри, Нэпс къудами щIэбгъэкIащ.
БлэкIар нэпскIэ птхьэщIыжыну, Шэч хэмылъу, уи гугъащ.
Си гур махэ къэпщIыжыну, МакъкIи жагъуэу укъэгъащ.
Сэри, гущIэр къикъугъыкIыу, Лъагъуныгъэр псэкIэ згъейт.
Нэпсыр уэру сэ щIэзгъэкIыу, ПпэIэщIэну гур хуэмейт.
Лъагъуныгъэр гум къыщыпкIти, Гуапэу ар къыпIуплъэжащ.
Ауэ си гур леймыгъэгъути, Пщыдыхьэшхыу ежьэжащ. * * *
Жэщ мазэгъуэ дахэм
ГурыщIэр егъэнэху. 200
Мы си гущIэ лъащIэм
Илъыр уэрщ, си нэху.
Жэщ мазэгъуэ дахэм
Си псэр уэ ныпщIыгъущ.
Лъагъуныгъэ лъахэм
ТIури дисщ – усщIыгъущ. Марьянэ * * *
МыIэфI-мыдыджу кIуащи зы гъэ,
КъысфIощI зы гъащIэ сфIэкIуэда.
Къесакъым уэс, къепсакъым дыгъэ.
Ар си псэм уафэм щхьэ хуида?
БлэкIам си щIыбыр хуэзгъэзауэ,
Си гукъэкIыжхэр сощI Iумпэм.
Къыщыхъеяуэ гущIэм зауэ,
Хэтщ сэ сищIыну цIыху тэмэм! * * *
Щхьэгъубжэ абджым хуэму къытещащэу
Бжьыхьэ уэшх щIыIэр пхуэхъумэ
уэршэрэгъу,
Къэгъаплъэ уи нэр, зыми къыумыгъащIэ
ЗыкъыпхуищIауэ закъуэныгъэм гуэгъу.
Къэмыушыну къыпщымыхъу уи дыгьэр.
Насыпу плъытэр гъащIэм цIэуэ фIэщ.
Гухэлъу уиIэр пфIэзыдыгъуа жьыбгъэр
УвыIэжынущ, быдэу щIы уи фIэщ! * * *
Пэжщ. Пэжыжьэщ дыгъэ къепсым
Си псэр, псэ ушар.
Ауэ, лъэщмэ псейм и къуэпсыр,
ХущIокъу уафэм ар. 201 Аслъэнджэрий ЛАНЭ
Езгъэщхь пэтми уэшхыр нэпсым,
Гугъэщ хэслъэгъуар. Сыздежьам зэгуэр сынэсым,
Арщ зи фIыщIэр ар.
Лъэрымыхьу си гухэлъыр
Зэ сымылъыта.
КърихуэкIыу жьыбгъэм си лъыр
СфIощI сигъэлъэта.
Махуэ гуэрым си шыпхъу цIыкIур
Къезджэжыну сыщIэкIащ.
Дыгъэр зи нэхэм щыджэгуу
ЦIыкIу-цIыкIу куэдым сахыхьащ.
Арти, ди гъунэгъухэр джэгуу,
Сахэплъэну сигу къэкIащ.
СымыцIыхуу, дыгъэ нэгуу
Ахэм зы цIыкIу къахэкIащ.
Соплъ сэ, соплъ а хъыджэбз дахэм –
КъысхуэщIэжкъым щыслъэгъуар.
КъысхущIоплъ ар. Мэдыхьэшхыр.
Сеплъ фIэкI, псалъэ щIызмыгъуа.
А хъыджэбзыр дэ ди класскъым,
СфIощI нэхъыщIэу ар сэр нэхъ.
ИкIи уеблэмэ ди школкъым,
Си гугъащ сыхэту пщIыхь.
Ар щIыкIафIэщ. Ар губзыгъэщ.
Щхьэц баринэ екIуи тетщ.
И цIэращи!.. Дыгъэ-щыгъэщ:
Ланэщ!.. Ар зымыщIэр хэт?! 202 * * *
Хъуащ жэщ, сыхоплъэ сэ кIыфIыгъэм,
ГукIи псэкIи куэдым согупсыс:
Сыту пIэрэ мо сабийр зылъыхъуэр?
Дэпщеяуэ жыгыр егъэсыс.
Сыт зыхуейр? Зэрану пIэрэ? Джэгурэ?
Е тенауэ гъуэгыу арагъэнщ.
Сыгупсысэу сыщытыжри тIэкIурэ,
Зисчащ – сабийм къыщыщIар къэсщIэнщ.
Къызитащ жэуап зыхуэзгъэзати:
Жыгым пысу вагъуэхэр слъэгъуат.
Пызгъэхун си гугъэу згъэсысати.
ЗаIэтыжри уафэм лъэтэжащ!
Иужьрей илъэсхэм «Iуащхьэмахуэ»
журналым къытехуахэм къахэтхыжащ 203 Адыгэ хэхэс литературэ
Унагъуэ гуэр зэкъуэча хъуныр гуузщи, лъэпкъ псо дунейм трапхъауэ плъагъуныр гукъутэгъуэщ. Псом хуэмыдэжу, а лъэпкъым уэ узэрыщыщыр щыпщIэжым деж, а лъэпкъым и къэкIуэнум ущыщIэгупсысым деж, хэкIыпIэншагъэм уи гур къехуз, уегъэгулэз. Дэ ди насыпщ зы лъэныкъуэкIэ: Хэкужьым и плIанэпэ гуэрхэм дыкъинауэ ноби дыщопсэу. Апхуэдэу зыхужаIэжыфыну къару яIэкъым хэхэс гъащIэр хамэ къэрал куэдым щезыхьэкI ди лъэпкъэгъу мелуанкIэрэ къабжхэм. ЗэрыжаIэу, дыщэм ухэсу щытми, хэку уимыIэжыныр – ар насыпыншагъэшхуэщ гурэ псэкIэ къызыхэкIа лъэпкъым пыщIа, щIыгум я нэхъ дахэу Адыгэ хэкужьым къепщIыхь зэпыту псэу цIыхум дежкIэ.
Мис апхуэдэ гупсысэхэмрэ гурыгъузхэмрэ къагъэщIащ «Адыгэ хэхэс литературэкIэ» узэджэ хъуну тхыгъэ куэд. Ди жагъуэ зэрыхъущи, мащIэщ абыхэм яхэтыр адыгэбзэкIэ ятхауэ. Ауэ, сыт хуэдэбзэкIэ ямытхами, ахэм къахощ, къахощэIукI, къахогызыкI мыкIыжауэ, мыгъущыжауэ уIэгъэ куэд зытелъ ди тхыдэр…
«Iуащхьэмахуэ» журналым зэи къапикIухьакъым апхуэдэ тхыгъэхэмрэ апхуэдэ тхакIуэхэмрэ. Куэд мэхъу ахэр, хамэщIым щыIэу Хэкужьым, лъэпкъым я къэкIуэнум щIэгупсыс тхакIуэхэмрэ усакIуэхэмрэ. Ахэм ящыщщ, псалъэм папщIэ, тхакIуэ цIэрыIуэхэу Хьэгъур Iэхьмэд, Хьэткъуэ Умар (Сейфеддин), ГъуэгулI Четин, Iэпщацэ Зэхъра, Тхьэзэплъ
Фоузий, Тхьэгъэзит Рафикъ, Хьэхъуратэ Уэсмэн, Хъунэгу Надие, Къущхьэ
Тыгъуэн, Уэздемыр Озбай, Хъуажь Фахърий, нэгъуэщIхэри. (Псалъэм къыдэкIуэу жытIэнщи, ахэм я тхыгъэхэр Хэкужьым цIэрыIуэ зэрыщыхъуам зыкъомкIэ я фIыгъэ хэлъщ филологие щIэныгъэхэм я докторхэу ТIымыжь Хьэмыщэрэ Бакъ Зерэрэ). Тхьэм и шыкуркIэ, ахэм яхэтщ хэкум къэзыгъэзэжауэ адыгэбзэкIэ Адыгэ хэкум щытхэ тхакIуэ, усакIуэ, публицист зыбжанэ. Ахэм ящыщщ, псалъэм папщIэ, Къумыкъу Мамдухь, Инэмыкъуэ Мулид, Едыдж Батрай, Хъуажь Мухьэмэдхъер, Кылдий Сабрий, Къалмыкъ Аднан сымэ,
нэгъуэщIхэри. Ящыщт ахэм зи тхыгъэ нобэ теддзэж Дыгъужь ФуIэди. Хэку Iуэхум, лъэпкъ Iуэхум япэ иригъэщ щымыIэу дунейм тетащи, жэнэткIэ Тхьэм игъэгуфIэ ФуIэд и псэр. Аращи, ФуIэд и тхыгъэмкIэ фыхыдошэ ди къуэшхэм я усыгъэхэм. 204

Адыгэ хэхэсхэмрэ
Адыгэ хэкумрэ
Адыгэхэм я нэхъыбэр хэкум щрахум я щэнхабзэм хуабжьу зихъуэжами, я лъахэр ягу ихуакъым. Пэжщ, адыгэ куэди якIэлъыкIуащ япэ ирахуахэм, зы гупи икIащ, гъащIэ нэхъыфI къагъуэтын я гугъэу. Дауэ мыхъуами, IэмалыншагъэкIэщ псоми Хэкур къызэрабгынар: бэлыхьымрэ лъыгъажэмрэ я щхьэр щIрагъэхьат, я гур ираудати, теувахэщ гъуэгу бзаджэм. Аращи, псори Хэкум ирахуауэ жыпIэ хъунущ, ипэжыпIэкIи аращ зэрыщытыр: гугъапIэ гуэр къызыхуэмынэжахэм хэкIыпIэу къагъуэтар хамэщI Iэпхъуэнырщ.
ИстамбылакIуэр лъапсэ ичыжт. Адыгэм я нэхъыбапIэр зауэмрэ хэку икIыжымрэ ихьащ. Здынэса щIыпIэми Iэджэ щызэтелIащ, зауэхэм яхуурэ куэд къыщрагъэукIащ. Хэкум къинахэм я щхьэ кърикIуари нэхъыфIкъым. КIэщIу жыпIэмэ, зауэм зэрихьар – зы, хэкум зэрикIар – тIу, икIари къинари бэлыхь зэрыхэхуар – щы: бэлыхьлажьэр щащIэу адыгэ лъэпкъ псоми къытепсыхащ. Щэнхабзэм ехьэлIауэ лъэныкъуитIми – икIами къинами – я гъуэгур зэхэкIащ, ауэ тIури зэхуэдэу хэхэсу къэнащ. Япэр – зыхыхьа лъэпкъыр къекуэдэкIыу, мыдрейри – къахыхьам емэщIэкIыу емынэлейр къатехьащ. ИкIахэми зыхыхьам я шыфэлIыфэр кърагъэщтащ, я гъуэгум трашащ, нахуэуи щэхууи, яхуэхъу-яхуэмыхъуми. Къинахэми къахыхьам я сэфэтыр къыщакъузащ. (ЛъэпкъитI зэхыхьэмэ, е зэгъунэгъумэ, е зызэпащIэмэ, хабзэ зэрызэIэпах Iуэхугъуэхэм щымыщу мыр нэгъуэщIщ). Арати, адыгэм я хабзэри, я хьэлри, я щэнхабзэри, уеблэмэ я бзэри зэщхьэщыкIащ, жыжьэкIэ зы лъабжьэм екIуэлIэж пэтми, къудамэхэр зэмылIэужьыгъуэу къыдэжащ. Ауэ а псор Iуэху щхьэхуэщ, дэ зэкIэ зи гугъу тщIынур ИстамбылакIуэм и щэнхабзэм адыгэ лъэпкъым, адыгэ хэкум, адыгагъэм ятеухуауэ къызэщIиубыдэращ. ГъэщIэгъуэн хъунт икIи пщIэшхуэ иIэнт, адыгэ хэкум икIамрэ къинамрэ ягу зэхуэблэу, зыр зым егупсысу, пэджэжу ятха, яусахэр зэхуэхьэсарэ тхылъ щхьэхуэу къыдагъэкIатэмэ. Ар хьэлэмэту, гугъэхъейуэ икIи къыхуеджэныгъэу къыщIидзыжынут, ауэ апхуэдэ Iуэхум елэжь зэкIэ щыIэу сыщыгъуазэкъым, сэри абы сыхуэхьэзыркъым. Хамэ щIыгу щыпсэухэм яуса уэрэд, гъыбзэ,
н. къ. зыбжанэ зэхуэсхьэсами, и нэхъыбэр зыIэрызгъэхьэфакъым. ИстамбылакIуэм теухуауэ хэкум щатхам щыщуи сызыщыгъуазэр мащIэщ. Дыпэбгъэнщ а лэжьыгъэр дэ зэфIэдмыгъэкIыфми, щIалэ жан гуэрым иригъэкIуэкIыну.
ИстамбылакIуэм (е хэкум ирахуахэм) я щэнхабзэм гуэшыгъуищ (этапищ) зэпичащ. Япэр адыгэхэм здраха щэнхабзэм фIэкI ямыщIэу, яфIэкIуэда хэкур ягу къыщIитхърэ я щэнхабзэр зыхалъхьэ щымыIэу зэрыщытахэрщ, ноби зэрыщытхэрщ. Лъыгъажэмрэ мафIэсымрэ къела гупыр здэкIуами тыншыгъуэ щыщамыгъуэтым, нэхъ зэрыубыдащ, я лъэпкъымрэ я хэкумрэ я дежкIэ ягукIи я гупсысэкIи нэхъ зыкъагъэзащ. Бзэри, хабзэри, фащэри, къафэри, н. къ. зэрахулъэкIкIэ зэрахьащ, яхъумащ, тхыгъэкIэ мыерыщами, жьэрыIуатэкIэ ирагъэкIуэкIащ. ЕтIуанэ гуэшыгъуэр адыгэхэм зыхэс лъэпкъхэм я бзэ, я щэнхабзэ, я щIэныгъэ жыхуэпIэнухэр щызрагъэщIарщ. Абы кърикIуаращ: адыгэ щэнхабзэр ехуэхыу щIидзэри, нэгъуэщIым яйм дихьэхыр нэхъыбэу къежьащ. Зы лъэныкъуэкIэ – щыпэлъагъур щIэщыгъуэт, етIуанэу – я псэукIэ, къулыкъу зэгъэгъуэтын ехьэлIауэ абы хуэныкъуэхэт. КъинэмыщIауэ, а Iуэхугъуэхэм нэгъуэщI пэщIру (реакцэ) къитри, адыгэхэм цIыху зыбжанэ къахэлIыфIыхьащ адыгэ щэнхабзэм и пщIэр, и дахагъыр къагъэлъагъуэу, ар яхъумэу, ягъэлъапIэу, цIыхубэм ирагъащIэу. Абыхэм адыгэбзэкIэ тхэным зратри, япэ щIыкIэ хьэрып тхыбзэкIэ, итIанэ – латин тхыкIэмкIэ усэхэр, къыхуеджэныгъэхэр, 205 н. къ. ятхащ, тхылъ щхьэхуэхэр къыдагъэкIащ, зэщIэхъаехэр кърагъэжьащ, хасэ, зэхуэс хуэдэхэр къызэIуахащ, Iуэху убзыхуа, унэтIа гуэрхэр щэхууи нахуэуи къызэрагъэпэщащ.
Тхылъ ятхахэм, газет къыдагъэкIахэм (Тыркум – «Гъуазэ», Щамым –
«Мардж» газетхэм хуэдэхэм) къытрадзэу щытахэм уеджэмэ, куэд холъагъуэ адыгагъэм, адыгэ хэкум, адыгэ лъэпкъым ехьэлIауэ. Псалъэм папщIэ, абыхэм мыпхуэдэ Iуэхугъуэхэм щатепсэлъыхьырт: «Даурэ дызэрыкIуэдыр дэ, адыгэхэр?», «Адыгэм ящIэн хуейр», «Ди лъэпкъыр зэрытхъумэну щIыкIэр», «Адыгэбзэр, хабзэр, щэнхабзэр зэрытIыгъынур, ахэр щIэблэм зэредгъэщIэну Iэмалхэр», «Дызэрыс хэкухэмрэ адыгэ хэкумрэ щызекIуэ псэукIэ, политикэ, дин идеологиехэм дазэрыхущытын хуеймрэ зэгъэкIукIэ иIэхэмрэ», «Дыщыпсэу хэкуми адыгэр дыщымыкIуэду, дифI зыхэлъхэри хэмыкIуадэу адыгэ хэкум ис адыгэхэм дапыщIауэ дыщытыфыным иIэ Iэмалхэр», «Адыгэ хэкум дымыгъэзэжмэ адыгэ лъэпкъыр зэрыкIуэдынур», нэгъуэщI куэди. Гу нэхъ зылъытапхъэр сыт щыгъуи «Адыгэ хэку» жаIэу къызэрыхагъэщырт, псалъэкIи тхыгъэкIи абы зэрытрагъэчыныхьырт. Бзэм тепсэлъыхьмэ, адыгэ хэкум щисам къыщыщIадзэри, адыгэ хэкум пыщIауэ щытын зэрыхуейр къыщIагъу, адыгэ хэкум гъэзэжын зэрыхуеймкIэ яухыж. Апхуэдэ дыдэущ, адыгэ Iуэху къыщаIэткIэ, хабзэми, тхыдэми, IуэрыIуатэми, адыгэшми, дамыгъэхэми, фащэми зэрытепсэлъыхьхэр. Хэкур зыфIэкIуэдам псори фIэкIуэдащ. Адыгэхэм я Хэкур яфIэкIуэда хуэдэщ иджыпсту. ИкIахэр хэхэсрэ хамэу, къинахэм я Iуэхур мыхъуу къэнащ. Адыгэр лъэпкъыу щытынумэ, и Хэкум хуитыжын, ар еижын хуейщ. Хэкуншэ лъэпкъыр лъэпкъ нэскъым, лъэпкъ ныкъуэдыкъуэщ. Iэмалыншагъэм къыхэкIыу, дэнэ щымыIами, хулъэкIмэ, зихъумэжын хуейщ, и Хэкур игу иримыгъэкIыу. Абы зыпищIэу, и Iуэху зытет зригъащIэу, екIуэлIэжыным хущIэкъуу. Адэ здэщыIэм сыт и лъэныкъуэкIи зыщигъэпсын, зызэригъэпэщын, уеблэмэ, хулъэкI закъуэмэ, къэрал гъэпсыкIэ щиIэ зэрыхъуным пылъын хуейщ, щэхууи нахуэуи.
ЩIэныгъэкIи, экономикэкIи, политикэкIи, общественнэ организацэхэмкIи зиузэдын хуейщ.
Лъэпкъыр лъэпкъыу къызэтенэнымрэ абы и къэкIуэнур егъэфIэкIуэнымрэ нэхъ Iуэхушхуэ щыIэкъым, – я нэхъ лъэпкъышхуэ, я нэхъ къэралышхуэ дыдэхэм я дежкIи.
А зи гугъу тщIы Iуэхугъуэхэр, ди жагъуэ зэрыхъущи, адыгэм тэрэзу, зэрыщытын хуейм хуэдэу зэи къехъулIакъым. Абы щхьэусыгъуэ Iэджэ иIэщ, дэ а псори мызэкIэ къедбжэкIынкъым икIи датепсэлъыхьынкъым, ауэ щхьэусыгъуэ нэхъыщхьищ къэдгъэлъэгъуэнщ: лъэпкъым и мащIагъыр, щIэныгъэншагъэр, Iэмалыншагъэр. Адрейуэ мыри къыжыIэпхъэу къыдолъытэ: адыгэ куэд лъэпкъ Iуэху зехуэным иужь итащ, зэрахузэфIэкIкIэ, ноби итхэщ. Япэрауэ, хасэхэр къызэрагъэпэщащ, зэдэIэпыкъун, зэрыIыгъын, хабзэмрэ бзэмрэ хъумэн, щIэблэр егъэджэн, щэнхабзэр мыгъэкIуэдын, зегъэужьын – куэдщ абыхэм я IуэхущIафэхэр. Клуб гуэрхэри яухуащ, спортымрэ щэнхабзэмрэ тегъэпсыхьауэ. Ауэ адыгэм зэи яIакъым парт. А псом дэщIыгъуу къыжытIэнщ мыри: хэкум къина адыгэхэм, сыт хуэдиз гугъуехь ямышэчами, сыт хуэдиз хьэзаб хэмытами, нэхъ фIыгъуэ дыдэу лъэпкъым диIэр – Адыгэ хэкур – яхъумащ. Хэкур адыгэ ису зэрыщагъэтам, лъэпкъыр адыгэншэу къызэрамыгъэнам папщIэ фIыщIэ ин яхуэфащэщ. ИкIэм-икIэжым, япэ дыдэу къэунэхуа дунейпсо адыгэ хасэри, нэгъуэщI IуэхуфIхэри хэкум къыщежьэныр зи фIыщIэр хэкум исхэращ. КъыщинэмыщIауэ, адыгэ тхыдэми, щэнхабзэми и нэхъыбапIэмрэ фIыпIэмрэ щыугъуеижа хъуари хэкуращ, зи фIыгъэри абы къинахэращ. А псом къыхэкIыу дэ тхуэдэ лъэпкъ икъухьамкIэ хэкум мыхьэнэшхуэ иIэщ, иIэни хуейщ. Абы къыхэкIыу, дэ мы тхыгъэм нэхъ къыщытхьынур адыгэ хэхэсхэм адыгэ хэкум ехьэлIауэ ятха, яуса усыгъэхэрщ. Адыгэ хэхэсхэм хэкур ягу къыщIитхъыу, къыщIэхъуэпсхэу, я псэхэр къыхуэгъэзауэ, сыт щыгъуи я гупсысэм хэмыкIыу, я 206
бынхэр щIапIыкIыу, я адэжь щIыналъэм къагъэзэжыныр я къалэну зэрыщытар, хамэщIыр хэку, хамэхэр лъэпкъэгъу зэрахуэмыхъунур зыщамыгъэгъупщэу екIуэкIащ. Пэжщ, псори апхуэдакъым икIи апхуэдэкъым, ауэ адыгэм я нэхъыбэмрэ я нэхъыфIымрэ апхуэдат, иджыри апхуэдэщ. Адыгэм я закъуэкъым, дэни дапщэщи зэрыщекIуэкIращи, – икIута из хъужыркъым.
Адыгэм я хэкужьым къагъэзэж щыхъун зэман къыщыунэхуам псори хъарзынэу къежьат: Дунейпсо Адыгэ Хасэри, Адыгэ хасэхэри къэунэхуащ, лэжьэну щIадзахэщ. Абыхэм дегугъуну, защIэдгъэкъуэну, дадэлэжьэну къыттохуэ. Апхуэдабзэу хамэ къэрал щыIэ адыгэхэри, я хасэхэри лэжьэну игъуэщ, я организацэхэр, щэхууи нахуэуи къызэрагъэпэщурэ. КультурэкIи, экономикэкIи, хэкум къэкIуэжынымкIи, лэжьапIэхэр хэкужьым къыщызэIухынымкIи, Iэмэпсымэ, техникэ, технологие сыт хуэдэхэр адыгэ хэкум исхэм къыIэрагъэхьа зэрыхъуну щIыкIэхэми куэду егупсысын, къызэгъэпэщын, елэжьын хуейщ. Хэкум исхэм къэрал, цIыхубэ организацэхэм унапIэри, лэжьапIэри, гражданствэри къэкIуэжхэм яIэрыгъэхьэныр я пщэ далъхьэжу зэфIагъэкIыныр я Iуэхущ. ИпэжыпIэкIэ, дунейр мы зэманым гугъущ, итIани «Гъаем хыумыхыр гъэфIым хэпхыркъым» жаIащи, дыздэIэпыкъужурэ зэрытлъэкIкIэ псоми дегугъуну ди къалэнщ.
Адыгейхэми, къэбэрдейхэми, шэрджэсхэми ятхауэ усыгъэрэ уэрэду зыбжанэ зэхуэсхьэсащ сэ. Абыхэм щыщ зыбжанэ фи пащхьэ изолъхьэ. Адыгейхэм ятхар къэбэрдей-шэрджэс псэлъэкIэкIэ къиттхыкIыжащ. Мыбыи аргуэру зэ дигу къегъэкIыж адыгэ псоми зы литературэбзэ диIэн зэрыхуейр.
Адыгэ хэхэсхэм я патриот усыгъэхэр псом хуэмыдэу зытепсэлъыхьыр хэкуращ, языныкъуэм зэгурыIуэныгъэр къыхалъхьэми, адрейхэм бзэр е хабзэр къыхагъахуэми, тхыдэмрэ лъэпкъ напэмрэ лIыгъэмрэ адыгагъэмрэ я гугъу къащIми. А усыгъэхэм гур зыIэпашэ, гур ягъэуз, удахьэх, псэм йошыкъылIэ. ГурыщIэ хуабэрэ бзэ къабзэкIэ зэхалъхьахэщ, пэжагърэ къабзагърэ хэлъу жьабзэ дахэкIэ къэIуэтащ.
Адыгэм яхэтащ, иджыри яхэтщ я лъэпкъым хуэпэж, хуэщыпкъэ, и фIэщу хуэлажьэ, хуэпсэу, хуэлIэж, жэрдэм хуэзыщIэ, я псэхэр щIэзытыну хьэзыр куэд.
Ди лъэпкъ мащIэм и насып Тхьэм тригъакIуэ! Аращ мы фи пащхьэ нитлъхьэ хэхэс усыгъэхэри зыхуэпабгъэр…

ДунеймкIэрэ ди гукъанэр къэтIуэтэнкIэрэ,
ДоукIытэри доукIытэри.
Ей, ныбжьэгъухэ, дэри фэри зи псалъэ нахуэри
Зи Тхьэ лъапIэри, щежьэм дожьэри.
Хэт и лажьэ, сыт хуэдэ лажьэ, –
ЗэмыдэIуэжыныр псоми я нэхъ лажьэщ.
ЛIыгъэр хэлъу, щхьэкIуагъэм пылъу
ЗылI закъуэ дыхуейщ пэрыт хъуну.
Ди хабзэ дыщэхэр псоми я щхьэу,
ЦIыху щхьэхуэ лIыщхьэхэм дакъыхуэнэжаи.
Ди хабзэ дыщэхэр псоми я пщэу, 207 я нэхъ Iуэхущ, ЦIыху щхьэхуэ лIыщхьэхэм дагъэунэхъуаи.
Тхьэр къыдэуаи, гум иднэжаи,
ЗэхэфщIыкIыжмэ – дыкIуэдыкIейщ.
Лъэпкъри мащIэу, зэкIэщIэкIа защIэу,
Щхьэж и пакIэмкIэ хэкIуэдэжаи. Зэхуишэсыжыну ахэр зылъэкIын
ДунеймкIэрэ зы закъуэ къытемыкIыжын.
Ей, джытэ, маржэ, Iуэху егъэжьэгъуэр псоми
Iуэху егъэжьами, псоми зэужьу бий дыхуэхъужаи.
КъиузэхужынкIэр ди лъэпкъ мащIэр
Ди Тхьэ лъапIэм делъэIун хуейщ.
ЩхьэкIуагъри куэдщ, дыкIуэдыкIейщ,
Ди гъащIэр нэщIу дгъэкIуаи.
ЩхьэкIуагъри куэдщ, дыкIуэдыкIейщ,
Ди гъащIэр дужэгъужаи.
Нобэ нэужь, ди лъэпкъ лIэужь
Дегугъун хуейщ дэ ди хэкужь.
Нобэ нэужь, ди лIэужь
Дегугъун хуейщ дэ ди хэкужь.
Адэжь щIэину ди хэкужьым
Лъэм дызэрихьэу дихьэжыну дыхуейщ.
Адэжь щIэину Къафкъазыжьым
Лъэм дызэрихьэу дихьэжын хуейщ.
Басней ХьэтIитIу, ехыжащ,
1946 гъэм иусащ. Сирием, Щам 1965 гъэм адыгеибзэкIэ щыстхыжащ.
дунейм 1947 гъэм Адыгэри хэкухэм япэт.
И гъэпсыкIэр псоми ящхьэт
И къуршхэр хужьыбзэ уэст,
Ис цIыхухэр пкъыфэл дахэт.
ЕЖЬУ: Адыгэ хэку – ди хэку дахэ,
Дыхыумыныж, ди анэ дахэ.
И мэзхэр хым хуэдэу хъуот,
И псыхъуэхэр щаргъуабзэу хъуейт, 208
И хадэхэр накъыгъэ дахэт,
КIахи щхьахи зэхуэдэ защIэт,
Адыгэми пасэм дыщисым,
Дызэхэсу зыуэ дыщыщытым,
Ди щытыкIэ фIэщытхъуат благъэм,
Ди гъэпсыкIэ фIэдэхат хамэм.
Хъурэ бзырэ хабзэ зрахыу,
ХэкIуэтахэм тхыдэ къыпахыу,
Дызэхэтащ дызэрылъытэу,
Дыкъалъытэрт лъэпкъыфI гъэсауэ.
Къытхыхьэми фIэхъусыр етхыу,
КъытхэIэми джатэр къыхуитхыу,
Биижьхэр зэпрыдгъазэу
Дезэуащ илъэсищэхэм ену.
Ди адэхэр къыщыхыхьэжым,
Унэ жьэгур къыщабгынэжым,
IэнэщIыбзэу дыкъыщагъанэм,
Зэнэмысу дыкъытенащ щIым.
ДымыкIуэдын хуейуэ игъуэмэ,
Гъуэгу закъуэу диIэри зэткIэмэ,
Адэжь щIэину ди хапIэжьмэ,
Дижьри ди щIэри декIуэжынщ дылIмэ. Марш
ЕЖЬУ: Еуэ, еуэ, еуэ – уи япэ егъэхъу,
Еуэ, еуэ еуэ, – укъимыкIуэт.
Еуэ, уи япэ егъэхъу.
Зэлъыпыту, гугъэурэ, гущIейм екIуэ.
Ди щыIэныгъэщ ар.
Зи фIэщу, зи щыпкъэу лажьэр
Iыхьэншэ хъуркъым.
ЗанщIабзэу, гушхуащэ, гухэлъым ежэ,
Ди псэуныгъэщ ар.
Нэутхэу, бланагъыр зи Iэщэр
1933 гъэм адыгэлI зыбжанэм яусащ, Польшэм и гимным и макъамэм тетщ. Зыусахэм я пашэр Самгугъу Iэминщ. Дыгъужь Ержыбрэ Къанкъуэщ Хьэтбийрэ и гъусащ. 209 Шэруаджэркъым.
Зэхэту, зэдаIуэу дыздэвгъакIуэ,
Иджырей псэукIэщ ар.
Зырызу, зэмызэгъыу щыт лъэпкъыр
Щхьэхуит хъуркъым.
Самгугъу Iэмин, (1900–1952), 1933 гъэм иусащ. Сирием, Щам Хъунэгу Акыф (1913–1976) 1965 гъэм щызигъэтхыжащ.
ДИ Ди гъыжь тщIыныр зы цIыхуагъщ,
Зи гъыжь дэ тщIым дыкъилъхуащ.
Гъыжьым фежьэу, фымыжей.
Зи гъыжь къэтщIыр лъэпкъ хейщ.
Ди лъэпкъ хейр мэкIуэдыр,
Абы и щыIэрщ ди кхъуэндыр.
ДыщыIэнумэ бзэ дреIэ,
Ди бзэ дыдейуэ дыщреIэ.
Бзэ зимыIэр сытым хуэдэ,
Къаплъэнэфу шыдым хуэдэщ.
Бзэ зимыIэр ар бзэмыIущ,
И цIэр Iейуэ абы мэIу.
Дыздынэсахэр дрещIэж,
Ди Iуэху, ди дэлъ дрещIэж.
Икъунщ, ди бзэм дылърехъу,
Месри гъэру ар Iэхъулъэхъущ.
Гъэр псори мэубзэ,
УбзэкIейри дэ ди бзэщ.
Ди бзэр Iэдэжь хуэщIкIэ,
Бзэ хьэхукIэ дэ доджэ.
Хьэхум яужь дикIыркъым,
Хьэхум дагъэ текIыркъым.
Хэт тхужиIэн аурыуэ,
Лъэпкъ тхьэмыщкIэр нэфрыуэщ.
Йонэфауэри фынкIым хэсщ,
Бзэ имыIэу гъэр хэхэсщ.
А лъэпкъыфIу дахэ бын,
Бзэ уиIэмэ убыбыныщ.
Узэджэнур уэ уи бзэщ,
Уэ уджынур уи хабзэщ.
ЩIэныр зы мылъкущ лъэпкъымкIэ.
14 Заказ № 7 Къат Ахьмэд (1900–1974) 1930 гъэм итхащ. Сирием, Щам
1965 гъэм щызигъэтхыжащ.

ЩIэныр напэщ щыпкъэмкIэ.
Абы иролIакъуэ зы пщылIыр,
Ироныкъуакъуэ лъхукъуэлIыр.
Бзэ зиIэхэр ирожэ хым,
Доджэгужхэр псэхэхым.
Узэдащи я щхьэхэр,
Ягъэудысэ Iуащхьэхэр.
Тхьэ захуэм феджэ жиIащ,
Еджэ унафэр къигъэкIуащ.
Еджахэри лъэпкъ хъуахэщ,
Емыджахэр унэхъуахэщ.
ЩIэным иращIэ щIагъуэхэр,
ЩIэным ет пщыгъуэхэр. Къафкъазу ди хэкужь дыщэр, мыгъуэ, зэрынэщIыбзэ.
А щIынабзэр къызэзынэкIахэр,
Уэрэлыхь, зэрыпхъэциижь.
Адыгэжьу ди адэ лIэужь гущэр, мыгъуэ, дэ ди гугъэжьи.
Дотэжьу дэ ди лIэужь мыгъуэр,
Уэрэлыхь, дэ ди гугъэжьи.
Гугъэжьу къытхуэнэжари, мыгъуэ, дэ ди гъыбзэжьи.
Бзэгужьу къытхуэнэжари,
Уэрэлыхь, дэ ди тхыдэжьи.
Дунеишхуэр зи хэку хьэхум, мыгъуэ, сытыр и махуи. Лъэпкъ Iуэхум хэмыхуэ щауэр,
Уэрэлыхь, зэрыхуэмыхуи.
Иныжь джабэу Хьэрэмэ Iуащхьэм, мыгъуэ, дэ дыщIохъуэпсри,
Хъуэпсэгъуэу дэ ди псэм хуэдэр,
Уэрэлыхь, адыгэ еси.
Уигу нэсу ди Iуащхьэмахуэр, мыгъуэ, дэ дыщIонэцIи,
ДызэнэцIу дэ дызыпэсыр, Зыусар Блэнау Хьэрунщ (1930 гъэм). Сирием, Щам 1965 гъэм Хъунэгу Акыф щызигъэтхыжащ.
211 Уэрэлыхь, щхьэхуит шэрджэси.
Хэку щIасэм ар емыусэр, мыгъуэ, зэрымыгупсыси.
Лъэпкъ пасэм емыгупсысыр,
Уэрэлыхь, зэрымыгъаси.
Гъэсэныгъэр зэрыхуэмыIэпщэр, мыгъуэ, сытыр и Iэщэ.
Лъэпкъ Iэщэм хэмыхуэ мыгъуэр,
Уэрэлыхь, щхьэхуит шэрджэси.
ГъэщIэнымкIэ дышэрджэсщ,
Дыхъуж хъункъым иджы хэхэс.
Ди хабзэхэр ину гунэсщ,
Ди щытхъухэр уафэм нос.
Дыадыгэу сыт дыпэс,
Зи бзэ ирифIым фIы ирапэс.
ЖевмыгъыIэу лъэпкъ хэхэс,
Адыгэхэр фызэхэс.
Дыадыгэщи фызэхуэс,
Адыгагъым ефх фIэхъус.
Тхэн, еджэным фришэс,
Дышэсыну дощIыр щэс.
Емыджахэр лъапцIэ лъэсщ,
Еджахэри шу зэтесщ.
Дреджэ, дретхэ махуэ къэс,
Ди гугъапIэм дынрес.
Къат Ахьмэд (1900–1974) 1925 гъэм иусащ. 1965 гъэм Сирием, Щам щызигъэтхыжащ.
НАНУ
Гущэкъу уэрэд
Нану, нану, нану дахэ,
Дунеишхуэр ди мазахэщ.
Нану, нану, нану IэфI,

Нану цIыкIуу си гурыфI.
Си гум гугъэр уэ пхухэлъщ.
Укъэхъумэ пхуэсIуэтэнщ,
Тэрэз дыдэу пхуэслъытэнщ.
А си щIалэу, си тхьэтын,
Уэ пфIэигъуэр пхуэзгъуэтынщ.
Пхъыхь-идэркъущи узыщыщыр,
ИпхъыкIащи уи дыщыр,
ЛIыфI хуэдэ уэ къэтэдж,
НэхъыфIыжу тэджи еджэ.
Дэлажьэ лъэпкъым, уэ хуэзахуэ.
Уи цIыхугъи къэгъэнахуэ.
Къат Ахьмэд 1925 гъэм иусащ. Сирием, Щам 1965 гъэм щызигъэтхыжащ. ДЭНЭ, ?!
Адыгэ хэхэсым и гъыбзэ
Къафкъазу ди хэкужьыр,
Щыпкъэу, нахуэу зы жэнэтщ,
Зыхуэдэ щIым темытым
Къыхуэерыщ лъэпкъхэр куэдщ.
Уэ дэнэ укъикIт, лажьэ?!
Мазахэм къыхэна адыгэхэр хэшыж, маржэ,
Куэша адыгэхэр
Пасэрей Адамым хуэдэщ.
Ахэм къащыщIа
ЩхьэкIуие игъуэджэр бэ дыдэщ.
Уэ дэнэ укъикIт, лажьэ?!
Мазахэм къыхэна гъуэщахэр хэшыж, маржэ.
Дахэу насып зимыIэ,
Зы лъэпкъ, сыту угъуащи,
Зы лажьэ уи япэ илъти,
Имыгъуэххэу угъуащи. Уэ дэнэ укъикIт, лажьэ?!
Мазахэм къыхэна гъуэщахэр хэшыж, маржэ.
213 Цей Гъумар итхащ, «Мардж» газетым и №71-м, 1931 гъэм къыдэкIам, тетащ., ДИ А ди мэзыжь гупсэ! Ди псэхэр уэ птелъщ. А ди мэзыжь дахэ! Дахагъым и щIылъэ.
А ди мэзыжь махуэ! Махуагъыр зыпылъ.
А ди мэзыжь лъагэ! Лъагэхэр зыдэлъ.
Уи псынэбэхэр жэнэту дахэщ.
Уи псыхъуэхэр чосэрым хуэдэщ.
Уи бланэ жанхэр мэзым щIолъадэр.
Уэ уи губгъуэшхуэхэр дахэу мэлыдыр.
Дэнэ дыщыIэми, ди гугъур уэращ.
Дэнэ димысми, ди гугъур уэращ.
Дэнэ дыкъанэми, ди нэгъыр уэращ.
А ди мэзыжь данэ! Зэпэщу ущыIэ.
А ди мэзыжь лъапIэ! Минищэу ущыIэ.
А ди мэзыжь махуэ! Хуэфащэу ущыIэ.
А ди мэзыжь дыщэ! Дыщафэу ущыIэ.
СИ Си хэкур тхъэгъуэщ, зы хэгъуэгу щIагъуэщ.
Ипсрэ ижьрэ фIыуэ, зы щIыгу Iэтыгъэщ.
И псыхъуэхэр куэду, Тэрч, Псыжь, Лабэ.
ЛэжьакIуэ хэгъуэгущ, къилэжьыр фIыбэщ.
И уафэр дахэу, и хасэр захуэщ.
Хэкум имысым сытыр и махуэ?!
Сирием, Щам, 1966 гъэм Хьэжу Фахърий щызигъэтхыжащ.
Истамбыл 1922 гъэм къыщыдэкIа «Адыгэ Алфыбэ» тхылъым итщ. Агъуэмокъуэ Темболэт иусащ. 214 Уэр адыгэ хэкури, хэкухэм я нэхъыфIт.
Уэр и фIыгъэ мыухыжми, ар дыхэнщ.
Уэр адыгэ лъэпкъри, уэр зы лъэпкъ лъапIэти,
Нэплъэгъуэр и гугъэу ар къэнаи.
Уэр си гугъэ закъуэри, уэр си хэкужь закъуэр,
Зэ слъагъужыныр аращ.
Уэр а хэкужь гупсэми, си псэр пыту,
Зэ секIуэжыныр араи.
Ижь къысIурыIэфIэу, ипс сигъэуфэнщIу,
Зэ сIуэтэжыныр араи.
Си щхьэр Iэтауэ, адэжь хапIэжьым,
Сыкъиувэжыныр араи.
Хьэжу Фахърий 1930 гъэм иусащ. Фахърий 1910 гъэм къалъхуащ. Иджыпсту Америкэм щопсэу.
Сирием, Щам 1966 гъэм щызигъэтхыжащ. Узыщыщым кIуэи хыхьэж, Уи лъэпкъым хуэлэжьэж. Умылажьэу сыт бгъуэтын?
Хамэ бжэIум уIутынщ. ТхьэмыщкIагъыр зэппэсым, Уагъэпуду ущысым Адыгагъыр богъэкIуэд,
Къыпхудэхуэри псэкIуэдщ. Къафкъазыр ди хэкужьу,
Сытым дыпэс дымыкIуэжу?
Дахуэхъуну дэ зэпыту,
Хамэхэм щхьэгъэрыту? -
Сыт дин уитмикI,
Сыт хэку уисмикI,
Сыт Iуэху пIыгъмикI,
Адыгагъым утемыкI
Хьэжу Фахърий 1930 гъэм Щам щиусащ. 215 Адыгэ хэкуми хуэдэр дэнэ къитхын,
Ди нэхэр, ди псэхэр къурмэн зэхуэтщIынщ.
Нобэрей тхьэмадэхэр, тхьэмадэ лъэкъуапцIэ,
Дэ ди тхьэмадэ махуэхэр, хэкужьым къиднаи.
Джэрэш и тIуащIэми гъуэзыр щхьэщехыр,
Дызэхэзыххэми дафIэгуузщ.
Амман нысащIэхэр дахэу къыздофэ,
Хэкум дыкъизыша мыгъуэми ди фэр трихаи.
Амман хъыджэбзхэри дыщэ зэрылэт,
Ди адыгэ щIалэхэр псэемыблэжт.
Амман къуэладжэми псыхъуэр йожэхыр,
Ди адыгэ щIалэхэм лъыпсыр ягъэжаи.
ЛъакъуапцIэ тхьэмадэхэр Амманми яшэ,
Ди щIалэ дыщэхэр журтым яшаи.
Журт гъущIыгуми сабэр егъэутысэ,
Сабэу игъэутысэми хьэрып делъэс.
Иорданым щаусыгъащ. Сирием, Щам 1970 гъэм Насып Мэзан щызигъэтхыжащ. Адыгэхэм дащыщщ, ныбжьым щытхъур диIэщ,
ГъэщIэным къыдиублэу, лъэпкъ тхыдэри диIэщ.
ЛIыгъэхэр, лIы бланэхэр, псори ди деж щыIэщ.
Дыщэуи хабзэхэри диIэщ.
Адыгэ шырхэр, жэщи махуи девгъаджэ, девгъэгугъу,
Дунейм и пщыуэ зэгуэр дэ дыщытащ.
Ди хэку дыщэр, ди лъэпкъ лъапIэр фIыуэ дывгъэлъагъу,
Дыздэвгъэлажьэ, дыздэвгъэпсэу,
Дызытетами дытевгъэувэж.
1933 Къат Абрэхьмэн иусащ. Сирием, Щам 1966 гъэм щызигъэтхыжащ. 216
ХЭКУ Къафкъазу ди хэку дыщэр, зэрыхэку дахэ.
Тхьэм игъэдахэ хэкур, сыту гум иднаи дэ.
Хэкужь и мэз дахэхэр зэрыпсыхъуэ защIэ.
ЩIэращIэ хэгъуэгу гущэм сыту дикъинаи дэ
Iуащхьэмахуэу ди Iуащхьэ лъапIэр, нартхэм я хапIэ,
Хэку дыщэ лъапIэ гущэр сыту дыбгынаи дэ.
Сирием и губгъуэхэри, зэрыгубгъуэ джафэ,
ЩIыналъэ джафэхэри сыту дыкъинаи дэ.
1933 гъэм Къат Абрэхьмэн иусащ. Сирием, Щам 1966 гъэм щызигъэтхыжащ.
ЗэткIэмэ – псоми.
ХапIэ – щIапIэ, лъапсэ.
ГущIей – мурад.
Зэлъыпыту – зэпымыууэ, зэпымычу.
Ежэ – ежалIэ.
Гъыжь – гъыбзэ.
Кхъуэнд – къалэн.
Икъун – ирикъун.
ХуэщIкIэ – зэрыщытын щхьэкIэ, папщIэ.
Быбын – лъэтэн.
ЩIэн – щIэныгъэ.
Гъэудысэн – дэпхъеин.
ЩIынабдзэ – щIы кIапэ.
Пхъэций – къуабэбжьабэ.
ГъэщIэным – игъащIэкIэ, игъащIэ лъандэрэ.
Дыпэс – дыпэплъэрэ.
Щэс (ешэс) – баз.
Нану – сабий.
Идэркъу (е итэркъу) – икIут, икъухь.
Мазахэ – кIыфI.
Куэша – Iэпхъуа.
Имыгъуэххэу – игъуэу щымытыхэу.
Хуэсапщ ( е асапщ) – фIэхъус.
Псынэбэ – къуэладжэхэр.
Чосэр (е кэусэр) – хьэрып псалъэщ, жэнэтым ит
псыфI хуэдэу КъурIэным хэтщ.
Нэгъ – нэрыгъ.
СигъэуфэнщIу – зызигъэгъэнщIу.
Джэрэш – Иорданым щыIэ къалэщ, адыгэ
къуажэу щытащ. ФуIэд.
1999 гъэ, еханэ къыдэкIыгъуэ 217 «Iуащхьэмахуэ» и хьэщIэщым
«Адыгэм хьэщIэр и щIасэщ» жиIакъэ пасэрейм. А псалъэжьым хуэпэжу нобэр къыздэсым къокIуэкI «Iуащхьэмахуэ» журналыр. Илъэс щэ ныкъуэм къриубыдэу «Iуащхьэмахуэм» щыхьэщIащ къуэш литературэхэм ящыщ тхакIуэрэ усакIуэу куэд дыдэ. Ахэм я цIэ-унэцIэхэр къебжэкIын къудейм журнал напэкIуэцI бжыгъэ ихьыну къыщIэкIынт. Нэхъ захуэу къыдолъытэ, «Iуащхьэмахуэ» и хьэщIагъэр здынэсым зыгуэркIэ щыхьэт техъуэ тхыгъэхэр фи пащхьэ нитлъхьэмэ. Кязим
СИ Си къуэм пхузощIыр нобэ уэсят,
Уяпэ сехыжмэ мы дунейм.
Зыми димыщIу дэ лъэгущIэт,
Дыпсэум арат сызыхуейр.
БэмпIэгъуэр щымыIэу уэ плъагъум,
НакIуэ, си щIалэ, си кхъэм деж,
СыщIэлъми щIы фIыцIэм и щIагъым,
Уэ наджи хъыбар къэзгъэщIэж!
А мащэ кIыфIыжьым сыздилъым,
КъэсщIэнщ щымыIэу хьэзаб лъэпкъ,
Аращи, хъыбарым сыпоплъэ,
Къызэджи зэхэзгъэх уи макъ! 1906 218 * * * ЩыхупIэшхуэм ехуэхауэ
Мывэ къащхъуэ къуэкIийм дэлъщ.
И джабитIыр псым щIихауэ
Зеиншафэу мывэр щылъщ.
О, дэ ди Тхьэ, сыт си гъащIэр!
Къуршыпс макъым сыщIодэIу.
Си жьэгу пащхьэ уэ пэIэщIэ
СумыщIыну сынолъэIу! 1910, Щам * * *
Сынерсынут, сэ слъэкIатэм,
Кхъуафэжьейр псым щIилъэфащ.
Нэстхат уи деж письмо кIапэ,
Ари хышхуэм хилъэфащ.
СынэкIуэнут шым сытесу,
Ари гъуэгум щымэхащ.
Зэхэпхыжкъым си макъ нэсу.
Бгы зэпеджэр зэхэсхащ! 1890 * * *
ЩыIэщ къуршхэм ятелъ уэсыр
Дыгъэ гуащIэм къыщигъэв,
Ауэ си псэм телъ хьэзабыр
МафIэм, дыгъэм ямыгъэв.
Бжэн къаукIым абы и лъыр
ЩIым хокIуадэ, нызыщIеф,
Ауэ гуауэу си псэм телъыр
Псы къиуами имыхьыф! 1910 * * *
Дэнэ щыIэ си щIалэгъуэр,
Сэ шабзэшэу сутIыпщар?
Дэнэ кIуэуэ хиша лъагъуэр, 219 Сыт ар къуршым щIигъэпщкIуар?
А щIалэгъуэр мэзджэдыщхьэм
Хуэдэ къабзэу уи гугъэнт,
Е мэз бжэну сэ къуршыщхьэм
ЩызукIари арагъэнщ.

ЗэзыдзэкIар Щомахуэ Амырхъанщ
1959 гъэ, етхуанэ къыдэкIыгъуэ. Къайсын ШЫ УЭС Ажалым ищIыркъым хэплъыхь.
Гъуэгу здытетым шхуэIум еуэу,
ПэкIэ щIиса мыгъуэу, еууей,
Шы къарэр уэс хужьым холIыхь.
Гъуэгу напщIэ удз куэд илыгъуащ
Абы и пэбзийм къриху мафIэм.
Шыгъажэ Iэджэм щалъэгъуащ
Ар текIуэныгъэм щагъафIэу.
ЗэпиупщIакъым гъуэгу мащIи.
Зэпичар абы псы дапщэ?
И шыплIэм дэлъу дапщэ
Къихьари абы нысащIэу?
Къуршыбгъэм хуэдэу пфIэщIырт лъатэ
Ар щитым и деж бгым я щыгу,
ТхьэкIумэ жант, лъакъуэ мастэт – УщеплъкIэ абы хэхъуэрт уигу,
Иджы пэIэщIэу и лъапсэм
Шы къарэм щенэри и псэр,
И нэпсышхуитIыр къыщIэхури
ЩIэщтхьэжащ и нэм щIыIухуу.
НэгъуэщIхэм щхьэкIэ ар и псэм
Щеблэж къэхъуакъым игъащIэм: 220
ИгъэщIэхъуакъым ибг къисыр,
НэхъыфIщ жиIакъым си гъащIэр.
Къощэтэх уэсыр бгы нэкIум.
Мес, мэхуэлэж удз гъэгъар.
И лIэкIэ хъуам шы къарэ екIум
СлъэмыкIыу лIышхуэр сигъэгъащ…
Ажалым ищIыркъым хэплъыхь – Абы IэщIэкIи щымыIэ.
Гъуэгу здытетым еуэу шхуэIум,
Шы къарэр уэс хужьым холIыхь.
ЗэзыдзэкIар Елгъэр Кашифщ Сафар ДИ АЛИЙ
Нэхъыжь уахэсмэ, задебгъэкIурт жьыми, Уахэхуэм щIалэгъуалэми, Алий, Акъыл упахыу щытащ.
Жьыми щIэми
Уахуэпсэ къабзэт, ещхьу уэ сабийм.
Куэд зымыгъащIэу куэд зылъагъу жыхуаIэр
Уэ пхуэдэлI гуэрти, куэд уи нэгу щIэкIат.
Къыттетт сыт щыгъуи, ди Алий, уи нэIэр – Дэ дыщыпхъумэт уи фэм уэ дэкIам.
УкъыщIалъхуар уи хэкум и насыпыр
ХуэбгъэбжьыфIэну арти – ар уоIэт, Хэпшт уемызэшу щIэныгъэшхуэ псыпэр
Уи псэр хуэпщIауэ лъэпкъым анэмэт.
И насыпт уэ пхуэдэкъуэ зиIа лъэпкъым: ГуфIэгъуи гуауи дэбгуэшащ абы, Ар уи гум, уи псэм – псоми уи Iэпкълъэпкъым
Лъыуэ щIэт псомкIи пщIырт, Алий, къабыл.
Дунейр тIэу пкIэгъуэ пхуримыкъут уи хэкум, Хуэбус уэрэдыр бэм щипхъуатэм деж. 221 УкъипсэлъыкIти, Алий, лъэпкъым и гум, Ар уэ езым сыт щыгъуи къыпхуэпэжт. Нэхъыжь уахэсмэ, уабжырт нэхъыщIэфIу.
НэхъыщIэм нэхъыжьыфIу удиIащ.
Алий, гуращэу уиIам сэ пысщэфмэ, Уэ пхуэфэщэн къуэш сыпхуэхъуау аращ.
ЗэзыдзэкIар Елгъэр Кашифщ. Танзиля Си хэкуу зи къыр уардэхэр, зи уэсыр
ИгъащIэ лъандэм щыму къекIуэкIам
Хабзэу щыIакъым цIыхубз итхыу усэ –
Сэращ а лъагъуэр япэу хэзышар…
Апхуэдэу жаIэ. Ар си фIэщ зэи хъуакъым.
Уэрэду, усэу, гъыбзэу сыт хуэдиз
Ягу илъ, – ахэр къаIуэтэн хуитакъым,
Мо гъэхэм цIыхубз дапщэ си хэку ист?!
УсакIуэу щыIэм я нэхъ усакIуэжу
Сыт хуэдиз си шыпхъу дунейм ехыжа?
Дауэ жыпIэн щытауэ ахэр къуаншэу –
Ди хабзэм емыбакъуэхэу арат.
Си нэгу щIэтщ а си шыпхъу зэгуэр псэуахэр,
Абыхэм я гыз макъри сфIощI зэхэсх,
Усэ сатыр пщохъу нэпсу къащIэжахэм
Я нэIухэм щытыращIэкIэ лэдэх.
Сызыщытхъужкъым, ауэ, си шыпхъуфIхэ,
Сэ нобэ сыщхьэхуитщ. Схуэныкъуэр зыщ:
Дунейм усакIуэу тетхэм я нэхъыфIхэ,
Фигу илъар схуэIуэтэжмэ си насыпщ.
ИкIи арщ сигу мызагъэу усэ къэскIэ
ПсэкIэ щIызесхуэр. Моуи согупсыс: 222
Нобэ жысIэнум, сщIэнум сыщыхуиткIэ,
Стхынкъым си шыпхъухэм фщымыхъун гунэс. ДЕЖ
Мыр мызэ-мытIэу щIокI си нэгум:
Псори тетхын нэхъей дунейм,
Егъэзыхыгъуэ хъуху ди гъуэгур
Дыхъу зэпытщ цIыхухэр нэхъ нэпсей.
Тпэщылъ нэхъейуэ гъэ мин гъащIэ,
ЗыдолъэфалIэ дгъуэту хъуар.
ЩыдгъэпщкIунт дуней псор пхъуантащIэм…
Щхьэ нэпсей хъурэ цIыху жьы хъуар?
Псалъэм пщIэ щIит нэхъей, абыкIи,
И мылъкукIи мэхъури ар къузгъун,
Гуапагъри сомри игу пхупыкIыу
Тхуэмыжумарт… Iейщ жьы ухъун.
Апхуэдэр хьэлу щысхэлъынум
СырелIэж занщIэу иджыпсту!
Сыт гъавэр си гуэн щIизгъэлъынур,
Езмыгъэшхынумэ цIыхум, бзум?!
Сыхуей цIуугъэни сэ, щыгъыни,
Езмытыфынум ахэр сипхъу?
А сабийр гуфIэу зэ слъагъуным
СхущIэмытыныр хьэрэм схухъу!
Ууей е хамэ цIыху бгъэгуфIэу
Уэ а гуфIэгъуэр дэбгуэшын
ЩыIэуэ сщIэркъым сэ нэхъыфIи,
Тхьэм сищI а фIыгъуэм хэмынын!
Жьыгъэ! Пщымыхъу уэ сыпщышынэ,
СыщI фэнши, къуанши, пхъэхь нэхъей,
МылъкукIэ сумыщIу нэхъуеиншэ,
СыщIалэу сегъэхыж дунейм.
ЗэзыдзэкIар Елгъэр Кашифщ. 223 Магомет УИ ЩоджэнцIыкIу Алий и фэеплъу.
Уэри уи вагъуэ исащ.
Исащ уафэм,
Бахъсэныпс щыгум ар зэгуэр щыблащ,
Абы и нурыр къызэпхыпст пшэ Iувым,
Уи гъащIэ гъуэгур гушхуэу пхуигъэблащ.
Уи фIыщIэ жыгри къыщыгъагъэрт щIыгум,
Ар дэмыдзыхэт жьапщэ инхэм,
Уейм,
Гъагъэу зиIэтырт,
ЩIэуэн пфIэщIу уэгум,
Жумарту, пщIыпщIу ар тетащ дунейм.
Ауэ мы щIышхуэм хьэкIэкхъуэкIэу тетым
Я нэхъ Iеиж бий бзаджэ къыттеуам, –
ЗыукIар ахэрщ Лорки ди Азрэти 1, –
Уи вагъуэр я ныбжь фIыцIэм щIихъумащ.
Анэу ди щIылъэм тетхэм я нэлатыр
Зытехуэу Тхьэм и нейри зыщыхуа
Фашистхэм, лей зехьэнкIэ инат хъуати,
Уи жыг гъэгъари, Алий, ягъэсащ.
Сыту кIэщIыщэ ящIат уи гъуэгу нэхур
ЛIыукIыу зи Iэр лъы пцIам щIигъэнам!
Ауэ, хагъащIэщ бийри,
Жыг щхьэкIэхухэм
Уэгум хуэпабгъэу зыкъаIэтыжащ.
Уи жыгри щIыгум щощIэращIэ,
Уэгум
Щылыд уи вагъуэри зэикI имыжыж,
Уи лъэпкъыр псэуху уи цIэр абы и гум
Къинащ уэрэдуи –
УиIэкъым кIуэдыж.
ЗэзыдзэкIар Борэн Чэмалщ.
2005 гъэ, еханэ къыдэкIыгъуэ
1 Зи гугъу ищIыр балъкъэр усакIуэ Будаев Азрэтщ. 224
Абхъазхэмрэ къэбэрдейхэмрэ

Абхъазхэмрэ адыгэхэмрэ я къекIуэкIыкIам, абыхэм я зэпыщIэныгъэм илъэс тIощIрэ хырэ и пэкIэ сыщытепсэлъыхьауэ щытащ 1955 гъэм Мейкъуапэ къалэ щысщIа докладым. Сыхэлэжьыхьыжри а докладыр къытрезгъэдзэжыгъащ Адыгей щIэныгъэ-къэхутакIуэ институтым 1965 гъэм къыдигъэкIа «ЩIэныгъэлIхэм я тхыгъэхэр» журналым и еплIанэ тхылъым. Си тхыгъэхэм щIэныгъэлI куэдым щыгъуазэ зыхуащIри си щыщIэныгъэхэм, ныкъусаныгъэхэм гу лъызагъэтэжауэ щытащ. Абы иужькIэ аргуэру тхыгъэм сыхэлэжьыхьыжащ: зыкъоми щIэуэ щIызгъужащ, зыкъомри зэзгъэзэхуэжащ. Апхуэдэу щIэсщIам и щхьэусыгъуэр зыщ: абхъазхэмрэ къэбэрдейхэмрэ яку дэлъ зэпыщIэныгъэм, а лъэпкъхэм я этнографиемрэ я тхыдэмрэ зэпхауэ къызэрекIуэкIым, иджыри къэс тэмэму убзыхуа мыхъуа Iуэхугъуэшхуэ гуэрым – къэбэрдейхэр щыпсэуар Псыжь и Iэшэлъашэхэра хьэмэрэ тенджыз ФIыцIэм и Iуфэхэра – щIэныгъэлIхэм хуэфащэ гулъытэ зэрыхуамыщIырщ. КъимыдэкIэ, сыт хуэдэ увыпIэ къэбэрдейхэм езыхэм я лъэпкъэгъу адыгейхэм, убыххэм, абазэхэм, абхъазхэм я деж щаIыгъар? А псоми зэуэ жэуап естынщ жысIэу си пщэ дэслъхьэркъым иджыпсту. Сызыхуейр абхъазхэмрэ къэбэрдейхэмрэ я этнографическэ зэпыщIэныгъэхэм ухуэзышэ лъагъуэхэм ящыщ гуэрхэр сыубзыхунырщ.
Къэбэрдей народым и этнографием теухуауэ Iуэхугъуэ еплъыкIитI къокIуэкI. Языныкъуэхэм жаIэ къэбэрдейхэр нобэ зэрыс щIыпIэм игъащIэ лъандэрэ щыпсэууэ щытауэ, мыдрейхэм яукъуэдий, а лъэпкъыр зэгуэрым нэгъуэщI щIыпIэ къиIэпхъукIауэ. Япэ Iуэхугъуэм тезыгъащIэхэм ящыщщ КIэфо Арсени. Абы къызэрилъытэмкIэ, къэбэрдейхэр игъащIэ лъандэрэ щопсэу Севернэ Кавказым ику щIыпIэхэм. А Iуэху еплъыкIэм арэзы темыхъуэ щIэныгъэлIхэм сащыщщ сэри. Нобэрей къэбэрдейхэр зи щIэблэ цIыхухэр Псыжь и Iэшэлъашэхэм къыщикIа лъэхъэнэр, абы къикIахэщ жыпIэу тегъэчыныхьауэ щIэбукъуэдиин щхьэусыгъуэ нэс, абыкIэ шэч къызытумыхьэн тегъэщIапIэ быдэ щыIэкъым иджыпстукIэ.
Ауэ шэч зыхэмылъыжыр зыщ: къэбэрдейхэр нобэ щыпсэу щIыпIэм къыщыхутэн папщIэ, зэманышхуи Iуэхугъуэшхуэ Iэджи екIуэкIащ. Климов Г. А.
зэрыжиIэмкIэ («Кавказыбзэхэр» М., 1965 гъ.). «къэбэрдейхэр Севернэ Кавказым и нэхъ запад районхэмкIэ къикIыурэ» северо-восток, юго-восток
щIыпIэхэмкIэ (нобэрей Абхъазыр зэрыс лъэныкъуэмкIэ) зэрыIэпхъуам щыхьэт техъуэ Iуэхугъуэхэр щыIэщ.
Нэгумэ Шорэ етх къэбэрдейхэр зэгуэр тенджыз ФIыцIэм и Iуфэм зэрыIусар. Торнау Ф. Ф. жеIэ къэбэрдейхэм ящыщ куэд Уарп псым и Iуфэм I щытауэ.
Эсадзе С. итхыгъащ Псыжь и Iэшэлъашэхэм щыпсэуа къэбэрдейхэм щыщ Абхъазым Iэпхъуауэ. ЩIэIэпхъуам и щхьэусыгъуэри къегъэлъагъуэ абы: Чингиз-Хъан и дзэхэр Азов къызэребгъэрыкIуэрт. «А лъэхъэнэм, – етх абы, –
Абхъазым къэIэпхъуащ къэбэрдейрэ абазэхэу куэд. Псыжь къиIэпхъукIахэм я тепщэ Ачбэ (Анчабадзе) пщыхэр я къекIуэкIыкIэкIи я беягъкIи абхъазыпщхэм ефIэкIырт; иужьрейхэм яку дэлъ зэгурымыIуэныгъэхэр къагъэсэбэпри, Ачбэ пщы лъэпкъым абхъазхэр тыншу езыхэм я лъэныкъуэ къащIащ, ахэр гуп-гупурэ зэпаудурэ я блыгу щIагъэуващ, нэхъ щIыфIхэри яубыдри езыр-езырхэу псэужу щIадзащ».
Лавров Л. И. зэритхымкIэ, къэбэрдейхэр Псыжь и Iэшэлъашэхэм зэрыщыпсэуам шэч къыщIытепхьэн щыIэкъым. «Лингвистикэм, этнографием, археологием, антропологием я материалхэр щыхьэт зэрытехъуащи, – етх абы, – къэбэрдейхэмрэ адыгейхэмрэ зэгуэр зы лъэпкъыу – адыгэу щытащ. Адыгэхэр ижь-ижьыж лъандэрэ Псыжь и Iэшэлъашэхэм щыпсэууэ щыщыта- 225 кIэ, востокымкIэ Iэпхъуэным и пэкIэ къэбэрдейхэр Псыжь Iусауэ къэлъытэн хуейщ. Къэбэрдейхэр Iэпхъуэшапхъуэу къызэрекIуэкIым теухуа хъыбархэр зыгуэркIэ зэщхьэщыкI пэтми, абыхэм зэдэарэзыуэ къыжаIэ къэбэрдейхэр зи щIэблэхэм ижь-ижьыжым Тэман ныджэмрэ тенджыз ФIыцIэмрэ я псэупIэу зэрыщытар». А автор дыдэм къызэрилъытэмкIэ, етIуанэ илъэс минитIым и пэщIэдзэхэм деж къэбэрдейхэр Лабэ псы IуфэмкIэ къокIри востокымкIэ мэIэпхъуэ, Тэрч и Iэшэлъашэхэм ахэр щыIэпхъуар епщыкIутIанэ лIэщIыгъуэм и етIуанэ Iыхьэ ныкъуэрщ. А Iуэхугъуэ дыдэм тепсэлъыхькIэрэ, щIэныгъэлIым етх: «Къэбэрдейхэр епщыкIущанэ лIэщIыгъуэм Псыжь адрыщI къиIэпхъукIа адыгэхэщ».
ЩыIэпхъуэм къэбэрдейхэм гъусэ яхуэхъуащ абазэхэр – зэманыжьым щыгъуэ абхъазхэм я этническэ гупым щыщу щытахэр. I–I лIэщIыгъуэхэм Абхъазымрэ абы и Iэгъуэблагъэ щIыпIэхэмрэ къабгынэри абазэхэр бгым щхьэпрокI. Люлье Л. Я. зэритхымкIэ, а Iуэхур къыщыхъуар лIэщIыгъуэм и кIэуххэрщ. Абазэхэр, жеIэ абы, япэ щIыкIэ къэбэрдейхэм ягуроIуэ къуршым и восток лъэныкъуэм иIэпхъукIыу северымкIэ ягъакIуэу къэбэрдейхэм зыхагъэтIысхьэну. АбыкIэ арэзы хъуащ къэбэрдейхэр, абазэхэр зытепсэухьын щIыи иратащ.
Абазэ гупхэм ящыщу япэ щIыкIэ бгым щхьэпрыкIащ ашхархэр, куэд дэмыкIыу – тапантэхэр. Арати, абыхэми яхуащ къэбэрдейхэмрэ беслъэнейхэмрэ я гъуэгур.
Абдушелишвили М. Г. зэритхымкIэ, антропологие и лъэныкъуэкIэ къэбэрдейхэр зыхыхьэ гупыр адыгейхэракъым, атIэ абазэхэрщ. Дызэрыщыгъуазэщи, иужьрейхэр абхъаз этническэ гупым щыщщ, ахэр щыпсэуари Абхъазым и северо-западымрэ абы и Iэгъуэблагъэ щIыпIэхэмрэщ.
Абхъаз антропологическэ гупым щытепсэлъыхькIэ, Бунак В. В. етх:
«. ахэр (абхъазхэр) ещхьщ северо-кавказ гупхэм, псалъэм папщIэ, къэбэрдейхэм.»
Къэбэрдейхэр зи щIэблэ пасэрей цIыхухэр абхъазхэм я гъунэгъуу тенджыз ФIыцIэ Iуфэм зэрыIусам щыхьэт тохъуэ а лъэпкъитIым я бзэхэм тенджыз
Iуфэм щыпсэу шапсыгъхэм я бзэм техуэ псалъэ куэд зэрыхэтри. ЩIэныгъэми зи гугъу тщIы лъэпкъхэм я нэхъыжьхэми къызэрагъэлъагъуэщи, къэбэрдеибзэмрэ шапсыгъыбзэмрэ куэдкIэ зэгъунэгъущ. Абыи къикIыр гурыIуэгъуэщ –
нобэ зэпэжыжьэ хъуа пэтми, а лъэпкъитIыр зы зэман зэгъунэгъуу псэуащ. Ауэ щыхъукIэ, къэбэрдейхэр зэгуэр тенджыз ФIыцIэм и Iуфэм Iусащ.
Адыгэ лъэпкъ псоми я бзэхэм къыхэпщIыкIа къэбэрдеибзэм куэд хэлъщ абхъазыбзэм уришалIэу. Псом хуэмыдэу ар щынэрылъагъущ лексикэм. Зы лъэпкъым къыбгъэдэкIыу адрей лъэпкъым и бзэм хыхьа псалъэхэм ущеплъкIэ, гурыIуэгъуэ мэхъу къэбэрдейхэмрэ абхъазхэмрэ я бзэхэр къуэпс куэдкIэ зэрызэпыщIар. Мыбдеж къыщыжыIэпхъэщ языныкъуэхэм деж къэбэрдеибзэр адыгэ лъэпкъхэм я бзэхэм нэхърэ абхъазыбзэм нэхъ гъунэгъуу къыщыбгъэдыхьэ къызэрыхъури.
Абхъазыбзэмрэ къэбэрдеибзэмрэ зэрагъапщэурэ а бзитIым я зэпэгъунэгъуагъыр джыныр зи къалэныр бзэм елэжьхэрщ. Ауэ, псалъэм къыдэкIуэу, къэзгъэлъэгъуэну сыхуейт а лъэпкъитIым я бзэхэм зэтехуэ псалъэ куэд зэрыхэтыр. «Сэ», «ар» жыхуиIэ щхьэ цIэпапщIэхэр падежхэм игъэувауэ къыщапсэлъкIэ абхъазыбзэмрэ къэбэрдеибзэмрэ ахэр зэщхь щохъу: абхъазыбзэм «сара», «уара», къэбэрдеибзэм – «сэра», «уэра».
Лексикэ и лъэныкъуэкIи дызэхуеплъынти: абхъазыбзэм – «ахудз» (аху), къэбэрдеибзэм – «ху», «абыста» – «пIтэ», «ачархъ» – «шэрхъ»; «аджир» (ацыр) – «жыр».
Зи лъабжьэкIэ зэщхь псалъэхэр: абхъазыбзэм – «ажьла» – «жылэ» («къуажэ» мыхьэнэр къикIыу); («абора» – «бора») абазэбзэкIэ – «бо», «ачы» – «шы», «адамыг» – «дамыгъэ», «агуп» – «гуп», «атахмада» – «тхьэмадэ», «дад» 15 Заказ № 7 226
(нэхъыжьхэр нэхъыщIэхэм ирыреджэу) – «дадэ» (нэхъыщIэхэр нэхъыжьхэм ирыреджэу), н. «Уащхъуэ» тхьэрыIуэри зи гугъу тщIы бзитIми щызэтохуэ.
НэгъуэщI лъэпкъхэм (псалъэм папщIэ, хьэрыпхэм) я бзэхэм къыхахауэ къэбэрдейхэмрэ абхъазхэмрэ къагъэсэбэп псалъэхэри щызэтехуэ куэдрэ къохъу. Апхуэдэхэщ «хьэзыр», «бэракъ», «маржэ», н.
Абхъазхэмрэ къэбэрдейхэмрэ я этнографическэ зэпыщIэныгъэр а лъэпкъитIым я дуней тетыкIэми, я Iуэху зехьэкIэми, я псэукIэми, я культурэми къыхощ.
–I лIэщIыгъуэхэм къэбэрдей жылэхэм (къуажэхэм тIысыкIитI яIащ: унагъуэхэр къуажэм хъурейуэ е зэпэплIимэу къегъэтIысэкIат. И кур нэщIт. Шынагъуэ къыщыхъуам деж цIыхубзхэр, сабийхэр, Iэщыр а щIыпIэ нэщIым ирагъэпыIэрти, цIыхухъухэр жылэм и хъумакIуэу къеувэкIыжырт. Мыдрейуэ, унагъуэхэр (зы лъэпкъым къыхэкIахэр) зэбгрыдзауэ щытIыси щыIэт. Абхъаз жылэхэри а щIыкIэ дыдитIым хуэдэущ зэрытIысу щытар, дэтхэнэ зы унагъуэми и лъапсэр къэхухьауэ.
Революцэм и пэкIэ къэбэрдейхэми я лъапсэхэр чы-бжэгъукIэ (зэзэмызи мывэ сэрейкIэ) къэхухьауэ лъапсэшхуэ яIэу щытащ. Лъапсэм и кум чыбжэгъу унэ ятIэкIэ яуэ итт, унэр ятIэ лъэгут, щхьэгъубжэ хэлътэкъым, пкIэунэ иIэтэкъым, унэкум жьэгу итт, пщэфIапIэр щхьэхуэт, псэуалъэ щхьэхуи яIэт. Нэхъыбэу ящIыр унэ плIимэ кIыхьышхуэт, пэшищ-плIы хъууэ, зы щхьэ телъу. Адэ-анэхэм ейуэ унэм зы пэшышхуэ хэтти, абы «унэшхуэкIэ» еджэрт (адыгейхэри апхуэдэут а пэшым зэреджэр). Ар унэм я нэхъыжьым и хэщIапIэ къудейтэкъым – абы и пщIэри щаIэт щIыпIэт. Унагъуэм къраша нысащIэр нэхъыжьым щытрагъэхьэри унэишэ, щауэишэж щащIри а «унэшхуэрт». Апхуэдабзэущ абхъазхэри зэрыщытар.
Псом хуэмыдэу гулъытэ хуэщIын хуейщ къэбэрдейхэмрэ абхъазхэмрэ я псэуалъэхэм я щIыкIэм хэлъа мыпхуэдэ Iуэхугъуэми: ахэр хъурейуэ ящIу щытащ. Дызэрыт лIэщIыгъуэм и пэщIэдзэхэм деж Шиллинг Е. М. къихутащ Западнэ Кавказым щыпсэу лъэпкъхэм я унэхэм я щIыкIэр. Абы гу зэрылъитамкIэ, пщэфIапIэ хъурейхэр куэду ящIу щытащ къэбэрдейхэмрэ абхъазхэмрэ. Апхуэдэ псэуалъэхэр Шиллинг щигъуэтакъым Псыжь и Iэшэлъашэхэм щыпсэуа шапсыгъхэми бжьэдыгъухэми я деж. Пэжщ, «нэхъыжьхэр щыхьэт техъуэрт мы щIыпIэхэми апхуэдэ псэуалъэхэр зэгуэрым зырыщыIам. Къэдгъэлъэгъуэнщ, – етх адэкIэ Шиллинг, – апхуэдэ псэуалъэхэр Къэбэрдеишхуэм куэду зэрыщыIар зыщIэж нэхъыжьхэм дызэрырихьэлIар».
Шиллинг Е. М. къызэрихутамкIэ, псэуалъэ хъурейхэр зиIэу Западнэ Кавказым щыпсэуар къэбэрдейхэр, абхъазхэр, мегрелхэр арщ. Зи гугъу тщIы псэуалъэ лIэужьыгъуэхэр зей лъэпкъхэм я тхыдэм, я къекIуэкIыкIэм щыкIэлъыплъым Шиллинг и гупсысэр, и къэхутэныгъэр зыхуэкIуар зыщ: Къэбэрдеишхуэм щыпсэухэм я гъащIэр Iэпхъуэшапхъуэу кърахьэкIырти, абыхэм дежкIэ пщыIэ хъурейхэр нэхъ тыншт, ахэр Западнэ Кавказым къикIауэ зэрыщытым щыхьэт техъуэрт Севернэ Абхъазым щыпсэухэми апхуэдэ псэуалъэхэр игъащIэ лъандэрэ къазэрыдэгъуэгурыкIуэр.
Къэбэрдейхэм я пщэфIапIэ хъурей зи кум жьэгу иту щытамрэ абхъазхэм игъащIэ лъандэрэ яIэу щыта пщыIэ папцIэ хъуреймрэ зы нэмрэ зы Iэмрэ я Iэужьу зэрыщытым шэч къыщIытепхьэн щыIэкъым. Аращ Шиллинги жиIэну зыхуейр. Ар зы псэукIэм и нэщэнэщ.
I лIэщIыгъуэм, и пщIей гъэхэм къэбэрдей унагъуэшхуэм и псэукIам щытепсэлъыхьым, Потемкин П. С. итхыгъащ: «Дэтхэнэ зы унагъуэри, адэшхуэм и адэжым деж къыщыщIэдзауэ унэм ис нэхъыщIэ дыдэм деж щыщIэтIыкIыжауэ, зэхэсу, зы шыуаным ишхыкIыу зэдопсэу, аращ мыхэр унагъуэ бжыгъэкIэ мыхъуу шыуан бжыгъэкIэ щIэбжэр». Апхуэдабзэт абхъазхэри: зэхэсуи псэухэрт, унагъуэхэр зэрабжри ахэр зэрышхыкI гъуаплъэ шыуанхэрт. 227 ***
Куэд къэбгъэлъэгъуэфынущ абхъазхэмрэ къэбэрдейхэмрэ зэхуэдэу къадекIуэкIыу щытауэ: унагъуэхэм я псэукIэр, фызышэ, хьэгъуэлIыгъуэ егъэкIуэкIыкIэхэр, гузэвэгъуэ-хьэдэщIэлъхьэм пыщIа Iуэхугъуэхэр, бынхэр атэлыкъхэм къану ирату зэрыщытар, зи бзэгу хущхъуэмкIэ уIэгъэр зыгъэхъужыфу къалъытэу щыта хьэм пщIэшхуэ хуащIу зэрыщытар, щIыр выфэкIэ къапщу зэрыщытар, хьэщIэр зэхъуэпса хьэпшыпыр тыгъэ хуащIу зэрыщытар. Куэд мэхъу ахэр. Ауэ псалъитI къудейуэ мы зы Iуэхугъуэми и гугъу умыщIу къэбгъанэ хъунукъым. Археолог Джание В. В. къихутащ - лIэщIыгъуэхэм псэуа абхъазхэмрэ къэбэрдейхэмрэ къащIэна Iуащхьэхэр зэрызэщхьыр. Апхуэдэ Iуащхьэ «зэтIолъхуэныкъуэхэм» ущрохьэлIэ Абхъазым и северо-западнэ Iыхьэхэми (псом хуэмыдэу Псхьыу деж) нобэрей Къэбэрдей-Балъкъэрыр зэрыс щIыпIэхэми. А кхъащхьэ фэеплъхэм «къэбэрдейхэм я IуащхьэкIэ» еджэу литературэм куэдрэ дыщрохьэлIэ.
Абхъазхэмрэ къэбэрдейхэмрэ я лъэпкъ щыгъынхэри, псом хуэмыдэу цIыхухъу фащэхэр, зэрызэщхьыр я теплъэ къудейркъым – я щIыкIэкIи яхэлъ пкъыгъуэкIи зэщхьхэщ. Къэбэрдейхэми абхъазхэми лъей, гуэншэрыкъ, бащлъыкъ, цIыхубзхэм куэншыбэ зэрахьэу щытащ. Мис нэгъуэщI зыи. Ди лIэщIыгъуэм и пэщIэдзэхэм абхъазылIхэм ящхьэрыгъыу щытащ упщIэ пыIэ папцIэ. КъэбэрдеилIхэми апхуэдэ пыIэ зэрахьэу зэрыщытам и щыхьэту къэнащ «купсэ» – пыIэ щыгу кIыхь псалъэр. Пэжщ, а щыгъын лIэужьыгъуэхэм хуэдэхэр зэрахьэу щытащ Кавказым щыпсэу адрей лъэпкъхэм ящыщ куэдми.
Абхъазхэмрэ къэбэрдейхэмрэ щIым зэрытелэжьыхь щIыкIэри зыкъомкIэ зэщхьу щытащ. ВакIуэ дэкIыгъуэхэм деж мэкъумэшыщIэхэр зэдзейурэ зэгухьэрти, гуп-гупурэ зэдэлажьэхэрт.
Iэщым елэжьхэри арат. Къэбэрдейхэм я былымым дамыгъэ традзэр щыгъэтауэ, лъэпкъ къэс езыхэм я дамыгъэ яIэжт. Абхъазхэри арат.
Абхъазхэр шэрджэс лъэпкъхэм «азух»-кIэ, нэхъ тэмэму жыпIэмэ,
«азаху»-кIэ еджэрт. Абы и лъабжьэр, шэч хэмылъу, античнэ авторхэр адыгэ лъэпкъхэм къызэреджэу щыта «зих» псалъэрт. Абхъазхэм яIэщ «Зихуба» унэцIэ. КъимыдэкIэ, пасэрей абхъазхэр щыгъуазэт адыгэ лъэпкъхэм езыхэм зыфIащыжауэ «адыгэ»-кIэ зэрызэджэжми. «Аедыгъ», «едыгъаа» жаIэрт абхъазхэм. Арауи къыщIэкIынущ къызытекIар «Едгъы», «Едыгъ» жаIэу абхъаз цIыхухъухэм фIащу зэрыщытар. Езы лъэпкъхэри зэщхьэщагъэкIыу щытащ: «шапсыгаа», «кабардаа» жаIэу. Иужьрей псалъэм езым и къежьапIэ иIэжщ. Адыгэхэр езыхэр зэрызэджэж «адыгэ» псалъэм нэмыщIу къэбэрдейхэм зыфIащыжа «къэбэрдей» псалъэр къызытекIар лIыхъужьыцIэу жаIэ: Тамбий Къэбардэу. «Тамбиа», «Там» псалъэхэр абхъазхэми абазэхэми лъэпкъыцIэу гъунэжу яIэу щытащ. Тамбиа, Там лъэпкъыцIэхэр зезыхьэ жылагъуэхэр куэду щыпсэуащ Мдзымтэ псыщхьэм. А лъэпкъхэм зэреджэр мудавейт. Абхъаз хъыбарыжьхэри Торнауи щыхьэт зэрытехъуэмкIэ, мудавей лъэпкъхэр зэгуэрым бгым щхьэдэххэри Хуэдз, Лабэ, Балъкъ, Инжыдж псыхэм я Iэшэлъашэхэр псэупIэ ящIауэ щытащ. Хъыбархэм зэрытрагъэчыныхьымкIэ, къэбэрдейхэр къызытепщIыкIыжар а лъэпкъхэращ. Урыс академик Клапрот Г. Ю. щыхьэту тоувэ мудавей лъэпкъхэр Лабэ псы Iуфэм зэрыщыпсэуам. Абы етх: «Лабэ и щхьэкIэ, екIуэлIапIэ зимыIэ къуршыщхьэ лъагэ дыдэхэм, щопсэу лъэпкъ цIыкIу –
мудавей. Ахэр муслъымэнкъым, щхьэхуитуи мэпсэу, пщыи тепщи яIэкъым, я Iэтащхьэу хахыжыр езыхэм ящыщ нэхъ лIыхъужь дыдэхэрщ».
Мыпхуэдэ зы Iуэхугъуэми гу лъытэн хуейщ. Абхъазхэм абазэхэмрэ къэбэрдейхэмрэ убзыхуауэ зэхагъэщхьэхукIыу щытакъым, щыпсэу щIыпIэкIи этническэкIи зэхамыгъэкIыу а лъэпкъитIми «ашвуа» «ашэуа»-кIэ щеджэ щыIэт. Марр Н. Я. шэч лъэпкъ къытримыхьэу итхыгъащ «ашуа» жиIэмэ «къэбэрдей» жиIэу къикIыу. Этноним «ашвуа» жыхуиIэрщ абхъаз унэцIэ Ашвуа (Ашэуа) 15* 228
къызытекIыжар. Абхъазхэр а цIэ дыдэмкIэ еджэу щытащ Абхъазым ищхьэкIэ, Кавказ къуршым и щIыбкIэ, къыщылъа щIыпIэ псоми. Лопатинскэми жеIэ абхъазхэр я хэкум къыпылъ Севернэ Кавказ псом «Ашва»-кIэ еджэу зэрыщытар. Езы къэбэрдейхэр я гъунэгъу абхъазхэм зэреджэр лъэпкъыцIэхэрт: Мудави (Мда ей), Аибга. Абы щыхьэт тохъуэ Люлье Л. Я. Абыи къикIыр гурыIуэгъуэщ: къэбэрдейхэм фIыуэ яцIыхурт зи гугъу тщIы лъэпкъри лIакъуэцIэхэри. Ахэр зэгуэр зэрызэхэсар белджылыт.
Мыдрейуэ, «Къэбардэ» псалъэм къытекIауэ абхъазхэм цIэ-унэцIэ, щIыпIэцIэ куэд зэрахьэ.
Абхъаз-абазэхэм, къэбэрдейхэм я деж куэду дыщрохьэлIэ зэунэцIэджэгъухэмрэ щIыпIэцIэ зэщхьхэмрэ. Апхуэдэхэщ Ажий (Жибэ), Ашабэ – Ашубэ, Бгъэжьнокъуэ – Бгъажьбэ, Думэн – Думаа, Багъы – Багбэ. Уэзы – Уаз – Уазбэ, АбытIэ – Бутбэ, Инэрокъуэ – Инарбэ, Тамбий – Тамбия, Шэджэм – Чагъам (а псалъэр щIыпIэцIэуи щыIэщ Абхъазми), Мэршэн – шьан, н.
ЦIэ унейхэм дызэхуеплъми – аращ. Зэщхьу куэд дрохьэлIэ. АдыгэцIэхэм куэдрэ къыпыувэ хабзэщ «къуэ» псалъэр. Ар дыдэр куэдрэ къыщохъу абхъазыбзэми: Хатаксоква – ХьэтIэхъущокъуэ, Темырква – Темрыкъуэ, нэгъуэщIхэри.
Абхъазхэмрэ къэбэрдейхэмрэ я къуэпсыр зыуэ, куэд лъандэрэ зэпыщIауэ зэрыщытым щыхьэт тохъуэ а лъэпкъитIым я пщыцIэхэри зэтехуэу зэрыщытам. Апхуэдэщ Иналаа, Инал-ипэ – Инал, Иналыкъуэ унэцIэри. Хъыбарыжьхэм къызэраIуэтэжымкIэ, Иналщ къызытехъукIыжар къэбэрдей-шэрджэсхэр.
А Иналырщ зи щIэблэр тхыдэр зыщыгъуазэ, Иван Грознэм и щыкъу адэу щыта Темрыкъуи. Хъыбархэр тегъэщIапIэ ищIкIэрэ, Нэгумэ Шорэ етх Инал тенджыз ФIыцIэ Iуфэм къикIыу Къэбэрдейм къэIэпхъуауэ зэрыщытар. Абхъазыр армырауэ пIэрэт ар къыздикIар. А гупсысэм ухуешэ щIэныгъэлI Лаврови. Абы зэритхымкIи, Инал япыщIауэ, ядэIэпыкъуу щытащ абхъазыпщхэу Ачбэрэ Чачбэрэ. Нэгумэми къыджеIэ Инал и япэ фызыр абазэпщ Ашэ (Ашбэ) и пхъуу зэрыщытар. Абазэ лIыжьхэри Нэгумэри щыхьэту зэрытеувэмкIэ, Инал и хьэдэр Абхъазым щыщIалъхьащ. Ар зыщIэлъым «Инал и кхъащхьэкIэ» йоджэ, етх Нэгумэм. Абы щыхьэт тохъуэ Лаврови.
Къэбэрдей хъыбархэм къызэраIуэтэжымкIэ, Инал Къэбэрдейм и тетыгъуэр къезытар япэм къэбэрдеипщу щыта Тамбийщ. Езы Тамбийхэ лъэпкъкIэ мудавейм щыщт, къыхощ хъыбархэм. Мудавей лъэпкъхэр абхъазхэрщ. Ахэр щыпсэуар Инал и хьэдэр зыщIэлъ щIыпIэрщ. Инал, жеIэ хъыбарым, Тобулду и цIэу къуэ иIащ. А цIэм пыт «ду» кIэухым абхъазыбзэкIи абазэбзэкIи къикIыр «ин» жиIэу аращ. Зэрытлъагъущи, Инал и къуэм зэрихьар абхъаз-абазэцIэщ: Тобыл Ин. Абазэхэм ноби яIэщ Тобыл унэцIэр.
Западнэ Кавказым щыпсэуа лъэпкъхэм я гъащIэм абазэхэм увыпIэшхуэ зэрыщаIыгъам, абазэхэмрэ къэбэрдейхэмрэ яку зэпыщIэныгъэ ин зэрыдэлъам тепсэлъыхьурэ, Лавров Л. И. етх: «.Къэбэрдейм и тепщэу щытахэр абазэхэм къахэкIауэ шэч пщIы хъунущ.» Мы фи пащхьэм ислъхьэ си лэжьыгъэм щытепсэлъыхьми Лавров Л. И. итхащ мыпхуэдэу: «.фIэщхъуныгъэ хэлъу авторым дегъэлъагъу къэбэрдейхэр абазэхэмрэ абхъазхэмрэ быдэу япыщIауэ зэрыщытар. Ар гупсысэ тэмэму къызолъытэ. Си щхьэкIи щIызогъуж I лIэщIыгъуэм къыщыщIэдзауэ Къэбэрдейм тепщэныгъэр щызыIыгъахэр абхъаз-абазэхэм къахэкIа цIыху цIэрыIуэхэрауэ къэплъытэ хъуну».

Абхъазхэмрэ къэбэрдейхэмрэ я щIыпIэцIэхэм, псыцIэхэм зэтехуэу куэд дыдэ хэткъым. Ауэ апхуэдэхэри щыIэщ. Псалъэм папщIэ, къэбэрдейхэр Ставропольскэ крайм щежэх псыхэм ящыщ зым ГумкIэ йоджэ. А псыцIэм дыщрохьэлIэ Абхъазми: Гумыста, Гума, Гумурищ, Гумрипщ, нэгъуэщIхэри. 229 Абхъазым и северо-западым щыIэщ къэбэрдейхэм я «къуажэ» псалъэм ещхь «куадж» щIыпIэцIэхэр – къуажэцIэхэр.
Уеблэмэ урохьэлIэ зы къуажэм цIитIкIэ – адыгэбзэкIи абхъазыбзэкIи еджэу. Апхуэдэщ псалъэм папщIэ, Сочипсы – Облагукуадж, Эсхорипщ
(Ясхорыпщ) – Артокуадж, Цондрыпщ – Цовжкуадж, н. «Хьэблэ» псалъэри аращ. Абхъазхэри иныкъуэхэм деж къуажэм, жэмыхьэтым «хьэблэ»-кIэ щеджэ щыIэщ.
Адыгэхэм псыцIэхэр, щIыпIэцIэхэр къыщраIуэкIэ куэдрэ къагъэсэбэп хабзэщ «къуэ» кIэух псалъэр. А мыхьэнэр къикIыу абхъазхэм яIэщ «куа» кIэухыр. АдыгэбзэкIэ Щхьэлыкъуэ, Мывэкъуэ, Джэдыкъуэ, Фэндыкъуэ жыхуаIэхэм ещхьщ абхъазхэм Гудакуа (псыцIэщ), Абжакуа (щIыпIэцIэщ), Акуа (къалэцIэщ) жыхуаIэхэр, н. къ.

Лъэпкъхэм я зэпыщIэныгъэр псом хуэмыдэу къыхощ абыхэм я культурэм, духовнэ гъащIэм. Абы и лъэныкъуэкIи абхъазхэмрэ къэбэрдейхэмрэ зэпэIэщIэкъым. Къэтщтэнщ, псалъэм папщIэ, ди лъэпкъхэм игъащIэ лъандэрэ къадекIуэкI нарт хъыбархэр. Абыхэм хэт лIыхъужьхэр адыгэхэми абхъазхэми зэхуэдэу дыдейщ.
Адыгэ нарт хъыбархэм къыхощ: Iуащхьэмахуэ щIыб адэкIэ тенджыз ФIыцIэ Iуфэм Iутщ нобэр къыздэсым уафэм щIэуэным хуэдиз и лъагагъыу Сосрыкъуэ и хьэдэр зыщIэлъ Iуащхьэр. А хъыбар дыдэм дыщрохьэлIэ абхъаз нарт хъыбархэми. Сосрыкъуэ и цIэ къудейр-щэ? Къэбэрдейхэм «Сосрыкъуэ» жаIэмэ, абхъазхэм «Сосрыкуа» жаIэ.
Адыгэ нарт хъыбархэм хэт лIыхъужь цIэрыIуэ Хъымыщ (абхъазыбзэкIэ Хнышь) теухуами деплъынти.
Хъымыщ и закъуэу зекIуэ ежьэну, щэкIуэну фIэфIт. Ар зэгуэрым щакIуэ дэкIат. Абы жыжьэу къелъагъу щыхь. Шабзэр щыхьым щригъапщэм, Хъымыщ къелъагъу тхьэкIумэкIыхьым тесу къажэ лIы цIыкIужьей гуэр. ТхьэкIумэкIыхь шур напIэзыпIэм къос, Хъымыщ и шыныбэгумкIэ щIоцIэфтри щыхьым хуеунэтI. ТхьэкIумэкIыхь шур щыхьым деж нэмысыпэу щыхьыр джэлащ. Хъымыщ абы еуатэкъым, ауэ щыхьыр зыгуэрым къиукIат. КъэзыукIар испы цIыкIурт. Хъымыщ абдеж щынэсым испы цIыкIум щыхьыфэр напIэзыпIэм триудауэ лыр IэкIуэлъакIуэу зэIихырт. Испы цIыкIумрэ Хъымыщрэ цIыхугъэ зэхуохъу, Хъымыщыр испым деж йоблагъэ. Испым и пхъумрэ Хъымыщрэ фIыуэ зэролъагъу, зэрошэ. Абыхэм Бэтэрэз – батэр зыгъэз –
къуэр къыхуалъху.
Зы псалъэ дэмыхуауэ жыхуаIэу а хъыбар дыдэр абхъаз IуэрыIуатэми хэтщ.
Испыхэм я лъахэу адыгэ хъыбархэм къыщыгъэлъэгъуа дыдэр абхъаз IуэрыIуатэми щыдолъагъу. Езыхэр Аравием е нэгъуэщI щIыпIэ гуэрым къикIа хуэдэу къэбэрдеипщхэм къадэгъуэгурыкIуэ хъыбарыжьхэм ещхь дыщрохьэлIэ абхъаз IуэрыIуатэми.
Абхъазхэмрэ адыгэхэмрэ я псалъэжьхэри зэщхьыркъабзэщ, е зэрызэщхьэщыкI щIагъуэ щыIэкъым. Мис, псалъэм папщIэ, адыгэхэмрэ абхъазхэмрэ я псалъэжь, псалъэ шэрыуэ зэтехуэхэм, зэгъунэгъухэм щыщхэр: ЗэгъунэгъуитI я жэм къэшыкIэ зэщхькъым; Шэм куэдрэ ухэплъэмэ, лъы холъагъуэ; ЩIэупщIэ емыкIу пылъкъым; Уи хьэ фIэпщ и цIэщ; Къуаргъым нэ щти, набдзэ жиIэрт; ЦIыхуищэ зыщытхъур щэ и уасэщ; Шым щышынэр уанэм йоуэ; Фо зезыхьэ и Iэпэ йобзей; Зи бзэ IэфI щынэ мэлитI ящIоф; Ныбжьэгъу делэ нэхърэ бий губзыгъэ; Хьэндыркъуакъуэрэ пэт сызыхэс псыр кууащэрэт, жи; Зи гупкIэ уисым и уэрэд ежьу; Нэдым и щхьэр умытIатэу хьэ илърэ, ху 230
илърэ пщIэркъым; КъэкIуэныр хьэщIэм и Iуэхущи, кIуэжыныр бысымым и Iуэхущ; Жэм лъакъуэ шкIэ иукIыркъым; Жыг зытехуэри мэгурым, пщIащэ зытехуэри мэгурым; ФызыфI гъэтIылъыгъэншэ хъуркъым; Мэлыхъуэр шхын щхьэкIэ лIати, и гуфIакIэ щэ шыхьа дэлъщ жаIэрт, жи; Хамэхьэ къохьэри унэхьэ иреху, н.
Ижь-ижьыж лъандэрэ зэрахьа дин IуэхумкIи зыкъомкIэ зэгъунэгъущ абхъазхэмрэ къэбэрдейхэмрэ. Мэл гъэхъуным и тхьэу къэбэрдейхэм къалъытэу щыта Амыщ (Емыш) абхъазхэми махуэу, насыпу, фIыгъуэ къэзышэу къалъытэрт. Щыблэ щыуэм деж къэбэрдейхэм Iилэ тхьэм хуэгъэзауэ жаIэу щыта уэрэд дыдэм хуэдэ абхъазхэми яIэт, щыблэ къыщыуэкIэ е щыблэм зыгуэр иукIамэ, абдеж щыжаIэу. Абхъазхэр щыблэм зэреджэу, абыхэм щыблэм и тхьэу къалъытэу щыта Афыр къэбэрдейхэм Уафэ жыхуаIэм ещхьт. Уащхъуэ жаIэу тхьэ зэраIуэри а зы псалъэ дыдэрат. А псалъэм ущыхуозэ лъэпкъитIми ди нарт хъыбархэм.
Хьэдэ щIэлъхьэным и Iуэхури апхуэдэт – зэщхьт. Бэным дэлъу жыгым кIэращIэрт я лIахэм я хьэдэхэр. Апхуэдэ хьэдэ «щIэлъхьэкIэр» яхэлът абхъазхэми къэбэрдейхэми.
Абхъаз уэрэдыжьхэм я нэхъыбэм хэтщ «уарада», «аурайда» ежьур, ар дыдэр хыболъагъуэ адыгэ уэрэдыжьхэми. Ильин Д. 1868 гъэм итхыгъащ мэздэгу адыгэхэм – къэбэрдейхэм фызышэ хьэгъуэлIыгъуэм щагъэзащIэ «орирашэ» къафэр: цIыхухъухэмрэ цIыхубзхэмрэ «орирашэ» ежьум щIэту къызэдофэ. Апхуэдэ дыдэу, «аураа-ша» ежьур ягъэзащIэурэ, ижь-ижьыжым гуп-гупурэ къызэдэфэу щытащ абхъазхэри.


ЗэрыжытIащи, къэбэрдейхэм я къекIуэкIыкIэми абыхэм езыхэм зыфIащыжа цIэр къыздикIар къэхутэнми щIэныгъэлIхэр куэд щIауэ йолэжь. Ауэ нобэр къыздэсым абыхэм я Iуэху еплъыкIэр зэтехуэркъым, ахэр зым къытеувыIэфыркъым. «Къэбэрдейхэр» псалъэм япэ дыдэу дыщрохьэлIэ Венецием щыщ автор Барбаро И. епщыкIутхуанэ лIэщIыгъуэм и зэхуэдитIхэм деж итха лэжьыгъэм. КIэмыргуейхэмрэ осетинхэмрэ яку дэсу Севернэ Кавказым щопсэу «къэбэрдей» цIэр зезыхьэ лъэпкъ, итхыгъащ абы. ИщхьэкIэ зэрыщыжытIащи, адыгэ IуэрыIуатэхэм къыхощ «къэбэрдей» псалъэр Тамбий Къэбардэ и цIэм епхауэ. Языныкъуэ авторхэр пылъащ а цIэм и къежьэкIэр грузиныбзэм щыщ «лъэныкъуэкIэ», шэшэныбзэ «бжьэпэ кусэ» псалъэхэм ирапхыну. Марр Н. Я.
къилъытэрт а псалъэр «сармат», «киммер» этническэ цIэхэм къытекIауэ. Языныкъуэхэми жаIэрт къэбэрдейхэр тюрк лъэпкъ «кабары» жыхуиIэм къытехъукIауэ. Ахэр (кабархэр) зэгуэрым Дон псым и Iэшэлъашэхэм щыпсэууэ щытащ. Лъабжьэ зимыIэ а хуэгъэфэщэныгъэ псори лъэныкъуэкIэ тригъэкIуэтащ Лавров Л. И. Езым къыхилъхьащ «Къэбэрдей» псалъэм тюрк псалъэ «берды» («верды») «етын» жыхуиIэр къызэрыкIыр хэлъу. Ауэ абы щIэдзапIэу пыт «къэ» жыхуиIэр зищIысыр мыгурыIуэгъуэу къэнащ. «Къэбэрдей»
псалъэм кIэухыу пыт «ейм», – етх абы, – еиныгъэ мыхьэнэ къокI. «Къэбэрдей» жиIэмэ, Кабердын ей жиIэу арщ. Апхуэдэу щыщыткIэ, «Къэбэрдей» псалъэр еигъэ къызэрыкI цIэм къытекIауэ къэплъытэныр нэхъ захуэщ, щIэныгъэлIхэм зэрыхуагъэфащэм нэхърэ. Iуэхур апхуэдэу щыт пэтми, «Къэбэрдей» этническэ псалъэр къежьэнкIэ хъуну щыщытар тюрк бзэхэм ирипсалъэ лъэпкъхэм Севернэ Кавказым Iуэхугъуэшхуэхэр щызэрахьэ хъуа, езы къэбэрдейхэр зи щIэблэхэм феодальнэ щытыкIэхэр зээ хуежьа нэужьщ». 231 «Къэбэрдейхэр», «Къэбардэ» цIэр тюрк частицэ «берды» жыхуиIэм и фIыгъэкIэ къэхъуауэ тегъэщIапIэ пщIыным арэзы утехъуэ хъунукъым. Ауэ щыхъукIи, «къэ» лъабжьэр зищIысыр умыщIэу. Мыдрейуэ, Лавров Л. И. хуэфащэ гулъытэ хуищIакъым а псалъэр езы адыгэ-абхъазыбзэхэм къыхэкIынкIэ хъуну зэрыщытам. А псалъэр къызэрыхъуар адыгэ-абхъаз щIыпIэцIэхэр, цIэхэр къызэрыхъу щIыкIэм ещхьынкIи зэрыхъунум егупсысакъым. Псалъэм папщIэ, Теберда, Уарда ЦIыкIу, Уарда Ин, абхъаз цIыхухъуцIэ Джмарда, н. Абыхэм тюрк бзэхэм зы пыщIэныгъи хуаIэу къыщIэкIынукъым.
Нэхъ псалъэмакъышхуэж къызэрыкIар къэбэрдейхэм я лъахэжьыр убзыхунырщ. Хэти жиIэрт ахэр Кърымым щыпсэуауэ, хэти – Азов тенджызым и Iуфэм Iусауэ, хэти – Дон псым и Iэшэлъашэхэм исауэ, хэти – нобэрей Ставропольем и север щIыпIэхэр яIыгъауэ. Лавров Л. И. жеIэ къэбэрдейхэмрэ беслъэнейхэмрэ шапсыгъхэм я гъунэгъуу япэ щIыкIэ Псыжь и кIэм деж щыпсэуауэ къэплъытэ хъуну. «Къэбэрдейхэр востокымкIэ, Псыхуабэ лъэныкъуэмкIэ Iэпхъуащ лIэщIыгъуэмрэ лIэщIыгъуэмрэ я зэхуакухэм», –
етх абы. ЩIэIэпхъуам и щхьэусыгъуэу къигъэувыр ахэр хъупIэ нэхъыбэ хуей зэрыхъуамрэ феодальнэ зэхущытыкIэхэмрэ зэрызаужьымрэщ.
Хэт сыт жиIами, къэбэрдейхэр япэ дыдэу щыпсэуа щIыпIэр хэхауэ нобэр къыздэсым убзыхуа хъуакъым. Ахэр Псыжь и кIэм е тенджыз ФIыцIэм и Iэгъуэблагъэ Западнэ Кавказым щыпсэуащ жызыIэу зыукъуэдийхэми тегъэщIапIэ ящIым арэзы утехъуэркъым. Лавров Л. И. зэрыжиIэм хуэдэу, ахэр Псыжь и кIэм деж щыпсэуар пэжмэ, абыхэм хъупIэрэ щIырэ къалъыхъуэу нэгъуэщI щIыпIэ щIэIэпхъуэн щыIэтэкъым. Сыту жыпIэмэ Псыжь и кIэмрэ абы и Iэшэлъашэхэмрэ псэупIэ дэгъуэт, хъупIэкIи гъавэ щIапIэкIи къулейт. ЩIы, хъупIэ къалъыхъуэу нэгъуэщI щIыпIэ Iэпхъуакъыми адрей адыгэ лъэпкъхэр (адыгейхэр). Ар икIи гурыIуэгъуэщ: хъугъуэфIыгъуэм хэсым нэгъуэщI хъугъуэфIыгъуэ къилъыхъуэркъым. Къэбэрдейхэр зыщыпсэуагъэнур Шапсыгъымрэ Абхъазымрэ я зэхуакурщ. Абдеж ущыпсэуну нэхъ гугъут: щIыр Iейт, щынэхъ мащIэт, мащIэ дыдэр хъупIэхэрт, лъэпкъым зэпымыууэ хэхъуэрт, ауэ щыщыткIэ, ар щIы нэхъыби хуей хъурт. Мыдрейуэ, тенджызым щызеуэ хъунщIакIуэхэм зэпымыууэ уагъэпIейтейрт. Шапсыгъхэмрэ абхъазхэмрэ я зэхуакум зэрыдэсарщ къэбэрдейхэм Абхъазым щыщ мудавей лъэпкъыр фIыуэ яцIыхуу щIыщытар.

Зи гугъу тщIа Iуэхугъуэ псоми къагъэлъагъуэ абхъазхэм, абазэхэм, къэбэрдейхэм яку ижь-ижьыж лъандэрэ зэпыщIэныгъэ быдэ зэрыдэлъар, ахэр зэгъунэгъуу куэдрэ зэрызэдэпсэуар, зы лъэпкъым щыщ адрей лъэпкъым хэшыпсыхьурэ къызэрыгъуэгурыкIуар. Псом хуэмыдэу зэпыщIэныгъэшхуэ зэхуаIащ северо-западнэ абхъаз-абазэхэмрэ абыхэм я гъунэгъуу псэуа къэбэрдейхэмрэ. ИщхьэкIэ зэрыжытIащи, абазэхэр Севернэ Кавказым Iэпхъуэным и пэкIэ къэбэрдейхэм ягурыIуауэ щытащ, къэбэрдейхэм я щIым щыщ Iыхьи абхъазхэм къратауэ щытащ. ИужькIэ абазэпщхэм (тапантэхэм) тыгъэ къыхуащIу щытащ къэбэрдеипщхэм. «Мы зэманым Къэбэрдейм (псалъэм папщIэ, Балъкъ деж) щопсэу тапант лъэпкъхэм къахэкIа цIыху куэд, къэбэрдейхэм ящыщ хъужауэ», – итхыгъащ Лавров Л. И.
Зи социально-экономическэ гъащIэр, политическэ, культурэ псэукIэр зэпыщIа икIи зэщхь абхъаз-абазэ, къэбэрдей народхэм я тхыдэр, я къекIуэкIыкIар дяпэкIи нэхъри куууэ джыным сыт щыгъуи мыхьэнэшхуэ зэриIэр зэи зыщыгъэгъупщэн хуейкъым.
ИНАЛ-Ипэ Шалвэ,
историческэ щIэныгъэхэм я доктор.
1981 гъэ, 3-нэ къыдэкIыгъуэ. 232 Дырмыт И СоплъэкIыжри – си щIыбагъым
Илъэсищэм нэскIэ дэлъщ.
НывжесIэнкъым сэ делагъэ,
ФыкъедаIуэ си чэнджэщ.
Щымыуэн зэи щIалэгъуалэр,
Ар щедаIуэм деж нэхъыжь.
ПщIэ хуэзыщIым нэхъыжь псалъэм
Тыншу и дунейр ихьынщ.
Зи акъылыр мытIысауэ
Школым щIэсым жесIэр мырщ:
Нэмыс пхэлъу, цIыху гъэсауэ
Зыбгъэлъагъуэм уи насыпщ.
КъыпIэрыхьэм тхылъ губзыгъэ
Уемыджауэ блумыгъэкI –
Ар и нуркIэ езы дыгъэ
Дыдэм сэ къысфIощI ебэкI.
УемыпцIыж зэи уи гъуэгу захуэм,
Нэхъ лъэрмыхьхэм захуэщI дзей.
Уи псэр, уи IуэхущIафэр дахэу,
ЛIыгъэ уиIэу тет дунейм.
Хьэлэлагъыр, лIыгъэр, напэр
ЛIыфI нэщэнэщ – щIы уи фIэщ.
Шы пшэр уанэу къебэ-небэм,
Хэтми, хъункъым лIыцIэ фIэпщ.
Уи дыгъуаси уи пщэдейми
Яхуэфащэ пщIэ хуэщIыф,
Пщымыхъу дуней псор ууейуэ:
Тетщ абы цIыху Iей, цIыхуфI. ФIыр пщыгъупщэм – ар зы гуауэщ, Iейр пщыгъупщэм – мэхъу гуауитI.
Ущыкъуаншэм умыдауэ,
Ущызахуэм уимыкIуэт.
Ем ухуэзэм, сыт сщIэн жыпIэу,
Угупсысэу ущымыт –
Зедзи къыумыгъэкI ар и пIэм,
Ем, си бынхэ, гъуэгу евмыт.
МыхъумыщIагъэ зылэжь цIыхум
Хуэбгъэгъуакъэ – умыцIыху,
Къыптехуамэ напэ щIыхуэ, 233 И Бэгърэт
Пхуэпшыныжкъым упсэуху.
Iэнкунагъыр къемыкIущ дэркIэ.
Зупщытамэ бгым я щыгу,
ЛIыгъэ зиIэрщ лъагэу дэкIыр,
Уеблэм лIыгъэм къещтэф уэгу.
КъэзгъэщIар сэ гъащIэ кIэщIкъым,
Сэ слъэгъуари мы зы цIыху.
Акъыл хэпхмэ си чэнджэщым,
Ущыуэнкъым, си бын цIыкIу. ЗэзыдзэкIар Елгъэр Кашифщ.
Къыхэхуэ хабзэщ гъащIэм
Зэман гуащIэ –
ИгъащIэ псокIэ имыхужу уигу,
Апхуэдэщ плIыщIрэ зы гъэр, псалъэм
папщIэ,
А гъэм и мафIэр ноби щIэтщ си нэгу.
ПхуэмыIуэтэным хуэдиз гужьеигъуэм
И Iугъуэ фIыцIэм зэщIищтат дунейр,
Ауэ советскэ сэлэт лIыхъужьыгъэр
Жыр зэфэзэщу япсыхьа нэхъейт –
Топышэ пщтырым дыкъилыгъуэу щытми,
Iугъуэр къытхихыу дилыпщIами бзийм,
Къызэрытхьынур текIуэныгъэр тщIэрти,
Псэм демыблэжу дебгъэрыкIуэрт бийм.
ЗылI уфэрэкIмэ,
НэгъуэщI абы и пIэм
Диувэрт –
ТщIэжу ди ныбжьэгъум илъ,
Зым зыIуиубгъуэрт бгъэкIэ бий топыпэм,
Адрейхэм «ура»-р зэдаIэту илът.
Бий хьэщхьэрыIуэм зэщIигъэна мафIэм
Хесхьэжыр езыр.
Ди Советскэ Хэку,
Ди хуитыныгъэ,
Ди щIым щхьэщыт уафэ,
Фэр папщIэ лъыуэ дгъэжар мытIэкIуфэкIу. 234 Адыгэ усэхэм щыщщ
НэгъуэщIым мащэ хуэзытI йохуэж мащэм.
Бийм къыхуэгъуакъым лейуэ зэрихьар.
Ди ТекIуэныгъэм и Бэракъыр лъэщу
Фашизмэм и гъуэ Берлин нэскIэ тхьащ.
Гъэр плIыщIрэ тхум и гъатхэр, –
ТекIуэныгъэм
И дыгъэр гъащIэм къыщыхущIэкIар, –
Къэхъункъым щIэблэм ягу щихун лIэщIыгъуэ,
Я фэеплъщ ди цIыху мелуан тIощIым ар.
ЗэзыдзэкIар Елгъэр Кашифщ. Нелли
Сэ сыхэтти зы фIыгъуэ,
Сыхэтти зы фIыгъуэ –
Сынопсалъэрт нэкIэ,
Ба ныпхуэсщIырт нэкIэ,
ПщыстIагъэрт абхъаз фащэ лIэужьыгъуэ.
Пщыхьэщхьэ пшэплъым
Бахъсэныпсым соплъыр.
Сэ IэкIуэлъакIуэу зэIузощэ
Уи бащлъыкъыпхъэр,
Уи лъеипхъэр,
Пшэплъым уи фащэр сэ хызощIэ,
Мы дунейм зы цIыху сыкъимыщIэу
Си псэр уэ щэхуу къоIущащэ.
Дыгъэ бзий плъыжьыр зытридзэ
Псы щхьэфэм си нэр топлъызэ.
СфIощI уи сурэтыр абы къищ,
НэкIэ сопсалъэурэ нэху согъэщ.
Мы дунеишхуэр зыгъаблэ
Дыгъэм и фэгъуу къысфIощI
ЩIакIуэ хужь издзар сэ уи плIэм,
СыгуфIэу нэкIэ ба пхузощI.
Уэ пхуэдэ щIалэ мыхъу си фIэщ
Къытралъхуауэ мы дунейм,
НэкIэ сопсалъэу сисщ уи куэщI, 235 ЗэзыдзэкIар Елгъэр Кашифщ. Владимир
СИ Сохъуапсэ хъунум уэ узей.
Уэ насыпыфIэ пщIыну пщащэм
Сохъуапсэ икIи тIэкIу соиж.
Ныжэбэ сыту жэщ дахащэ –
Зы вагъуи уафэм пфIощI имыж.
Абхъаз хъыджэбзым и насыпыр
Адыгэ пщащэм щхьэ лъыса?
Си насып Iыхьэр зыхьа псыпэм
Сэ сыкIэлъоплъ зызгъэгусау.
Бзылъхугъэм игу илъ къиIуэтэну
ЗыщIыфыр, дауи, щIалэ екIут,
Ауэ насыпыр къуимытынум,
Абы къарукIэ хъуркъым епку.
Ауэ сыхэтти сэ зы фIыгъуэ.
НэкIэ пхуэсIуатэрт сигу илъ псор,
НэкIэ пхуэсщIащи сэ ба фIыуи
Ар си гуфIэгъуэу сропсэу.
Сыкъыщалъхуащ уи бжьэпэ лъагэм,
Си псэм и щIасэ си къуршыпс,
Нобэ-ныжэбэкъым си лъахэм
Зыщигъэбыдэр уэ уи къуэпс.
ИгъащIэ лъандэрэ къурш бгъэгум
УщIапIыкIащи пхэлъщ къурш хьэл:
Мывэу къыщIэхуэр уи лъэгум
Щыкъуейрэ пшахъуэурэ уохьэж.
Сыкъыщалъхуащ уи бжьэпэ уардэм,
Си къуршыпс,
Зи бгъэм укъыщIэж
Къуршыжьхэр псэуху уи псэ мардэу
Щытщи –
УимыIэ уэ зэи лIэж,
Уэрщ псэ яхуэхъур уи гъуэгунапщIэм
КъыщыкI къэкIыгъэм, щыпсэу псом.
Уэ ящыбощIри IэфI я гъащIэр
Губгъуи жыг хади тхуогъэпсэу. 236
Хъуркъым си фIэщ уэ къуршым къипхыр
КъызэрыгуэкI къуршыпс къудейу –
Уожэхри ууардэу, зыкъипхыу
Къыдумыхьэх темыт дунейм:
КъыпхещIэ уэ и бзийхэр дыгъэм,
Щыхьми и Iупэр уэ ныпхуехь,
Зыныпхашие уэ къэкIыгъэм,
Абхъаз хъыджэбзми унэм уехь.
Укъехкъым къуршым пщIэншэрыкIуэу –
Уэ псэуалъапхъэ къыздохьэх,
Уэрщ зыгъэхьэжэр щхьэл дыздэкIуэр,
ДэнкIи унос уэ,
Умыщхьэх.
Уи дежщ къыщежьэри ди унэм
Щыблэ уэздыгъэр.
Уи къарущ
Зезыхуэр мафIэгур, машинэр.
Уэ куэд къытхуощIэ иджыпсту.
Уэ ухуэхейкъым бгырыс хьэлми:
Зэм, апхуэдизкIэ уокIри хъийм,
Зогъажэ мывэм я нэхъ хьэлъэр,
Къохьэх пщымыхъуу ар къуэщIий,
Къипчауэ жыгейм я нэхъ иныр,
Уихъу-уилъу нэпкъхэм уэ уопыдж,
Ущыгубжьам шынагъуэщ уи нэр,
УхъущIэм – дунейр уогъэзджыздж,
ЩыуэфIым, дыгъэр щыдэхащIэм,
Анэ гуапагъыу, пхэлъщ IэфIагъ,
КъигъэпщIэнтIамэ дыгъэ гуащIэм,
Сабийхэр щогъэджэгу уи щIагъ.
Нэр птемыпыIэу ущIэпIащIэр
СощIэ, си къуршыпс –
Уэ Iуэху куэд
Къыппоплъэ –
Iуэхуншэу игъащIэм
Зы сыхьэт уи деж щымыкIуэд.
Сыкъыщалъхуащ уи бжьэпэ бейм сэ,
Си къуршыпс жумарт, си насыпщ,
Сыпхофыр, зызогъэпскI сыхуеймэ;
Укуущ –
Уи лъащIэм сынэсынщ
ЖиIэу тегушхуэр, хэтми – щоуэ,
Уеблэм къуршыбгъэм нэхъ нэ жан, 237 ЩымыIэ пэтми, жыжьэу ауэ
Уи лъащIэм и нэр темыплъа.
Сыкъыщалъхуащ уи бжьэпэ задэм,
Къуршхэм я быну си къуршыпс,
Тенджызу уэ узыхэлъадэм
ИтыжыхункIэ зы псы ткIуэпс
Псэунщ уэ зи щIыгу утет Хэкур,
Си къуршыпс уардэ, си псэм хэлъ,
Узыншэ, дахэ ухъу уи гъуэгур,
Си насыпщ, схэлъмэ сэ уи хьэл. ЗэзыдзэкIар Елгъэр Кашифщ. Расул КъысфIощIыр ди зауэлI къэмыкIуэжахэр
Зэгуэр мы ди щIым щыщIамылъхьэжа, – ЗэуапIэ губгъуэм лъы щызыгъэжахэр, Къру хъууэ, уэгум лъагэу ихьэжа.
А зэман жыжьэм лъандэрэ абыхэм, Я гуIэ макъ къагъэIуу, къалъэтыхь.
Аракъэ дэри, ахэм дащIу гухэ, ЩIэхъуар дыщыму куэдрэ уэгу диплъыхь? Блолъэтыр зы къру гуп, ешами, пIащIэу, Иухыу махуэ пшагъуэр, ахэр блокI.
А кърухэм яIэщ зэпыупIэ мащIэ, Ар си увыпIэу пIэрэ? – сигу къокI.
Къру гуп сыхэту, гъащIэр сигу пымыкIми, ПщыхьэщхьэхуэкIуэу зэгуэр сежьэжынщ,
Уэгу лъащIэм сэ къру макъкIэ сыкъиджыкIыу, Сэлам щIым къытезнахэм фэсхыжынщ.
КъысфIощIыр ди зауэлI къэмыкIуэжахэр
Зэгуэр мы ди щIым щыщIамылъхьэжа, –
ЗэуапIэ губгъуэм лъы щызыгъэжахэр, Къру хъууэ, уэгум лъагэу ихьэжа. 238 НЭПС КIуащ БетIал и фэеплъу
«Си нэпс, щхьэ ухэт уэ си напэр тепхыну? Бгырысым и нэпс щигъэлъагъуэ къэхъуа?! Е пфIэщIрэ си гуауэр нэхъ мащIэ пхуэщIыну? Хуэхьынкъым ар, жыпIэу, сэ уигу къысщIэгъуа? Дэ нобэ щIэтлъхьэжым тыншакъым и гъащIэр, Ар куэдрэ хэхуащ гузэвэгъуэ, бэлыхь.
ИтIани къэхъуакъым ар цIыхухэм къыщащIэ, – И нэпсыр игъэпщкIути, ихъумэрт и щIыхь».
Жэуапыр щэху дыдэу къетыжыр нэпс ткIуэпсым: «Гу слъатэу сэ цIыхухэм, къэпхьынум емыкIу, ЯжеIэ абыхэм ялъагъур мынэпсу,
АтIэ пшэм къыхэхуу къехауэ ткIуэпс цIыкIу». ЗэзыдзэкIар Къагъырмэс Борисщ Давид Ди Хэкум и щIыхь нэхъри иIэтауэ,
ИгъэкIуэтауэ япэкIэ дунейр,
Щысыну хуитыныгъи игъуэтауэ
ЙокIыж утыкум Илъэсыжь шууейр.
Къэдвгъащти псоми ди фадэбжьэр изу
ФIыр зи Iэужь гъэм гуапэу девгъэхъуэхъу:
Гъуэгу махуэ, Илъэсыжь! Алъпыбгым ису
Зи гъащIэр зыхьын, жьыщхьэ махуэ ухъу!
Уэ уи пIэм къиувэну гъэр, мес, къокIуэ.
ЕтIуанэ хъуэхъур абы лъыдгъэсынщ.
Псоми гуфIэгъуэ абы къытхудыкIуэ,
Къытхуздихьын ухъу псоми дэ насып.
Яулъагъу ягу зыдэплъэм я лъэр нэсу
ЦIыху псоми – мы гъэр угъурлы яхухъу. 239 УзкIэ гукъеуэ зиIэм мы илъэсым
ИIуэтэжыну псори девгъэхъуэхъу!
Ди нэхъыжьыфIхэм нэхъ жан ухъуи я лъэр,
Ди нэхъыщIэфIхэр ирехъу акъыл жан!
Ди гуэнхэр хигъэщIэн ухъу гъавэу илъым,
Дэри дыухъу ар фIыкIэ зышхыжын!
Ди жэмхэр ИлъэсыщIэм тхухъу гъэшыбэ,
Ди мэлхэр къытхухъу псори тIурытIылъху!
Ерыскъы щхьэкIэ ныкъуэуэ зи ныбэ
Мы дунеишхуэм трыремыт зы цIыху!
СоIэт хъуэхъубжьэ псоми я нэхъыщхьэр:
Ем и щIыIу фIыр ухъу. ЦIыхуу дунейм тет
Псоми зым зыр ирилъыту и щхьэм
Зэдэпсэуным папщIи бжьэр соIэт.
ЦIыху цIыкIум плъапIэу яIэ ди Къалащхьэм
И сыхьэткъеуэм гъэхэр щызэблихъу
Дакъикъэ дыдэм сиIэщ сэ зы хъуэхъу:
Дунейр мамыр ухъу – аращ псоми ящхьэр!
Зауэри зауэм щIэджэри зэгъусэу
Мы гъэм ди щIыгум текIыжыну ухъу!..
Сыхьэтыр пщыкIутI хъуакIэщ. Бжьэхэр изу
ДоIэтри ИлъэсыщIэм дыздохъуэхъу! ЗэзыдзэкIар Елгъэр Кашифщ. Коста И Гуауэ къизыхьэу къихьэм си лъахэ, ГухэщI хэмыкIыу гъащIэр ихьынщ.
Нанэ, уелIалIэу, схуумыд цей дахэ, Уи гугъэу фIыкIэ ар згъэлэжьэн 240
Бын насыпыншэм гуIэу сигу хэщIыр, ЩыгуфIыкIыну абы пфIэмыщI.
Унтерым сIихрэ ар зэхифыщIэм, Си щхьэм и закъуэ илъынщ уи куэщI.
Сэ сыщылажьи, бэлыхь щызгъэви, ПсэкIэ сыт щыгъуи къуршхэр слъэгъуащ.
Иджы къызотхъури хамэ шэщ зэвыр
Ар абрэмывэу къыстеундэгъуащ.
Шхын хуэлIэ уи къуэм жиIэнкъым псалъэ – И фалъэм итыр ирехъудыр.
Казармэ щIыIэм къуэлъщ и бжэ къуагъым, И гур щIэхъуэпсу уи хьэнтхъупс пщтыр.
Къуэ насыпыншэм утемыпыхьэ, Абы и гущхьэр гуауэм зэгуеч,
Цей фIыцIэ дахэм ар щIэлъэIужкъым – Сэлэт хьэзабыр абы ешэч. Сэ саукI хъуми, лъыщIэж симыIэ,
Уи гуауэр нэпскIэ, нанэ, тегъэу.
Уэ схуэукIыжи ди жэмыжь закъуэр,
Жьэрымэ тIэкIуи сэ къысхуэгъэу. Нанэ, си гъащIэм утемыпыхьэу, Уэ уи щхьэр хъумэ, уи нэпсыр лъэщI.
Сэ сылIэ хъуми, лей къыстемыхьэу, Си щхьэр ислъхьэнущ ди щIым и куэщI. ЗэзыдзэкIар Борэн Чэмалщ. 241 Камал
ЗэзыдзэкIар Къагъырмэс Борисщ. Нафи Сонет
ЩIыхьым хуэдэу, ар дунейм щылъапIэщ.
Псалъэ птамрэ уэрэ зыуэ ябж сыт щыгъуи.
УепцIыжамэ псалъэм, зэи уи мыгугъэ
Пхуигъэгъуну, къигъуэтыху уи лIапIэр.
Псалъэ пэж жытIэныр дэ ди плъапIэщ, – ЦIыхум и пщIэр ину хохъуэ абы щIыгъуу. Ар жумыIэ щIыкIэ, фIыуэ уэ гъэтIыгъуэ, ХъухукIэ уи акъылым и лъагапIэ.
Нэхури кIыфIри зэдытетщ мы щIым, Махуэр тыншу зэи хъуркъым нэху, -
Жэщыр Iуихуу, хуей нэху зищIын.
Мы дунейр щытынущ, нэху щыIэху.
ЦIыхухэ, гъащIэм нэхъ зиузэщIынщ,
Псалъэ пэж нэхъыбэу дэ жытIэху. Бгы фIыцIэ къуагъхэм къакъуэлъэтри
Дыгъэр, Уафэ жейбащхъуэм къытепкIащ и нэгу, Абы мо дыщэ чнутI жан иIыгъыр, Бзийр пихыу, ЩIылъэ щIыфэм щегъэджэгу.
А макъым къуажэр къызэщIиIэтауэ
ЦIыху цIыкIур зэрызохьэ-мэпIейтей.
Мэкъуауэр нэхущ пшэплъым дэушауэ
Бгым итщ – ЛэпIанкIэм дегъэзу дунейр.
16 Заказ № 7 242
псэр.
Жылэ былымым я Iэтащхьэ Iэхъуэм
И «дзэшхуэр» бгы нэкIу щхъуантIэм щеугъуей, Псыкъелъэм дыжьын кхъуакIэхэу зэрихъэр
ЩопщIыпщI къыр блыным, дыгъэ бзий нэхъей.
ЖьэгъущIэс цIыхубэм я щхьэм къосри Iуэхур, Лэжьэгъуэ махуэр Iэпэм доджэрэз.
Я хабзэу зым къищтэжу зым Iэпыхур
Мэлажьэ, зэхэлъадэу я пщIэнтIэпс.
Ягъалъэ шэмэдж жанхэм мо удз псыIэр.
КъыптекIуэр гугъукъэ – удзхэр йогъуэлъыкI, Умылъэгъуауэ уи фIэщ хъункъым лIыIэм Хэлъ къарур – Дыгъэр уафэм къокъуэлъыкI – Ари ягъэплъ пфIощI мэкъуауэлIхэм гъуэзу
Къахихым – ПщIэнтIэпс щIыкIэу бзийр къапож, КъадокIуэтэжри цIыхухэм я шу гъусэу, Дыгъэ пцIэгъуэплъыр уэгум къопсыхыж. ЗэзыдзэкIар Елгъэр Кашифщ. Александр Уэсылъэ къырыщхьэм си закъуэу сытетщ.
Кавказыр си пащхьэм илъщ. Къыр адрыщIым
Къолъэтри зы бгъэшхуэ, хым щес фIэкI
И дамэр мыхъейуэ хьэуам хэтщ – збгъэдэтщ.
Солъагъу сэ къежьапIэ яхуэхъур къуршыпсым, Бгыгуэхухэу шынагъуэм пхуIуахыу щытщ уи умыщIэу, Си пащхьэм илъ пшэхэм мамыру къакIухь.
А пшэхэм пхолъэтри зашэщIыр псыкъелъэм, Абыхэм я лъабжьэм щозэш мывэ къалэр, АдкIэIуэ мылыфыр, баналъэр йогъухь.
АдкIэжкIэ мэз щхъуантIэм щIауфэ аузыр, Щызожэ щыхь дахэр, бзу цIыкIухэр щоусэр. 243 КIэрытщ бгым унэхэр, бзу абгъуэ нэхъей, Хъунылъэ бгы нэкIум Iэщ гуартэр йолъагъуэ, Тетщ Iэхъуэр аузым къыхуэкIуэ лъэс лъагъуэм, Мэз жьауэм и щIагъым Арагвэ щолъей.
Чэф иIэу къыпфIэщIу Тэрч хъийм щикI аузым
Гум щIыхьэу факъырэм и гъыбзэр щеусыр.
Тэрч йолъ, мэкъугъ – ещхьщ хьэкIэкхъуэкIэ губжьам, МэжалIэрэ зихъунщIэу гъущI хъарым исым, Йозауэ ар бгыхэм, зэрихуэ пфIощI и псэм, ТолъкъункIэ къыр дзакIэм йогъу, и жьэр ущIау…
Ар пщIэншэщ! Къылъыскъым ишхыни гуфIэгъуи – Ехь гъащIэр нэпкъыжьхэм къузауэ яIыгъыу. ЗэзыдзэкIар Кашифщ. Сергей * * * СыщыIакъым сэ Босфор игъащIэм, Абы папщIэ укъызэмыупщI.
Тенджыз къащхъуэр дыгъэ бзийм
дэпщIыпщIу
ЩIэслъэгъуащ уи нитIым – сымыбзыщI.
Сэ Багдади чэруан псо зэщIэсщIэу,
ХъугъуэфIыгъуэ зэикI сымыша.
Зысхуэгъэщхъи гуапэу сигу зыхищIэу, Уи куэщI щыгъэтыншыт сипкъ ешар.
Къытезгъазэу дапщэрэ солъэIуми, Уэ шэчыншэу пщIэну ухуэмей, Сэ сыусакIуэшхуэу, сыцIэрыIуэу
Сызэрыщалъытэр Урысейм.
Урыс пшынэр си гум щобзэрабзэр, СфIэфIщ хьэ банэ макъым седэIуэн
Жэщ мазэгъуэм. Догуэ, перс хъыджэбзыр, Ухуэмейрэ ди щIыпIэр пцIыхун? 16* 244
Зэштегъэууэ сэ мы щIыпIэ хуабэм
СыкъэкIуакъым, уигукIэ сыкъебджащ.
Уэс чэсейуэ уи IэблитI схуэщабэм
Къыум и дамэу зыкъызашэкIащ.
Къызолъыхъуэ псэхупIэ куэд щIауэ, Семыбгыжми нобэм къэс згъэщIам, КъысхуэIуатэт и хъыбархэр щIэуэ
НэщхъыфIагъкIэ уи хэку щIэрэщIам.
Адэ жыжьэу къэзгъэна си пщащэм
И гупсысэм, бампIэм симыхьын
ПапщIэ, си гум акъужьыр щегъапщэт, Уэ плъэкIынущ си псэр бгъэтыншын.
СымыкIуами сэ Босфор игъащIэм – Ар зищIысыр уэркIэ къэзгъэщIынщ.
А уи нитIыр ещхьщи тенджыз пщIыпщIым
Я нур щхъуантIэр зэи мыкIуэщIын. ЗэзыдзэкIар Мысачэ Петрщ. Сызэплъ псори – къырхэм уэсыр фIэлъу
ЩIыIэт, уае гуащIэм сигъэтхъуэплъу.
Къурш борэныр ткIийми зыхэзмыщIэу,
Сыхэлъынущ удз кIыр щабэм пкъыщIэу.
Хэсшияуэ лъакъуэр псы къэкъуалъэм, Сигу щыдеху салъкъыныр гуапэу щIылъэм.
Бгыщхьэ мафIэ бзийхэр си нэгу щIэпсэу, Нэху щыхункIэ схьынущ сыгупсысэу.
Пшэплъ къыщищIым, зызоIэтри IитIкIэ, МэпщIыпщI сызытеплъэр щхъуакIэу нуркIэ. * * *
Щодым къуршыпсхэр мыбы мардэншэу, А псы уэрэдри щIыхуэ пIалъэншэу Николай Мылхэм къащIэж псыхэр зыщыуэру
Донгъуз къуршым сыщыIащ аргуэру. 245 Стелъщи, мы си лъым хыхьауэ хэту, Сухынуи гъащIэр сфIощI сызэфIэту.
Слъэгъуащ сэ куэдрэ Теберда и псыр
Пэбжьауэу псыхъуэм зэрыщыкIуасэр, Гурбиянауэ, шынагъуэу и бзэр
ЗигъэIуми, сощIэ зэрыбзэрабзэр, Гъавэм щIэлъадэми иримыуду. Иджы сыткIийми, лъос си гущIэгъур
Псы цIэншэ цIыкIур нэхъыфIу слъагъуу.
Ар бгышхуэ цIэншэ мыл джейм и щIагъым
КъыщIож – хуэпIащIэу дуней щIэщыгъуэм.
Мажэ ар хъущIэу, хъухъу-щыщу ихьу,
Зэм хуэму жэуэ, зэм и щхьэр щIихьэу.
Зэм и щIалэгъуэу фIэкIа умыщIэу,
И нащхъуэм щыблэр къыщIоплъэ хыщIэу, А псым и Iуфэм Iэхъуэри Iуту, ЛIыгъэ уэрэдхэр жеIэ зиIэту.
Ди совет цIыхухэм я щIыхь уахътыншэм
Зэхох зекIуэлIри гуапэу хуэушэу.
Альпинист щIалэми гукъыдэж иIэу, Зэхох бгы щыгухэм уэрэд хужиIэу.
Бгырыс хъыджэбзми абдеж гущкIэщIу
И пщIыхь уэрэдхэр щыжеIэ IупщIу.
Псы цIыкIуми щхьэхуэу хуэфащэщ фIыщIэ, А уэрэд псори зэпхехри гъащIэм. ЗэзыдзэкIар ЩоджэнцIыкIу Iэдэмщ.
1982 гъэ, № 3 Михаил Жэщ фIыцIэр тенджызым и щхьэфэм Къытепщхьэм щхьэхынэу зегъэщхъ,
Жьы псыIэу, шы къарэм ещхьыфэм ФIэлъауэу тенджызыр зэпхетхъ.
Псы пыхур толъкъуным шэсауэ
Езауэрт хы бжьэпэ Iэтам, 246
Кхъуафэжьейр иджы хым ездзауэ Сытесщ сэ хы щхьэфэ Iэсам.
Зэм жьыбгъэр фийу сяпэм къолъадэ,
ДамэпкъкIэ къызэуэм солъей.
Си кхъуафэр шабзэшэу зелъатэу
Зэпхехур толъкъуну нэхъ Iейм.
Хы Iуфэм и нэIэ стемыкIыу
Си гъуэгур сыт щыгъуи егъэхъу – Тетщ бжьэпэм къикIукIыу-никIукIыу
Къызэжьэу сэ щIалэ-ныбжьэгъу.
Жьэхолъэ толъкъуныр а щIалэм, – ЩIэхъуар сыт тенджызыр пIейтей, – ЗахъунщIэу толъкъункIэ мэдалъэ,
Къизэум ифIэфIу пщIэ лей.
Ныбжьэгъур скIэлъоджэ гузавэу:
– УокIуэдыр, усакIуэр, уокIуэд!
Аращ-тIэ, къыщыщIыр удафэу Бэм хэкIым, – ар хэтуи щырет…
И щIыфэр тенджызкIэ гъэпскIауэ
Хужьыбзэу, мес, мазэр досей,
И къуэпсхэр уафэщIэм хэкIауэ
Ар хуэму хы щхьэфэм къобзей.
Жьы псыIэм фииныр щегъэтыр,
Тенджызыр бдзамцIафэу мэдий,
ШэщIауэ мэлажьэ си IитIыр.
Тенджызыр уафащIэ Iэхулъэхум Нэ кугъуэр къэпщауэ дэплъейм – Елъагъур пшэкIухьыр уафэшхуэм
Щыхишу ит мазэ хъурейр.
Сэ хьэнцэр сIэщIэлъщи мамыру,
Хы щхьэфэм ар хуэму тосыкI.
УафэщIэм щес мазэм пих нурыр
ЩхъуантIауэ хуэм-хуэму щIоткIукI. 247 ХьэзыркIэщ къуидзыну удыныр – ТолъкъункIэ тенджызым щыхуейм,
Си кхъуафэм и щIагъыр къиудыну КъыпфIэщIу хыр куууэ къохъей.
Щызежэу аращи хы лъащIэм Бдзэжьейхэм ныдохъу ар пIейтей.
Къажыхьыр толъкъунхэм, мэпIащIэ,
Къажыхьыр ещхьыфэу шууейм.
Хьэзыру сыщытщ сэ сыт хуэдэ
Толъкъунми ездзыну удын.
Ауэ хы бжьэпэм къытетыр
Къэзгъанэу сэ си гум идэн…
Ари цIыхущ, сэри-тIэ аракъэ, – ЦIыхугъэм цIыхугъэр къелъыхъу,
ЗэщIыгъуу гъуэгуанэ куэд ткIуакъэ.
Иджыри ткIунщ Iэджэ, ныбжьэгъу.
ИтIанэ сынэсым сэ бжьэпэм Си хьэнцэм лэжьэным щIедзэж, Ныбжьэгъур къызоплъыр зэгуэпу,
Сэ жьыбгъэр къысщIэIэу сожьэж.
Ныбжьэгъур скIэлъоджэ гузавэу:
– УокIуэдыр, усакIуэ, уокIуэд! Аращ-тIэ къыщыщIыр удафэу Бэм хэкIым, – ар хэтуи щырет!..
ТосыкI, мес, сатырхэу пшэр лъагэу,
Сэлэтхэу пфIэщIыну уеплъам,
ХъуэпскI бзийхэр нурыжу яхуэблэу
Пшэ гупыр гъуэгу кIыхьым техьащ.
КъуэкIыпIэм деж пшэплъым зеIэтри
Ар пIащIэу си кхъухьым щотэдж,
Унэшхуэм соплъ си нэр соIуэтри
Абы сэ сыкIуэну зызоч.
КIуэн нобэ! Пщэдей сыкIуэным,
Шы къарэу тенджызыр зехуэн! 248
Тетщ адэ хамэщIым и гъунэм
Кхъухьыжьхэр я жагъуэу бэуэн.
Сежьэнщи, сащIыхьэм абыхэм
Сеплъынщ сэ мурадым Iэр техуэм.
МыIэзэм кхъухьзехуэр – тенджызым
ИщIэфыр къыпщещIыр уэ фIэщ,
Зэредзэ уи кхъухьыр кIэзызу – Толъкъуным къыптекIуэм ифIэфIщ.
Борэныр си кхъухьым къозауэ,
Си бгъэгур жьым и бгъэм пэщIэтщ,
СтекIуэнкъым толъкъуну зы закъуи – Си кхъухьыр абыхэм полъэщ.
ЗэзыдзэкIар Елгъэр Кашифщ
1963 гъэ, ещанэ къыдэкIыгъуэ. 249 Литературэм къыщежьэу
театр искусствэм хуэлажьэ
Аристотель и зэман лъандэрэ литературэм и IэнатIэ нэхъ гугъу дыдэу къалъытэ драматургиер. Дауи, литературэм иIэкъым IэнатIэ тынш, ауэ, пэж дыдэу, драматургиер тIуащIэу гугъущ, сыту жыпIэмэ ар къищIыкIын хуейщ литературэм и щапхъэм, театр искусствэм и щапхъэм изэгъэн хуэдэу. Аращ драматургиер гугъу зыщIри, пьесэ зытххэм я бжыгъэр, адрей литературэ къудамэхэм ебгъапщэмэ, щIэнэхъ мащIэри. АтIэми, Тхьэм и шыкуркIэ, ди литературэм мымащIэу япэми хэтащ, нобэ тхэхэми яхэтщ а IэнатIэ гугъум, ауэ гъэщIэгъуэным зи литературэ лэжьыгъэхэр хуэунэтIыпауэ щытхэр, е пIалъэ-пIалъэкIэрэ хуэзыунэтIхэр.
Мыпхуэдэ Iуэху еплъыкIэ мытэмэмри драматургием лъэпощхьэпо хуохъу абы нэсу зиужьыным: литературэ тхыгъэхэр тедзэныр зи IэнатIэхэм къащыхэкI щыIэщ пьесэ щIатхыр сценэм щыгъэувын къудейм щхьэкIэу, ахэр къыщIытебдзэни тхылъу къыщIыдэбгъэкIыни щымыIэу. Апхуэдэ бгъэдыхьэкIэр зэрыкъуаншагъэм щыхьэт тохъуэ, дэтхэнэ литературэ Iэужьми хуэдэу, дунейпсо драматургием щыщ пьесэхэр сытым дежи уэру къызэрыдэкIыр.
«Iуащхьэмахуэ» журналыр къапщтэмэ, абы зэи Iумпэм ищIакъым пьесэхэр. Адрей тхыгъэхэм зыкIи примыдзыхыу, абы и напэкIуэцIхэр сытым дежи хуит яхуещI драматургием и щапхъэм тету ятха, купщIэ зиIэ пьесэхэм. Абы щыхьэт тохъуэ илъэс щэ ныкъуэм къриубыдэу журналым къытрадза пьесэхэр. Ди тхакIуэ, драматург Iэзэхэу Шортэн Аскэрбий, КIыщокъуэ Алим, Акъсырэ Залымхъан, Тубей Мухьэмэд, Сонэ Мухьэрбий, КъардэнгъущI Зырамыку, Теунэ Хьэчим, Къэрмокъуэ Мухьэмэд, IутIыж Борис, Бещтокъуэ Хьэбас сымэ, нэгъуэщIхэми я пьесэфIхэр мымащIэу тетащ журналым. Акт куэд хъу апхуэдэ пьесэшхуэхэм нэмыщIкIэ, журналым къытрадзащ Лыкъуэжь Нелли сабийхэм папщIэ итха пьесэ гъэщIэгъуэн, Апажэ Ахьмэд, Жылэтэж Сэлэдин, Тхьэмокъуэ Барэсбий сымэ я пьесэ кIэщIхэр. Апхуэдэу «Iуащхьэмахуэм» и напэкIуэцIхэм мызэ-мытIэу къытехуащ ди къуэш шэрджэсхэм къабгъэдэкIыу редакцэм къыIэрыхьа пьесэхэри. Абыхэм ящыщщ, псалъэм папщIэ, Тут Тезадэ («ТIуанэ»), Шыд Юрэ («Хъуапсэ и псэ кIуэдкъым») сымэ я пьесэ хъарзынэхэр.
Журналым и фIыгъэкIэ гъуэгу зыгъуэта пьесэхэр гулъытэншэу къанэркъым –
режиссерхэм, артистхэм я нэм къыфIэнэ, ягу ирихьа нэхъ пьесэфIхэм къытращIыкI спектаклхэр цIыхубэ театрхэм, драмкружокхэм къахуощхьэпэ. Драматургхэм я IэдакъэщIэкIхэм нэхъ псынщIэу гъуэгу ягъуэтыным ехьэлIа Iуэху щхьэпэм ноби гулъытэшхуэ щыхуащI «Iуащхьэмахуэм» и редакцэм. 250
Зи «ДахэнагъуэмкIи», «ИстамбылакIуэмкIи», адрей зи пьесэ гъэщIэгъуэнхэмкIи цIэрыIуэ хъуауэ щыта Акъсырэ Залымхъан яужь дыдэу и Iэдакъэ къыщIэкIа «Хъымсад» (1994 гъэ, №4) пьесэри ЩэрэлIокъуэ Талъостэн и «Нэгурэш» (1994 гъэ, №3) пьесэри нобэ къыщыбгъуэтынур «Iуащхьэмахуэ» журналым и напэкIуэцIхэращ. ФIыщIэ лей хуэфащэщ «Нэгурэш» пьесэр къэзыгъуэтыжу къытхуэзыхьа литературэдж Абазэ Албэч. А пьеситIым ящыщ теплъэгъуэ гуэрхэр тыдодзэ ди журналым и юбилей къыдэкIыгъуэм.
Псыпэ дахэ
Къызэралъхурэ илъэсищэрэ пщIырэ ирикъуащ 20-30 гъэхэм зи акъылкIи къарукIи къызыхэкIа адыгэ лъэпкъым хуэлэжьа бзэ щIэныгъэлI, егъэджакIуэ, ущиякIуэ, усакIуэ, тхакIуэ, драматург ЩэрэлIокъуэ Талъостэн. Абы и лэжьыгъэхэр иджыри къэс нэсу къэхутэжа зэрымыхъуам и щхьэусыгъуэр нэхъыбэу къызыхэкIар езы ЩэрэлIокъуэр 1937 гъэм ягъэкъуаншэу зэрагъэкIуэдарщ. Мы тхыгъэ кIэщIым Талъостэн и къекIуэкIыкIа псоми дыщытепсэлъыхьыну ди пщэ итлъхьэжыркъым, ауэ щыгъуазэ фыщыхуэтщIыну дыхуейт ЩэрэлIокъуэ-драматургым. Талъостэн Бытырбыху щыщеджа зэманми, абы и пэ къихуэуи драматургическэ жанрхэм хуабжьу дихьэхыу зэрыщытам щыхьэт техъуэ тхыгъэри щыIэщ. Уеблэмэ, еджакIуэ кIуэн и пэ къихуэу абы 1905 гъэм Налшык къалэ дэта Реальнэ еджапIэм драматическэ гуп къыщызэригъэпэщауэ щытащ. Нэхъ куужу ЩэрэлIокъуэр а жанрым хуэIэижь хъуащ щеджа илъэсхэм. ГъэщIэгъуэнщ къэбгъэлъэгъуэну - абы и тхыгъэхэр нэхъыбэу зэритхыу щытар езым зэхигъэувэжа, латин шрифтыр зи лъабжьэ хьэрфхэмкIэт, абы и деж щеджа КIыщокъуэ П., Къарэ П., Пщынокъуэ М., ШэджыхьэщIэ П. сымэ, нэгъуэщIхэми ар тыншу къагъэсэбэпыфырт.
Дызэрыщыгъуазэщи, а зэманым драматическэ жанрым зеппщытыныр Iуэху джэгутэкъым. Ауэ Талъостэн апхуэдэ лэжьыгъэ мытыншым щIеувэлIам и щхьэусыгъуэ нэхъыщхьэхэм ящыщ зыт лъэпкъ театр дызэримыIэр. Абы нэсу къыгурыIуэрт Iэмал имыIэу а жанрыр зэфIэгъэувэн, театр къызэгъэпэщын зэрыхуейр. Лэжьыгъэ дахэ иригъэкIуэкIам и щыхьэтщ ЩэрэлIокъуэм и «Къэзанокъуэ Жэбагъы» япэ къэбэрдей пьесэр, «Кушыкурэ и нысащIэмрэ» драмэр.
Нобэр къыздэсым Талъостэн и пьесэхэу дызыщыгъуазэу щытар а тIурщ. Езы Iэрытххэр ди деж къэмысами, ахэр ягъэувауэ зэрыщытам щыхьэт техъуэ тхыгъэхэри щыIэщ. Нэхъ иужькIэ ЩэрэлIокъуэм а лэжьыгъэр зэрызэпимыгъэуам и щыхьэту 1924 гъэм итха и «Дневникым» итщ мыпхуэдэ сатырхэр: «Пщэдджыжьым щыщIэдзауэ пщыхьэщхьэ пщIондэ селэжьащ сценическэ произведенэ «Накануне» жыхуиIэм». ИкIи ар абы мартым тхын зэриухауэ щытам дыщегъэгъуэзэж. Талъостэн пьесэ итх, ар игъэув къудей мыхъуу, абы ахэр макъамэхэмкIи игъэщIэращIэрт икIи режиссерт. ЩэрэлIокъуэм талант ин зэрыбгъэдэлъам и щыхьэтщ абы тхыгъэ куэд зэридзэкIыу, уэрэдхэр итхыу, а уэрэдхэм макъамэр езым щIилъхьэжу зэрыщытари. Апхуэдэу къэбгъэлъагъуэ хъунущ и усэ «Кавказ дахэм» макъамэ щIигъэувэжауэ зэрыщытар.
ДраматургиемкIэ тедгъэзэжынщи, Талъостэн езым и еджакIуэхэри а жанрым дригъэхьэхыу щытащ. Абы и лъэныкъуэкIэ къэгъэлъэгъуапхъэщ иригъэджа куэдым езыхэм пьесэ ятхыу, ар ягъэувыжу, къуажэ-къуажэхэр къакIухьу зэрыщытари. Апхуэдэ пьесэхэм, езы ЩэрэлIокъуэм ейри яхэтыжу, нэхъыбэм IуэрыIуатэр, обрядхэр хапщэу, ар я тегъэщIапIэу щытащ. Ар, дызэреплъымкIэ, къызыхэкIар драматургическэ жанр зэфIэува, щапхъэ нэс зэрыщымыIарщ. 251 Куэд щыгъуазэкъым ЩэрэлIокъуэр критикыу зэрыщытами. Апхуэдэ зэфIэкI зэриIам теухуауэ ХьэкIуащэ Андрей и монографие «ЩоджэнцIыкIу
Алий»-м (Мейкъуапэ, 1993 гъэ) къыщехь мыпхуэдэ щапхъэхэр: Алий и «Колхоз хьэсэмрэ» «Хьэжыгъэ пут закъуэмрэ» пыухыкIауэ япэ тепсэлъыхьар, зэрыхузэфIэкIкIэ ар зэпкърихынуи иужь ихьар Талъостэну щытащ. Дэ дызэреплъымкIэ, ЩэрэлIокъуэм апхуэдэ зэфIэкIи зэрыбгъэдэлъам шэч лъэпкъ къытепхьэ хъунукъым. Абы и щыхьэту къэбгъэлъагъуэ хъунущ Къардэн Чэлимэт иджыблагъэ къыдигъэкIа «Групповой портрет. Годы и судьбы» (Налшык, 1993 гъэ) тхылъым къыщигъэсэбэпа материалхэр.
Драматургием и мызакъуэу, ЩэрэлIокъуэр тхэным, бзэм фIыуэ щыгъуазэу зэрыщытам и щыхьэтщ абы и тхыгъэ ди деж къэсахэри. Апхуэдэу абы и къалэмыпэм къыщIэкIащ рассказ щэ ныкъуэм нэблагъэ, шыпсэ, пьесэ, новеллэ зыбжанэ.
Тхэным и мызакъуэу, ищхьэкIэ къызэрыжытIащи, Талъостэн бзэщIэныгъэкIэ щэджащэу щытащ. Абы фIы дыдэу урысыбзэр, французыбзэр, нэмыцэбзэр, тыркубзэр, балъкъэрыбзэр ищIэу зэрыщытам и гугъу умыщIми, къыхэгъэщыпхъэщ ар иджырей адыгэ тхыбзэм и зэхэублакIуэу зэрыщытар. Абы 1916 гъэм Тифлис урыс графикэм тету къэбэрдей азбукэ зэхилъхьэу къыщыдигъэкIар 1917 гъэм къащтауэ щытащ. 1920–1921 гъэхэм Талъостэн зэхегъэувэ хьэрып шрифтым тету къэбэрдей азбукэр. Иужь дыдэу 1921 гъэм
абы зэхегъэувэ латин азбукэр зи лъабжьэ алфавитыр икIи ар къащтэ, абы тету газет, тхылъ традзэу щIадзэ. Мыбдеж къэдмыгъэлъагъуэу хъунукъым езым и «Дневникым» ит мыпхуэдэ зы тхыгъи: сентябрым и 2-м 1924 гъэм цIыхубэм щIэныгъэ егъэгъуэтынымкIэ отделым и унафэщI Хъураным «Къэрэхьэлъкъ» газетым и печатнэ текстыр зэрызэригъэзэхуэжым, зэхъуэкIыныгъэ зэрыхилъхьэм къыхэкIыу ар (ЩэрэлIокъуэр) а газетым афIэкIа дэмылэжьэжыну зэрыжиIар. Мис а илъэсхэм щегъэжьауэ 1937 гъэм нэсыху псэхугъуэ ирамыту, ищIэн псоми хунамыгъэсу и Iуэхухэр къызэпаудурэ екIуэкIащ лIы гъуэзэджэм, гулъытэ нэс, пщIэ лей хуащIыным и пIэкIэ. Мы псалъэхэр къыщIэтхьам щхьэусыгъуэ иIэщ, сыту жыпIэмэ дэркIэ щхьэпэщ абы и Iэрытх (езым и алфавитымкIэ итха псом) иужькIэ фыкъызэджэнум и бзэм и хьэлэмэтагъыр, макъхэм я къэпсэлъыкIэхэр, а зэманым щыIа псэлъэкIэхэр, обрядхэр, хабзэхэр хъума зэрыхъуам дыкIэлъыплъынымкIэ. Зи гугъу тщIыну пьесэм и Iэрытхыр къэдгъуэтыжа нэужь, псалъащхьэ имыIэу зэрыщытым къыхэкIкIэ, дэ абы «Нэгурэш» фIэтщыжащ, абы хэт персонаж нэхъыщхьэ ар зытеухуам и цIэкIэ. Драмэр зытегъэщIа Iуэхугъуэ нэхъыщхьэр пщыгъэр щыщыIам бгырыс цIыхубзхэр зыужьыгуу щыта зэхъуэкIыныгъэрщ. Трагедиер теухуащ Нэгурэш цIыхубз цIыкIум и насыпыр зэрыхаутам. Ауэ къыхэгъэщын хуейщ диным техъущIыхьыным теухуауэ а лъэхъэнэм щыIа Iуэху еплъыкIэм ЩэрэлIокъуэри зэремыбэкъуэфар.
Зэ еплъыгъуэкIэ, мы драмэм уигу къегъэкIыж ЩоджэнцIыкIу Алий и «Мадинэ» поэмэр. Ауэ Мадинэ къыщхьэщыкIыу Нэгурэш зыхэт, зыщыпсэу обществэм гужьгъэжь хуещI, псы уэр къежэхым зрегъэтхьэлэж. Авторым хузэфIэкIащ Нэгурэш и образымкIэ цIыхубзхэр зыхэт обществэм зэрыхуэмыарэзыр къигъэлъэгъуэныр. Нэгурэш псым зригъэтхьэлэжын и пэ къихуэу и ныбжьэгъу хъыджэбзхэр тепщэхэм лей зэрахьэм теухуа гъыбзэм щIегъэдэIу. Аращ цIыхубз тхьэмыщкIэм уэсяту гъащIэм къыщигъэнар. Пьесэм и кIэм ЩэрэлIокъуэм щыдегъэлъагъу Нэгурэш и ныбжьэгъу хъыджэбзхэр апхуэдэ лейм пэщIэувэн зэрыхуей гупсысэм зэрыхуэкIуэр. Драмэр 1932 гъэм МалоКъэбэрдей мэкъумэш еджапIэм щIэсхэм ягъэувауэ щытащ. Албэч,
филологие щIэныгъэхэм я кандидат,
КъБКъУ-м и егъэджакIуэ нэхъыжь. 252 Талъостэн
Трагедие:
Нэгурэш – Къандырокъуэхэ япхъущ, зи адэр зыщхьэщымытыж хъыджэбзщ.
Кутэ – Нэгурэш и шыпхъу нэхъыщIэ
цIыкIущ.
жьщ.
дэлъхущ.
шыпхъущ.
Дисэ – Нэгурэш и анэщ.
Аслъэнбэч – Нэгурэш и дэлъхущ, нэхъыХьэгъэжейхэ Ибрэхьим – Нэгурэш и анэ Чэбыхъан – ХьэщIэхэ япхъущ, Къамбот и ХьэщIэхэ Къамбот – ныбжь зиIэ лIыщ, хэкIуэтащ, мылъку зыбгъэдэлъщ, лIыгъуабэщ.
Тембот – Къамбот и ныбжьэгъущ, Фэрдаус и щхьэгъусэщ.
фызкъэмышэщ.
зи къэшэгъуэщ.
Кърымджэрий – Къамбот и къуэ нэхъыжьщ, Кургъуокъуэ – Къамбот и къуэ нэхъыщIэщ, Куэз – Къамбот и шыпхъущ, зи ишэгъуэщ, Нэгурэш и ныбжьщ.
ХьэтIохъущокъуэ Бэчмырзэ – къуажэпщщ, зиусхьэнщ.
фIэгъущ.
фIэгъущ.
Алихъан – ефэндыщ, зиусхьэным и IупэМыхьмуд – ефэндыщ, зиусхьэным и IупэКъазий – зиусхьэным и IупэфIэгъущ.
Шэмсэдин – Нэгурэшхэ я гъунэгъу щIалэщ.
Лэкъумэн – Нэгурэш и псэлъыхъу щIалэщ, хуэмыкъулейщ, Шэмсэдинхэ я хьэщIэщ, Нэгурэш фIыуэ илъагъу щIалэщ.
Нафилэ – Нэгурэш и ныбжьэгъу хъыджэбзщ.
Жалдуз – Нэгурэш и ныбжьэгъу хъыджэбзщ. Куэзыр ядзри щысщ хъыджэбзхэр
Жалдуз. Уэ, Нэгурэш, а куэзырымкIэ хьэ уерыщ? Алыхь, сэ зэрысщIэжрэ укуэзыр дзрейм уэ.
Нэгурэш. Алыхь, мы нызэрыздзами сызыхуейр къимыкI. Алыхьым и бэлыхьышхуэр къыстрилъхьауэ мы хьэжыжьыр къыщIикIыр сщIэркъым, и нэр исщIыным, Алыхь мыбы.
Нафилэ. Нэгурэш, Алыхьым щхьэкIэ, зы трамэ хъыджэбзрэ зы вындыжь щIалэрэ зэтедзи сегъэплъ абы къикIым.
Нэгурэш. Алыхь, сощIэм, алейкIи, умыбзыщI, трамэ хъыджэбз пщIыр сэрам, Алыхь, вындыжь щIалэ пщIыри Мухьэмэд ефэндым и къуэжьырам. ЛIамэ, Алыхь, сыдэмыкIуэн абы, абы и гугъэр плъагъуркъэ. 253 Жалдуз. Мыдэ къащтэт, сэри зэ тезгъадзэт. (КъыIех.)
Нафилэ. Тхьэ, нетIэ жыхуэсIа тIур тебдзэн.
Нэгурэш. Си щхьэр къэвмыгъавэ Алыхьым щхьэкIэ. Фи натIэ къимыкI ар тIуми.
Жалдуз. Алыхь, мыри пIэщхьагъым, мырикI гъуэгум, мыри хъыбарым, мы щIалэми гъуэгушхуэ къикIуам, къыщIикIуари мы хъыджэбзырам.
Хьэ цIыкIур мэбанэ.
Нэгурэш. Ан-на, ди хьэ цIыкIур мэбанэ, къэкIуар хэту пIэрэ? (Нэгурэш щIокI, Шэмсэдин щIыгъуу къыщIохьэж.)
Шэмсэдин. Iагъу, зыкъэвгъэщIэрэщIауэ ди шыпхъухэр фызэхэси. ИIэт, хэт иджы сыт и унафэ, уэлахьи, щIалэ зырыз фыхуейм фэ, ауэ Тхьэм ещIэ фи натIэм къритхар.
Нафилэ. Шэмсэдину си дэлъхушхуэ. Тхьэ къызжепIэни, хэтхэ яй а фи хьэщIэр? Сыту зыкърих сфIэщIрэ абы.
Шэмсэдин. Ау-сыу, мы цIыхубзхэм я нэри. Сыту щIэх къэплъэгъуа ар. (Шэмсэдин Нэгурэш щIеш.)
Нафилэ. Алыхь, Шэмсэдинрэ Нэгурэшрэ куэдрэ хадапхэм дей зэпсалъэу щытам. Шэмсэдин и Iэр мэуэ ищIу, мэуэ ищIу, сытми зы Iуэхушхуэ гуэр хэтщ а тIур.
Жалдуз. Сыту пIэрэ апхуэдизу зыхэтыр? Алыхь, сэ къыжезгъэIэным абы ар.
Нэгурэш къыщIохьэж.
Алыхь, Нэгурэш, къытщубзыщIу щытми, уэ зы бэлыхь ухэтым.
Нэгурэш. Къовэ Шэмсэдин и щхьэр, къозгъэплъынущ-нозгъэплъынущ, жыхуиIэхэр сщIэркъым. Ар, Алыхь, Аслъэн зэхихым, и нэ къаплъитIыр хурищIыным. Аслъэнбэч апхуэдэ IуэхукIэ блэ зэраукIа башыжьщ.
Нафилэ. Дэнэ къуажэу пIэрэ а къэкIуар?
Нэгурэш. Къэбэрдейм нэхъ и пхыдзахэм ящыщу жаIэ.
Нафилэ. Алыхь, Нэгурэш, а уэ къоплъыну щIалэр сэ къыпфIыдэсхьэхыным. Сыт хуэдэу дахэ Iейуэ жаIэрэ ар.
Нэгурэш. Сыт мыгъуэ и псэ IэфI трахрэ, ауэ.
Нафилэ. Нэгурэш, тхьэ къызжепIэни а узыпылъым и цIэр.
Нэгурэш. Алыхь, зы пщIэшхуэ гуэр къызумытауэ бжезмыIэн. Мыбдеж Лэкъумэнрэ Нэгурэшрэ зэрызэхуэза Iыхьэр тхауэ къыщыгъэлъэгъуауэ щыткъым. Ауэ Шэмсэдинхэ я деж зэрыщызэхуэзар мы иужь Iыхьэм къыхощыж. (А. А.)
Лэкъумэн. Уэлэхьи, Нэгурэш, Алыхьым иухам, иджыри иухынум. Сэ уэ хэна зызмыщIыфын, ярэбин щIалэрэ хъыджэбзрэ зэхъуэпсэн нэхърэ нэхъ уз Iей дунейм тету пIэрэ? Сэ гъуэгуу, псыуэ къызэпысчам хуэдиз зы цIыху щхьэкIэ къызэпыпч хъунтэкъым, ауэ, Алыхьым си насып хэлъу иухауэ къыщIэкIынт мы Нэгурэш цIыкIуми, мыбы сыкъэкIуащ.
Шэмсэдинрэ Нэгурэшрэ къыщIохьэ.
Шэмсэдин. Лэкъумэнрэ Нэгурэшрэ сыныволъэIури иджы Алыхьыр фи фIэщ хъууэ щытым, фэ тIум фигу илъ псалъэ къэвмыгъэнэнкIэ, сэрикI а щIэса къомыр къэзгъэджэгу-нэзгъэджэгуми, зыри къэзгъэкIуэнкъым. 254
Шэмсэдин щIокI.
Нэгурэш. ТIыс, Лэкъумэн. (Лэкъумэн мэтIыс.)
Лэкъумэн. ТIыс, Нэгурэш.
Нэгурэш. Куэдщ, ягъэ кIынкъым. Лэкъумэн. ТIыс, Алыхьым щхьэкIэ, тхьэ утIысыни. (Нэгурэш мэтIыс.) Нэгурэш, псалъэр кIыхь думыгъэщIу, кIэщIу дызэгъэпсалъэ, сэри зы цIыхубз гуэр згъуэтыну къыщIэкIынт, ауэ Бахъсэн, Хьэмгъуокъуэ Сазэрыкъуэхэ я дей фыщынэкIуа зэманым, си псэрикI, си гурикI пхьэхуауэ щытащ. КIэщIращи, укъыздэкIуэну хьэмэрэ укъыздэмыкIуэну? Адыгэ укIытэ делэр гъэтIылъи, ди насып зэхэлъу къыщIэгъэкI. Мылъкушхуэ сэ збгъэдэлъу щымытмикI, си псэмрэ си гумрэ уэ мылъку пхуэсщIынщ. Жэуап къызэтыт.
Нэгурэш. Алыхь, сымыщIэ, жэуапу сыт уэстын?
Лэкъумэн. Уи псэм сыт хуэдэу сыкъилъагъурэ? Аращ жэуапыр. Тхьэуэ мыр зи дыжьын, мыр КъурIэным пащIащ, сэ уэ укъыздэкIуэм, мы дунейм насыпу щыIэр убгъэдэлъу узгъэпсэуным. ИIэт, зы жэуап къызэтыт.
Нэгурэш. Алыхь, сымыукIытэу жэуап уэзмытыфын, ауэ Шэмсэдин къыбжиIэнщ си жэуапыр.
Лэкъумэн. Шэмсэдин дякум щхьэ къыдэбгъэхьэрэ? Сэ зы псалъэ бжесIэнщ, Нэгурэш, кIэщIу. Усхьынщи сыкIуэжынщ, си гур хьэзырыххэщ.
Нэгурэш. Алыхь, а хьыныр мыхъун, си дэлъхухэмикI сакъемылыжын, си анэми хьэрэм сыкъищIыным, узэзгъэфа быдзышэр хьэрэм пхухъу къызжиIэнщ.
Лэкъумэн (къотэджри и Iэр еубыд). АтIэ, Нэгурэш, мы дыжьыныр КъурIэным пащIащ. (ТоуIуэ.) Ар къабыл щIы, уи гур здэщыIэм уи Iэр нэсу, зы махуэ сэркIэ псалъэ Iейрэ псалъэ дыджрэ зэхозмыгъэхыу, уи гум, уи псэм и дахэу, сыщIэкIам, сыкъыщIэмыхьэжын уфIэщIу узгъэпсэуным, ауэ пIалъэ къызэт иджы.
Нэгурэш. Лэкъумэн, сэ зы ныбжесIэнщ иджы. Уи укIытэ нэхъ лъагэ ухъу, уэ укъэзгъанэу сэ нэгъуэщI цIыху лъэпкъ сыдэмыкIуэнкIэ.
Лэкъумэн. АтIэ, Нэгурэш, си гур къэбгъэхуэбащ, си гущхьэ хуабэм телъ хьэзырырикI фэеплъу къыпхузогъанэ. Мазэ хъунум и 10-м сэ уэ сыкъыпхуэкIуэнщ, уэри зыгъэхьэзыр. Мы хьэзырри цIыхум иумыгъэлъагъу. Лъагъуныгъэ уэ къысхуиIэу къыщIыкI.
Нэгурэш. ПIалъэращ, Лэкъумэн, си анэм и жагъуэр, си дэлъхум ещIэ, ауэ фIэфIкъым уэ сыбдэкIуэу. Сэ сыкъэзыгъэщIа си Алыхь си щхьэщыгум итым и псэ, сэ уэ фIэкIа зы цIыхум сыдэмыкIуэн, мы Iэлъынри си фэеплъу зехьэ, си тхьэрыIуэри къабыл щIы.
Шэмсэдин къыщIохьэ, Лэкъумэн мэтIысыж, Iэуэлъауэр зэрызэхихыу.
Шэмсэдин. НакIуэ, Лэкъумэн, ди джэгум зэ къыхэплъэж. (Лэкъумэн щIеш. Нэгурэш и закъуэ къыщIонэ.)
Нэгурэш (шэнтыр унэкум ирегъэувэри мэтIыс). Сэ си Тхьэ, си псэр зи къурмэн, апхуэдэ насып сэ къызбгъэдэплъхьэну пIэрэ уэ? Си нэгум пщIыхьэпIэм хуэдэу щIэтщ, си лъым хыхьащ абы къызжиIа псалъэр. Си гущхьэ хуабэм къытызохри узот жиIэри, мы хьэзыр цIыкIури къызитащ. Сыту псэм и IэфI, сыту гум и гуапэ уи псэм фIэфI щIалэм удэкIуэныр. Лэкъумэн цIыкIум къызжиIаращ сэ, и нэ цIыкIухэр къысхуигъэджэгуу, сэ сыхуэкъулейкъым, ауэ си псэ гуапэр мылъку пхуэхъунщ жиIэри. Къабыл сощI си псэр сэ абы хуэзгъэкIуэдыну. Мылъку зиIэ, жаIэ цIыхухэм. Еплъ мо ХьэщIэхэ Къамботыжь. Абы и къуэ Кърымджэрии езыми, адрей къыкIэлъыкIуэми. Ямылъагъужынхэ! Мылъку диIэщ жаIэри быхъуу мэтIысхэ, ебз бамэр къакIэрихыу. (Хьэзырым йоплъ.) Си Лэкъумэн цIыкIу, Алыхьым ди насыпыр зэхилъхьэ, гъащIэу щыIэри Алыхьым къуит. (И гум йопхъуэри мэувыIэ.) Ярэби, мы си 255 гур зыгуэр щхьэкIэ мэгузавэ, щIэгузавэ мыгъуэри сщIэркъым. Мыпхуэдэу къызжеIэ си гум: Лэкъумэн уэ хуэдэ хъыджэбз зыбжанэ илъэгъуащ. ЦIыхухъу лъэпкъыр хъуэпсэнэIущ. Лэкъумэн псы зыбжани къызэпиупщIащ, хэт ищIэрэ, нэгъуэщI зыгуэрым ехъуэпсэжын жеIэ си гум Лэкъумэн цIыкIумкIэ, бзэхын си гум къызжиIэр аращ:
Хьэуэ, гущхьэм къытраха хьэзырыр къабыл щIы жеIэ си псэм. Си Лэкъумэн цIыкIу, уэ къэбгъэхуэбам теслъхьэнщ. (И гуфIакIэм делъхьэ, абы хэту Жалдуз къыщIохьэ.)
Жалдуз. Астофрилэхь, сыту фымыукIытэу фэ тIур фи закъуэ апхуэдизрэ фыщIэсыфа. (Iэдакъэжьауэ ещI.)
Нэгурэш. Уей Жалдуз, Жалдуз, си псэм хуэдэ! Алыхь, Лэкъумэн сыбгъэдэсар ягъэ мыкIынт, мы сигу мыгъуэр къолъэт зы гузэвэгъуэ гуэр щхьэкIэ. ИгъащIэм апхуэдэу си гур хъуакъым, Жалдуз. Тхьэуэ укъэзыгъэщIа, мыдэ укъакIуэу уедэIуэни. (Жалдуз бгъэдохьэри и гум йодаIуэ.)
Жалдуз. Алыхь, уи гум зы лажьэ имыIэ, ауэ Лэкъумэн и гум уису узэрымыкIуам и гуныкъуэгъуэм зэрехуэ мыгъуэм.
Кутэ (къыщIохьэ). Алыхь, Нэгурэш, Аслъэнбэч къэкIуэжауэ Дисэ Iейуэ йошхыдэм, хэтхэ я щIалэжь, хэтхэ ящыщ а Нэгурэш зыбгъэдэсар жеIэри.
Нэгурэш. А-а-а, дунэхъуж мыгъуэщ иджы, дыкъелын мыгъуэкъым иджы.
Жалдуз. Тобэ ярэби, хэту пIэрэ иджы ар абы и деж нэзыгъэсар?
Нэгурэш. Кутэ, кIуэи плъэи зэгъащIэт, ией.
Кутэ щIокI.
Аслъэнбэч (къыщIохьэ). Ахъу, сыту зыкъифхахэ, лентIи, дарии къэвгъэнэжакъыми. ЛIо, Жалдуз, лIы лъыхъуэ укъежьа уэри?
Жалдуз. Алыхь, лIы лъыхъуэ тхэмыт дэ.
Аслъэнбэч. Ыы-ыыхьы-м. (И щхьэр егъэкIэрахъуэ.) А лIы лъыхъуэм Алыхьыр къеуэу къриудащэрэт! Махуэ къэс зигъэщIэращIэу щытауэ пIэрэ мобы мопхуэдэу?
Жалдуз. Алыхь, махуэ къэсыхуи зыдмыгъэщIэращIэт, ауэ Шэмсэдин дигъэпсэуакъым, Куцэ яшэжыну къэкIуащи, ди щIалэ хьэщIэхэр тIэкIу схуэвгъэджэгу жиIэри.
Аслъэнбэч. Йиы?! Куцэ яшэжыну къэкIуащ, жыпIа? Цы къытемынащэрэт а Куцэ. Уэлэхьэ, фэри фызыхуейрам Шэмсэдин а къруупэжьым и кIэнтIыIур мы си къамэмкIэ зэпызывгъэупщIынущ. Шэмсэдин и Iуэхуу къыфхэлъыр сыт фэ, абы щIалэ хьэщIэ къыхуэкIуам, ар щIэвгъэджэгунури сыт?
Нэгурэш. Тхьэ-тIэ, дэ Тхьэр къыдэмыуам. Шэмсэдин ди хьэблэ щIалэм, ди дэлъхум хуэдэу фIэкI дымылъагъу, Куцэ ди шыпхъу хуэдэу дымылъагъум, нтIэ абыхэм я дей дымыкIуэм хэт мыгъуэ я дей дыкIуэн?
Жалдуз. Апхуэдэу зыпщIын хуейкъым, Аслъэнбэч. Узыхэс хьэблэм сыт жаIэн? Унэ имыхьэ къуэды къыпхуащIыным, Алыхь, апхуэдэу ущымыт.
Аслъэнбэч. Си щхьэр къэвмыгъавэ Алыхьым щхьэкIэ, си щхьэр, псалъэкIэ сыщIахъумэн я гугъэу. Абы я гугъэхэр плъагъуркъэ. Уэ уи гугъэри сэ сощIэ. (Нэгурэш Iэпэ хуещI.) Уи щхьэ щIыбыр зэрумылъагъужым хуэдэщ ар зэрумылъагъунур. I, бетэмал, сэ сыкърихьэлIакъым абдежым, армыхъу ныбапхъэр илъэфу згъэкIуэжынт а хьэ гъуэгурыкIуэм къилъхуар. Сволыш!
Нэгурэш. Алыхьым щхьэкIэ умыкIий! Апхуэдэу щытщ жаIэнщ.
Аслъэнбэч. А, хьэбз куэпэч, умыкIий жыхуэпIэр сыт уэ! Алыхь сыкъэзыгъэщIам и цIэмкIэ соIуэ, хьэр зэракъуу узмыукIым.
Бгъэдохьэ, йоблыпкъауэри тIэкIу щIрегъашэ. Дисэ къохьэ. 256
сыт?
Дисэ. А сэ сылIащэрэт абы нэхърэ, а фщIэр сыт? Къэхъуа мыгъуэр Жалдуз. Алыхь, къэхъуари сымыщIэ, Аслъэнбэч апхуэдэу акъыл дыдж зиIэ си мыгугъэнт.
Аслъэнбэч. Сволыш! Акъыл дыдж, уэлэхьи, фэзмыгъэлъагъум фи лъыр фхуэзгъэупщIыIунщи. (ИоупщI, Дисэ зыхуегъазэри.) Уи пхъуфIыр дэнэ щыIа? Хэт бгъэдэса? Хэт и щIалэжь абы игъэджэгуар? МэлыхьыплIэ хъужауэ Шэмсэдиныжьыр къагъуэтащ дэлъхуу, сволышхэ!
Дисэ. Алыхь, къэхъуагъэшхуи щыIэуи сымыщIэ.
Аслъэнбэч. ФыщIэкI, фыщIэкI! (ЩIехухэ.) Феплъ, жэмыхьэт! Фызабэпхъу жыхуаIэращ иджы, и анэри и пхъум и телъхьэ хъужауэ абы иритынущ. Ныщхьэбэ фIэкIа гъащIэу симыIэжамэ, сэ ар хэт къыспэщIэхуэми естыным. Сволыш! (Зегъэджэрэзри щIокI.)
Iупхъуэ

1994 гъэ, ещанэ къыдэкIыгъуэ. Залымхъан
IыхьитIрэ теплъэгъуихыу зэхэлъ драмэм щыщ Iыхьэ:
Хъымсад – Къэбэрдейм и тет Кушыку ипхъущ.
Къэрэщей – Хъымсад и псэлъыхъу щауэщ.
Бэкъалды – цIыхухэм фIыуэ ялъагъу пщылI азэтщ.
Фарузэ – Хъымсад фIыуэ илъагъу унэIут хъыджэбзщ.
Хьэзешэ – бынунэ зиIэ пщылIщ.
Жамбулэт – Хъымсад и дэлъхущ, Щхьэдыкъуа- къуэкIи йоджэхэр.
ЛIыгъур – зи унагъуэр Хъымсад тешэрыпIэ хуэ- хъуа лIыкущ.
Беслъэн – нэгъуеипщщ, ныбжькIэ лIыкущ.
Бэрэтинэ – Къэрэщей и шыпхъу хъыджэбздэсщ.
Псыгъуэ – пщIантIэдэтщ, джэгуакIуэщ, ныб- жьыфI иIэщ.
Гъум – Псыгъуэ и гъусэ джэгуакIуэщ, нэхъ щIалэщ.
Хьэмырзэхэ я хьэгъуэлIыгъуэщ. Хъыджэбз зыбжанэ зы пэшым щызэхэсщ, псори Хъымсад йопщIэпщIэкI. Пхъакъуэ уэздыгъэхэр маблэ. БжэIупэ джэгум и макъыр къоIу, абы уэрэдыжьхэри зэзэмызэ къыхоIукI. Хъымсад щхьэгъубжэм доплъри, зыкъегъэзэж. 257 Хъымсад
Иджы, хъыджэбзхэ, езыри хьэщIэу
Унафэ ещIыр, къысхужывмыIэ.
ФызэрыIэти джэгур вгъэдахэ.
Фарузэ закъуэ сэ къысхуэвгъанэ.
(Хъымсадрэ Фарузэрэ къыщIонэ)
Фарузэ, си гум къыщIиIуэнтIыкIыу
Къэбэрдеишхуэм укъызогъанэ.
Сэ Талъостэнхэ я къуэм сохъуапсэ,
Къэсащ си пIалъэр, аращ ди хабзэр.
СощIэ. Тхьэ, сощIэм, си гуащэ лъапIэ.
Си ужьыр махуэ тхьэм пхуищI, си дахэ!
ЗэгъащIэ си гур зэрыпхуэкъабзэр.
Фарузэ
Хъымсад
Фарузэ
Ди сабиигъуэм къыщыщIэдзауэ
Дызэнэзэпсэу дыкъыздэхъуакъэ?
УнэIут псоми семылъытауэ,
Уи нэIэ стету сыбгъэпсэуакъэ?
Сэ фIыуэ сощIэ, си гуащэ лъапIэ,
УзимыIэжмэ сызыIущIэнур,
Япэрей махуэм къыщегъэжьауэ
ЦIыхубз насыпыр зэрафыщIынур.
Уэ Талъостэнхэ ущагъэлъапIэу
Уи гъащIэр IэфIу ядепхьэкIынущ,
Сэ сыт?! Мыгъуагъэу щыIэр си натIэу,
Тепщэ джэгупIэу сыкъэнэжынущ.
Ауэ иджыри зэ къызэгуапи,
Зы псалъэ закъуэ къысхузэнэкI.
Ди зиусхьэнхэм схуажеIи, зэи
Я зэраныгъэ къызумыгъэкI.
ъымсад
(нэщхъейуэ)
Фарузэ, гъащIэм щыздэтлъэгъуахэр
Пщымыгъупщэну къысхуэщI тхьэлъанэ.
Фарузэ
(и фIэщ хэлъу) СщымыгъупщэнкIэ, си гуащэ лъапIэ,
Сэ си тхьэлъанэщ мыващхъуэ кIанэр!
17 Заказ № 7 258
ъымсад
(хэгупсысыхьу)
Ныжэбэризэм сумыгъэпIащIэ,
Си псэр сIутыхукIэ усщыгъупщэнкъым.
Иджы бжесIэнум быдэу къедаIуи,
ЛъэIуу пхузиIэр къысхуэгъэзащIэ:
Уи лIыгъэ хэлъхьи, Бэкъалдым сэрэ
Зым дыкъамыщIэу дызэIугъащIэ.
Фарузэ
(зэрытехьэлъэр хэпщIыкIыу)
Къалэн къысхуэпщIыр икъукIэ шынагъуэщ,
ДыкъащIэу щытмэ, сагъэпсэункъым.
Нэгъуейхэм япщри къэкIуауэ щыIэщ, –
Къаугъэ имыщIу ар дэкIыжынкъым.
ъымсад
(зэгуэпыр и нэгу къищу)
Нэгъуейхэм я пщыр зепщыпщэу къынэ!
А гъуамэр слъагъумэ, си нэр мэузыр,
И нэ зэвитIыр къыстедиямэ,
НэщанэуапIэ сищIа къысфIощIыр.
УищIащ, уищIакъэ? Уэращ ар зэщэр,
КъощакIуэ пэтми, ебзыщI гуращэр.
Фарузэ
Хъымсад
ЗэпытырыкIуэр къыхукIуэ гъуамэм!..
СынолъэIуати мор къысхуебджэну.
Фарузэ
(укIытэжауэ)
Уи псалъэ IэфIхэм сыдахьэхати,
СыщIэкIыфакъым. СокIуэ къезджэну.
КIуэ, жеIэ, джэгум къыхэкIуэсыкIыу,
Мис мы щхьэгъубжэм къыбгъэдыхьэну.
(Фарузэ щIокI, Бэрэтинэ къыщIохьэ)
Хъымсад
Бэрэтинэ
Хъымсад
Хъымсад, а дахэр хэтхэ я нысэ?
А насыпыншэр унэIут пщащэщ. 259 Бэрэтинэ
(щIэпсэлъыкIыу)
А сэ слъэгъуари? Си напэр фIыцIэщ,
Лъы фIыцIэ лъэпкъым ар къахэкIамэ!
А дахэ дыдэр уэ узогъэщхьыр.
Фи ни фи набдзи. фызэщхьыркъабзэщ.
Тхьэ къысхуаIуами, си фIэщ ящIынкъым
Фэ тIур зы адэм фримыбыну.
А уи щIагъыбзэр сэ къызгуроIуэ!
Ар щхьэтечауэ сыт щIыжумыIэр?!
А зым нэмыщIкIэ, сэбгъэщхь плъэгъуакъэ?
КъысщумыбзыщIыт уи гущIэм къеIэр!
Хъымсад
(къэлыбауэ)
Бэрэтинэ
(ебзэджэкIыу)
Уэращ нысэнур, сэращ пщыпхъунур,
ТIэкIу езгъэлейми, укъысщымыхьэ.
Къэбэрдеишхуэм адкIэ нэсауэ
Ягъэхъыбархэр сэ къыстумылъхьэ.
Дэ, къупщхьэ хужьхэм, сыт дымыщIами,
А лъы фIыцIэжьхэм занщIэу гу лъатэ,
Жанхъуэтхьэблэшхуэм къыщалъхуа псори
Зы пщым и бынуэ дэни щаIуатэ.
Хъымсад
(зэрыгубжьауэ)
Ахэр зыIуатэм сэ саIущIамэ,
Уащхъуэр си тобэщ, щIезмыгъэгъуэжтэм!.. Лъэпкъым и хабзэр езым ещIэжыр, Ар лIыгъэ зиIэм егъэзэкIуэжыр.
УэлийкIэ зэджэр пщыщхьэм ящыщкъэ?
Абы уэ пхуэдэ хуэпсалъэ хабзэ?
Бэрэтинэ
(щIегъуэжа хуэдэу зигъэщэныфIэу)
Си напэр фIыцIэщ, благъэщIэ схуэхъум
Зэрыхуей дыдэ сэ сыхуэмыхъум!
Абы къибгъэкIыр къызгурыIуакъым.
Хъымсад
Бэрэтинэ
(зэуэ йоплъ)
КъыбгурыIуэнут ар, ухуеямэ,
Лъэпкъ хуэдэ лъэпкъым къыхэкIа нысэ

ЖаIэу зылъыхъуэм сранэхъ лъапIэщ…
Зыр зым и нысэу, дызэкIэлъыкIуэу,
ДызэкIэлъыжэу щхьэ ухуэмейрэ?..
КъыбгурыIуакъэ нетIэ бжесIахэр?
Хъымсад
(и зэгуэпым ауан хилъхьэжу)
Уэ сэ си дэлъхум укъехъуэпсауэ
Япэ жыпIахэм къыхэбгъэщакъым.
А щауэр пщащэм димыхьэхауэ
Унафэ хуащIкIэ, къишэнуIакъым.
Бэрэтинэ
(зигъэгубзыгъэу)
Зэрымылъагъуу зэрагъэшахэр
Мэхъу зэнэзэпси, зэгуроIуэжыр,
ФIылъагъуныгъэ зэхуэзыщIахэр
Игъуэ нэмысу зэфIокIуэдыжыр.
Сыт, Бэрэтинэ, ар къызыхэкIыр?
Тхьэм и Iэмыру жаIэ нэхъыжьхэм.
Хъымсад
(щIэпсэлъыкIыу)
Бэрэтинэ
Хъымсад
(хэгупсысыхьу)
ЖаIэ, жыхуэпIэр сэ фIыуэ сощIэ.
Щауэм, нысащIэм, лъэпкъитIым я зым
Зыгуэр йофыгъуэ, екIэ хущIоджэ,
Апхуэдэу щыхъукIэ, тIум яз хокIуадэ,
ИтIанэ псори тхьэм тралъхьэжыр.
А псори фIыуэ зыщIэ си дэлъхур
Куэдым яходэ – къахихыр мащIэу.
Бэрэтинэ
(IукIей-щIыкIейуэ)
А къахих мащIэм сахэмыхуарэт.
НетIэ жыпIамкIэ ущIегъуэжауи?
Хъымсад
Бэрэтинэ
(иригъэлейуэ)
Адэм и хабзэр и къуэм къиублэу
НэгъуэщI зыгуэр тIуанэ къысхуищIмэ, 261 Си напэр фIыцIэщ, ящIри зыщIари
Си жыр лэныстэм Iурезмыгъадзэм!
Дауэ къыпщыхъурэ – сыхъункъэ нысэ?
Хъымсад
Нысэну хуейхэм дзакъэ я хабзэ?!
Бэрэтинэ
(и дзэхэр зэтрикъузэу)
Сэ фIыуэ сощIэ дзакъэкIэ зэджэм
ЗэпыщIэныгъэ зэрыхуэзгъуэтыр,
ФIы дыдэу сощIэ Талъостэн лъэпкъым
Ди унагъуэбжэр зэрыхуэтщIыжыр.
Хъымсад
(епэгэкIыщэрэ къыфIэмыIуэхуу)
Фи уэлиипщым ипхъу гуащэ фхуэхъумэ,
Абы цIыху цIыкIухэр фрилъэпIэнущ.
Си псалъэ IэфIхэр къыбгурыIуамэ,
Си щIыхькIэ уэри лъапIэ ухъунущ.
Бэрэтинэ (бэмпIэпауэ)
Гурымыхь псоми я нэхъыкIэжу
Къысщохъу жыпIахэр, «си нысэ лъапIэ!»
Си напэр фIыцIэщ, гуимыкIыжу
Уэзмыгъэлъагъумэ зэрагъэбампIэ.
Сэ уэ нэхъыфIкIэ сыпщыгугъати.
Узэрыгугъэ ухъумэ, уунэхъурэт.
Сэ унэхъуакIэ укъызэмыджэ.
Сэри сыгуащэщ, Бэрэтэ-гуащэщ.
Хъымсад (фIэмыIуэхуу)
Бэрэтинэ (езэшауэ)
Хъымсад
(зэгуэпыгъуэу)
Бэрэтэ-гуащэмэ, щхьэ Бэрэтинэ?
Зэи зэхэсхакъым Бэрэтэ-гуащэ.
Жан жаIэ хабзэщ уэ пхуэдэм папщIэ.
Бэрэтинэ
Мыжануэ дзагуэ къысфIэпщми содэ,
Ауэ си лъэпкъыр бгъэикIэу здэнкъым. 262
Хъымсад
Иджы си закъуэ сыкъэбгъэнамэ,
Си гуапэ хъунут, Бэрэтэ-гуащэ.
Хуэзэ си дэлъхум, ауэ зэгъащIэ:
Ар лIы мэхъашэщ, щабэу епсалъэ.
Бэрэтинэ
(ауанрэ зыгъэгусэрэ хэлъу)
Си гуапэ къощIыр, си нысэ дахэ.
НэхъыфIщ уи закъуэм.
СокIуэ псэлъакIуэ.
(ЩIокI)

1994 гъэ, еплIанэ къыдэкIыгъуэ
Адыгэхэм я япэ театр
Иджыблагъэ научно-къэхутакIуэ институтым цIыху гуп иригъэжьауэ щытащ адыгэ IуэрыIуатэхэр зэхуахьэсыну. А ежьахэм я къалэнт: ипэкIэ, зэманыжьым щыгъуэ, адыгэхэм я псэукIар, IэщIагъэу яIахэр зрагъэщIэну, адыгэхэм я Iэмэпсымэхэр зэхуахьэсыну, я хабзэу щытахэр, я пшыналъэхэр ятхыну.
Адыгей хэку музейм и фондым къыщыдгъуэтащ сурэт щэ ныкъуэм нэс. А сурэтхэм къаIуатэ адыгэ театр 1908 гъэм Екатеринодар (иджы Краснодар къалэрщ) щыIауэ. А театрым къигъэлъагъуэу щытащ адыгэ хабзэм, IуэрыIуатэхэм теухуа спектаклхэр.
1908 гъэм январым и 18-м къыдагъэкIа «Шэрджэс программэм» зэрыжиIэмкIэ, а махуэм и пщыхьэщхьэм адыгэхэм къагъэлъэгъуащ:
1. «ЗауэлIхэр зекIуэ зэрежьэ» теплъэгъуэр.
2. «Хъыджэбзхэм зауэлIхэр зэрагъэшэсыж» теплъэгъуэр.
3. «Зауэм хэкIуэда и къуэм щхьэкIэ анэм и псалъэ» жыхуиIэ теплъэгъуэр, нэгъуэщIхэри.
А едзыгъуэхэр зытхам и сурэтыр къэна щхьэкIэ и цIэмрэ и унэцIэмрэ къытхуэщIакъым. ЗэрыжаIэжымкIэ, абы режиссерым и къалэнхэри зыкъомкIэ игъэзащIэу щытащ.
Адыгэ театрым дэIэпыкъуэгъуу иIар «IуэхуфI лэжьынымкIэ шэрджэсхэм я хасэрат». Спектаклхэм ирахьэлIэ декорацэхэр а хасэм къызэригъэпэщыну, ауэ фащэм и нэхъыбэр езы артистхэм зэхуахьэсыжыну я къалэнт.
Театрыр зэрыджэгур адыгэбзэт. Урысхэм спектаклхэр къагурыIуэн папщIэ либреттэр урысыбзэкIэ къыдагъэкIырт.
Дэ тэмэму къытхуэщIакъым 1908 гъэм япэIуэкIи адыгэм театр яIарэ ямыIарэ. Ауэ а гъэм къыщыщIэдзауэ адыгэ театр Екатеринодар щылажьэу зэрыщытар етIуанэрей «Шэрджэс программэм» къегъэлъагъуэ.
1914 гъэм январым и 2-м адыгэхэм ягъэлъэгъуащ «Кушыку Азов зэрытеуар» жыхуиIэ спектаклыр.
Пьесэр зытращIыкIыжар адыгэ IуэрыIуатэрщ. Тырку сулътIаным и пащэ Азакъ Пашэси Азов къалэ тету къагъакIуэ. Беслъэней пщыжь гуэрым деж ар хьэщIэу щыIэу а пщыжьым ипхъу Гулэр къелъагъу.
Пащэм мурад ещI Гулэ «жэщ дэгъуэлъу» и гаремым ишэну. АрщхьэкIэ Гулэ и адэм ар пащэм хуидэркъым. Гулэ фIыуэ илъагъур Кушыкущ. «ФIыуэ 263 зэрылъагъуитIым я къуэпс зэпыбудыну гуэныхьщ», - жи лIыжьым. Щымыхъужым, Азакъ Пашэси мылъкукIэ къегъэIулэ адыгэ щIалэ ГъэпцIакIуэ. Ар Гулэ кIэщIеутIыпщхьэ. ГъэпцIакIуэр Гулэ деж жэщу къокIуэ. Абы Гулэ жреIэ:
– Сэ уи деж Кушыку сыкъигъэкIуащ. Абы апхуэдизкIэ фIыщэу укъелъагъури уэрыншэу зы махуи псэуфынукъым. НакIуэ, нежьэ. Уи адэми зыри жиIэнкъым.
Гулэ арэзы мэхъу.
ГъэпцIакIуэр и гъусэу унэм къыщIокIуэсыкIри, ар мэшэс, Кушыку деж яхь къыфIэщIу. АрщхьэкIэ Гулэ къыщохутэ Азакъ Пашэси и унэм. Дыщи налкъути пащэм кърет Гулэ, арщхьэкIэ Гулэ ар зыбгъэдигъэхьэркъым. ФIыуэ илъагъу Кушыку щIэгупсысурэ мэгъу, мэгуIэ.
Кушыку шу гуп егъэшэсри макIуэ Азов. Пащэм и янычархэр – зауэлIхэр зэтраупщIатэурэ къалэр къащтэ. Кушыку щIоуэ езы Азакъ Пашэси зыщIэс унэм. Пащэр фокIэщIым йопхъуэ, арщхьэкIэ Кушыку сэшхуэкIэ йоуэри, пащэр еукI.
Тырку къалэм мафIэ щIадзэри адыгэхэм къагъэзэж, Гулэ я гъусэу.
Псыжь къэсыжахэу тырку пхъэрыр къакIэлъос. Зауэшхуэу яублам адыгэ псори хокIуадэ, Кушыкурэ Гулэрэ фIэкIа къэмынэу. Тыркухэр къыщебгъэрыкIуапэм, фIыуэ зэрылъагъуитIым замыту, Псыжь зыхадзэж.
А IуэрыIуатэр IХ лIэщIыгъуэм куэдым ятхыжауэ щытащ. Хъан-Джэрии, Стали, Дубровини къаIуэтэж а хъыбарыр.
Иджы, дауи, гугъущ а зэманым ягъэлъэгъуа спектаклхэм, артистхэр зэрыджэгуфу щыта щIыкIэм утепсэлъыхьыну, ауэ, апхуэдэу щыт пэтми, сурэт къагъэнахэм зыкъом къаIуэтэж. Мизансценэхэм, декорацэхэм, пьесэм хэтхэм я фащэхэм, я гримым къыжаIэ а спектаклхэм Iэзагъэ зэрыхэлъар.
Къэбэрдей-Балъкъэр щIэныгъэ-къэхутакIуэ институтым мурад ищIащ а пьесэхэм хэтахэм ящыщ къигъуэту нобэкIэ IупщIу щымыт Iуэхугъуэ зыкъом къигъэнэхуэжыну. БетIал
1958 гъэ, еханэ къыдэкIыгъуэ. 264
Статьям зи гугъу ищI «Шэрджэс пщыхьэщхьэм» щытраха сурэтхэм ящыщщ. 265 Литературэм и гъуазэ
Критикэ зэпIэзэрытыр япэ лъэбакъуэхэр зычауэ зыужьыныгъэ гъуэгум тет литературэм дежкIэ мыхьэнэшхуэ зиIэ гуэгъущ. А гуэгъур дэщIыгъуурэ къэгъуэгурыкIуауэ жыпIэ хъунущ ди литературэри.
«Iуащхьэмахуэ» журналым куэд дыдэрэ къытехуащ литературэхутэ тхыгъэхэр, ди тхакIуэхэмрэ усакIуэхэмрэ я литературэ IуэхущIафэхэмрэ тхылъ, тхыгъэ щхьэхуэхэмрэ ятеухуа статья купщIафIэхэр. Ахэр сэбэпышхуэ мэхъу ди литературэм и «пшынэбзэр» зэтеухуэнымкIэ. Абы къыдэкIуэу «критикэрэ библиографиекIэ» зэджэ езы жанрри зэфIоувэ, литературэхутэ щIэныгъэми зеужь. Ди жагъуэ зэрыхъущи, иужьрей илъэсхэм ди критикэм и макъыр нэхъ кIэщущ хъуащ, ауэ «Iуащхьэмахуэ» журналым «гъэтIылъыгъэшхуэ» иIэщ а лъэныкъуэмкIи: Сокъур Мусэрбий, ХьэкIуащэ Андрей, Шэвлокъуэ Петр, Къэрмокъуэ Хьэмид, Къэжэр Хьэмид, КIурашын БетIал, КхъуэIуфэ Хьэчим, Абазэ Албэч, Бакъ Зерэ, Гъут Iэдэм сымэ, нэгъуэщIхэми я статья, къэхутэныгъэ купщIафIэхэр ящыщщ ар зэрыгушхуэхэм. Фи пащхьэ идолъхьэ ахэм ящыщу тхыгъищ. Къэбэрдей литературэм
и зыужьыкIэм и IуэхукIэ
Критикым и тхыгъэ

Илъэс плIыщI хъуауэ зеужь икIи хохъуэ къэбэрдей литературэм. А лъэхъэнэм къриубыдэу къэбэрдей тхакIуэхэм идейно-художественнэ къулеягъ зыхэлъ тхыгъэ зыбжанэ къызэрагъэпэщащ. Литературэр ди къэралышхуэ утыкум ихьэри абы и фIагъкIэ нэгъуэщI къэралхэми хэIущIыIу щыхъуащ. Тхыгъэ нэхъыфIхэр экземпляр мин бжыгъэурэ Мэзкуу дэт тхылъ тедзапIэ нэхъ инхэм урысыбзэкIэ къыщыдокI, адыгэбзэкIэ нэхъыбэж Налшык щытрадзэ. Тхылъхэр къыдэкIыныр нэхъри щIигъэхуэбжьащ Къэбэрдейр Урысейм зэрыгухьэрэ илъэс 400, Октябрьскэ революцэ иныр илъэс 40 щрикъу махуэхэр гъэлъэпIэным зыхуэгъэхьэзырыныгъэм. ЖыпIэ хъунущ Къэбэрдей литературэм 266
зи цIэ ипIуэну хэт тхыгъэ нэхъыфIхэр щIэрыщIэу урысыбзэкIи адыгэбзэкIи къыдэкIыжауэ, поэзием и антологиехэри абы хэтыжу.
Литературэ гъащIэм и зыкъэIэтыныгъэм критикэри тIэкIу щIигъэхуэбжьащ. Иужьрей илъэсхэм Iуэхугъуэ ин дыдэхэр къэзыIэт критическэ лэжьыгъэ зыбжанэ къыдэкIащ, а тхыгъэхэм щхьэж езым и фIыгъуэ куэди и ныкъусаныгъэ зыкъоми яIэжщ, ауэ зэрыщыту уахэплъэмэ, гур хагъахъуэу ди литературэм и зыужьыкIэр научнэ лъабжьэ быдэхэм тету абыхэм къахутэж.
Мы тхыгъэм къэбэрдей литературэм и зыужьыкIэм епха Iуэхугъуэ ин псори къиIуэтэжыну и пщэ ирилъхьэркъым. Мыр авторым езым гу зылъита Iуэхугъуэ зытIущым я щхьэфэ иIэбэну аркъудейщ.
Илъэсищэ нэхъыбэ ипэкIэ В. Г. Белинскэм итхыгъащ: «Народыр тхыгъэ искусствэм щыгъуазэ хъуа нэужькIэ, абы езым и словесностым хьэлыщIэ егъуэт народым и духымрэ и цивилизацэр, и щIэныгъэр здынэсахэмрэ елъытауэ», –
жиIэри 1. «Народым и духыр», е нэгъуэщIу жыпIэм, тхыдэм и кIуэцIкIэ абы хьэл-щэн, хабзэ, дуней еплъыкIэу иIэ хъуахэр нэхъ щызу икIи нэхъ куууэ хэпщауэ къыщыдэгъуэгурыкIуэр езым зэригъэпэщыжа искусствэрщ, псом хуэмыдэу народнэ поэзиерщ. Абы хуэдэ къабзэу дэтхэнэ зы народым езым и искусствэм хэлъ национальнэ щытыкIэр къыщежьэр народнэ творчествэрщ 2. А. М. Горькэм зэрыжиIамкIэ, къэрал псоми я усакIуэ нэхъ ин дыдэхэм тхыгъэ нэхъыфIу яIэр коллективнэ народнэ творчествэм и курыкупсэм къыхахащ 3. IуэрыIуатэм и жьэгу пащхьэм нэхъ пэжыжьэ дыдэу къыпфIэщI тхакIуэхэми абы и дакъэжь мафIэм зрамыгъэуам, къабгъэдэкI тхыгъэхэр лъыншэ-псэншэу, жьауэм къыщыкI удзым хуэдэу фагъуэу къонэр, куэд дэмыкIыуи мэужьыхыжыпэр. Ар дунейпсо литературэм и хабзэ нэхъыщхьэ дыдэхэм ящыщ зыщ, а хабзэм дэтхэнэ зы историческэ лъэхъэнэми, дэтхэнэ зы народым и дежи теплъэгъуэщIэ щигъуэт щхьэкIэ езыр индивидуальнэ творчествэм и кууагъыр къызэрапщытэ пщалъэу къонэр.
Дэ, адыгэхэр, дригушхуэ икIи дрипагэ хъунущ ди историческэ гъуэгуанэ гугъусыгъум и кIуэцIкIэ дунейпсо эпическэ поэзием псалъэ мыужьыхыж зэрыхэтлъхьэфам, ди лъэпкъ напэмрэ цIыхугъэ лъагэм бгъэдэлъ атрибутхэмрэ мафIэми псывэми къаIэщIэтхыурэ абыхэм пэрыуэншэу, коммунистическэ дуней еплъыкIэмкIэ псыхьауэ зыщаужьыну нобэрей махуэм къызэрытхьэсыфам. Горькэм урыс литературэм хужиIа псалъэ цIэрыIуэхэр къэбгъэсэбэпурэ жыпIэ хъунущ: дэ ди IуэрыIуатэр ди гушхуапIэщ, ар лъэпкъым ди пщIэнтIэпскIэ зэдгъэпэща фIыгъуэхэм щыщ нэхъыфIщ; абы ди философиери, ди моралри гурэ псэкIэ дызыщIэхъуэпсу икIи дызыхуэбанэу щыта идеал псори пщIыхьэпIэ дахэ дыдэм хуэдэу хэпщащ. ГъащIэр псэм хуэдэу фIыуэ зылъагъу Сосрыкъуэ; адыгэ лIыгъэр щызу зыхэпща, пагагъэ тIэкIури мыхьэмышх зымыщI Бэдынокъуэ; гуащIэдэкIыр дунейм и къару пхэнжхэм зэрытекIуэм мывэ сыным хуэдэу щыхьэт хуэхъуа Лъэпщ; дунейм и щхъуэкIэплъыкIэ берычэтхэмрэ лIам псэ хэзылъхьэж, псэум и гур дэзыхьэх макъамэ хьэлэмэтхэмрэ зи бгъэм изыгъэтIэсэф Ашэмэз; нартхэм я духовнэ уэчыл, абыхэм я гъащIэ ябгэр фIыгъуэмрэ пэжагъымрэ хуэзыунэтI Сэтэней; тхыдэм и кIыфIыгъэ дыдэхэм щыгъуэ народым уэздыгъэ мыункIыфIыжу къахуэбла идеалхэмрэ 1 В. Г. Белинский. Сочиненэхэр, томищ хъууэ, Москва, 1948, т. 2. нап. 96.
2 Еплъ: М. П. Штокмар. Исследования в области русского народного стихосложения, АН СССР, М., 1952, нап. 3.
3 Еплъ: М. Горький. О литературе, М., 1955, нап. 54. 267 насып хъуэпсапIэхэмрэ зи нэгу итха Дахэнагъуэ… ПхужымыIэну къулайщ ди словеснэ культурэр.
Нэр здынэплъыс иужьрей лIэщIыгъуэхэм къриубыдэу адыгэхэм зэрагъэпэщащ езыхэм я историем и кIуэцIкIэ мыхьэнэ зиIа Iуэхугъуэшхуэхэр пхыкIауэ къэзыIуэтэж тхыгъэхэр. Мифологиемрэ фантастикэмрэ кIуэ пэтми нэхъ мащIэ хъууэрэ абыхэм я увыпIэр реальнэ классовэ зэхущытыкIэмрэ езы лъэпкъыр хамэщI къарухэм щыхъумэжынымрэ зыхэпща тхыгъэхэм яубыд. I лIэщIыгъуэм къыщыщIэдзауэ Андемыркъанрэ абы и антипод Беслъэней пцIапцIэмрэ; Сэтэней и моральнэ авторитетыр физическэ къарууэ зыхэлъ Лашын; мыдэкIэ укъэIэбэмэ, зэманыщIэм и акъылымрэ псалъэ дыгъэлымрэ адэ хуэхъуа Къэзанокъуэр; ауэрэ нэхъ гъунэгъу хъухукIэ джатэрыбзэ макъым гур зэригъэшхыу пхъашэу къызыхэIукI историческэ уэрэдыжьхэмрэ хъыбарыжьхэмрэ; а псоми къадэкIуэу зи гуузагърэ зи дахагъкIэ дуней псом щыцIэрыIуэну зыхуэфащэ лирическэ гъыбзэхэмрэ уэрэдхэмрэ – жыпIэ хъунущ революцэм иужькIэ тхыбзэ зыгъуэта литературэ тIощIымрэ тхумрэ апхуэдиз къулеягъ зи щIыб дэлъ куэд яхэмыту.
Ауэ IуэрыIуатэм сыт хуэдиз имыкъулеягъми абы и закъуэкъым ди нобэрей литературэр зытебэгъукIар. IуэрыIуатэ щIэдзапIэмрэ тхыгъэ щIэдзапIэмрэ ди словесностым и деж щызэхыхьэжыну куэд лъандэрэ зэхуокъу. Просветительско-щхьэхуитыныгъэ бэнэныгъэм къилъхуа культурэр Урысей империем пыщIа народхэм я деж хуабжьу щыхэзыгъэхъуа епщыкIубгъуанэ лIэщIыгъуэм дэри вагъуэ зэшиблым хуэдэу лыду цIэ зыбжанэ къытхуигъэнащ. А цIэхэр илъэсищэ блэкIам куууэ пхрыкIыу ди тхыгъэ культурэм езым и тхыдэр, мыин дыдэми, зэриIэжам щыхьэт нэрылъагъу тохъуэ.
1812 гъэм зи историческэ зэхэщIыкIыр лъагэу къиIэтар урысхэм я закъуэкъым. Россием епха дэтхэнэ зы цIыху лъэпкъми я гъащIэм а гъэмрэ иужькIэ абы нэхъ къилъхуа историческэ зэщIэхъееныгъэ инхэмрэ джэрпэджэжым хуэдэу къыщыIуащ. ЕтIуанэ лъэныкъуэкIэ, Урысейм езым и политико-стратегическэ мурадхэмрэ и экономикэм и фейдэхэмрэ зыIэригъэхьэу зригъэбыдылIэжын щхьэкIэ къэрал гъунапкъэхэр, абы Кавказри къыдэкIуэу, кIуэ пэтми и дамэ щIагъ зэрыщIигъэзэгъэным хущIокъу. Урыс правительствэм езым и щхьэхуещэ мурадхэр сыт хуэдэ IэмалкIэ пхимыгъэкIами, а Iуэхугъуэм къишащ алъандэрэ зэпэжыжьа народ зэхуэмыдэхэм я гъащIэр сыт хуэдэ лъэныкъуэкIи гъунэгъуу зэшэлIэныр. Официальнэ правительствэмрэ буржуазно-крепостническэ обществэмрэ я фейдэ хэлъу я гугъэурэ зэхащIыхьа Iуэхугъуэхэм иужькIэ кърикIуа «хьэлэбэлыкъ» псори езыхэм «гъуэгу захуэ» трагъэувэжыфыну Iэмал ягъуэтакъым. Зы вагъэмбэкъу хуэдиз фIэкIа мыхъу кIэнауэм Тэрч щыдэбутIыпщхьэкIэ ар пхуэубыдыжын?! Дауи щрырети, зызыужьу щIэзыдза урыс капитализмэм и фIыщIэкIэ адыгэхэр, адрей лъэпкъ цIыкIухэми хуэдэу, Урысейм и экономикэми и общественнэ гъащIэми нэхъри куууэ хэша хъуащ. А гъунэгъу зэхуэхъуныгъэм муслъымэн диным и шыпсыранэм игъэундэрэщхъуауэ щыта культурэр къигъэушыжащ, ауэ япэм зэрыщытам хуэмыдэу, атIэ социальнэ къару нэхъыбэ хэлъу.
ЕпщыкIубгъуанэ лIэщIыгъуэм ипэм къыщыщIэдзауэ Урысейм щекIуэкI общественнэ зэщIэхъееныгъэр къэзыIэтари япэкIэ зыгъэкIуэтари дворян революционерхэрщ. «Дворянхэм, – итхащ Лениным, декабристхэм папщIэкIэ Герцен жиIа псалъэхэр къигъэсэбэпурэ, – Урысейм «къратащ Бирочхэмрэ Аракчеевхэмрэ» – абы къадэкIуэу ефэ-ешхэрэ куэзыр джэгунрэ фIэкIа къулыкъу зимыIэ «офицер чэфхэр гъунапкъэншэу…» «Мис абыхэм къадэкIуэу, –
итхащ Герцен, – заужьащ декабрым и 14-м и цIыхухэм, Ромулрэ Ремрэ 1 хуэдэу дыгъужьышэ изыфа лIыхъужь бжыхьым. Ахэр зи щхьэм къыщыщIэ-
1 Ромулрэ Ремрэ – Рим и легендарнэ къызэгъэпэщакIуэхэщ, мифологием зэрыжиIэмкIэ, тIури зы дыгъужь анэм шэкIэ ипIащ. 268
дзауэ зи лъакъуэм нэсыху жыр зэфэзэщкIэ зэщIэIулIа батыр гуэрхэт, езыхэр зэрыхэкIуэдэнур хьэкъыу япхыкIауэ утыкум ихьат, щIэблэ къэхъухэр гъащIэщIэм хуэгъэушын, пщылIыгъэмрэ щхьэзэрыфIэчыгъуэмрэ халъхуа сабийр ягъэкъэбзэн щхьэкIэ» 1.
Гу лъумытэнкIэ Iэмал иIэкъым декабристхэм я пщэдджыжь акъужьым щIэту къару зыгъуэта щIэблэхэм адыгэкъуэ зэрахэтам, Пушкиныр зи къызэгъэпэщакIуэу щыта дворянскэ культурэ пэрытым и курыкупсэм Нэгумэ Шорэ хэпщIауэ зэрыщытам 2. Мыбдежым дэ дыкъыщытеувыIэфынукъым зи гугъу тщIа лъэхъэнэм къриубыдэу адыгэ культурэмрэ урыс культурэмрэ зэпыщIэныгъэ гъунэгъуу я кум дэлъа псори IупщIу къэзыгъэлъэгъуэж щапхъэбэхэм. А Iуэхугъуэм теухуауэ иужьрей зэманым лэжьыгъэ зыбжанэ къыдэкIащ 3. Ауэ мы зыр гурыIуэгъуэщ: лIэщIыгъуэ блэкIам и япэ илъэсипщIхэм къыщыщIэдзауэ къэбэрдей культурэм езы народыр зыхыхьа общерусскэ историко-культурэ процессым хэмыту зиужьынкIэ хъуакъым. А Iуэхугъуэр ирибубзыхуну сыт хуэдиз щапхъэ щымыIэми, ахэр зэми куэдщ, языныкъуэхэми мащIэщ, икIи, мыхьэнэшхуэ яIэ пэтми, гурыщхъуэ зыхэмылъыж тегъэщIапIэу щыIэр абыхэм я закъуэкъым. Маркс жиIэгъащ: греческэ родым къыкIуэцIрыплъу ирокез уолъагъу, – жиIэри 4. Псом я дежкIи наIуэщ генеалогическэкIи, зыщыпсэу щIыпIэкIи, культурно-экономическэрэ сатурэ я лъэныкъуэкIи грекхэмрэ ирокезхэмрэ зэикI зэгъунэгъуу зэрыщымытар. Зэгъунэгъуу щымыт народхэр езыхэр зэрымыщIэми, я экономикэ псэукIэми, я гъащIэм и зэхэлъыкIэми хьэл нэхъыщхьэ яIэхэр щызэщхь щыIэщ. Базис зэщхьхэм надстройкэ зэщхь къагъэщIыж, материальнэ псэукIэ зэщхьхэм идеологие зэщхь яIэнкIэ мэхъу; Некрасовыр дунейм тетами темытами ПащIэ Бэчмырзэ ищIэнкIи имыщIэнкIи хъуащ, ауэ абы щхьэкIэ къэнакъым япэрейм урыс мэкъумэшыщIэхэм я гъащIэр къызэригъэлъэгъуэжа хьэлым щытехьэ щыIэу иужьрейм адыгэ мэкъумэшыщIэхэм я псэукIэр итхыжын, ар апхуэдэу хъункIэ щIэхъуари а мэкъумэшыщIэ лъэпкъыгъуитIым ятелъа бэлыхьхэр зыкъомкIэ зэщхьу зэрыщытарщ, зы лъабжьэ зиIэ жыгым зэрытетым хуэдэу лъабжьэ зэщхь зэраIэрщ, армыхъум Бэчмырзэрэ Некрасовымрэ зэбгъэдэсу зы Iуэхугъуэм зэдытетхыхьауэ аркъым. НародитIым я историческэ гъуэгуанэхэр куэд щIауэ зэгуэухуэнауэ щекIуэкIкIэ, абыхэм я гъащIэм увыпIэшхуэ щызыгъуэта къэхъукъащIэхэр я зэхуэдэу щытащ, а Iуэху зэхуэдэхэр художественнэ творчествэмкIэми (IуэрыIуатэри абы хиубыдэу) публицистикэмкIэми щхьэж езыр зэрыкъулей Iэмалхэр берычэту къагъэсэбэпурэ яIэ къарум елъытауэ лъэпкъитIми къагъэлъэгъуэжащ.
Народым и гум щызэтрихьа гугъапIэхэмрэ абы и гъащIэр зыхуэныкъуэ-зыхущыщIэхэмкIэ гъунэжу гъэнщIа цIыху губзыгъэ щхьэхуэхэм къыдагъэлъагъу езыхэм я зэрыцIыхуныгъэ дыдэри зыгъэхуабэр а народитIым я зэхуэдэ жьэгу пащхьэр ару зэрыщытыр. Апхуэдэ егупсысыкIэм щапхъэ куэд къыхуэпхьурэ и лъабжьэр бгъэбыдэ хъунущ, ауэ ищхьэкIэ зэрыжытIащи, цIыхушхуэ щхьэхуэхэр щхьэжьэрылIыкIуэкIэ зэбгъэдыхьами зэбгъэдэмыхьами, а щапхъэхэр абы нэхъыби нэхъ мащIи ищIынукъым. Псоми ящIэ Ленин В. И. Энгельс Ф. зыхуигъэзэн Iуэху фIэкIа имыIэу абы и деж кIуауэ зэрыщытар, ауэ а зэIущIэныгъэр къэмыхъуа щхьэкIэ къэнакъым Марксрэ Энгельсрэ къаIэта ныпыр Лениным мелуан Iэ лъэщкIэ иубыду цIыхубэм я хъуэпсапIэ текIуэныгъэм нихьэсын.
1 Еплъ: В. И. Ленин. Сочиненэхэр, т. 18, нап. 9.
2 Дигу къэдгъэкIыжынщ 1825 гъэм Шорэ илъэс 24-рэ хъууэ зэрыщытар, ар зи писыра 1-нэ Волжскэ къэзак полкым декабрьскэ восстанэр зи нэгу щIэкIа цIыху куэд зэрыхэтар. (Еплъ: И. Тресков. Творческое содружество. Н., 1956. нап. 64.
2 Псалъэм папщIэ, еплъ: Х. Теунов. Литература и писатели Кабарды. Авторизованный перевод с кабардинского. Н., 1955; И. Тресков, ещанэ сноскэм зи цIэ итIуа и тхылъыр. Сборник статей о кабардинской литературе. Н., 1957, нэгъуэщIхэри.
3 Еплъ: К. Маркс, Ф. Энгельс. Сочиненэхэр, т. 16, ч. 1, нап. 80. 269 Абы ещхьыркъабзэу Шорэрэ Пушкинымрэ, Шорэрэ Лермонтовымрэ зэхуэмызауэ щытами, абы щхьэкIэ къэнэнутэкъым Шорэ абыхэм я культурэ пэрытым къыщIэтэджэн, сыт щхьэкIэ жыпIэмэ ахэр зы зэман псэуащ, Iуэхугъуэ зэщхьхэми зыкъомкIи хэтэджыкIащ. Белинскэм зыщIыпIэ деж щетх творчествэм бгъэдэт зы цIыхур адрейм зэрыдэIэпыкъур а тIум зызэпащIэжу аркъым, жеIэри. А дэIэпыкъуныгъэр къызэрынахуэр уафэгум ит дыгъэм щIым хэлъ къарухэр къызэригъэушым хуэдэущ: щIым сыт хуэдиз къэкIыгъэ къытемыкIами, абы удз хэткъым и теплъэкIэ дыгъэ нэбзийм ещхьу.
Абы къыхэкIкIэ гу лъытэн хуейщ урыс классическэ поэзиер ди усакIуэхэм къазэрыдэIэпыкъуа гъуэгухэр къыпхуэмыцIыхужын хуэдизу зыуцIырхъ зэрыщыIэм. Псалъэм папщIэ, Пушкиным и зы поэмэ гуэрым Бытырбыху Урысейр Европэм зэрыдэплъ щхьэгъубжэу къыщилъытам, ЩоджэнцIыкIу Алий абы зыкъыкIэригъэхуакъым: ди усакIуэми жеIэ Кавказыр Востокым революционнэ дыгъэр зэрытепсэ щхьэгъубжэщ, жеIэри. Е, етIуанэу, Пушкиным шэрджэсхэр (адыгэхэр) зэрышууейр фIыуэ итхыжати, ар ди усакIуэхэм къадэIэпыкъуащ Къамбот шым тесу зэрыщIэпхъуэфар фIыуэ къыдигъэлъагъужынымкIэ.
Е ещанэ щапхъэу къэпхьмэ, нэгъуэщI зыгуэрми итхынкIи хъунущ Алий къызэрищIар Маяковскэм еджэурэщ, жиIэу.
Ауэ, Пушкиным и инагъыр аркъудеи умыгъэулъийуэ, жыпIэ хъунущ адыгэш тесыкIэри адыгэ хабзэри урыс усакIуэшхуэм нэхърэ мынэхъыкIэу ЩоджэнцIыкIу Алий ищIэу щытауэ, Пушкиныр Алий къыщыдэIэпыкъуар мы пунктыр армырауэ: ещхьыркъабзэу ЩоджэнцIыкIум пцIы хэмылъу иIагъэнщ Кавказыр Бытырбыху нэхърэ мынэхъ цIыкIу щхьэгъубжэу зэрыщытыр къызэрилъагъун поэтическэ къарурэ поэтическэ набдзэгубдзаплъагърэ. Ещанэ щапхъэм и гугъу пщIыуэ щытмэ, къыжыIэн хуейщ а Iуэхугъуэр япэ дыдэ къэзыIэтар Маяковскэр армырауэ, езы советскэ усакIуэшхуэр усакIуэмрэ обществэмрэ я зэхущытыкIэр пэжу къыгурыIуэнымкIэ Пушкинми, Лермонтовми, Некрасовми ечэнджэщыжауэ, а Iуэхугъуэр епщыкIубгъуанэ илъэсищэм и кIуэцIкIэ Рылеевымрэ декабристхэмрэ я деж къыщегъэжьауэ урыс гражданскэ поэзием Iуэхугъуэ нэхъыщхьэ дыдэхэм ящыщу къилъытэу щытауэ, Маяковскэм а Iуэхугъуэр советскэ лъэхъэнэм къызэрекIуэкIым хуэдэу зэпкърихыжа къудейуэ.
Абы къегъэлъагъуэ творческэ дэIэпыкъуныгъэр икъукIэ гъэтыншауэ къызыгурыIуэ цIыху зэрыщыIэр. Апхуэдэхэм къазэрыщыхъумкIэ, урыс классикхэм я образым иту мелыIыч зырызыхэ ди усакIуэхэм я дамащхьэм тесщ, къалэмыр «зыдэмыкIуапхъэкIэ» ямыгъакIуэу езы классикхэм я лъэужьым тету ирагъэгъажэу. Ди жагъуэ зэрыхъущи, апхуэдэ Iуэхур гъащIэми, абы къыхапIыкIа усакIуэхэм я дежи тIэкIунитIэкIэ нэхъ гугъусыгъуу щокIуэкI. Псоми ящIэ КIыщокъуэ Алим и лирическэ геройр гъащIэм щIэбэгрэ щIэмыбэгрэ, ар пIащIэу, фIыгъуэм хуэнэпсейуэ, нобэ нэхърэ пщэдей махуэр нэхъ дахэж ищIыну хущIэкъурэ хущIэмыкъурэ. Ещхьыркъабзэу хэIущIыIущ Лермонтовым и Мцыри щIалэ цIыкIур, гъащIэмрэ бэнэныгъэмрэ я курыкупсэм зыхидзэн щхьэкIэ, и бгъэм псыуэ сыт хуэдиз тепкIами пхуэмыгъэункIыфIыжыну къыщызэщIэна мафIэм монастырь бэмпIэгъуэм къыщIишу дунейм къызэрытришар.
КIыщокъуэм и лирическэ шумрэ а лъэсу щIэпхъуэжа щIалэ цIыкIумрэ гъащIэм, бэнэныгъэм хуаIэ щIэбэгыкIэр зыкъомкIэ зэмыщхьу пIэрэ? АтIэ дэнэ ди деж Лермонтовым шыхулъагъуэм и гугъу щищIыжыр, е шууэ и ныбжьэгъум и пыIэр къыфIихьыну щыщIэпхъуэр, е врачым деж кIуэуэ и гур хуабжьу къыщIеуэ щхьэусыгъуэр щыхуиIуатэр? Абы щхьэкIэ къэмынэу языныкъуэхэм жаIэнкIэ хъунущ: «сыт щхьэкIэ, Печориныр шым тесакъэ? Бэлэ къытрихыжыну Казбич щыкIэлъыщIэпхъуар-щэ? Печориныр гум щимысым, лъэсу къыщимыкIухьым, унэм щыщIэмысым шым тесащ, ар щыхьэт тохъуэ КIыщокъуэм и лирическэ шур Лермонтовым «къызэрытриудам», нэгъуэщI зыгуэрым: шэч хэлъыжкъым Батыр Гоголым «къызэрыфIидыгъуамкIэ», ещанэм щыгъуэ «Вагъуэр» 270
Востокым щыщ усакIуэ гуэрым куэзыр дэджэгурэ пэт игъэбэлэрыгъри, и жыпым кърилъхьэщ абыи… макIуэ мэлъей… «къыфIигъэбзэхащ». Советскэ литературоведением куэд щIауэ зэхигъэкIащ, иджыри зэхегъэкI Н. Тихоновыр Лермонтовым зэрещхь щIыкIэр, Пушкиным зы лъэныкъуэ гуэркIэ ижь къыщIимыхуауэ усакIуэ куэд зэрыдимыIэр, Твардовскэри, Исаковскэри, Маяковскэри Некрасовым и деж зэрыщеджа щIыкIэ-хэр. Ауэ ахэр зэращIыр япэ щIыкIэ псалъэ зэщхь къагъуэтурэкъым, атIэ я поэтическэ гупсысэкIэмрэ идеал ягъэувхэмрэ зэрызэбгъэдыхьэ щIыкIэр къахутэурэщ, психологическэ зэпкърыхыкIэ я образхэм зэрыратымкIэщ, япэ ит поэтхэм зэманыр темыкIуэфауэ къащIэна хьэлхэр иужь ит усакIуэхэм зэрызыхалъхьэ щIыкIэр къагъуэтыжурэщ. Адрей псалъэхэр, зэгъэпщэныгъэхэр, усэ сатырхэр зэрызэтехуэ щIыкIэр, строфикэр зэрызэхуэдэр, н.къ. узыгъэгъуащэ къэблэмэуэ къыщIэкIынкIэ хъунущ, псом хуэмыдэу зэбгъапщэ тхакIуэхэр лъэпкъыбзэ зэхуэмыдэкIэ щытхэм деж. Ар дэнэ къэна, В. Маяковскэмрэ С. Кирсановымрэ зэрытхэ бзэхэр щыгъэтауэ, я усэ сатырхэр зэратх щIыкIэри зэщхьщ, езы Кирсановым Маяковскэм и гъукIэгъэсэну зебжыж, ауэ Кирсановым нэхърэ Маяковскэм нэхъ емыщхь усакIуэ цIэрыIуэхэм куэд яхэткъым.
Иджырей къэбэрдей литературэр къыщежьэм поэтическэ теплъэгъуэр къебэкIыу зэриIами, а теплъэгъуэр адрейхэм елъытауэ нобэ нэхъ мащIэ зэрымыхъуами зыми шэч къытрихьэркъым 1. ГъэщIэгъуэнщ Урысейм критическэ реализмэр апхуэдэ дыдэу къызэрыщежьар. Народнострэ национальнэ хьэлрэ литературэм хапщэну декабристхэм къащыдежьэу екIуэкIа бэнэныгъэм икIэм-икIэжым зыпыщIауэ щытар зы къалэнщ: народым щхьэхуитыныгъэр къихьынымкIэ дэIэпыкъунырщ. Ауэ национальнэ литературэр нэсауэ народнэ хъун папщIэ декабристхэм къагъэувыр зэман блэкIам и фэеплъхэр мыужьыхыжыну зыхэпща IуэрыIуатэр джын къалэнщ. О. Сомовым 2 итхыгъащ «IуэрыIуатэр народым и хьэлхэр, хабзэхэр, и псэукIэр жьэкIэ къэзыIуэтэжыф сурэтщ», – жиIэри 3.
А зэман дыдэм деж ирихьэлIэу А. С. Пушкиным езым и хэкум и IуэрыIуатэри нэгъуэщI народхэм жьэкIэ къаIуэтэж поэтическэ тхыдэхэри наIуэу зыпкърыгъэзэгъауэ романтическэ поэмэхэр етх. Пушкиным и южнэ поэ-мэхэр, псом хуэмыдэу «Цыджанхэр», критическэ реализмэм и бжэщхьэIуу мэув.
Декабристхэмрэ Пушкинымрэ зы лъэныкъуэкIэ, Нэгумэ Шорэрэ абы пыщIа цIыхухэмрэ нэгъуэщI лъэныкъуэкIэ щхьэж и народым зэрахущIэбэныж
идеалхэр зэтехуэу къыщIокI. Декабристхэмрэ Пушкинымрэ IуэрыIуатэр народ гъащIэм и гъуджэу къалъытамэ, Нэгумэ Шорэ а IуэрыIуатэ дыдэм фIэкI
нэгъуэщI тегъэщIапIэ имыIэу и лъэпкъым и историер итхыжыну хущIокъу.
Абы ещхьыркъабзэу лIэщIыгъуэ блэкIам и илъэс хыщIхэм къыщыщIэдзауэ урыс фольклористикэм хуабжьу зиужьмэ, ХьэтIохъущокъуэ Къазий и гупым Л. Г. Лопатинскэри яхэту адыгэ IуэрыIуатэм и япэ тхыгъэхэр дунейм къытрагъэхьэ, ар сыт хуэдэ къытехьэкIэу мыхъуми. Ардыдэм хэту бзэм и грамматическэ хабзэхэмрэ и лексикэмрэ научнэ сферэм хохьэ Лопатинскэм и хьэрычэткIэ.
Ауэ ди просветителхэм я Iуэхур тIукIэ нэхъ гугъуехьт, цензурэр гугъут, ауэ цензурэ къыщIызэбгъэпэщын тхыгъэ уимыIэну нэхъ гугъужт. IуэрыIуатэ къулейр зыпкърылъ бгырысхэм я уэрэдхэмрэ хъыбарыжьхэмрэ къуэ кIуэцI куухэм къыдэIукIыфын щхьэкIэ шакъэр, къалэмыр, тхылъымпIэр – щIэныгъэм а и Iэщэ пэрытхэр – зэшэлIауэ зы щIын хуейт, бзэр къэкIуэну лIэщIыгъуэхэмрэ щIэблэхэмрэ зэхаха зэрыхъун Iэмал къэгупсысын хуейт. Народу щыIэм я къэушыгъуэ лъэхъэнэм уи щхьэзакъуэу упсэуж хъунутэкъым, ар къызыгурыIуэ 1 Пэжщ, Теунэ Хьэчим зыщIыпIэ къыздыщыпсалъэм прозэмрэ критикэмрэ иужьрей зэманым бжьыпэр яубыда хуэдэу жиIэгъащ, ауэ ар Теунэр зыгуэрым еныкъуэкъуныгъэм къыхэкIыу тIэкIу щIигъэлъэIуауэ къэплъытэ хъун тфIощI.
2 Декабристхэм ягухьэу щыта критикщ.
3 Еплъ: О. Сомов. О романтической поэзии. СПб., 1823, нап. 57. 271 цIыхухэм тхыгъэбзи зэхалъхьэфынут икIи мызэ-мытIэу зэхалъхьат, арщхьэкIэ бгыр джэдыкIэкIэ пхуэкъутэнт, лагъым щIэплъхьэу къыумыгъауэу.
Апхуэдэ дыдэу Урысейм щыIа пащтыхь самодержавиемрэ буржуазнокрепостническэ обществэмрэ 1917 гъэм къэуа лагъымым зэхигъэщэщащ, абы и къутахуэхэр зыхуэфащэ мащэм ирадзэжа нэужь, Российскэ империем и лъабжьэмрэ лъэпкъ къэс езым яIэжу щыта пщылIыгъуэм и лъабжьэмрэ дэнэ лъэныкъуэкIи къыщыщыхатхъа нэужь, бгырысхэм бзэр тхьэкIумэкIэ зэхах къудей мыхъуу, нэкIэ щалъагъуну зэманри къэсащ.
ИщхьэкIэ зэрыщыжытIащи, ди литературэм советскэ властым и япэ илъэсхэм теплъэгъуэу иIэр поэзиерщ, сыт щхьэкIэ жыпIэм ар икIэщIыпIэкIэ зэпхыжа ди IуэрыIуатэми езым и ехъулIэныгъэ нэхъ дахэ дыдэхэр къызэрытлъигъэIэсыжар а жанр дыдэм итущ. НэгъуэщI лъэныкъуэкIэ, гъащIэм псынщIэ дыдэу зыщихъуэж лъэхъэнэхэм жанр иныр гъэIэкIуэлъэкIуэгъуейщ, нобэ къэхъуар пщэдей щумылъагъужкIэ, дыгъуасэрейм укIэлъыплъыжыну щыпхущIэмыхьэкIэ, къэхъу псори нэ жанкIэ къэбубыдурэ умыIуэтэжыну Iэмал щимыIэкIэ, усэ теплъэгъуэм и жанр зэхуэмыдэхэр Iуэхум нэхъ йозэгъ. А псоми хэплъхьэж хъунущ литературэр езыр къэзыгупсысыжа народми тхыдэ и лъэныкъуэкIэ укIэлъыплъыжым и тхьэкIумэр усэ макъамэм нэхъ зэресар.
Октябрьскэ революцэм игъэкIуэдащ ди народыр искусствэм езымыгъэкIуалIэу щыта хьэсэпэхъумэ псори. Зи материальнэ псэукIэр езым игъэбэгъуэжыну хуит хъуа цIыхубэм я искусствэри гъащIэм дэгъэгъащ. Лениныр зи пашэ Коммунистическэ партымрэ советскэ властымрэ экономическэ зэкъуэ-тыныгъэ къэхъуам екIу культурнэ революцэр къызэрагъэпэщащ. 1923 гъэм Къэбэрдейм и тхыгъэр дунейм къытехьащ. Илъэсищэ куэдкIэ адрей народхэм къакIэрыхуа лъэпкъ цIыкIухэу зи тхыгъэ зимыIэжхэр художественнэ эстетическэ гъэсэныгъэм хуэбунэтIын ипэкIэ абыхэм нэгъуэщI мыхъуми я унэцIэ ятхыжыфу егъэсэн хуейт. Мис абы къыхэкIкIэ къэбэрдей алфавитыр дэ ди дежкIэ культурнэ революцэм и къыщIэдзапIэ дыдэу къэплъытэ хъунущ. А гъэ дыдэм къыщыщIэдзауэ япэ илъэситI-щым хьэрып хъэтIкIэ традзэу щыта газетхэр латин хьэрфкIэ къыдокI, адыгэбзэ тхыгъэр цIыхубэм я деж хэIущIыIу щохъури, абы лъабжьэ быдэ егъуэт. 1925 гъэм къыщыщIэдзауэ периодическэ печатым зэпымыууэ къытохуэ адыгэ усакIуэхэм адыгэбзэкIэ ятха адыгэ усэхэр. ИужькIэ бэгъуа поэзием псырэ дыгъэрэ пэрыхьэту япэ дыдэ щылъэIэсар а зэманырауэ жыпIэ хъунущ. Ауэ поэзием иджыри зи псэлъэгъуэ нэмыса сабий цIынэм хуэдэу щхьэ
пцIапцIэшхуэ иIэт: ар къалъхуа къудейуэ арат. Пэжщ, зэзэмызэ абы лIы макъ къыхохуэ. Апхуэдэр къыщыхъур ПащIэ Бэчмырзэ зи пашэ усакIуэ нэхъыжь гупыр гъащIэм къыдэгъуэгурыкIуа нартхэм, Андемыркъан, Дамэлей хуэдэхэм щепсалъэм дежщ. ИкIэм-икIэжым, дунеижьымрэ дунеищIэмрэ щызэзауэм а гупым я кум узыншэу къыдэкIа ЩоджэнцIыкIу Алий зыкъыхуагъазэ: «Зэманым екIур лIыфIщ, жыхуаIэр арщ, щIалэфI, еуэ, гъуэгу махуэ, ауэ дызыщумыгъэгъупщэ», – жаIэри. А щIыкIэм тету, Алий эстафетэр къыIэрыхьащ… Ауэ къэбэрдей усакIуэхэм народ псоми я гъусэу тхэкIэ зрагъэщIа къудейтэкъым –
цIыхубэм илъэс минитI лъандэрэ ху жылэм хуэдэу яхъумэурэ икIи хагъахъуэурэ зэрагъэпэща культурнэ къулеягъэхэм ахэр езыхэм я IэщIагъэм теухуауэ еджэну хуит хъуат, а еджэныгъэр зэрекIуэкIын хуей гъуэгухэри зэIухауэ я пащхьэм къихутащ. А гъуэгум тетурэ (Ленинский учебный городок, рабфак,
курс зэмылIэужьыгъуэхэр, Москва, Ленинград, Ростов щеджэныгъэр), литературэщIэ, поэзиещIэ къызэзыгъэпэщ щIалэгъуалэм лъэныкъуэ псомкIи зэщIэузэдауэ (политикэкIэ, философиекIэ, эстетикэкIэ) национальнэ теплъэгъуэ (адыгэ теплъэгъуэ) зиIэ социалистическэ литературэр къызэрагъэпэщыну щIадзэ. Мыбдежым зэрыщыжытIэм хуэдэу а Iуэхугъуэр тыншу екIуэкIакъым. Зы лъэныкъуэкIэ, усакIуэ щхьэхуэхэм я идейно-политическэ гупсысэкIэр тэ- 272
мэма щхьэкIэ абы къикIыркъым усакIуэ псоми эмоционально-художественнэ хьэрычэт зыхэлъ гупсысэкIэ яIауэ. Художественнэ гупсысэкIэр къызэбэкI цIыхум, зэрыхэIущIыIущи, художественнэ мыхьэнэ зиIэ произведение итхыфынущ. Идеер пэжу къызыгурыIуэ псоми художественнэ произведение ятхыфыркъым, Исаковскэм зэрыжиIэм хуэдэу, «усэ стхащэрэт» жыхуэпIэ къудеймкIэ зэфIэкIыркъым усэ тхыныр, ардыдэрщ идее пцIанэр искусствэм щIыхамыгъэхьэри. А Iуэхугъуэр къэбэрдей поэзием епшалIэу щытмэ, нэрылъагъу мэхъу блэкIа зэманхэм художественнэцIэр зи натIэм тедзауэ печатым къытехуа усэ псори зэрымыхудожественнар, а щхьэусыгъуэ дыдэм къыхэкIкIи апхуэдэхэр поэзие нэсым и адрыщIкIэ къызэрынар.
ЕтIуанэ лъэныкъуэкIэ, тIощI гъэхэм щыгъуэ тхакIуэхэр зы гупу зэшэлIауэ щытакъым, зэхуэсурэ я творчествэм епха Iуэхугъуэхэр яубзыху я хабзакъым.
1930–1931 гъэхэм къыщыщIэдзауэ тхакIуэхэм нэхъ зыкъаужь. Къэбэрдей-Балъкъэрым езым и Пролетарскэ тхакIуэхэм я Ассоциацие (АПП) къызэрагъэпэщыж. Пролетарскэ тхакIуэхэм я Российскэ Ассоциацием (РАПП), Пролетарскэ тхакIуэхэм я Северо-Кавказскэ Ассоциацием (), «Правда» газетым къыбгъэдэкIыурэ, тхакIуэ щхьэхуэхэр, я щхьэ къахуэкIуэжми щхьэусыгъуэкIэрэ къакIуэми, Къэбэрдей-Балъкъэрым и литературэр къэIэтыным дэIэпыкъун мурадкIэ лIыкIуэ зэмылIэужьыгъуэхэр къокIуэ. Езы республикэм и партийнэ унафэщIхэми литературэм гулъытэ нэхъыбэ хуащIу щIадзэ.
Илъэс щэщIхэм я пэщIэдзэ дыдэм къыдэкIыу щыта газетхэмрэ нэгъуэщI тхыгъэ щхьэхуэхэмрэ уахэплъэмэ, наIуэ мэхъу хозяйственнэ ухуэныгъэмкIэ бжьыпэр зыубыда Къэбэрдей-Балъкъэрыр литературэ IэнатIэмкIэ къыкIэрыхуу зэрыщытар. Абы щхьэусыгъуэ нэхъ ин дыдэ хуохъур литературно-техническэ Iэзагъыр тхэну зи нэ къикI щIалэгъуалэм зэрыхуримыкъур, литературэм и унафэщIу зыкъэзылъытэж лIы зырызхэми социалистическэ искусствэм зэрызиужьын хуей хабзэхэр нэсу къазэрыгурымыIуэр. А щхьэусыгъуэ дыдэхэм мызэ-мытIэу усакIуэ щIалэхэр ягъэлъэпэрапэрт, сыт хуэдэ темэ къащтэми, ахэр чэнжу, нэрымыубыд-Iэрымыубыду икъухьауэ фIэкIа Iуэхугъуэ пыухыкIа гуэрым куууэ, зэщIэкъуауэ, пхыкIыу тепсэлъыхьыну яхузэфIэкIыртэкъым. КIэщIу жыпIэмэ, зилърэ зилкIэ зэщыкъуауэ гъэнщIа художественнэ образыр тхыгъэм и купщIэм и купщIэжу зэрыщытыр ящIэртэкъым, а яхуримыкъу Iэзагъыр пэрыхьэту зи куэд классикхэм я деж зэрыщеджэн хуей методри усакIуэ щIалэхэм я нэхъыбэм къагурыIуэртэкъым. Зэзэмызэ мыпхуэдэ щIалагъэ макъ къыщыIу щыIэт: Сосрыкъуэ и джанэ зэфIэтхъар зэрытщыгъар куэдщ, ар зыщытхыу тхыдэм и мащэм иддзэжын хуейщ, дэ ди пролетарскэ культурэр нэгъуэщI лъэпкъ къытхэмыхьэу ди закъуэ акъылрэ къарукIэ дыухуэжын хуейщ. Е мыпхуэдэ «пролетарскэ къабзагъ»: тхэну къыщIэзыдзэ щIалэгъуалэм Л. Толстой е Лермонтовым я деж тхэкIэ щызэгъащIэ жыпIэу уеущие хъунукъым, сыт щхьэкIэ жыпIэмэ ахэр ди идеологием къезэгъыркъыми!» Абы и пIэкIэ нэхъ зызыгъэIущыIуэ критикхэм нэгъуэщI къагъэувырт: уэ, тIасэ цIыкIу, утхэну уи гугъэмэ, Маркс мы и псалъэ зэIэпаххэр уи гум быдэу иубыдэ: цIыхум и гупсысэр аракъым и псэукIэр къызэзыгъэпэщыр, атIэ абы и гупсысэр къызэзыгъэпэщыр и общественнэ псэукIэрщ. Уи тхыгъэм хэт цIыхухэм я хьэлыр щыбгъэтэмэмым деж, ахэр типаж щыпщIым деж а псалъэхэр зыщыумыгъэгъупщэ. А Iуэхугъуэм и лъабжьэр къызыщыкIар къэбэрдеищIтэкъым. А «уэрэдыр» къыхэзыдзэр советскэ урыс литературэшхуэр социалистическэ реализмэм и гъуэгум щытехьэ зэманым лъэныкъуэкIэ дэзышэхыну зи мурадхэм ящыщт. РАПП-м и теоретик зыкъомым 1931 гъэм «диаматыр литературэм и творческэ методу къэувын хуейщ» жаIэри яутIыпщащ. А лозунгыр зи тхыгъэхэм хэзыпщэну хущIэкъуа зыбжанэм я Iуэхур «пиф» хъуащ 1.
1 Къэбэрдей тхылъеджакIуэхэр фIыуэ зыщыгъуазэ Ю. Н. Либединскэм и роман «ЛIыхъужьыр къызэралъхуар» жыхуиIэри абы хэту. 273 Къэбэрдей литературэм и зыужьыкIэр советскэ литературэ иным къыгуэпх хъунукъым, иужьрейр социалистическэ реализмэм и гъуэгу теша хъун папщIэ екIуэкIа бэнэныгъэ гугъусыгъур ди дежи джэрпэджэж макъыу къыщыIуу щытащ. А лъэхъэнэ пасэм поэтическэ жанрым зезытахэм ящыщу зи лъэужь ди литературэм къыхэзынэжар мащIэщ.
ЩэщI гъэхэм я кIэухым деж литературэм къыхыхьащ абы адэкIэ кIуапIэ зимыIэж усакIуэ гуп дыгъэл. Я къегъэжьэкIэмкIэ абыхэм къанэ щIагъуэ щымыIэу щхьэж езым и псалъэ шэрыуэ поэзием щыжаIэфынут. Ар къагъэлъагъуэ, псалъэм щхьэкIэ, автор зэхуэмыдэхэм къащIэна усэ куэдым. ИкъукIэ мыхьэнэшхуэ зиIэ икIи гуапагъ куэд зыпылъ Iуэхугъуэ ялэжьынт, ди критикхэмрэ литературоведхэмрэ ЩоджэнцIыкIур щэщI гъэхэм къэзыухъуреихьу щыта щIалэгъуалэм абы ижь къазэрыщIихуар зэгъэпщэныгъэ нэрылъагъухэмкIэ къагъэлъэгъуэжатэм. Сыт хуэдэ темэ къамыщтами, ссылкэкIэ къагъэлъагъуэу зыщызыпащIэжыпэ къыхэхуэу, Алий и размеркIэ, и рифмэкIэ, и ритмикэкIэ, и образкIэ куэдрэ щыхапщэ щыIащ. Тынш дыдэу ар щапхъэкIэ къэбгъэлъагъуэ хъунущ. Ар дэнэ къэна, Алий зы темэ гуэр къищтауэ ялъэгъуамэ, ар псоми зэдапхъуатэрти зэдахьырт, псори Алий куэдкIэ къыкIэрыхуу.
Абы къикIыркъым а усакIуэ зи гугъу тщIыхэм езыхэм я макъкIэ уэрэд щыжаIэ къэмыхъуауэ. Ар нэрылъагъу ящI Бекъул Барэсэбий, Тау Борис, Пщынокъуэ МэчрэIил сымэ я усэ зыкъомым. ШэджыхьэщIэ нэхъыжьыIуэм и гугъу умыщIыххэ. Бекъулым итхащ Къэжэр Индрис и фIыгъэкIэ народнэ хъуа «Мишэ и уэрэдыр», Пщынокъуэм – «Кхъухьлъатэр», иджыпстуи хрестоматием итхар: Модэ, модэ, мо дамащхъуэу, Уафэ щхъуантIэр зи лъэмыж – псалъэхэр школым къикIыж цIыкIухэм кхъухьлъатэ ялъагъуху зэрыгъэкIийуэ жаIэу щытащ. Апхуэдэщ а автор дыдэм и усэ «Ленин папщIэ псалъитI-щы!.» жыхуиIэри. Таум и «Фаридэри» абыхэм ягуохьэ. Къэрал гъунапкъэр зыхъумэу щыIэ щIалэр – лирическэ геройр – гурыщIэ къабзэ нэс зиIэ цIыхущ.
Нэр зыдэмыплъэм уи ныбжьыр
Хьэуам щыхуарзэу солъагъур, Гъэмахуэ бзухэм я пшынэр
Уи ежьыуэгъууи къысфIощIыр.
Данагъуэ плъыфэу щхьэцышхуэр
Си гум щIэх-щIэхыурэ къыредзэ, Тхьэрыкъуэ пщэхуу Фаридэр
Си нэгум жэщхэми къыщIедзэ.
Пэжщ, иджыпсту зи поэтическэ зэхэщIыкIыр нэхъ лъагэ хъуа еджакIуэм
гу лъитэнущ а усэхэр, дэтхэнэ цIыхубзми хужыпIэ хъуну традиционнэ эпитет ныкъуэтекIыжхэр къызэребэкIым къыхэкIыу, стилизованнэ народнэ куплетхэм зэрагъунэгъум. Ауэ «Фаридэри», «Жанусэри» КIыщокъуэм и «Линэри» хэкур хъумэжын темэм и зэпкърыхыкIэ и лъэныкъуэкIэ Исаковскэм и «Катюшэм» йокIуалIэ. «Линэ» народнэ уэрэд хъуащ:
Ди насыпри уэри фысхъумэну
Дзыхь къысхуащIри Iэщэ къызатащ 1
жыхуиIэ усэхэм ди зэманым и хьэл нэхъыщхьэ дыдэр куууэ къыхощ.
1 Егъапщэ. Пусть он землю бережет родную, а любовь Катюша сбережет. (Исаковский).
18 Заказ № 7 274
ЩоджэнцIыкIу Алий зи тхьэмадэ щIалэгъуалэ усакIуэхэр хьэрэмыгъэм и лъэужь лъэпкъ зыхэмыт макъ къабзэкIэ зи гуфIэгъуэ уэрэдым, зи гъащIэми хуэдэу, щэщI гъэхэм лъагэу зезыгъэIэт народым дожьу. Абыхэм я уэрэдыр къэзылъхуар гуфIэгъуэщ, икIи а псалъэ дыдэрщ усэхэм нэхъыбэу щыплъагъур. Бекъул Барэсбий и «Верховнэ Советым» усэр типичнэ щапхъэу къэпхь хъунущ:
Хэхъуэныгъэшхуэу къэралым
ЩыщыIэ псомкIи согуфIэ…
ГуфIэгъуэ ину ди Родинэм
КонституцэщIэр щолыдыр…
ГуфIэгъуэ гъащIэм и цIыхухэу
ГуащIэрыпсэухэр тэджащ…
Ей! ЗэкъуэшитIу зи гъащIэр
ГуфIэгъуэ инкIэ зыхьынухэ.
Совет хэкушхуэм и Конституцэм
ГуфIэгъуэ инхэр еубзыхур.
ГуфIэгъуэ дыгъэм и нурыр
Насып мыухыу къыттопсэр. Н.къ.
А гъащIэ гуфIэгъуэр, абы хэт махуэ лъапIэхэр (Октябрь, Май), ар хъумэжын зэрыхуейр, ищхъэрэ полюсым текIуа лIыхъужьхэр гъэбэтэныр, гъащIэм и къызэгъэпэщакIуэ, народым и пашэ цIыхухэр, колхоз лэжьыгъэм къихь IэфIагъымрэ къулеягъхэмрэ макъ щызкIэ хуэусэныр – аращ щэщI гъэхэм я кIэухым усакIуэхэр нэхъыбэу зытетхыхьыр. Таур, Бекъулыр, Къашыргъэр, Щомахуэр, илъэсипщIым и япэ Iыхьэ ныкъуэм деж лэжьа Пщынокъуэ зэшхэр, МэчрэIилрэ Абдулрэ, ШэджыхьэщIэр, ЩакIуэр, АфIэунэр; абы нэмыщIкIэ, нэгъуэщI щIалэ зыкъом – жыпIэ хъунукъым а псори, езыхэм къагурыIуакъагурымыIуэжами, ЩоджэнцIыкIу Алий къимыгъэушауэ. Алий бзэмрэ литературэмрэ къызэгъэпэщынымкIэ илэжьа Iуэхугъуэхэр, ар гуфIэу дэтхэнэ зы макъыщIэми пежьэу зэрыщытар уигу къэбгъэкIыжмэ, ЩоджэнцIыкIур поэзием и адэ дыдэу зэрыщытар наIуэ мэхъу. Томышхуэ хъу лэжьыгъэ птхы хъунт, «Илъэс щэщIхэм щыгъуэ Алий и блыгущIэту щыта усакIуэхэр» фIэпщу. КIыщокъуэр, Акъсырэр, КIуащыр, Щомахуэр, ЩоджэнцIыкIухэ Iэдэмрэ Нурийрэ, – щхьэж езым и хъэтI яIэж щхьэкIэ, а псори Алий и Iэгъуапэм къилъэтыкIащ.
Апхуэдэу щыт пэтми, гу лъытэн хуейщ зы Iуэхугъуэ гуэрым.
Лирическэ хуэIухуэщIэ IэмалхэмкIэ зэманым и теплъэгъуэ нэхъыщхьэхэр зи гугъу тщIы усакIуэ щIэблэм къагъэлъэгъуэжащ. Абыхэм нэхъыжьыIуэу яхэта Къэжэр Индрис и уэрэд цIэрыIуэхэр иджыри гумрэ псэмрэ зрагъэIэту мэIухэр. ПащIэ Бэчмырзэрэ иджыри хьет жезыгъэIэ ХьэхъупащIэ Амырхъанрэ я творчествэр ди поэзием гъуэгу щхьэхуэу, народно-традиционнэ гъуэгум тету щокIуэкI. ПащIэм и творчествэр зэрыщыту къыщызэIуахыжар илъэс щэщIхэм и пэщIэдзэм ирихьэлIэущ. Монументально-эпическэ псэлъэкIэу ПащIэм иIам классовэ купщIэ нэрылъагъу езытар 1905 гъэмрэ абы иужь илъэсхэмрэ бэнэныгъэм хуэтэджа адыгэ мэкъумэшыщIэрщ. ПащIэм езым зыхипщэжащ а мэкъумэшыщIэм и психологиери, абы и хъуэпсапIэри, абы и бэмпIэгъуэри, абы и гуращэ псэукIэр къызэризэун хуей Iэмалхэр IупщI дыдэу ищIэжу зэрыщымытари. ЕпщыкIубгъуанэ лIэщIыгъуэм и кIэм къыщыщIэдзауэ къэбэрдей мэкъумэшыщIэм и гъащIэм хьэлу хэлъа псори ПащIэм малъхъэдисым хуэдэу зыщIишащ, и творчествэр абы игъэнщIащ, абыкIэ ипIащ. Ауэ а псори ПащIэм зэрищIа щIыкIэр традиционнэ народнэ теплъэгъуэм и Iумэтым къимыкIыурэщ. Народно-синтетическэ образхэр, зэманыщIэм и индивидуальнэ образым щыщ хьэл куэд зыхэмылъ, къызэщIэзыубыдэ народнэ зэгъэпщэныгъэмрэ музыкэмрэ – аращ ПащIэр революцэм и ужькIэ нэхъыбэу къызытенэжари. 275 ЩоджэнцIыкIу Алий къыщалъхуа зэманым укъалъхун хуейт абы и гениер уиIэу лъэхъэнэм екIу образхэр литературэщIэр зыхуэныкъуэ средствэхэмкIэ езыхэм я национальнэ теплъэмрэ колоритымрэ пхъумэжу къэбгъэлъэгъуэн щхьэкIэ. ТIощI-щэщI гъэхэм советскэ литературэ псори зылъыхъуэурэ къигъуэта образхэм яподжэж ЩоджэнцIыкIум и герой нэхъыщхьэр. Алий и гъусэу тха усакIуэ, тхакIуэхэм индивидуальнэ цIыху образ щызу зытхыжыфа щIагъуэ яхэткъым. Апхуэдэ дыдэ щекIуэкIащ советскэ урыс литературэми. ТIощI гъэхэм щыгъуэ Б. Лавренев («Жьыр»), Вс. Иванов («Партизанскэ повестхэм» языныкъуэхэр), А. Малышкин («Даир и къутэныгъэр»), н.къ. ятха произведениехэм («Железнэ потокри» абыхэм тIэкIу ягухьэу) индивидуальнэ образхэр щымащIэщ. Абыхэм нэхъыбэу къагъэлъэгъуэжыр цIыхубэ зэхэт гупхэрщ, а гупхэм я гупсысэр, я мурад, я Iуэху зэщхьхэрщ. ЦIыху щхьэхуэ къыщыхагъэщхьэхукIым деж, абыхэм я геройр цIыху къызэрыгуэкI ауэ дунейм тетым ещхь хъуртэкъым. Ар Iэмал имыIэу ину щытын хуейт, и жьэпкъыр гъущIым хуэдэу быдэу, фэ бэлъто щыгъыу, щыбакъуэкIэ щIыр игъэхъейуэ, езыр куэдрэ мыпсалъэу, зэрыпсалъэу цIыхубэр и ужь иувэрэ дэнэ ишэми «IыIы» лъэпкъ хэмылъу кIэлъыкIуэу. Пэжщ, апхуэдэ образ ди литературэм хэтакъым, ауэ индивидуализированнэ образ нэрылъагъу ди поэзием зэрыхэмытар ЩоджэнцIыкIум и гъусэу тхэуэ щыта куэдым къагъэлъэгъуэж.
ЕтIуанэ лъэныкъуэкIэ, урыс литературэм тIощI-щэщI гъэхэм нэгъуэщI зы лъагъуи иIащ. А лъагъуэм и къэувыIэпIэ нэхъыщхьэм ящыщщ «Чапаевыр»
(Д. Фурманов), «Зэхэкъутэныгъэ» (А. Фадеев), «Жырыр зэрызэхэжыхьар» (Н. Островский). ЩоджэнцIыкIур езым къилъыхъуа образхэмкIэ а лъагъуэм нэхъ и гъунэгъущ. Иджыпсту хэIущIыIу къэхъужащ зытепсэлъыхь лъэхъэнэмрэ къигъэсэбэпа материалхэмкIэ наIуэ ищIыну зыхэта идеехэмрэ а идеехэр зыхэпща образхэмкIэ Алий, езыр адыгэ национальнэ усакIуэу щыткIэрэ, советскэ поэзие псоми псалъэщIэ зэрыщыжиIэр. Ди зэманым и положительнэ геройр Алий къызэригъэлъэгъуар советскэ литературэ пэрытыр зытета гъуэгухэмкIэщ, абы и Мэжид, Мурат, Павленкэ сымэ къабгъэдэпхынкIэ Iэмал зимыIэ, езыхэм къыдалъхуа хьэлхэр щхьэхуэу яхэлъщ, абы къыдэкIуэу, а хьэлхэр къызэзыгъэпэщ гупсысэ нэхъыщхьэмкIэ Алий и геройхэм языныкъуэхэр Павел Корчагин и гъунэгъу мэхъу, Жамботрэ Левинсонрэ щIэзауэ идеехэр зэрызэгъунэгъум ещхьыркъабзэу. ЖыпIэ хъуну пIэрэ я къэгъэлъэгъуэкIэ нэрылъагъухэмкIэ мыхъуу, атIэ я идейно-тематическэ лъабжьэхэмкIэ ди поэзиемрэ Твардовскэм, Исаковскэм сымэ щэщI гъэхэм ятха усэхэмрэ зэпэжыжьэу? Хэт и фIэщ пхуэхъун КIыщокъуэр, псом хуэмыдэу иужьрей дыдэ илъэсхэм, Н. Тихоновым е К. Симоновым зы лъэныкъуэ гуэрхэмкIэ гъунэгъуу емыкIуалIэу? А усакIуэхэм я языныкъуэ усэхэр, я духыр дэнэ къэна, къагъэсэбэп средствэхэмкIи занщIэу щызэтехуэ куэдрэ къохъу, абы щхьэкIэ щхьэж и поэтическэ теплъэгъуэ нэхъыщхьэр зы тIэкIунитIэкIи фагъуэ мыхъуу.
Ди поэзием социалистическэ эпохэм къекIу национальнэ геройхэр япэу къыщыхыхьар ЩоджэнцIыкIум и тхыгъэхэрщ, псом хуэмыдэжу и эпическэ поэзиерщ. Ауэ усакIуэм ар тыншу къехъулIакъым.
«Мадинэ» поэмэм хэлъ лиризмэм гур сыт хуэдизкIэ хуабжьу къримыгъауэми, езы Мадинэ цIыхубзым и образыр иджыри тип хъуауэ бжыгъуейщ. Поэмэм и усэ Iэпкълъэпкъыр лъэщщ, къулейщ, налкъутналмэсу, нэр щIисыкIыу дахэщ. АрщхьэкIэ а поэмэм иджыри зытепсэлъыхь гъащIэм гугъуехьу хэлъахэмрэ а гугъуехьым къилъхуа бэнэныгъэм и гуащIэгъуэмрэ зэрыхуэфэщэнкIэ къыщыгъэлъэгъуакъым. Поэтическэ Iэзагъыр 1928 гъэм – поэмэр щиухам ирихьэлIэу и кIэм нэсу Алий иIэ зэрымыхъуам и мыщыхьэту пIэрэ Заур занщIэу лъэхъуэщым зэрыкIуари, Лалинэ и цIэ фIэкI и щхьэр нэрылъагъу зэрымыхъури, Умар гур зыщIэгъу тхьэмыщкIэ дыдэу, хьэрычэтыншэ дыдэу, лъэрымыхь дыдэу зэрыщытри? «Ей-ехь, – зэхыдохыр критикхэм я кIий макъыр, – уэ уи Iэ мытхьэщIымкIэ «Мадинэ» и щIыфэ хужьым кIэгъуасэ щыпхуэну иужь уихьаи! Дытхьэншэщ, пхуэддэмэ!»

Апхуэдэ зигу къэкIынкIэ хъуну критикхэр зэ фымыпIащIэ.
Дэ дызыхуейр зы закъуэщ: ЩоджэнцIыкIум, дэтхэнэ зы тхакIуэшхуэми хуэдэу, псэухукIэ герой къилъыхъуащ, абы и поэмэ япэ итхахэмрэ иужькIэ зэлэжьахэмрэ я идейно-художественнэ кууагъкIэ зэхуэдэкъым. Алий къилъыхъуа геройр Мадинэкъым, «Мадинэ» абы и лъыхъуэныгъэхэм я япэ лъэхъэнэм щыщу аркъудейщ. А лъэхъэнэр Алий куэдрэ иригъэкIуэкIащ, абы папщIэ повествовательнэ формэ куэди къищтащ, зы эпохэм тIэу-щэ тригъэзэжури тепсэлъыхьащ («Мадинэрэ» «Хьэжыгъэ пут закъуэмрэ», «Партизан Жамботрэ» «НыбжьыщIэ хахуэмрэ», «Тембот и дыгъуасэхэмрэ» «Кхъужьей щIагъымрэ», «Къамботрэ Лацэрэ» «Къызбрунрэ» абы епхыжа наброскэхэмрэ). ЖыпIэ хъуну пIэрэт «Къызбруныр» Алий зэрыхуейм хуэдэу нитхысыну хущIыхьамэ «Къамботрэ Лацэрэ» нэхърэ нэхъыкIэ хъуну? Къэна пычыгъуэхэм (зыщыдгъэгъупщэнкъым ахэр псори Алий зыщIэхъуэпса редакцэм зэрынэмысар) апхуэдэу жыпIэну хуитыныгъэ къуатыркъым.
«Мадинэ» и деж тедгъэзэжмэ, гу лъытэн хуейщ поэмэ псалъэр абы хэгъэзыхьыпауэ убгъэдыхьэмэ, къызэремызэгъыпэм. «Поэмэм» езыр зытепсэлъыхь зэманым елъытауэ IуэхугъуитI игъэзэщIэн хуейщ: народым и гъащIэм и кIуэцIкIэ а узытепсэлъыхь лъэхъэнэ дыдэм къриубыдэу историческэ мыхьэнэ ин зиIа Iуэхугъуэр къэIуэтэныр, а Iуэхугъуэр героическэ (лIыхъужьыгъэ) хьэл хэлъу зэпкърыхыныр, ауэ щыхъукIэ, героическэ образ къызэгъэпэщыныр. Иджыри зэ жыдоIэ: а Iуэхугъуэхэр зыхэмылъ «поэмэм» хэгъэзыхьыпауэ, ткIийуэ убгъэдыхьэмэ, «поэмэ» фIэпщ щыхъунур уи нэр хуэбуфIыцIмэщ, икъукIэ относительнэущ.
«Къамботрэ Лацэрэ» ЩоджэнцIыкIум и творчествэм и лъагапIэ дыдэщ. Ар икIи пэжщ. Ауэ ар абсолютнэ лъагапIэкъым, абы къигъэлъагъуэр илъэс плIыщI иримыкъуа усакIуэр здынэса «бжьэпэ» къудейрщ. Абы щхьэкIэ къэмынэу итха псори зэбгъапщэмэ, «Къамботрэ Лацэрэщ» ЩоджэнцIыкIум и поэтическэ гупсысэр здынэсари, абы и художественнэ Iэзагъыр нэхъ куу дыдэу зыхэпщари, цIыху образ нэсари Iэзагъышхуэ хэлъу щитхыжари. Мис аращ «Къамботрэ Лацэрэ» адыгэхэм я дежкIэ национальнэ эпос щIэхъуари; национальнэ эпосыр нэхъ куухукIэ абы и интернациональнэ мыхьэнэри нэхъыбэщ.
Поэтическэ ехъулIэныгъэу Алий иIар къыдаIыгъащ ищхьэкIэ зи цIэ итIуа усакIуэхэм. Наукэр гениальнэ къэхутэныгъэ къудейкIэ зэрымыпсэуфым ещхьыркъабзэу, гениальнэ усакIуэм и закъуэкъым литературэри зэрыпсэур.
И. Г. Эренбург и псалъэхэмкIэ жыпIэу щытмэ, дэтхэнэ зы гениальнэ усакIуэми Иван Иванович Иванов хуэдэ куэд гъусэу иIэн хуейщ. Дэ ди критик языныкъуэхэм, Алий и пщIэр яIэт къафIэщIыжурэ, адрей тхакIуэ, усакIуэхэм я гугъу щамыщI щыIэщ. Г. Гейне и псалъэхэм тету: «Авербах и тхыгъэхэм сэ седжакъым, ауэ сощIэ ар Клопшток зэрещхьыр, езы Клопштоки семыджэхха пэтми».
Пэжщ, Алий и шыпщэрыкI хуэдэу щэщI гъэхэм ди поэзием къыхыхьа усакIуэ щIалэхэр ящIэнуми жаIэнуми хунэсакъым. Абыхэм я нэхъыбэр хэт фашист емынэм текIуэдащ, хэти и Iуэхур пхэнжу къекIуэкIыу зэрикIуэдыкIыжар псоми ящIэ.
Ауэ а зэман дыдэми усакIуэ щIэблэм зыгуэркIэ емыщхьу зы яхэтащ. Ар КIыщокъуэрщ. И ныбжьэгъухэм ещхьыркъабзэу, Алий дежьууэрэ КIыщокъуэми къыщIидза щхьэкIэ, абы и макъым езыр адрейхэм къащхьэщызыгъэкI зы нотэ хэтащ. И гъусэхэм я нэхъыбэм нобэрей гъащIэм и гуфIэгъуэр къажьэхэпсэурэ я нэхэр пщэдейм щимыгъаплъэ къэхъуу щытамэ, КIыщокъуэм 1941 гъэм етх и программэ усэ «СыкIуэнт нэхъ псынщIэу» зыфIищар.
Советскэ литературэ псом хуэдэу, ди поэзием нэхъ хуабжьу зеужь зауэ лъэхъэнэмрэ абы и ужь илъэсхэмрэ. Зэрыщыту утепсэлъыхьмэ, поэзиер нэхъ нэрылъагъу мэхъу, нобэм екIуэкI Iуэхугъуэхэр художественнэ лъагагъ нэхъ инкIэ къегъэлъагъуэ, макъ зэхуэмыдэ, ауэ псори макъ ткIийуэ, къабзэу 277 усакIуэ куэд къыхохьэ. Зауэм и ужькIэ зыкъэзыIэта щIэблэм ящыщу КIуащ БетIал, лIыпIэ щиувэ дыдэм деж дунейм ехыжар, нэхъ макъ зэрыубыдауэ щытащ. Ар зыхунэмысыфари, Алий и тхыдэ къулейри, къэбэрдей поэзием и налкъут псори ягъэбэгъуэну уащыгугъ хъунущ Мысачэ Петри, Балъкъэр Фоусэти, Нало Заури, Тхьэгъэзит Зубери, Елгъэр Кашифи, Къущхьэ Къанщобии, Щоджэн Хьэбаси, иджыпстукIэ къэIу адрей макъ псыгъуэ, ауэ макъ ткIий цIыкIухэми. Къэбэрдей литературэм прозаическэ тхыдэ лъэпкъ иIакъым жыпIэмэ, щыуагъэ хъунукъым. «Нартхэм» хэт повествовательнэ циклхэр, къыгуэхыпIэ имыIэу усэ Iэпкълъэпкъхэм зэрыхыхьэм нэмыщIкIэ, езыхэр щхьэхуэу щытами, «прозэкIэ» дызэджэ иджырей гурыIуэныгъэм хыхьэнутэкъым.
Абы къыхэкIкIэщ ди прозэм и къегъэжьапIэ дыдэри махуэ екIуэкIым дэлэл лъэпкъ хэмыту нэрылъагъуу утепсэлъыхьынкIэ нэхъ бгъэшэрыуэфыну жанрхэмкIэ къыщIежьар. Ар периодическэ печатым папщIэ ятх очеркхэмрэ публицистикэмрэщ. Ди прозэм и къыщIэдзапIэ дыдэр нэрылъагъуу икIи щыуагъэншэу къэбгъуэтыжын щхьэкIэ тIощI гъэхэм кIуэцIрыплъыжын хуейщ, ауэ гурыщхъуэрэ шэчрэ зыхэмылъыжыр къыкIэлъыкIуэ илъэсипщIым ипэ дыдэм деж дэ литературнэ лIэужьыгъуэ щхьэхуэу прозэ къыхэщхьэхукIа зэрыдиIарщ.
1931 гъэрщ художественнэ прозэм и япэ тхыгъэр дунейм къыщытехьар. Ар Алий и «Хьэжыгъэ пут закъуэрщ». НэгъуэщIу жыпIэмэ илъэсипщIым нэскIэ поэзием и закъуэ литературэ псоми щытепщэу щытащ. Абы и пэ къихуэ зэманхэм адыгэбзэкIэ тха прозаическэ формэ щыIащ, ауэ ар зытхахэр езы Къэбэрдейм щыщтэкъым. ЩэщI гъэхэм и кум ирихьэлIэу усэ зытхыу щыта «прозаикхэм» зыкъатIатэ. Апхуэдэу къохъу автор зыбжанэм я газетно-художественнэ очеркхэр, рассказхэр, повестхэр. Къэбэрдей прозэр дунейм къыщытехьа лъэхъэнэм революцэм и пэкIэ щыIа жьы псоми я лъэужьхэр гъэкIуэдынымрэ щIэуэ къэхъур сыт хуэдизкIи гъэдэхэн къалэнымрэ и кIэм нэсу зэфIэкIауэ щытакъым. Художественнэ прозэри (очеркхэмрэ публицистикэмрэ хэмыту) поэзием хуэдэу, я нэхъыбэм блэкIа зэманыжьым йобгыж. Ар зэращIыр рассказкIэщ, повесткIэщ, ауэ апхуэдэ жанрхэри нэсауэ къызэхъулIэфыр зырызу щытащ.
Хэку зауэшхуэм и пэкIэ ятхауэ зи идейно-художественнэ мыхьэнэр ноби фIэмыкIуэдауэ мы лIэужьыгъуэмкIэ дэ тхыгъэ куэд диIэкъым, ауэ къэбэрдей литературоведением и къалэнщ а щыIэхэр зэфэзэщу къызэщIикъуэжу абы дерсрэ акъылу хэлъыр къыхихыжыну. ЩэщI гъэхэр къэбэрдей литературэм и историем дежкIэ мащэ кIыфIым кIуэцIрыхуауэ къызэрекIуэкIар куэдщ, а мащэр итхъуэжынымкIэ лэжьыгъэ зыгуэрхэр езыгъэкIуэкI цIыхухэр сыт хуэдизкIи гъэгушхуэн хуейщ 1. Гу лъытэн хуейщ «Хьэжыгъэ пут закъуэм» ещхь нэгъуэщI произведениехэри щэщI гъэхэм зэрыщыIам. Абы хуэдэщ Бажэ Къ. и «Пщыбийр», Махъсидэ З.
и «Хьисэ и дыгъуасэхэр». А рассказитIми я герой нэхъыщхьэхэр «дыгъуасэ» лIыщIэу щыта щIалэ цIыкIухэрщ. Хьэсет ещхьыркъабзэу, лъапцIэрэ пцIанэу мэжэщIалIэ Пщыбий хьэблэ былымыр егъэхъу. Хьэцухэ я жэмыщхъуэжьым и зэранкIэ щIалэм хьэзаб куэд ишэчын хуей мэхъу. Рассказым и къыщIэдзапIэр (завязкэр) гум къонэж: «Махуэр хуабэщ. Iуащхьэмахуэ ухуэплъэм узыхуэплъэ къуршыщхьэ хужьыжьхэр дыгъэ нэбзийм пэлыдырт». Дунейм и инагъри и хуитагъри а къыщIэдзапIэмкIэ авторым къуегъащIэ, а дунеишхуэмрэ щIалэ 1 Еплъ: Теунэ Хьэчим. Къэбэрдей литературэмрэ къэбэрдей тхакIуэхэмрэ. Б. Курашинов. О неизвестных и забытых именах. «Кабардинская правда». 19 марта, 1956 г. 278
цIыкIунитIэ щхьэхуимытымрэ я кум дэлъ зэхущытыкIэм лирическэ гурыщIэ –
гупсысэ куэдым ухуашэ.
Бажэм нэгъуэщI рассказ гъэщIэгъуэнхэри иIэщ: «Лацэ и пщIантIэр», «Бэнэныгъэм и мафIэм» – жыхуиIэхэр. ГъащIэм къигъэув IуэхугъуэщIэхэм, езы гъащIэм и зыужьыкIэ псынщIэм поэзием и закъуэкIэ жэуап ета хъунутэкъым. Абы прозаическэ произведениехэр мымащIэу дунейм къытрашэр. Тхыгъэ зимыIа дэтхэнэ зы народми хуэдэу, адыгэхэр я къекIуэкIыкIам ерыщу хоплъэж, тхыдэмрэ нобэрей махуэмрэ зэгъэпщэныгъэр литературэр япэкIэ зыгъэкIуатэу мэув. Нобэми ныжэбэми ди тхакIуэхэм къагъанэркъым а мыхьэнэшхуэ зиIэ темэр. Прозэми ар зыкъомкIэ къыхощ. Граждан зауэр, бандитхэм ебэныныр, япэ комсомолецхэмрэ коммунистхэмрэ къызэрыхъуа, зэрыпсэуа щIыкIэр, колхозхэм яIэ псэукIэр, – ахэрщ Махъсидэ З., Къуэжей С., Къаныкъуей М., Къашыргъэ Хь., Нало Ж., Теунэ Хь. сымэ я очеркхэри нэхъыбэу зытеухуар.
Зауэм и пэкIэ екIуэкIа илъэсхэм къащIэнауэ щыIэ прозаическэ рассказхэм, повестхэм (Къуэжейм и «ЩIэр», Налом и «ПэщIэдзэр»), новеллэхэм ящыщу я мыхьэнэр нэхъ мыкIуэдауэ къэнащ ЩоджэнцIыкIумрэ Теунэмрэ я произведениехэр.
Зауэ илъэсхэм щыгъуэ урысыбзэкIэ военнэ газетхэм (1942–1945 гъэхэм) зэпымычу къытехуащ КIыщокъуэ Алим и рассказхэр, очеркхэр, усэ пародиехэр, корреспонденцие куэдхэр.
Дауэ щытми, иужьрей илъэс пщыкIутхум и пэкIэ къэбэрдей художественнэ прозэр гущэм хэлъащ, абы зыкъитIатэу щыщIидзар зауэм и ужькIэщ, иджыри гущэпс псори итIэтауэ убж хъунукъым.
Рассказхэм сыт хуэдиз ямыхьэлэмэтагъми, ди зэманым къэхъу проблемэ псори, цIыхухэм къахыхьа зэхъуэкIыныгъэ куэдхэри, ди зэманым и лIыхъужь нэсри абыхэмкIэ къэгъэлъэгъуа хъунукъым. Пэжыр сыт хуэдизкIэ мыгуащIэми, абы занщIэу еплъын хуейщ: къэбэрдей прозэр иджырей роман, иджырей эпопее хуэныкъуэщ. Прозэр тIэкIу иужьрей зэманым къызэщыуа щхьэкIэ, иджыри лъакъуитIкIэ хуиту къызэфIэувакъым. Иужь илъэсхэм къыдэкIа произведениехэм я жанрым къызэритIасэкIэ мыхьэнэшхуэ зиIэ Iуэхугъуэхэр къаIэт, абыхэм дэтхэнэ зыми нэрылъагъуу гу зылъыптэ образхэр, идее узыншэхэр, щытыкIэ хьэлэмэтхэр яхэлъу, ауэ тхылъеджэхэр зыхуей елъытакIэ, езы гъащIэр нэхъуеиншэу зыщIэхъуэпс елъытакIэ ахэр мащIэ тIэкIущ.
Шортэн Аскэрбий 1954 гъэм а жьы дэхупIэр тIэкIу зыгъэбыдэ лъэбакъуэ ичащ, икIи критикхэмрэ литературэм пыщIа адрейхэмрэ а лъэбакъуэм и инагъымрэ и захуагъэмрэ иджыри къэс зэхамыгъэкIыпауэ щытым, ар ди прозэм и тхьэмыщкIагъэр къыбгурызыгъаIуэ зы щхьэусыгъуэу мэув.
Аскэрбий и «Бгырысхэр» зыубгъуауэ дэ мыбдежым иджыпсту щызэпкърытх хъунукъым. Апхуэдэу щытми, абы тIэкIу дыкъытеувыIэнщ.
ДауикI, гурыIуэгъуэщ мызэ-мытIэу печатым щыжаIахэр: романыр къэбэрдей литературэм зэрызиужьым и щыхьэт наIуэщ. Ар езы авторым рассказ зыщыплIрэ очерк зыбжанэрэ зыхилъхьа прозэри зы щIыпIэ гуэрым нэмысауэ щытамэ, зы ехъулIэныгъэ гуэрхэр зыIэримыгъэхьауэ щытамэ, дунейм къытемыхьэнкIи хъунт, авторым и творческэ зыужьыкIэр лIыпIэм зэриувари, ар здыщеджа урыс литературэм ехъулIэныгъэ гуэрхэр къызэрыхихари – а псори гурыIуэгъуэщ. Романым и ухуэкIэм щхьэкIи псалъэ куэд умыгъэкIуэдми ягъэ кIынукъым езыр зытепсэлъыхь историческэ действительностыр лъэныкъуэ куэдкIэ къигъэлъагъуэурэ нобэрей махуэм ди народыр къызэрыкIуар къэмыхъункIэ Iэмал зимыIэ Iуэхугъуэу зэрыщытыр; а Iуэхугъуэр зэрекIуэкIа щIыкIэр гугъуми тыншми, хьэлъэми псынщIэми; а гъуэгуанэ жыжьэр къыщикIу лъэхъэнэхэм щыгъуэ народым хэт ифIу щытами, и бийми, хэт къыдэIэпыкъуами, хэт илъахъэу щытами; народым и физическэ гъащIэмрэ и духовнэ зэхэлъыкIэмрэ а лъэхъэнэм къриубыдэу псыхьа зэрыхъуар; а народым и тхыдэмкIэ адрей народхэм елъытауэ увыпIэ иIыгъар; ди зэманым и идее нэхъ лъэщ дыдэу 279 дунейпсо цIыхубэр зыхуэкIуэн хуей лъэпкъ зэкъуэтыныгъэкIэ дызэджэр – а псори нэрылъагъу, гупсысэр зыгъэлажьэ, гурыщIэр зыгъэуш теплъэгъуэхэмкIэ, сурэтхэмкIэ, цIыху образхэмкIэ, къэхъукъащIэхэр пэжу тхыжынымкIэ, а псори къэгъэлъэгъуэн щхьэкIэ, жыдоIэ дэ, романыр щIэдзапIэ куэд зиIэ композициекIэ ухуэн хуейт, икIи апхуэдэ дыдэу ухуащ. Ухэплъамэ, уи щхьэр зыгъэкIэрахъуэу зыгъэунэзэн хуэдиз материал къищтащ авторым. А материалхэр зэм джафэу зэхэпща мэхъу, зэм щыгъыныщIэ щыптIэгъа нэужь, умыщIэххэу щIэбзэм къыхэпIиикI цы пхъашэр къызэрыпхэуэм хуэдэу, къыхопIиикI. Ауэ Iуэхур аркъым: къыхэпIиикIыр е къыхэпч мэхъу, е хэбгуэж мэхъу, хьэуэ жыпIэрэ, хуэфащэ Iэмэпсымэ къащти техъукI. Нэгумэ Шорэ историческэ и лъэныкъуэкIэ пэж дыдэу къэгъэлъэгъуа хъуакъым жыхуаIэри Iуэхушхуэ дыдэкъым: сыт хуэдэу къэбгъэлъагъуэми, Шорэ цIыху хьэлэмэту зэрыщытар, абы и гъащIэр фIыгъуэ лъагэхэмрэ мурад нэхухэмрэ теухуауэ зэрекIуэкIар еджакIуэ щIэблэхэм я фIэщ хъууэ птхыжмэ, щыуагъэ тIэкIухэри къыпхуагъэгъунущ.
Ауэ а иджы къыдэкIауэ дунейм тет тхылъым зы тенденцие гуэр хэлъщ (иджыри ар тенденцие къудейщ): романым ущеджэкIэ занщIэу гу лъотэ тхыгъэр зэрыкуэдым, герой языныкъуэхэм я психологическэ зэхэлъыкIэр къызэрыгъэлъэгъуар зэрымащIэм. А тенденцием романыр езыр зэрыщыту къыдэкIрэ зиужьмэ, тхыгъэр зэшыгъуэ имыщIынкIэ Iэмал иIэкъым, тхылъ зэшыгъуэкIэ тхылъеджэм гъащIэр зэхебгъэщIыкIынкIэ, абы и гур итхьэкъункIэ Iэмали-Iэзэгъуи иIэкъым.
Шортэным и романым адрей щыщIэныгъэ хэлъу жыхуаIэхэр тынш дыдэу зэбгъэзэхуэж хъунущ, трилогиер хьэзыр хъурэ «психологиер» птхыжыну щIэбдза нэужькIэ хьэлъэ хъунущ.
Ауэ, ди жагъуэ зэрыхъущи, психологиер, цIыхум и псэм зэрызиужьыр, цIыхур къэзыухъуреихь дунейм абы и псэм IэпапIэу къытринэхэр, цIыхупсэр зэрызэфIэувэр, идее лъагэхэмрэ мурад лъэщхэмкIэ цIыхур гъэнщIа зэрыхъу процессыр, цIыхум гъащIэр къызэризэIуих лъэныкъуэр Шортэным къыщимыгъэлъэгъуэфыр (герой нэхъыщхьэхэм тепщIыхьмэ) закъуэтIакъуэу щытмэ, а Iуэхугъуэм аркъудей и кIапэм темыхьэф произведениехэр ди прозэм хэтщ.
Психологическэ зэпкърыхыкIэр художественнэ образым и купсэщ. Абы и лъэныкъуэкIэ ЩоджэнцIыкIу Iэдэм и «Софят и гъатхэр» иужьрей илъэсхэм къыдэкIа тхылъхэм тIэкIу мащIэу къащхьэпрощ. Адрей тхыгъэхэм къанэ щIагъуэ щымыIэу (Къашыргъэ ХьэпащIэ и «Насыпым и хэкIыпIэри» хэту) психологиер щымащIэщ, геройхэм ящIэр Iуэху мыхьэнэншэ дыдэу щытми, уи фIэщ хъуркъым: авторым фIэфIщи ящIэ. А Iуэхум теухуауэ дунейпсо литературэм психологическэ IэзагъэкIэ щыцIэрыIуэу щыта Л. Толстой и псалъэр уигу къэбгъэкIыжыну бзаджэкъым: «Си гугъэнтэкъым Аннэ Каренинэ апхуэдэу сыкъигъэпцIэну: мафIэгум зыщIидзэжу зиукIыжыну». НэгъуэщIу жыпIэмэ, уи геройхэр зэ нэIуасэ пхуэхъуа иужькIэ, сыт щыгъуи уэ узыфIэфIыр иумыгъащIэу ахэр зыфIэфIи языныкъуэхэм япэубыдын хуейкъым: Iуэхум и щытыкIэм ахэр нэхъ щыщыгъуазэ къахокI. Къашыргъэм и Муратыр щIалэ губзыгъэщ, езы авторыр мыхъуамэ, псалъэм папщIэ, зэгу-зэпсэу зэгъусэ зэпылъитIым жаIэныр и кIэм намыгъэсу ар зы Iуэху мыхьэнэншэ щхьэкIэ шууэ ябгъэдыхьэнтэкъым. Къашыргъэм жиIэнкIэ хъунущ: Мурат Зинэ сымэ къилъэгъуауэ куэдрэ зиIэжьащ зэран яхуэмыхъун щхьэкIэ – жиIэу. Ауэ Мусэрэ Зинэрэ ягу зэхуилъхэр ежьэжа нэужькIэ зэрыжаIэнур Къашыргъэм ищIэрэт? Ахэр щIигъэтэджари, ярикъуху щIимыгъэпсэлъари Мурат Iуигъэхьэнути аращ, а Iуэхугъуэм Мурати нэхъ фагъуэ ищIащ. Апхуэдэ щапхъэхэр гъунэжу къэтхь хъунущ, ауэ дызыхуэкIуэнур зыщ: геройм и психологиер нэсауэ къызэрамыгъэлъэгъуэфыр ди прозэм Сосрыкъуэ и куэпкъитIым хуэдэу махэу хэлъщ. 280

Сыт хуэдэ щхьэусыгъуэкIэ ар къыхэмыхьауэ щытми, ди драматургием ухэплъа нэужь зы хьэлэмэт гуэр холъагъуэ: пьесэми, драматическэ поэмэу щытми, нэхъыфIыIуэхэр я сюжеткIэ хъуми, я материал къудейми – IуэрыIуатэм къыхэкIащ. Ар нэхъ наIуэ дымыщIми хьэкъщ упэлъэщынкIэ Iэмал имыIэу. Зэманыр хьэулейуэ пфIэкIуэдынкъым, ар апхуэдэу щIыщыт щхьэусыгъуэхэм уегупсыскIэ.
Дэ тIэкIу десэж хуэдэу хъуащ, революцэм и пэкIэ зэдгъэпэщауэ тхыгъэ, литературэм и тхыдэ диIэкъым жытIэурэ а шэч зыхэмылъ фактыр илъэс плIыщI хъуауэ дгъэныщкIуурэ, абы ди ныкъусаныгъэ псори къанэ щIагъуэ щымыIэу тедгъащIэурэ. Ауэ зы «ауэ» цIыкIу гуэр гу лъытэн хуейуэ щыIэщ: ди бзэкIэ тхыгъэ щыдимыIам щыгъуэ, жьэкIэ зэдгъэпэща IуэрыIуатэм къыхэкI произведениехэр (ар поэзием, е драматургием, е прозэм щыщми) щхьэ нэхъ лъэщ хъурэ я теплъэкIи, я идеекIи, я зэхэлъыкIэкIи? Нобэрей литературэр нобэрей гъащIэм къызэрыкIэрыхур нобэ уигъэлъагъужыну абы нэхърэ нэхъ щапхъэ лъэщ щыIэу пIэрэ?
Абы къикIыркъым, дауикI, IуэрыIуатэм къыхах произведение псори фIы хъууэ («Лашын», «Андемыркъан»), ауэ фIы хъу произведение псори къанэ щIагъуэ щымыIэу е IуэрыIуатэм, е блэкIа историческэ зэман жыжьэм къыхэкIауэ жыпIэ хъунущ, пцIы уупсынкIэ умышынэу. Пэжщ, илъэсищэ Iэджэ лъандэрэ народым къыдэгъуэгурыкIуа образхэм я гухэлъ къабзэ лъагэхэри, общественнэ насып зэпэщри, абы зыми хуэмыгъэункIыфIыну нуру блэуэ хуаIэ лъагъуныгъэри народым и гъунэгъущ, игъащIэкIи и гъунэгъунущ. Ауэ народым нобэ иIэ гъащIэр зэрыщыт дыдэхэм хуэдэу, социалистическэ реализмэм тету къэгъэлъэгъуамэ, ари народым и гуапэ зэрыхъунур зыщыгъэгъупщэн хуейуэ пIэрэ? ИтIанэ, мыпхуэдэ хьэлэмэти щыIэщ: нобэрей махуэм тетхыхь пьесэ нэхъ иныIуэхэм хэт иджырей цIыхухэр, псалъэм и хьэтыркIэ, илъэс щэ ныкъуэм щхьэдэхам, сценэм унэмысыххэми, ауэ укъыщеджэкIэ псэубзэу, е нэжэгужэу, е губжьауэ, е фIыуэ, е бзаджэу – псэубзэу – и нэзэрыхъэхэр плъагъуу уи нэгу къыщIоувэ, геройхэм я ныбжьыр илъэс плIыщIым мыдэкIэ къэкIуамэ зыри плъагъужыркъым. Ар тIэкIунитIэ егъэлеиIуауэ жытIэу щытми, и купщIэр пэжщ, щапхъэ хуей щыIэм «Нэхур къыщыщIэнэмрэ» «ЗэхэгъэкIыныгъэмрэ» иджыри зэ иреджэж, фэри, драматургхэ, фымыбэлэрыгъ, щIалэгъуалэм зэ ягу зридзэмэ, къыфхуамыгъэгъункIэ хъунущ ар «казеннэ» штампым тету языныкъуэхэм къызэрывгъэлъагъуэр. Зэвгъапщэ Марянрэ ФатIимэрэ, Королевэрэ Колосоврэ – зы лъэныкъуэу; Жамботрэ Хъанийрэ (Теунэм и Хъанийрщ), Дисэрэ Нанэрэ – етIуанэ лъэныкъуэу. «Бесконфликтность», «Лакировкэ» сыт жыхуаIэхэр теоретикхэм къагупсысащ: апхуэдэ «теорием» блэкIрэ пэт и щхьэ ирипэсу емыплъэкIыну народыр езыр зыхуейр (псом хуэмыдэу щIалэгъуалэр), и гуращэхэр, и мурад лъагэхэр, и гупсысэ къабзэхэр зэриунэтIынум хуэныкъуэу аращ.
Къэбэрдей драматургием езыхэр хуеджэну я национальнэ традицие яIэжщ, дунейпсо драматургие пэрытри я Iэрылъхьэщ. 1934 гъэм къыщыщIэдзауэ, зэрызэпыуа щIагъуэ щымыIэу ди национальнэ театрыр мэлажьэ, «КIуэрыгъуэт» (ШэджыхьэщIэ П., Нало Ж., ) а гъэм япэу ягъэува нэужькIэ зэпымыуауэ илъэс къэс жыхуаIэм хуэдэу е оригинальнэ, е зэдзэкIа пьесэ егъэув, нэхъыбэж печатым къытохуэ. Iуэхур здэщыIэр нэгъуэщI щIыпIэу къыщIэкIынущ: къыбдэпсэу, махуэ къэс Iуэхушхуэ зылэжь цIыхум нэхъ Iурыплъыхьын хуейуэ къыщIэкIынущ, ар щыпсэу, щылажьэ, щышхыдэ, щыдыхьэшх, щыгубжь, щыгузавэ, языныкъуэхэми зиукIыжыным щынэс щIыпIэхэм кIэлъыкIуэурэ еплъын хуейщ, махуэ къэс коммунизмэр соухуэ жиIэу мыкIий щхьэкIэ, а коммунизм ухуэныгъэм езым хилъхьэ чырбышхэр –
ар жэм шхуэлым къыщIихми, губгъуэ хьэсэм кърихми, завод кIуэцIым то- карнэ станоккIэ щиупсми, и закъуэпцIий нэху щыху кабинет щымым щигъэхьэзырми.
Ди драматургием, литературэ псоми хуэдэу, ехъулIэныгъэ зыбжанэ иIэщ. Ахэр гурыIуэгъуэ ищIащ къэралышхуэ утыкум дихьэу ди литературэм и шыфэлIыфэ щыдгъэлъэгъуам щыгъуэ. Гур ин ящI ехъулIэныгъэ диIэхэм.
281 Поэзиер, прозэр, драматургиер Коммунистическэ партым и унафэм щIэтурэ народым къызэригъэпэща гъащIэ хуитым хэгъагъыкIащ. Советскэ народ зэкъуэш бынунэм хэту, ди зэманым и идее нэхъ лъэщ дыдэм щIэту сыт хуэдэ лъэныкъуэкIи къэбэрдей народым зиIэтащ. Ди народыр иригушхуэ хъунущ и литературэмрэ и тхакIуэхэмрэ, ар куэд мыщIауэ Москва щекIуэкIа зэIущIэхэм къагъэлъэгъуащ, томищ птхами зэрыпхужымыIэным хуэдизкIэ.
Ауэ: Лэжьыгъэ инхэм щIыхьыр хэту
А щIыхьым ди гур къимыуIэ, Длэжьар зы гъащIэм дежкIэ куэдми,
Мурадым дежкIэ ар мащIэIуэщ.
Апхуэдэ поэзие зыхэт литературэр хуэмыхукъым, апхуэдэ романхэмрэ пьесэхэмрэ абы и куэд хъуныр зи пщэ дэлъыр прозаикхэмрэ драматургхэмрэщ. А гупитIым усакIуэхэри къакIэрыхункъым. Мусэрбий
1958 гъэ, езанэ къыдэкIыгъуэ.


«Муслъымэн» журналым папщIэ
Ди лIэщIыгъуэм и пэщIэдзэм гуащIэрыпсэухэм, псалъэм папщIэ, бгырысхэм, я революционнэ бэнэныгъэм унэтIыпIэщIэ игъуэтауэ зэрыщытам хэти щыгъуазэщ. Абы къыдэкIуэу, а лъэхъэнэм зыбжанэкIэ зричащ бгырысхэм я культурэм, я цIэ Iуащ щIэныгъэ зыгъуэта бгырыс куэдым – я лъэпкъэгъухэр зыужьыныгъэм хураджэу, культурэм, щIэныгъэм и гъуэгум трашэн мурад яIэу. Апхуэдэ мурадкIэ къыдагъэкI хъуащ газетхэр, журналхэр, тхылъхэр, ауэ абыхэм ящыщ дэтхэнэми цIыхубэм сэбэп къыхуахьауэ пхужыIэнукъым, уеблэмэ зэраныгъэ къэзышари мащIэкъым. Абыхэм ящыщ зыщ, псалъэм папщIэ, Россие псом щызэбгрыкIыу щыта «Муслъымэн» журналыр. Журналым и редакторым – Хьэжылъашэ М. Б. тхыгъэ куэд къызэринэкIащ, аращ журналым и лэжьыгъэр зыунэтIар; а лэжьыгъэм кърикIуамрэ Хьэжылъашэм и Iуэху еплъыкIэмрэ убзыхуным теухуащ мы тхыгъэр.
Псом япэрауэ, гу лъытэн хуейщ Хьэжылъашэ М. Б. и тхыгъэ псори дызэриIэрымылъхьэм: абы и тхыгъэхэм я нэхъыбэр зытридза «Муслъымэн» журналымрэ «Муслъымэн дунейм» газетымрэ я номер псори дгъуэтакъым, 282
къинэмыщIауи, абы и тхыгъэ куэд щызэбгрыдзащ нэгъуэщI журналхэм, газетхэм, зытхам и Iэ щIэмыдзауэ (псевдоним куэд къигъэсэбэпащ).
ИтIани, щыгъуазэ зызыхуэтщIа мащIэми Iэмал къыдет Хьэжылъашэ М. и дуней еплъыкIэр дубзыхуну.
«Муслъымэн» журналыр Париж къыщыдэкIыу щытащ, тхьэмахуитIым зэ –
1908 гъэм июлым и 15-м щыщIэдзауэ. Япэ номерыр щыхьэт зэрытехъуэмкIэ, ар къызэзыгъэпэщар Францием щыпсэу адыгэхэрщ, къыщIызэрагъэпэщауэ щытари Кавказ бгырысхэм папщIэщ. Иужьым, мылъкур щахуримыкъум, журналыр къызэзыгъэпэщахэм Россием ис муслъымэн псоми зыхуагъэзэн хуей хъури, пащтыхь правительствэри дэIэпыкъуэгъу щыхъум, абы муслъымэн дунейм и органкIэ еджэ хъуащ.
Журналым и мурадхэр япэ номерым хэIущIыIу щищIащ. И мурад дыдэр ибзыщIри, журналым зигъэIуащ парт гуэрми демыжьу хуэдэу, политическэ Iуэху лъэпкъи зэрихуэн хьисэп имыIэу. Журналым и редакторым япэ номерым щитхыгъащ: «Политическэ мурад лъэпкъ имыIэу, редакцэр зыщIэкъур ди къуэшхэм яхуэлэжьэнырщ, ахэр щIэныгъэм, искусствэм, техническэ зыужьыныгъэм къыхуигъэушын папщIэ; итIанэщ абыхэм я гъащIэр щефIэкIуэнур».
Ауэ, гу зэрылъытэгъуафIэщи, и мурад дыдэр ибзыщIами, журналым лъэкI къигъэнакъым Россием ис муслъымэныр революционнэ зэщIэхъееныгъэм пэIэщIэ щIынымкIэ. Абы щыхьэт тохъуэ журналым и лэжьакIуэхэм материализмэм, К.Маркс и щIэныгъэм, революционнэ гупсысэхэм зыпыIуадзу зэрыщытар; ар дыдэращ журналыр Россием ис муслъымэнхэм чэнджэщэгъу зэрахуэхъуар. Хьэжылъашэ М. и лэжьыгъэхэм ящыщ зым щитхыгъащ: «Муслъымэнхэр дызэшщ, а зэшыгъэр зымыдэр дунейм класс бэнэныгъэ фIэкI тезымылъагъуэхэрщ, абыхэм дуней псор джэдэщ къафIощI – «псори зыIурызыгъэлъадэ» капиталыр бажэ хьилэшым пащIауэ… ЗакъевмыгъэгъапцIэ абыхэм, ар зэрыщхьэгъэпцIэжыр фи фIэщ фщIыи фытехьэ муслъымэн дунейм. Фытехьэ, ауэ Маркс и «Капиталыр» зэдэвмыщтэ, зэдэфщтэнур къурIэнымрэ шэрихьэтымрэщ, парт лозунгхэркъым, атIэ цIыху псоми зэдай гупсысэхэрщ».
Хьэжылъашэ М. журналым и лэжьыгъэр здиунэтIар аращ, абы игу техуэркъым журналым нэгъуэщI унэтIыпIэ езытын мурад зыщIхэр. Ар я щхьэусыгъуэу зэщыхьэжауэ щытащ Хьэжылъашэмрэ абы дэлажьэ адыгэ щIэныгъэлIхэмрэ.
«Муслъымэным» и лэжьакIуэхэм къабыл ящыхъуакъым урыс революционерхэмрэ муслъымэн щIалэгъуалэмрэ зэгъусэу пащтыхьым зэрыпэщIэувар. Япэ урыс революцэм кърикIуам тепсэлъыхьурэ, журналым итхыгъащ:
«… муслъымэнхэр урысхэм благъэ дыдэ яхуэхъуащ, абы къыхэкIкIэ дэ иужьрей зэрыхьзэрийм дыхэмызэрыхьын тлъэкIакъым. Ди дежи къыщыунэхуащ либералхэр, комитетчикхэми загъэпсчэуIуащ. ЩIалэгъуалэм я щхьэр къаIэтащ, я ныбжьэгъухэм – урысхэм ядэплъейри цIыхубэр бэнэныгъэм хашэн мурад яIащ. Ауэ дэ, муслъымэнхэм, ди Iуэху хэлъкъым а бэнэныгъэм, ар къыдгурыIуэркъым. КъинэмыщIауи, ар ди хабзэм къезэгъыркъым…»
Журналым зэригъэIумкIэ, Россием ис муслъымэныр революционнэ бэнэныгъэм хуэхьэзыр хъуатэкъым, ахэр «хабзэм» щIебгъэрыкIуэни щыIэтэкъым, абы и пIэкIэ зэрахуэн хуейр «езыхэм я щхьэ Iуэхут». Хьэшылъашэм зэритхыгъащи, «лIэщIыгъуэ жейм къыхэкIыу щIэзыдза къудейр псом япэ зыхуэныкъуэр щIэныгъэщ, аращ абы и насып къэкIуапIэ хъунур, аращ ар кIыфIыгъэм, тхьэмыщкIагъэм, мэжэщIалIагъэм пэIэщIэ зыщIыфынур… НэгъуэщIу хэкIыпIэ щыIэкъым… Дызэрывмыгъэшх, дызэрывмыгъэлI…»
Хьэшылъашэ М. лъэкI къигъэнакъым муслъымэнхэр бэнэныгъэм хуэмыхьэзыр хуэдэу игъэIунымкIэ. Ар зэреплъымкIэ, муслъымэнхэм къафIэIуэхукъым дуней «зэрыхьзэрийр», абыхэм, уеблэмэ, зыхащIэркъым залымыгъэри дэкъузэныгъэри. «А псор къафIэIуэхукъым ди лъэпкъэгъухэм, 283 сыту жыпIэмэ, гъащIэр зыуи кърадзэркъым, ар хьэхуу ялъытэри», – и нэ мыхуадэу итхыгъащ абы.
«Хабзэр» къутэныр зигу темыхуэ Хьэшылъашэм гуащIэрыпсэухэм Iэщэ къащтэн жыхуэпIэр идэххэркъым, ятеплъэ хъуркъым революционерхэм, социалистическэ гупсысэхэм. «Социализмэм и теориемрэ муслъымэнхэмрэ шы емылыджрэ сабий быдзафэрэ хуэдэщ, – итхыгъащ абы. – Европэм ущыпсэуамэ, социализмэм и пашэхэм щыгъуазэ уахуэхъуамэ, утебгэнщ дунейпсо насыпкIэ зэджэжым. Ар дэни щыIэщ, абы хуэхейр социалистхэрщ. ФэрыщIщ ахэр, гъэпцIакIуэщ – аркъудейщ… Сэ хэти сыпхуэхъунущ – анархисти, хъунщIакIуи, къинэмыщIи, ауэ социалист сыпхуэхъункъым. ФыщIэн зи мурадыр нэгъуэщI гъусэ ирелъыхъуэ, дэ ди къамэхэм къалэм папцIэ къахэтщIыкIынущ…»
«Ди Iуэху ди Iуэхужщ», «псори дызэшщ, зы Iумэтым дитщ» псалъэмакъ мыфэмыцхэр – апхуэдэ псалъэмакъ «Муслъымэн» журналми «Муслъымэн дунейм» газетми ягъэIур – политикэ лIэужьыгъуэт, Россием ис муслъымэнхэр революционнэ бэнэныгъэм пэIэщIэ щIыным, урыс пролетариатым къыкъуэкIыным хуэунэтIа бзаджащIэ политикэт. Апхуэдэ псалъэмакъхэм зэраныгъэ фIэкI къашэнутэкъым. Абы гу лъамытэу къэнакъым езы «муслъымэнхэми». Абыхэм ящыщ зым и жэуап традзэгъащ журналым. «Сыджымрэ уадэмрэ яку зэшыгъэ дэлъын хуейуэ жызыIэхэр, – иритхыкIыгъащ Кавказым бгырыс гуэрым, – гулъэф мыхъункIэ Iэмал зимыIэщ, псэукIэщIэм къыщIэтаджэ, нэхугъэм и бзиищIэхэм хуэпабгъэ цIыхум пцIы хуаупсри». «Мыслъымэн» журналым и лэжьакIуэхэм муслъымэнхэр хураджэрт Россием лъагъуныгъэ хуаIэну, абы и зэран зыхэлъ ямылэжьыну, ауэ абыхэм зи гугъу ящIыр гуащIэрыпсэухэм я Россиертэкъым, атIэ пащтыхьым и IэмыщIэ илъ Россиерт. Муслъымэнхэм гъусэ зызыхуащIыну ябжыр революцэр щызэщIэплъэ Россием и народыртэкъым, – пащтыхьырт. Хьэжылъашэм итхыгъащ: «Псом япэрауэ, урыс муслъымэнхэм зетхуэр мамырыгъэ Iуэхущ, Россиери ди хэкуу долъытэ, ар фIыуэ щIэтлъагъур урыс культурэм благъэ зыхуэтщIын щхьэкIэщ… Абы и мыгъуагъэр ди мыгъуагъэщ, и насыпыр ди насыпщ…»
Журналым зи гугъу ищIыр пащтыхь хабзэ ткIийм и IэмыщIэ илъ культурэрщ, абы илъагъуркъым е имылъагъу нэпцI зещI урыс гуащIэрыпсэухэм нэгъуэщI культурэ зэрабгъэдэлъыр. Муслъымэн лъэпкъхэм я культурэм зыужьыныгъэ щигъуэтынкIэ хъунур революционнэ бэнэныгъэр ару зэрыщытыр журналым и тхьэкIуми иригъэхьыркъым, абы и плъапIэр «пащтыхь дотэм» и хабзэмрэ и унафэмрэ «зэи щымыкъутэжын» Россиерщ. Пщыхэм ящыщ зым «Муслъымэн дунейм» газетым мыр щитхыгъащ: «Сэ хьэкъ сщыхъуащ урысей муслъымэнхэм Россием фIэкI нэгъуэщI плъапIэ зэрамыIэр. Муслъымэнхэм зыщаужьынур, абы къуэтмэщ. Россиер инщ, аращ ди насыпри ди гъащIэри зэпхар…» Ар зи бзэгупэм телъхэм ямылъагъу нэпцI защIырт езы пащтыхьым и бзэгу щIагъ мыл зэрыщIэлъыр, зигъэбзэIэфIурэ абы зы лъэпкъыр адрейм зэрыриуштыр, лъэпкъхэр дэкъузауэ, ужьыгуауэ кIыфIыгъэм щыIыгъын фIэкI нэгъуэщI мурад зэримыIэр. Ар ямылъагъупIэр иIэтэкъым «къуэшыгъэм», «лъагъуныгъэм» муслъымэнхэр къыхуезыджэ щхьэхуещэхэм, ялъагъу пэтми, пащтыхьым пэжыгъэкIэ бгъэдэтын, къулыкъу хуэщIэн хуейуэ къыхураджэрт, абы щыгъуэми зэрахузэфIэкIкIэ, псалъэ дыгъэлхэр зэрагъэкIэсу, патриотическэ гурыщIэм къызэгуич хуэдэу загъэуIуу. Мис абыхэм ягу илъыр, я мурад дыдэр зэрыщIауфэу щыта псалъэ фэрыщIхэм ящыщ зы: «Урыс культурэм пэхъун щыIэкъым, абы дуней псом жьантIэр щиубыдынущ – ар сэркIэ хьэкъщ. Абы и шэсыпIэщ урыс литературэмрэ унэтIыпIэщIэ зыгъуэт урыс философиемрэ. Ар си плъапIэу сэ къуэшыгъэм сыхуэпэжщ, абы дунейпсо гъащIэм сызэрыхишэнур сощIэри». Ар жызыIэм илъагъуртэкъым (е имылъагъу хуэдэу зищIырт) муслъымэнхэм ягъэпэжын хуей «къуэшыгъэр» езы пащтыхьым и IэкIэ зэрызэхикъутэр, къуэшыгъэ зэкIэлъызезыхьэнкIэ хъунур муслъымэнхэмрэ пащтыхьымрэ зэрыармырар, атIэ гуащIэрыпсэухэр ару зэрыщытыр, ахэр 284
сыт хуэдэ лъэпкъым къыхэкIами. ИтIани, дэгурэ нэфрэ зищIауэ, журналым муслъымэнхэр къыхуриджэрт «къуэшыгъэм», «лъагъуныгъэм», «хэкум» къулыкъу хуэщIэным. Хьэжылъашэм итхыгъащ: «КультурэщIэм десэну и чэзу хъуащ, и чэзу хъуащ ди хэкум къулыкъу хуэтщIэн зэрыхуейр хьэкъыпIэкIэ тпхыкIыну, лъы ткIуэпс къытщIэмынэжыху».
Журналыр зыбжанэрэ тепсэлъыхьащ бгырысхэм урысыдзэм къулыкъу щащIэн зэрыхуейм. Абы и фIыгъэкIэ, етх журналым, бгырысхэр урысхэм, нэгъуэщI лъэпкъхэм гъунэгъу яхуэхъунщ, я пщIэр къиIэтынщ, щIэныгъэм дихьэхынщ, н., ауэ журналым ебзыщI абы зи фейдэ хэлъыр псом япэрауэ пащтыхьыр ару зэрыщытыр. Апхуэдэ псалъэмакъ щигъэIукIэ, журналыр щыхьэт тохъуэ бгырысхэр пащтыхьым хуэпэжу, абы щхьэкIэ гъащIэр ятыфыну, лъы ягъэжэфу «къызэрыгъуэгурыкIуам». Тхыдэм пцIы тралъхьэурэ, журналым и лэжьакIуэхэм «ягу къагъэкIыжрейт урыс-япон зауэм и лъэхъэнэм «бгырыс щIалэ хахуэхэм» лIыгъэ зэрызэрахьар, абыхэм «хэкум и хъумакIуэ къызэфIэмыщIэжхэу» зыкъызэрагъэлъэгъуэфар. АпхуэдэпцI «IэщIэкIащ», псалъэм папщIэ, Хьэжылъашэ М. (нэхъ белджылыуэ жыпIэмэ, пэжыр щIиуфэри «и нэр къижу» пцIы иупсат): «Я жьэгу пащхьэ пэрыкIхэри, иужьрей зауэм и зэманым, бгырыс щIалэхэр, уеблэмэ зи ныбжь хэкIуэтахэр, шэсащ псоми ди зэхуэдэ лъахэм – Россием – папщIэ Кавказ бгырысхэм лъы зэрагъэжэфынур японхэм нэрылъагъу щащIын мурадкIэ. Дэ дощIэ а насыпыншэхэм, инэрал хуэмыхум и IэмыщIэ ихуэу, бийр дахэ-дахэу зэрамылъэгъуар. Дзэпщ «бэлыхь» гуэрым ахэр япон батарейм и мафIэ пащхьэм иригъэувэри, куэдым я щхьэр халъхьащ». Iуэхум и пэжыпIэм щыгъуазэу фэ зытригъауэми «Муслъымэныр» зыдежьур IупщIщ. Зыгуэр къызыгурыIуэм дежкIэ нэрылъагъут а зауэм зи фейдэ хэлъыр пащтыхьыр ару зэрыщытыр. (Россием щызэщIэна революционнэ мафIэр игъэункIыфIын, гуащIэрыпсэухэр игъэплъэкъуэн щхьэкIэ). Пащтыхьым щхьэкIэ «лъы ягъэжэну» (журналым зэритхыгъащи) бгырысхэм я нэ къызэрикIышхуэ щыIэтэкъым. Дызэрыщыгъуазэщи, КIэрэф Залымджэрий зи пашэ гуп зауэм и бийуэ къэувауэ щытащ; пащтыхьым ар къахуигъэгъуакъым – и ныкъуэр яукIри, и ныкъуэр ягъэтIысыгъащ. Журналым и лэжьакIуэхэм ар ямыщIапIэ иIакъым, «зыIэщIагъэгъупщыкIами».
ГъэщIэгъуэнщ журналым и лэжьакIуэхэмрэ (псалъэм папщIэ, Хьэжылъашэ М.) ислъам динымрэ я зэхущытыкIам укIэлъыплъыныр.
Я цIэхэмкIи зэрынэрылъагъущи, зи гугъу тщIы журналми газетми зи Iуэху зэрахуэр «муслъымэн дунейрщ». ГъэщIэгъуэныракъэ, Хьэжылъашэри абы и лэжьакIуэхэри а «Iуэхум» «щепцIыж», мызэ-мытIэу къэхъуащ, муслъымэн диным и IэщакIуэхэр зыхуагъэшхыдэу. Къэрал хасэм (Государственная Дума) щыщ муслъымэн лIыкIуэхэм Хьэжылъашэр ягъэкъуаншэу щытащ, ислъамым урибийщ, ислъамым пцIы тыболъхьэ, диным и лэжьакIуэхэм яхуэмыфащэ яхужыбоIэ, уогъэулъий, жаIэри.
Хьэжылъашэм, езым фIэфI-фIэмыфIми, зыбжанэрэ сэтей ищIащ муслъымэн диным и лэжьакIуэхэм зэрахьэ хъуагъэщагъэхэр, Iуэху фIейхэр, щIэпхъаджагъэр: «Молэхэм я нэхъыбэм цIыхур нэхъри яужьыгу, щIэныгъэм и бийщ, цIыхум щIэныгъэ ягъуэтмэ, езыхэм пщIэи хэхъуапIи зэрамыIэжынур ящIэри…»
Я тетыгъуэр, псом ящхьэращи, я хэхъуапIэр, зыIэщIамыгъэкIын папщIэ, ислъамым и лэжьакIуэхэм унафэ зыбгъэдэлъхэм я Iуфэлъафэр къажыхьырт, «къулыкъу зыхуащIэ» цIыху цIыкIум я щIыб хуагъэзауэ, щIэныгъэр я нэм бжэгъуу щIэуэрт, зыужьыныгъэ жыхуэпIэр я тхьэкIуми ирагъэхьэртэкъым. Михарра-Иссыр псевдонимкIэ «Муслъымэн» журналым зыгуэрым щитхыгъащ: «Диным и лэжьакIуэ нэпсейхэм, щхьэхуещэхэм лъэкI къагъанэркъым зи акъылым нэхугъэ мащIэ лъэIэс дэтхэнэри ялIынымкIэ. Дин псори зыщ, псори аращ зэщэр. Хэт Мухутдин Араби, Ибн Рошд, Вольтер, Толстой сымэ, нэгъуэщI Iэджэхэри зыгъэулиин мурад зыщIауэ щытар? Хэт цIыхум и гупсы- 285 сэр зыгъэутхъуар, акъылыр зэзыхъуэкIыр? Хэт, Тхьэм и пащхьэ къикIауэ зызыгъэIуауэ, цIыху цIыкIум и лъыр щIэзыфыкIыр?..» Диным и IэщакIуэхэм лъэпкъхэр зэрауштырт, «джаурхэр» зэтраукIэну, муслъымэн лъахэр «ягъэбыдэну» къыхураджэрт, урысхэмрэ муслъымэнхэмрэ яку зэныкъуэкъуныгъэ дэлъхьэным щIэкъурт. АбыкIэ егъэкъуаншэ Хьэжылъашэм молэр: «Аращ, а ахьмакъыращ ем и жылэр зысэр, муслъымэнхэмрэ урысхэмрэ зэзыуштыр.» Диным и лэжьакIуэхэр зэригъэкъуаншэмкIэ захуэщ журналыр, ауэ апхуэдэ псалъэмакъ здигъэIум, къуаншагъэ псори диным и лэжьакIуэхэм я деж къыщилъыхъуэурэ, журналым хейуэ хегъэкI псом нэхърэ нэхъ къуаншэр, еуэ щыIэр зи бжьакъуэм къикIыр – пащтыхь правительствэр. Лъэпкъхэр бий зэхуэхъуным, кIыфIыгъэм хэгъэтыным, псом япэрауэ, хуэлажьэр пащтыхьырт, арат къуаншэу щыIэм я нэхъ къуаншэр. Абы «гу лъитакъым» журналым.
Журналыр куэдрэ тепсэлъыхьащ «истамбылакIуэкIэ» зэджэм. Iуэхум и пэжыпIэм щымыгъуазэхэм (е апхуэдафэ зытезыгъауэхэм), зэрагъэувымкIэ, а насыпыншагъэр зи кIэ къикIар динырт. Ар зыгъэIухэм зыщагъэгъупщэрт а насыпыншагъэм нэгъуэщI лъабжьэ зэриIэр. «Муслъымэн» журналым и лэжьакIуэхэми къагурыIуакъым абы и щхьэусыгъуэр. Абыхэм зэралъытэмкIэ, абдежми къуаншагъэр зыбгъэдэлъыр диным и лэжьакIуэрщ. «Молэхэм лъэкI къагъэнакъым бгырысхэр хэкум ирашынымкIэ, Тыркум гъэIэпхъуэнымкIэ», –
итхыгъащ Хьэжылъашэм. ИстамбылакIуэхэм я натIэ хъуа насыпыншагъэр зи Iэужьыр пащтыхь правительствэр ару зэрыщытыр жиIэн шынащ журналыр. Бгырысхэр зэхэзехуэн ищIурэ, щIыр яфIиубыдурэ, щIэпхъаджагъэ якIэлъызэрихьэурэ, урыс пащтыхьым ахэр хэкум икIын хуейуэ зэрырихулIам щымыгъуазэу фэ зытрагъэуащ «Муслъымэнми» «Муслъымэн дунейми».
«Муслъымэн» журналым зэрилъытэмкIэ, диным и лэжьакIуэхэм ябгъэдэлъ къуаншагъэр абы къыщызэтенэркъым. Я лъэр нэхъри ягъэбыдэн, я пщIэр нэхъри драгъэуеин папщIэ, дин лэжьакIуэхэм муслъымэнхэр «ягъэIущырт» «хьэжыщI» кIуэн хуейуэ, арыншамэ, «алыхьым игу къебгъэну». Апхуэдэ «ущииныгъэм» и зэранышхуэ екIащ цIыхубэм – куэдым я мылъкур псыхэкIуадэ хъуащ, я щхьэр халъхьащ.
Журналым къыщIигъэщащ «тырку жэнэткIэ» зэджэр зэрыгъэпцIагъэр, зэрыкIуэдыпIэр – абыкIэ фIыщIэ бгъэдэлъщ журналым (ар щIищIар нэгъуэщI щхьэусыгъуэми). «Тырку жэнэтыр» зи нэгу щIэкIахэм ящыщ зым, Хьэткъуокъуэ
Долэтджэрий, итхыгъащ: «Зэгуэр дагъэбгына, иджыри къэс ди псэм и щIасэ хэкум къинахэри гугъу ехьу къыщIэкIынщ, зыхуей псор ягъуэти хъункъым, ауэ сыт хуэдиз яшэчми, Тыркум Iэпхъуахэм йофIэкI… Россиер ебгъэрыкIуауэ культурэ лъагэ дыдэм хуокIуэ, зи гуащIэр ин дэтхэнэми хуэдэу, гугъуехьу хъуар къызэринэкIыфынущ, итIани, псори зэдэлажьэмэ, ди къуэшхэми я Iуэхур ефIэкIуэнщ. Фис фи хэкум, зэи фымыбгынэ ар. Зи анэр зыбгынэм абы и бын цIэр хуэфащэкъым».
Зэкъым-тIэукъым а псалъэмакъым Хьэткъуокъуэм къызэрытригъэзар, къытригъэзэху къэси сэтей ищIырт хэкум ирахуа бгырысхэм тырку сулътIанхэм къыкIэлъызэрахьэ лейр. Тыркум Iэпхъуа бгырысыр факъырэщ, хуитыныгъэншэщ, унэIутщ, мэжэщIалIэщ, зэхэзехуэнщ – апхуэдэ насыпщ «Тырку жэнэтыр» истамбылакIуэм къызэрыхуэупсэр. Абы и гугъу ищIу, Хьэткъуокъуэм итхыгъащ: «Тырку къуажэхэм тхьэмыщкIагъэу дэлъыр къызыфIэгъэщIыгъуейщ, псом хуэдэжкъым адыгэхэр здитIысхьа къуажэхэр. Пэжыр жыпIэмэ, ар факъырэхэмрэ мэжэщIалIэхэмрэ я екIуэлIапIэщ… Муслъымэн жылагъуэ удыхьэмэ, уи щхьэм мыгъуагъэ хубохьыж, уи гур мэуз. ИхъуреягъкIэ нэщхъеягъуэщ, нэщIщ. Жылэр зэтелIауэ къыпщохъу, къуажэм цIыхупсэ дэмысыжми ярейщ». СулътIаныр традза нэужьи нэхъыфI хъуакъым Тыркум Iэпхъуа бгырысхэм я Iуэхур, я псэукIэми зихъуэжакъым. Унафэр зыбгъэдэлъам и IэмыщIэ къинэжащ, бгырысхэр яхъунщIэни абыхэм икIагъэ якIэлъызехьэни щагъэтакъым. 286
«ХабзэщIэм и фIыгъэ къекIакъым бгырысхэм, – щыхьэт тохъуэ Хьэткъуокъуэр. – Ахэр ноби яхъунщIэ, хьэзабым хагъэтщ, Iулъхьэ Iамыхауэ лъэбакъуэ ирагъэчыркъым, яукI. Залымыгъэрэ щIэпхъаджагъэрэ лэжьын щагъэтакъым, насыпыншэщ мыбы пэж щигъуэтын гугъэ нэпцI зыщIыр». Хьэткъуокъуэм и тхыгъэхэр куэдкIэ сэбэп зэрыхъуам шэч хэлъкъым – куэдым заригъэцIыхужащ, я нэр къигъэплъэжащ, хэкум икIын мурад зыщIа Iэджэ щIригъэгъуэжащ.
Журналым и лэжьакIуэхэм ялъагъун хуейт пащтыхьым зэрихьа лейр, цIыхубэм телъ хьэзабыр. Абыхэм, дауи, къагурыIуэу щытагъэнщ а псор щIауфэмэ, ябзыщIмэ, журналым щIэупщIэ зэримыIэнур, абы Iэ тезыдзэхэм я бжыгъэм зэрыхэщIынур. Абы къыхэкIкIэ журналым гулъытэ хуищIын хуей хъурт а Iуэхугъуэми – ар зыбжанэрэ тепсэлъыхьащ Россием ис муслъымэн гуащIэрыпсэухэм я гъащIэм: я псэукIэр зэрымыщIагъуэм, хуитыныгъэ зэрамыIэм, я культурэр зэрылъахъшэм, зэрыщIэныгъэншэм, н. Хьэжылъашэм и тхыгъэхэм ущрохьэлIэ залымыгъэ зыкIэлъызэрахьэ бгырысхэм къащхьэщыж псалъэхэм, журналми ар игу къеуэ хуэдэщ…
Зи цIэр зыбзыщIа гуэр «Муслъымэным» щытхьэусыхэгъащ, ди лъэпкъэгъухэм лей зэрыкIэлъызэрахьэм и гугъу ищIу. Абы итхырт: «Бгырысыр аузым добэмпIыхь. Мывэ блыныжьхэм зыхащIэркъым абы и сабий ныбаджэм и гъы макъыр, гъитI я кIапэ зэлъигъэIэсыфыркъым абы, чыржын гъущэри ирикъуу игъуэтыркъым; и ныбэ изу шхэркъым ар, мылIэ-мыпсэущ; ар зыIыгъыр
къуршыпс щIыIэмрэ акъужь къабзэмрэщ – абыкIэ уи ныбэ из хъунумэ… Бгырысым и гъащIэм ещэр мащIэкъым: щIыр бэджэнду къезытри, ахъшэ щIыхуэ къызыIихри, податыр хэзыхри, сатуущIри; махуэ къэс мэпшынэ ар, и сабийхэм я хьэлу Iыхьэр къажьэдичу. Сыт и Iэмал, и хэкIыпIэ – адэкIэ зедз, мыдэкIэ зедз, гъуэгу игъуэтыркъым, щхьэуназэ хэхъухьащ…»
«Щхьэуназэ» хъуа бгырысым къыгурыIуэ хъуакIэт хэкIыпIэ гуэр лъыхъуэн зэрыхуейр. ЩIэныгъэр хэкIыпIэ хуэхъун гугъэ ищIащ абы, ауэ а щIэныгъэми лъагъэIэсыркъым. «Абы и гугъэр гугъэ нэпцIщ, – дыкъыщоджэ зи цIэр зыбзыщIам и тхыгъэм. – Нэхъыбэ дыдэ къыхуащIэми, абы кърапэсынур церковно-приходской школщ. Сыт абы бгырыс сабийм къыщIихынур? Бзэ къыгурыIуэркъым, зрагъаджэм хуейкъым, зыхуэмеймкIэ и щхьэр якудэ, тхылъым щагъащтэ… Нэхъыбэр къыщIокIуэсыкIыж. ИтIани еджэнут ар. Урысыбзэ ищIэну, тхэкIэ зригъэсэну хуейщ. Школщ зыхуейр, щIэныгъэ щигъуэтын школ».
Хабзэ ткIийр, лейр, залымыгъэр ягу темыхуэу бгырысхэм Iэщэ къащтэ хъуакIэт, абрэджу хыхьэжыр мащIэтэкъым. АпщIондэхукIэ бгырысхэм дзы Iэджэ кърапэсырт, ахэр жыIэмыдаIуэу, хъунщIакIуэу, щхьэзыфIэфIхэу ягъэIурт. «Муслъымэн» журналым зэрилъытэмкIэ, ер зи кIэм къикIыр бгырысхэр дэзыкъузэ, лей якIэлъызезыхьэ пащтыхь къулыкъущIэхэрщ. Журналым и лэжьакIуэхэм ящыщ зым итхыгъащ: «Залымхъан (зи гугъу ищIыр шэшэн абрэдж цIэрыIуэщ) игу темыхуар цIыхум и хуитыныгъэр хэутэн зэращIарщ. Генерал Паниным и тетыгъуэм ингушхэр гъэрыпIэм итащ, аращ а псор къызыхэкIар. Я губжьыр зэщIэплъащ, я лъыр къагъэващ… Абрэджхэм кIэ ягъуэтынукъым, бгырысхэр мэжалIэу, щIэныгъэншэу щытыху. КъызэIуфх еджапIэхэр, я псэукIэр тынш ящыфщIи, абрэдж щыIэжынкъым».
Пащтыхьым зэрылъэкIкIэ дикъузат бгырысхэр, зэтриукIэр мащIэтэкъым, зыр зым ириуштырт, хуитыныгъэ лъэпкъи яритын мурад иIэтэкъым, ахэр зыхуеи зыхуэныкъуи илъытэртэкъым. «Муслъымэным» зыгуэрым щитхыгъащ пащтыхьым и мурадхэм теухуауэ: «Абы и диным имытыр къэралым и бийщ, аращ мыхъумыщIагъэ псори къызыбгъэдэкIыу ялъытэр».
Пащтыхьым «хуэшхыдэ» защIми, «Муслъымэн» журналым и лэжьакIуэхэр зыдежьур абы и уэрэдырт, ар ябзыщIми. Абыхэм бгырысхэр зыхураджэр бэнэныгъэтэкъым. Бгырысхэр бэнэныгъэм хураджэным и пIэкIэ ахэр пащтыхьым «елъэIурт» муслъымэнхэм «гущIэгъу къахуищIыну», хабзэ мыхъумыщIэ гуэрхэм «кIэ иритыну», «унафэфI» къахуищIыну, школхэр къахузэIуихыну, я 287 культурэм гулъытэ къыхуищIыну. Россием ис муслъымэн гуащIэрыпсэухэм хьэзаб зэрателъымкIэ абыхэм ягъэкъуаншэр тепщэгъуэр зыIэщIэлъхэртэкъым, зи къалэныр тэмэму зымыгъэзащIэ, правительствэм и унафэхэр зэблэзыш къулыкъущIэ жьгъейхэрт.
Бгырысхэм я Iуэху зытетым щымыгъуазэу, Хьэжылъашэм абы щыгъуэ итхыгъащ: «Бгырысым зыри къыфпиубыдыркъым, зыми щIэлъэIуркъым ар. Ар зыхуейр пщIэ хуащIыну аркъудейщ. И цIыхугъэр ялъытэну. Ар зи IэмыщIэ илъхэм я нэхъыбэр гъэпцIакIуэщ, щхьэхуещэщ, я къалэнри къагурыIуэркъым. Абы дежкIэ бгырысыр сыти зэппэс хъун хьэкIэкхъуэкIэщ. Ар щыуагъэшхуэщ, гу лъатэн хуейт абы».
ЩIыпIэм ис къулыкъущIэхэм я гугъу щищIкIэ, журналыр «зыхуэшхыдэр» унафэр зи IэмыщIэ илъ тетхэркъым, атIэ къулыкъу жьгъейхэм бгъэдэт дыгъуэгъуакIуэхэрщ. Журналым зэритхыгъащи, «абыхэм цIыхубэр зыхуейзыхуэныкъуэр ящIэркъым», «щхьэхуещэ гуэрым зыхуейр елэжь, цIыхум и лыр ешх». Ар дыдэм тотхыхь Хьэжылъашэри: «Пристаф бзаджэнаджэм сыт хуэдиз хуашэчын хуей хъурэ бгырысхэм, я лъыр щIифыкI пэтрэ? Властыр бгырысхэм зэрахущытым фыщыгъуазэ, абы Iуэху гуэркIэ екIуэлIэн хуей хъумэ? Округым и начальникым и бжэщхьэIум щекIуэкIым феплъ. Абы ебэкъуэфыр закъуэтIакъуэщ. Начальникым и канцелярым щIэс писырхэр тхьэ пэлъытэщ –
уи щхьэр мыгъэщхъауэ уабгъэдэмыхьэ.»
КъулыкъущIэ щыкIахэр тепхурэ абыхэм я пIэ «гулыцI зиIэ» цIыху ибгъэувэкIэ (журналым къызэригъэувти), Iуэхум зыкIи зихъуэжынутэкъым; бгырысхэр бэнэныгъэм нэхъри бгъэдишын фIэкI – щэху-нахуэми, арат журналым и лэжьакIуэхэр зыщIэкъур.
Париж къыщыщыдэкIкIэ, «Муслъымэным» гулъытэ гуэр хуищIын хуейт европейскэ народхэм я гъащIэми, абыхэм я пащхьэ къитаджэ Iуэхугъуэхэм езыр зэреплъыр игъэбелджылын хуейт. Абыи «бгъэдыхьэкIэ» къыхуигъуэтыфащ журналым. Европейскэ буржуазием хуэшхыдэ зищIурэ, журналым «къыщIегъэщ» империализмэм зэрихьэ лейр, залымыгъэр. «Муслъымэным» «гу лъитащ» буржуазнэ обществэм дыщэ (мылъку) фIэкI нэкурэ напIэрэ зэримыIэм. «Европэм хуэдэу зыщIыпIи тепщэгъуэр щиIэкъым ахъшэм, – дыкъыщоджэ журналым. – Дыщэ уиIэмэ, сытри пхузэфIэкIынущ, псори ууейщ, пщIэи щIыхьи бгъуэтынущ». Журналым зэритхыгъащи, псоми хуитыр, тыншыгъуэр зиIэр тепщэ классырщ: «Сытри щыбгъуэтынущ Францие щIэращIэм, ауэ –
бейхэм, тетхэм папщIэ; адрейхэм я натIэр къулейсызыгъэщ».
Буржуазнэ къэралхэм, щыхьэт тохъуэ «Муслъымэныр», цIыхум и пщIэр щыпудщ, псом хуэдэжкъым цIыхубзыр: «Францие щхьэхуитым цIыхубзыр щыгъэрщ. Ар зи гъэрыр цIыхухъум и закъуэкъым; хабзэхэми Iэпхлъэпх ящIащ ар. ЦIыхубзым зыри и уасэкъым, ар хьэпшыпщ, унэIутщ, кIуапIэрэ плъапIэрэ зимыIэщ».
«Муслъымэным» ущрохьэлIэ империализмэм и колониальнэ политикэм хуэшхыдэ псалъэмакъхэми. Журналым ар егъэкъуаншэ Азием, Африкэм, Латинскэ Америкэм ис народхэм кIэлъызэрихьэ леймрэ залымыгъэмрэ папщIэ. Урыс пащтыхьым и жагъуэтэкъым буржуазнэ хабзэхэм журналыр зэрытехъущIыхьыр. Абы и нэ къыхуикIыртэкъым буржуазнэ революцэм; зытеплъэ мыхъуххэр пролетарскэ революцэрт. Апхуэдэу щыщыткIэ, журналыр буржуазнэ дунейм зэрыхуэшхыдэмкIэ арэзыт пащтыхьыр, ар абы и политикэм къезэгъырт. Апхуэдэ политикэт журналыр зыдежьур, буржуазием и хъуагъэщагъэхэр къыщIигъэщу фэ зытригъэуауэ.
Хьэжылъашэ М. и дуней еплъыкIэр, и гуращэхэр нэхъ IупщI мэхъу, абы къызэринэкIа художественнэ тхыгъэхэм щыгъуазэ зыщыхуэпщIкIэ.
Хьэжылъашэ М. Б. и тхыгъэхэм Iуэхугъуэ куэд къызэщIаубыдэ, абы и къалэмыпэм къыщIэкIащ буржуазием и колониальнэ политикэм, Азием, Африкэм ис народхэм я бэнэныгъэм, Тыркум Iэпхъуа бгырысхэм, Кавказ лъэпкъхэм я гъащIэм теухуа роман, повесть, рассказ куэд. Сытым тетхыхьми, 288
дэнэ нэсми, сыт къызэщIиубыдэми, Хьэжылъашэм и псалъэр, и гупсысэхэр IупщIкъым, и геройр зищIысыр гурыIуэгъуэкъым: зэ ар ядыболъагъу революционерхэм, абыхэм щадэIэпыкъуи щыIэщ, итIани гъусэ яхуэхъуркъым (псалъэм папщIэ, «Начальник эшелона в Африку» повестым дызыщрихьэлIэ шэрджэсым хуэдэу), зэ абы къыщIегъэщ тырку къулыкъущIэхэм зэрахьэ фIеягъэр («20 лет на каторге» повестым), пащтыхь хабзэ ткIийхэр зэтекъутэн зэрыхуейми егупсыс хуэдэщ, абрэджу хыхьэжауэ; итIани гъуэгу имыгъуэту хокIуадэ, зыщIэбэныр езы дыдэми къыгурыIуэжыркъыми («Къуажэхь Инал» рассказым). Хьэжылъашэм и геройр къарууншэщ, хабзэ мыхъумыщIэхэм, залымыгъэм зэребэнын Iэмал иIэкъым, хузэфIэкIыр и губжь игъэтIысын къудейщ, цIыхубэм и бэнэныгъэм зыпыIуедз – а псом лъабжьэ хуэхъуар езы Хьэжылъашэм и политическэ гуращэ нэпцIхэрщ.
Хьэжылъашэм и тхыгъэ нэхъ пIащэхэр зытеухуар езыр фIыуэ зыщыгъуазэу щыта тырку гъащIэрщ. «Любимцы Ильдыза», «Мрачные времена» романхэм, «Начальник эшелона в Африку», «20 лет на каторге» повестхэм абы къыщигъэлъэгъуащ тырку сулътIаным зэрихьа леймрэ залымыгъэмрэ. Дунейм къыщытехьа зэманым тепщIыхьмэ, а тхыгъэр зыбжанэкIэ сэбэп хъуагъэнщ «тырку жэнэтым» игъэплъэкъуахэм я дежкIэ. Андрей,
филологическэ щIэныгъэхэм я кандидат.
1976 гъэ, етхуанэ къыдэкIыгъуэ.
ТхакIуэ щэджащэ
Ди культурэм, литературэм, щIэныгъэм лъэужь дахэ къыхэзына
тхакIуэ телъыджэ КIэрэф Мухьэмэд псэужатэмэ, и ныбжьыр
мы гъэм илъэс 75-рэ ирикъунут
КIэрэф Мухьэмэд и гъащIэм щыщу илъэс щэ ныкъуэм щIигъу ирихьэлIащ щIэблэр егъэджэным, гъэсэным: ар егъэджакIуэу, унафэщIу щылэжьащ республикэм и школхэм, Къэбэрдей-Балъкъэрым ЩIэныгъэ IуэхумкIэ и министерствэм, егъэджакIуэхэм я щIэныгъэм щыхагъахъуэ институтым. Абы зэхилъхьащ сабийхэр зэрырагъаджэ тхылъ зыбжанэ. КъимыдэкIэ, и псэм псэхугъуэ къезыт, «губампIэдэхыу» къилъытэ тхэн Iуэхур и гущIагъщIэлъу и гъащIэр ихьащ. Ар гъуэзэджэу нэрылъагъу ещI тхакIуэм къигъэна лъэужь дахэм – и творчествэм. Мухьэмэд гурэ псэкIэ адыгэ литературэм зэрыхуэлажьэрэ куэд щIа пэтми, щэныфIагъэмрэ нэмысымрэ къызэбэкIыу, и гулъытэмрэ и гуапагъэмрэ япэ иту псэуа КIэрэфыр литературэм и утыкум къыщихьар и гъащIэм и иужь илъэсхэращ. Абы адыгэ литературэм и япэ лъэбакъуэр щичар «Iуащхьэмахуэ» журналырщ. Ар зэрытхакIуэ телъыджэр япэу нэрылъагъу щыхъуар 1987 гъэм къыдэкIа журналым и 4, 5-нэ номерхэращ. КIэрэфым и япэ тхылъыр – «ЛIыжь хъыбархэр» тхылъ щхьэхуэу Къэбэрдей-Балъкъэр тхылъ тедзапIэм 1989 гъэм, етIуанэ тхылъыр 1993 гъэм къыщыдэкIащ. Зэуэ наIуэ хъуащ акъылышхуэ, талант ин зыбгъэдэлъ тхакIуэ ди литературэм къызэрыщыунэхуар. КIэрэфым и япэ тхыгъэхэр дунейм къытехьа нэужь, япэу гу лъызытар литературовед цIэрыIуэ Къэжэр Хьэмидщ, литературэм теухуауэ абы итха статьям («Iуащ- 289 хьэмахуэ» журнал, №4, 1988 гъэм) гуапэу къыщыхигъэбелджылыкIащ тхакIуэм и IэдакъэщIэкIхэм я нагъыщэхэр, я шыфэлIыфэр. КIэрэфым и «ЛIыжь хъыбархэм» хыхьэ «Лъэужь е лIэужь», «Адэ щIэин мылъку хъурэ» повестхэр зэпкърихыу рецензэ хъарзынэ итхащ критик щIалэ Абазэ Албэч. А псори тхакIуэм и творчествэм теухуа псалъэ гуапэщ.
Сэ сызэреплъымкIэ, КIэрэфым и къалэмыпэм къыщIэкIауэ дызыщыгъуазэ и тхыгъэхэм къахэщу, и псэм щигъафIэу, илъэс куэдкIэ гупсысапIэу иIахэр къыщыIуэтэжа, адыгэ лъэпкъым теухуауэ псалъэшхуэ щыжиIа гурыщIэ тхылъщ 1993 гъэм «Эльбрус» тхылъ тедзапIэм къыщыдэкIа «ЛIыжь хъыбархэр».
Тхьэшхуэм телъыджэу къигъэщIахэм щыгуфIыкIыу дунейм тета цIыху щэджащэм и Iэужьщ ар, цIыхум и дунейр зыгъэдахэ, и псэм, и акъыл нэхум зыхищIэ дэтхэнэ уахътыми, уэгуми щIыгуми дахагъэу трилъагъуэ псори и гухэхъуэу, гъащIэм и къэхъукъащIэхэм гурыгъуазэу пхрыплъу псэуа, гупсысэ куу, гурыщIэ къабзэ, щIэныгъэшхуэ зиIэ, гъэсэныгъэ лъагэ зыхэлъ цIыхушхуэм къигъэщIам къыхиха дерсышхуэ зыхэлъ тхылъщ КIэрэф Мухьэмэд и «ЛIыжь хъыбархэр».
Псом япэрауэ, КIэрэфым и повестыр зыгъэуардэр тхакIуэм къиIуатэ хъыбархэм зэманышхуэ къитIасэу, цIыху зэмылIэужьыгъуэ куэд щыпэкIуу, щIыналъэ, щIыпIэ куэд къызэщIиубыдэу аракъым. Тхылъым и къэухьым, и гъунапкъэм, абы зэману, лъэхъэнэу къызэщIиубыдэм и закъуэ тещIыхьауэ, «абрагъуэу» къыпщыхъу къэхъукъащIэхэм зыдебгъэхьэхыу, а схемэм и «пщалъэм» тету художественнэ произведенэм пщIэ лей хуэпщIыну ухуежьэмэ, ущыуэнущ. Зи «къэухьыр» убгъуа, цIыхубэ зыхэт, къуэпс Iэджэу зэхэухуэна тхыдэ хъыбархэм щхьэфэтегъэжу ебгъапщэу, апхуэдэ пщалъэкIэ убгъэдыхьэ хъунукъым «ЛIыжь хъыбархэм», сыту жыпIэмэ тхакIуэ КIэрэфым дежкIэ псом ящхьэр, и къалэмыпэм къыщIэкIа тхыгъэм и гъуазэр цIыхум и психологиер куууэ зэпкърыхыныр, цIыхумрэ дунеймрэ зэрызэхущытым къыпкърыкI философиер, зытет дунейм ещхьыркъабзэу, цIыхум бгъэдэлъ лъэкIыныгъэр зэрыгъунапкъэншэр, абы илэжьри ищIэри къызыхэкI щхьэусыгъуэхэм я лъапсэр, я къуэпсыр къэхутэныр, гъащIэм къигъэщIа псоми къабзэу, сакъыу хущытын зэрыхуейр, дунейм лей епх зэрымыхъунур, цIыхум и «натIэм» къритхам зэрыфIэмыкIынур, зэрылIэжынур щымыгъупщэу, псэкIэ бауэу дунейм тетыху, цIыхугъэ хэлъу, щхьэпэу, дахэу псэунырщ. ЦIыхум и гъащIэр зыгъэуардэ, и дунейр зыгъэдахэ, къару мыкIуэщIхэр къезыт къыщалъхуа щIыналъэр зэрытелъыджэр тхакIуэм гъуэзэджэу нэрылъагъу ещI.
Тхылъым и пэм къыщыщIэдзауэ и кIэм нэс хьэлэмэту, купщIафIэу, уардэу щыубзыхуащ Хэкум и образыр. Хэкум и теплъэр, и гупсэр нэкъыфIэщI дахэ къудейуэ щымыту, тхакIуэм гунэсу къигъэлъагъуэ цIыхухэми, теплъэгъуэхэми, плъыфэхэми, гурыщIэ-гупсысэхэми лъэщу щонэрылъагъу. Абы и зы налъэщ повестым лIыхъужь нэхъыщхьэу хэт, зыщалъхуа лъахэм хуэпэж, хуэщхьэпэ, щIылъэ-анэм и бгъафэм къыпхукIэрымычыну гу къуэпскIэ быдэу епха Сэфар гукIи псэкIи Хэкур зэрызыхищIэр. «.Зы иIэгъи зы бэяуи щыIэкъым. си хэкум и сурэтыр ирипщIыфыну, щыIэкъым цIыху псалъи ар кърипIуатэ хъуну. Дунейм теткъым зы пшыни, абы и Iэуэлъауэ макъ зэмылIэужьыгъуэхэр къибгъэкIыфыну.
ПхужыIэнукъым, пхуэщIыфынукъым си Хэкум и бжьыхьэ нур щабэмрэ щIыхуфэ-щIыIэтыIэ хъуа и хьэуамрэ ящIэт гумащIагъэр, гумащIагъэ нэщхъей IэфIыр. «ЗыфщызгъэнщIакъым, си гум фыкъоуэ, ауэ пIалъэр къэсащи, сожьэж, фымыдзыхэ, сэ къэзгъэзэжынущ иджыри», – къыбжиIэ хуэдэщ а дуней дахэм. Ар хьэщIэ лъапIэщ, Iыхьлы IэфIым, псэм щыщ зыгуэрым и ежьэж хуэмэбжьымэщ. СыткIэ бгъэIуфын, сыткIэ пщIыфын, дауи къэпIуэтэн уэгу нэщIыр, пшынэбзэ гуакIуэм хуэдэу, къэзыгъэпсалъэ къру чэруан пщхьэщыкIар? Дауэ къэпIуэтэн иджыри мащIэу фIэкI гъуэжьыгъэ зыхимыдза псы Iуфэ мэз лъэщIэху щхъуантIэр, абы щIэж псынэ шэджэнащхъуэ щIыIэр? 19 Заказ № 7 290
Арауэ пIэрэ псы нэхърэ нэхъ IэфI щыIэкъым, псыр псэхэлъхьэжщ жыхуаIэр? ЦIыху IэщIагъэкIэ хэт зыхыуигъэщIэфын, хэт уигъэлъагъуфын а мэзым и хуей дыгъафIэхэм жьы мащIэм щызэрихьэ шейтIан Iупс зэпылъэфыж хужьыбзэхэр, кърихьэкI-кърихьэкIрэ еша нэужь, жыг къудамэжь хэгъукIам фIидзэжхэр?
А жьы мащIэри апхуэдизкIэ гуапэщи, уи напэм, щIалэ уищIыжу, къоубзэ, анэ Iэ щабэм хуэдэу зыкъыделъэ. Хьэуэ, хуэкъарууншэщ абы цIыхур: сурэтуи макъамэуи зыщIыпIи щигъуэтынукъым апхуэдэ.»
Псалъэм, цIыхугъэ гурыщIэм и художникыу ущытын хуейщ, уIэбэмэ, улъэIэсын хуэдизу, гукIи псэкIи зыхэпщIэу, тхакIуэм ди нэгу къыщIигъэувэ теплъэгъуэр, абы хэлъ «псэр» къэбгъэлъэгъуэн папщIэ. Ди лъахэм теухуауэ мы пычыгъуэ кIэщIым щытлъагъухэр, щызыхэтщIэр КIэрэфым хуэдэу нэгъэсауэ къэзыгъэлъэгъуэфауэ щыIэр мащIэщ. Уеблэмэ, апхуэдэ теплъэгъуэхэм уигу къагъэкIыж куэд щIауэ гукъинэж пщыхъуа урыс тхакIуэшхуэ гуэрхэр, псалъэм папщIэ, сэ занщIэу си нэгу къыщIэувэжащ псэу щIыкIэ урыс совет прозэм и классик хъуауэ щыта Паустовскэм дунеягъым, природэм теухуауэ итхахэр.
ТхакIуэм зи гугъу ищIхэр дигъэлъагъу къудейкъым, уетхьэкъу, узэщIеубыдэ, уи гур егъэпхъэр. «.ЩыIэкъым ар (хэкум и сурэтыр – Ш. П.) кърипIуатэ хъуну цIыху псалъэ», жиIэу, тхакIуэм къигъэув упщIэм шэч лъэпкъ къытумыхьэу мыпхуэдэ жэуап епт хъуну сфIэкъабылщ: щыIэщ апхуэдэ «цIыху псалъэ» жызыIэф тхакIуэ – ар езы КIэрэф Мухьэмэдщ. Абы и щыхьэтщ тхакIуэр гъащIэм, дунейм и къэхъугъэхэм зэреплъым, и акъыл нэхум, и гурыщIэ лъэщым къыпкърыкIауэ итха «ЛIыжь хъыбархэр».
ТхакIуэм и дуней еплъыкIэр нэрылъагъу зыщI псалъэхэр, гупсысэхэр «зыIурылъ» Сэфар и образыр лъэныкъуэ куэдкIэ узэщIауэ повестым и «курыхыу» щытщ. ТхакIуэм и псэм щигъафIэ гупсысэхэр, хьэл-щэныр, дуней тетыкIэр, захуагъэм, пэжым и телъхьэу, къэмылэнджэжу щыт, цIыхугъэ лъаги, лIыгъи зыхэлъ адыгэлI тэрэзым, цIыху зэпIэзэрытым, гущIэгъулым, гулъытэшхуэ зыхэлъым и шыфэлIыфэхэр зыхэпща цIыху щыпкъэщ, гуащIафIэщ Сэфар. А псори повестым къыщыхъу Iуэхухэм щонэрылъагъу. Сэфар и образыр купщIафIэу гъэпсащ, ар образ «тIуащIэу» къэплъытэ хъунущ. Зы лъэныкъуэкIэ, тхакIуэм убгъуауэ, куууэ щыгъуазэ дещI Сэфар и гъащIэм и гъуджэу ди нэгу къыщIэувэ и образым, нэгъуэщI лъэныкъуэкIэ – мы тхыгъэм къыщыгъэлъэгъуа Iуэхушхуэхэм езы авторыр зэрыхущытыр, зэреплъыр нэхъыщхьэу зыхэпщар а образ купщIафIэращ. Абы къыпкърокI Сэфар и хьэлщэным, и дуней тетыкIэм, и псэм щыщIэм тэмэму тегъэпсауэ ди гум зыхищIэ цIыхугъэ лъагэр, бэшэчыгъэр, къарур, гумащIагъэр, абы псэгъу хуэхъуа Гуащэнэ хуиIэ лъагъуныгъэ къабзэр, и псэм и щIасэ бзылъхугъэмрэ езымрэ яку дэлъ зэхущытыкIэм хэлъ къабзагъэр, нэмысыр. Абы къыдэкIуэу, цIыху гъащIэм, дунеягъэ Iуэхухэм, цIыху цIыкIум гъащIэм щиIэ увыпIэм, мыхьэнэм, абы къыхэхыпхъэ философскэ дерсхэм ехьэлIауэ тхакIуэм и акъыл жаным къыпкърыкI гупсысэхэри Сэфар и нэкIэ, абы и псэм, и гум зэрызыхищIэмкIэ хьэлэмэту къэгъэлъэгъуа мэхъу. ТхакIуэм тэмэму, емыпIэщIэкIыу абы ухегъэгъуазэ: «ЦIыхупсэм Iэджи щощIэ. ЩыIэщ псэ бзаджэ, гупсысэ мыхъумыщIэхэмрэ гуращэ Iейхэмрэ щэхуу игъафIэу; щыIэщ псэ щаби, бзаджагъэ лъэпкъ кIэрымыпщIэу, нэгъуэщIым и псэ фIеигъэри хуэмышэчу. Апхуэдэт, укIэлъыплъамэ, Сэфар и дуней тетыкIэкIи и IуэхущIафэкIи. Щэхущ икIи кIыфIщ, мазэхэ жэщым хуэдэу, цIыхупсэр.» Сэфар зыхэхутэ Iуэхухэм сыт щыгъуи лIыгъи гущIэгъуи къыщигъэлъагъуэу, и псэр зэрыкъабзэм, фэрыщIыгъэ лъэпкъ зэрыхэмылъым теухуауэ тхакIуэм къиIуатэ хъыбархэм куууэ узэгупсысын, гукъинэж пщыхъун куэд хэлъщ. «Дунейм теттэкъым Сэфар фэрыщIу жызыIэфын. Бгыр фэрыщIын? Мэзым щIэт жыгхэр, мыщэр фэрыщIын? Пшэ фIыцIэ хьэлъэжьхэр къезыхуэкI жьыр, уафэр фэрыщIын? Апхуэдэт Сэфари –
цIыху зэмыIэзащIэ дунеягъэм и бынт ар». Сэфар и образыр гъащIэм и пакIэ куэдым щонахуэ. Сэфаррэ дунейм къигъэщIа пэщхьэхэмрэ я псэр зы чысэм 291 илъщ, апхуэдизу абы и псэр природэм итхьэкъуауэ, дунейм и къэхъукъащIэхэм, псэущхьэхэм телъыджэу щыгъуазэщи. Сэфаррэ абы псэгъу хуэхъуа Гуащэнэрэ я лъагъуныгъэм и хъыбарыр зыгъэтелъыджэ гурыщIэ къабзэри, нэмысри, щэнхабзэри тхакIуэм апхуэдизу гум хыхьэу къегъэлъагъуэри, а тIум я образыр псэр зыгъэнэху дыгъэпс нуркIэ зэщIэлыдэу гукъинэж пщохъу. ТхакIуэр хуосакъ цIыхупсэр зыгъэгумэщI гурыщIэр тафэтелагъэ, псалъэ фэрыщI, цIуугъэнэ, егъэлеиныгъэ хэмыту къэгъэлъэгъуэным.
ТхакIуэр зытепсэлъыхь зэманыр икIи гущIэгъуншэщ, икIи гущIэгъулыщ. Ар тыншу къызыпэпкIухь хъун «лъэпощхьэпо» IэрыщIкъым, ар – емрэ фIымрэ «натIэкIэ» щызэпэщIэт гъащIэ гъуэгуанэ гугъущ. И напэри цIыхугъэри хэутэн имыщIу зэрихъумэжыфын гурыщIэ къарурэ лIыгъэрэ иIэу, а гъуэгуанэр зэпызычыфырщ насып зиIэр. Аращ цIыхум и гъащIэ гъуэгуанэм и пщалъэу тхакIуэм къищIэр, гъащIэм и мыхьэнэ нэхъыщхьэр зыхилъагъуэр. АбыкIэ гъэунэхуа мэхъу повестым хэт дэтхэнэ зыми и дуней тетыкIэр, и IуэхущIафэр, и гъащIэр зыхуэдэр.
КIэрэф Мухьэмэд и лIыжь хъыбархэр зэштегъэу хъыбаркъым, атIэ цIыху
гъащIэм и лъапсэр «къызэзыгъэдзэкI», цIыхупсэ къабзэм и къалэмкIэ тха гущIыхьэ тхыгъэ купщIафIэщ. Апхуэдиз гурыщIэ къару, пэжагъ хэлъу цIыхупсэм и дахагъымрэ гузэвэгъуэмрэ, зэман пхъашэмрэ лъагъуныгъэмрэ «щызэрыIыгъыу», щызэхэухуэнауэ къэгъэлъэгъуа бз куэд ди анэдэлъхубзэ литературэм хэту срихьэлIакъым. ТхакIуэм гукIэ, псэкIэ къелъагъуф нэгъуэщIым гу зылъимытэнур, абы къыхех гъащIэм и къару мыкIуэщIхэм я хэкIыпIэр, укъэзымыгъэпцIэжыну дерсхэр. Абы къиIуэтэж хъыбархэм «щхьэфэтегъэж», нэкъыфIэщI лъэпкъ хэткъым, ар сыт хуэдэ Iуэхуми, къэхъугъэми, цIыхуми теухуауи щрети. Псэ зыхэмытым псэ хелъхьэ, зэман блэкIахэр «къегъэпсалъэ». А псори хуощхьэпэ, «хуолажьэ» къиIуатэ хъыбарым кIуэцIылъ купщIэм.
ТхакIуэ КIэрэфым и псалъэр лъэрызехьэщ, гупсысэкIэ узэдащ, мыхьэнэ зимыIэ хэткъым, гупсысэр къобэкI. Абы зи гугъу ищIым ухешэри «укъыхэмыкIыжыфу» ухэтщ, гъащIэм и гупсысэ куухэм, гурыгъухэм узэщIаIыгъэу. Псалъэуха къэс укъегъэувыIэри уегъэгупсысэ, узыщIегъэгупсысыж, гъащIэм телъыджэу къыщыхъухэм, ахэр къызыхэкIым, дунейм и къэхъукъащIэхэм хэлъ философие куум уи акъылри уи псэри зэщIаубыдауэ. КIэрэфым итх мащIэм IэфI куэдыкIей хэлъщ. А псори уи гум, уи псэм къыхузэщIэмыкъуэу зыхещIэ, апхуэдизу тхакIуэм къиIуэтэж хъыбархэр акъылкIэ, гупсысэкIэ, дахагъэкIэ гуимыхуж зыщI образ телъыджэхэмкIэ зэщIэгъэпсащи. Абы и щапхъэхэр дэнэ дежи щыпэрыхьэтщ, архъуанэ уэрым ухыхьа нэужь, и лъащIэм унэмысу зэрыкуум, зэрыкъэукъубеям хуэдэу, тхакIуэм и псалъэри, и гупсысэри, и образхэри куущ. А жытIар зэрыпэжыр тхыгъэшхуэм и пэм къыщыщIэдзауэ и кIэм нэс наIуэу егъэбелджылы. Абы и щыхьэт къыщIэплъыхъуэн щыIэкъым, повестым дэнэ дежи ухэIэбэу къыхэпх хъуну щапхъэхэм ар нэрылъагъу, хьэкъ ящI. Мис аращ тхакIуэм бгъэдэлъ Iэзагъэм теухуа ди псалъэр «тхьэрыIуэ IэрыщI-фэрыщIу» къэмынэн щхьэкIэ «ЛIыжь хъыбархэм» щыщ пычыгъуэхэр хъушэу къэпхь щIэхъунур.
КIэрэф Мухьэмэд и повестым хохьэ «Сэфар и щакIуэ хъыбархэри», нэгъуэщI хъыбар зыбжани. Ахэр псори зэпхащ, зыр зым къытопщIыкIыж. ТхакIуэм хьэлэмэту нэIуасэ ухуещI нэгъуэщI персонажхэми: мэлыхъуэ, шыхъуэ пщыIэхэм тес Iэщыхъуэ, шыхъуэ гуащIафIэхэр, адыгэ мэзщIэс гупым хэтхэр, тхакIуэм и гулъытэр нэхъ зэта Щытрам лIыжь щэджащэм и образ купщIафIэр, абыхэм я нэгу щIэкIауэ къаIуэтэж хъыбархэр, ахэр зытеухуа Iуэхугъуэ телъыджэхэр, псалъэм папщIэ, адыгэхэмрэ къэзакъхэмрэ зэрызэхущытам, къэзакъхэм къан ящIа Щытрам теухуа сюжет гъэщIэгъуэныр. ТхакIуэм и гулъытэр псом япэу зыхуэгъэзар адыгэ гъащIэм теухуа гупсысэ куум, мэзым щIэс псэущхьэхэм, хьэкIэкхъуэкIэхэм я дунейм, а дунеймрэ цIыху цIыкIумрэ зэрызэхущытым, цIыхум и акъылым, и гурыщIэм а псори зэрызыхищIэм и эстетическэ мыхьэнэр, абы къыхэхыпхъэ дерсхэращ. Духовнэ къулеягъыу 19* 292
лъэпкъым зэхуихьэсахэм я «ныбжь» зытелъ Iуэхугъуэхэр тхакIуэм шэрыуэу къыхеубыдыкI зытепсэлъыхь гъащIэм. Сокъур Мусэрбий зэрыжиIауэ, «дохутыр Iэзэм лъынтхуэр къызэриубыдым ещхьу, зэманыр зыхищIэу», КIэрэфым и гум зыщIешэ гъащIэм и къэхъукъащIэхэр, цIыхум и псэм щыщIэр, псэ зыIутми зыIумытми я дунейм куууэ уезыгъэгупсыс философиер тхакIуэм и гупсысэхэм я гъуазэщ. Абы и зы щапхъэщ мыр: «Дуней нэрылъагъум и зэхэлъыкIэ псори къызыфIэIуэху цIыху набдзэгубдзаплъэм дежкIэ илъэс мин куэдкIэ ятха тхылъ гъэщIэгъуэным хуэдэт а псыхъуэр. Укъеджэф закъуэмэ, зымыщIэ зыIуатэ куэдым къыбжамыIэфын дунеягъэ куэд къипхынут…»
Философ-гупсысакIуэу, социолог-къэхутакIуэу ущытын хуейщ, цIыхум и гурыщIэр къызэбгъэдзэкIыу, и гущIэлъапсэм куууэ уиплъэу дуней Iуэхухэм куууэ уегупсысын, дерс тэмэм къыхэпхын папщIэ. Апхуэдэ гупсысэм, философием зэщIаIыгъэщ тхакIуэм къигъэлъагъуэ дунейм, гъащIэм хэт цIыхухэр. Акъылышхуэ, талант ин зыбгъэдэлъ тхакIуэм узыIэпишэу, уитхьэкъуу узыхишэ дунейр зэрытелъыджэм, цIыхум и щхьэм къимытIасэ гъунапкъэхэм я инагъым уригъэгупсысурэ, дунеягъэм, цIыхугъэм, дунеймрэ цIыхумрэ зэрызэхущытым, дунейм щысхьын зэрыхуейм теухуа упщIэ куэд къегъэув. ИгъащIэм зы еджапIэ къамыухами, губгъуэм иту, мэзым щIэсу, мы дунеягъэм къигъэщIа псоми къыгуэхыпIэ имыIэу зи гъащIэр зыхьа адыгэлIхэм я гурыгъуазэ гупсысэр жыжьэ нос. Ар телъыджэу зыгъэнэрылъагъу зы щапхъэ закъуэ къэтхьынщ, Сэфаррэ Щытрамрэ я псалъэмакъым къыхэщу: «–.ГъащIэм и къуэпсыр зыхэлъри къыщежьэри зыри зэмыIэзэщIэжа дунеягъэжьыращ, ахъумэ зэрыхуейм хуэдэу цIыхум ягъэщIэращIэ, цIыхур зэгущхъуэж дуней IэрыщIыркъым. ЦIыху акъылым къимытIэс нэрылъагъу куэд хэлъщ мы дунеижьым. Мохэр плъагъурэ, мо къурш къырыжьхэр? – Щытрам ахэр щакIуэм щригъэлъагъум, Кавказ къуршыжьхэр дыхьэрэныфэу уафэ джабэ щIыхум къыхилыкIат пщэдджыжь дыгъэпсым. – Мо дзакIэ жан папцIэхэр? Хэт и гугъэн абыхэм пэлъэщын къару щыIэу?.. НтIэ, апхуэдэ куэд щIы щхьэфэм щыщ хъужащ. Ахэри хэкIуэдэжынущ пшахъуэ сабэрэ мывэкIэщхъыу. Ауэ къэрабэ плъэгъуа уэ, пцIыхурэ?
– Ахьаймэ слъэгъуа! КъэкIыгъэхэр фIыуэ соцIыху сэ, Щытрам.
– НтIэ, мис а къэрабэ цIыкIур апхуэдизкIэ махэщи, хьэндырабгъуэ блэлъэтым и дамэм щIиху жьым ирегъэщI, – и щхьэр епхъэхри и жылэхэр зэбгрехыж. А къэрабэ махэ цIыкIухэр итIани щытащ мы къуршыжьхэр дунейм щытемытами, щыIэнущ ахэр щIы щхьэфэм хэкIуэдэжа нэужьи. Дауэ къыпщыхъурэ ар? Дауэ уи фIэщ хъуну ар, а къэкIыгъэ махэ цIыкIур мо къырыжь абрагъуэхэм нэхърэ мелуанкIэ нэхъ быдэу, нэхъ лъэщу? Сэ си акъыл мащIэм къызэриубыдымкIэ, ар апхуэдэу щIыщытыр гъащIэ яIэщ, псэущи аращ…»
А зы щапхъэр урикъунщ КIэрэф Мухьэмэд тхакIуэ-философ гупсысакIуэу зэрыщытыр уи фIэщ хъун папщIэ. Природэм и къэхъугъэхэр, и теплъэ, и плъыфэхэр тхакIуэм гъуэзэджэу, гуимыхужу ди нэгу къыщIигъэувэ къудейкъым, атIэ тхыдэм и Iэужьи зэманым и къэхъукъащIэхэм я нагъыщи абы щонэрылъагъу.
НэгъуэщI зы телъыджи хэлъщ КIэрэфым и хъыбархэм, зэгъунэгъу лъэпкъхэр IуэхущIафэ дахэкIэ, цIыхугъэкIэ зэзышалIэ, зэгъунэгъу, зэхуэгуапэ зыщI гупсысэкIэ узэщIауэ. Ар зытеухуар къэзакъхэращ. Абы теухуа хъыбарыр повестым и фIыпIэхэм щыщщ. ТхакIуэм и тхыгъэм хьэкъыу нэрылъагъу къыпщещI къэзакъхэм я гъащIэми я псэукIэми, адыгэхэмрэ къэзакъхэмрэ зэкIэлъыкIуэу, ныбжьэгъугъэкIэ зэпыщIауэ зэрыщытам кърикIуэ IуэхуфIхэм щыгъуазэ къудейм къыщымынэу, тхакIуэм акъылыфIэу, куууэ гурыгъуазэу а Iуэхум пхрыплъу, ди лъэпкъ тхыдэм хуэщхьэпэ дерсхэр къыхегъэбелджылыкI. Абы теухуауэ КIэрэфым жиIэ псалъэр, къиIуатэ гупсысэр гъащIэм и пэжкIэ узэщIа художественнэ образ купщIафIэхэм гуимыхуж ящI. Абы и щыхьэтщ Щытрам къэзакъхэм я деж щигъуэта IэщIагъэм, гъэсэныгъэм, гулъытэм теухуа хъыбар гъэщIэгъуэныр. Къэзакъхэм я деж Щытрам зэрыщыIам, игъуэта гъэсэныгъэм тепсэлъыхьурэ, тхакIуэм егъэбелджылы тэрч къэзакъхэм 293 я гъащIэм лъэныкъуэ куэдкIэ зэрыщыгъуазэр: къэзакъхэм я гъащIэр гузэвэгъуэ хэмыкIыу яхь пэтми, псэукIэ тэрэз яIэным зэрыхущIэкъум, мэкъумэш щIэным зэрыхуэIэкIуэлъакIуэм, зэрыгуащIафIэхэм, я сабий гъэсэкIэм, н. къ.
Къану щыщытам Щытрам и нэкIэ илъэгъуахэр, и псэм зыхищIар, и япэ лъагъуныгъэр, щалъхуа хэкум къигъэзэжа нэужь къиIуэтэжахэм дерсышхуэ хэлъщ. Къэзакъхэм ятеухуа хъыбар купщIафIэм ди блэкIами ди нобэми куууэ урагъэгупсыс, тхакIуэм и псалъэкIэ жыпIэмэ: «.Гъунэгъуу къыумыцIыхуауэ, къэзакъхэр адыгэм къазэрыхущытыр, я псэр, я гурылъ-мурадхэр, я хьэл-щэныр, кIэщIу жыпIэмэ, я цIыхугъэр здынэсыр къыпхуэщIэнукъым.» Адыгэм я жыIауэ, Истамбыл губгъуафэ изоплъ жыхуаIэм хуэдэу, къыпфIэщI къудейм уи дуней еплъыкIэр тепщIыхьыныр щыуагъэшхуэ ухуэзышэн гупсысэкIэщ. Тэрч къэзакъхэмрэ адыгэхэмрэ я зэхущытыкIэм, къэзакъ гъащIэм, ар зыгъэнэрылъагъу къэхъукъащIэхэм теухуауэ тхакIуэм къиIуэтэж хъыбар купщIафIэхэм, хъыбар пэжхэм нэкъыфIэщI лъэпкъ хэлъкъым.
И гум, и псэм пхымыкIа Iуэхуи цIыхуи тхакIуэр тепсэлъыхь и хабзэкъым, и хьэлкъым. Iуэху жьгъейхэм, лъэпкъым дежкIэ мыхьэнэ щIагъуэ зимыIэ псалъэмакъ мышыухэм, щытхъу нэпцIхэм ар пэIэщIэщ, тхакIуэр цIыху щхьэхуэм и гъащIэм тепсэлъыхьми, нэхъыжьхэми нэхъыщIэхэми я гугъу ищIми, жылагъуэхэм, ди псыхъуэхэм, мэзхэм я теплъэ-я плъыфэ къигъэлъагъуэми, цIыхум и псэр зыгъэдахэ лъагъуныгъэм и къару мыкIуэщIхэр щигъэлъапIэм дежи, псом япэу зи Iуэху зэрихуэр лъэпкъым хуэщхьэпэхэр, блэкIа зэманми ди нобэми къыхэхыпхъэ дерсхэр, къэкIуэну зэманым ухуэзыузэщI, цIыхур дунейм дахэу, щхьэпэу тетыным ухуэзыгъэуш гупсысэхэращ.
Дызытет дунейр, гъащIэр зыгъэутхъуэ, абы екъуэншэкIхэр нэхъапэхэми ноби мымащIэу зэрыщыIар икIи зэрыщыIэр цIыхубэм ягу къемыуэу къанэркъым. Нобэ къытхэмытыж тхакIуэм апхуэдэ къуаншагъэхэр и гум щIыхьэу, блэкIами къэкIуэну зэманми тэмэму хущытын зэрыхуейм егупсысу зэрыщытар уигу къэзыгъэкIыж, гупсысэшхуэ зыхэлъ, гъащIэм и дерсхэр щIэзыпщытыкI философиекIэ узэда мы псалъэхэм: «Бланэ щалъху йокIуэлIэж, жаIэ игъащIэм адыгэхэм, абыкIэ дунейм и хабзэ зэмылIэужьыгъуэхэм ящыщ зы къахутауэ. ИкIи ар пэжщ, абы зыми шэч къытрихьэркъым. ИтIани иныкъуэкIэ цIыхур щхьэ хыхьэрэ а дуней хабзэ мыкъутэжхэм, езым фIэфIым хуэдэу еIэзэщIэжыну, зэригъэзэхуэжыну? Армырауэ пIэрэ дэ дунейм и пащхьэм щыдиIэ гуэныхьхэри къуаншагъэ псори къызыхэкIыр?» ТхакIуэм и упщIэм шэч къыщIытепхьэн лъэпкъ щыIэкъым. Абы и щыхьэтщ дунейм ирах лейм теухуауэ ноби ди нэгу щIэкI гуауэ-гухэщIхэр.
ЦIыхуфIхэ, си хэкуэгъухэ, дунейм пщIэ хуэфщIу, абы къигъэщIа хъугъуэфIыгъуэхэм гу щыфхуэу, гъащIэм иIэ пщIэр фымыгъэкIуэду, дунейм дахэу, щхьэпэу фытет. Абы нэхърэ нэхъ насыпышхуэ щыIэкъым, – къыбжиIэ хуэдэщ тхакIуэ щэджащэм. КIэрэф Мухьэмэд и «ЛIыжь хъыбархэм» хэлъ дерс, гупсысэ узыншэхэм ящыщ зыщ ари.
ТхакIуэ КIэрэф Мухьэмэд и творчествэм сыт хуэдэ лъэныкъуэкIэ убгъэдэмыхьэми, нэрылъагъу ещI адыгэ гъащIэм теухуауэ ди лъэпкъ культурэм псалъэшхуэ щыжызыIа тхакIуэу зэрыщытар. Ар бгъэдэбгъэувэ хъунущ КIэрашэ Тембот, КIыщокъуэ Алим, МэшбащIэ Исхьэкъ, Нало Ахьмэдхъан хуэдэ тхакIуэшхуэхэм, сыту жыпIэмэ тхакIуэм анэдэлъхубзэ литературэм щиIыгъ увыпIэр псом япэу къызэралъытэр абы лъэпкъ литературэм хилэжьыхьар, щIэуэ хилъхьар арщ. КIэрэфым итхауэ дунейм къытехьар и бжыгъэкIэ куэд мыхъуми, абы и творчествэмкIэ ди литературэм лъэужь бгъуфIэ къыхинащ. Ар зэи нэгъуэщIхэм яхэгъуэщэнукъым.
УфIэкIынкIэ Iэмал зимыIэщ тхакIуэм и бзэр зэрытелъыджэм, анэдэлъхубзэм ар зэрыхуэIэкIуэлъакIуэм. Абы Iурылъ адыгэбзэр апхуэдизу къулейщ, шэрыуэщи, дунейм и сыт хуэдэ къэхъукъащIэри, цIыхум и гущIэ лъапсэм къитэджыкI гурыгъу-гурыщIэхэм я зы дэтхэнэ «налъэри», дуней Iуэхухэм п философиер «къэзыгъэпсалъэ» гупсысэ куухэри, цIыхум и гущIэм нэсу, и псэм зыпхидзу образнэу, гуимыхужу къегъэлъагъуэ. ТхакIуэм и бзэм «Iуэн- 294
тIа-шэнтIа», псалъэ «укъуея», IэрыщI-фэрыщI хэткъым. Абы и тхыбзэм и лъащIэр куущ. Си гугъэщ ди еджапIэхэм сабийхэр зэрыщрагъаджэ тхылъхэм КIэрэф Мухьэмэд и къалэмыпэм къыщIэкIа тхыгъэ купщIафIэхэр нэхъыбэу хагъэхьэмэ, хуабжьу щхьэпэ хъуну, еджакIуэхэм я бзэм, я зэхэщIыкIым нэхъыфIу зиужьын папщIэ.
Мыпхуэдэ Iуэхугъуэми гу лъытапхъэщ. ТхакIуэр зытепсэлъыхь блэкIа зэманри ди нобэри нэхъ гукъинэжу зыхозыгъащIэ нагъыщэхэр КIэрэфым и тхыбзэм хьэлэмэту щынэIурытщ. Абы тхакIуэм и стилыр егъэнэрылъагъу.
И къалэмыпэм къыщIэкIа тхыгъэхэм хэт образхэр щиубзыхукIэ, тхакIуэм
хуабжьу фIэфIщ кIэщIу, шэрыуэу гъэпса псалъэ лъэрызехьэхэр къигъэсэбэпын. Абы и щапхъэхэр гъунэжщ. КъимыдэкIэ, ди тхыбзэм хэмыкIуэдыкIыпхъэу, «лажьэ ямыIэу» ябгынэжауэ е ящыгъупшэжауэ, ди тхакIуэхэм я нэхъыбэм къамыгъэсэбэпыжу псалъэ купщIафIэ, жыIэгъуэ, адыгэбзэр зыгъэлъэщ, зыгъэшэрыуэ псалъэ гуащIафIэ куэд зэрыщыIэр КIэрэф Мухьэмэд и тхыгъэхэм щынэрылъагъущ.
Художественнэ образыр зэрагъэпс Iэмалхэм ящыщ зыщ художественнэ деталыр. ТхакIуэм и творческэ гупсысэм, гукъэкIым къигъэщIа художественнэ деталыр ину хуощхьэпэ къигъэлъагъуэ гъащIэм и къэхъугъэхэри, теплъэгъуэхэри, цIыхум и гум щыщIэри, абы ищIэри, илэжьри, ар зыхэт дунейри,
н. къ. нэгъэсауэ, нэхъ гукъинэжу, нэхъ лъэщу зыхэпщIэным. КIэрэф тхакIуэр абы зэрыхуэIэкIуэлъакIуэм, зэрыхуэIэзэм щыхьэт техъуэ щапхъэ телъыджэхэр, налкъутым хуэдэу къыхэлыдыкIыу, тхыгъэшхуэм хэпхъауэ хэтщ: «Сэдзэ жаным хуэдэу, нэр кърищIу къыIууа дыгъэ нэбзийм имыгъаплъэу…», «Уафэгъуагъуэ уэшхымрэ щыблэмрэ ячэтхъа пшэ гуэрэнхэр мафIэ щIидзэжауэ игъэсыж хуэдэщ», «ЦIыху щыуам нэхъыфI дыдэу зыкъыщигъуэтыжыр, зыкъыщищIэжыр, псори щыфIэкIуэда, нэгъуэщI щыфIэмыкIуэдыжыну щытыкIэм щынэхусам и дежщ», «Бын кIуэдыр зыхуэкIуэнум фыз щхьэзыфIэфIыр и пашэщ». «ЩхьэфIэпхыкIым жыIэмыдаIуэу къыщIэжа нэжьгъуц тхъуахэр и напэбгъуитIым къебэпхъэхырт, уеплъамэ, шэ тхъурымбэ къыпфIэщIу», «КIэрэхърэ лъэхъийрэ фIэкI зымылъэгъуахэм я дежкIэ укIуэжащ», «Я зыкъыфIэщIыжыныгъэр зыгу изу», «Зи анэр щхьэщаукIыкIауэ къихьа щыхь шырым иригъэщхьащ абы Гуащэнэ», «ГупсысэкIи, гурэ псэкIи, IэпкълъэпкъкIи, зы хъууэ сыт щыгъуи зэрымыгъуэтмэ, зэхущыщIэн зэпэныкъуитIу, сурэт зэгуэтхъам хуэдэу, къэнэжат, зэпсэгъу хъуат», «Ахэр къуажэ вагъуэхэм ещхьтэкъым –
псынэпскIэ ятхьэщIу цей къуащIэкIэ ялъэщIыжам хуэдэу, лыдыжхэрт, нащхьэ зэхуащIырт. Апхуэдэ къабзэщ Кавказ бгыщхьэхэм я хьэуари я уафэри», «ЦIыху къэс вагъуэ зырыз яIэщи, псэуху я вагъуэр уафэм щоблэ. ЗэрылIэу, цIыхум и вагъуэр йож», «Ауэ абы щхьэкIэ къанэркъым езыри дихьэхын а мэз гъащIэм –
къуршыпсыр къызэрежэхым хуэдэу, цIыху унафэншэу мэз щIагъым щекIуэкI хьэкIэкхъуэкIэ псэукIэм», «АпхуэдизкIэ гухэщIыныгъэ къищырт хьэ нэIуми, къыпфIэщIынт дунеижьыр къэкъутэжарэ абы и къутахуэхэм хьэ Iущыр хэплъэжу», «Къанжэхэри етауэ зэрызехьэрт, зэщIэкIакIэрт, бзэгузехьэу щыIэр абдеж щызэхуэса фIэкI пщIэнтэкъым», «ШкIэ пщэхъур, къандесым хуэдэу, лъащIабгъуэу зэгуэкIыкIыу зэпэувыжа къудамитI зэхуэдэщ, зэвыгъэ лъэпкъ имыIэу», «Природэм и зы телъыджагъэр зэи къыщIэмыщхъуэж IэрымыщI лэжьыгъэ куухэмрэ и щэху къэщIэгъуейхэмрэ егупсысыж, зыщIэдэIукI хуэдэт псори зэдэарэзыуэ: цIыхуи, псэущхьи, дунейри», «Хьэлыуэ Iэнэм хуэдэу, псыIэрышэ жапIэ цIыкIухэмкIэ IупщIэ-IупщIэу зэпычыжа хадэм ухэплъэну хъуэпсэгъуэт», «МафIэр къызэщIэплъауэ гупыр зэрыс хуей цIыкIур игъэнэурт, жэщ ныбжь Iувыр залымыгъэкIэ зэлъыIуикъу хуэдэ», «Адыгэ мэзщIэс гупым, мащIэ-куэдми щIэныгъэ гуэр къызыхахын хъыбар едаIуэмэ нэхъ къызэращтэр, мелуану зэтедыжа и джэдыгужь – жэщ тепIэным щIэпщхьэж нэхърэ», «Си фIэщ хъуртэкъым адыгэбзэ фIэкI, анэбзэ хъун нэгъуэщI зы бзэ гуэри щыIэу», «Гъунэгъуу къэпцIыхуа нэужьщ къыщыпщIэнур цIыхупсэм и къабзагъэмрэ и фIеягъэмрэ бзэми динми зэремыпхар, ахъумэ жыжьэу я хъыбар пIуэтэжкIэ 295 лIо», «Дыгъэрысыжь жьауэр зытелъ и щIыфэр, Iэщ фIагъэжам и фэр траха нэужьи, лыпцIэр зэрыхэлъэтым хуэдэу, кIэзызурэ хэскIыкIырт», «Губжьрэ тэмакъкIэщIыгъэрэ чэнджэщэгъуфI хъуакъым, акъылыр щыхуримыкъум и дежщ губжьымрэ тэмакъкIэщIыгъэмрэ цIыхум къыщытекIуэр», «ЦIыхубзыр цIыкIуу гуащэ джэгун щыщIидзам дежи къощIэ зэрыхъунур. Апхуэдэхэм сыт хуэдэ щIэжьейри фIыуэ ялъагъу, я IэбэкIэри анэ IэбэкIэ мэхъу», н. къ. ТхакIуэм и акъыл жаным, абы игури и псэри зэрыплъэм къагъэщIащ щапхъэу къэтхьахэр, апхуэдэ деталхэр зыгъэшэрыуэ, зыгъэгуащIафIэ зэгъэпщэныгъэхэр, метафорэхэр, псалъэ купщIафIэхэр.
Гулъытэшхуэ хэлъу, дуней Iуэхухэр, цIыху гъащIэр и гупсысапIэу, игури и псэри куэдым нэсу тхакIуэр зэрыпсэуам и щыхьэту куэд уигу къэбгъэкIыж хъунущ. Ауэ зи тхыгъэхэм дыщыгъуазэ езы тхакIуэр зэрыслъэгъуар тIэу-щэ къудейщ. А цIыху щэджащэм и нэгу уиплъэу, и псалъэмакъ ущIэдэIуну, и гум, и псэм щыщIэхэр зыхэпщIэу убгъэдэсыныр куэд зэриуасэр сигу къэкIыжыху, сигу хэщIу согупсыс КIэрэф Мухьэмэд зэрытхакIуэшхуэр хэIущIыIу хъуа нэужь куэдрэ зэрымыпсэужам. Ауэ, зэзакъуэ «Iуащхьэмахуэ» журналым нэкIуауэ, абы къызжиIауэ щыта зы псалъэ сигу ихужкъым. Апхуэдиз хьилмы, культурэ, фIэлIыкI зиIэ, пщIэшхуэ зыхуэфащэ адыгэлI щэджащэм щэныфIэ, Iэдэб дыдэу, сытхакIуэщ, жиIэу, и щхьэм хуигъэфэщэну укIытэу, нэIуасэ схуэхъуа Мухьэмэд, журналым теддзэну дгъэхьэзыра и япэ тхыгъэм теухуауэ жесIа псалъэ гуапэм и ужькIэ, мыр къызжиIэгъащ: «Уэлэхьи, Петя, тхэн Iуэхум, творчествэм сэ сызэреплъыр губампIэдэхыу арамэ», жиIэри. Зэи зыщыбгъэгъупщэ мыхъун, куэд къызэрыкI псалъэшхуэщ ар. Ар гуапэ ирехъу, гухэщI ирехъу, цIыхум и псэм щигъэв, и гущIэм щызэтрихьа гупсысэ-гурыгъухэр, и губампIэр игъэтIысу, нэрылъагъу ищIын папщIэ, умытхэну плъэмыкIыу, уи гум илъыр къыумыIуэтэнкIэ Iэмал имыIэу укъезыхуэкI гупсэхугъуэт, къарут тхакIуэм дежкIэ творчествэр. Аращ КIэрэф Мухьэмэд и творчествэр щIэлъэщыр, ар цIыхум я псэм щIылъэIэсыр. Апхуэдэ гурыщIэ уимыIэу, жыжьэ унэсынукъым. Сыт хуэдиз умытхами, арыншауэ цIыхум я псэм удыхьэнукъым, я гум укъинэжынукъым, апхуэдэ «IэрыщI» тхыгъэхэми гъащIэшхуэ яIэнукъым. Ар зэрыпэжым и щыхьэтщ езы гъащIэр, литературэ творчествэр.
Ди псалъэм и кIэухыу, мыпхуэдэ Iуэхугъуэм гу лъытапхъэу къызолъытэ. Хэт и дежкIи зэрыбелджылыщи, зи чэзур и чэзум щIэн хуейщ. Япэрауэ, КIэрэф Мухьэмэд къыщIэна тхыгъэхэм, Iэрытххэм хэплъауэ, гу зылъытапхъэу хэт псори зэуIу щIауэ къыдэгъэкIын хуейщ, атIэми, ищхьэмкIэ зэрыщыжытIащи, тхакIуэм и къалэмыпэм къыщIэкIа тхыгъэхэр иту нэхъапэIуэкIэ къыдэкIауэ щыта тхылъитIри псынщIэ дыдэу зэбгрыкIащ, тхылъ щапIэ тыкуэнхэм щыбгъуэтыжынукъым. КIэрэфым и тхылъхэм щIэупщIэшхуэ яIэщ. ЕтIуанэрауэ, тхакIуэм къыщIэна тхыгъэхэм художественнэ пщIэшхуэ зэриIэр къэлъытауэ, урысыбзэкIэ зэдзэкIын хуейщ. Лъэпкъым теухуауэ псалъэшхуэ жызыIа тхакIуэр утыкушхуэ ихьэну хуэфащэщ. Ещанэу, Налшык къалэм и уэрамхэм ящыщ зым тхакIуэм и цIэр фIащамэ, ди лъэпкъ культурэм, литературэм къыхуащIа гулъытэу псоми я гуапэ хъунт. КIэрэф Мухьэмэд къигъэщIам, къыщIэна лъэужь дахэм пщIэшхуэ хуэфащэщ. Редакцэм къыбгъэдэкIыу: Адыгэм жьантIэр къыпхуагъэфащэмэ, е ныбжькIэ, е IуэхукIэ, е лIыгъэкIэ апхуэдэ пщIэ къэблэжьауэ аращ. Дэри дыхуейщ ди журналым и курыкупсэм «ЖьантIэ» фIэтщу ныбжьрэ IуэхущIафэкIэ апхуэдэ къэзылэжьхэм я юбилейр а рубрикэм щIэту дгъэлъэпIэну, хъуэхъу псалъэ яхужытIэну, «Дынохъуэхъу!» рубрикэр нэхъ зыфIэкъабылхи щыIэнщ, ауэ дунейм ехыжа тхакIуэм и юбилейм, зэрыгурыIуэгъуэщи, а псалъэр езэгъкъым. «ЖьантIэ» фIэщыгъэцIэмкIэ фымыарэзымэ, ари къытхуэфтх. Петр 1997 гъэ, еплIанэ къыдэкIыгъуэ. 296
Тхыдэрыгъуазэ
Лъэпкъым тхыдэ имыIэнри и тхыдэр имыщIэжынри зэрызэщхьэщыкI щIагъуэ щыIэкъым. Арагъэнщ адыгэхэр я лъэпкъым и тхыдэ пэжым хуэпабгъэу, абы епха сатыр дэтхэнэри яфIэгъэщIэгъуэну щIыщытыр. Псом хуэмыдэжу, мы иужьрей илъэс зытIощIрыпщIым адыгэхэм гулъытэ хэха хуаIэ хъуащ я тхыдэм. А гулъытэ кIуэ пэтми хэхъуэм пэджэжын мурад иIэущ къызэрежьари «Тхыдэм и лъагъуэхэр» рубрикэр. А рубрикэм щIэту тхыгъэ купщIафIэ куэд дыдэ къытехуащ «Iуащхьэмахуэ» журналым. Дыщогугъ мы юбилей къыдэкIыгъуэм щызэхуэтхьэсыжа лэжьыгъэхэр а жытIам зыгуэркIэ щыхьэт техъуэну.

Адыгэ лъэпкъхэр
къызэрыхъуам теухуауэ
Иджырей адыгэхэр, къэбэрдейхэр, шэрджэсхэр къызэщIэзыубыдэ адыгэ лъэпкъыр къызэрыхъуа щIыкIэр кавказоведенэм иджыри IупщIу иубзыхуауэ плъытэ хъунукъым. Ауэ жыпIэ хъуну щытщ адыгэхэм я къуэпсыр пасэрей меот, синд, псесс, керкет, зих, кашк (касоги) илъэс минитIым щIигъукIэ узэIэбэкIыжмэ, тенджыз ФIыцIэмрэ Азоврэ я Iуфэм щыщIэдзауэ Псыжь и къежьапIэр хиубыдэу Iусахэм я деж къызэрыщежьэр. Абыхэм я тхыдэр IупщIу къыщыхощыж грек, римлян тхакIуэхэу Гекатей, Милескэм (ди эрэм и пэкIэ I лIэщIыгъуэ), Геродот (ди эрэм и пэкIэ лIэщIыгъуэ), Страбон, Диодор Сицилийскэм (ди эрэм и япэ лIэщIыгъуэ) сымэ я тхыгъэхэм, нэгъуэщIхэми.
Апхуэдэ къабзэу дощIэ ди эрэр щыщIидзэм (илъэс минитI хуэдэкIэ узэIэбэкIыжмэ) а адыгэхэр 297 къызытепщIыкIыжа лъэпкъхэр тенджыз ФIыцIэм и Iуфэм Iус зиххэр я пашэу зэгухьэу зэрыщIадзар. ИкIи илъэс мин и пэкIэ (ди эрэм и лIэщIыгъуэм) адыгэхэр зы бзэ, зы культурэ яIэу лъэпкъыу зэфIоувэ. Нэхъ иужьыIуэкIэ,
–I лIэщIыгъуэхэм къэбэрдейхэр къуэкIыпIэмкIэ къэкIуатэри лъэпкъ щхьэхуэу зэфIэуващ.
ЖыIэпхъэщ адыгэхэм я къэхъукIам и къуэпсыр зэрыкуур. Абы я этногенезыр (лъэпкъхэр къызэрыхъу, зэрызэфIэувэ, зэрызаужь), Кавказым ис дэтхэнэ адрей зы лъэпкъми хуэдэу, зи гугъу тщIа лъэхъэнэм (ди эрэм и пэкIэ япэ илъэс миныр щекIуэкIым) куэдкIэ и пэ ихуэу зэрыщIидзари къыхэгъэщыпхъэщ.
Ауэ къыжыIэн хуейщ иужьрей зэманым кавказоведенэм иберийскэкавказскэ бзэхэр джынымкIэ (абы адыгэбзэри хохьэ), ди эрэм и пэкIэ илъэс мини I–-хэм абы ирипсалъэу щытахэр къэхутэнымкIэ лэжьыгъэ гуэрхэри зэрыригъэкIуэкIыр. Ар зытехуэр тхыдэм домбеякъым (бронзэм) и лъэхъэнэ жыхуиIэрщ, икIи хуэбгъэфащэ хъунущ абы щыгъуэ иберийскэ-кавказскэ бзэхэр зэхыхьауэ, Кавказым и къухьэпIэмкIэ абхъаз-адыгэ лъэпкъ гупри щызэфIэувауэ.
Абы къыхэкIыу узыщIэупщIапхъэ Iуэхугъуэ куэд къоув я щIэныгъэ мыхьэнэ къудейкIэ мыхъуу, тхыдэм и зыужьыныгъэми ехьэлIауэ. Сыт щIа апхуэдэу пасэрей адыгэхэр къызытехъукIыжа лъэпкъхэр Кавказым и Северо-Западым зэрисрэ, нэгъуэщIу жыпIэмэ, плъытэ хъуну ахэр Кавказым ис лъэпкъыжь дыдэхэм ящыщу? Армыру, ахэр Кавказым къэкIуамэ, дэнэ ахэр щыпсэуар Севернэ Кавказым къэкIуэн и пэ? МыдэкIэ укъызэIэбэкIыжмэ, адыгэ лъэпкъхэм я культурэмрэ домбеякъ лъэхъэнэм Севернэ Кавказым щыIа культурэмрэ, нэхъ пыухыкIауэ убгъэдыхьэмэ, ди эрэм и пэ илъэс мин 3-нэм щыIа Мейкъуапэ культурэмрэ зэпыщIэныгъэ гуэр яIэ?
Мы упщIэхэм жэуап ягъуэта нэужь адыгэ этногенезыр зыкъомкIэ IупщI хъунут.
Пасэрей адыгэхэм я тхыдэр джыным (тхыбзэ зимыIа дэтхэнэ лъэпкъми хуэдэу) археологием увыпIэшхуэ щеубыд.
Адыгэ лъэпкъхэм я щIыпIэу щытахэр тэмэму къэхутэнымкIэ сэбэп хъунущ щIыпIэцIэхэр, псыцIэхэр. Апхуэдэу Кавказым и Северо-Западым адыгэ-абхъазыбзэм ирипсалъэ лъэпкъхэр зэрыщыIам и щыхьэтщ «псы» псалъэр лъабжьэ зыхуэхъуа цIэхэр: Псыт, Псыкупс, Туапсей, н. къ.
Пасэрей лъэпкъхэм я зэпыщIэныгъэр, зэблагъэныгъэр джыжа хъун щхьэкIэ мыхьэнэшхуэ иIэщ антропологием. Мыбы щхьэ къупщхьэ, цIыхум и пкъыгъуэхэр зэригъапщэурэ ахэр зэрызэщхьыр, зэрызэмыщхьыр къехутэ.
Абы хуэдэщ бзэхэр джыным и Iуэхури. Бзэхэр зэрызэпыщIар, зэрызэщхьыр къэхутэныр (глоттогенезыр) этногенезым и пкъыгъуэ нэхъыщхьэхэм ящыщщ. ЗэрыжытIащи, адыгэбзэр иберийскэ-кавказскэ бзэ гупым яхэтщ. Абхъазыбзэм, адыгэбзэхэм нэмыщI абы хохьэ картвелыбзэр (грузиныбзэр), нахъ, вайнахъ бзэхэр (шэшэныбзэр, ингушыбзэр), дагъыстаныбзэхэр (аварыбзэ, лакыбзэ, н.).
Адыгэбзэр мы бзэ гупым зэрыхыхьэм къегъэлъагъуэ адыгэхэр вказым ис лъэпкъ нэхъыжь дыдэхэм зэращыщыр.
Адыгэхэр къызыхэкIа, къызэрыхъуа щIыкIэм теухуауэ хуэгъэфэщэныгъэ гуэрхэр щIэныгъэлIхэм зэман-зэманкIэ жаIэ.
А Iуэхум щIэныгъэлIхэм бгъэдыхьэкIитI хуаIэу плъытэ хъунущ. Языныкъуэхэм зэралъытэмкIэ, адыгэхэр мы щIыпIэм къэIэпхъуащ. Абы щыгъуэми адыгэхэм я къэхъукIар нэхъыбэу зрапхыр ахэр къыздикIа щIыпIэрщ. ЩыIэщ адыгэхэр сарматхэм, тыркухэм, уеблэмэ славянхэми къахэкIауэ жызыIэ. Адыгэхэр къатепщIыкIауэ ялъытэ Аравием, Мысырым, Щам къикIа цIыхухэм. НэгъуэщIхэм хуагъэфащэ къэжэрыбзэ зыIулъа киммерийцхэм, сармато-аланхэм (осетинхэр къызытепщIыкIам), тырку лъэпкъхэм (гуннхэм, хазархэм), угро-финнхэм, н. къ. къытекIауэ. 298
АрщхьэкIэ щIэныгъэм зэрызиубгъум (псом хуэмыдэу адыгэбзэр иберийскэ-кавказскэ бзэ зэрыбыным зэрыщыщыр зэрагъэтэмэмрэ) къэхутакIуэ куэдым яIэщIихыжащ адыгэхэр нэгъуэщI щIыпIэ къикIыу Кавказым къэIэпхъуагъэнкIэ зэрыхъуну гукъэкIыр. Абы къыдэкIуэуи щIэныгъэлIхэр егупсысащ адыгэхэм я къуэпсыр тхыдэм и лъащIэ нэхъ куууэ зи цIэ итIуа лъэпкъхэм я гугъу аркъудей ущримыхьэлIэхэми къыщылъыхъуэн зэрыщыхуейм. А щIыкIэм тету иджы хуагъэфащэ адыгэхэр зыщIыпIи къимыкIауэ, ауэ къапщтэмэ, домбеякъ лъэхъэнэм, ди эрэм и пэкIэ илъэс минищ-минитIым къызэщIаубыдэм, ахэр Северо-Западнэ Кавказым ису щытауэ, адыгэхэр Кавказым и автохтон (нэгъуэщI щIыпIэ къимыкIыу езы щIыпIэм къыщыхъуа жиIэу аращ) лъэпкъхэм ящыщ зыуэ.
Мы Iуэху еплъыкIэр гулъытэншэу къэбгъанэ хъунукъым, ауэ абыи Iуэхур зэрыщытыр нэгъэсауэ зэхигъэкIыркъым.
Дэ дызэреплъымкIэ, адыгэхэми я этногенезыр щыбубзыхукIэ нэхъ тэмэмщ иужь зэманхэм Анчабадзе З. В., Инал-ипэ Ш. Д., Мелиишвили Г. А. сымэ абхъазхэр, абыхэм къадэкIуэу адыгэхэри (абхъазхэр Закавказьем и къухьэпIэ лъэныкъуэм щопсэу, адыгэхэмрэ абыхэмрэ пасэм зэлъэпкъ-зэблагъэу щытащ, абы и гугъу нэхъ иужьыIуэкIэ тщIынщ) иныкъуэхэр автохтону, иныкъуэхэри къэIэпхъуэу къэхъуауэ зэралъытэр.
Апхуэдэ гупсысэкIэм зы лъэныкъуэкIэ егъэдурыс Западнэ, Северо-Западнэ Кавказым ис лъэпкъхэр ижь-ижьыж лъандэрэ зэрыавтохтоныр, нэгъуэщI зы лъэныкъуэкIи ар пэрыуэркъым адыгэхэр лъэпкъыу щызэфIэувэм хэхэс лъэпкъ гуэрхэри къахэшыпсыхьынкIэ зэрыхъуну щытам.
Мы зэманым щIэныгъэлIхэм къызэрахутэмкIэ жыпIэ хъунущ адыгэхэр Западнэ Кавказым ди эрэм и пэкIэ илъэс мин ещанэм къыщыщIэдзауэ щыпсэууэ. Абы и щыхьэтщ антропологиери, этническэ зэхэтыкIэри, тхыдэм къыщIэна тхыгъэхэри, щIыпIэцIэ, псыцIэхэри. Ещхьыркъабзэу абы щыхьэт тохъуэ зи гугъу тщIа археологическэ культурэхэм Северо-Западнэ Кавказым зэпыщIэныгъэу щаIэри, и кIэ къихуамэ, домбеякъ лъэхъэнэм и щIэдзапIэхэм къыщыщIэдзауэ, нэгъуэщIу жыпIэмэ, Мейкъуапэ культурэкIэ дызэджэм (апхуэдэу щIыфIащар Мейкъуапэ къалэ и Iэшэлъашэхэм 1897 гъэм урыс археолог Веселовский Н. И.
къыщитIэщIа Iуащхьэм и фIыщIэщ) адрей археологическэ культурэхэм пыщIэныгъэу хуаIэ, абы къыщIэкIа хьэпшыпхэм я щIыкIэ, щытыкIэр. Апхуэдэущ абы зэреплъыр кавказовед цIэрыIуэхэу Крупнов Е. И., Лавров Л. И. сымэ, нэгъуэщIхэри. Мы зэманым IупщIу убзыхуащ ди эрэм и пэ илъэс мин ещанэм къыщыщIэдзауэ Северо-Западнэ Кавказым ис лъэпкъхэм я зэхэтыкIэкIэ зэхъуэкIыныгъэшхуэ зэрамыгъуэтар. Уеблэмэ, ди эрэм и пэ илъэс мин етIуанэр, мин езанэр щекIуэкIым мыбы къэкIуауэ щыта къэжэрыбзэ зыIулъа киммерийцхэм, скифхэм, сарматхэм, нэгъуэщIхэми Псыжь Iуфэ I лъэпкъхэм я культурэм хуещIаIакъым.
Хуэбгъэфащэ хъунущ пасэрей адыгэхэр къызытепщIыкIыжа лъэпкъыр Западнэ Кавказым ди эрэм и пэ илъэс мин ещанэр щекIуэкIым, нэгъуэщIу жыпIэмэ, Мейкъуапэ культурэр щыщыIам зэфIэувэу щIидзауэ. ИкIи ар, археологием къызэригъэлъагъуэмкIэ, щIыпIэм иса лъэпкъхэмрэ къэкIуахэмрэ зэхыхьэу къэхъуауэ аращ.
Иужьрей илъэсхэм ягъэтэмэмащ Мейкъуапэ культурэр щызэфIэувэм абы а лъэхъэнэм культурэ лъагэ зиIа Переднэ Азием иса лъэпкъхэм я жэрдэм куэду халъхьауэ зэрыщытар. Языныкъуэхэм хуагъэфащэ а зэман жыжьэм Переднэ Азием къикIа лъэпкъ гуэрхэм я культурэр мыбы къыздахьу щIыпIэм иса лъэпкъхэмрэ абыхэмрэ зэхэпшэхъуэжауэ.
КъэкIуа лъэпкъхэм культурэ гъуэзэджэ яIагъэнущ, абы ижь Мейкъуапэ культурэми къыщIихуагъэнущ. Абы и щыхьэтщ Севернэ Кавказым и щIыпIэ-щIыпIэхэм къыщатIэщIа Iуащхьэкхъэхэр (Мейкъуапэ культурэр зезыхьа лъэпкъхэм хьэдэр зэфIэгъэпкIауэ и щхьэр къэблэмэмкIэ гъэзауэ щIалъхьэрт; 299 мащэм псыхъуэ мывэкIэщхъ иракIутэрт; цIыху цIэрыIуэ, тепщэ хуэдэхэм я кхъэр мывэу къращIыкIырти Iуащхьэ тращIыхьыжырт). Апхуэдэ Iщхьэхэм ящыщу я цIэ къиIуапхъэщ зи гугъу тщIа Мейкъуапэ Iуащхьэкхъэхэм, Налшык, Кыщбэк Iуащхьэкхъэхэм. Абыхэм домбеякъымрэ дыщэмрэ къыхэщIыкIауэ хьэпшып куэд къыщIэкIащ.
А Iуащхьэхэм къыщIатIыкIамкIэ уеплъмэ, Мейкъуапэ культурэр, и зэманым еплъытмэ, лъэрымыхьакъым. Ар зезыхьа лъэпкъхэм Iэщ зэрахуэрт, мэкъумэш ящIэрт, дыщэкIхэр яхэтт.
Мейкъуапэ культурэм, зэрыжытIащи, щIыпIэм къихьа лъэпкъ гуэрхэм зригъэужьащ. АтIэ хэт хъуну ахэр, дэни къикIа? Иджыпсту IупщIыр зыщ – ахэр Переднэ Азием (абы хохьэ иджырей Тыркур, Ираныр, Щамыр зэрыс щIыналъэхэр – абы исахэщ хеттхэр, египтянхэр, шумерхэр, нэгъуэщIхэри) къикIащ, ауэ зэкIэ жыIэгъуафIэкъым ахэр къыщежьа дыдэр, зэрыпсалъэу щыта бзэр, н.
Абы ехьэлIауэ гъэщIэгъуэнщ Мунчаев Р. М. и хуэгъэфэщэныгъэр. КъэхутакIуэм зэрыхуигъэфащэмкIэ, Мейкъуапэ культурэм и лъабжьэр шумерхэм е нэхъ ипэжыпIэкIэ хуррит жыхуаIэхэм (Месопотамием – иджырей Иракым иса лъэпкъщ) ягъэтIылъащ ди эрэм и пэкIэ илъэс мин ещанэхэм деж. Апхуэдэ гугъэкIэр къашэ Мейкъуапэ культурэмрэ Месопотамием пасэрей хьэпшыпу къыщагъуэтахэмрэ куэдкIэ зэрызэщхьым.
НэгъуэщI еплъыкIэкIэ (абы малоазийскэкIэ йоджэ) а культурэр хатт лъэпкъхэм (шакшхэм) ирапх. Ар нэхъ яукъуэдий Л. Н. Соловьевэмрэ нэгъуэщI археологхэмрэ. З. В. Анчабадзерэ Ш. Д. Инал-ипэрэ зэралъытэмкIэ, адыгэ-абхъаз лъэпкъыр Кавказым и тенджыз ФIыцIэ Iуфэм щызэфIэуващ. Малэ Азием къикIа лъэпкъ гуэрхэмрэ езы щIыпIэм иса лъэпкъхэмрэ зэхэзэрыхьри, абы я бзэри текIуауэ хуагъэфащэ.
Кашкхэр (каскхэр) зэпэгъунэгъуу зэпыщIауэ щыта лъэпкъ куэду зэхэт хатт цIэм къызэщIиубыдэм ящыщ зыщ. Абы я бзэр хатт бзэм и зы къуэпсщ, Кавказым и Iэшэлъашэхэм пэмыжыжьэу Малэ Азием и гъунапкъэхэм щыпсэуащ. Хаттхэмрэ кашкхэмрэ военно-демократическэ зэхэтыкIэ яIащ икIи хетт империем и дежкIэ шынагъуэ мыухыу екIуэкIырт, сыт щыгъуи абыхэм защихъумэн хуей хъууэ. Кашкхэм зэкъым, тIэукъым, уеблэмэ, хеттхэм я къалащхьэ Хаттушаш зэрагъэгулэзар.
Кашкхэр щыпсэуа дыдэр Малэ Азием и северо-восток плIанэпэм къыщалъыхъуэ Галис (иджы Кызыл-Ирмак тырку щIыналъэм и северо-востокым щыIэщ) псым пэгъунэгъуу. Хетт тхыгъэхэмрэ ассирийскэ пащтыхь Тиглатналасар Езанэм, Саргон ЕтIуанэм ятеухуа блын тхыгъэхэмрэ къызэрыхэщымкIэ, кашкхэр Малэ Азием и северо-востокым щыпсэуащ. Пасэрей грузин, урыс, хьэрып тхыгъэхэм кашкхэр шэрджэс лъэпкъхэм пэгъунэгъу ящI. Апхуэдэу грузин тхыгъэжьхэм шэрджэсхэр зэращIэр «кашаг», – жаIэу аращ, пасэрей урысхэм зэрацIыхур, «касогщ», осетинхэр ижькIэрэ адыгэхэм «кашконкIэ» къоджэ.
Кашкхэр, зэрыхуагъэфащэмкIэ, адыгэ-абхъаз лъэпкъхэм ящыщащ. Ахэр зэрыпсалъэу щыта хаттыбзэр, хамэ къэрал щIэныгъэлIхэми дыдейхэми зэралъытэмкIэ, псом хуэмыдэу адыгэ-абхъазыбзэм пэгъунэгъущ. Бзэ щIэныгъэм и еджагъэшхуэ Дьяконов И. етх хаттыбзэр, пасэрей къуэкIыпIэмкIэ щыIэ лъэпкъхэм я бзэм ебгъапщэмэ, япэщхьэхуэу, «абхъаз-адыгэбзэм и зэхэлъыкIэ нагъыщэхэр» иIэу.
Апхуэдэ зэтехуэныгъэхэр археологиеми этнографиеми щыбгъуэтынущ, абыхэм я псэукIам, я культурэм, я диным щыщу къэна гуэрхэр адыгэ-абхъаз гъащIэ еплъыкIэ гуэрхэм ебгъапщэмэ. Абыхэм ящыщщ, псалъэм щхьэкIэ, кашкхэм я тхьэ Адад жыхуиIэм хэт дадым адыгэбзэкIи абхъазыбзэкIи адэ, лIыжь, тхьэмадэ къызэрикIыр, дуней берычэтымрэ зэIузэпэщымрэ я тхьэ 300
анэ Нан-кIэ зэджэр, выр тхьэпэлъытэу зэраIар, блэм мэгъу мыхьэнэ зэрыкIэрапхэр, я пыIэр зэрыпапцIэр, къамэ зэракIэрыщIар.
Адыгэ-абхъазхэмрэ Переднэ Азием иса лъэпкъхэмрэ этническэ зэпыщIэныгъэ зэраIам и щыхьэтщ IуэрыIуатэри. Апхуэдэу, IуэрыIуатэм хэтщ хъыбар зыбжанэ адыгэхэри абхъазхэри юг щIыналъэ гуэрхэм къикIауэ. Антрополог Бунак В. В. зэрилъытэмкIэ, Малэ Азиемрэ Западнэ Кавказымрэ ис лъэпкъхэр «понтийскэ расэкIэ» зэджэм хохьэ.
Севернэ Кавказым ис цIыхухэр антропологхэм гупищу ягуэш: восточнокавказскэ – «каспийскэ», центральнокавказскэ – «кавкасион», западнокавказскэ –
«понтийскэ». Кавкасионым хохьэ къэрэшейхэр, балъкъэрхэр, осетинхэр, шэшэнхэр, ингушхэр, зы лъэныкъуэкIэ абы ягуэтщ къэбэрдейхэри. Мы гупым я нагъыщэщ, япэрауэ, зэрыщхьэпэлъагэр, зэрынэпкъпэпкъыбгъуэр, зэрыжьакIэ кIырыр, н.
Понтийскэм хыхьэхэр нэхъ нэкIу бгъузэщ, жьакIэ кIыркъым, я Iупэхэр пIащIэщ, я нэр захуэщ, нэ къуэлэнхэр йобэкI, н.
Абхъаз адыгэхэр, зэрыжытIащи, Малэ Азием къикIауэ зэрыщытам и щыхьэту увынкIэ хъунущ а щIыпIэм узыщрихьэлIэ псыцIэхэмрэ Западнэ Грузием щыIэхэмрэ зэрызэтехуэр. Апхуэдэщ Западнэ Грузием – Ахапс, Лашыпс, Хыпс, Дагарыпш, Хьэпрыпш, н.; Малэ Азием – Синопэ, Акампше, Апсарса, Дуабзу, Супса, н. Мы фIэщыгъэхэр зейр абы щыпсэуа адыгэ-абхъазхэм я пасэрейхэрщ.
Зэбгъапщэ хъунущ лъэпкъыцIэхэри цIыхуцIэхэри. Апхуэдэщ хаттхэмрэ Псыжь щыпсэууэ щыта адыгэ лъэпкъ хьэтыкъуейхэмрэ, адыгэцIэ Хьэту жыхуэтIэр, н.
А щIыкIэм тету иджы жаIэ адыгэ абхъазхэмрэ Малэ Азием щыпсэуа хаттхэмрэ лъэпкъ зэблагъэу, зэгъунэгъуу щытауэ. Абы уи фIэщ пщIы хъуни хэлъщ. Ахэр къыщыкIуам щIыпIэм иса лъэпкъхэм яхэзэрыхьащ, я бзэри абы иратащ. Аращ хаттхэм я бзэмрэ адыгэ-абхъазыбзэмрэ псалъэ зэтехуэхэр щIыхэтри. Дауи, домбеякъым и лъэхъэнэ жыжьэм абхъазхэмрэ адыгэхэмрэ я пасэрейхэр нэхъ зэгъунэгъуу щытащ, тенджыз ФIыцIэм (Понтэ) и Iуфэ екIуэкIыр яIыгъыу. Ахэр зэпэщхьэхуэ щыхъуар иужькIэщ. Абы щIидзагъэнущ ди эрэм и пэкIэ илъэс мин етIуанэ екIуэкIам икухэм деж, е нэхъ пасэжу.
А лъэхъэнэм къыщыщIэдзауэ адыгэхэмрэ абхъазхэмрэ зэпэIэщIэ хъууэрэ лъэпкъ щхьэхуэ зырызу зэфIэуващ. (Иджы адыгэбзэмрэ абхъазыбзэмрэ зэщхьэщыкIыныгъэшхуэ яIэщ, зыр зым къыгурымыIуэжу).
Ди эрэм и пэкIэ етIуанэ илъэс миныр щекIуэкIым адыгэхэмрэ абхъазхэмрэ зы фIэщыныгъэщ яIар – «кашкхэр» (языныкъуэ къэхутакIуэхэм абы ирапх «Кавказ» фIэщыныгъэри). Ауэ а етIуанэ илъэс миныр щиуххэм и деж
нэгъуэщI фIэщыныгъэщIи къохъу – «абешла» (апсил – апсуа, нэгъуэщIу жыпIэмэ – абхъазхэр).
А щIыкIэм тету нэхъ иужьыIуэкIэ адыгэ лъэпкъхэм нэгъуэщI лъагъуэ пхаш. Ди эрэм и пэкIэ – лIэщIыгъуэхэм Кавказым киммерийцхэр къоужьгъэ, кIэлъыкIуэу къэжэрыбзэ зыIулъ скифхэр Европэм и юго-восток губгъуэхэмкIэ къокI. Ди эрэм и пэкIэ лIэщIыгъуэхэм ирихьэлIэу Севернэ Кавказым аргуэру къызэрогуэ къэжэрыбзэм ирипсалъэ сарматхэр. Ахэр Дон Iуфэрэ Индыл лъэныкъуэкIэрэ къикIащ. Абы кIэлъыкIуэу ди эрэм и пэкIэ лIэщIыгъуэ езанэм Севернэ Кавказым къыщетIысэхащ сарматхэм я лъэпкъэгъу аланхэр. А щIыкIэм тету щIыпIэ-щIыпIэхэм къэжэрыбзэ зыIулъ лъэпкъхэм зыщаубгъуащ (иранизацэм зыщиузэщIащ). Апхуэдэу щIыпIэм иса лъэпкъхэм къахэшыпсыкIауэ Севернэ Кавказым къыщыхъуащ осетин лъэпкъыр.
Ауэ Северо-Западнэ Кавказым иса лъэпкъхэм я иберийскэ-кавказскэ бзэр къэжэрыбзэм текIуэри мыбы иса лъэпкъхэм я анэдэлъхубзэр зэтеIыгъа хъуащ нобэр къыздэсым. Абы и щхьэусыгъуэр къэщIэгъуафIэкъым. Кавказовед цIэрыIуэ Крупнов Е. И. зэрилъытэмкIэ, ар къыхэкIащ «Северо-Западнэ 301 Кавказым иса лъэпкъхэм я бзэм нэхъ зэфIэкI иIэу, къулейуэ, я ухуэкIэкIэ зэгъэпэщауэ зэрыщытам».
Мы жытIа псоми къешэ абхъаз-адыгэ лъэпкъыр Западнэ, Северо-Западнэ Кавказым зэрыщызэфIэувар. Ар зэрыхъун хъуауэ зыщIыпIи къикIакъым (щIэныгъэлI гуэрхэм апхуэдэу зыукъуэдий яхэтми). Абы къыхэкIыуи абхъазхэмрэ адыгэхэмрэ Кавказым и автохтон лъэпкъхэм ящыщщ, ар тхыдэ щIэныгъэр здынэсами пэрыуэркъым, ауэ хэхэс гуэрхэри зэрыщыIам шэч хэлъкъым. Руслан,
историческэ щIэныгъэхэм я кандидат.
1983 гъэ, еплIанэ къыдэкIыгъуэ.

Пасэрей адыгэ хасэ
зэхыхьэкIэр
Зи гугъу тщIынур лIэщIыгъуэм, I и япэ Iыхьэм адыгэхэм я хасэхэр зэрырагъэкIуэкIыу щыта щIыкIэрщ.
Къуажэпщхэм, зэIупэфIэгъуу къызэдэщI пщыхэм я хасэр щекIуэкIыну щIыпIэр жылэпщ нэхъыжьым иубзыхурт, ауэ Къэбэрдей псом я хасэ екIуэкIынумэ, абы и унафэр зыщIыр пщым я пщыж тхьэмадэрт. Зэрыхабзэти, хасэр е пщы нэхъыжьым, е абы и уэркъ гуэрым и щIы кIапэм фIахыртэкъым. Абы щыгъуэми, и нэхъыбапIэм къуажэхэм пэIэщIэу щрагъэкIуэкIырт.
Лъэпкъ зэбий, пщы зэиж щыщыIэм деж, щIыпIэр къыщыхахкIэ хуэсакъырт зыгуэрым и жылэ гъунэгъу зыхуащIу абыкIэ ар адрейхэм ефIэкI мыхъуным. Псалъэм щхьэкIэ, апхуэдэ къэхъуащ 1753 гъэм и бжьыхьэм урыс афицархэр я дэлэлу Къэбэрдейр тIууэ гуэшауэ тхьэ щызэхурагъэIуэну ягугъа хасэр щызэхэтам.
1747 гъэм июным и 13-м Къызбрун мэз лъапэм и гъунэгъуу щекIуэкIащ пщыгъуэ къызэдэщIищым я хасэ, кърым хъаным и тхьэусыхафэм щыхэплъэу. Абыхэм пщы нэхъыжьу яIащ Бэчмырзэ Бэтокъуэ, Кургъуокъуэ Мыхьэмэт, Къетыкъуэ Жамболэт сымэ.
Абы иужькIэ Къызбрун мэз лъапэм аргуэру 1748 гъэм февралу зэIущIэ щыIащ Кургъуокъуэ Мыхьэмэтрэ Къетыкъуэ Жамболэтрэ кърым лIыкIуэхэм щэхуу, Бэчмырзэ Бэтокъуэрэ мыдрей пщыхэмрэ емычэнджэщу зэрахуэзам щхьэкIэ. Абыхэм кърым хъаным тхыгъэ хуагъэхьат Къэбэрдейм ХьэтIохъущокъуэ Къэсей зэрызыхахуам къыхэкIыу Урысейр абы къыщхьэщыжыну къежьэмэ, хъаным ищIэнум щIэупщIэу.
Хасэр къуажэхэм пэIэщIэу губгъуэхэм, мэз лъапэхэм щрагъэкIуэкIырт, ар зы пщыгъуэ хасэм ейуэ щытми. Апхуэдэщ, псалъэм щхьэкIэ, 1748 гъэм декабрым и 31-м ХьэтIохъущокъуэ Къэсей и къуэшхэм, и уэркъхэм, Анзорхэ ящыщи ящIыгъуу, зэхуишэсауэ щыта зэIущIэр. Ар хабзэ щIэхъуам и зы щхьэусыгъуэу плъытэ хъунущ хасэр зытепсэлъыхь Iуэхур бзыщIын хуейуэ зэралъытэр, я щэхур нахуэ ямыщIыным хущIэкъуу зэрыщытар. Мыдрейуэ, ар къишэрт лъэпкъхэр зэбийуэ зэрызэпэщIэтым, зым и дзыхь адрейм зэрыри- 302
мыгъэзым. Пщышхуэм, пщым я пщыжым ауэ сытми унафэ ищI хъуртэкъым, «хасэ езгъэкIуэкIынущи, си деж фыкъекIуалIэ», жиIэу. Апхуэдэу къыщыхъур зэры-Къэбэрдейуэ шынагъуэ щаIэрт, гузэвэгъуэм пщыхэр зэдэу щищIырт.
Мыдрейхэм деж хасэр щрагъэкIуэкIынум, зэрекIуэкIынум теухуауэ зэгурыIуэныгъэ Iэджэм хэтхэт. Псом нэхърэ нэхъыщхьэр хасэм кърихьэлIахэм зыгуэркIэ шынагъуэ ямыIэнырт. Абы къыдэкIуэу, къалъытэрт шыхэм яшхын, ирафын псы щыIэрэ щымыIэрэ. Псалъэм къыдэкIуэу жытIэнщи, зэныкъуэкъу мащIэ хэлъакъым 1753 гъэм екIуэкIа хасэр япэ щIыкIэ Шэджэм бжьэпэ щаублэу, иужькIэ ар Дохъутэмыщ деж псы ФIыцIэм и Iуфэм щаухыжауэ зэрыщытам.
ЩIыпIэ къыхэхыкIэм псори хуэсакъырт. Пщыхэм яку зэгурыIуэныгъэ щыдэлъми (къапщтэмэ, Мэздэгу щхьэкIэ), хасэр къуажэ зэрымыс щIыпIэ зэгъуэкI гуэрым яхьырт. Къапщтэмэ, пщыхэри уэркъхэри кърихьэлIэу Бахъсэн гупымрэ Къэщкъэтау дэсхэмрэ зэгъусэу 1767 гъэм апрелым и 12-м щыщIэдзауэ и 21-м нэсыху ирагъэкIуэкIауэ щыта хасэр цIыху щыпсэу щIыпIэхэм верст тIощIым нэблагъэкIэ пэIэщIэт. Пэжщ, апхуэдэу щIыныр фIэкIыпIэ зимыIэ хабзэу щытагъэнукъым. Хасэр къуажэхэми щыщрагъэкIуэкI къэхъурт.
Апхуэдэу ХьэтIохъущокъуэ Къэсей зыхахуну унафэ щащIа хасэр Бэчмырзэ Бэтокъуэ и унэм 1748 гъэм ноябрым и 27-29-хэм щызэхэтащ.
А Iуэхугъуэ дыдэм декабрым и 15-м щIидзэри и 28-рэ хъухукIэ 1748 гъэм щытепсэлъыхьащ Къамбэкъуэ и къуажэм. Ауэ мыбдежым мыр къэлъытапхъэщ: мы хасэхэр къуажэм щекIуэкIами, здэщыI Джылахъстэнейрщ, нэгъуэщIу жыпIэмэ, Къэбэрдеишхуэм куэдкIэ пэIэщIэу. 1763 гъэм декабрым и
19-м езы ХьэтIохъущокъуэ Къэсейми «унафэ ищIат и блыгу щIэт уэркъхэр и деж къекIуэлIэну».
Ауэ нобэ зэхэгъэкIыжыгъуафIэкъым ахэр здекIуэлIэн хуеяр, сыту жыпIэмэ Къэсей зы жылагъуэкъым иIыгъар.
Хасэм щхьэкIэ къыхах щIыпIэм ущытепсэлъыхькIэ, ар зэрекIуэкIыу щытами и гугъу умыщIу къэбгъанэ хъунукъым. Тхыгъэхэр щыхьэт зэрытехъуэщи, зэIущIэм пщыхэр щхьэхуэу, уэркъхэри щхьэхуэу щызэхэст. Абы къыхэкIыу, зым и унафэр адрейм ящIэн щхьэкIэ, ахэм лIыкIуэ яIэт. Я. Потоцкэм зэритхыжымкIэ, гупитIми зым адрейм лIыкIуэ хуащIырт икIи а зэIущIэхэр кIий-гуо хэмылъу, екIуу екIуэкIырт.
Гупхэр зэбийуэ щытмэ, псоми сакъыныгъэ ин халъхьэрт, щхьэмыпщэ гуэрхэр къэмыхъун щхьэкIэ. Абы зэпкърыхауэ топсэлъыхь апхуэдэ зэгурыIуэныгъэхэм я дэлэлу щыта урыс афицархэр. 1753 гъэм октябрым и
7-м майорхэу И. Барковскэмрэ П. Татаровымрэ Шэджэм Iуфэ Бэчмырзэхэ я кхъащхьэкIэ зэджэм деж къыщызэтеувыIащ.
Октябрым и 10-м Бахъсэн гупми Къэщкъэтауми япщхэмрэ я уэркъхэмрэ къызэхуэсащ икIи гупитIми майорхэр къыщыувыIа щIыпIэм и лъэныкъуэ зырызыр хэщIапIэ ящIащ. Зы гупым и мурадыр адрейм занщIэу жриIэртэкъым, атIэ лIыкIуэ ящIа уэркъхэмрэ бейгуэлхэмрэ я гъусэу майорхэр гупитIым я зэхуаку дэтт, зым и псалъэр адрейм Iэрагъэхьэжу. Зэрыхуэбгъэфащэ хъунумкIэ, апхуэдэ гупхэм я лIыкIуэхэр сыт и лъэныкъуэкIи Iуэхум есат, мыр мыбы IэщIагъэ яхуэхъуащ, жыпIэу. Псалъэм папщIэ, Къэщкъэтау гупым я лIыкIуэ Шыпш Алий а къалэныр 1753 гъэм и пэкIи и ужькIи игъэзэщIащ. Дауи, лIыкIуэу ущытын щхьэкIэ, фIэлIыкIымрэ цIэрыIуагъэмрэ я мызакъуэу, акъылышхуи зэфIэкIи уиIэн хуейт. Ахэр Къэбэрдейм и къэрал кIуэцI Iуэхухэм я щытыкIэм, цIыхухэм я Iуэху еплъыкIэм фIыуэ щыгъуазэт. Абы къыхэкIыуи нэгъуэщI къэралхэр, ди гъунэгъухэр хущIэкъурт апхуэдэ цIыхухэр Iулъхьэрэ саугъэткIэ къыдахьэхыну. ЛIыкIуэхэм мыхьэнэрэ пщIэуэ яIам зэпкърыхауэ тепсэлъыхьащ Татаровыр. 1761 гъэм майм и 3-м пщыхэмрэ уэркъхэмрэ зэрызэхуэсам и гугъу ищIурэ, майорым мыпхуэдэу итхыгъащ: «Бахъсэн гупым щыщ пщыхэм къыджаIащ дэ ахэр, зэчэнджэщын щхьэкIэ, я закъуэ къэдгъэнэну, зэчэнджэща нэужь 303 хъыбар къыдагъэщIэну. ИужькIэ ахэм хэнейрэ лIыкIуэ ящIащ Тамбий уэркъхэм ящыщу Долэтмырзэрэ ХьэпащIэрэ, Анзор Сосырыкъуэ сымэ».
Гупхэр зэрызэрыщIэр лIыкIуэхэм и закъуэтэкъым, атIэ абы шэсыпIэ жыхуаIэм хуэдэхэри яIэт. ЛIыкIуэхэр хасэм и пэм щыщIэдзауэ и кIэм нэс хэтмэ, шэсыпIэхэр абы щыхыхьэр зэгурыIуэныгъэр и кIэм щынэблагъэм дежт. Гупхэм тхьэ щызэхуаIуэм деж, ахэр шэсыпIэ ихьэу арат.
1753 гъэм октябрым и 31-м зэхалъхьа тхыгъэм мыпхуэдэу итщ: «Къэщкъэтау гупым я нэхъыжь Къетыкъуэ Жамболэт и къуэшхэри щIыгъуу, Бахъсэн гупым я лIыкIуэу Мысостхэ Бахъты-Джэрийрэ Мыхьэмэтхэ Мысострэ, лIакъуэлIэшхэу Тамбийхэ Долэтмырзэрэ Къундетхэ Анзоррэ щыту, къурIэным теIэбэурэ псоми тхьэ ирагъэIуащ. Абы иужькIэ Бахъсэн гупым я нэхъыжь Кургъуокъуэ Мыхьэмэт и къуэшхэми, Къэщкъэтау гупым я лIыкIуэ Тэтэрхъанхэ Жанхъуэтрэ Къанэмэтхэ Елбэздыкъуэрэ, пщIэ зыхуащI уэркъхэу Къуэжьокъуэхэ Жамборэрэ Шыпшхэ Алийрэ щыту тхьэ ирагъэIуащ».
Мы псоми лъэныкъуэкIэ уакъыщеплъмэ, гъэщIэгъуэныр мыращ. Зы Хасэм къекIуэлIа пщыхэмрэ уэркъхэмрэ япэ щIыкIэ гупитIу загуэшырти, щхьэж езым и зэIущIэ иригъэкIуэкIыжырт. Ауэ щхьэхуэ-щхьэхуэ зызыщIа а гупхэр аргуэру гуп тIурытIу зэхэкIыжырт: пщыхэр щхьэхуэу, уэркъхэр зэгъусэу. А гуэшыкIэр гугъу щыхъу, щызэхэзэрыхьыпэ щыIэт. Псалъэм папщIэ, пщы гуэр, и къуэшхэмрэ и уэркъхэмрэ щIыгъуу, езым къапэщIэт гупым ящыщ пщы гуэрым щыкъуэувэм деж.
Ар Iуэхугъуищым къашэрт: Къэбэрдейр пщыгъуэ-пщыгъуэу, гуп-гупу зэрыгуэшам; тепщэхэр пщырэ уэркъыу зэрызэхэтым; абы ехьэлIауи зэIущIэхэр щхьэхуэ-щхьэхуэу зэрырагъэкIуэкIым. ИкIи, шэч хэлъкъым, а псори къызыхэкIыу щытар кIэ имыIэу пщыхэр зэбийуэ, зэижу, зэпэщIэту зэрекIуэкIырт. Ауэ, дауэ хъуми, сыт хуэдэ зэгурыIуэныгъэ, ерыщыгъэ я зэхуаку дэмылъами, дэтхэнэ зы гупми и къалэнт хабзэр игъэзэщIэну, хабзэм тетыну.
1761 гъэм майм и 16-м Къетыкъуэ Жамболэт и уэркъ пщы гъусэ Алий Бэтокъуэ майор Татаровым хъыбар иригъэщIащ бахъсэн гупым иригъэкIуэкIа зэIущIэм къэщкъэтау гупыр я жылэхэм дахуну унафэ къызэращтамкIэ. Езы майор Татаровми и унафэщIхэм мыпхуэдэ хъыбар яIэригъэхьащ: «Къэщкъэтау гупым я тхьэмадэ Къетыкъуэ Жамболэтрэ Араслъэнбэч Хьэмырзэрэ уэркъ Къуэжыхъуэ Къэит къысхуагъэкIуащ сэ къызжрагъэIэну: «Бахъсэн гупым япщхэу Мыхьэмэтрэ Къэсейрэ къэщкъэтау гупыр ди жылэхэм дыдэкIыну къытпаубыд». Мыбы мыгурыIуэгъуэу зы хэлъщ. А зэIущIэм кърихьэлIар пщыхэм я закъуэу щыта, хьэмэрэ уэркъхэри я гъуса. Дауэ щымытами, пщыхэр сыт хуэдизкIэ зэмыбиями, хабзэм тету, зы гупым и хасэ унафэмкIэ адрейм хъыбар иригъащIэрт. Апхуэдэу щыщыткIэ, зы пщы лъэпкъым адрей лъэпкъыр и жылэм дихун Iуэхум уащхъуэдэмыщхъуагъэ хэлъакъым. ЛIыгъэкIэ, къарукIэ зыхьым ихьырт. 1763 гъэм и ужькIэ Къэбэрдейр нэхъ зэкъуэувэн, зэрыIыгъын гъуэгум зэрытеувам ижь хасэхэми ящIихуащ. Гуп щхьэхуэхэм я гъунапкъэхэр нэхъ къагъэтIэсхъащ, нэхъ хуит, зэIуха ящIащ. Къапщтэмэ, Шэджэм щIыналъэм хыхьэ «Бэчмырзэхэ я кхъащхьэ» жыхуаIэм деж
1767 гъэм бахъсэн гупымрэ къэщкъэтау гупымрэ я лIыкIуэхэр щызэхуэзам щыгъуэ 1753 гъэм яхэлъа гуемыIугъэр яхэлъыжтэкъым.
Мы зи гугъу тщIы хабзэхэр кIахэ адыгэхэм дауэ яхэлъа? Ди жагъуэ зэрыхъущи, абы ехьэлIауэ щыIэ тхыгъэхэр нэхъыбэу зытеухуар I лIэщIыгъуэм и щэщI гъэхэрщ. Ауэ къытщохъу абы къагъэлъагъуэ Iуэхугъуэхэр лIэщIыгъуэми епхьэлIэ хъуну, сыту жыпIэмэ а лъэхъэнэм кIахэ адыгэхэр нэхъ къызэтенауэ я хабзэм тетт, урыс пащтыхьым имыгъэбауэу итхьэлэ къэбэрдей адыгэхэм нэхърэ.
Адыгэ зэхуэсхэм ятеухуауэ Хъан-Джэрий зи гугъу ищI зы щапхъэ закъуэ къэтхьынщ. «Пщы тхьэмадэм езым и жылэхэм ящыщ зым къызэригъэувым теухуауэ а къуажэм хасэ щызэхуешэс. Абы къокIуалIэ пщыхэмрэ уэркъхэмрэ, хуей хъумэ, лъхукъуэлIхэм я старшинэхэри кърагъэблагъэ. Лъэпкъым 304
и псэукIэм теухуауэ нэхъ зытепсэлъыхьыр мыхэрщ: а) я гъунэгъухэм хуаIэ щытыкIэр; б) дыгъуэгъуакIуэхэр гъэкIуэдыныр; в) я щIыналъэм зэгурыIуэныгъэ илъыныр; г) сакъыныгъэм теухуа Iуэхугъуэхэр.
Я гъунэгъухэм щепсалъэкIэ псалъэмакъыр мыпхуэдэу екIуэкIырт. ЛъэпкъитIым я нэхъыжьхэр щIыпIэ пыухыкIа гуэрым екIуэлIэну зэгурыIуэрт. Ахэр зэпэмыжыжьэу къэувыIэхэрт. ИтIанэ гуп къэсыхункIэ нэхъ жьакIуэу
лIыкIуэ зырызрэ жыIакIуэ зырызрэ хахырт. ЖыIакIуэм щхьэкIэ кIахэ адыгэхэм гушыIакIуэ жаIэ. ЛIыкIуэхэр, псом хуэмыдэу жыIакIуэхэр, акъыл жану, гурыхуэу, псэлъэкIэ ящIэу щытын хуейщ. Гупхэм я унафэр лIыкIуэхэм жыIакIуэм и деж нагъэс. Гупхэр зэпэжыжьэмэ, лIыкIуэхэр абы я зэхуакум шууэ дэтщ. ЛIыкIуитIым зыр нэхъыщхьэщ, адрейр абы и къуэдзэщ. Къуэдзэм и къалэнщ нэхъыщхьэм зыгуэр IэщIэгъупщыкIамэ, ар абы игу къигъэкIыжыну. Арыххэщи, гупитIыр лIыкIуэхэмрэ жыIакIуэхэмрэ я фIыщIэкIэ зэрыщIэурэ зэгуроIуэ».
Гу лъыптэ зэрыхъунущи, мыр къэбэрдей хасэр лIэщIыгъуэм зэрекIуэкIыу щытам ещхьщ. Мыри жыIапхъэщ: щIыпIэр къызэрыхах щIыкIэри зэтохуэ. «Хасэ щекIуэкIынур, – етх Хъан-Джэрий, – щIы зэпылъыпIэм хуагъазэ». ЗэщхьэщыкIыныгъэшхуэ яIэкъым пщыхэмрэ уэркъхэмрэ щхьэхуэ-щхьэхуэу хасэ щрагъэкIуэкIым, абы я лIыкIуэхэр щызэхуэзэм дежи.
Хасэ щIызэхуашэсыр блэкIыпIэ зимыIэ Iуэхуу щыщыткIэ, ар, дауи, сыт хуэдэ зэманми хуэзэнкIэ хъурт. Ауэ Iуэху блэкI щымыIэмэ, хасэр лэжьэгъуэ зэманым, тхьэлъэIу махуэхэм, щэкIуэгъуэм, лъэпкъхэм яхуэмыфI махуэхэм ирырагъэхьэлIэртэкъым.
Абы ехьэлIауэ 1753 гъэм октябрым и 25-м зэхалъхьауэ щыта мыпхуэдэ тхыгъэ щыIэщ: «Блыщхьэ махуэм майорхэм я деж Бахъсэн гупым щыщу Кургъуокъуэ Мыхьэмэт, Мысост Къэсей, Алий Къэрэмырзэ сымэ уэркъ зыбжанэ я гъусэу къакIуэхэри жаIащ ахэр тхьэрыIуэм къыщIримыхьэлIар уэлбанэр зэран къазэрыхуэхъуар арауэ. АдэкIи къыщIагъуащ ар пщэдеи –
гъубжым, пщэдеймыщкIи – бэрэжьейм зэрымыхъунур – ахэр зэрымымахуэфIым щхьэкIэ». Арати, псори зэакъылэгъу хъури, зэIущIэр октябрым и
29-м ядзащ. Ауэ ноябрым и 2-м Къэщкъэтау гупри къэлъэIуащ а махуэм хасэр зэхамыгъэхьэну. Бахъсэн гупри лъаIуэрт зэIущIэр ягъэIэпхъуэну.
уэ мыбы щыгъуэ адыгэпщхэм къайхъулIакъым зэIущIэр адэкIэ ядзыну. Майорхэр ауэ сытми дэлэл къудейтэкъым. Абыхэм я пащтыхьым и унафэр ягъэзащIэрт икIи, я жыIэм уемыдэIуамэ, зауэ къуащIэкIынкIэ зэфIэнэнутэкъым. Абы къыхэкIыу, пщыхэр адыгэ нэщэнэм ебэкъуэн хуей хъуащ.
Хасэм и екIуэкIыкIэмрэ къищта унафэмрэ я гугъу пщIымэ, ахэр мыпхуэдэщ: 1) зытепсэлъыхьынур яубзыху; 2) ахэр зэпкърах; 3) унафэ къащтэ;
4) тхьэ зэхуаIуэ. Апхуэдэ хасэр махуищ-плIыкIэ екIуэкIын хуейт, ауэ ар яхуримыкъуу щыпащэр мащIэтэкъым. Гупхэм я зэгурыIуэныгъэм псалъэмакъ куэдрэ зэманышхуэрэ текIуадэрт, мащIэ пыщIатэкъым лIыкIуэхэм, жыIакIуэхэм, шэсыпIэ ихьэхэм я Iуэхуми. Арати, хасэр махуиблкIи, пщIыкIи, нэхъыбэкIи щекIуэкI къэхъурт. Валерэ,
тхыдэ щIэныгъэхэм я кандидат.
1992 гъэ, еплIанэ къыдэкIыгъуэ. 305 * * *
Адыгэхэм я сабий
гъэсэкIэу щытар
Дунейм зы лъэпкъи тету къыщIэкIынкъым щIэблэ махуэ, щIэблэ узыншэ, щIэблэ гъэса диIащэрэт, жимыIэу. Ар апхуэдэу къокIуэкI игъащIэ лъандэрэ, шэч хэмылъуи, екIуэкIыну къыщIэкIынщ къэкIуэну зэманми. Дауи, лъэпкъхэм я щIэблэм ират гъэсэныгъэр теухуат а лъэпкъхэм езыхэм я псэукIэм, я тхыдэм и къекIуэкIыкIам, я лэжьыгъэм, я хабзэм. Апхуэдэу щIым елэжьу къэгъуэгурыкIуэ лъэпкъхэм я щIэблэр хуагъасэрт губгъуэ лэжьыгъэм, былым зезыхуэ, зыгъэхъухэм я щIэблэр – Iэщым и пIалъэхэм, щакIуэхэм – щакIуэ Iэмалхэм.
Ещхьыркъабзэу, лъэпкъхэр тепщэрэ пщылIу зэхэт щыхъуам пщыжь-уэркъыжьхэм я быныр щIапIыкIыу хуежьащ гуащIэрыпсэу цIыхур зэрыдакъузэным, ар зэрагъэпщылIыным, мыдрей лэжьакIуэбэми быны хуигъасэрт лэжьыгъэм, гуащIэдэкIым и мыхьэнэм, захуагъэм, пэжыгъэм. Тхыдэм нэхъ жыжьэ узэпрыплъыжыхукIэ щIэблэ гъэсэкIэ, ущиикIэр нэхъ къызэрыгуэкIыу щытащ: нэхъыжьхэм езыхэм ящIэ, ялэжь Iуэхугъуэхэм нэхъыщIэхэр хуагъасэрт, щIагъэдэIурт, кIэлъагъэплъырт. Уеблэмэ, абы къыхэкIагъэнкIи хъунущ лъэпкъ куэдым хабзэ яхуэхъуар: нэхъыщIэхэм нэхъыжьхэм пщIэшхуэ, нэмыс хуащIыныр. Нэхъыжьым щIедаIуэр, абы и псалъэхэр тIу ямыщIу щIагъэзащIэр ар зэрынэхъыжь къудейр аратэкъым, атIэ гъащIэм нэхъыбэ зэрыхищIыкIырт, зэрынэхъ Iэзэрт, абы и жыIэ уедаIуэмэ, уи Iуэхур зыхуей нэхъ зэрыхуэзэнурт. Апхуэдэурэ лъэпкъхэм я хабзэ куэд зэфIэуващ, ахэр нэмыс, хьэл-щэн хъуащ. Ар ехьэлIащ унагъуэ псэукIэ хабзэми, губгъуэ лэжьыгъэми, мэкъумэш зехьэкIэми, жылэм дэлъа хабзэми.
Адрей лъэпкъхэми хуэдэу, адыгэхэм я щIэблэ гъэсэныгъэр пасэм щыгъуэ нэхъ щекIуэкIыу щытар унагъуэрщ. Абы къытекIагъэнущ псалъэжь «Унэм зыщыгъаси, хасэм яхыхьэ», жыхуиIэри. Ауэ абы къикIыркъым гъэсэныгъэр унагъуэм, абы ис адэ-анэ, къуэш-шыпхъу, адэшхуэ-анэшхуэ къудейхэмкIэ зэфIэкIыу щытауэ. ЩIэблэр щагъасэрт губгъуэми, уэтэрми, вакIуэ пщыIэми; щIэблэр яущийрт гъунэгъуми, хамэ ямыцIыхуххэми; щIэблэр щеджэрт хьэщIэщми, хьэгъуэлIыгъуэми, дауэдапщэми, хасэми. Ар игъэIущырт мэзми, псыхъуэми, и ныбжьэгъуми, и джэгуэгъуми. Абы и лъэныкъуэкIэ, мыхьэнэшхуэ яIэу щытагъэнщ псалъэ шэрыуэ: «Узыхэтым уадемыкIумэ, уи унэ умыкIуэжкIэ», – жыхуиIэу щытам хуэдэхэм.
ЗэрыгурыIуэгъуэщи, адыгэхэм бзылъхугъэхэмрэ щIалэ цIыкIухэмрэ я гъэсэныгъэр зэщхьэщагъэкIыу щытащ. Сабийр илъэсибл хъухункIэ апхуэдэу зэхадзыртэкъым. Хъыджэбз цIыкIухэми щIалэ цIыкIухэми я Iуэху нэхъ зезыхуэр цIыхубзхэрт: анэшхуэ, анэ, адэ шыпхъу хуэдэхэрат. ИтIанэ щIалэ цIыкIухэм я гъэсэныгъэр цIыхухъухэм, хъыджэбз цIыкIухэм я гъэсэныгъэр цIыхубзхэм къащтэрт. Бзылъхугъэр щагъасэкIэ нэхъ нэ лейкIэ еплъырт хъыджэбз цIыкIум цIыхубз Iуэху ищIэфу егъэсэным, унагъуэ зэрихьэфу, дэфу, пщэфIэфу, IэпщIэлъапщIэу хидыкIыфу, цы ипщIыфу, ипхыфу, иджыфу, цеяпхъэ зэIуищэфу. КIэщIу жыпIэмэ, унэ ихьа нэужь зыхуеижыну, къыщхьэпэжыну лэжьыгъэхэм хуагъасэрт. А псом къыдэкIуэу, хъыджэбз цIыкIухэр хуагъэIущырт хьэл-щэн 20 Заказ № 7 306
дахэ яхэлъу, зэпIэзэрыту, ину мыпсалъэу, мыгъуэлэгъуасэу, мыщхьэхыу, укIытэ яIэу, нэхъыжь-нэхъыщIэ ящIэу, нэмысыфIэу къэтэджыным.
ЩIалэ цIыкIухэм я гъэсэныгъэр нэхъ зытеухуар цIыхухъу лэжьыгъэ зэфIагъэкIыфу, къарууфIэу, бэшэчу, жыIэдаIуэу, шууей Iэзэу, акъыл жан яIэу, тэмакъкIыхьу, дуней и пIалъэ ящIэу къэгъэхъунырт.
Адыгэхэм я сабийр пIынымрэ ар гъэсэнымрэ зэщхьэщагъэкIыу щытащ. Сабий пIыным нэхъ къиубыдыр ар гъэшхэн, хуэпэн, зыхуей хуэгъэзэныр арат. Сабий гъэсэным нэхъ хыхьэр ар лэжьэкIэ, цIыху хэтыкIэ ищIэу къэгъэтэджынырт.
ЖыIапхъэщ адыгэхэм гъэсэныгъэм пыщIа Iуэхугъуэхэм щыщу нэхъыщхьэ дыдэу ялъытэр щIэблэр лэжьыгъэм, гуащIэдэкIым щIэпIыкIын хуейуэ ябжу зэрыщытар. ЩIалэгъуалэм лэжьэкIэ ящIэу къэгъэхъуныр мурад къудейтэкъым, атIэ ар икIи лэжьыгъэм зэрыхуагъасэ Iэмалт. Iуэхур тэрэзу зыщIэфу еса щIэблэм нэхъыжьхэр сыт щыгъуи игъэгуфIэрт, абы иригушхуэрт.
Сабийр узыншэу, гъэсауэ къэтэджыным адыгэхэр пасэ дыдэу я ужь ихьэрт. Апхуэдэу, псалъэм папщIэ, гуащэм и нысэм «дагъуэ» иIэу гу щылъитам и деж, абы и нысэгъухэм е я гъунэгъу фызхэм жрыригъэIэрт нысэ цIыкIур дауэ зыхуэсакъыжын, дауэ зыкIэлъыплъыжын хуейми. Абы къикIыртэкъым уэндэгъу хъуа нысащIэр щхьэнтэм тесу щыгъэсын хуейуэ. Ар икIи ягъэлажьэрт, икIи ягъэIэбэрт, псом хуэмыдэу къикIухьу, Iэуэлъауэу щытмэ, нэхъыфIу жаIэрт, гухъу ягъакIуэрт, щхьэл цIыкIукIэ ягъэхьэжэрт, ауэ хьэлъэ кърагъэIэтыртэкъым, пхъэхьэ-псыхьэр паубыдырт. Псом хуэмыдэу хуэсакъырт сабий зыгъуэтыну нысащIэм и Iэр къэIэта зэпыту Iуэху хьэлъэ имыщIэным. Апхуэдэу ятIэ зэрырагъэхьэртэкъым, унащхьэ щIрагъаертэкъым, нартыху щIрагъэгъэпщыртэкъым. Адыгэхэм ялъытэрт нысащIэм и Iэхэр къиIэтауэ Iуэху ищIэмэ, ныбэм илъ сабийм зигъазэу бынжэпсымкIэ зитхьэлэжыну.
Фыз уэндэгъур Iэмал зэриIэкIэ нэщIэбжьэмрэ гукъеяуэмрэ щахъумэрт. Ар хьэдагъэ ягъакIуэртэкъым, ар щыту зыри кIий-гуортэкъым, зыр адрейм хуилъыртэкъым, Iугъуэм и нэпс къыщIихуу пщэдджыжь мафIэ ирагъэщIыртэкъым, хьэмбыIуу ягъэтIысыртэкъым, матэ, пэгун хуэдэ трагъэтIысхьэртэкъым. Сабийр зыгъуэтынум и шхынкIи хуэсакъ зэпытт. НэхъыфIу къалъытэрт цIыхубз уэндэгъум хуадагъэ зыщIэлъ нэхъыбэу ишхмэ, шыугъэкIэ мыерыщмэ, ауэ гуащIэ зыщIэлъ паубыдыртэкъым. Сабий пэплъэ нысащIэм еупщIхэрт: «Сыт нэхъ уигу къыпылъэда?» – жаIэурэ икIи ар зыщIэупщIэр, Iэмал иIэмэ, къыхуагъуэтырт. Ялъытэрт а ерыскъыгъуэм хуейр сабийр арауэ, ар нысащIэ уэндэгъум ирамыгъэшхмэ, сабийм зыгуэр хущыщIэу къалъхуну.
Адыгэхэм фыз уэндэгъур бдзэжьейм ирагъэплъыртэкъым, тхьэкIумэкIыхьми бгъэдагъэхьэртэкъым. КъазэрыфIэщIымкIэ, фызыр бдзэжьейм еплъмэ, сабийр нэкъиж хъунут, тхьэкIумэкIыхь илъагъумэ, дзадзум и Iупэхэр ерыкъ хъунут.
НысащIэ уэндэгъур пасэм щыгъуэ и дыщым яшэжрэ абы щызэIэпыкIыу е унэм и Iуэхур щызэфIэкIыу щытащ. Дунейм къытехьа сабийм и бынжэр паупщIа нэужь ехъуэхъухэрт, щIалэ цIыкIумэ, лIыгъэ иIэ хъуну, шыхъуэжьу, лэжьакIуэшхуэу и цIэ Iуну, хъыджэбз цIыкIумэ, насыпыфIэ, лIыфIнатIэ, дыщэр и Iэпэм къыпыщу IэпщIэлъапщIэ хъуну.
Адыгэхэм я фIэщ хъурт сабий къалъхуагъащIэм и напэм бынжэлъ щахуэмэ, ар дахэу, нэкIущхьэплъу къэтэджыну. ИкIи фызгъалъхуэм мэгъу мыхьэнэ зиIэ псалъэ: «Хулъэ, лъынэ, кIадэ, дащхьэ, хущхьэ хуэдэу убагъуэ, лъынэ хуэдэу удахэ», – жиIэурэ сабийм и нэкIущхьитIми бынжэлъ щихуэрт.
Мыхьэнэшхуэ иIэу ялъытэрт сабийр зрапIыкI гущэми, ар къызыхэщIыкIа пхъэм деж къыщыщIэдзауэ зыщIамкIэ иухыжу. Пхъэ угъурлыуэ ябжырт кхъужьейр, бжейр, Iэнейр, псом хуэмыдэу хьэмкIутIейр. Гущэ Iэдий, гущэ лъэгу хуэдэхэр хьэмкIутIейм къыхащIыкIмэ сыт щыгъуи нэхъ къащтэрт. Адыгейхэм нэхъ пхъэ махуэу жыхуаIэр кIей, тIушэ, жыгей хуэдэхэр арат, ауэ абыхэми хьэмкIутIейм къыхэщIыкIа пхъэбгъу пIащIэ щимэ цIыкIу гущэкъум фIадзэрт. 307 ХьэмкIутIей гущэм ирапIыкI сабийр насыпыфIэ, Iумахуэ хъуну ялъытэрт. ФIыуэ ялъагъуртэкъым бэрэжьейм къыхэщIыкIа гущэ. Иджыри цIыху гъуэлэгъуасэ, тэмакъкIэщI, цIыху екуэкуншэ ирихьэлIамэ, ди нэхъыжьхэм жаIэ: «Уи, лIэун, бэрэжьей гущэ урапIыкIа нэхъей».
Сабий къалъхуагъащIэм адыгэхэм гуфIэгъуэ, тхьэлъэIу иращIэкIыу щытащ. Апхуэдэ унагъуэм щIалэ къралъхуамэ хугу хьэжыгъэ фокIэ пщауэ ягъажьэрти яшхырт, я гъунэгъухэм хурагъэхьырт, ди щIалэр къуэгъу, жыIэщIэ, жыджэр хъуну фытхуэхъуахъуэ, жаIэрти. Дунейм къытехьа дзадзум и гъащIэр кIыхь хъун, узыншэн щхьэкIэ кхъуейплъыжькIэрыщIэ ящIырт. Шапсыгъхэм сабий къалъхуагъащIэмрэ абы и анэмрэ бзаджэнаджэм «щахъумэу» япэ махуищым щIопщакIуэ хуэдэу ящIырт, абы джэгукIэ гъэщIэгъуэнхэри хэту. Абы ящыщт хъринэ щIэщIэнри, «Iупэгъу» е «дзэлдэу» жыхуаIэу щыта джэгукIэри.
Дзадзум и бынжэр пыхуа нэужькIэ ар бжаблэм и деж хаерт, гущэхэпхэ ящIырт. Сабийр гущэм хапхэн и пэкIэ гущапIэм джэду ирагъэжае хуэдэу ягъэгъуэлъырт, абы и ужькIэ фыз угъурлы, бын узыншэ къызыщIэхъуэ гуэрым ар пIэм храгъапхэрт. ГъэщIэгъуэнт а фызым къызыфIимыгъэIуэху, и щхьэ хужиIэж хуэдэурэ сабий зыгъуэта анэм ирит чэнджэщхэр. Апхуэдэу абы жиIэрт сабийр гущэ щыхыупхэкIэ, абы и пIэщхьагъ цIыкIур лъахъшэ пщIымэ, и Iэ цIыкIуитIыр къэпшэщIыжрэ гущэ хъыданыр епшэкIмэ, ар пщэ кIыхь, дамэ гуэлэл хъуну. Ещхьыркъабзэу, и пIэщхьагъыр лъагэу къэпIэтмэ, и Iэ цIыкIухэр и пщэмкIэ кIэщIэгуа щIыкIэу хыупхэмэ, сабийр пщагуэ, дамэду хъунущ. Абыхэм, дауи, Iущагъ хэлът.
Мыхьэнэ иIэт сабийм и щхьэкупцIапцIэм деж тIатIий хагъапщIэу зэрыщытами. Абы щхьэкупцIапцIэм хуэсакъ, уемыIусэ, жиIэу къикIыу щытагъэнущ. КъимыдэкIэ, адыгэхэм ядэртэкъым сабийм и гущIыIу дэгъэзеяуэ куэдрэ пIыгъыну. НэхъыфIу къалъытэрт, уеблэмэ, ар уи Iэблэм еупцIэкIа щIыкIэу и гупэр егъэзыхауэ пIыгъмэ. Абы и щхьэр иIыгъыжыфу псынщIэу иригъасэрт. ИтIанэ жаIэрт зи гущIыIу дэгъэзеяуэ куэдрэ яIыгъ сабийм и тхьэмбылыр ин хъууэ, абы жьэн уз нэхъ хуэлъэу. Сабийм и дзэхэр къэкIыу щIидзамэ, абы и анэшхуэм хугу хуигъэпIэнкIырт: «Тхьэм псынщIэ ищI, мыпхуэдэу тхьэм къыхигъэщэщ» жиIэурэ. Дзэ I дамащхьэ ижьымкIэ щхьэпрадзу унэм е гуэщым драдзеин хуейуэ къалъытэрт, мы псалъэхэр жиIэурэ: «ГъущI фIамыщI, кхъуейм егъэжь, лыжьым IуещIыкI, дзэжьыр узот, дзэщIэ къызэт». Абы щыгъуэми сабийм и дзэ Iухуам щIигъун хуейт фIамыщI тыкъыррэ шыгъу кIанэ цIыкIурэ.
Мыри гъэщIэгъуэнт. Сабийм и дзэр Iухуа нэужь, ар здыIутам деж дзэлым куэдрэ емыIусэну ягъэIущырт: «УеIусэмэ, дзэщIэр къэбкъитхъуу къэкIыжынущ, щынэдзэ цIыкIум и пIэкIэ, дзэмыкъ ухъунущ», – жаIэурэ.
ЗэрахузэфIэкIкIэ адыгэхэр сабийм и узыншагъэми хуэсакъыу щытащ. Ар щахъумэрт жьэнпэпкъ ныбэ узым, ныбажэ мыхъуным, щIыIэ хэмыхьэным. Абы щыгъуэми зыми и мысэбэп дыуэ-дыуэпсым, мэгъу Iуэхухэм инэмыщIауэ, мыхьэнэшхуэ зиIэ Iэмалыгъуэхэри къагъэсэбэпырт. Апхуэдэу илъэс щищ нэблагъэ япэкIэ ди деж щыIа Абри де ла Мотрэ итхыгъащ: «Сэ слъагъурт шэрджэсхэр зэрыдахэ защIэр. Мыбы яхэттэкъым фэрэкIым зи нэ ирифарэ зи нэкIу зэхишхыхьарэ. Сигу къэкIащ мыр: Iэмал гуэр ямыщIэу пIэрэ а дахагъэм и бий ерум, лъэпкъ куэдхэр зыгъэгулэз узыфэ бзаджэм ирыреIэзэу. ИкIи абы сыщыщIэупщIэм, къызжаIащ апхуэдэ щэху гуэрхэр зэращIэр. Сэ ар куэд дэмыкIыуи си нэгу щIэкIащ. Шэрджэсхэм сабийм фэрэкI халъхьэу арат. ФэрэкI зыхалъхьэр илъэсиплI-тху зи ныбжь хъыджэбз цIыкIут. Сэ къызэрызжаIамкIэ, ар япэ щIыкIэ ягъэныбэжащ. Абы щхьэкIэ ар ирагъэфащ выбзэгу жыхуаIэ удзым къыщIэвыкIа псы, фо хэлъу. Хъыджэбз цIыкIур фэрэкI зытет щIалэ цIыкIум и деж яхьащ… Абдежым фызыжьым мастищ зэтепхауэ къищтэри сабийм фэрэкI хилъхьэну щIидзащ. Япэрауэ, и дзажэ кIапэм и деж, итIанэ и бгъэ сэмэгум, ещанэу, и бынжэм и гъунэгъуу, еплIанэу, и Iэгу ижьым, етхуанэу, и лъэкIэн сэмэгум я дежхэр къритхъри лъы къригъэкIащ, иужькIэ, щIалэ цIыкIу сымаджэу хэлъым и фэрэкIым къикIа шыныр щихуэри фIарий 20* 308
тхьэмпэкIэ трилъэщIэжащ, а псом иужьыжкIэ хъыджэбз цIыкIур щынафэ цIынэ хуабэм кIуэцIишыхьри зэщIиуфэжащ.»
Мыр къыщыхъуар I711 гъэрщ. Ауэ щыхъукIэ, а лъэхъэнэм фэрэкIхэлъхьэр иджыри къагупсысатэкъым. Япэ дыдэ фэрэкI хилъхьэу тхыдэм ихуар инджылыз дохутыр Дженнерщ, ар къыщыхъуари 1796 гъэрщ.
Пэжщ, Мотрэ и ужькIэ, илъэсищэ хуэдиз дэкIауэ, ди деж щыIахэм зэратхымкIэ, адыгэхэм фэрэкIхэлъхьэ жыхуаIэр ямыщIэу, ахэр фэрэкIым игъэгулэзу щытауэ тхыгъэхэм къыхощыж. Абы къегъэлъагъуэ зэманым а Iуэхугъуэ щхьэпэр адыгэхэм зэраIэщIигъэгъупщыкIыжар. АбыкIэ зэран хъуауэ къыщIэкIынущ адыгэхэм а зэманым къащтауэ щыта муслъымэн динри, абы и лъабжьэр фIыуэ зыгъэбыдэну хэта динырылажьэхэри, узри лажьэри алыхь Iэмыру жаIэу зэрыщытари.
ИщхьэкIэ зэрыщыжытIащи, адыгэхэр сабийр пIыным, гъэсэным зэщхьэщыхауэт зэрыбгъэдыхьэр. Абы щыгъуэми, къалъытэр хъыджэбз цIыкIуу е щIалэ цIыкIуу зэрыщытым и закъуэтэкъым, атIэ я ныбжьымкIи зэхагъэкIырт. Зи ныбжьыр илъэс пщыкIутхум нэмыса сабийм адыгэхэр еджэрт чыцIкIэ, илъэс тIощI зи ныбжь щIалэм щхьэкIэ жаIэрт: дыгъужь, илъэс щэщI, щэщIрэ тхур – аслъэнт, илъэс плIыщI, плIыщIрэ тхур выфIым ирагъэщхьырт. Мыбы щIэлъ щIагъыбзэр гурыIуэгъуэщ: чыцIыр темызагъэ, темыпыIэ дрийпсрийщ, дыгъужьыр ихъу-илъ бзаджэщ, къыIэрыхьэр зэпкъреуд, аслъэныр лъэщщ, хузэфIэкIынур ещIэж, выр лэжьакIуэшхуэщ, тралъхьэ и хьэлъэщ. ГъэщIэгъуэнщ илъэс плIыщIрэ тхум иужькIэ цIыхум и зэфIэкIыр лэжьыгъэ и IуэхукIэ адыгэхэм зыми зэрырамыгъэпщэжыр. Абы къикIырт илъэс плIыщIрэ тхум цIыхум и къару къэкIуэгъуэр иухыу, адэкIэ абы къэсыхункIэ зэригъэпэщаIамэ, абы ирипсэун хуейуэ.
Къару, лъэщагъ гуэшыкIэм нэмыщIауэ, адыгэхэм цIыхум и ныбжьыр нэгъуэщIуи ягуэшырт. Мыбы щыгъуэ нэхъ зытрагъащIэр шыфэлIыфэр, щытыкIэр арт, икIи лIы ныбжьыр зэрыщыту къызэщIиубыдэрт. Апхуэдэу сабий илъэситху-хым нэмысам щхьэкIэ жаIэрт, ущыдыхьэшхмэ, уи дзэлыр уи дзэм дэлъ лыуэ елъагъу, илъэс пщыкIутхум нэсыху – псынщIэщ, жьым тесу псым йопыдж, тIощI, тIощIрэ тхур – гушхуэщ, щэщI, щэщIрэ тхур – лъэщщ, плIыщI, плIыщIрэ тхур – гъэунэхуащ, уи дзыхь ебгъэз хъунущ, щэ ныкъуэм нэсар –
зэпIэзэрытщ, чэнджэщэгъу пщIы хъунущ, хыщI зи ныбжьыр – жыIакIуэщ, гупым я цIэкIэ псалъэми, емыкIу къихьынукъым, илъэс блыщI зи ныбжьым –
хасэ къоджэ, илъэс ищIым щхьэдэхамэ – пэщэщэхщ. Дауи, гу лъытапхъэщ мыпхуэдэ гуэшыкIэмкIэ цIыху псоми я зэфIэкIыр зэхагъэкIыу зэрыщытар.
А ныбжьым нэсыхункIэ цIыхур зыхуэфIыр, ищIэфыр къащIэу арат. Зыгуэрым хуэмыфIыр хьэдрыхи ягъакIуэркъым, жаIэ адыгэхэм. Мис ар къащIэу, IупщI ящIу арагъэнут, армыхъумэ, пыхи-пылъхьи имыIэжу пыухыкIауэ апхуэдэтэкъым. Уеблэмэ, и ныбжьым къемызэгъыу зызыщIхэм щхьэкIэ жаIэрт: е дадэ къуапэ, е и чыцIыбжьыр (танэбжьэр) иджыри фIэкIакъым. Япэр зэхьэлIар сабий зызыгъэакъылыфIэхэрт, етIуанэр – балигъыу сабий хьэлыр зыхэзымына, и ныбжьым къемызэгъ псынщIагъэрэ хьэлэбэлыкъыгъэмрэ хэмыкIырт.
ЩIэблэр щагъасэкIэ адыгэхэм Iэмал зэмылIэужьыгъуэхэр къагъэсэбэпырт. Абыхэм ящыщу къэлъытапхъэщ IуэрыIуатэр (псалъэжьхэр, хъыбархэр, къуажэхьхэр), дуней къэхъукъащIэхэр, нэщэнэхэр, адыгэ джэгукIэ зэмылIэужьыгъуэ куэдыр сабийм егъэщIэныр, щIалэгъуалэр лэжьыгъэм, гуащIэдэкIым хэшэныр, н. ЩIэблэр дунейм и къэхъукъащIэхэм хуэнабдзэгубдзаплъэу, ар зэпилъытэфу есэмэ, дуней и пIалъэ зригъащIэмэ, абы и гъащIэри нэхъ тынш, и гъавэри нэхъ бэв, и Iэнэри нэхъ берычэт хъунущ. Адыгэхэм нэщэнэ куэдыщэ яIащ щIалэгъуалэр щIагъэдэIуу, ирагъасэу. Ахэри, псалъэжьхэм ещхьу, гъащIэм и лъэныкъуэ Iэджэм нэIэбысырт. Иджыпсту зи гугъу тщIыр дунейм, лэжьыгъэм теухуа нэщэнэхэрщ. Абыхэм ящыщщ: «Вагъуэбэр гъавэм къыхэплъамэ, къэкIыгъэм зрач, къэб къуэпсым зедз», «Губгъуэм ит былымыр 309 джэгуу ежьамэ, дунейр къызэIыхьэнущ», «Бжэным и нэр хъурей хъуамэ, жэщ хъуащ», «Лэгъупыкъу къищIамэ, уэшхыр теужынущ».
Нэщэнэхэми псалъэжьхэми ещхьыркъабзэу, гъэсэныгъэ мыхьэнэ ин яIэт джэгукIэхэми. А джэгукIэхэр зэбгъапщэмэ, нэрылъагъущ языныкъуэхэм сабийм и гупсысэкIэм, и акъылым зэрызрагъэужьыр, адрейхэм ар къарууфIэу, Iэрыхуэу ирагъасэу зэрыщытар. Ауэ сыт хуэдиз псалъэжьрэ хъыбаррэ адыгэхэм я щIэблэм жрамыIами, сыт хуэдэу фIыуэ нэщэнэхэр ирамыгъэцIыхуами, дауэ ахъырзэману топшэс джэгуу ирамыгъэсами, щIэблэр гъащIэм, лэжьыгъэм хуэзыунэтIу, абы хуезыгъаджэу адыгэхэм ялъытэр езы лэжьыгъэрт, лэжьыгъэ гугъуу пщIэнтIэпс къозыгъакIуэрт. Абы и щыхьэтщ мы псалъэхэр: «Укъэбэкхъа къудейкIэ лэжьыгъэ зыхэпщIэркъым. ПщIэнтIэпс къокIуар уи бзэгу нэмысыжамэ, ар мышуми, шыугъэми пщIэркъым».
ИщхьэкIэ къэтхьа Iуэхугъуэхэр щыхьэт тохъуэ щIэблэр хьэл-щэн дахэ хэлъу, лэжьыгъэр фIыуэ ялъагъуу къэтэджыным адыгэхэм хуабжьу гулъытэшхуэ щIу, а Iуэхум я нэIэ тету, темыплъэкъукIыу сыт щыгъуи къызэрыгъуэгурыкIуам. Сэрэбий,
историческэ щIэныгъэхэм я кандидат.
1983 гъэ, етхуанэ къыдэкIыгъуэ.

Иужьрей Гирей
Документхэм тещIыхьауэ ягъэхьэзыра очерк
Илъэс 70-м щIигъукIэ а цIыхум и Iуэху ди къэралым нэгъуэщIкIэ къыщаIэтакъым, пунэлат ирахын щхьэкIэ мыхъумэ.
Дэри абы и напэр къабзабзэу хуэттхьэщIыжын мурад тщIауэ аракъым.
Ауэ абы и цIэм пыщIауэ мыбдежым къыщытхьыну псори дэ ди тхыдэщ. ДяпэкIэ зыри тхыдэм хэдмыдзыну тхьэ щытIуакIэ, абы дытевгъэт. ЦIыхум и лъэпкъым, хэкум фIы гуэр хуищIэххауэ щытмэ, ари гъэкIуэдын хуейкъым. ХуищIэфышхуа щымыIэми – абы хущIэкъуу дунейм тетамэ, ари мащIэкъым. Ди лъэпкъэгъухэр нэхъ зыщыпсэу къэралхэм – Тыркум, Сирием, Иорданием – сэ куэдым щыжаIэу зэхэсхауэ сощIэж: «Абы адыгэхэм яхуилэжьам хуэдиз зылэжьа гъуэтыгъуейщ…»
Ди хэкум сэ абы щхьэкIэ щызэхэсхыр нэгъуэщIт. БгъэщIэгъуэни хэлъкъым: а цIыхум и гъащIэр апхуэдэ защIэу зэхэтащ – хужьрэ фIыцIэу. Апхуэдэуи къэдгъэлъэгъуэжынщ, зэрытхузэфIэкIкIэ.
Япэ щIыкIэ сатыр зыбжанэ, 1947 гъэм и январь мазэм Москва къыщыдэкI газетхэм къытрадза хъыбар кIэщIым щыщу: «СССР-м и Суд Нэхъыщхьэм и Военнэ коллегием иухащ белогвардейскэ генералу щытахэу, нэмыцэ фашистхэм ягухьауэ ягъэкъуаншэ гупым и Iуэхум хэплъэныр. Унафэ къащтащ ягъэкъуаншэу Краснов П. Н., Шкуро А. Г., Султан-Гирей Къылыш, Краснов 310
С. П., Доманов Т. И., апхуэдэу фон Паннвиц сымэ я судыр укIкIэ ящIэну. Судым и унафэр ягъэзэщIащ».
Адыгэхэм (псом хуэмыдэу КъухьэпIэ лъэныкъуэмкIэ исхэм) я тхыдэм зыгуэр хэпщIыкIыххэмэ, къыбгурыIуэнущ: Гирей (Джэрий) зыпыт унэцIэр зезыхьэхэр къуэпс куукIэ хэпщIащ Кавказымрэ Кърымымрэ я тхыдэм. Абыхэм я лIакъуэр Кърым хъаныгъуэр лIэщIыгъуэ куэдкIэ зыIэщIэлъа Гирейхэ я деж къыщожьэ. Адыгэпщ, уэркъ куэдым хъанхэм благъагъэ, ныбжьэгъу пыщIэныгъэ хуаIэт. Абыхэм къану куэдрэ къратырт хъанхэ я щIалэ цIыкIухэр, мащIэтэкъым къахэнэжри, нэгъуэщIхэри къахыхьэрт, е щтапIэ къакIуэхэрт –
щхьэусыгъуэ куэдым къыхэкIыу. Ауэрэ ахэр къызыхыхьахэм яхэшыпсыхьыжырт, лъэпкъкIэ адыгэу забжыжу, къызыхэкIам и нэпкъыжьэу къахуэтыр зыт – Гирей унэцIэр. Урысейм Кърым къэралыгъуэр щикъутэм, Кърымри Урысейм къыщыгуагъэхьэм, хъанхэ ящыщу Тыркум имыкIыжар тенджызым къызэпрыкIри, адыгэхэм къахэтIысхьэжыпащ. Абыхэм, Гирейм нэмыщI, ХъаныкъуэкIи, ХъанхэкIи, СулътIанхэкIи еджэу щытащ.
Абыхэм къахэкIащ Урысейми Шэрджэсми я тхыдэм щыцIэрыIуэ хэкулIхэр, дзэзешэхэр, щIэныгъэлIхэр. Дэ нэхъ тцIыхухэр тхакIуэ-щIэныгъэлIхэрщ. Абыхэм я цIэ-унэцIэр урыс документхэм къызэринам хуэдэу мыбдеж щыдотх, адэкIэ къэтхьыну щапхъэхэр зэхэмызэрыхьын папщIэ: Султан Хан-Гирей, Султан Адыль-Гирей, Султан Казы-Гирей, Султан Довлет-Гирей, Инатов КрымГирей… Мис апхуэдэ Гирейхэм (Джэрийхэм) ящыщт Султан Клыч-Гирейри (Джэрийри). (Султан-Гирей Кличев, Килич-Гирей-Султан жиIэуи ятхыу щытащ). ЖыпIэ хъуну къыщIэкIынущ ар апхуэдизу лъагэ, цIэрэ щхьэрэ зиIэ, зи тхыдэр лIыгъэрэ щIыхькIэ зэщIэбла Гирейхэм я иужьрей дыдэу, жылакIэу.
И кIуэдыжыкIэри фолъагъу.
СулътIан Къылыш-Джэрий щIалэ дыдэу урысыдзэм хыхьащ. Жаныгъэрэ хахуагъэкIэрэ абы къыщыпхь хъуну дамыгъэхэм я нэхъ лъапIэ дыдэхэр къыхуагъэфэщащ. Ауэ, псом хуэмыдэжу, ар цIэрыIуэ щыхъуар япэ дунейпсо зауэрщ, зи хъыжьагъэрэ къэмылэнджэжыгъэкIэ дуней псом яхэIуа Кавказ туземнэ шу дивизэм («Дикая дивизия» зыфIащауэ щытам) и офицер нэхъыжьхэм ящыщ зыуэ фронтым щыкIуарщ. 1917 гъэм и августым генерал Корниловым къиIэта хьэргъэшыргъэм дивизэр къыщагъэсэбэпын я гугъэу шуудзэр Петроград и Iэшэлъашэхэм щрашэлIам, Къылыш-Джэрий ещанэ шуудзэ бригадэм, шэрджэс полкымрэ ингуш полкымрэ зыхыхьэм, и унафэщIхэм ящыщ зыт. А бригадэм и закъуэщ (шу 1350-рэ хъууэ) къалэм дыхьауэ щытари. Корниловым кърихьэжьар къызэтещащэу дивизэр Кавказым къыщыкIуэжам, Къылыш-Джэрий шэрджэс полкым хэтт, полковник цIэр иIэу. Полкым егъэзэж ар щызэхуашэсауэ щыта, Кубань областым и щыхьэр Екатеринодар (Краснодар) къалэм. Зэрытлъагъущи, Къылыш-Джэрий езы «Дикая дивизием» и командиру зэи щытакъым, Iуэхум и пэжыпIэр зэхэгъэкIыным зегъэлIэлIэн къызытехьэлъэхэм илъэс Iэджэ хъуауэ зэратхым хуэдэу – Первенцев Аркадий и роман «Кочубей» жыхуиIам къыщыщIэдзауэ ноби газет статья къытрезыгъадзэхэм къэсу. Апхуэдэу щIежьар мо «контрреволюционер» гуащIэр, «предателыр» ягъэпудкIэрэ, езы «Дикая дивизиер» ягъэулъиин мурадкIэти, ар абыхэм къайхъулIащ: зэман щыIащ «Дикэм» ухэтауэ укъащIэмэ, занщIэу контрреволюционеру уабжу, уагъэтIысу, уаукIыу. Ауэ щыхъуми, «Дикая дивизиер» Октябрь революцэр къэмыхъу щIыкIэ зэбгрыкIыжащ, граждан зауэм щыщIидзэм абы хэтахэр хэт «плъыжь», хэт «хужь» хъуахэщ. Къылыш-Джэрий зи командиру щытар нэгъуэщI бгырыс шу дивизэщ, генерал щыхъуари нэхъ иужькIэщ.
КъызыхэкIар, зыхапIыкIар, класскIэ зыщыщыр къэплъытэмэ, адыгэхэри, адрей Кавказ лъэпкъ псори Россием и жьауэм щIэкI имыIэу щIэтмэ я насыпыр зыхэлъыр арауэ зи гупсысэкIэр абы тещIыхьа Къылыш-Джэрий, пащтыхьыдзэм и полковникыр, хужьыдзэм къызэрыхэхутам, революцэм и пэкIэ Россием щыIа 311 лъэпкъ, класс зэхущытыкIэхэр зэфIэгъэувэжыным абы къарууэ, зэфIэкIыу иIэр зэрырихьэлIам бгъэщIэгъуэн зыри хэлъкъым.
Шэрджэс полкыр Екатеринодар къыщысам Кубаным и щыхьэрыр бжьэ къэпщIауэ зэрызехьэрт. Петроград ещхьу мыбы властыр щызыубыдын зи гугъа (б)-м и комитетымрэ рабочэхэм, «войсковое правительствэм» къалэм къыдишащ шэрджэс полкыр. Фронтым къикIыжа, революцэм зэщIигъэхъея Петрогради тIэкIу щыIэуэлъауэ шу хъыжьэхэм революцэм къыдэщI гупхэр зэбграхуащ, Советхэр дэзыIыгъа дзэхэм Iэщэр къытрахащ, большевик организацэхэм я пашэхэр ягъэтIысащ.
Мыбдеж и гугъу щыдмыщIу хъунукъым Джэрийхэ ящыщ нэгъуэщI зы лIы цIэрыIуэ дыди – Къылыш и къуэш нэхъыжь Кърым-Джэрий. Мыр адыгэхэм къахэкIауэ а зэманым урысыдзэм хэта офицер нэхъ лъэрызехьэ дыдэхэм ящыщщ. 1904–1905 гъэхэм екIуэкIа япон зауэми щыIат. 1914 гъэм Кавказ шу дивизэр щызэхуашэсым шэрджэс полкым хэту зауэм кIуат, ротмистру щIидзэри полковник хъуат. 1917 гъэм ар ягъэув шэрджэс полкым, зы пIалъэ кIэщIкIи – шэшэн полкым я командиру. «Корниловым и зэрызехьэм» и ужькIэ шэрджэс полкым и пашэу Кубань къыщигъэзэжым, Кърым-Джэрий къыхохутэ щIыпIэм щекIуэкI политическэ полкым и шыщхьэр зыдигъэзам. Тхыдэтх Тыгъуэн Рашид игъэхьэзырауэ 1967 гъэм къыдэкIа «КъэбэрдейБалъкъэрым, Къэрэшей-Шэрджэсым, Адыгейм и библиографием» статьяуэ тIу къыщыгъэлъэгъуащ, а зэманым СулътIан-Кърым-Джэрий Екатеринодар къыщыдэкI газетхэм къытрыригъэдзауэ. Ахэр Кавказ туземнэ шу дивизэм топсэлъыхь. Зыр а дивизэм и къыхуеджэныгъэу щIыпIэм ис цIыхухэм зэрызыхуагъазэщ. Дэ а статьяхэр зэкIэ диIэкъым. Дыщыгъуазэкъым къыхуеджэныгъэр зыхуэдэу щытам. Ауэ иджы дыдэ дунейм къытехьащ Кърым-Джэрий зытета гупсысэкIэм, абы Iуэху убыдыкIэу иIахэм ехьэлIауэ гурыгъуазэ гуэрхэр къозытыфыну тхылъ, ди тхыдэр тэмэму зэфIэувэжыным куэд дыдэ хэзылъхьа Опрышкэ Олег и IэдакъэщIэкI «Лъэхъэнэхэм я къызэфIэщIыкIыпIэм» жыхуиIэр.
Мыбы къыщыхьа документхэм къыпфIагъэщI Кърым-Джэрий гурэ псэкIэ къищтауэ 1917 гъэм щыIа февраль демократическэ революцэм и лозунгхэр. Арагъэну къыщIэкIынущ ар шуудзэ корпусым и комитетым, сэлэтхэмрэ офицерхэмрэ Iэ IэткIэ хахыу мы революцэм и ужькIэ къежьам, и председателу щIыхахари. Куэд къыдегъащIэ 1917 гъэм и сентябрым Владикавказ къалэм щекIуэкIа бгырыс лъэпкъхэм я съездым абы щыжиIам: «Сэ сыполитиккъым, сэ сызауэлIу аркъудейщ. Дэ илъэсищкIэ фэ дыфпэIэщIэу зэуапIэ губгъуэхэм дитащ. Дэ фэ дыфпэIэщIэт, ауэ фэ зэи ди гум фихуакъым. Дэ политикэр зэфIэзыщIахэм дащыщтэкъым, дэ ди къалэну тлъытэжыр зауэ IуэхукIэ ди унафэщIхэм къытхуагъэувыр дгъэзащIэнырт…»
АдэкIэ Кърым-Джэрий топсэлъыхь бгырыс шухэр «къэрал кIуэцI политическэ бэнэныгъэм» хашэну зыгуэрхэр иужь зэритам. Зи гугъу ищIыр Корниловым къиIэтам хашэу Петроград революцэр щытхьэлэныр бгырысхэм я IэкIэ зэфIагъэкIын зэрагугъарщ. «Дэ абы дыдихьэхакъым, ди напэр къабзэу ди хэку дыкъихьэжащ…» Бгырысхэм я съездыр щекIуэкI дыдэм ирихьэлIэу, зэщIэгъэстакIуэхэм я зэранкIэ ингушхэмрэ къэзакъхэмрэ я зэхуаку зэзауэ къыдохъуэ. Ахэр зэгъэкIужын мурадкIэ хаха комиссэм хэтщ Кърым-Джэрии. Ноби куэдым урегъэгупсыс зэгъунэгъу лъэпкъхэр а махуэм абы къызыхуриджам: «Зэижымрэ зэхуэмыарэзыныгъэхэмрэ къэгъэнэн, зыщымыгъэгъупщэн зэкъуэшхэр зэзэуэжыным урыс къэралыгъуэмрэ урысыдзэмрэ хэкIуэдэжыпэным зэрыхуишар».
«Дикэ дивизием» и шухэр «я напэр къабзэу я хэку къихьэжа» щхьэкIэ, икъусыкъужкIэ гугъут а зэманым «зыгуэр къыпкIэрымыпщIэу» уи унэ уисыжыныр. 1918 гъэм и декабрым СулътIан-Кърым-Джэрий большевикхэм ягъэтIыс, мыгувэуи яукI. Мис абдежым къыщежьащ. Къэралым властыр щызыубыда 312
Советхэм ебэныну пащтыхь инэралышхуэхэм – Корниловым, иужькIэ Деникиным дзэ зэхуашэсу щыхуежьэм, Къылыш-Джэрий къыхураджэ фIэлIыкIыу иIэр къигъэсэбэпу Псыжьрэ тенджыз Iуфэмрэ Iус адыгэхэр я лъэныкъуэ къищIыну. СулътIан, дауи, адыгэ псори къыдэшэсыркъым, щхьэж хуэфащэ и щауэгъущи, къэрэхьэлъкъ цIыхубэр плъыжьхэм я дежкIэ нэхъ йокъу. Апхуэдэу щытми, зы дзэ пакIэфI зэрегъэпэщ, къэзакъ шу гупи къахохьэжри, ар зы дивизэ, «шэрджэс дивизэ» мэхъу. Къылыш-Джэрий и унафэм щIэту дивизэр хэтщ генерал Врангель зи командующэ Кавказ армэм. Абы текIуэныгъэ зыбжанэ къафIехь Кубань областым, Ставрополь губернэм щызауэ плъыжьыдзэхэм. 1918 гъэм и кIэм дивизэр ди лъэныкъуэкIэ къыкIуэцIрокI. Врангель ар иреутIыпщ плъыжьыдзэм хэту мыбдеж фронтыр щызыIыгъ адыгэ, балъкъэр, осетин, ингуш, шэшэн отрядхэм, зэтракъута ЕпщыкIузанэ плъыжь армэм щыщу къэнэжа тIэкIум. Нэхъ дзэ пакIэ лъэщу къалъытэ гупищыр –
шэрджэс дивизэр, пщы Бекович-Черкасскэр зи унафэщI къэбэрдей шуудзэ бригадэр (дивизэ иримыкъупэ), къэзакъ атаман Шкуро и дзэр – Налшык –
Прохладнэ – Мэздэгу линием йобгъэрыкIуэ. А къалэхэр къаубыда нэужь, шэрджэс дивизэм и пщэ иралъхьэ плъыжьхэм я быдапIэ нэхъ лъэщ дыдэр –
Грознэ къалэр – къищтэну. Мыбдеж къыщохъу зыри зыпэмыплъа гуэрхэр. Ахэр А. И. Деникиным и мемуархэм къызэрыщыгъэлъэгъуэжам занщIэу уигу къимыгъэкIыжынкIэ Iэмал иIэкъым нобэ мы щIыпIэ дыдэхэм щекIуэкIхэр. Добровольческэ армэм и командующэу щытам етхыж: «Генерал Ляхов (шуудзэ корпусым и нэхъыщхьэм – Кхъу. Хь.) генерал Къылыш-Джэрий и шэрджэс дивизэр хуиунэтIащ Сунжэ и аузым, Грознэм хуэкIуэу. Ахлово (Курп Ищхъэрэм – Кхъу. Хь.) нэс кIуауэ, шэрджэсхэр ямыщIэххэу Iууащ ингушхэм я зыкъыпэщIэсэныгъэм. ФIыуэ зэщIэузэда шу минитI зыхэт отрядыр кърагъэувэкIри ингушхэм большевикхэм Iэмал иратащ лажьэ емыкIыу икIуэтынхэу. Абы и ужькIэ къэувахэщ Ингуш лъэпкъ совету Назрань щызэхэсым и унафэ хэмылъу ди дзэхэр езым я щIыналъэм кIуэцIрамыгъэкIыну. Генерал Къылыш-Джэрий ингушхэм зауэ ярищIылIащ, ауэ и Iуэху къикIакъым. Къарууэ иIэр къемэщIэкI щыхъум, ингушхэм къапикIухьу, Слепцовскэ станицэмкIэ игъазэри, ар зауэкIэ къищтащ. АрщхьэкIэ ингушхэмрэ большевикхэмрэ я кум къыдэнэри, тактическэ щытыкIэ гугъу ихуащ…»
Генерал Ляховым дзэуэ иIэр апхуэдизкIэ куэдщи, ингуш шу минитIыр тыншу хигъэщIэфынущ. Ауэ «хужьыдзэ» генерал пэтми, мыбыхэм хабзэ гуэр яхэлъщ, 1994 гъэм и декабрь мазэм Ингушетием я занщIэр я гъуэгуу пхырыкIа дзэхэм хуэдэу кIуэцIрыкъуэхэкъым. Добрармэм и нэхъыщхьэхэри иужь итщ ингушхэр жагъуэгъу ямыщIынуи, абыхэм я лъэпкъ советым епсэлъэныгъэхэр драгъэкIуэкI. «Епсэлъэныгъэхэр бзаджагъэкIэ кIыхьлIыхь ящIырт, арати, шэрджэс дивизэр Грознэм ебгъэрыкIуэныр зэкIэ къызэтедгъэувыIэн хуей хъуащ», – еух а хъыбарыр Деникиным. Грознэр къэщтэныр генерал Покровскэм и дзэм, Тэрч и сэмэгурабгъумкIэ ингушхэм къапикIухьу къалэм къекIуэлIам, къалэн щащI. Ингушхэм я Iуэху адэкIэ зэрыхъуар нобэ екIуэкIхэмкIэ фIыуэ дощIэ: генерал Ляховым Прохладнэ деж, хуей хъужыкъуэмэ, къигъэсэбэпыну щиIыгъ дзэр кърешалIэри, ингуш къуажэхэр къеувыхь, ультиматум яхуегъэув: Iэщэу яIыгъыр ятыну… Ингушхэр къимыкIуэту мэзауэ, Къэбэрдеймрэ Балъкъэрымрэ Деникиным щиубыдым, абыкIэ икIуэта адыгэ, балъкъэр, урыс, грузин, осетин большевикхэри я гъусэу. АрщхьэкIэ къарухэр зэхуэдэкъым, ингуш къуажэхэр хьэбэсабэу зэтракъутэ, Ингуш лъэпкъ советыр арэзы техъуэн хуей мэхъу Добрармэм и командованием къыхуигъэув псоми. Къылыш-Джэрий и шэрджэс дивизэр иужькIэ Дон лъэныкъуэкIэ щекIуэкIа зауэхэм хэтащ, Царицын къэзыщта Врангель и дзэм и шу пэрыту Индыл екIуэлIащ.
Деникиным и гукъэкIыжхэм къызэрыхэщымкIэ, ар хуабжьу хуэарэзыщ Къылыш-Джэрий. «Доброволец хахуэщ, урыс централистщ», – щотхъу абы. 313 Япэм къикIыр Добровольческэ армэм езым и жэрдэмкIэ хыхьауэ зэрыхэтырщ. ЕтIуанэр Къылышым и Iуэху еплъыкIэрщ – Кавказ Ищхъэрэри абы лъэпкъыу исри Россием хэтынырщ, Россиер Iыхьэ-Iыхьэу гуэшыныр мыдэнырщ, абы щIэзэу Деникиным зэриакъылэгъурщ. Хэт Добрармэм и пашэр сыт щыгъуи зыхуэдзэлашхэу щытар жыпIэмэ, ар Къылыш и къуэш нэхъыщIэ Щыхьым-Джэрийщ. Мыр пIалъэкIэ щыIэ правительствэм и зэманым «Кубаным и демократ пашэхэр» зыхужаIэу щытахэм ящыщт. Черноморскэ губернэмрэ Мейкъуапэ отделымрэ ис адыгэхэм я съезду 1917 гъэм и август мазэм Хьэкурынэхьэблэ къуажэм щызэхэтам Бгырысхэм я областной советым и председателу щыхахат. Деникиным Кубаныр щиIыгъам, ар областым и парламентым – Кубань Радэм – и председателым и къуэдзэт. Мы Радэр Кубаныр щхьэхуэу, зи щхьэ хущытыж щIыналъэу гъэувыным и телъхьэщи, Деникинымрэ абырэ зикI зэгурыIуэркъым. Кубань къэзакъ сепаратизмэм ищIыIужкIэ, бгырысхэм я пашэ политическэ лэжьакIуэ гупым, псоми къахэкIыным хуекъухэм – Радэм и депутатхэу Улагай Къасболэт, СулътIан Щыхьым-Джэрий, Нэмитокъу Айтэч, ХьэщIэгъуэгу Мурат, Сыихъу Сэфарбий, Кубаным и правительствэм адыгэхэм къабгъэдэкIыу хэт Натырэ Кушыку сымэ – Iуэхур нэхъри зэщIагъаплъэ.
Псом хуэмыдэжу Деникиныр къэзыгъэгубжьыр мы гупым я жэрдэмкIэ Радэм и делегацэр Темырхъан Шурэ кIуэуэ генералыр зытеплъэ мыхъуххэ «Бгырыс правительствэм» («Кавказ Ищхъэрэм ис бгырысхэм я республикэм» и правительствэм) зэгурыIуэныгъэ зэрырищIылIарщ.
Зэкъуэшхэм адрей адыгэхэр къазэрыхущытри наIуэ къащI мемуархэм: псоми нэхъыжьым, Къылыш-Джэрий, нэхъ пщIэ хуащI, Iулыдж нэхъ хуаIэщ.
Добрармэр Царицын и деж плъыжьхэм щызэтракъута иужькIэ, КъылышДжэрий и дивизэр зыхэт шуудзэ бригадэр Тэрч нэс къыкIуэцIраху. Мыбдеж бригадэр щызэбграутIыпщыкIыж. Шухэр гуп-гупурэ къуршым зэпрокIри, а зэманым меньшевикхэм я правительствэм иIыгъа Грузием къыщоувыIэ, иджыри зыгуэр зыхузэфIэкIыну къэнахэр зэхуешэсыжри, Къылыш-Джэрий зы шуудзэ полк зэрегъэпэщыж. Хужьыдзэм щыщу къэнэжар и гъусэу Кърым икIыжа генерал Врангель и гугъащ а шу полкыр Кавказым, большевикхэм я дзэ щIыбым, щиIыгъыну, абыхэм ятеуэурэ зэраныгъэ яритын папщIэ, иужькIэ и мурадат Кубаным щрагъэтIысыкIа дзэм, генерал Улагай и десантым, гуэдзэ хуищIыну. АрщхьэкIэ десантым зыри къикIакъым. Ар плъыжьхэм гугъущэ демыхьу зэтракъутащ. Зэбгрылъэлъыжа бригадэр къызэщIикъуэжу, шу полк щызэхуишэсыжыфар арагъэнщ (Iулыдж нэхъ зэрыхуащIри абы хыхьэжу) Къылыш-Джэрий хэкум ирахуа бгырыс «хужьхэм» я пашэ хъуныр къыщежьар. 1920 гъэм Деникиным и пIэкIэ хужьыдзэм и пашэ хъуа генерал Врангель и гъусэу Константинополь къыщыщыхутам щыщIэдзауэ ар мэхъу дзэм хэту, е абы щIыгъуу, хамэщI Iэпхъуа адыгэхэм, «хужь эмиграцэ» хъужым хиубыдам, я тхьэмадэ пэлъытэ.
ХамэщIми щыщыIэми, СулътIан «зэрыцентристщ». Хужьыдзэм и пашэу щытахэм, Россием и Iуэху псори зэрахьэну зыхуэфащэр езыхэрауэ зызыбжыжхэм, быдэу якъуэтщ, абыхэм, апхуэдэу езыр къызыхэкIакIи и зауэ къулыкъукIи нэхъ къыгухьэ къэзакъхэм къызэрагъэпэщ организацэхэм я лэжьыгъэм хэтщ, Врангель зэтригъэпса «Русский общевоинский союз» (РОВС) лъэщми хохьэ. Абы къыдэкIуэу иужь итщ истамбылакIуэм теунэхъуахэм нэмыщIыжкIэ, иджы щIэрыщIэу Тыркум къыщыхута адыгэхэм ятелъ гугъуехьыр, тIэкIу нэхъ мыхъуми, ящыгъэпсынщIэным, абыхэм екIуэлIапIэ гуэр къахуэгъуэтыным, лэжьыгъэрэ зэрыпсэун тIэкIурэ къахудэхыным.
А мурадымкIэ Къылыш-Джэрий къызэхекIухь Тыркум и къалэхэр, Европэ къэралхэм я щыхьэрхэр. Ауэрэ ар хамэщI ис адыгэ псоми я пашэ, абыхэм я цIэкIэ къэув цIыху мэхъу. Пэжщ, СулътIани, адрей «бгырыс вождхэми» къащыхъужырт ахэр (Кавказым исхэри яхэту) адыгэ псоми я пашэу, бгырыс псоми 314
я вождхэу, организацэ зэмылIэужьыгъуэ Iэджэу, «Россиер большевикхэм къаIэщIэгъэкIыжыныр и къалэну зыгъэувхэм» а псоми я цIэкIэ хыхьэу. Кавказым икIа «хужь» эмиграцэм и пашэхэм езыхэм я организацэ щхьэхуэхэри зэхуашэс, газетхэр, журналхэр къыдагъэкI. СулътIан-Джэрий мэхъу «Кавказ Ищхъэрэм и бгырысхэм я народнэ парт» жыхуаIэм и унафэщIхэм ящыщ зы. Ар апхуэдэу хагъэхьэ «Кавказыр зыми IэщIэмылъынымкIэ комитет» зыфIащами. Мы тIури быдэу япыщIауэ щытащ Англием, Германием, Польшэм я военнэ разведкэхэм езым я отделенэхэр щаIэж Париж, Варшавэ, Прагэ, Белград, Софие, Истамбыл къалэхэм, нэгъуэщI щIыпIэхэми. ГурыIуэгъуэщ советскэ разведкэми и нэIэ абыхэм зэратримыгъэкIыр. ТримыгъэкI дэнэ къэна, зыми ебгъапщэ мыхъун ехъулIэныгъэхэр къехь. Иджы зэратхыжымкIэ, ди разведкэм пщIэкIэ игъэлажьэу щытащ П. Врангель лIа нэужь РОВС-м и нэхъыщхьэу щыта генерал А. П. Кутеповыр. 1930 гъэм ар ди щэхурылажьэу Париж дэсхэм къадыгъужри, зыми имыщIэу Марсель къалэм и кхъухь тедзапIэм къашэж, мыбы щыIэ советскэ кхъухьым кърагъэтIысхьэри, тенджызым тету къыздашэжым, лIауэ жаIэ. 1937 гъэм апхуэдабзэу къадыгъужащ Кутеповым и ужькIэ РОВС-м теува генерал Е. К. Миллери. Абы и Iуэху зэрыхъуар зэкIэ зыми ищIэркъым.
Советскэ разведкэм гулъытэншэу къигъанэркъым Кавказым икIа «хужь» эмиграцэри. Абы и щыхьэтщ СССР-м къэрал кIуэцI IуэхухэмкIэ и народнэ комиссар Л. П. Берие 1940 гъэм ноябрым и 5-м И. В. Сталиным хуигъэхьа запискэр. Зи гугъу ищIыр «Омери» цIэ щэху зэрихьэу Тыркум щыIэ советскэ разведчикым къиIуэтэжахэрщ. Хуэбгъэфащэ зэрыхъунумкIэ, ар грузинхэм ящыщ «хужь» эмигрант гуэрщ, Тыркумрэ КъухьэпIэ Европэмрэ щыIэ Кавказ эмиграцэм плъэIуакIуэ-дэIуакIуэу яхэту, «Омери» щэхуу пыщIащ «59» бжыгъэмкIэ зи цIэр ягъэпщкIу цIыху гуэрым, абы информацэ къезытым. 1939 гъэм щыщIэдзауэ «59»-м Кавказ эмиграцэм и цIэкIэ епсэлъэныгъэхэр Париж щрегъэкIуэкI, французхэм, англичанхэм, полякхэм я разведкэхэм я лIыкIуэхэм хуэзэурэ. ИужькIэ «59»-м и пщэ иралъхьэ Кавказ конфедерацэм и Советым и филиал Истамбыл къыщызэIуихыну, КъуэкIыпIэ Гъунэгъум щыIэ эмигрант организацэхэр зэгуигъэхьэн папщIэ. 1939 гъэм декабрым и
26-м апхуэдэ Тыркум къыщызэIуах. ИлъабжьэмкIэ дэ и гугъу щытщIынущ Хэку зауэшхуэм и зэманым нэмыцэ гъэрэщым ихуа бгырыс сэлэтхэм ядэIэпыкъунымкIэ Къылыш-Джэрий и гупым ирагъэкIуэкIа лэжьыгъэхэм. А лэжьыгъэм абыхэм къыщагъэсэбэпу щытащ зи цIэ къитIуа филиалри. Иджы къызэрыщIидзращи, филиалым и «адэр» советскэ тIасхъэщIэхт.
Л. П. Берие и запискэм къыщигъэлъэгъуащ Кавказ конфедерацэм и Совету Париж дэсахэм Кавказ Ищхъэрэм и бгырысхэм я лIыкIуэу СулътIан Къылыш-Джэрийрэ Щамил Саид-бекрэ (имамым и къуэрылъхущ) хыхьэу зэрыщытар, апхуэдэуи 1940 гъэм Париж нэмыцэхэм яубыда нэужь, Советыр зэрылъэлъэжар, абы хэтахэр Европэм и къэрал щхьэхуэхэм зэрыкIуэжар, Джэрий Францием и щIыналъэ нэмыцэхэм ямыубыду къэнам, Щамил Саидбеки Истамбыл зэрыIэпхъуэжар.
Фашист Германиер СССР-м къызэрытеуам «хужь» эмиграцэр тIууэ зэгуигъэзащ – хэти хэкужьым къыдэщIрэ, ар текIуэным хуэлажьэу, хэти Германием и унафэщIхэр даIыгъыу. Иужьрейхэм я «уазыр» зыщ: Гитлер Россиер большевикхэм къаIэщIигъэкIыжынущ. Антон Иванович Деникиным хуэдэу «хужь» генерал зыбжанэм я Хэкум и бийм дэлэжьэн ямыдамэ, къэзакъ «хужьхэм» къахэкIа эмиграцэм и пашэ генерал П. Н. Краснов и дежкIэ ар насыпышхуэт. «Си хэкум срисондэджэркъым» – апхуэдэу Деникиным жэуап яритащ нэмыцэхэм къыхуагъэкIуа лIыкIуэхэм. Краснов жиIари тхыдэм къинэжащ: «Большевикхэр тебдзын папщIэ шейтIанми бзаджэнаджэми уагухьэ хъунщ». А гъуэгурщ, ди жагъуэ зэрыхъущи, СулътIан Къылыш- 315 Джэрий къыхихар. «Центрист» зызымыхъуэжыххэм иджы и гъуазэр къэзакъ атаманырщ. 1942 гъэм ар нэмыцэхэм я «гупкIэм пысу» Кавказ Ищхъэрэм къокIуэж. И ныбжь хэкIуэтэпа пэтми, 1918 гъэм ещхьу, емызэшу адыгэ, нэгъуэщI бгырыс къуажэхэр къызэхекIухь, и лъэпкъэгъухэр Гитлер и «Iуэху лъапIэм» еувэлIэну къыхуриджэу…
Абы, куэд-мащIэми, ди цIыхухэр щыгъуазэщ. Ауэ Къылыш-Джэрий и Iуэхум нэгъуэщIи хэлъщ, ди къэралым зэи щамыIуэтауэ. Аращ зэпхыжари Джэрий «адыгэм яхуилэжьам хуэдиз зылэжьа гъуэтыгъуейуэ» хамэ къэрал ис ди хэкуэгъу языныкъуэхэм жаIэу зэрызэхэпхри.
ЕтIуанэ дунейпсо зауэмрэ нэмыцэ зэрыпхъуакIуэхэр Кавказым къызэрыкIуамрэ тепсэлъыхь тхылъ куэд ди деж къыщыдэкIауэ къыщIэкIынщ, германие командованием деж щыIэ «Кавказ комитет» гуэрым, нэхъыбэу граждан зауэм и ужькIэ ирахуа «хужь» хуэмэбжьымэхэр зи пашэм, и лIыкIуэм совет зауэлIу нэмыцэхэм япэщIэхуахэр здэщыIэ щIыпIэхэм къыщакIухьурэ, бгырысхэр хэту гитлеровцхэм къызэрагъэпэщ дзэхэм хыхьэну цIыхухэр хашу щытауэ зэрымыт. Арами а «лIыкIуэхэр» хэту щытми, къыхашар дэнэ щыщми пыухыкIауэ къэзыгъэлъагъуэ тхылъ гуэр, е къытрадзэ документ щхьэхуэ зыри щыгъуазэкъым. Псоми а зэ зэхахар, къытрагъэзэжурэ, ягъэныщкIуу аращ.
Мы Iуэхур хьэрэмыгъэншэу зэрамыджым ди цIыхухэр абы щымыгъуазэу къигъэнащ. Апхуэдэу кIуэурэ, зы лъэхъэнэ дихьэщ дэ «плени», «предатели» димыIауэ тхьэ яIуэуи, темэр, зэрыжаIэщи, «зэхуащIыжыпащ».
А псом иджыпсту и гугъу тщIыну мы очеркым и къупхъэм изагъэркъым. КIэщIу зы пэж жытIэнщи, псори диIащ: «пленхэри», «предателхэри», «кавказ комитетри», абыхэм зэхуашэса дзэхэри.
Ауэ щыIащ нэгъуэщIи.
Зауэм гъэр щыхъуу нэмыцэIуэм иса ди нэхъыжьхэм гъэщIэгъуэн куэд ягу къагъэкIыжырт; куэд я нэгу щIэкIат, куэд ягъэват. Пэжщ, ягъэшынати, я хъыбархэм кIыхьыщэ зрагъэщIыртэкъым, ямыцIыху кърихьэлIамэ, птхынуIауэ укъащIэмэ, занщIэу я псалъэм пачыжырт. Апхуэдэ зыгуэру къыщIэкIынщ иджыри хэIущIыIущэ щIэмыхъуар абыхэм ящыщ зым къиIуэтэжар. Сигу къызэреуэщи, сэ абы езым сыхуэзакъым, епсэлъахэм жаIэжу зэхэсхауэ аращ. Езыр, сыщымыуэмэ, ТэрчкIэ щыщ гуэрт. 1941 гъэм ар яубыдауэ Францием щыщ къалэ гуэрым пэмыжыжьэу щыIа лагерым ист. «Зы гъэмахуэ пщыхьэщхьэу дыкъыдыхьэжауэ, – къиIуэтэжащ абы, – ди хъумакIуэхэр къытхыхьэри, къыдэджащ. «Адыгэу дапщэ фхэтми фыкъыхэкI», – жаIэри. «Сыт мыгъуэу пIэрэ къыдащIэнур?» – дыгузавэурэ, адыгэу щы дису арати, комендантым деж дыщIашащ. Комендантым и гъусэу лIыжь щIэст, пащтыхьыжьым и инэрал фащэкIэ хуэпауэ. Къэтэджри сэлам къыдихащ, адыгэбзэкIэ къыдэпсэлъащ. Маршынэ цIыкIукIэ нэкIуат шофыр и гъусэуи, абы дыкъригъэтIысхьэри дыкъыдишащ, «хьэмэмым фысшэнущ», –
жери, хьэмэмым зыщыдгъэпскIащ. ЗыдгъэпскIыху, ди щхьэм щыщIэдзауэ ди лъакъуэм нэс драхуэпэну щыгъыныщIэ къытхуащэхури къашауэ щылъти, ахэр зыщыттIэгъащ, итIанэ и унэ дишэри зы жэщ-махуэкIэ дыщыIащ. Адыгэ ерыскъыкIэ дыкъигъэхьэщIащ, зы бжьи дригъэфащ, IэджэкIэ къыдэупщIащ, езым хэтми зыкъыдигъэщIакъым. «Мыбы адыгэ исыххэмэ, сащIэупщIэнт, зыгуэркIэ я гуапэ сщIынт жысIэри, нэмыцэхэм я нэхъыщхьэм хуит зыкъезгъэщIри сынэкIуат», – жиIа мыхъумэ. ЕтIуанэ махуэм и пщыхьэщхьэм, апхуэдэу зэгурыIуауэ къыщIэкIынти, дишэжри комендантым дритыжащ. Псом хуэмыдэу ди жагъуэ хъуар инэралыр зыщыщыр къызэрыдмыщIамрэ абы къытщитIэгъа щыгъын къабзэхэр зэрыттрахамрэт. Инэралыр дапщэрэ лъэIуами, «хъунукъым» жаIэри ядакъым. Щыдагъэхри деплъурэ куэбжэпэм деж щагъэсащ, дэри тщыгъар зэкIуэцIыпхауэ тIыгъти щыттIэгъэжри дыдыхьэжащ…»
А хъыбарыр нэхъ епхьэлIэ хъуну а зэманым Францием адыгэ генералу тIу исащ – Хьэгъундокъуэ Едыджрэ Къылыш-Джэрий СулътIанрэ. Дэтхэнэри 316
е нэгъуэщI зыгуэрми – ди дежкIэ мыхьэнэшхуэ иIэкъым. Нэхъыщхьэр апхуэдэхэр зэрыщыIарщ.
ЩыIащ. Лагерхэр къызэхакIухьу, адыгэхэм щIэупщIэу ежьа гупым япэ щIыкIэ къалэну зыхуагъэувыжар зыт: тхьэмыщкIапIэ ихуа я лъэпкъэгъухэм зыгуэркIэ ядэIэпыкъун, Iэмал иIэххэмэ, ажалыпIэм къишын. Дзэм хашэн Iуэхур къыщежьар нэхъ иужькIэщ, ар зи гукъэкIри нэгъуэщI гупщ. Дауэ щытми, япэхэм яхузэфIэкIащ щхьэусыгъуэ зырыз ящIурэ, е нэмыцэхэм зэраIупэфIэгъур къагъэсэбэпурэ, адыгэ, нэгъуэщI бгырыс лъэпкъхэм ящыщ куэд гъэрыпIэ лагерхэм кърашын, сымаджэхэри, ныкъуэдыкъуэхэри яхэту. Апхуэдэ зыкъом дзэми хыхьакъым, зауэ-бани хэтакъым, Тыркум ягъэIэпхъуэри, абы къыщынащ, иужькIэ хэти я хэку къэкIуэжыфащ, хэти нэгъуэщI къэрал Iэпхъуэжащ.
Зэтемыхуэу уеплъ хъунущ мы Iуэхухэм. Нэхъыщхьэр – иджыри къэс зэрытщIу щытам хуэмыдэу – лъэныкъуэ псомкIи къызэдеплъынырщ. Европэми США-ми я тхыдэтххэм мыувыIэу ядж генерал А. А. Власовым и Iуэхур. Дыдейхэр иджыщ абы ипэжыпIэкIэ иужь щихьар. Хамэ къэрал еджагъэшхуэхэм я мэсхьэбыр къэзыщтари мащIэкъым: Власовым хуэфащэр нэлаткъым –
фIыщIэщ, ар зэпцIыжар и хэкуркъым – Сталинырщ, большевизмэрщ. Нэхъ жыжьэжи кIуэ щыIэщ. Нэгъабэ «Молодая гвардия» журналым къытридзащ Филатов Виктор и тхылъ «Напэ дапщэ иIэт Власовым?» жыхуиIэр. Детектив дыдэм хуэдэщ: Власовым нэмыцэхэм заритауэ аракъым, и пщэ къыдалъхьар игъэзэщIауэ аращ. Сталиным абы къалэн щищIат нэмыцэхэм яхыхьэу гъэр хъуа ди сэлэтхэр лагерхэм къришын, ахэр зыхэт дзэ къызэригъэпэщу, хуей щыхъум деж Гитлер пэщIигъэувэжын папщIэ… Дыхьэшхэну къыпщыхъунт, ауэ тхылъыр зи IэдакъэщIэкIыр сюжетхэр зэкIуэцIызыIуантIэ тхакIуэ-фантасткъым, еджагъэшхуэ тхыдэтхщ, езыри генералщ, жиIэхэр уи фIэщ зэрищIыни къехь. Власовым нобэ сыт хуэдэ Iуэху еплъыкIэ хууимыIэнуми, жаIэ иджы абы и Iуэхум тетхыхьхэм, абы фIыщIэ щIыхуэщIын хуей щыIэщ: абы ажалыпIэ лагерхэм къришыжащ урыс цIыхуу мин Iэджэ, я псэр къригъэлащ. Пэжщ, апхуэдэ щIыкIэкIэ нэмыцэ концлагерхэм къелахэр зауэм и ужькIэ Берие и лагерхэм къыщыхутащ, ауэ ар нэгъуэщI псалъэмакъщ.
Къылыш-Джэрий и хъыбару къекIуэкIхэм уащыхэплъэкIэ, къыпщохъу абы нэмыцэхэм яхэту зэрихуэу щыта Iуэхухэр езым и нэм къыIуихьащэу, и псэм Iэпихыщэу щымытауэ. Нэмыцэхэр щикIуэтыжым бгырысхэм иджыри зы тхьэмыщкIагъэ, зы истамбылакIуэ япэщылъу къыщIэкIащ. Оккупантхэм зыгуэркIэ яхэпщIа хъуахэр, Советхэм щIащышынэн зыгуэр – мащIи ирехъу, куэди ирехъу – зыкъуэлъхэр, лажьи-хъати зимыIэ Iэджэ, я Iыхьлыри, Iэулэдри я гъусэу, ирахужьэжауэ яху нэмыцэдзэм я ужь иуващ. Куэд игъэунэхъуащ, игъэжэкъуащ хъыбар нэпцI яутIыпщхэм. ЩыIэт тхьэ щызыIуэ оккупацэр здынэса щIылъэхэм исауэ хъуар фIагъэжурэ «Краснэ Iэрмэр» къакIуэу. Дауи, цIыхухэр абыкIэ щIэгужьеяр зыкъомкIэ пыщIащ зауэм и пэкIэ къэралым щекIуэкIа репрессиехэм – блэ зауэр аркъэным щощтэ. Быдэу жаIэж Къылыш-Джэрий апхуэдэхэм яхэувэурэ, «Фымыунэхъу, фи пIэ фис, – жиIэу яхэпсэлъыхьу щытауэ. – Сэ мыбыхэм сахэпщIа хъуащи, срагъусэу сымыгъэзэжу хъунукъым. Сэ зыкъыздэвмыщI, фи хэку фисыжи нэхъыфIщ». МащIэкъым абы едаIуэу гъуэгуанэ нэпцIым темыхьэу къэнахэр. ЖаIэ абыхэм нэмыцэм игъэтIыса куэди къригъэутIыпщыжауэ. Мыдрейхэм щыщу Къэбэрдей-Балъкъэрым икIахэм ящыщ зыкъомым Пятигорск деж къыщагъэзэжащ, адрей щIыпIэхэм къыщежьахэми – хэт Ростов, хэт Херсон деж.
ИтIанэ адыгэ, балъкъэр, ингуш, осетин, къэрэшей лъэпкъхэу мин зыбжанэ хэкум икIащ. Нэмыцэдзэм хыхьа «Бергман» («Бгырыс») батальонхэм хэта зауэлIхэм нэмыщI, щIэпхъуэжахэм яхэтт игъащIэм кIакхъу щIэзымычахэр, цIыхубзхэр, сабийхэр, лIыжь-фызыжьхэр. А къомыр гъэшхэн, хуэпэн, зыщIэсын къахуэгъуэтын хуейт. Къылыш-Джэрий нэмыцэ командованием 317 я деж фIэлIыкIыу щыIэр къегъэсэбэп, мохэр зэкIэрымыхуу, зэфIэмыкIуэду къелыным иужь итщ. Зауэм къигъэукъубея Европэм и къэрал зыбжанэм къыщыщIедз щтапIэ ихьэжахэр. ИкIэм-икIэжым ахэр нэмыцэхэм хуит ящI къэзакъхэм я гъусэу Австрием, Италием, Югославием я щIы кIапэ зэпылъыпIэм деж хэщIапIэ щащIыну. Мыр бгылъэ щIыпIэт, Кавказыр уигу къигъэкIыжу. Ауэ партизанхэм я тIысыпIэти, «хьэщIэхэм» псэхупIэ яIэтэкъым.
Хьэргъэшыргъэ яку дэкIыртэкъым политическэ лидерхэми. Дэ псоми я гугъу зэкIэ тхуэщIынкъым. Мы Iуэхугъуэм (ямыцIыху истамбылакIуэм) теухуауэ тхылъ щхьэхуэ догъэхьэзырри, ди гуащIэ къихьмэ, абы нэхъыбэ щызэпкърытхынщ. ЗэкIэ фигу къэдгъэкIыжынщ СулътIан-Джэрий хуэдэ «центрист»-хэм нэмыщIкIи Германием и унафэщIхэм я къуагъ къуэтIысхьауэ зэрыщытар Кавказ Ищхъэрэр Россием къыгуэкIыу къэрал щхьэхуэу увын хуейуэ къэзыгъэувхэри.
Псоми фIыуэ хэзыщIыкI, псори зи нэгу щIэкIа шэшэн профессор Авторханов Абдурахман, иджыри Мюнхен щыпсэур, щыхьэт зэрытехъуэмкIэ, а «комитет», «союз» къомым ящыщу Европэм щIэрыщIэу щикъухьа хъуа бгырысхэм папщIэ мыхьэнэ зиIэ гуэр зылэжьыр Берлин щыIа «Кавказ Ищхъэрэм и лъэпкъхэм я комитетырщ». Адыгэхэм ящыщу, Къылыш-Джэрий нэмыщI, абы хыхьэу щытащ генерал Улагайрэ профессор Нэмитокъуэмрэ. «А комитетым, – етх Авторхановым, – нэхъыщхьэ дыдэу къалэнитI зыхуигъэувыжырт: япэрауэ, Кавказ Ищхъэрэм щыщу гъэр хъуауэ нэмыцэIуэхэм исхэр псори хуит къегъэщIыжын; етIуанэрауэ, лъэпкъхэр зыми IэщIэмылъыным пыщIа гупсысэхэр пхыгъэкIын, ахэр Германием къилъытэныр зэгъэхъулIэн. Япэ къалэныр а комитетым игъэзэщIащ – Ищхъэрэ Кавказым щыщ цIыху минхэр ахэр фIэкIыпIэ имыIэу зэрыкIуэдэну щыта гъэрэщхэм къришыжри, ажалым къригъэлащ…»
Къылыш-Джэрийрэ П. Красноврэ ядэртэкъым Власовым и дзэм хыхьэнри. А щхьэусыгъуэхэмкIэ Къылыш хуэмыарэзыхэм лIыжьым еныкъуэкъуу щIадзэ. Iуэхум къызэригъэувым хуэдэу нэмыцэхэм емыпсалъэу ягъэкъуаншэ. 1982 гъэм Ставрополь къыщыдэкIауэ щытащ А. Попутькэ, Ю. Христинин сымэ ягъэхьэзыра «ВЧК-м и цIэкIэ» тхылъыр. Нобэ дызыщыгъуазэхэр уигу илъу тхылъым уеджэмэ, нэрылъагъущ зэхьэкIауэ куэдыIуэ абы зэрихуар. Ауэ къэхъуа-къэщIа Iуэхугъуэхэр дэнэ пхьыжын? Апхуэдэу тхылъым къыщыгъэлъэгъуам тепщIыхьмэ, адыгэ гупыр Италие Ищхъэрэм щисам «Адыгей лъэпкъ комитетым» и пашэ Пэнэф Нухьрэ Налшык нэмыцэхэр щыдэсам «лъэпкъ правительствэ» жаIэу къызэрагъэпэщам и тету щыта ТаукIэш Долэтрэ Къылыш-Джэрий и Iизыныншэу Берлин кIуат, езым зыгуигъэхьэным теухуа-уэ Власовым епсэлъылIэнхэу. Къылыш-Джэрий, зэрамыгугъауэ, ткIийуэ къыщIокIри, мо тIур къызэрысыжу егъэтIыс. Хьэргъэшыргъэр нэмыцэхэм зэтрагъэувыIэжын хуей мэхъу. Абыхэм бгырысхэм я лагерыр гъущI кIапсэ банэкIэ къаухъуреихьри, нэмыцэ сэлэтхэр хъумакIуэу бгъэдагъэувэж.
АрщхьэкIэ фашист Германием и Iуэхур къуилъхьэжакIэт. Мыгувэу лагерыр я IэмыщIэ йохуэ англичанхэм.
АдэкIэ къэхъуар къуэкIыпIэ къэралхэм я публицист, политическэ лэжьакIуэ куэдым илъэс 50 хъуауэ «хьэдагъэ зращIэкIырщ» – англичанхэр Сталиным щышынэу къэзакъхэмрэ бгырысхэмрэ абы жьагъэ хуащIауэ жыхуаIэрщ. Зи гугъу ящIыр Англием, США-м, СССР-м я лIыщхьэхэр Ялтэ къалэм щызэIущIам щыгъуэ зэраухылIам ипкъ иткIэ, дэтхэнэ къэралми и цIыху нэгъуэщI къэрал зауэ илъэсхэм къыщыхутар ар зей къэралым иратыжын зэрыхуейрт. Апхуэдэ зэгурыIуэныгъэр гъэзэщIэным уриджэгу зэрымыхъунур нэрылъагъуми, къуэкIыпIэ къэралхэм нобэр къыздэсым Англием и правительствэ а зэманым щыIар щагъэкъуаншэ, ар демократием и хабзэм ебэкъуауэ, къэзакъхэр, бгырысхэр, Сталиным зэрыIэщIэкIуэдэнур ищIэ пэтми, ахэр къригъэлыным хэмыту, СССР-м иритыжауэ жаIэри. 318
Абы и лъэныкъуэкIэ нэхъ цIэрыIуэ хъуахэм ящыщщ Англием щыпсэу урыс тхакIуэ Николай Толстой (Лев Николаевич и адэ къуэшым и щIэблэхэм къатехъукIащ) и тхылъыр – «Ялтэ и тыхьхэр» («Жертвы Ялты» – «Ялтэ текIуэдахэр, жьагъэ хуащIахэр» жыхуиIэщ). Апхуэдэщ а къэрал дыдэм къыщыдэкIа Николас Беттел и лэжьыгъэ «Иужьрей щэху» жыхуиIэри. Абы щыщ пычыгъуэхэр урысыбзэкIэ щызэрадзэкIым «Лиенц и Голгофа» жиIэу фIащащ. Лиенцыр Австрием щыщ къалэщ. Голгофэр езыр зытраIулIэну жорыр и плIэм илъу Иисус Христос зыдэкIа бгырщ. Мы тхылъхэм нэхъ зэпкърыхауэ къыщыгъэлъэгъуэжащ къэзакъхэмрэ кавказцхэмрэ советскэ командованием и лIыкIуэхэм къызэрыратыжа щIыкIэр.
ГупитIым я пашэ П. Красноврэ Къылыш-Джэрийрэ и нэм нэскIэ иужь итащ англичанхэм зратыну. КъагъэпцIауэ къыщIэкIынущ. Англичанхэм къэзакъхэмрэ Кавказым щыщхэмрэ унафэ хуащIащ майм и 28-м (1945 гъэм) я лагерхэр къагъанэу Юденбург къалэм автомашинэхэмкIэ щызэхуэсынхэу, Iэщэ зезыхьэхэм ятыну. Пщэдджыжьым жьыуэ Юденбург и къалэ гъунэм английскэ офицерхэр щиувыкIащ сэлэт батальон я гъусэу, етхыж Н. Толстой. «…Сыхьэт ныкъуэ дэкIри, япэ гупыр къыкъуэкIащ. Хьэлъэзешэ машинитIым ису кавказ офицеру 121-рэ къэсащ. Абыхэм япэ къища автомобиль зэIухам иту къакIуэрт пащтыхьыдзэм и офицерым и фащэ зыщыгъ Къылыш-Джэрий. Кавказым щыщхэм я командир СулътIан-Джэрий Къылыш, Краснови хуэдэу, эмиграцэ нэхъыжьым щыщт. Граждан зауэм щыгъуэ ар Англичанхэм япыщIауэ щытащ икIи барон Врангель и гъусащ, 1920 гъэм иужьрей дыдэ операцэм Кърымым щыфIахьэхуху. Кавказым щыщ цIыхухэм я деж Джэрий щIыхьышхуэ щиIэт, Краснов къэзакъхэм я деж зэрыщиIэм хуэдэу». КъызэрабжымкIэ, 1945 гъэм май – июнь мазэхэм Австрием щыщ Лиенц, Юденбург, Шпитталь къалэхэм деж англичанхэм советскэ командованием къыщратыжащ къэзакъыу 23.800-рэ Кавказым щыщу 4.800-рэ (нэгъуэщI бжыгъэхэри щыIэщ). Зыри бгъэщIэгъуэну хэлъкъым абыхэм ящыщ куэдым къэкIуэжын ядэу зэрыщымытам. Я хэкум хуэмеижу аратэкъым – якъуэлъым игъэшынэу арат: полицейскэхэу, комендантхэу, нэмыцэхэм я гъусэу я хэкум къезэуэжа зауэлIхэу щытахэт.
Мы Iуэхум хэтауэ псэуж гуэрхэм сащрихьэлIэкIэ, сэ куэдкIэ сапкъроупщIыхь, абы теухуауэ ятххэмрэ зэрыщыта дыдэр зылъэгъуахэм къызэраIуэтэжымрэ зэзгъапщэу, зи гугъу сщIа тхылъым хэзгъэхьэн мурадкIэ мыр къэзгъэсэбэпу апхуэдэхэм, нэгъуэщI щIыпIэхэми «къыщратыжахэм» селъэIунут ягу нэхъ къинэжар къысхуатхыну, е, Iэмал иIэмэ, дызэхуагъэзэну. Шэджэм ЕтIуанэм щыщ Ало Iэбу ныбжьыщIэу хэзэрыхьауэ щытащ
1943 гъэм я хэкум икIахэм. Псори фIыуэ ещIэж, Австрием щиуха походри хэту. Иджыблагъэ сэ абы сеупщIащ Къылыш-Джэрий теухуауэ (абы щыгъуэ Алор зыри еджатэкъым «Ялтэ и жьагъэхэм» папщIэ ятххэм щыщу).
– Советскэ лIыкIуэхэр къытхыхьэри, «фытшэжыну дыкъэкIуащ» щыжаIэм, цIыхухэр зэрыхьзэрий зэрыгъэхъуащ – хэт кIуэжыну, хэти мыкIуэжыну, –
къызжиIащ Алом. – ЕтIуанэ махуэм Къылышым – СулътIани жаIэт, Къылыши жаIэт – дызэхуишэсри къытхэпсэлъыхьащ. Зи, сыкIуэжынущ жызыIэр фыкIуэж, – жиIащ, – зи гум ар нэхъ къищтэр фыкIуэжмэ, нэхъыфIщ, сэ жьы сыхъуащ, слъэкIын щыIэжкъым…
Генерал лIыжьыр иужьрейуэ и хэкуэгъухэм зэрахэпсэлъыхьар къегъэлъэгъуэж Николай Толстои. ГурыIуэгъуэщ ар абы езыр зи пшынэ еуэ политикэм и фейдэ хэлъу къызэриIуэтэжыр.
Дравэ псым Iут Грофельхоф къалэ цIыкIум, Кавказым щыщхэм зэкIэ увыIэпIэ яхуэхъуам, Къылыш-Джэрий и гъусэхэр къыщызэхуишэсри, етх Н. Толстой, иужьрей псалъэкIэ захуигъэзащ. Абы жиIащ: «Дэтхэнэ зыуэ зи лъэр къихьыр, псом хуэмыдэу щIалэгъуалэр, зимыIэжьэу тхырекI. Зыщывмыгъэгъупщэ Кавказымрэ Кавказым и народхэмрэ хуит къэтщIыжыным дыщIэхъуэпсу зэрыщытар. Сэ жьыIуэ сыхъуащ, бэнэныгъэм адэкIэ пысщэну 319 слъэкIыжынукъым, текIуам я гущIэгъу сыщыгугъыу си щхьэр яхуэзгъэтIылъынырщ къысхуэнэжыр…» Толстой и текстымкIэ «тхырырекIым» къикIыр англичанхэми советскэхэми фаIэщIэмыхьэн хуэдэу зывгъэпщкIу жиIэу аращ. Генералым апхуэдэу жиIами жимыIами, зызыгъэпщкIуахэр щыIащ. Абыхэм ящыщхэр иужькIэ Европэм, КъуэкIыпIэ Гъунэгъум, США-м, Канадэм къыщыщIидзыжахэщ. Ало Iэбу хуэдэхэр, гугъу ехьами, я хэкужьым къэкIуэжащ.
Къэзакъхэмрэ бгырысхэмрэ я нэхъыбапIэр Австрием къыщрашажьэри, а зрагъэтIысхьа мафIэгум кърамыгъэкIыу Сыбыр яшащ. Генерал Петр Краснов, абы и къуэ генерал Семен Краснов, генералхэу Тимофей Доманов, СулътIан Къылыш-Джэрий, Андрей Шкуро, вермахтым хэта къэзакъыдзэхэм я командующэу нэмыцэ генерал Гельмут фон Паннвиц, нэгъуэщI зыкъоми я гъусэу занщIэу Москва, Лубянкэм нагъэсащ. Абыхэм япкърыупщIыхьыныр езы Меркулов дыдэм, Берие и къуэдзэм, и унафэм щIэту екIуэкIащ. ЗэратхыжымкIэ, СулътIан Къылыш-Джэрий судым щыжиIащ: «Зыми сыхущIегъуэжыркъым, сызыхущIегъуэжыну зы си гъащIэм злэжьакъым. Сэ зэ пащтыхьымрэ адэжь хэкумрэ сахуэпэжыну тхьэрыIуэ сщIати – абы сытетащ».
Iуэхуракъэ, щхьэж къызэрыгурыIуэщ Хэкум ухуэлэжьэныр зищIысыр…
Николай Толстой зэхуихьэса материалхэм къызэрыхэщымкIэ, генералхэр Лефортовэ тутнакъэщым и пщIантIэм щхьэпылъэ щащIащ.
…Сыти жыIи, ахэр зи жьагъэ хъуар, зытекIуэдар Ялтэкъым. Езыхэм псэукIэу, дуней тетыкIэу къыхахарщ, гупсысэкIэ зытетарщ. Къабыл, хьэрэм ящIу щытарщ. Зэман бзаджэу зыхэхуарщ. Уи Хэкум и губгъэн – ар сытым къыхэкIами – зэ къэпхьамэ, гува-щIэхами къыппегъуэкIыжынущ. Хэкум
хуэпщI жьагъэрщ, тыгъэрщ тхьэхэм я деж нэсынури. Сыт пщIэн, Хэкур хъумэн, цIыхур хъумэн псалъэхэм къаубыдыр щызэтемыхуэ къохъу.
Лъэпкъыр хъумэнри аращ. Хьэчим. 1996 гъэ, етхуанэ къыдэкIыгъуэ. * * *
Иордан адыгэхэр
Иордан къэралыгъуэр къызэрыхъуам и тхыдэм тепсэлъыхьу ди къэралми нэгъуэщI къэралхэми къыщыдэкIа тхылъхэм уащрихьэлIэркъым абы Iэпхъуа адыгэхэм я Iуэху лъэпкъ. АтIэми иужькIэ Иордан къэралым и къалащхьэ хъуа Аммани абы и гъунэгъу къуажиблри адыгэхэм къызэрагъэпэщауэ щытащ.
Британием и мандатнэ администрацэм къызэригъэлъагъуэмкIэ, 1924 гъэм Трансиордан щIыпIэм щыпсэуащ адыгэу минипщI, абыхэм яхэтащ шэшэну цIыху 85-м нэс.
Езанэ дунейпсо зауэшхуэм щыгъуэ ИорданщIыбым 1 щызэзэуащ инджылызыдзэхэмрэ абы ягухьа хьэрып къызэрыIэтахэмрэ зы лъэныкъуэу, тыркудзэхэмрэ адыгэхэмрэ зэгъусэу. 1918 гъэм и мартымрэ и сентябрымрэ зауэхэр щекIуэкIащ Амман, Уади-Сир, Сууейлихь, Джэраш я деж. Сентябрым и 24-м Амман дэкIыжащ яужь къина тыркудзэхэмрэ герман дзэ унафэщIхэм-
1 Нэхъапэм ИорданщIыбкIэ зэджэу щытар Иордан псым къедза щIыпIэхэрщ, а щIыпIэм пыIудза щIыпIэхэм ИорданщIыбкIэ (ЗаиорданиекIэ е ТрансиорданиекIэ) йоджэ. 320
рэ. Сентябрым и 25-м британыдзэхэм, зауэ гуащIэ ирагъэкIуэкIри, Амман яубыдащ. А махуэ дыдэм адыгэ тхьэмадэхэмрэ офицерхэмрэ зэхуэзащ. Тхьэмадэхэм жаIащ Амман тыркудзэхэр зэрыдэмысыжыр икIи зэгурыIуащ мамыру псэу адыгэхэм я гугъу ямыщIыну.
ИорданщIыбыр инджылызыдзэхэм яубыда нэужь, абыхэм къызэрагъэпэщащ британ контролым щIэт автономнэ щIыпIэхэр: Аммани Джэраши дагъэтIысхьащ инджылыз чэнджэщэгъухэр. Ауэ унафэр зыIэщIэлъыр езы щIыпIэм щыщ тхьэмадэхэр арат. 1920 гъэм и апрелым Сан-Ремо щекIуэкIа европей къэрал текIуахэм я конференцэм и унафэкIэ хьэрып щIыналъэхэр ягуэшащ. Мандат системэм ипкъ иткIэ, Лъэпкъхэм я Лигэм Иракымрэ Палестинэмрэ, ИорданщIыб щIыпIэри хэту, инджылыз къэралым иритащ.
Инджылыз къэрал унафэщIхэм я мураду щытт ИорданщIыбыр щхьэхуэ ящIу къэралыгъуэ къыщызэрагъэпэщыну икIи абы и тепщэу хьэшимит лъэпкъым ящыщ ягъэувыну (хьэшимитхэр Мухьэмэд бегъымбарыр зыщыщу щыта лъэпкъырщ. лIэщIыгъуэм къыщыщIэдзауэ 1924 гъэм къэс а лъэпкъым щыщхэр Мэчэм и унафэщIу щытащ). А мурадыр ягъэзащIэкIэрэ, британ унафэщIхэр хуейт хьэшимитхэм ягурыIуэжыну. Хьэшимитхэри щIэкъурт КъуэкIыпIэ Гъунэгъум хьэрып къэрал къыщызэрагъэпэщыну. Абы нэмыщI, французхэм яIыгъ Сирием и щIыпIэхэмрэ журтхэм яубыд Палестинэмрэ я зэхуаку щIыпIэр зыIэщIалъхьэну я мурадт.
1920 гъэм и ноябрым Хьиджаз къикIри ИорданщIыбым къэкIуащ хьэшимит лъэпкъым щыщ шериф Хъусен и къуэ етIуанэ эмир Абдулыхь. Эмирри и гъусэхэри къыщыувыIащ Мэхьан и деж. Эмирым игъэIуащ езым а унафэм щыщу къэралыгъуэ къызэригъэпэщын мурад зэриIэр.
ИужькIэ Иорданием и пащтыхь Абдулахь и гукъэкIыж тхылъым щитхыжащ ИорданщIыбым къызэрыкIуауэ щыта щIыкIэр, ауэ абы адыгэхэм я Iуэху лъэпкъ къыхигъэщакъым. 1921 гъэм мартым и 2-м шэджагъуэм Амман къызэрысар, абы къыщызэхуэса, гъунэгъу щIыпIэхэм къикI шейххэм зэрахэпсэлъыхьар къегъэлъагъуэ. Эмирым зэритхыжымкIэ, абы япэ дыдэу къыхуэзар Инджылыз къэралым и лIыкIуэу Амман дэс зиусхьэн Киркбрайдщ. Иорданым щыпсэу адыгэхэм эмир Абдулахь къызэрыкIуа щIыкIэр фIы дыдэу зыщIэж яхэтщ икIи эмирым итхыжам ар техуэркъым. Адыгэхэм ятхам къызэригъэлъагъуэмкIэ, Мэхьан щызэхуэсауэ щыта хьэрыпхэм, бедуинхэм хуадакъым Абдулахь и мурадхэр икIи ар псынщIэу Мэхьан дагъэкIыжащ. Гъуэгу здытетым, эмир Абдулахь Амман и гъунэгъуу къыщыувыIащ. 1921 гъэм мартым и 2-м адыгэ тхьэмадэхэм генерал Мирза-бей Уасфи Къумыкъу я пашэу эмир Абдулахь Амман кърагъэблэгъащ икIи жраIащ абы и хэщIапIэр Амман щиухуэну хуит зэращIыр. Дауэ мыхъуми, а зэманым Аммани абы къедза щIыпIэ псоми адыгэхэр щытепщэт. Абы къыхэкIкIэ, эмир Абдулахь адыгэхэм яхуэмызэу Амман блэкIынутэкъым.
1921 гъэм мартым и кIэм Ерусалим щекIуэкIащ зэIущIэ, абы щызэпсэлъахэщ Инджылыз колониехэмкIэ министр Уинстон Черчиллрэ эмир Абдулахьрэ. Ахэр зэгурыIуащ Инджылызым и унафэм щIэту Абдулахь ибн Хъусен зи нэхъыщхьэ эмират Трансиордание къэралыгъуэ къызэрагъэпэщыну. ЗэгурыIуэныгъэм къызэригъэлъагъуэмкIэ, Инджылызым мылъкукIэ дэIэпыкъуныгъэ къратыну икIи авиабазэхэр Трансиорданием щиухуэну и пщэ дилъхьэжащ. Палестинэм щыIэ комиссар нэхъыщхьэм и унафэм щIэту Британием и резидент щыIэн хуейуэ къагъэуващ.
Зэпсэлъэныгъэхэр яуха нэужь, эмир Абдулахь къежьэжащ икIи Сальт деж къыщыувыIащ. Эмирым Амман фIэкъуажэ цIыкIут, абы къэралым и къалэ нэхъыщхьэ щиухуэну зрипэстэкъым. Абы къыхэкIыу, мурад ищIащ нэхъ къуажэшхуэ къыхихыну икIи Сальт нэхъ фIэтэмэм хъуащ. Ауэ Сальт щыпсэухэм эмирым и мурадхэр ягу ирихьакъым икIи псынщIэу дагъэкIыжащ. Абдулахь гъуэгу теувэжащ. Амман щынэсым, абы и гъунэгъуу къыщыувыIащ. Куэд дэмыкIыу, эмирым и деж къыщызэхуэсащ хьэрыпхэм, гъунэгъуу 321 щыпсэу бедуинхэм я лIыкIуэхэр икIи къыжаIащ хьэшимитхэм я тепщэныгъэм зэрыхуэмейр, нэхъ псынщIэу ИорданщIыбым дэкIыжынуи эмирым паубыдащ. Абы къыхэкIыу, эмир Абдулахь и гъусэхэм унафэ яхуищIащ загъэхьэзырыжу Хьиджаз ягъэзэжыну.
А Iуэху къэхъуар зэрызэхихыу, Мирза-бей Уасфи эмирым деж кIуащ икIи жриIащ Аммани и хъуреягъ щIыпIэхэри адыгэхэм зарейр икIи адрей лъэпкъхэр дэкIыж жаIэу эмирым едэуэну зыкIи зэрыхуимытыр. Абы
иджыри зэ жриIащ эмирыр адыгэхэм къызэрырагъэблагъэр, къэралыщIэм и къалащхьэр Амман щиухуэну ахэр арэзы зэрыхъур. Абдулахь ар и гуапэ хъури, Амман къыщынащ икIи Трансиорданием и правительствэр къызэригъэпэщу щIидзащ.
Амман Трансиорданием и къалащхьэ щIыныр адыгэхэм къызэращтам щхьэусыгъуэ зыбжанэ иIэт. Япэрауэ, езанэ дунейпсо зауэшхуэр щекIуэкIа зэманым адыгэхэмрэ хьэрыпхэмрэ я зэхущытыкIэр зэIыхьат. Ар къызыхэкIар адыгэхэр тыркухэм зэрателъхьэр, хьэрыпхэр инджылызхэм зэрагъусэр арат. Адыгэ къуажэхэм бедуинхэр нэхъыбэрэ ятеуэ хъуат. А зэман
зэхэзэрыхьам куэд мыхъу адыгэхэр дэIэпыкъуэгъу нэхъ хуэныкъуэт, я лъабжьэр ягъэбыдэн папщIэ. Абы къыхэкIыу, адыгэхэм нэхъ яфIэтэмэмт эмир Абдулахьрэ инджылыз администрацэмрэ ягухьэныр. Абы нэмыщI, тыркухэр ИорданщIыб зэрикIыжрэ адыгэ куэд лэжьапIэншэу къэнат, лэжьыгъэ яIэжтэкъым административнэ лэжьакIуэу щытахэм, полицэ гупхэм хэтахэм, гъущI гъуэгу лэжьакIуэхэм, нэгъуэщIхэми. КъэралыщIэм лэжьапIэ къритыну ахэр щыгугът.
Абдулахь хущIэкъут адыгэхэр гъунэгъу къищIыну, зыбгъэдишэну. Адыгэхэм фIэкI, Абдулахь и мурадыр зыми даIыгъатэкъыми, ахэр гъэзэщIэн хуейуэ лэжьыгъэшхуэ къыпэщылъхэм дэIэпыкъуэгъу къыщыхуэхъуну ящыгугът. Езы эмирым мащIэт гъусэу иIэр – цIыхуищэм нэсыртэкъым. Адыгэхэм зауэлI полицэ гупышхуэ зэгъэпэща яIэт. Езы Мирза-бей и шуудзэр цIыху щиплIым нэсырт.
1922 гъэм сентябрым и 16-м Лъэпкъхэм я Лигэм диIыгъащ Инджылызым утыкум кърилъхьа планхэр – Трансиорданиер Палестинэ мандатым къыхагъэкIыу «щхьэхуит» эмират къызэгъэпэщыным теухуахэр.
1923 гъэм Палестинэм и комиссар нэхъыщхьэ Герберт Самуэль къыжиIащ Трансиорданиер къэрал щхьэхуиту къилъытэну Инджылызыр зэрыхьэзырыр.
Эмират Трансиорданиер зэраухуэххэу Абдулахь яужь ихьащ езым и дзэ зэщIэузэда къызэригъэпэщыну. Ар имыIэнкIэ Iэмал иIэтэкъым: къэралыщIэм и район зыбжанэм щыпсэухэм эмирым и унафэ щIэувэн ядэртэкъым. Трансиорданием и дзэ зэщIэузэдам лъабжьэ хуэхъуащ Мирза-бей и адыгэ шуудзэ гупыр. А гупыр, япэрауэ, эмирым и хъумакIуэ хъуащ, полицэм и къалэнхэри игъэзащIэу щIидзащ. Дзэ къызэрагъэпэщым и «резерв къарухэм» хьэрыпхэри хагъэхьэу щIадзащ, ахэр кърашырт эмирым къыхуэфI хьэрып щIыпIэхэм. КъэралыщIэм и дзэ зэщIэузэдахэр къызэгъэпэщынымкIэ гугъу зрагъэхьащ адыгэ офицерхэм. Япэрауэ, езы генерал Мирза-бей, адэкIэ Хьэтыхъу Абдул-Чэрим, Шарафуддин Яхья Рустум, Мухьэмэд Жанбэч, Хьалащтэ Саид, адрейхэми.
1922 гъэм и январым Трансиорданием и дзэхэм ящыщхэмрэ британ авиацэмрэ зэгъусэу ягъэмамырыжауэ щытащ Iэщэ яIыгъыу зыкъэзыIэта цIыхухэу Керак, Тафила щыпсэухэр. 1922 гъэм и июлым зэбграхужащ Iэщэ зыIыгъыу Аль-Къура щIыпIэм зыкъыщызыIэта хьэрып феллахьхэр. А хьэрыпхэр «гъэбэяужыным» хэта дзэхэм я унафэщIу щытар инджылыз офицер капитан Пикщ. А зауэм хэтащ адыгэ шуудзэхэри. ЗыкъэзыIэта районхэр ягъэмамырыжри, Амман и унафэм щIагъэувэжащ икIи абыхэм тезырышхуэ (контрибуцэ) тралъхьащ.
21 Заказ № 7 322
1923 гъэм сентябрым и пэхэм «резервым щыIэ» хьэрыпыдзэхэмрэ адыгэ полицэ гупышхуэмрэ зэгуагъэхьэжри Хьэрып легион ящIащ, офицер Фридерик Пик и унафэщIу. А легионым и бжыгъэр цIыху 1200-рэ хъурт. 1923 гъэм и сентябрым, Абдулахь и тепщэныгъэр ямыдэу, Iэщэ яIыгъыу зыкъаIэтащ адуан хьэрып лъэпкъым, шейхъ СулътIан Аль-Адуан я пашэу. Абыхэм гъусэ яхуэхъуащ Аль-Белка щIыпIэм шыпсэу бедуин лъэпкъри. ЗыкъэзыIэтахэм Амман къекIуалIэ гъуэгухэр яубыдащ. Абыхэм пагъэуващ Хьэрып легионыр. Адыгэхэм я зы гупым я пщэ иралъхьэжащ эмирым и лъапсэ Рагъэдан яхъумэну. Ар яубыдыну я мурадт зыкъэзыIэтахэм. Легионымрэ хьэрып зыкъэзыIэтахэмрэ зэзэуа нэужь, бедуинхэр ирахужьэжащ. Абыхэм я Iэтащхьэ СулътIан Аль-Адуан щIэпхъуэжри къэралым икIыжащ.
1926 гъэм Трансиорданием щIэуэ къыщызэрагъэпэщащ къэрал гъунапкъэр зыхъумэ дзэ лIэужьыгъуэ, инджылыз офицерхэм я унафэм щIэту. Абыхэм я офицерхэм я нэхъыбэр инджылызхэт. ИгъащIэм дзэ къулыкъур зыфIэфI адыгэ щIалэгъуалэм и нэхъыбэр хыхьэу щIадзащ Хьэрып легионымрэ къэрал гъунапкъэхэр зыхъумэ дзэхэмрэ. Абы нэмыщI, а дзэхэм къулыкъу щыпщIэным фейдэ пылът. Абы хэтахэм иужькIэ къызэрагъэлъэгъуэжамкIэ,
1920 гъэм ипэхэм дзэхэм я Iыхьэ щанэр адыгэ щIалэгъуалэт, 1930 гъэм дзэхэм я Iыхьэ тхуанэр адыгэ офицерхэмрэ сэлэтхэмрэт.
Инджылыз офицерхэм адыгэ зауэлIхэм яхуэфэщэн пщIэ къыхуащIырт икIи адыгэ щIалэгъуалэр яфIэфIу дзэм хагъэхьэрт. Полицэми адыгэ куэд хэтт. Эмирыр зыхъумэ гвардием адыгэ фIэкI зыри хагъэхьэртэкъым. Гвардием и фащэу къащтар адыгэ фащэрат.
КъэралыщIэм и административнэ къулыкъущIэхэми адыгэ куэд хагъэхьат. Осман къэралыгъуэм и унафэм щыщIэта зэманым щIэныгъэ зыгъуэта адыгэхэм административнэ лэжьапIэхэр, къулыкъу зэмылIэужьыгъуэхэр щагъуэтащ къэрал IуэхущIапIэхэм, къалэхэм я мэриехэм, къуажэ IуэхущIапIэхэм. 1928 гъэм Трансиорданием и япэ конституцэм ипкъ иткIэ, адыгэ лъэпкъым щыщу депутатитI хагъэхьащ хабзэкъызэгъэпэщакIуэ Советым и депутат 16-м ящыщу.
Британ мандатым и зэманым щыгъуэ къулыкъу нэхъ инхэр зыIыгъа адыгэхэм ящыщу къыубж хъунущ: адыгэхэм я унафэщI генерал Мирзабей (щылIар 1932 гъэрщ), ар Абдулахь эмирым и ныбжьэгъут икIи и япэ чэнджэщэгъут, нэхъ мыхьэнэшхуэ зиIэ къэрал Iуэхугъуэхэм япэ щIыкIэ эмирым хигъаплъэр арат; Гъумар Хьикмэт – къэрал полицэм и япэ унафэщIыр, 1931–1934 гъэхэм юстицэм и министру щытар, 1941–1942 гъэхэм ХабзэкъызэгъэпэщакIуэ советым и депутатар, сатумрэ мэкъумэш IуэхухэмкIэ и министру, илъэс куэдкIэ эмирым и чэнджэщэгъуу щытар; Щауэкъат Хьэмид – 1925 гъэм полицэм и унафэщIу, ХабзэкъызэгъэпэщакIуэ советым и депутату 1941 гъэм щытар; Саид-паща Аль-Муфти – 1929–1934 гъэхэм ХабзэкъызэгъэпэщакIуэ советым и депутату, 1938 гъэм Амман и мэру, 1944-1949 гъэхэм, къэрал кIуэцI IуэхухэмкIэ министру щытар; Фаузи АльМуфти – ХабзэкъызэгъэпэщакIуэ советым и депутату 1934–1937 гъэхэм, 1942–1947 гъэхэм щытар, Шейхъ Гъумар Лутфи Аль-Муфти – япэ дыдэу Трансиорданием ислъам институтыр (1921 гъ.) къыщызэзыгъэпэщауэ щытар, къэралым и муслъымэн дин IуэхузехьэпIэм и унафэщIу 1921-1936 гъэхэм щыIар, нэгъуэщIхэри.
Британ мандатыр щыщыIа зэманым адыгэхэм я нэхъыбэм щIы куэд яIыгъащ Уэсмэн къэралым къаритауэ щытауэ. Адыгэ къуажэхэм щыIэт шы лъэпкъыфI къэгъэхъуным елэжьхэр. Япэ дунейпсо зауэшхуэм щыгъуэ якъутауэ щыта Хьиджаз гъущI гъуэгур ящIыжыну языныкъуэ адыгэхэр иужь ихьэри ар зэрагъэпэщыжащ икIи ар яхъумэныр къызэрагъэпэщащ.
А зэманым Амман щIыпIэм щыпсэухэм я нэхъыбэр адыгэхэр арат икIи ахэр эмирым и щIэгъэкъуэн нэхъыщхьэт. Эмирым ар къыгурыIуэрти, абы- 323 хэм пщIэ яхуищIырт, адыгэ тхьэмадэхэр игъэныбжьэгъурт, Iуэху къаIэтмэ, яхыхьэрт.
Британ мандатым и лъэхъэнэм щыгъуэ Амман куэду къыдэтIысхьэу щIадзащ нэгъуэщI районхэм, къэрал гъунэгъухэм къикI хьэрыпхэр. Ауэрэ адыгэхэр нэхъ мащIэу яхэплъагъуэ хъуащ. Дзэ зэщIэузэда къарухэм хьэрыпхэр нэхъыбэ щыхъуащ. 1939 гъэм Хьэрып легионым хагъэхьэжауэ щытащ къэрал гъунапкъэдзэхэр. ЕтIуанэ дунейпсо зауэшхуэм щыщIидзам ахэр цIыху
1350-рэ хъурт, ауэ а зауэшхуэм и кIэм деж я бжыгъэм хагъахъуэри цIыху 8000-м нэсащ. Адыгэ офицерхэмрэ сэлэтхэмрэ зэгъусэу я бжыгъэр Хьэрып легионым и Iыхьэ пщIанэ ирикъужыртэкъым.
ЕтIуанэ дунейпсо зауэшхуэр щекIуэкIа гъэхэм инджылыз генерал Глабб зи унафэщI Хьэрып легионыр къагъэсэбэпащ дэIэпыкъуныгъэ IуэхухэмкIэ.
1941 гъэм и гъатхэм Легионым щыщ гупхэр хэтащ Иракым щыIа восстанэр зыгъэбэяужахэм. 1941 гъэм и июным Сирием и щIыпIэхэм ихьауэ щытащ. Легионым щыщ гупхэм аэродромхэр, коммуникацэхэр, нэгъуэщIхэри яхъумэрт.
1946 гъэм мартым и 22-м Лондон Iэ щытрадзауэ щытащ ИнджылызТрансиордан зэгурыIуэныгъэм. Абы къызэригъэлъагъуэмкIэ, Лъэпкъхэм я Лигэм и мандатым и пIалъэр иухырт. Трансиорданиер къэрал щхьэхуиту къилъытэрт. 1946 гъэм майм и 26-м Трансиордание эмиратым фIащащ Иордан Хьэшимит пащтыхьыгъуэ. Анзор,
тхыдэ щIэныгъэхэм я кандидат
1997 гъэ, еплIанэ къыдэкIыгъуэ.

Шорэ и унагъуэр
Иджыблагъэ дэ дрихьэлIащ дэфтэр гъэщIэгъуэн: «Штабс-капитан Нэгумэ Шорэ Бэчмырзэ и
къуэм и унагъуэм исхэр». Ар щатхар 1862 гъэрщ. Мы унагъуэм исхэр ятхыныр къызыхэкIам щхьэусыгъуэ иIэщ. Тэрч областым щыIа дзэм и штабым и унафэщIым 1861 гъэм октябрым и 31-м къыIэрыхьащ Кавказ бгырысхэм я Iуэхур зезыгъакIуэ канцелярым и нэхъыжьхэм къабгъэдэкI унафэ. Абы итт урыс правительствэм къулыкъу хуэзыщIауэ хэкум исхэм я бынхэу, я Iыхьлыуэ, е езыхэрауи ирехъуи, пенсэ зратхэм я цIэ-унэцIэр тхын хуейуэ.
Арати, екIуэкI къэпщытэныгъэр къэсащ Нэгумэ Шорэ и щхьэгъусэу щыта Сэлимэт деж. Нэгумэм и унагъуэм езым ищхьэкIэ гулъытэ къыхуищIырт Кавказым дзэуэ исым я унафэщIым. Мис абы къалэн къыщищIри, Тэрч областым и унафэщIым Къэбэрдей округым и тет Орбелиани къыхуиIуэхуащ япэу къэсын хуей пощтым и гъусэу Нэгумэ Шорэ и унагъуэм исым я бжыгъэр тэмэму убзыхуауэ къыхуагъэхьыну. Бахъсэн куейм и Iэтащхьэ майор Коноплянскэм а жыхуаIэр зэрыт тхылъыр 1862 гъэм январым и 27-м Орбелиани деж нигъэсат.

Абы итт: «Сэлимэт – илъэс 60 хъур, Сэлимэт и къуэхэр: Ерустам – илъэс 34-рэ, Ериван – илъэс 25-рэ, Ерашид – илъэс 23-рэ». Нэгумэм ипхъу илъэс 35-рэ хъум щхьэкIэ щIыгъут: «Хорунжий Алмэм и щхьэгъусэщ».
Сыт Нэгумэ Шорэ и унагъуэм исхэм ятеухуауэ къэдгъуэтыжауэ жыхуэтIэ тхылъым къыджиIэр? СыткIэ ехьэлIа ар Нэгумэм и гъащIэм?
Тресков И. зэритхамкIэ, 1821 гъэм зи ныбжьыр илъэс 27-м ит Шорэ фыз къишащ. Абы щхьэгъусэ хуэхъуащ илъэс 17 зи ныбжь Сэлимэт – Исмэхьил и пхъур. (Тресков И. В. Нэгумэ Шорэ теухуа этюдхэр. Налшык, 1974 гъ.) Тресков зытрищIыхьыр 1821 гъэм зэхалъхьа, къэбэрдей уэркъ Нэгумэ Шорэ и лъэпкъыр къызыхэкIахэм теухуа тхылъырщ. Сэлимэт щхьэкIэ абы итщ а зэманым ирихьэлIэу и ныбжьыр илъэс 17 хъууэ щытауэ. Дауи, абы къикIыркъым а 1821 гъэ дыдэр арауэ Нэгумэм фыз къыщишар. Апхуэдэущ къызэрилъытэр профессор Къумыкъу Тыгъуэн. Зи гугъу тщIы тхылъыр зэпкърихыурэ, абы 1965 гъэм къигъэлъэгъуащ а зэманым Нэгумэ Шорэ щхьэгъусэ иIауэ.
Мыр Iуэхум и тэмэмыпIэм нэхъ и гъунэгъущ, и пэжыпIэ дыдэр иджыри къэс зыми имыщIэми.
АрщхьэкIэ абы шэч къытрахьэ языныкъуэ къэхутакIуэхэм. Тыгъуэн Рэшад, псалъэм папщIэ, зи гугъу тщIа тхылъым итыр и фIэщ ищIыну хуеиххэкъым. Абы етх: «А зэманым (1821 гъэм – Б. С.) Нэгумэм и ныбжьыр илъэс 27-рэ, абы и щхьэгъусэ щIалэ дыдэ Сэлимэт Исмэхьил и пхъур 17 ирикъуат. Ауэ дэ а бжыгъэхэр тэмэм дыдэу къытфIэщIыркъым, сыт щхьэкIэ жыпIэмэ 1819 гъэм
Сэлимэт Нэгумэм и къэшэну щытауэ аращ. Абы тепщIыхьмэ, Сэлимэт а гъэм илъэс 15-т зэрыхъун хуейр. КъызэрытлъытэмкIэ, Нэгумэм щхьэгъусэ ищIыну къыхихын хуеякъым балигъ мыхъуа хъыджэбз цIыкIур». Мыбдежым гугъущ жыпIэну тхыдэтхым Сэлимэт и ныбжьым илъэситI щIыкIэриудыр. ИтIанэ, 1819 гъэм Шорэ и къэшэну зэрыщытам щхьэкIэ, Сэлимэт апхуэдизу щIалауэ жыпIэ хъуну? Абы шэч къытезыхьэнухэм мыр япегъэув тхыдэтхым: «1819 гъэм Нэгумэ Шорэ и гъащIэм мыхьэнэшхуэ щызиIэ Iуэху къэхъуащ: фыз къишащ». Ар уи фIэщ ищIуи тегъэщIапIэ ещI Шорэ и цIыхугъэу щыта помещицэ Стрелковэ Аннэ и гугъэкIыжхэр. Мис ар: «Нэгумэ Шорэ ди цIыхугъэу зэрыщытым къыхэкIыу, дэ абы дригъэблэгъат и къэшэныр дигъэлъагъуну. КъызэрыджаIамкIэ, и къэшэныр нэгъуэщI къуажэ щыIэт». Стрелковэм и тхыгъэм, зэрытлъагъущи, къикIыркъым Шорэ 1819 гъэм фыз къишауэ. Мыбы и псалъэхэм къызэрыхэщымкIэ, «щхьэгъусэри», «къэшэнри» зэхуэдэу къыбгуроIуэ. Къишат хьэмэрэ къимышат 1819 гъэм Нэгумэм? Мыбдежым Iэмал зимыIэщ «къэшэн» псалъэм Стрелковэм кърихыр имыгъэтэмэмыныр. А псалъэм къикIри къызэрыбгурыIуэнури нэчыхь иригъэтхыну, дэкIуэну зызыгъэхьэзыра цIыхубз жиIэу аращ. Ауэ а зэманым урысым я «невеста» псалъэм нэгъуэщI кърахыу щытауэ пIэрэ?
ПцIы хэлъкъым Нэгумэм Стрелковэр щIригъэблэгъар и къэшэныр зэрыарам. Арыншауэ, къемызэгъыу жыпIэн хуейщ Нэгумэм, фIы дыдэу урысыбзэр зыщIэм, щхьэгъусэмрэ (жена) къэшэнымрэ (невеста) зэхимыгъэкIыфу щытауэ. Урысыбзэр зэримыщIэм къыхэкIыу а псалъитIыр зэхуэдэу фIэкI къыгурымыIуэмэ, Стрелковэм и гукъэкIыжхэм къыхэщынут абы и псалъэхэм лексическэ щыуагъэ зэрыхэтыр.
Нэгумэм Сэлимэт къыщишар Стрелковэр абы и деж щыIа нэужьщ. 1818 гъэм
и бжьыхьэрщ е щIымахуэрщ, нэхъ хуэбгъэфащэ зэрыхъунумкIэ, 1820 гъэрщ. 1821 гъэм Нэгумэ Шорэ деж щыIа миссионер Гендерсон итхащ абы и унагъуэм зэхъуэкIыныгъэ къызэрыщыхъуар. «Сэ гуапэу сригъэблэгъат и щыкъу анэм», –
етх Гендерсон. Абы и псалъэхэм къыхощ Нэгумэм и щхьэгъусэр щIыгъуу и щыкъу анэм деж щыпсэуауэ. Стрелковэм къызэриIуэтэжамкIэ, къэшэныр нэгъуэщI къуажэ щыпсэурт. Абы къегъэлъагъуэ 1819 гъэм Шорэ щыпсэуар къыщалъхуа къуажэр зэрыарар. Ар нэгъуэщI къуажэ Хьэжы-Къэбакъ (Аджи- 325 аул) щыIэпхъуар Нэгумэм и къуажэр, унагъуэ зыщыплI фIэкI мыхъуу щытар, хэкIуэдэжа иужьщ. Ар хуэпхь хъунущ абы щхьэгъусэ къызэришам.
АдэкIэ Тыгъуэн Рэшад гу лъитэгъат Сэлимэт и илъэс бжыгъэм, ар Нэгумэм и дуней еплъыкIэм пыщIат. Абы къызэрилъытэмкIэ, Нэгумэм и унэ къришэфынутэкъым зи ныбжьыр илъэс 18 иримыкъуа хъыджэбз цIыкIур.
НэгъуэщI зы лъэныкъуэкIэ укъыщеплъ хъунущ мы Iуэхум: Нэгумэр щыпсэу зэманым илъэс 15-р дэкIуэну и ныбжь нэсауэ къалъытэрт. ДэкIуэну зи ныбжь нэса хъыджэбзхэм ятеухуауэ 1832 гъэм Пушкиным итхыгъащ: «Илъэс 15 ирикъуа хъыджэбз цIыкIур лIы дэкIуэ хъунут…»
КъэхутакIуэхэм къэхъуауэ щытынкIэ хъуну къалъытэ Пушкинымрэ Нэгумэмрэ 1820 гъэм Псыхуабэ къалэм щызэхуэзауэ, Нэгумэм щхьэгъусэ къиша иужь. Апхуэдэу щыщыткIэ, къэплъытэ хъунущ Пушкиным Нэгумэм жриIэнкIэ зэрыхъунур адыгэхэм нэчыхь зэрырагъэтхыу щытам теухуа хъыбархэр. Япэрауэ, илъэс бжыгъэм, Россием щагъэува законым тримыщIыхьу, Нэгумэр тегушхуэнкIэ хъунут илъэс 15 зи ныбжь Сэлимэт къишэну. Ар пэщIэувэртэкъым дин зыхуеджами, ефэнды лэжьыгъэ къигъэнами, мылъку бгъэдэлъми… Тыгъуэн Рэшад, Iуэхум и пэжыпIэр къищIэн щхьэкIэ, къихутащ нэгъуэщI тхыгъи. Абы зэритхымкIэ, Сэлимэт 1800 гъэм къалъхуащ. Абы къыхэкIыу нобэ зэхуэдэу къатщтэ хъунущ Нэгумэм и щхьэгъусэр къыщалъхуар 1804, 1802, 1800 гъэхэм ящыщ зыр арауэ. А щым тегъэчыныхьауэ зыри къызэрытхухэмыхынум къыхэкIыу, 1802 гъэр къыхэдгъэщхьэхукIынщ, ауэ 1804 гъэм деж къыщызэтеувыIэн хуейуэ къыщIэкIынщ, сыт щхьэкIэ жыпIэмэ, ар адрейхэм япэ ятхауэ щытат, зытхари Нэгумэ Шорэу хуагъэфащэ, е Сэлимэт е абы и анэм я псалъэкIэ.
Нэгумэ Шорэ и бынхэм ятеухуауэ псалъэ зытIущ жыIэпхъэт. Унагъуэм я спискэм мыхьэнэшхуэ зиIэ итщ абы ипхъу Кулидам теухуауэ. Иджыри къыздэсым дэ тщIакъым ар къыщалъхуа гъэр. Абы щхьэгъусэ хуэхъуар Псыхъурей къуажэм щыщ Алмэр аращ. Дыщыгъуазэу щытакъым Ерустамрэ Кулидамрэ хэт нэхъыжьми. Иджы гурыIуэгъуэщ хъыджэбз цIыкIур Шорэ и бынхэм зэранэхъыжьыр, илъэси 7-8-кIэ зэбгъэдэса нэужь зэщхьэгъусэхэм ягъуэта сабийуэ зэрыщытар. Абыи гулъытэ хуэщIын хуейщ. Шорэ Кулидам нэхърэ нэхъыжь бын иIауэ, ауэ сабийуэ дунейм ехыжауэ къыщIэкIынущ. Ерустам, спискэм зэритымкIэ, 1826 гъэм къалъхуащ, ар къызэрахутам тохуэ. Ар и шыпхъум нэхърэ зы илъэскIэ нэхъыщIэщ. Ерашид Ериван нэхърэ илъэситIкIэ нэхъыщIэщ. Ерустамрэ Ериванрэ я зэхуакум илъэситху зэрыдэлъар пэжу къыпщыхъуркъым. Куэд къамыгъащIэу дунейм ехыжа сабий нэхъыжьхэрауэ къыщIэкIынщ абыхэм апхуэдиз илъэс бжыгъэ я зэхуакум щIыдэлъыр.
Иджы нэхъ зэпкърыхауэ дытепсэлъыхьынщ Шорэ и къуэ нэхъыщIэхэм я къекIуэкIыкIам.
Тэрч областым щIы IуэхухэмкIэ щыIэ комиссэм и тэрмэш Нэгумэм 1868 гъэм
августым и 24-м мыпхуэдэ IуэхухэмкIэ зыхуигъэзауэ щытащ Къэбэрдей округым и тет полковник Нурид: «Мы дызэрыт илъэсым и февралым округым къыщрахьэжьа зэщIэхъееныгъэхэм, цIыху щхьэкуцIыншэхэм зэхаублахэм, си анэ къилъхуа си къуэш Хьэжы гъэпцIагъэ-делагъэкIэ хыхьа хъуауэ щытащ. Иджы ар абы епшыныж – Гумкъалэ лъэхъуэщым исщ. Хуэфащэщ. Сэ жыжьэу яужь ситкъым абы къыIэщIэщIар мыхъумыщIагъэу щымыту жысIэну. Сэ гукIи псэкIи фIыщIэ яхузощI зи IэмыщIэ дилъ унафэщIхэм, а щIэпхъаджэшхуэ абы ищIам апхуэдэу щабэу зэрыбгъэдыхьам щхьэкIэ. Ауэ иджы сэ щхьэхуимытыгъэкIэ ехулIа сохъу фэ, зи щIыхьыр иным, лъэIукIэ зыфхуэзгъэзэным, сыт щхьэкIэ жыпIэм мы зэманым ди анэри си къуэш Хьэжы и щхьэгъусэ бын цIыкIухэр зи гъусэри икъусыкъужкIэ хуэкъулейсызщ. Мис ахэр сэ къызолъэIу Хьэжы хуит къэфщIыжу и хэкум къэвгъэкIуэжыным теухуауэ сынывэлъэIужыну. 326
…Сэ си лъэIур фэ къысхуэфщIэ хъумэ, схузэфIэкI псори есхьэлIэнщ си къуэшым бгъэдэлъ къуаншагъэшхуэр зэригъэзэкIуэжыным зэрытезгъэлэжьэным. Сэ абы къыгурызгъэIуэнщ ди унафэщIышхуэр гущIэгъу ин хэлъу и Iуэхум зэрыбгъэдыхьар.
Поручик Нэгумэ».
Мы зи гугъу тщIар нэгъуэщI зы тхыгъэм пыщIэжащ – 1867 гъэм ноябрым и 21-м Къармэ къуажэ щыщ уэркъ фызабэ Нэгумэ Сэлимэт Къэбэрдей округым и тетым хуигъэхьа лъэIум. А тхыгъэм хэт цIэхэр езы документхэм зэрихуам хуэдэу къыдохь. Абы мыпхуэдэу къыщыгъэлъэгъуащ: «Си къуэ Нэгумэ Хьэжы (зи гугъу ищIыр Ериванщ – Б. С.) и къуэш поручик Нэгумэ Урустан мы
гъэм августым и 24-м уэ, зиусхьэным, зыкъыпхуигъэзауэ щытащ Хьэжы мы гъэм и февралым унафэщIхэм зэрапэщIэувам къыхэкIыу Гумкъалэ лъэхъуэщым илъэскIэ исыну зэрагъэкIуам теухуауэ. Иджы ягъэтIысам и фызымрэ
абы и сабий цIыкIуищымрэ зыхэспIыкIын мылъку сызэримыIэм щхьэкIэ анэ
гумащIагъэкIэ етIуанэ лъэIукIэ зыпхуэзгъэзэну сытемыгушхуэу хъуркъым
си къуэм телъ тезырыр нэхъ мащIэ хуэфщIыну. Сэ си пщэм изолъхьэж си
къуэм зэхищIыхьамрэ тетым и гущIэгъумрэ езым къыгурызгъэIуэжыну.
Хъуну щытмэ, ар иджыпсту, нэщI мазэ дызэрыхьэнум ирихьэлIэу, зэман
гуэркIэ къаутIыпщыжыну сыпщогугъ».
Мы тхыгъэм Нэгумэ Шорэ и унагъуэм, ар зэрызэхэтам теухуауэ зыкъомым щыгъуазэ уащI. Аращ ахэр ди дежкIэ щхьэпэу щIыщытри. Апхуэдэу щытми, мыбыхэм зэIумыбз гуэрхэми ущримыхьэлIэу щыткъым. А лъэIухэм, псалъэм папщIэ, къыщыгъэлъэгъуакъым дапщэщ, сыт щхьэкIэ Хьэжыр –
Нэгумэ Ериван – ягъэтIысауэ щытами. Хьэмэрэ езы Нэгумэ Еристан «гупсысэншэ цIыху гуп» жыхуиIэр? Сыт хуэдэ «февраль Iуэху» абыи и анэми зи гугъу ящIыр? Ериван ягъэтIысыныр пыщIауэ щытащ ар 1867 гъэм и февралым екIуэкIа зэщIэхъееныгъэ цIэрыIуэм жыджэру зэрыхэтам. А зэщIэхъееныгъэр езыр къэзышауэ щытар округым и администрацэм пщылIхэр IугъэкIыжыным теухуауэ иригъэкIуэкIа Iуэхугъуэхэрт. Къэбэрдей округым и тетым езым и IэмыщIэ илъ къудейхэм унафэ яхуищIат а зэщIэхъееныгъэм щыгъуэ властым нэхъ ерыщу пэувахэр жэуап ткIийм ирашэлIэну. Шэрэдж куейм щыщу ягъэтIысын хуейхэм яхэтт: Хьэбжокъуэ Мухьэмэд-Алий молэр, ХьэхъупащIэ Мусэ, Къэрэкъул Мухьэмэд, Жамбичэ ХьэтIохъущыкъуэ, МафIокъуэ Жамбот, Къудащ Къэнэмэт, Хьэмырзэ Къамбот, Гъурф Къасбот, Тэхъу Темрыкъуэ, Анзор Дохъушыкъуэ. Бахъсэн лъэныкъуэм щыщхэу яубыдат Бабыгуей Мухьэмэд, Шапар Исхьэкъ, ЗекIуэ Бэтджэрий, Гъубжокъуэ Пщымахуэ, Къэрэмырзэ Чэсей, Нэгумэ Мусэ, ЛIыбекъуэ Заурбэч, Кушмэзокъуэ Исмэхьил, ЛэмпIэжь Елмырзэ, Кушмэзокъуэ Бэрокъуэ, Шэрдан Умар хьэжыр, Нэгумэ Хьэжы.
Мы унафэр занщIэу ягъэзэщIауэ жыпIэ хъунукъым. ЯгъэзэщIэпами, языныкъуэхэм псынщIэу ялъэIэсакъым. Псалъэм папщIэ, Нэгумэ Хьэжы щыдашар 1867 гъэм и июлырщ. Бахъсэн куейм и тетым Къэбэрдей округым и унафэщIым 1867 гъэм июлым и 20-м хуигъэхьа рапортым мыпхуэдэу къыщигъэлъэгъуащ: «Зи щIыхьыр ин, фи унафэм ипкъ иткIэ сэ сыубыдащ икIи Налшык щыIэ дзэм и тетым и IэмыщIэ ислъхьащ Гъубжокъуэ Пщымахуэрэ Нэгумэ Хьэжырэ». Къэбэрдейм и феодал гъащIэм мыхьэнэ зиIэ увыпIэшхуэ дыди щаубыдыртэкъым мо ищхьэкIэ зи цIэ къитIуахэм щыщ языныкъуэхэм. Ахэр зэщIэхъееныгъэм щыхэтам ящIаIами, абыхэм я лэжьыгъэр зыунэтI нэхъ лъэрызехьэ гуэрхэр я щIыб къыдэтауэ къыщIэкIынут, шэч хэмылъу.
Мы зи гугъу тщIа Iуэхум тегъэчыныхьауэ дытемыпсэлъыхьми хъуну къыщIэкIынщ, ауэ къэдгъэлъэгъуэнщ властым ткIийуэ пэщIэтауэ Урысей губернэ пхыдзахэм лъэныкъуэ щрагъэзауэ щытахэр: ТаукIэш Цурэ, Алъхъэс Ахъмэт, 327 Къущхьэ ТIэхьир, Мысост Аслъэнбэч пщыр, ХьэтIохъущокъуэ Бэчмырзэ пщыр, Тамбий Берд, Бабыгуей Iэсхьэд, Къурдэбэрдокъуэ Мырзэбэч, Къып Ислъам, Тэхъу Индрис, Шакъ ЛIыкIэщI, Токъмакъ Ислъам, Къумыкъу Яхья. Ахэр яшауэ щытащ Рязань, Тверь, Калугэ, Орлов губернэ, пIалъэ зэхуэмыдэхэмкIэ. Къэзыгъэзэжыну хуимытыххэхэри яхэтащ абыхэм. Мыбдежым гурыIуэгъуэ мэхъу Нэгумэ Еристан полковник Нурид лъэIукIэ зыщыхуигъэзам щыгъуэ тIэкIуи фэрыщIу къыпфIэщIыну щIыжиIар и къуэшым IэщIэщIа щIэпхъаджагъэм ар щабэу, гущIэгъу хэлъу бгъэдыхьауэ. Зи гугъу тщIа лъэIуитIми Нэгумэ Сэлимэт къыхощ зи бынхэр фIыуэ зылъагъу, абыхэм ятегужьеикIа анэу, анэшхуэу. ПщIэншэу ар мазищ нейкIэ пэплъащ и къуэ нэхъыжьым, округым фIыуэ къыщацIыху офицерым, и лъэIум Гумкъалэ быдапIэм щаIыгъ Ериван къаутIыпщыным. Щымыхъум, Сэлимэт тегушхуащ зи нысэмрэ абы и бын цIыкIухэмрэ зыфIэгуэныхь анэм къыбгъэдэкI лъэIукIэ унафэщIхэм захуигъэзэну. ИкIи абы и макъыр нэсащ полковник Нурид и деж. Абы и щыхьэтщ Тэрч областым и унафэщIым 1868 гъэм январым и 31-м Къэбэрдей округым и тетым лъигъэIэса тхылъыр. Лорис-Меликовым унафэ ищIырт: «Фэ мы гъэм январым и 10-м къевгъэхьа рапортымкIэ сэ хуит фызощI нэгъабэ 1868 гъэм и апрелымрэ июлымрэ Гумкъалэ быдапIэм илъэс зырыз ятелъу вгъэкIуа адыгэхэу Думай Шорэ, Мамхэгъ Алъхъэс, Нэгумэ Хьэжы сымэ икIэщIыпIэкIэ къэвутIыпщыжыну. АбыкIэ фэ къывбгъэдэкIыу занщIэу хъыбар евгъащIэ хъунущ Гумкъалэ плац-майорым».
Аращи, Нэгумэ Ериван и бийуэ щытащ пщылI IугъэкIыжыным теухуауэ властхэм ирагъэкIуэкI Iуэху псоми. И пIалъэр къэмысу къаутIыпщыжа щхьэкIэ, мурад быдэ ищIащ хэкум икIыжыну. ЩIым теухуа комиссэ Къуэдзокъуэр зи тхьэмадэм и тхылъхэм япкъ иткIэ, дубзыхури дэ зэ ттхауэ щытащ Нэгумэ Шорэ и къуэ нэхъыщIэхэр 1870 гъэм Тыркум Iэпхъуэжауэ. Ауэ ар тэмэмкъым. Куэд щIакъым дэ ахэр щыIэпхъуа зэманыр нэхъ зыгъэнэхуа, щIэныгъэлI щэджащэм и щIэблэм теухуауэ нэгъуэщI Iуэхухэми нэхъ гупсэхуу щыгъуазэ узыщI тхылъ къызэрыдгъуэтыжрэ.
Зи гугъу тщIыр «Къармэхьэблэм щыпсэу хьэжым, Нэгумэ Шорэ и къуэ Еристан хьэжым» Къэбэрдей округым и унафэщIым и деж мартым и 2-м
1869 гъэм игъэхьауэ щыта лъэIу тхылъырщ. Абы къыщыгъэлъэгъуащ: «Мухьэмэд бегъымбар лъапIэм и кхъащхьэм щхьэщэ щысщIын щхьэкIэ, Мэчэм зы илъэс хуэдэкIэ сыкIуэну сыхуейт си унагъуэр – щхьэгъусэ Гуащэ – илъэс 30,
си къуэ Щыхьымджэрий – илъэси 8, сипхъухэу Щамхъани – илъэси 6, Зрумхъан – илъэси 5, си къуэш Иришид – илъэс 31-рэ, абы и щхьэгъусэ Даус –
илъэс 25-рэ, ахэм я пхъуж Мелхъани – илъэси 2, я къуэ Адэлджэрий – илъэси 7 зи ныбжьхэр си гъусэу. Абы къыдэкIуэуи, зи щIыхьыр ин, сытогушхуэ сынолъэIуну сэрэ си унагъуэмрэ гъуэгум дызыщыхуеину паспорт къызэфтыну, ахъшэу дыжьын тумэни абы папщIэ ныщIызогъу.
Мы си лъэIу тхыгъэм Къармэхьэблэ дэс сэ, урысыбзэкIэ сызэрымытхэфым къыхэкIыу, Iэ хьэрыпыбзэкIэ щIызодзыж».
Мы Iуэхум теухуауэ нэгъуэщI зы тхыгъи щыIэщ. Ауэ нэхъ зытегъэщIауэ щытыр Нэгумэхэ Тыркум кIуауэ зэрыщытарщ. Абы тIэкIуи зэхъуэкIауэ къыщребжэкI Тыркум кIуахэу Нэгумэм и унагъуэм хыхьэхэм я цIэхэр: «Къармэ жылагъуэм щыщ Нэгумэ Ридуон хьэжыр – илъэс 35-рэ, и щхьэгъусэ Куэшей –
илъэс 30, и къуэхэу Щамджэрий – илъэси 7, ипхъухэу Щамхъан – илъэси 6, Мадинэхъан – илъэси 5, и къуэш Рэшид – илъэс 33-рэ, и щхьэгъусэ Даус –
илъэс 32-рэ, къуэхэу Адэлджэрий – илъэс 7, Шамхьун – илъэси 5, къуэшхэу Пщымахуэ – илъэс 20, Хъыжьэ – илъэс 17 хъухэр щIыгъуу». Мы ищхьэкIэ къыщытхьа тхыгъитIми хэтщ Пщымахуэ (Хъыжьэ) цIэхэр зэм я къуэ, зэми я къуэш хуэдэу. ЖыпIэ хъунущ ахэр тIуми щымыщыххауэ, атIэ я лIыщIэу щытауэ, я зиусхьэнхэм ящIыгъуу Тыркум икIынхэу хуеяуэ ар- 328
къудейуэ. Я къуэшхэу, я къуэхэу щIыжаIэр округым и администрацэм ахэр ямыутIыпщынкIэ шынэти аращ.
Нэгумэ зэшхэр – Ериванрэ Ерашидрэ – я унагъуэри ящIыгъуу Тыркум Iэпхъуэжащ 1869 гъэм июлым и 18-м. Шорэ и щхьэгъусэу щыта Сэлимэт фызабэр, абыхэм ящIыгъуу псэуар, и закъуэу къыщынэм, Псыхъурей Iэпхъуэжауэ щытащ и малъхъэ Алмэ Щолэхъу деж.
Зи гугъу тщIы тхыгъэхэм къыщыхьа цIэхэм зы яхэтщ адрейхэми хуэмыдэу гу нэхъ лъытапхъэу – Шамхьун, зэрыхуэбгъэфэщэнумкIэ, 1869 гъэм зи ныбжьыр илъэс 3 ирикъуауэ щытын хуейр. Хэт абы и адэр? Нобэр къыздэсым ар тэмэму убзыхуа хъуакъым. Ар Рашид и къуэу хуагъэфащэу къекIуэкIыу аркъудейщ. Абы и цIэм ухуозэ Ашэбей къуажэдэсхэу 1886 гъэм ятхахэм хэту. Абы къыщыгъэлъэгъуащ: «Нэгумэ Шорэ и къуэ Ерустам, абы и къуэшым и къуэ Шамхьун». А зэманым абы и ныбжьыр ирикъуат илъэс 19 (и теплъэм тещIыхьауэ ирата илъэс бжыгъэр арат). Ар Шамхьун и ныбжьыр Ериван и лъэIум къызэрыхэщым тэмэму хуокIуэ.
Дэ нобэ шэч къытедмыхьэжу жытIэфынущ Тыркум къикIыжа Нэгумэ Ерустам и къуэшым и къуэ Шамхьуныр Нэгумэ зэшхэм я нэхъыщIэ Рашид (Ерашид) зэрикъуэр, и щIэблэр иджыпсту Къэбэрдей-Балъкъэрым зэрыщыпсэур.
Тыркум абы щыгъуэ икIыжауэ щыта адрейхэм ятеухуауэ зыри тщIэркъым. Сэфарбий. 1994 гъэ, етхуанэ къыдэкIыгъуэ. ЗекIуэм пыщIа хабзэхэр Адыгэхэм я гъащIэм зекIуэм мыхьэнэуэ щиIар къэлъытэгъуейщ.
ЗекIуэм пыщIа Iуэхугъуэ псори зэхэплъхьэмэ, зы щIэныгъэ псо мэхъу. «Зауэм, зекIуэмрэ я хабзэмрэ, лIыхъужьыгъэм и щапхъэм адыгэхэм хуэдэу зезыгъэужьа абыхэм я гъунэгъу лъэпкъхэм яхэткъым, – апхуэдэу къелъытэ КIашэ А. – Шууей нэсу, нэгъуэщIу жыпIэмэ, лIыхъужьу щытыныр адыгэ щхьэхуитым гъащIэмрэ ажалымрэ хэдэным хуегъадэ. ИкIи абы гурыIуэгъуэ ещI, цIыхубзхэмрэ зи щхьэ хуимыт цIыхухэмрэ хэгъэкIауэ, адыгэхэм зекIуэлI хъуну хуэмея зэрахэмытар». Тхыдэ къызыхэщ адыгэ уэрэдыжьхэм яIэтыр, ягъэпсыр зи хэку зыхъумэж зауэлIхэм я закъуэкъым, атIэ гъунэгъу къуажэхэм теуэхэри лIыхъужьыцIэ зэрахьэу хэтщ. Нало Заур гу зэрылъитащи, «лIыгъэ, хахуагъэ и лъэныкъуэкIэ бийм пэщIэтынри а зэманым щызэхуэдащ…»
Шууей IэкIуэлъакIуэу цIэрыIуэ хъуар пщIэ зыхуащI, хабзэ хэIэтыкIа зыкIэлъызэрахьэ лIыхъужьт. Лъэпкъ зэхуэс хъуамэ, абы и псалъэм мыхьэнэшхуэ иратырт, батырыбжьэ къыхуагъэфащэрт.
Сталь К. 1990 гъэм Тифлис къалэ къыщыдигъэкIа «Этнографический очерк черкесского народа» тхылъым итщ: «Шым шэсырейуэ щымыта лIым 329 пщIэ лъэпкъ хуащIыркъым, щIалэгъуалэм ар ауан щIыпIэу яIэщ, цIыхубзхэм Iумпэм ящI. Адыгэ цIыхубзым лIыгъэмрэ цIэрыIуагъэмрэ яфIэфIщ: щIалагъэр, дахагъэр, мылъкур зыуи къилъытэркъым абы, и псэлъыхъум хахуагъэкIэ и цIэр имыгъэIуамэ».
КIашэ А. зэритхамкIэ, куэдрэ къэхъурт «цIыхубзым и щытхъу псалъэм лIыр хахуагъэ къыщыгъэлъэгъуапхъэ Iуэхугъуэхэм зэрытригъэгушхуэр, сыт щхьэкIэ жыпIэмэ, шэрджэс цIыхубзым шууей IэкIуэлъакIуэм, зекIуэлI нэсым пищI щыIэтэкъым». Абы щыхьэт тохъуэ адыгэхэм я хъыбарыжь, IуэрыIуэтэж куэд.
Псалъэм папщIэ, апхуэдэщ Къэрэшей-Шэрджэсым щыIэ Беслъэней къуажэм щыщ ПIатIэ А. жиIэжар, МафIэдз Сэрэбий и тхылъым къыщихьа хъыбарыр.
Абы зэрыжиIэмкIэ, Къанокъуэхэ я пщы щIалэщIэ, акъылыфIэ икIи хьэл зэтет зиIэр, ауэ зауэ-банэм, зекIуэм хыхьэн зыфIэмыфIыр, зэуэзэпсэу дунейм ехыжащ. А хъыбарыр щхьэжэ зыщыхъуа щIалэм и ныбжьэгъухэр, гуащэм къыщыхуэгузавэм, къеупщIащ: дауэ хъуа Iуэхур, зиуIэжа е зыгуэрым къиукIа уи щхьэгъусэр? ЛIыгъэкIэ цIэрэ щхьэрэ зэзымыгъэгъуэта лIым и псэукIэм зэи арэзы темыхъуэ гуащэм жэуап къитыжащ: «Хэт къиукIынт ар? Куэбжэпэм щыфIэкIа къэхъуакъым. УIэгъэ лъэпкъи зэи телъакъым. И фэм фэнд къыхэпщIыкIамэ, мэкъуауэхэм псы щIыIэ ярихуэпхь хъунут».
Нэчыхь ирагъэтха, унагъуэ хъуа нэужь Хъан-Джэрий зытепсэлъыхьа хабзэр къызытехуэ псоми ягъэзащIэт: «пщым, уэркъым къыхэкIар фыз къишэу махуитI-щы зэрыдэкIыу… гъуэгу жыжьэ теувэрт, лIыпIэ зэриувар хахуагъэкIэ, бэшэчыныгъэкIэ къигъэлъагъуэ щIыкIэу».
ЗекIуэм и хабзэр жыжьэ дыдэу къыщожьэ. Илъэс минитIым щIигъу зи ныбжь «Нарт хъыбарыжьхэм» адыгэхэр къызытехъукIа нарт цIэрыIуэхэр егъэлеяуэ хахуэу, къикIуэт зымыщIэ лъэпкъыу щыгъэпсащ. Нарт хъыбархэм я сюжет куэдым лъабжьэ хуэхъуар гъунэгъу лъэпкъхэм зэрезауэр, зэрытеуэр, абы былымрэ шырэ кърахуу, мылъку къытрахыу зэрыщытарщ. Щхьэусыгъуэ пыухыкIа гуэри имыIэу, нартхэр гъуэгу куэдрэ тоувэ – я лIыгъэмрэ я зэфIэкIымрэ къыщагъэлъэгъуэн щIыпIэ лъыхъуэхэу. Адыгэ хъыбарыжьхэм зэрыхэтымкIэ, шым тес защIэу я гъащIэр ягъакIуэри, лIыхъужь цIэрыIуэхэр уанэгум инауэ къонэ. Адыгэ уэрэдыжьхэм зэрыхэтымкIэ, апхуэдэхэм
«зекIуэлI» хужаIэ, абы нэмыщIкIэ «уанэгулIкIэ», «шыплIэрыхькIэ» йоджэ.
«ЗекIуэ» псалъэм зауэм пыщIа ежьэныгъэ къокI, армырамэ ар зытеухуар дыгъуэн-хъунщIэнырщ. «Зыгуэрым теуэныр, хъунщIэныр адыгэм къызэрилъытэр хахуагъэущ, щIалэгъуэм, къарум и щыхьэтущ, – етх Хъан-Джэрий, –
ауэ уи благъэ е уи гъунэгъу уедыгъуэжыныр а лъэпкъым дежкIэ емыкIушхуэ зыпылъщ. Апхуэдэ къызыIэщIэщIар нэхъапэм хэкум ирахуу е и IитIыр пхауэ псым хадзэрэ ирагъэтхьэлэу щытащ…»
ЗэгурыIуэныгъэкIэ зэмыпха, къыгуэмыт гъунэгъу лъэпкъым и щIым теуэныр хабзэншагъэу къэлъытэн дэнэ къэна, яфIэзахуэт.
Хэкум нэхъ пэIэщIэху ежьахэм я пщIэр нэхъ инт. Аращ щIыпIэ жыжьэхэм я лъэ щIынахусу щытари. Абы щыхьэт тохъуэ хъыбарыжьхэри, тхыдэри.
Зауэ IуэхукIэ ежьамэ, адыгэм къалэн зыхуигъэувыжыртэкъым щIы къизэууэ ар иубыдыну. ЗекIуэ ежьам сыт щыгъуи и хэку къигъэзэж и хабзэт. Къызэрытынур тхьэмахуитI-щыми е илъэс зытIуми – зэлъытар здэкIуэм и жыжьагъырат.
Къэшэж ТI. итхыгъа хъыбарыжьым къызэриIуатэмкIэ, ику ит лIэщIыгъуэхэм я щIэдзапIэм къриубыдэ зэманым уэркъхэм, лIакъуэлIэшхэм «чэзууэрэ ежьэн хуейуэ къатехуэрт. Илъэс плIырыплIкIэ къэта нэужь хэхъуэншэу къагъэзэж хъунутэкъым – ар напэтехт». ЗекIуэм хэт цIыху бжыгъэр зэхуэдэтэкъым – щэ бжыгъи мин бжыгъи хъункIэ хъунут. Шу закъуи щыIэт. Адыгэ IуэрыIуатэм ихъумащ шу закъуэу 330
къэзыкIухь лIыхъужьхэм я цIэхэр: Андемыркъан, Борэ, Хьэтх и къуэ Мыхьэмэт, Дохъушыкъуэ Бгъунщокъуэ.
Уэркъхэм къащхьэщыкIыу, пщыхэм я закъуэу къакIухьыну къезэгъыртэкъым. Гъусэ нэхъыбэ яIэхукIэ я пщIэр нэхъ инт.
МэкъумэшыщIэ къызэрыгуэкIхэри, уеблэмэ, щхьэхуимытхэри зекIуэм щыхэт къэхъурт. АбыкIэ цIэрэ щхьэрэ щызрагъэгъуэт щыIэт.
Сыт хуэдэ ежьэныгъэми адыгэр зэреджэр зекIуэт, ауэ щыхъукIэ, а ежьэныгъэхэм щхьэусыгъуэ зэмылIэужьыгъуэхэр яIэт. Псалъэм папщIэ, зекIуэр зауэм и хьэтыркIэ куэдрэ къызэрагъэпэщырт. Апхуэдэу 15-нэ лIэщIыгъуэм Инал цIэрыIуэр – къэбэрдей пщыхэр къызытепщIыкIыжар, Абхъазым зекIуэ кIуауэ щытащ. И щыкъу адэм дэIэпыкъукIэрэ, мегрелхэм япщ Дадиани Мамие и дзэхэр зэтриукIащ.
ЗэрыпхъуакIуэхэм, бийм зэрапэщIэувэ, зауэ зэрырагъэкIуэкI Iэмалу къэплъытэ хъунущ зекIуэр. Къалэн гуэр зыхуагъэувыжа е тхьэрыIуэ ятами –
абы къыхэкIынкIэ хъунут ежьэныр.
Дэ тфIэгъэщIэгъуэн зекIуэр куэд щIауэ къежьа хабзэжь «зауэ демократием» и лъэхъэнэм лъабжьэ зэзыгъэгъуэту феодалхэм я зэманым зызыхъуэжауэ къекIуэкIырщ.
А хабзэр зыхуэдэр нэгъэсауэ итхыжащ Хъан-Джэрий: «ЗекIуэ ежьэгъуэу адыгэм зэман хэха яIэщ. гъатхэмрэ бжьыхьэмрэ. Абдежым уэркъ щIалэ гупхэр зэхуашэсри, пщыхэм щIыпIэ зэгъуэкI къыхах, пщыIэ ящIри щIотIысхьэ. ИтIанэ щхьэж хузэфIэкIымрэ къытехуэмрэ илэжьыну иужь йохьэ. ЩIалэгъуалэм щыщ къуажэхэм кIуэурэ яукIыу яшхыну мэл, Iэщ къаху. къэбдыгъуну яфIэемыкIу шхыныгъуэхэр, ху, кхъуей, шэ хуэдэхэр, гъунэжу жылэхэм кърах. Шууей нэхъыфIхэр абы къриубыдэу щIыпIэ жыжьэхэм макIуэ, шыбз гуартэхэр къаху, цIыху гъэру яубыд, къаIэрыхьар я Iыхьэу жэщи махуи ефэ-ешхэу, къежьэу зэхэс я ныбжьэгъухэм деж къокIуэж. Апхуэдэу бжьыхьэр ягъакIуэ, щIымахуэр къэсыху, гъатхэр ирах, гъэмахуэр хуабэ дыдэ хъуху.»
Апхуэдэ зэхуэсхэр, ежьэныгъэхэр, Белл Дж. къызэригъэлъагъуэмкIэ, бзыщIауэ, щэхуу екIуэкIырт икIи тепщэу щытхэрат ар къызэзыгъэпэщыну, абы хэтыну хуитыр.
Потоцкий Я. и «Путешествие в Астраханские и Кавказские степи» тхылъым мыпхуэдэу итщ: «.а псор екIуэкIыху пщыхэм къахуэпэж уэркъхэр ящIыгъущ. Ауэ пщыIэм къекIуэлIэну хуиткъым я унагъуэм щыщ гуэри, ар я къуэш дыдэуи ирехъу. Псоми къыпхуэмыцIыхун хуэдэу захуапэ, адыгэбзэкIи псэлъэххэкъым –
зэрызэгурыIуэр езыхэм фIэкI нэгъуэщIхэм къагурымыIуэ щакIуэбзэщ.
ТхьэмахуихкIэ йокIуэкI а зэрызехьэр. Абы къриубыдэу нэкIуIупхъуэхэр яIулъу гуп цIыкIухэр жылагъуэхэм щодыгъуэ. Iуэхур зыIутыр ящIэри, псори мэсакъ, ауэ уIэгъэ е укIыгъэ хъуа къахэмыкIыу зэфIэкIыркъым…
Зыгуэрхэм зэратеуэ, заредыгъуэм нэмыщI, пщыхэмрэ уэркъхэмрэ щакIуэрт, ефэ-ешхэу зэхэст, зауэм зыхуагъасэрт. ЗекIуэм и зэманыр икIырти, къаIэрыхьар зекIуэлIхэм зэхуагуэшыжырти щхьэж и унэ екIуэлIэжырт.
ЗекIуэ щыIахэм жылэм дэсхэр къехъуэхъурт. Модрейхэм, хабзэм тету, псоми тыгъэ гуэр лъигъэсырт, Iэщыр, нэгъуэщI мылъкур лIыжь-фызыжьхэм хуагуэшырт, я ныбжьэгъу-жэрэгъухэри Iыхьэншэ ящIыртэкъым». ИщхьэкIэ къэгъэлъэгъуа Iуэхугъуэм шу пщыIэкIэ йоджэ. Ар къыгуэхыпIэ имыIэу зекIуэм пыщIащ. ЦIыхухъухэм я зэгурыIуэкIэ къызэгъэпэща, абыхэм я зэпыщIэныгъэр къэзыгъэлъагъуэ зэхуэс-зэхыхьэм хуэдэ нэгъуэщI лъэпкъхэми яIащ нэхъапэм. Мы зи гугъу тщIым абыхэм я нэщэнэ нэхъыщхьэхэр пкъырылъщ.
Япэрауэ, ар зэман пыухыкIам ирихьэлIэу, итIанэ щIэчэ имыIэу къызэрызэрагъэпэщырщ. 331 ЗекIуэм и хабзэ пыухыкIарщ абы и зэманри зэлъытар: гъатхэм (апрельиюнь) – удзыр къэкIыхукIэ, бжьыхьэм (сентябрь-ноябрь) – щIыр зэщIэщтхьэхукIэ. Ноябрь нэужьым зэхэзекIуэ Iуэхур зэпагъэурт – губгъуэ нэщIхэм, гъуэгу цIыхуншэхэм жьапщэмрэ щIыIэмрэ тепщэ щыхъурт. Адрей лъэпкъхэм я зэхуэсхэри я псэукIэм, я лэжьыгъэм епхауэ щытт. Апхуэдэу, щIым телэжьыхь таджикхэм ялIхэм зэхуэсу щыщIадзэр гъавэр Iуахыжа нэужьт. ИтIанэ щIымахуэ псом, гъатхэр къэсу вэн-сэным щIадзэху зэхэкIыртэкъым.
ЗэрыжытIащи, шу пщыIэм хэтыну къызылъысыр пщымрэ абы и блыгущIэт уэркъхэмрэт. Адыгэхэм я псэукIэм щыгъуазэ урыс офицер Торнау Ф. щыхьэт зэрытехъуамкIэ, зекIуэлIхэм я къэувыIэпIэм гъунэгъуу убгъэдыхьэну ухуиттэкъым, абыхэм уащIэупщIэуи къыпхуадэнутэкъым. НэгъуэщI лъэпкъхэми, къапщтэмэ, индоевропейхэм, я зауэлIхэм къызэрагъэпэщ гупхэм хабзэу яхэлъащ, зыри зыщымыгъуазэ дамыгъэхэр зэрахьэу, Iуэху щэхухэр зэдалэжьу щытащ.
ЗекIуэлIхэм бзэ щэху зэраIэу щытам и гугъу тщIащ – лIы гупхэм я зы нэщэнэщ ари. Тхыгъэхэм, хъыбархэм апхуэдэ бзищ къыхощ: «щакIуэбзэ», «фаршыбзэ», «зиковшир». Языныкъуэ щIэныгъэлIхэм, псалъэм папщIэ, Думэн Хь. къызэрилъытэмкIэ, щакIуэбзэр къагъэсэбэпу щытащ щакIуэхэми, зекIуэлIхэми.
Бгъэжьнокъуэ Б. зэрыхуигъэфащэмкIэ, «зекIуэлIхэр пасэрей щакIуэбзэм ирипсалъэрт, абы халъхьэжIауэрэ езыхэм къазэрыхуэсэбэпын ящIауэ. ИтIанэ, зекIуэлIхэм ялэжь псоми къыдэкIуэу, щакIуэхэрт. ГъэщIэгъуэнращ, мэкъумэшыщIэхэр зекIуэм «щакIуэкIэ» фIэкI еджэу хуадэртэкъым. ЗекIуэм зэуэн, дыгъуэн Iуэхур зэрыпыщIар наIуэти». Къэгъэлъэгъуапхъэщ, щакIуэбзэр къагурыIуэми, ирипсэлъэну мэкъумэшыщIэхэр хуит зэрамыщIыр.
Гъатхэмрэ бжьыхьэмрэ шу пщыIэ къыщызэрагъэпэщ зэманыр адыгэ
щIалэгъуалэр гъэсэным теухуауэ уасэ зимыIэт. Зауэм, Iэщэ къэгъэсэбэпыным и закъуэкъым ахэр зыхуагъэхьэзырыр, зыхурагъасэр, атIэ нэхъыжьхэм я зэфIэкIыр къэзыщтэ щIалэщIэхэр гугъуехьым есэрт, бэшэч, хахуагъэ яхэлъ хъурт, щIыпIэр фIыуэ къацIыхурт, н.къ. Ефэ-ешхэ зэхаубламэ, щIэблэр уэрэдыжьхэм, хъыбарыжьхэм щIэдэIурт, лъэпкъ хабзэхэм щыгъуазэ зыхуащIырт, жьакIуэ хъуным зыхуагъасэрт.
Шу пщыIэ къыщIызэрагъэпэщым и щхьэусыгъуэ нэхъыщхьэу жыпIэ хъунут щIым телэжьыхь пщылIхэр зэрыхъумэн хуейр. ЗекIуэм и зэманым къриубыдэу пщымрэ я гъусэхэмрэ нэгъуэщI жылэхэм зэрытеуэм и мызакъуэу, езым и цIыху, и Iэщ, шыхэр иримыгъэдыгъун папщIэ захъумэжырт.
Шу пщыIэм зекIуэлIхэр текIырт, къадыгъуар, къазэуар кърахьэлIэрт. Арат абы гъунэгъу зыхуэпщIынуи, щекIуэкIым и хъыбар ущIэупщIэнуи щIамыдэр.
ЗекIуэм ехьэлIа нэгъуэщI Iуэхугъуэхэри щыIэщ: адыгэм ЗекIуэтхьэ яIэу щытащ. КъызэралъытэмкIи, ар дыдэрат зекIуэлIым къыдэIэпыкъуфынур, къыхуэсакъынур.
ЗекIуэ щежьэр махуэ хэхат: мэремыр, тхьэмахуэр махуэфIу ябжырт. Гъубжымрэ бэрэжьеймрэ насып къыдэмыкIуэну къалъытэрт. Шухэр дэкIа нэужь ахэр псым зэпрымыкIауэ унэм пхъэнкIий ипх мыхъуну жаIэрт. Ядэртэкъым къэтхэм я цIэ жыпIэу. УакIэлъыплъыну фIытэкъым. ЗекIуэ ежьам и анэм е и щхьэгъусэм кIэлъыгъэхуабэ ищIыну къытехуэрт. Мэл е джэд яукIырти ежьам и Iыхьлы дыдэхэр къраджэрт. ИрамыгъэфыгъуэнIа щхьэкIэ, хамэхэм щабзыщIырт унагъуэм ящыщ къыщIэтыр. ЗекIуэ ежьэхэм щхьэкIэ нэхъыжьхэм хъуэхъу жаIэрт, нэхъыбэу ар Тхьэм хуэгъэзат. Ислъам диныр къащтэху – Тхьэшхуэм, иужькIэ – Алыхьым. 332
Я Алыхь!
Ди щIалэ жанхэр
Насыпым хуэшэсхэу,
ГуфIэгъуэм хуепсыххэу,
Шуупэ хуэпхъэхэу,
ЗыхущIэкъу псори къайхъулIэу,
ЛIэныгъэм къыпимыгуэхэу.
ЗыхуаунэтIым я Iыхьэ къыпахыу,
ЯлI къыщанэу къыщIэмыпхъуэжу,
Пхъэрыр къыщысым трагъэувыIэу
УIэгъэ къыщащIым яхуэмыубыду,
Удын ядзыр гущхьэм лъысу,
КъакIэлъыс псори ирагъэпсыхыу, ХуарапцIэ нэсхэр я Iэдэжу,
ФIыгъуэкIэ къытхуэхьыжхэ!
Шыуэ фызытесыр жэрым хуэнахуэу,
НэбдзыпэщIэплъхэу,
Хьэджафэ псыгъуэхэу,
Я нэр зытеплъэр яIэщIэмыкIыу,
Псы икIыгъуэм хуэбжэнбланэпкъыу,
Къумым ихьэмэ, къызэфIэмылIэу,
ЛIыуэ ятесхэр къытхуагъэгушхуэу,
Шхуэуэ япщIыхэлъхэр ямыгъэхуадэу,
Я лъэр быдэрэ мылъэпэрапэу,
Я Алыхь, гъуэгуанэ дахэ кърахьэлIауэ
КъегъэкIуэлIэжхэ!
Ежьэхэм «уанэ махуэ тувылъхьэ» жраIэрти, шым теухуа хъуэхъуи кIэлъыжаIэжырт:
ЗекIуэ къикIыжахэм къуентхъ къащIам и Iыхьэ нэхъыфIыр ЗекIуэтхьэм иратырт – жыг хэхахэм хуфIадзэрт. ЗекIуэлI Тебу де Марьини зэритхыжамкIэ, хы ФIыцIэм и Iуфэ щыпсэу адыгэхэм а хабзэр 19-нэ лIэщIыгъуэм и япэ Iыхьэ пщIондэ яIащ.
Зауэ щхьэусыгъуэкIэ зекIуэ ежьэн унафэр лъэпкъ псом къыщыбгъэдэкIи, гуп щхьэхуэм е зы цIыхум къыщыхилъхьи щыIэт. ЗекIуэр лъэпкъым къызэригъэпэщмэ, дзэм шу пашэ хухахырт, ежьэн гукъыдэжыр цIыху щхьэхуэм ищIамэ, ар езыр зекIуэми дзэми я унафэщIт. НэхъапэкIэ зауэлI хахуэу, шууей Iэзэу зыкъэзыгъэлъэгъуарат дзэпщ ящIыр. Ар псоми щапхъэ яхуэхъун хуэдэу, пкъыфIэу, узыншэу, къарууфIэу, щIыIэри, хуабэри, мэжэщIалIагъэри, гугъуехьри и фэм дигъэхуэфу щытын хуейт. Абы къыщынэмыщIауэ, дзэпщым иришэжьа гупым гъуазэ яхуэхъуфыныр, гъуэгур, щIыпIэр фIыуэ ицIыхуу, вагъуэхэр, нэгъуэщI нэщэнэхэр къигъэсэбэпкIэрэ, щIыпIэ мыцIыхухэми тыншу къикIыжыфыныр и къалэнт.
«Нэхъапэм, Псыжьрэ Тэнрэ я зэхуаку дэлъ щIым и нэхъыбэм зыри щытемысам, шууей хахуэм Тэн и Iуфэ къэтIыс нэгъуейхэм, нэгъуэщI лъэпкъ Iэпхъуэшапхъуэхэм я шы гуартэхэр къахурт, – етх Хъан-Джэрий. – ЩIыпIэ хамэхэр фIыуэ зэрацIыхум, абыхэм тыншу зэрихьэ-къызэрикIыжыфым щхьэкIэ якIэрымылъ кIэралъхьэу, гъуазэхэр жинхэм япыщIауэ къыщалъытэ щыIэт. Ауэ щыхъукIэ, гъуазэхэм щIыпIэгъэлъагъуэу къагъэсэбэпыр дыгъэр, мазэр, вагъуэхэрат. Гупым здаунэтIын хуей лъэныкъуэр шу пашэм кърищIэрт жьыр нэхъыбэрэ къыздепщэмкIэ, нэгъуэщI нэщэнэхэмкIэ». 333 Мазэгъуэ жэщхэм уафэм кърипхъа вагъуэхэм къыхалъагъукIырт Шыхулъагъуэ, Вагъуэзэшибл вагъуэбэхэр, Нэхущвагъуэр – гъуэгур ахэмкIэ
къагъуэтыжырт, Дейжыг вагъуэмкIэ (созвездие Лиры) сыхьэт бжыгъэр къращIэрт. Кавказым илъэс зыбжанэкIэ къулыкъу щызыщIа декабрист Якубовичым зэритхыжамкIэ, «гъуазэм и зэфIэкIымрэ жанагъымрэ пхуэмыIуэтэным хуэдизщ. Жэщым я нэхъ кIыфIу уафэм пшэ щытелъми, абы и шу гупыр щыгъуащэр зэзэмызэххэщ. ХъумпIэцIэдж Iуащхьэхэри, жыгхэри, жьыри гъуэгугъэлъагъуэу къегъэсэбэп абы. Iуащхьэ цIыкIу гуэр деж къыщоувыIэ, и гуфIакIэм дилъхьэурэ игъэхуэба и Iэр абы и лъэныкъуиплIым кIэрилъхьэурэ, ищхъэрэ лъэныкъуэр дэнэкIэми щыуагъэншэу къыхуощIэ». Апхуэдэ гъуазэ Iэзэу щытащ адыгэ уэрэдыжь зыбжанэ зыхуауса Ажджэрий Кушыкупщыр, тхыдэм лIыхъужьу къыхэнар, Урыс-Кавказ зауэм и зэманым ехьэлIауэ щыIэ урыс тхыгъэхэм зи цIэ мызэ-мытIэу къыхэщыр. Адыгэ уэрэдыжьхэм фIыуэ хэзыщIыкI КъардэнгъущI Зырамыку а лIыхъужьым теухуауэ мыпхуэдэу етх: «Нэхъыжьхэм зэрыжаIамкIэ, Ажджэрий и къуэ Кушыку зекIуэ ежьэрей шууей цIэрыIуэу щытащ. Абы нэхъ Iэзэу вагъуэхэр, нэгъуэщI нэщэнэхэр къигъэсэбэпкIэрэ, щIыпIэ мыцIыхухэм кIуэуэ къэкIуэжыф, гъуэгур тыншу къэзыгъуэтыф щыIакъым. ЗекIуэ ежьауэ жэщым губгъуэм здитым ар къэувыIэрт, дыд къызыкъуихти, и гъусэхэм ар яригъэлъагъуурэ, «дыкъыщыкIуэжкIэ мыр къэтщтэжынщ», – жиIэрти, шым къемыпсыхыу ар щIым хитIэрт. КъыщагъэзэжкIи а щIыпIэ дыдэр щыуагъэншэу къигъуэтыжырти, «мис мыпхуэдэу къыфхуэгъуэтыжын хуейщ гъуэгур», – жиIэурэ, дыдыр щIым къыхичыжт. Мис апхуэдэу лIы губзыгъэ, шууей Iэзэ, щIыпIэр фIыуэ зыцIыхут шу пашэ, дзэпщ ящIыр.
ЗекIуэ ежьэнумэ, абы шу джакIуэхэр зэбгригъэкIырт, гъуэгу къыдытеувэну хуейхэм щызэхуэсыну зэманымрэ щIыпIэмкIэ хъыбар яригъащIэу. Ауэ псори зэхуэсу зрачыным нэсыху щIежьэм и щхьэусыгъуэр пыухыкIауэ, шу пашэм къыщынэмыщIа, зыми ищIэртэкъыми аращ. «Шу джакIуэ зыкIэлъагъакIуэ» жыхуиIэ псэлъафэр аращ адыгэ IуэрыIуатэм къыщIыхихари. ЗауэлI хахуэу, шууей Iэзэу ятеIуарт шу джакIуэ зыхуагъэкIуэнур. Хъан-Джэрий зэритхыжамкIэ, зи лIыгъэкIэ, хахуагъэкIэ яцIыхум дежкIэ зекIуэ къыдежьэн гуп зэхуэпшэсыным гугъуехь лъэпкъ пыщIатэкъым. Сыту жыпIэмэ, апхуэдэлIым джакIуэ зэбгригъэкIамэ, жылэм зауэлI нэсу дэсыр къызэхуэсынут.
Хъан-Джэрий етх мыпхуэдэу: «ЗекIуэ псалъэр зэхебгъэхамэ, нэхъыбэ яжепIэну хуейкъым, здэкIуэнуми, щIэкIуэнуми щIэупщIэркъым, асыхьэту зрачын хьэзырщ. Мыбдежым IуэхугъуитIщ мыхьэнэр зэлъытар: уэркъхэм, лIакъуэлIэшхэм цIэрэ щхьэрэ яIэу загъэIуну зэрыхуеймрэ, зекIуэм хъер, мылъку къыхэзыхыну щыгугъхэри куэду зэрыщыIэмрэщ».
Урысыдзэм и офицеру Кавказым къулыкъу щызыщIа Бларамберг И. щыхьэт зэрытехъуэмкIэ, «мэкъумэшыщIэхэм ящыщ зекIуэ къыщыздащтэ куэдрэ къэхъуртэкъым. Къыздащтэми, щIыздрашажьэр зауэлIхэм я бжыгъэр нэхъыбэ ящIын щхьэкIэщ. ИкIи уэркъ-лIакъуэлIэшхэм хуэдэу мэкъумэшыщIэм зауэлI нэс къыхэкIыркъым, абы IэщэфIи иIэкъым».
ЗекIуэм хэтынухэм я бжыгъэр цIыху минищым щынэси щыIэт, ауэ нэхъыфIыр гуп мыин дыдэ зэхуэпшэсмэти, цIыхуипщIым щегъэжьауэ щэм нэс щызэгухьэр нэхъыбэт. Уэркъым езым и зауэлI гуп къыхишэрт Iуэхум. ИкIи абы и лъэпкъ дамыгъэр (сэнджакъ) тету нып зэрихьэрт, жыжьэу укъаплъэмэ, зауэм хэтыр кърипщIэу. Ехъутэныдж Хьэсэн зэритхымкIэ, апхуэдэ ныпыр зыIыгъыну зи къалэным сэнджакъ щIэтт зэреджэр. Абы нэмыщIкIэ, адыгэхэм зэрахьэрт зауэлI гупыр зыщыщ лIакъуэр зыгъэнаIуэ бэракъхэри. Уэркъхэм я бэракъзехьэр езыхэм ящыщт. ИкIи абы и къалэныр и щIэблэм къыхуэнэрт.
Бгъэжьнокъуэ Барэсбий и къэхутэныгъэ лэжьыгъэхэм бжьэдыгъухэм яIа бэракъзехьэхэм я унэцIэ къыщыхьащ. Бжьэдыгъухэр къуэпситI хъурт: чэрчэ- 334
нейрэ хьэмыщейрэ, япэрейхэм я бэракъзехьэр хьэкъуий уэркъхэм ящыщт, адрейхэм ейр лъэпцIэрыщэ уэркъ лъэпкъхэм.
ЗекIуэ ежьахэм джэгуакIуэ къыщыздащтэ куэдрэ къэхъурт. Нэгумэ Шорэ зэритхыжымкIэ, зауэм и пэ къихуэу джэгуакIуэм псалъэ иратырт, зауэлIхэр нэхъ игъэгушхуэн папщIэ. Дзэм и пащхьэ къиувэрти, езым иуса уэрэдкIэ е усэкIэ тепсэлъыхьырт нэхъыжьхэм яхэлъа хахуагъэм, зауэлIхэм ар щапхъэу къахуигъэлъагъуэу.
Цеищхъуэт джэгуакIуэм зэрихьэр, зэреджэри цеищхъуэшут. Къамэ къищынэмыщIа, Iэщэ бгъэдэлътэкъым, сыту жыпIэмэ, абы пщIэшхуэ къыхуащIырти, зыри къеIусэну хуиттэкъым. ДжэгуакIуэм уи Iэ къыхуэпIэтыныр емыкIушхуэу къалъытэрт.
Урыс-Кавказ зауэм и зэманым, муслъымэн диным адыгэхэм я деж нэхъри зыщиубгъуа нэужь, молэхэр зекIуэм, зауэм хыхьэ хъуащ. Уэркъым, лIакъуэлIэшым къахэкIар зауэ хуэIухуэщIэ къищынэмыщIа, диным хуэлэжьэну кърагъэзэгъыртэкъыми, абыхэм молэ хъун къахэкIыртэкъым. ЗэуапIэм IуткIэрэ, диным и лэжьакIуэм лъэпкъым и пщIэ къилэжьырт икIи къызыхэкIамкIэ зэрымыцIэрыIуэр абыкIэ игъэзэкIуэж хуэдэу хъурт.
Хы ФIыцIэм и Iуфэ щыпсэуа адыгэхэм илъэсищкIэ яхэса англичанин Белл Джеймс диным и лэжьакIуэхэм ятеухуауэ зыгуэрхэр итхыжыгъащ. Молэ гуэр кърагъэцIыхуат абы, псоми зэрыжаIэмкIэ, зы зауи блимыгъэкIыу хэт гуэрт. «Гугъу зевгъэхьи иужькIэ фытыншыжынщ жызыIэу зи щхьэр а гугъуехьым хэзых тырку молэхэм хуэдэтэкъым мыр. Адыгэ молэхэм, – етх адэкIэ Белл, –
Iэщэ къащтэну адрейхэр къыхураджэу тIысыжкъым, атIэ езыхэм абыкIэ щапхъэ ягъэлъагъуэ».
ЗекIуэ ежьэнухэр щызэгурыIуа зэманым деж зэраухылIа щIыпIэм щызэхуэст. Абдежым гуп-гупу загуэшти, ежьэным зэрыхуэхьэзырыр ягъэунэхут. Гупым я пашэр цIыху къэс и Iэщэ-фащэм, шы-уанэм еплъырт. И гъуэмылэ е нэгъуэщI ирехъу, зыгуэр зыхущыщIэр къыхихужынут. ИкIи апхуэдэу къызыхахужам езым и закъуэтэкъым зи напэ текIауэ къалъытэр, атIэ щIалэр зэкIэлъымыкIуэу къезыгъэжьа лъэпкъри емыкIушхуэ ящIырт.
Гъуэгу щытеувэкIэ адыгэхэм зэи гъуэмылэ куэд здрахьэжьэртэкъым, сыту жыпIэмэ, унэм щисым деж я нэхъ мащIэ дыдэми зрагъэкъуу есахэти. «Зыгуэрым теуэн мурадкIэ адыгэр щежьэкIэ, фэм къыхэщIыкIа хъуржын цIыкIум илъу абы къыздещтэ ху хьэжыгъэ тIэкIурэ мэлыл гъэгъуа IыхьитIщырэ, – жери етх Бларамберг И. – А гъуэмылэр абы хурикъунущ тхьэмахуитI-щыкIэ. Псалъэм папщIэ, урыс сэлэтым апхуэдиз ети, махуищ нэхъыбэ хурикъунукъым».
ЗекIуэ ежьахэм я гъуэмылэр нэхъыбэм зэрыхъур лы гъэгъуарэ къэгъулрэт (фокIэ япща ху хьэлу). Къэгъулым къэуат щIэлът икIи куэдрэ зэкIуэкIыртэкъым. «ГъуэмылэкIэ зэджэр, – етх Хъан-Джэрий, – илъэсипщIкIи нэхъыбэкIи зэмыкIуэкI шхыныгъуэщ. ИкIи ар зи шхыныр гъуэгу тет зэпыту, нэхъ тэмэму жыпIэмэ шым къемыпсыхыу зи гъащIэм и нэхъыбэр езыхьэкIхэрщ. ПсыкIэ зэIихыурэ ар тIэкIу-тIэкIуурэ щишхкIэ, уэркъым е лIакъуэлIэшым къыхэкIам зегъэщIагъуэ апхуэдэ гъуэмылэжь дыдэ зэриIэм щхьэкIэ». Сыт хуэдэ гугъуехьми, уеблэмэ, ажал дыдэми зэрыхуэхьэзырым и щыхьэту зекIуэ ежьахэм хьэдэ джанэкIэ зэджэ джанэ хужь къыздащтэрт.
Iэщэ-фащэм, шы-уанэм, н. къ. еплъа нэужь, шу пашэм гупым хигъэхьэнухэм тхьэ яригъаIуэрт, езым пэжу къыбгъэдэтынхэу, и жыIэ тетынхэу. ТхьэрыIуэ къыщащтэкIэ зауэлI хъуар гъуэрыгъуэурэ я бгъэм пэзанщIэу баш зырыз зыIыгъ зауэлIитIым я зэхуаку дэкIырт. А тIум я зэхуаку дэкIам тхьэрыIуэ къищтауэ арат зэралъытэр икIи асыхьэтым шу пашэм къищIэрт гъуэгу къыдытеувэну шухэм я бжыгъэр (мы Iуэхугъуэм зэреджэр зэпэбашщ). ТхьэрыIуэ къызэращтэу шуудзэм тIууэ зигуэшт. Зыр, шупэхутэкIэ зэджэ уэркъыдзэр, дзэм и Iыхьэ нэхъыфIырати, ипэ иту кIуэнут. Адрейм, зи Iэщэ-фащэ нэхъ мыхьэнэншэхэр зыхэтым шуукIэ къалэкIэ еджэрт, дзэм и ужь итуи кIуэрт. 335 Шуудзэр къыщызэрагъэпэщкIэ зи Iэщэ-фащэр мыхьэнэншэм е зауэлI щIагъуэ мыхъунум и шыфIыр къыIихыу зиш мыщIагъуэ зауэлIыфIым иритыну шу пашэр хуитт.
ПщIэрэ щхьэрэ иIэщ жыхуаIэхэм хуэдэу, хабзэ зэрыхъуати, нэхъ ныбжь зиIэхэм ящыщу гупым шухьэтий хахырт. Гъуэгу теува нэужь, зыр адрейм къыкIэрымыхуу зэрыкIуэнум пылъу, шу пашэм унафэ гуэр ищIамэ, ар ялъигъэIэсрэ зэрагъэзащIэм кIэлъыплъу – арат шухьэтийм и къалэныр. Гъуэгу тетыхукIэ шупэхутэмрэ шуукIэ къалэмрэ зэбгъурыту, ауэ зыр адрейм хэмыхьэу, хэмызэрыхьу кIуэрт. Шуудзэм ипэ иту тIасхъэщIэх ягъакIуэрт, шугъуазэхэри яутIыпщырт. Нэхъыбэм деж бийм зыкърамыгъэщIэн щхьэкIэ жэщырат шуудзэм и гъуэгу щыхигъэщIыр. Ауэ шынагъуэ щымыIэмэ, махуэм гъуэгум тету, жэщым загъэпсэхуу ящIырт. Жэщым зыгуэр якIэрымыхун щхьэкIэ шуудзэр зэрыIыгът, шу пашэр лъэбакъуэ щитI-щищкIэ псом япэ иту, и фочыр узэдауэ иIыгърэ шым и тхьэкIумэм быдэу еплъу кIуэрт, «Жэщым шыр нэхъ сакъщ», – жаIэрти, абы и тхьэкIумитIыр «зэблигъэплъу», къыхэпырхъыкIыу щIидзамэ – уэри усакъын хуейуэ арат. А зы гъуэгум куэдрэ теувэмэ, зекIуэ хэщIапIэкIэ зэджэ къыщыувыIэ щIыпIэхэр хэхауэ яIэ хабзэт. Дзэм зыщигъэпсэхукIэ плъырхэр ягъэувырт, зызыплъыхьу жыг щхьэкIэм фIэсхэм жыгыщхьэрыскIэ еджэрт.
Я хэщIапIэр здэщыIэм зэрыщымыгъуазэIам, зыми къызэримыгъуэтынум зекIуэлIхэм шэч къытрамыхьэмэ, шыхэм уанэр трахт, лъахъэ иралъхьэрти ягъэхъуакIуэрт, мафIэ ящIырти шхын пщтыр гуэр ягъэхьэзырырт. Ауэ мафIэ зэщIагъэст мыхъунумэ, къыздащта гъуэмылэм щыщт яшхыр. Уанэгу щхьэнтэр я щхьэм щIадзырт, уанэщIагъщIэлъым тегъуалъхьэхэрт, щIакIуэр зытрапIэрти загъэпсэхурт. Уэшхым щызыхъумэри а щIакIуэрат, – щIым баш хаIути, ар фIадзэрт. Гъэмахуэ жэщмэ, плъырхэр щамыхъуэжыр нэхъыбэт, ауэ щIымахуэмэ, зы жэщым тIэу е щэ зэрахъуэкIырт. Ахэр зыгъэуври якIэлъыплъри шу пашэрат.
Псы ежэх хуэзамэ, дзэр зэпрыкIын хуейти апхуэдэу фIэкI мыхъунумэ, щэхуу жэщым зэпрысыкIырт. Бларамберг И. абы теухуауи етх: «Ахэр (адыгэхэр – М. А.) зекIуэ щежьэкIэ псым я нэхъ уэрым, куум къигъэувыIэнукъым, сыту жыпIэмэ, яшхэр псым зэпрысыкIыфу ягъэсащи». Псым щызэпрыкIкIэ хуабжьу къагъэсэбэпырт фэндыр. Абы и зы кIапэмкIэ я Iэщэ-фащэр, гъуэмылэр, шэпхъыр ирагъэзагъэрт, быдэу щхьэщапхыкIыжти, адрей кIапэмкIэ ягъэпщырт. ИужькIэ ар шы ныбэгум кIэщIапхэрт. «А псор зэфIэкIа нэужь, – етх зауэм и урыс тхыдэтх Дубровин Н. – я фочхэр узэдарэ Iэ ижьымкIэ яIыгъыу, я пыIэм екIуэкIыу шэр дэлъу ящхьэрыгъыу яшхэм мэшэсри, зэкIэлъхьэужьу, шу пашэр псоми япэ иту псым зэпрыкIын щIадзэ».
ЩIежьа щхьэусыгъуэмрэ зауэлIхэм я бжыгъэмрэ елъытат гупым ищIэну-илэжьынур. НаIуэу бийм ебгъэрыкIуэу езэуэну я къарум къимыкIынумэ, щэхуу теуэрт. ЗыIэрагъэхьэну хуей щIыпIэм е быдапIэм пшапэ зэхэуэгъуэу гъунэгъуу бгъэдыхьэрти уащхъуэдэмыщхъуэу ебгъэрыкIуэрт, жэщ кIыфIым хэту къызэрыIухыжын щхьэкIэ. Бийр къагъапцIэу ягъэщхьэрыуэнумэ куэдрэ ящIэрат: зы щIыпIэ гуэрым деж щатеуэ хуэдэу защIти, къаубыдыну я мурад быдапIэм е жылэм я къару нэхъыщхьэр ядзырт. Теуэныгъэхэм деж шупэхутэм хэт зауэлIхэр бийм йобгъэрыкIуэ, йозауэ, апщIондэхукIэ адрейхэм гъэрхэр къаубыд, шы гуартэхэр, Iэщыр яху. Зауэр щекIуэкIкIэ, – етх Бларамберг И., – уэркъхэм хахуагъэм и щапхъэр ягъэлъагъуэу зэхэуэр щынэхъ гуащIэ щIыпIэмкIэ зрат, я Iуэхур псэзэпылъхьэпIэми, къикIуэт жыхуаIэр ямыщIэу мэзауэ. ИкIи я напэр текIауэ аращ зауэлI гуэр къарурэ зэфIэкIкIэ абдеж къыщытекIуэмэ».
Уэркъ-лIакъуэлIэшхэм къатехуэр зэуэну аращи, – етх Хъан-Джэрий, – я щхьэ хуагъэфэщэнукъым абдежым шы е былым, н.къ. зыIэрагъэхьэным иужь итыну». 336
ЗэуапIэм къызэрыIукIыжынумкIэ зэрощIэхэри къызэрыIуохыж. Гъуэгу къытеувэжакъэ – шупэхутэу щытар дзэм и ужь иту къокIуэри, къылъэщIыхьэрэ къеуэмэ, бийм пэщIоувэ. АпщIондэхукIэ дзэм и нэхъыбэм къаIэрыхьар яхь-яхуу епIэщIэкIыу мэкIуэж. ЛъэпкъыфI къыхэкIар мыпхуэдэм деж зыпылъыр пщIэрэ щIыхьрэ къызэрихьынырщ, армыхъумэ къуентхъыркъым дэзыхьэхыр.
Бийм зэребгъэрыкIуэ, зэрезауэ Iэмал зэмылIэужьыгъуэхэр къагъэсэбэпырт адыгэхэм. Шуудзэр сатыритIу иувыкIыу щызэдилъи, дзэщхьищу, «каре» жыхуаIэм хуэдэу дзэр иувыкIрэ хъума хъун щхьэкIэ шуудзэр я зэхуаку ириубыдэу щащIи щыIэт.
Адыгэ шуудзэр зэуэ зэдилъырти напIэзыпIэм бий бэлэрыгъам теуэрт. Зылъэгъуахэр щыхьэт зэрытехъуэмкIэ, къикIуэтыжым, аргуэру къаруущIэ зэхуахьэсыжым бийм еуэурэ, шупэхутэр сыхьэт зыбжанэкIэ ебгъэрыкIуэфынут. Н. Грабовскэм зауэ гуэрым и гугъу ещIыжри, абы хэта адыгэхэр зэкIэлъыпытурэ сыхьэтихым щIигъукIэ бийм теуащ. КъикIуэтыж хуэдэу защIти, зэзауэр куэдрэ къагъапцIэрт, загъазэрти къыкIэлъыщIэпхъуам хэуэрт е ар щIыпIэ хутыкъуапIэ гуэрым ирашэрти хьэкIэлъыкIэр халъхьэрт. Шу кIапсэкIэ зэджэ Iэмалри куэдрэ къагъэсэбэпырт адыгэхэм. Шууейхэм щIэпхъуэжа нэпцI защIу лъэныкъуэ зырызкIэ задзырт. КъакIэлъыпхъэрахэм сатыру зыщаукъуэдиинум нагъэсырт «ирахужьахэм», зэуэ я гупэ къагъазэрти, къэсам бжыкIэ е сэшхуэкIэ къахэуэурэ, псори шым кърагъэпсыхт.
Къежьэжауэ къыщыкIуэжкIэ зекIуэлIхэр япэу къыщыувыIэр мэзым и щIыпIэ нэхъ дэгу гуэр дежт, псым пэгъунэгъуу. Абдежым мафIэ ящIырт, я нэхъыжь дыдэм Тхьэм фIыщIэ хуищIти, былым къахумэ, абы щыщ яукIырт, уIэгъэ хъуар япхэрт. Гъэр къащIахэр, цIыхухъухэмрэ цIыхубзхэмрэ щхьэхуэщхьэхуэу гуэшауэ, яхъумэрт. Зэрыхабзэти, цIыхубзхэр зыхъумэр псоми пщIэ зыхуащI зауэлI нэхъыжьт.
КъаукIахэм я хьэдэр щIакIуэм кIуэцIашыхьт, зэкIуэцIапхэжырти жыг щIагъым деж увыIэпIэ хуащIырт. Абдеж дыдэм абыхэм я Iэщэр къудамэхэм щыфIадзэрт.
Гупым я пашэм и Iэщэр зыкIэрихыу зауэм хэкIуэдахэм я хьэдэм гъуэрыгъуэурэ щыму бгъэдэсыжыныр хабзэт. Абы и ужь иту зекIуэлI псоми ардыдэрат ящIэр.
Шу пщыIэм е къызыдэкIа жылэм кIий-гуоуэ, фочхэр ягъауэу техьэжыр зи Iуэху къикIауэ къэзыгъэзэжхэрат. ЩIежьар къемыхъулIарэ хэщIыныгъэ яIэмэ, гупыр жэщырат къуажэм щыдыхьэжыр, хьэдэхэр щызэбграшыжыр. Гуауэр зылъэIэса унагъуэм япэ щIыкIэ щхьэкIуэ хуагъакIуэрт – хабзэм тету ящIэрт а Iуэхугъуэри.
Ижь-ижьыж лъандэрэ хабзэу къокIуэкI, зауэ хъуамэ, абы текIуэныгъэ къыщызыхьым фейдэ гуэр къыхихыу: ар мылъку, гъэру къаубыда цIыху, н. къ. ирехъу. Абы и щыхьэту тхыдэм къиIуэтэжыфынур мащIэкъым. Псом хуэмыдэу а хабзэр щынэрылъагъущ феодализмэм и зэманымрэ абы и пэ ита класс зэхэгъэж зимыIа зэхэтыкIэмрэ.
Адыгэхэм зауэкIэ къаIэрыхьа мылъкур феодальнэ зэхущытыкIэхэм пыухыкIауэ къагъэув хабзэхэмрэ лъэпкъым и псэукIэм кIэщIу пыщIа щхьэусыгъуэхэмрэ тету ягуэшыжырт. Илъэс къэс адыгэпщхэмрэ уэркъхэмрэ зекIуэшхуэ къикIыжа нэужь, кърахьэлIар зэрагуэшыжу щыта щIыкIэм Хъан-Джэрий тетхыхьащ.
Абы къызэриIуатэмкIэ, зекIуэм и Iуэхур зэфIэкIа нэужь, къуентхъым (кърахьэлIам) и Iыхьэр, – ар и нэхъыбэм деж гъэр къащIа цIыхухэрат, – хьэпшып лъапIэхэмкIэ къахъуэжырт: щэкI дахэкIэ, дыщэм, дыжьыным къыхэщIыкIа хьэпшыпхэмкIэ. лIэщIыгъуэм феодальнэ зэхущытыкIэхэм ита Шэрджэсыр зэрыта щытыкIэр къэзыIуэтэжа Главани Ксаверио мыпхуэдэу етх: «ЗекIуэм гъэру 337 къыщаубыдахэр ермэлыхэм иращэ. А ермэлыхэр езыхэр, адыгэ бейгуэлхэм якъуэувауэ, а щIыпIэм щIэупщIэ щызиIэ хьэпшып лъапIэхэр къашэри къокIуэ, ахэр зэрагъэкIуэкIын мурадкIэ. ИкIи я Iуэхур хъарзынэу къокI». Главани зи гугъу ищI сондэджэрхэм зекIуэм и зэманри, ар зэфIэкIыу ежьахэр я унэ щекIуэлIэжри ящIэрти, зекIуэлIхэм я къуентхъыр щагуэшыж гъэмахуэпэм е бжьыхьэкIэм зыкърагъэхьэлIэрт.
ЗекIуэ къикIыжхэр шу пщыIэм техьэж хабзэт. ИкIи абыхэм къаIэрыхьаIамэ, нэфI-ней хэмылъу къахуэзыгуэшын зы цIыху, псоми дзыхь нэхъ зыхуащIу хахырт. Хъан-Джэрий зэритхымкIэ, къуентхъыр къезыхьэлIа цIыху бжыгъэм тещIыхьауэ ар ягуэшыжырт. Щрагъажьэр нэхъыжьхэм я дежт. Ныбжь зиIэм, –
ар пщафIэ къудейуи ирехъуи, – ягуэшым япэу хагъадэрти зыхуейр къыхрагъэхырт. Псалъэм къыдэкIуэу къэдгъэлъэгъуэнщи, гупым пщафIэу хэтым зекIуэр екIуэкIыху мэл е Iэщышхуэ яукIыурэ яшхам къытраха фэр иратырт. Мыдрейуэ, я ныбжьым елъыта хэмыту, гупым пашэу яхэт пщым е уэркъым къыхэкIам и Iыхьэр щхьэхуэу хэплъыхьат.
Адыгэхэм хабзэ зэрахуэхъуам тету, я пщыжьым зекIуэм хыхьэн хулъэмыкIми, абы и уэркъхэм кърахьэлIам щыщ IыхьэфI хухахырт. Псальэм папщIэ, Нэгумэ Шорэ зэритхымкIэ, гъэр къащIахэм щыщ е Iэщ, е нэгъуэщI зыгуэр хуагъэфащэрт.
Гъэру къаубыдам «Iэрыубыд»-кIи «кIэс»-кIи (кIэсу къахьа) еджэрт.
Гупым гъуазэу яхэтым IыхьитI лъагъэсырт. ИкIи ар езыр уэркъым къыхэкIа-къыхэмыкIам емылъытауэ. Зы Iыхьэр – псоми хуэдэу зекIуэм зэрыхэтам папщIэ, адрейр – гъуазапщIэ IыхьэкIэ зэджэр арат. Мы псалъэхэр адыгэ уэрэдыжьым щыщщ:.Дзэшхуэр зезышэхэм
Вагъуэшхуэ лыд гущэхэр я гъуази,
Шу гъуазэу диIэхэм
ГъуазапщIэ Iыхьэхэр хухахри.
Къуентхъыр ягуэшыжа нэужь, дзэпщым шууейхэр еутIыпщыжри, езыри и унэ йокIуэлIэж. Жылэм дэсхэр къэкIуэжхэм гуфIэу къапожьэ. Мо зи Iуэху
къикIауэ къэзыгъэзэжхэм я къуажэгъу тхьэмадэхэм, зи ныбжь хэкIуэта
цIыхубзхэм, псом хуэмыдэу фызабэхэмрэ зеиншэхэмрэ, гулъытэншэу къамыгъанэу тыгъэ зэмылIэужьыгъуэхэр хуащI. Iэщ къахуам щыщ е хьэпшып гуэрхэр ират.
Хъыджэбздэсхэр унагъуэ гуэрым щызэхуэсу зекIуэ къикIыжахэм тхьэлъэIу хуащIынри хабзэт. Абдежым Iэщ щаукIырт, Iэнэхэр къагъэувырт, къэкIуэжахэм джэгушхуэ иращIэкIырт. ЩIалэхэм къахьам щыщ джэгум хэт хъыджэбзхэм Iэмал имыIэу иратырт: щэкI кIапэ лъапIэхэр, дыщэм, дыжьыным къыхэщIыкIа хьэпшыпхэр, н. къ.
Адыгэм къызэригъэувымкIэ, зекIуэлI нэсыр хьэлэлу, гущIэгъу хэлъу, тхьэмыщкIэм гулъытэ хуищIу щытын хуейт икIи зекIуэм кърихаIамэ, зи Iуэху хуэмыщIауэ псэухэм яхуэгуэшыныр и къалэнт. Абы езым мылъку зэхуэхьэсын жыхуэпIэр ищIэххэртэкъым, унэм тыншу исыну къытехуэртэкъым. А псор къыщежьэр хабзэрати, зыр адрейм дэIэпыкъуныр, гулъытэ хуищIыныр абы и лъабжьэт.
Италием щыщ зыплъыхьакIуэ Интерианэ Дж. мыпхуэдэу итхыгъащ: «Адыгэхэм цIыху хьэлэлым пащI щыIэкъым. ИкIи ящыщ дэтхэнэми, и шымрэ и Iэщэмрэ къинэмыщIа, мылъкуу иIэр зэбгритыкIыфынущ. И щыгъыным и гугъу умыщIыххэ – ар апхуэдизкIэ зэбгратыкIри, уэркъ щауэм нэхърэ абы и пщылIыр нэхъыфIу щыхуэпар нэхъыбэщ. Илъэсым зэ е тIэу фэилъхьэгъуэфI ирагъэд, ауэ «мы пщыгъыр сыту дахэ» е «сыту къокIурэ» къыжезыIам асыхьэту иратынущ, ар ягу пымыкIыу гу зылърагъэтэныр напэтехыу къащохъури. Дарий 22 Заказ № 7 338
джанэ дахэр джанэ тIорысэжькIэ къахъуэжри, цIыхум зыгуэркIэ зэрыхуэупсам щыгуфIыкIыу йожьэж. Уэркъым къыхэкIар адрейхэм нэхърэ сыт щыгъуи нэхъ бэлэбанэу щIэхуэпар аращ. Шымрэ Iэщэмрэ я закъуэщ адыгэлIым нэхъ лъапIэу бгъэдэлъыр…»
ЗекIуэ къикIыжым къыхуэзэIарэ: «Саугъэт!» – къыжриIамэ, Iэмал имыIэу, абы тыгъэ гуэр хуищIырт. Шы нэгъунэ щрит къэхъурт, цIыхур тыгъэншэу къигъэнэныр арат емыкIушхуэ зыпылъыр.
А псори адыгэ хабзэм щыщт. Лъэпкъым и дуней тетыкIэм гулъытэр, хьэлэлагъыр, нэгъуэщIу жыпIэмэ – цIыхугъэр псом япэ игъэщын
хуейуэ къигъэувырти, зыр адрейм дэIэпыкъуныр къызэрыгуэкI Iуэхуут къызэралъытэр. А хабзэм и фIыгъэкIэ лъэпкъым и дэтхэнэ Iыхьэми: мэкъумэшыщIэ, пщылI, унэIут дыдэ ирехъу – тхьэмыщкIагъэм щыхъумауэ ирихьэкIырт и гъащIэр. ИкIи факъырэIус къыхэзыхыу къэзыкIухьхэр адыгэм зэи къахэкIыу щытакъым. Абы теухуауэ I лIэщIыгъуэм тепсэлъыхь англичанин Белл Дж. мыпхуэдэу итхыгъащ: «.Зыхуейуэ хъуамкIэ къызэгъэпэщауэ адыгэ псори псэукъым, ауэ я Iуэху зэрырагъэфIэкIуэным иужь итхэщ. ИкIи ар зрагъэхъулIэ. Егъэлеяуэ къулей е егъэлеяуэ тхьэмыщкIэ абыхэм яхэткъым.»
Псалъэм къыдэкIуэу жытIэнщи, мылъкум и закъуэ феодальнэ зэхущытыкIэхэм ит адыгэхэм мыхьэнэшхуэ иратыртэкъым, ар зыбгъэдэлъым шууей хахуэу, цIыху хьэлэлу и цIэ имыгъэIуамэ. Хьэлэлагъыр уэркъ хьэлу щытын хуейуэ къалъытэрт. ИкIи зэрыхуейм хуэдэу игуэш зэрыхъумкIэт зыхулъэкIым и мылъкум мыхьэнэ зэригъуэтыр. Мыбдежым зы Iуэхугъуэ къэгъэлъэгъуапхъэщ: феодальнэ зэхэтыкIэм пщIэрэ щхьэрэ ущиIэн, узыхуей цIыхухэм уапыщIа хъун папщIэ хьэлэлагъымрэ гулъытэмрэ укъэзымыгъэпцIэжын «Iэщэт».
«.А зэманым зи Iуэху дэкIуэтейри, нэхъ лейуэ ялъытэри, зи цIэ фIыкIэ ягъэIури хьэлэлагъ зыдалъагъур арат. Къанлыуэ, гулъытэншэу яIуатэр цIыхум зэрахэзэгъэным пыкIат», – етх Барулин С. Мы псалъэхэр псом хуэмыдэу адыгэ феодальнэ обществэм хуэпхь хъунущ.
«Адыгэпщым и лъэкIыныгъэр къэзыгъэлъагъуэр, зауэ къэхъуамэ, абы и бэракъым и благъэ-Iыхьлыуэ, и телъхьэхэу къыщIэувэм и бжыгъэрщ.» (Монпере Ф.) «Абы къыхэкIкIэ, – етх Хъан-Джэрий, – я уэркъхэм папщIэ зыхущысхь щымыIэу абыхэм зэпымыууэ тыгъэ лъапIэхэр хуащI. Уеблэмэ, адыгэхэм къызэралъытэмкIэ, мылъку зэхуэхьэсыныр мыхьэнэ лъэпкъ зимыIэщ. Къыпхэхъуэр бгуэшмэ – арат фейдэ зыпылъыр.
Къуентхъым и Iуэхури апхуэдэт. Ар куэду къызыIэрыхьам зэрызауэлI хахуэр, зэрышууей Iэзэр къигъэлъэгъуауэ арат, армыхъумэ, языныкъуэхэм къазэрыщыхъум хуэдэу, мылъкуракъым щIежьари гугъу зыщIригъэхьари».
Шэрджэсым цIэрыIуэ щыхъун папщIэ адыгэпщыр зауэлI къэмылэнджэжу, цIыху хьэлэлу псоми ятеIуэу щытын хуейт. Пэжу къыбгъэдэтын зауэлI бжыгъэшхуэ абы и деж къезышалIэу щыIэр а зы Iэмалырт. Орбелиани Г. етх: «Къэбэрдейм зи псалъэ къару щигъуэтыр, зауэм щыхахуэ, унэм щыбысым 339 гуапэ пщырщ. Апхуэдэм уэркъ щауэ куэд къыхуэжыIэщIэ мэхъури, ар ягъэпашэу зауэм Iуохьэхэр».
УкъызыхэкIар мыщIагъуэми, адыгэм ар къыпхуигъэгъунут уи цIэ фIыкIэ бгъэIуамэ. Арагъэнщ тумэкIэ зэджэхэм зекIуэлI цIэрыIуэ куэд къащIыхэкIар. Къудащ В. зэритхымкIэ, зэфIэкIышхуэ къэзыгъэлъагъуэ тумэм пщIэрэ щхьэрэ къыхуащI хъурт, пщыцIэ къыщыфIащыпи къэхъуу. Арат пасэ зэманым абыхэм яхулъэкI къамыгъанэу зекIуэм, зауэм я хахуагъ щIыщагъэлъагъуэр, хьэлэлагъкIэ зыри зытрамыгъэкIуэну щIыхэтыр. Тумэхэм я иужьрей щапхъэфIщ 1860 гъэхэм хуабжьу цIэрыIуэу щыта абрэдж хахуэ ХьэтIэхъущокъуэ Талъостэн.
Адыгэ уэрэдыжь, хъыбарыжь куэдым я лIыхъужь, ХI лIэщIыгъуэм псэуауэ зыхуагъэфащэ Андемыркъани, языныкъуэ щIэныгъэлIхэм къызэралъытэмкIэ, тумэщ.
ЗэрыжытIащи, къаIэрыхьэну къуентхъыр аратэкъым нэхъыбэу зекIуэ щIежьэр, атIэ абы пщIэрэ щхьэрэ щызрагъэгъуэтыну арат я нэ къызыхуикIыр.
А зэманым адыгэхэм я псэукIэм набдзэгубдзаплъэу хущыта тхыдэтх Дубровин Н. етх мыпхуэдэу: «Шынэ зымыщIэ зауэлI нэсу лъэпкъ псом зытрагъэIуэн щхьэкIэ, адыгэм сыт хуэдэ гугъуехьри дигъэхуэнущ и фэм. ИкIи Iэщэ щIиIыгъри, псэхупIэ зримыгъахуэу щIэпсэури, зэхэуэ хъуамэ, и щхьэ щысхь жыхуаIэр имыщIэу абы щIыхэтри аращ: и жылэ закъуэм мыхъуу, и хэку псом пщIэ къыщихьын, хъыбаркIэ, уэрэдкIэ зигъэIун папщIэщ. Ар хуабжьу Iуэху гугъущ, сыту жыпIэмэ, езы адыгэм зыщытхъуж, и щхьэ Iуэху тепсэлъыхь и хьэлкъыми…»
ДжэгуакIуэм уэрэд зыхузэхилъхьа адыгэлIыр лъэпкъым игъащIэкIэ щымыгъупщэн хъурт.
Мывэ сыныр мэкIуэдыж,
МыкIуэдыжыр уэрэдщ.
Адыгэ зауэлIхэм я лъэр нэхъри щIигъэкIырт дзэм щIыгъу джэгуакIуэм. А уэрэдусхэм уи пщIэ зэраIэтыфынум хуэдабзэу, шынэкъэрабгъэу гу къыплъатамэ, цIей-напейуэ жылэм удахьэнут. Зи Iуэхур абы хуэкIуар лъэпкъым дежкIэ напэтехт, абы и ныбжьэгъухэм я щIыб къыхуагъэзэнут, зы хъыджэбз къеплъыжынутэкъым, ауаныщIу псоми къахуэнэнур арат.
ЛIыхъужь уэрэд зыхурагъэусын – а щIыхь иныр зылъагъэсын папщIэ зауэлIхэр я псэ емыблэжу зэхэуэм я нэхъ гуащIэми хэтт. Ауэ фIы здэщыIэм Iеи щыIэщ, адыгэхэм пщIэмрэ щIыхьымрэ апхуэдизу мыхьэнэ зэрыратым къайгъэ къыщишэ къэхъурт. Бгъэжьнокъуэ Б. пэжу гу зэрылъитамкIэ, сыт щыгъуи, дэнэ дежи псом япэ ищыну, псоми закъыхигъэщыну хущIэкъу адыгэлIыр зи къарурэ зэфIэкIкIэ куэд къыдэзымыгъэплъ нэгъуэщI гуэрым Iэмал имыIэу ехъуапсэрт, ефыгъуэрт. Езым къефIэкI зэрыщыIэм псэхугъуэ къезымытыр къайгъэлъыхъуэти, фIэгъэнапIэ гуэр зэригъуэту, и «бийм» илъ игъэжэну хьэзырт. Адыгэпщхэр зэзэуэныр нэхъыбэу а щхьэусыгъуэм къыхэкIыу икIи абы лъэпкъым зэраныгъэшхуэ къыхуихьу щытауэ яIуэтэж. Аслъэн,
тхыдэ щIэныгъэхэм я кандидат.
Япэ Iыхьэр 1995 гъэм и ещанэ, етIуанэр 1996 гъэм и езанэ,
ещанэр 1997 гъэм и етIуанэ къыдэкIыгъуэхэм итащ.

Израиль адыгэхэр
Израилым адыгэ мини 3 щопсэу. Ахэр нэхъыбэу зыдэсыр къуажитIщ. Кфар-Камэ (адыгэхэр зэреджэр Куфыр-Къамэщ), Рихание (Рихьаные).
А жылитIыр километр 65-70-кIэ зэпэжыжьэщ. Япэр Тель-Авив и ищхъэрэ-къухьэпIэ лъэныкъуэмкIэ километри 120-кIэ, Тэбэрыех гуэлым километр 20–25-кIэ пэIэщIэу щысщ. ЕтIуанэр Куфыр-Къамэ и ищхъэрэ лъэныкъуэмкIэ хуозэ, Ливаным и гъунапкъэм пэгъунэгъущ.
Куфыр-Къамэ цIыху 2200-рэ дэсщ, я нэхъыбэр шапсыгъщ, абазэхэхэр, хьэтыкъуейхэр, бжьэдыгъухэр унагъуэ зыбжанэ мэхъу. Нэтыхъуэджхэри яхэсщ, ауэ абыхэм шапсыгъыу фIэкI залъытэжыркъым.
ЕтIуанэ къуажэм цIыху 800 хуэдиз дэсщ, къанэ щIагъуэ щымыIэу абазэхэхэщ. Адрей адыгэхэм ящыщу шапсыгъхэр нэхъыбэщ.
Адыгэ унагъуэ щхьэхуэхэр щопсэу Цефат, Хайфэ, Табарие, нэгъуэщI къалэхэми. Адыгэ къуажэхэм щыпсэу нэгъуэщI лъэпкъхэм ящыщу псом нэхърэ нэхъыбэр хьэрыпхэрщ. Тырку, тэтэр, босний унагъуэ зыбжани яхэсщ, ауэ абыхэм зызэратхри, зызэрабжри адыгэущ. Израилым щыпсэу щапсыгъхэр къызытехъукIыжахэр, нэхъыжьхэм зэраIуэтэжымкIэ, Афыпс, Iубин, Ил, Анапкэ (Быгъур) псы Iуфэхэм Iусащ. Урыс-Кавказ зауэр яухыу адыгэхэр я щIыналъэм щрахуам щыгъуэ ахэр Солоникхэм (Грецие) ягъэкIуащ.
1876 гъэм тырку сулътIаным адыгэхэр аргуэру игъэIэпхъуэри, иджыпсту зэрыс щIыпIэм къыщыхутащ икIи 1948 гъэм къызэрагъэпэща Израиль къэралыгъуэм хыхьахэщ.
Зи лъэпкъым къыкIэрыча хъуа, нэгъуэщI дин, политикэ, бзэ зезыхьэ гупым хэхуа, зи бжыгъэкIэ мащIэ израиль адыгэхэм я культурэмрэ псэукIэмрэ а псоми яжь къыщIимыхуу къэнакъым. Израиль адыгэхэм езыхэм я хабзэ зехьэкIэ, псэукIэ щхьэхуэ зэрагъэпэщыжащ икIи абы Iэмал къыдет этнологиерэ бзэрэ я лъэныкъуэкIэ израиль адыгэхэр дджыну.
Израилым щыпсэу адыгэхэр зэрызэджэжыр адыгэщ, ауэ нэгъуэщI лъэпкъхэм зыщрагъэцIыхум деж «шэрджэс» жаIэ. Апхуэдэу щыт пэтми, «шэрджэс» псалъэр езыхэми куэду къагъэсэбэп. Псалъэм папщIэ, мыпхуэдэу жаIэнущ: «Шэрджэсыбзэ пщIэрэ?» «Ар шэрджэс IэщIагъэ?» ПсалъитIри –
адыгэри шэрджэсри – зэхуэдэу къагъэсэбэп икIи шэрджэскIэ йоджэ Кавказ Ищхъэрэм икIа псоми. Шэшэнхэр, асэтинхэр, къэрэшейхэр, псом хуэмыдэжу абхъазхэмрэ абазэхэмрэ зэрымыадыгэр къыщащIэкIэ, адрей лъэпкъхэм икъукIэ ягъэщIагъуэ. Шапсыгъхэми хуэдэу, абхъазхэми мыбы зэрыщеджэр «адыгэщ». Ахэри абазэхэри «абазэ» этнонимкIэ зэгуагъэхьэ икIи адрей адыгэ этническэ гупхэм – шапсыгъхэм, бжьэдыгъухэм, къэбэрдейхэм, абазэхэхэм щыщу къалъытэ.
А псоми къадэкIуэу, Куфыр-Къамэ щыпсэухэм (Рихьаные зэрыщытри апхуэдэу къыщIэкIынущ) «шэрджэс», «адыгэ» псалъэхэр зэщхьэщыкIыныгъэ гуэрхэр иIэущ къызэрагъэсэбэпыр. Кавказ Ищхъэрэм икIа, культурэ зэгъунэгъу зиIэ, ауэ бзэкIэ зэтемыхуэ гупым зэращыщыр къыщагъэлъэгъуэнум деж, «шэрджэс» жаIэр, ауэ шэрджэс лъэпкъым зэрыщыщыр, абы и хьэлщэныр къыщаIуэтэнум деж жаIэр «адыгэщ». Ар наIуэ къащI израиль адыгэхэм я псэлъафэ зэмылIэужьыгъуэхэм: «Шэрджэс псори адыгэкъым», «Адыгэр цIыху нэсыр аращ», «Зегъэадыгэ». 341 «Шапсыгъ», «абазэхэ» псалъэхэр къыщагъэсэбэпыр езы адыгэхэр щызэпсэлъэжым дежщ. ЛIакъуитIым щыщхэр я бзэм иIэ зэщхьэщыкIыныгъэ мащIэм къыхэкIыу щызэхъурджауэ, щызэдэгушыIэ къохъу, ауэ, зэдэгушыIэ щхьэкIэ, я жагъуэ зэрыщIыркъым, зэрыгъэикIэну хэткъым.
Израилым щыпсэу адыгэхэм я хэкуу къалъытэр Кавказырщ икIи абы зэреджэр «Хэкужьщ», «Шэрджэс хэкущ». Иджырей зэманым нэхъыбэрэ къагъэсэбэпу хуежьащ «Адыгей» псалъэр – «Урысей», «Тыркуей», «Къэбэрдей» жыхуэтIэхэм ещхьу.
Израилым щыпсэу адыгэхэм Кавказым къикIа я хэкуэгъухэм я натIэ, я псэукIэ хъуар ямыщIэу илъэс куэдкIэ екIуэкIащ. Ауэ абыхэм ятеухуауэ, мащIэми, хъыбар тIэкIу яIэрыхьэу щыщIидзэм, я Хэкужьым къызэрыхуэзэшыр, къызэрыхуэпабгъэр нэхъри къызэщIэплъэжащ. КъызэщIэплъэжащ жытIэ щхьэкIэ, ар нэхъапэми зэи ужьыхыжакъым, я адэжь щIыналъэ ягъэзэжын гугъэр зэи яфIэкIуэдакъым. Абы и щыхьэтщ Куфыр-Къамэ дэс унагъуэ куэдым я хэкужьым щагъэкIыу щыта гъавэ зэмылIэужьыгъуэхэм я жылэхэр ди лIэщIыгъуэм и зэхуэдитIым къэсыху зэрахъумар, я щIыналъэм ягъэзэжым хасэн мурадкIэ. Куфыр-Къамэ щыпсэу Цусхь Мухьэмэд зэрыжиIэжамкIэ, абы я унагъуэм Кавказым ираша хьэм и жылэр 1960 гъэм нэсыху илъащ.
Зи адэжь щIыналъэм ирахуа адрей псоми хуэдэу, Израилым щыпсэу адыгэхэм Кавказым щыпсэу я хэкуэгъухэм фIыщIэ къыхуащI, ар сыт хуэдизкIэ хьэлъэу, гугъуу щымытами, я лъапсэжь зэрамыбгынам, зэрыхамыгъэкIуэдэжам щхьэкIэ. Адыгэ тхыдэм фIыуэ щыгъуазэ, Куфыр-Къамэ щыпсэу, илъэс блыщI зи ныбжь Абрэдж Мухьэмэд-Сэид абы теухуауэ мыпхуэдэу жиIащ: «Дэ дэщхьу фэри фыкъызэримыкIамкIэ ди насыпщ. Апхуэдэу къэхъуатэмэ, мы дунейм хьэхэбасэу, цыджаным ещхьу дыкъытенати».
Я хэкужь къагъэзэжыну хуейхэм я бжыгъэм иужьрей илъэсхэм зэпымыууэ хохъуэ. Апхуэдэу щIыщытым и щхьэусыгъуэхэм ящыщщ Израилымрэ дуней псом къыщызэрагъэпэща журт организацэ зэмылIэужьыгъуэхэмрэ журт псоми я хэкужь ягъэзэжын политикэ зэрырагъэкIуэкIыр.
Израилым и адыгэхэр къызыхэкIа лъэпкъым, я адэжьхэм, адыгэ мамлюкхэм яхэлъа лIыгъэмрэ яIа щIыхьымрэ, я хабзэ дахэмрэ нэмысымрэ иропагэ. Абыхэм я деж лъэпкъ зэхэщIыкIымрэ я щхьэр яхъумэжын зэрыхуеймрэ фIыуэ зыщаужьащ. Абыхэм я фIэщ мэхъу я лъэпкъыр, я бзэр, культурэр зэрахъумэжыфар зи фIыгъэр я лъэпкъ лIыхъужьыгъэмрэ къэмылэнджагъэмрэ зэрыарар. Арыншамэ, ахэр зэпымыууэ къэзыухъуреихь я бий куэдым –
псыр, гъавэр, щIыр трахын щхьэкIэ кIэншэу къатеуэу щыта бедуинхэмрэ друзхэмрэ – япэщIэтыфынкIэ Iэмал иIакъым. ЩIыпIэм щыпсэухэр адыгэхэм фIыуэ къазэрыхущымытар наIуэ къещI Рихьаные къуажэм и пасэрей хьэблэм и ухуэкIэм. Кавказым унэхэр щхьэж зэрыхуейм хуэдэу щагъэуву щытамэ, мы хьэблэр быдапIэ щIыкIэу ухуащ, эллипс щытыкIэ иIэу, и гупэмкIи щIыбагъымкIи куэбжэ хэлъу. Унэхэм я щIыбагъ блынхэр быдапIэ блыным йоуалIэ. Зэгъунэгъухэри блынхэмкIэ зэпыгъэщхьэхукIащ, а блынхэм гъуанэ яIэщ, хъыданыжькIэ кудэжауэ. Шынагъуэ къэхъуамэ, а блын гъуанэхэмкIэ зым адрейм хъыбар иригъэщIэжырти, цIыхухъухэр псынщIэу унащхьэхэм щызэхуэсырт, бийм пэщIэтыну хьэзыру.
Палестинэм щыщыIа япэ илъэсипщIхэм щывэкIэ, щысэкIэ, гъавэр щыIуахыжкIэ, Iэщыр псы щрагъафэкIэ, езыхэр зэфэн псы къыщахькIэ, адыгэхэм Iэщэ ямыIыгъыу хъуртэкъым.
Я лъэпкъыр яхъумэжын щхьэкIэ, адыгэхэм, Iэмал зэриIэкIэ, нэгъуэщI лъэпкъ зыхагъэхьэртэкъым. Куфыр-Къамэ щыпсэухэм нэгъуэщI лъэпкъхэм уни щIыи иращэну зыри хуит ящIыркъым. Адэ-анэхэм я бынхэм нэгъуэщI лъэпкъ кърагъашэркъым икIи иратыркъым. Илъэсищэм къриубыдэу апхуэдэу тIу е щы нэхъыбэ къэхъуакъым. Пэжу, иужьрей зэманым нэгъуэщI лъэпкъ дэкIуэри къэзышэри нэхъыбэ хъуащ, ауэ адыгэхэм абыхэм хуаIэ щытыкIэм зихъуэжакъым. 342
Чыристэнхэм ядэкIуа адыгэ цIыхубзхэри щыIэщ, ауэ ахэр Европэм щопсэу икIи я Iыхьлыхэм деж къагъэзэжыркъым, уеблэмэ хьэщIапIэ къэкIуэжыркъым, я Iыхьлыхэмрэ къуажэдэсхэмрэ я нэлатым щошынэри.
Я лъэпкъыр хамыгъэкIуэдэжын щхьэкIэ, Израилым щыпсэу адыгэхэр я хабзэ нэхъыщхьэ дыдэхэм ящыщ зым ебэкъуащ: зэIыхьлыхэр зэрошэж. Зэунэкъуэщхэр зэрышэжыныр, закъуэтIакъуэ мыхъуу, хабзэу уващ жыпIэкIэ ущыуэнкъым. НэгъуэщI къэрал щыпсэу адыгэ къэшэныр, дэкIуэныр я гуапэу даIыгъ. Куфыр-Къамэ щыпсэу адыгэхэм Тыркум, США-м, Германием щыщ адыгэ щыкъу яIэщ, Кавказым щыщ яIэну щIохъуэпс.
Израилым и адыгэ цIыхубзхэм, уеблэмэ хъыджэбздэсхэми, апхуэдэ лъэпкъ хабзэ димыIэ пэтми, илъэс куэдкIэ щхьэтепхъуэ зэрахьащ. Языныкъуэхэм зэрыжаIэмкIэ, ар къызыхэкIар диныр аракъым, атIэ адыгэ цIыхубз, пщащэ дахэхэр хьэрып тхьэщыхьэхэу цIыхубз теплъафIэ ялъэгъуамэ нэкIэ зышххэм, хъыджэбздэс лъагъугъуафIэ Iуплъамэ етIуанэ махуэм къыддэкIуэ жаIэу къыпкIэрыхъыжьэхэм щахъумэныр аращ. Мыбдежым адыгэхэм нэгъуэщI хэкIыпIэ къахуэгъуэтакъым – шэрихьэтым и хабзэхэр къагъэсэбэпри, я цIыхубзхэр щхьэтепхъуэ щIагъым щIагъэпщкIуащ. Иджы щхьэтепхъуэ зэрахьэжыркъым, ауэ зи ныбжь хэкIуэта цIыхубзхэр уэрамым къыщыдыхьэкIэ я щхьэм къыщыщIэдзауэ лъэдакъэм нэс щIахъумэ, я нэкIум фIэкI къыщIэмыщу. ЛIы дэкIуа цIыхубз псоми «щамий» жари щэкI хужьым къыхэщIыкIа IэлъэщI ятелъщ, я щхьэцри я пщэри щIихъумэу.
Израиль адыгэхэм езыхэм я дамыгъэ зэрагъэпэщыжащ. Абыхэм зэрахьэ щэкI хужьым къыхэщIыкIа нып зэпэплIимэ, мафIэ иIыгъыу шым тес Сосрыкъуэ сурэту хэщIыхьауэ. А ныпыр Израилым и къэрал ныпым и гъусэу щIыпIэ администрацэм и унэм щыфIадзащ. 1991 гъэм сентябрым и 5-м къэралым и премьер-министр Шамир Исхьэкъ Куфыр-Къамэ къыщыкIуам щыгъуэ а ныпитIри къагъэсэбэпащ. БгъэхэIу дамыгъэ, конвертрэ маркIрэ зым мафIэ зыIыгъ шу, адрейм щIалэрэ хъыджэбзрэ къафэу тету къыдагъэкIат.
Сыт хуэдэу щымытами, Израилым и адыгэхэм я зэхэщIыкIым тепщэныгъэ щызыIыгъыр динырщ. Псом япэу муслъымэнхэу, итIанэ адыгэхэущ зэрыжаIэр. Языныкъуэхэм къызэралъытэмкIэ, къурIэным куууэ ущыгъуазэмэ, щIэныгъэ щхьэхуэхэм, уеблэмэ экономикэми, хыумыщIыкIыщэми ягъэ кIынукъым. Апхуэдэ Iуэху еплъыкIэ зиIэ щIалэгъуалэми яхэтщ. Аращ, Сириемрэ Иорданиемрэ я адыгэ ныбжьыщIэхэм емыщхьу, Израилым и адыгэ щIалэгъуалэр курыт, еджапIэ нэхъыщхьэхэм щIахуэмыпэбгъащэр.
Израиль адыгэхэм я гъащIэм ислъамым щиIыгъ тепщэныгъэр къегъэнаIуэ абыхэм, дин Iуэху еплъыкIэм къыхэкIыу, «Лъапэриху», «Удж» къафэхэр зэрагъэкIуэдыжар, сыту жыпIэмэ а къафэхэм цIыхухъумрэ цIыхубзымрэ я Iэпэхэр зэрыIыгъыу къыщызэдофэ. ЛIыжьхэм зэрыжаIэмкIэ, абы цIыхубз напэр ехъумэ.
Израилым и адыгэхэм я нэхъыбапIэм фадэ лъэпкъ зыIуагъахуэркъым икIи икъукIэ гущIыхьэ ящохъу Кавказым куэд зэрыщрафыр. Адыгейм хьэщIапIэ къыщыкIуам щыгъуэ израиль адыгэхэм, абыхэм щIалэгъуали яхэтащ, фадэ ирафын дэнэ къэна, ар зытет Iэнэм тIысын ядакъым. Ди жагъуэ зэрыхъущи, адыгэхэри куэду зыхэпщIа фадафэм ди къэралым зэрызыщиубгъур лъэпощхьэпо хуохъу икIи хуэхъунущ хамэ къэрал щыпсэу ди къуэшхэм я хэкужь къагъэзэжыным. Апхуэдэу къалъытэ цIыхухъу нэхъыжьхэми бзылъхугъэхэми.
Ислъамыр нэхъ диныфI, нэхъ дин пэж дыдэу къалъытэми, израиль адыгэхэм адрей динхэр ягъэбийркъым. «Нэхъыщхьэр, – жаIэ абыхэм, – цIыхум тхьэр и фIэщ хъунырщ». Мэздэгу адыгэ чыристэнхэм я гугъу щызэхахам, икъукIэ ягъэщIэгъуащ.
КъухьэпIэ Гъунэгъум и къэралхэм щыпсэу адрей адыгэхэми хуэдэу, Израилым и адыгэхэр чыристэн псоми урыскIэ, урысхэмрэ Урысеймрэ «рус»-
кIэ йоджэ. 343 Адыгэхэр я лъэпкъ культурэм хуосакъ, адыгэ хабзэр зэрахузэфIэкIкIэ яхъумащ икIи зэрахьэ.
Израилым и адыгэхэм я деж нэхъыжьыгъэ-нэхъыщIагъэм мыхьэнэшхуэ щиIэщ. Нэхъыжьым тхьэмадэ тIысыпIэр ейщ, япэ псалъэр ират, и псалъэм йодаIуэ. ПщIэрэ щIыхьрэ хэхауэ хуащI адэ-анэм. Ахэр жьы хъуами, дунейм ехыжыху я быным я нэIэ тетынущ бынхэри адэ-анэм щIыгъуу псэунущ. Унагъуэ щхьэхуэу тIысын хуейуэ къахудэкIми, адэ-анэм Iэмал зэриIэкIэ быныр нэхъ гъунэгъуу къагъэтIысри, абыхэм я псэуныгъэмкIэ, я сабий япIынымкIэ ядоIэпыкъу.
Ауэ адыгэм ижь-ижьыж лъандэрэ къадекIуэкI а хабзэхэр мыбыхэм адыгагъэм къызэригъэувам хуэдэу текI имыIэу ягъэзащIэркъым. Ар къызыхэкIыр хабзэр щызэрахьэ щIыпIэр зэрымащIэр, зыкъомкIэ зэпэжыжьэ къуажэ цIыкIуитI фIэкI зэрымыхъур, езыхэри нэгъуэщI культурэ зезыхьэ лъэпкъхэм быдэу зэрапыщIар, жылитIми дэсхэр лъэныкъуэ зэмылIэужьыгъуэхэмкIэ Iыхьлы зэрызэхуэхъуар аращ. А псоми хабзэхэм зыкъомкIэ зрагъэхъуэжащ, зэхущытыкIэхэр нэгъуэщI зыгуэр ящIащ. Къапщтэмэ, ныбжьыщIэхэр нэхъыжьхэм я псалъэмакъым мышынэу хэIэбэ хъунущ, абы щхьэкIэ хабзэкъутэ хъуауи зыкъалъытэжынукъым. Абыхэм нэхъыжь, уеблэмэ я адэ-анэр щысу я сабийм едэхэщIэныр яфIэнэмысыншагъэкъым. Нэхъыжьхэми ар тэмэму ябж. КIэщIу жыпIэмэ, нэхъыжьхэмрэ нэхъыщIэхэмрэ яку къыдэхъуа зэхущытыкIэщIэхэмкIэ псори арэзыщ, зэгуроIуэ.
Адыгэ цIыхухъухэр цIыхубзхэм зэрахущытым ущыкIэлъыплъкIэ, гу лъыботэ, дэ дэщхьу анэмрэ шыпхъумрэ ягъэлъапIэми, щхьэгъусэхэм нэхъ зэрахуэгумащIэм. ЦIыхухъур унагъуэ IуэхумкIэ щхьэгъусэм дэIэпыкъуныр, псалъэм папщIэ, цIыхухэм, уеблэмэ адэ-анэм къалъагъуу пщэфIапIэм щыIэуэлъэуэныр, пщэфIэныр яфIэемыкIукъым. Зэгъусэу уэрамым дэтыныр, гуфIэгъуэхэм хэтыныр, къызэдэфэныр, нэгъуэщI щыт щхьэкIэ къамыгъанэу зэдэхэщIэныр хабзэм кърагъэтIасэ.
ЦIыхухъу ныбжьыщIэм бзылъхугъэ хэкIуэтам – и Iыхьлым е и хьэщIэм –
сэлам щрихкIэ «IэкIыштэн» жыхуаIэм хуэдэу ещI. Ар зэрыщытыр мыращ. ЦIыхубзым и Iэ ижьыр (нэхъыбэм деж IитIкIэ) еубыдри, и Iэ щIыбым гъуэрыгъуэурэ и Iупэмрэ и натIэмрэ щэ ирегъэIусэ. ЦIыхубз ныбжьыщIэхэм япэ щIыкIэ тIо IэплIэ ирашэкIри, итIанэ IэкIыштэн хуащI.
ЦIыху куэд зыхэт хьэгъуэлIыгъуэ, гуфIэгъуэ щыщыIэнум деж, пщэфIэнымкIэ къалэн нэхъыщхьэхэр цIыхухъухэм я пщэ далъхьэж. Апхуэдэхэм деж ираджэ цIыхухъу пщафIэ цIэрыIуэхэр псоми яцIыху.
Кавказми хуэдэу, хьэгъуэлIыгъуэхэм, гуфIэгъуэхэм мыбыи цIыхухъухэмрэ цIыхубзхэмрэ щхьэхуэ-щхьэхуэу Iэнэм мэтIыс.
ЦIыхухэм яхэту фызыр щыпсалъэм деж ар и лIым зэпиудыркъым, фызым жиIэр фIэмытэмэмми, мызахуэу къилъытэми, Iэдэбу, и нэмыс имыгъэпуду зэрегъэзэхуэж.
ЛIыхэр щызэрыцIыхукIэ я щхьэгъусэхэри гуапэу зэрагъэцIыху, нэхъыжь щыт щхьэкIи къамыгъанэу, «мыр си щхьэгъусэщ» жаIэурэ. Япэ щIыкIэ цIыхубзым и Iэр еший. Мы хабзэр хъыджэбз цIыкIу дыдэхэми яIыгъщ. Дэ ди цIыхухъухэр ящIэнур ямыщIэжу къыщынэ щыIэщ, гупым хэт цIыхухъу псоми я Iэр яубыдауэ цIыхубзхэм деж щынэсым деж. Сэлам щызэрахкIэ цIыхухъумрэ цIыхубзымрэ IэплIэ зэхуащIыркъым, ахэр сыт хуэдизкIэ зэмыблагъэу щытми.
ЦIыхухъухэм фыз нэхъ къыщашэр илъэс 25-30-м щитырщ. Ар къызыхэкIыр школыр къызэраухыу щIалэхэр дзэ къулыкъум зэрыраджэр, дзэ нэужьым мылъку гуэр яIэу унагъуэ яухуэн папщIэ, зэрылажьэхэр аращ. Пэж дыдэуи, а ныбжьым ирихьэлIэу абыхэм мылъку гуэрхэр яугъуеиф, унэ щхьэхуэ зэзыгъэпэщыфхэри мащIэкъым.
Пщащэхэр илъэс 18-20-м унагъуэ йохьэ. Ахэр нэхъ пасэу зэрыдэкIуэм и щхьэусыгъуэр еджапIэ нэужьым зи щIэныгъэм пызыщэ хъыджэбзхэр зэры- 344
мащIэ дыдэрщ. ЕджапIэм щагъуэта IэщIагъэм ирикъуну къалъытэр. КъищынэмыщIауэ, адэкIэ еджэнуми, адэ-анэм яутIыпщынукъым, псом хуэмыдэу къалэшхуэхэм, ахэм я нэIэ трагъэтын, якIэлъыплъыфын щхьэкIэ.
Израилым и адыгэхэм къэшэкIэ лIэужьыгъуитI яIэщ. Япэр ныбжьыщIэхэри я адэ-анэхэри арэзыуэ ягъакIуэ лъыхъурщ. ЕтIуанэр – ныбжьыщIитIыр зэгурыIуауэ. ЕтIуанэрейм деж хъыджэбзыр арэзы къэзыщIа щауэр и пщащэм щэхуу хуозэри, и адэ-анэм ямыщIэу зыщIыпIэ ешэ. Ахэр гъуэгу теувакIэу шынагъуэ щыщымыIэжым деж, щIалэм и ныбжьэгъу гуэрым хъыджэбзым я унэм пэмыжыжьэу фоч щегъауэ, къэхъуамкIэ хъыбар яригъащIэу. А фыз къэшэкIэм «кIэщIашкIэ» йоджэ. НыбжььщIэхэм апхуэдэу щащIыр хъыджэбзым и адэ-анэр я пхъур а щIалэм дэкIуэну щымыарэзым дежщ. Хъыджэбзыр унэидзыхьэу яхьын хабзэр мыбы куэд щIауэ щызекIуэжыркъым, ар нэмысыншагъэу, пщащэм и щIыхьыр зыгъэпуду къалъытэ.
Кавказым щыпсэу адыгэхэм я деж иджыри щыIэ хъыджэбз пэшхэр мыбы щыIэжкъым.
Щауэмрэ нысащIэмрэ нэгъуэщIхэм я деж зэрыщагъэIэ хабзэми зэхъуэкIыныгъэшхуэ игъуэтащ. Щауэр зи гугъу тщIа фыз къэшэкIитIми хьэгъуэлIыгъуэр зэфIэкIыху нэгъуэщI унэ щыIэмэ, пщащэр нэгъуэщIым деж щашэр «кIэщIэш» шэкIэу щашам дежщ.
Нэчыхьыр муслъымэн тхыкIэу ятх. Кавказым щыпсэу адыгэхэм нэчыхь щатхыр нысащIэр щауэм и унэ ихьа нэужьмэ, Израилым и адыгэхэм нэчыхьытхыр псом япэ ирагъэщ.
НыбжьыщIэхэр зэгурыIуа нэужь, адэ-анэм нэчыхьытх махуэр яубзыхури хъыбар ирагъащIэ. Щауэми нысащIэми я унэхэм махуэм шхыныгъуэ зэмылIэужьыгъуэхэр, IэфIыкIэхэр щагъэхьэзыр. Щауэм и Iыхьлыхэмрэ ныбжьэгъухэмрэ щауэм и унэм, пщащэм ейхэр – пщащэм деж пщыхьэщхьэм щызэхуос. Молэр щыхьэтитI и гъусэу нысащIэм и унэм макIуэри нэчыхьыр ятх, абы нысащIэм Iэ щIедзыж. ИтIанэ молэмрэ щыхьэтхэмрэ щауэм деж макIуэри, апхуэдэ дыдэу мыбыи нэчыхьыр щатх. Ар зэфIэкIа нэужь, Iэнэм IэфIыкIэрэ ерыскъырэ къытрагъэувэ, джэгу зэхаублэ. СыхьэтитI хуэдэкIэ джэгуа нэужь, щауэмрэ абы и гъусэхэмрэ нысащIэм и унэм макIуэ. Пщащэр и ныбжьэгъухэм ящIыгъуу, европэ щыгъынкIэ хуэпауэ и щауэм къыпоплъэ. Щауэр макIуэри нысащIэм бгъэдоувэ. Ныбжьэгъухэмрэ Iыхьлыхэмрэ зохъуэхъухэр. Щызэхъуэхъум деж псоми Iэмал имыIэу жаIэр тыркубзэм къыхаха «мэбрук» псалъэр.
ИтIанэ нысащIэм саугъэтхэр етыным щIадзэ. Псом япэ саугъэт зыщIыр щауэр аращ. Абы къыкIэлъыкIуэу Iыхьлыхэм, ныбжьэгъухэм.
ИтIанэ щауэм сэ ират, хьэгъуэлIыгъуэм дахэу гъэщIэрэщIауэ хуагъэхьэзыра тортышхуэр зэпеупщIри, нысащIэм и Iыхьэр ирет. Абы и ужькIэ ныбжьыщIэхэм я Iыхьлыхэмрэ ныбжьэгъухэмрэ торт яшхыну ирагъэблагъэ, IэфIыкIэ зэмылIэужьыгъуэхэр, шей, кофе Iэнэм трагъэувэ. ТIэкIурэ щосхэри, хьэщIэхэр зэбгрокIыж, щауэр нысащIэм и унэм къагъанэри. Щауэр жэщым нысащIэм щIогъури, нэху мыщ щIыкIэ и унэ мэкIуэж. Мыпхуэдэ хабзэ зыхэлъыр адыгэхэм я закъуэу къыщIэкIынущ икIи, адыгэ хабзэм къемызэгъыу къалъытэри, нэгъуэщI адыгэхэм ядэркъым. Сыт хуэдэу щымытами, а хабзэр мыбы кIуэ пэтми нэхъ быдэу щоув. Апхуэдэуи гъэщIэгъуэнщ, а жэщым нысащIэм и адэр я унэм зэрыщымыIэр икIи гуфIэгъуэ зэхэсым зэрыхэмытыр.
КъыкIэлъыкIуэ махуэхэм яубзыху кIэух хьэгъуэлIыгъуэр – нысэишыж джэгур – щыщыIэнур. Мыбы щхьэхуэу икIи зыубгъуауэ тепсэлъыхьыпхъэт, ауэ сэ къыхэзгъэщхьэхукIыну сызыхуейр адыгэ хьэгъуэлIыгъуэмрэ унагъуэ зэхущытыкIэмрэ хэмылъ щапхъэ зыбжанэщ. Ахэр израиль адыгэхэм я деж фIэкI нэгъуэщI щIыпIэ щыIэкъым.
Япэр. ПщIантIэм щаухуа Iэнэм и жьантIэм нысащIэмрэ щауэмрэ зэгъусэу дэсщ, хьэгъуэлIыгъуэр зэрекIуэкIым кIэлъыплъу, зэпсалъэу, зэдэгушыIэу, цIыхухэм щхьэкIэ къамыгъанэу зэдэхащIэу. ЦIыхухэр абыхэм къабгъэды- 345 хьэурэ къохъуэхъухэр. Къыщыхъу щыIэщ щауэмрэ нысащIэмрэ къыдэкIыу къыщызэдэфи. Ахэр къыщызэдэфэм деж нысащIэм и ныбжьэгъухэм утыкур къакIухь, я ныбжьэгъум пщIэ зэрыхуащIыр къагъэлъагъуэу, псори нэхъ ину Iэгу еуэну къыхураджэу.
ЕтIуанэр. НыбжьыщIэхэр адэ-анэм темыхьэн хабзэр куэд щIауэ ягъэкIуэдыжащ икIи ахэр зыщIэжыр нэхъыжьхэм я закъуэщ.
Ещанэр. НысащIэм хуащI пщIэр абы и адэ-анэми Iыхьлыхэми ялъоIэс.
А пщIэр мыбыи къегъэлъагъуэ: фызкъэмышэ щIалэм «хэтхэ уащыщ, удэнэ къуажэ», жаIэу еупщIамэ, абы гушыIэурэ жэуап ет: «СщIэркъым, сэ иджыри сыфызкъэмышэщ».
Языныкъуэ унагъуэхэм нобэр къыздэсым щыплъагъунущ нэхъапэхэм ящIауэ щыта хьэщIэщхэр. Псалъэм папщIэ, Куфыр-Къамэ щыпсэу Щхьэлахъуэхэ, Рихьэные дэс Тэтэрхэ я деж. ЗэрыжаIэжымкIэ, Щхьэлахъуэхэ я хьэщIэщым зэуэ шууищэ щепсыхыфу, нэгъуэщI къэралхэм къикIа хьэщIэхэр щрагъэблагъэу щытащ. Кавказым икIыу Мэчэм хьэжыщI кIуэ куэд абы щыхьэщIащ.
Нэхъ иужьыIуэкIэ, израиль адыгэхэр я лъэпкъэгъухэр нэхъыбэу щыпсэу щIыпIэхэм пэIэщIэ, хьэщIэхэри мащIэ щыхъум, хьэщIэщ щхьэхуэхэр ухуэн щагъэтыжащ, ауэ 1975-1980 гъэхэм къэсыху Iэмал имыIэу унэм хьэщIэхэм папщIэ зы пэш щаIыгъащ, щIыхьэпIэ щхьэхуэу иIэу, адрей пэшхэм нэхърэ нэхъыфIу зэгъэпэщауэ. Ауэ, ищхьэкIэ жыхуэтIа щхьэусыгъуэхэм къахэкIыу, апхуэдэ пэшхэми хуэмыныкъуэж хъуащ.
ХьэщIэ зэкIуэлIа унэм гъунэгъухэр, Iыхьлыхэр, благъэхэр къоблагъэ. Псом хуэмыдэу ягъэлъапIэ хэкужьым икIа хьэщIэхэр. Сэ Куфыр-Къамэ сыщыщыIам абы щыхьэщIащ Тыркум, США-м, Германием къикIа адыгэхэри. Ауэ гулъытэ псори си закъуэ къыслъагъэсауэ къэплъытэкIэ ущыуэнкъым. Ар адрей хьэщIэхэм щхьэжагъуэ зыкIи ящIакъым, уеблэмэ ар нэгъуэщI зыгуэру щыт зэрымыхъунур къыхагъэщхьэхукIыну хущIэкъухэрт.
Израилым и адыгэ шхыныгъуэхэр нэхъ мащIэщ Кавказым щыIэм яйхэм нэхърэ. Ар псом япэу къызыхэкIыр тыкуэнхэм псори пэрыхьэту зэрыщIэлъырщ, ущыхуейм деж узыхуейр зэрыбгъуэтырщ.
Кавказым щыIэ адыгэхэми хуэдэу, мыбыи джэдыл Iыхьэхэр нэхъыжьнэхъыщIэ елъытауэ ягуэш. Адыгейми ещхьу, Куфыр-Къамэ нэхъыжь Iыхьэу къыщалъытэр бгъэлыгубэрщ. Ар тхьэмадэм ират. Тхьэмадэм бгъэлыгубэм щыщ Iэнэм щыс адрей псоми ялъигъэсын хуейщ, арыншамэ тезыр тралъхьэнущ. Тезырыр мыращ: бгъэлыгубэм щыщ зылъимыгъэсам ерыскъы Iэнэ хуигъэувынущ. Сэри апхуэдэ тезыр къэсхьыным зы мащIэщ иIэжар, ауэ си бгъумкIэ щысым Iуэхур зытетыр къызжиIэри, псори тэмэму зэфIэкIащ.
Куфыр-Къамэ дэсхэр «Къафэ», «Шэшэн» адыгэ къафэхэм щыгъуазэщ икIи куэдрэ къофэхэр. «Удж» псалъэр «къафэ» мыхьэнэ иIэущ зэращIэр, армыхъумэ езы «удж» жыхуэтIэм къафэ щхьэхуэ кърагъэкIыркъым. Абыхэм я «къафэр» къэбэрдейхэм я къафэм нэхъ ещхьщ, адыгейхэм я «зэхуэкIуэм» нэхърэ.
Куфыр-Къамэ дэсхэм адыгэбзэри, хьэрыпыбзэри, журтыбзэри фIыуэ ящIэ, языныкъуэхэр инджылыбзэкIэ къопсэлъэфынущ. Нэхъыжьхэм хьэрыпыбзэр нэхъ ягъэшэрыуэ, сыту жыпIэмэ ахэр нэхъапэм хьэрыпхэм нэхъ япыщIауэ, школхэм а бзэмкIэ щеджэу щытащ. НэхъыщIэхэр журтыбзэм нэхъ хуэIэрыхуэщ. Ари къызыхэкIар а бзэр Iэмал имыIэу школхэм зэрыщрагъэджырщ, газетхэр а бзэмкIэ къызэрыдэкIырщ. Мыри къэгъэлъэгъуэн хуейщ: израиль адыгэ балигъ псоми хьэрыпыбзэр ящIэн хуейуэ къагъэув, сыту жыпIэмэ а бзэращ муслъымэным и тхылъ нэхъыщхьэ дыдэ КъурIэныр зэрытхар.
Израиль адыгэхэр зэрызэпсалъэр адыгэбзэщ. Адыгэхэм нэмыщIи, ар фIы дыдэу ящIэ Куфыр-Къамэ дэс псоми. ЩIалэгъуалэр адыгэбзэкIэ шэрыуэу къоджэф икIи мэтхэф. АбыкIэ сэбэпышхуэ хъуащ 60 гъэхэм къыщыщIэдзауэ 346
школхэм я 5-8-нэ классхэм адыгэбзэкIэ щрагъаджэу зэрыщIадзар, адыгэбзэр зэраджын тхылъхэр Кавказым ирагъэхыурэ зэрыхуагъэхьар. Къуажэ библиотекэм адыгэ литературэмкIэ отдел иIэщ. Куэдым ди адыгэ тхакIуэхэр яцIыху, я тхыгъэхэм щыгъуазэщ. Адыгэбзэр зэраджыр дэ къэдгъэсэбэп алфавитырщ –
кириллицэрщ. Ар нэхъ къыщIыхахари я адэжь щIыналъэм щыпсэухэм а алфавитыр къызэрагъэсэбэпыр аращ.
Зыщыпсэу къэралыгъуэр фIыуэ къазэрыхущытыр къагъэсэбэпурэ, Израилым щыпсэу адыгэхэр я бзэм и пщIэр къызэраIэтыным хущIокъу. ЩIыпIэ администрацэм и унэхэм, КультурэмкIэ унэм, къуажэм ущыдыхьэкIэ гъуэгугъэлъагъуэхэм тет псалъэхэр журтыбзэкIи адыгэбзэкIи тетхащ. БгъэхэIу дамыгъэхэр, пощт маркIхэр адыгэ дамыгъэхэр тету, адыгэбзэкIэ тхауэ куэду къыдагъэкI.
Куфыр-Къамэ щыпсэухэм я псэлъэкIэр шапсыгъ псэлъэкIэщ.
Куфыр-Къамэ дэсхэм я бжэкIэми зы гъэщIэгъуэн хэлъщ. Псалъэм папщIэ, дэ щэщI, плIыщI жытIэмэ, абыхэм пщIырыпщIыбжэр ящIэркъым: щэщIым и пIэкIэ тIощIрэ пщIырэ, щэ ныкъуэм щхьэкIэ тIощIитIрэ зыпщIрэ жаIэнущ.
ЖыхуэтIа псоми къахэтхар мыращ: Израилым и адыгэхэр я лъэпкъкIи, зэхэщIыкIкIи, гупсысэкIэкIи, псэукIэкIи мыдрей адыгэхэм къазэрыщхьэщыкI щыIэкъым. Ауэ, сыт хуэдэу щымытами, ахэр адыгэхэм я зы лIэужьыгъуэ щхьэхуэу, псэукIэ щхьэхуэ зиIэ лъэпкъыу къапщтэ хъунущ. Мы Iуэхур ди этнографхэр, бзэщIэныгъэлIхэр, психологхэр зэгупсысыпхъэщ. Гъазий.
Адыгей, Мейкъуапэ
1992 гъэ, еплIанэ къыдэкIыгъуэ.
Адыгэхэр лIэщIыгъуэм псэуа нэмыцэ тхакIуэ фон Варкербарт адыгэхэм я псэукIэр, дуней тетыкIэр, лIыгъэр фIэгъэщIэгъуэну, дихьэхауэ иджу щытащ.
Фи пащхьэ итлъхьэ тхыгъэр Варкербарт 1798 гъэм Дрезден къыщыдигъэкIащ икIи адыгэбзэкIэ япэ дыдэу тыдодзэ. Тхыгъэр нэмыцэбзэм къизыхар Шыд Хьэсэнбийщ.
Мэзхэм щIагъэна бгы лъагэхэм я зэхуакухэм, Каспий гуэлымрэ тенджыз ФIыцIэмрэ яку дэж псы уэрышхуэхэм якухэм щыпсэу лъэпкъ дахэхэм, лъэпкъыфI дыдэхэм, лъэпкъ цIэрыIуэхэм ящыщ зыщ адыгэхэр. Я Iэпкълъэпкъым и зэкIужыкIэкIэ, талантымкIэ, гъэсэныгъэ дахэкIэ, хьэл-щэнкIэ, Iуэху еплъыкIэкIэ, хахуагъэкIэ, я щхьэ пщIэ зэрыхуащIыжкIэ, я гупсысэ куумрэ сыт хуэдэ щытыкIэ гугъуми псынщIэу хэкIыпIэ къызэрыхуагъуэтыфымкIэ адыгэхэр КъуэкIыпIэ Гъунэгъум щыпсэу адрей лъэпкъхэм, уеблэмэ, Европэм щымыщ адрей лъэпкъ псоми къащхьэщокI.
Ахэр я хэкум и щIыналъэ мащIэмкIэ ирокъу. Ахэр зэи хущIэкъуакъым ар залымыгъэкIэ нэхъыбэ ящIыну, зэи дихьэхакъым зэрыпхъуакIуэ Iуэхугъуэхэм; ахэр зэпIэзэрыту икIи насыпыфIэу щыпсэурт я бгыжьхэм я лъапэхэм икIи хамэ мылъкум зэи хуэнэпсеякъым, ауэ къэланджэ жыхуаIэмрэ шынэрэ ямыщIэу я хабзэмрэ хуитыныгъэмрэ яхъумэжырт.
ФыкъыддэIэпыкъу, дыкъэфхъумэ, жаIэу хамэ пщыхэр къайлъэIуамэ, лIы и лIыж адыгэхэм я мамыр жьэгур ябгынэрти я гуапэу, гуфIэгъуэр яIэу зауэлI къалэнхэр я пщэ далъхьэжырт. Швейцар лIыхъужьхэми зы зэман зэгуэр апхуэдэу ящIу щытащ. ЗауэлI къалэныр зи пщэ дэзылъхьэжа адыгэхэм 347 лъэIуакIуэ къахуэкIуахэр яхъумэрт, бийм пэщIэувэрт, ар зэуапIэ губгъуэм щыхагъащIэрт. Адыгэхэм унафэ тэмэм тращIыхьырт зэныкъуэкъу къэхъуахэм, зэдауэхэр мамыру зэгурыIуэжыным хэлIыфIыхьырти, я Iуэху лIы хуэдэу зэфIагъэкIауэ я унэ екIуэлIэжхэрт.
Мис апхуэдэу псэурт пщыгъуэ цIыкIу куэду зэпыуда а лъэпкъ насыпыфIэр. А пщыгъуэхэм зэман куэдкIэ фIыкIэ къахэщхьэхукIыурэ къекIуэкIащ Къэбардэ пщыгъуэр.
ЕпщыкIущанэ лIэщIыгъуэм адыгэхэр Чингиз хъан и джатэ лъэщым къыхигъэщIащ. Чингиз хъан къызэрыгуэкIтэкъым. Лъэпкъ Iэджэхэр къэзызэуа а зэрыпхъуакIуэ емынэм пэхъун щыIауэ тхыдэм ищIэжыркъым. Ауэ щыхъукIи, лъыкIэ гъэнщIа кхъащхьэхэр зи Iэужь а зэрыпхъуакIуэм щIэныгъэр зыхилъхьэ щымыIэу фIы дыдэу илъагъурт. Дунейм къыщымыхъуауэ абы зэригъэпэща къэралыгъуэ абрагъуэр, азиат щIыналъэ псоми хуэдэу, езы Чингиз хъан лIа нэужь Iыхьэ Iэджэурэ зэбгрыщэщыжащ.
Абы икъукIэ игу ирихьырт адыгэ лъэпкъым и дахагъэр. ТекIуэныгъэр зи Iэпэгъу абы и монголхэм игъащIэм ялъэгъуатэкъым апхуэдиз зи дахагъэ цIыхухъуи цIыхубзи. ЩIы хъурейм и тепщэм и нэгу зрагъэужьу и пащхьэм исын хуей хъурт хъыджэбз дахэхэм я нэхъ дахэжхэр. Илъэс мин бжыгъэхэм я зэрыпхъуакIуэ нэхъ емынэ дыдэм илъэс къэс адыгэхэм къыхаша ныбжьыщIэ нэхъ лъэрызехьэу щитIрэ тхьэIухудым я тхьэIухудыжу хъыджэбзищэрэ хуашэн хуейуэ пщэрылъ ящищIат. Ахэр Кърымым и тетым деж яшэн хуейт. Кърымым и тетыр хъанышхуэм и Iыхьлыуэ къыщIэкIынут. ЗэрыжытIащи, Чингиз хъан къизэуа псори езыр дунейм ехыжа нэужь зэбгрыщэщыжащ. Ауэ хъаным зэгуэр ищIауэ щыта унафэр зэрыунафэу къэнэжащ икIи щIалэхэмрэ хъыджэбзхэмрэ иджыри Кърымым ирагъашэрт икIи ахэр Кърымым и тетхэм зэрыхуейуэ къагъэсэбэпырт. А хабзэр щагъэкIуэдыжар ди лIэщIыгъуэ блэкIым и пэщIэдзэрщ, 1708 гъэрщ. Ар кIуэдыжыным щхьэусыгъуэ хуэхъуам и пэжыпIэр, сэ зэрысщIэмкIэ, иджыри къыздэсым наIуэ къэхъуакъым.
А зэманым Кърымым и тетыр Сэлим-Джэрийт. Ар лIыгъэшхуэ зыхэлъ цIыхут. И адэм и адэжхэм къащIэна щIыхьымрэ хъан цIэмрэ я зехьакIуэт.
Хъаныгъуэр къылъысри зы илъэс дэкIауэ, абы и къуэхэм ящыщ зы адыгэхэм деж игъэкIуащ илъэситIым къатехуэ щIалэхэмрэ хъыджэбзхэмрэ къаIихыну. Сэлим-Джэрий и лIыкIуэм хъумакIуэ щIагъуи иIэтэкъым, зауэлI зытIущ
и гъусэу арат. Ар адыгэ лъэпкъым и нэхъыжьхэм, пщыхэм щIыхьышхуэ
хуащIу ирагъэблэгъащ икIи къратын хуей псори къратащ. ЩIалэхэмрэ хъыджэбзхэмрэ къащыIихым щыгъуэ абы гу лъитащ зы адыгэ пщащэ гуэрым. А пщащэр и ныбжьэгъу хъыджэбзхэм ящыщ зы Кърымым яшэнум яхэтти, сэлам ирихыжыну къэкIуауэ арат. ЩIалэр зэ Iуплъэгъуэм а пщащэм хьэщыкъ ищIащ. Езым и гъусэу здишэн хуейхэм я цIэ-унэцIэхэм хэплъэри, а пщащэр хэттэкъым. Апхуэдэу щыхъум, абы хъыджэбзыр залымыгъэкIэ здишэри и унэм щIигъэтIысхьащ. ЩIигъэтIысхьэри Дуней Iэмырым и IэрыкI дахащэр зэпиплъыхьу, игъэщIагъуэу, фIэтелъыджэу махуэхэр кIуэуэ хуежьащ.
А хъыджэбзым дэлъхуитI иIэт. ТIури зауэлI бэлыхьхэу, къэмыланджэхэу, шынэ ямыщIэу. Я шыпхъум къращIам а тIури игъэгубжьат, ауэ я лъыщIэж мурадыр быдэу ягъэпщкIу, гуауэшхуэр къызытепсыха я адэри ягъэудэIу, зэман дэкIмэ я шыпхъур сулътIаным, – Кърымым и тетым и къуэхэм а цIэр зэрахьэрт, – и щIасэ цIыхубз къудей мыхъуу, пщIэрэ щIыхьрэ зиIэ гуащэ хъуну икIи адрейхэм куэдкIэ ефIэкIыу щыщытын зэман къыхуихуэну жраIэурэ. Ауэ щIалэхэр я мурадым щылъэIэсыфын ихуэгъуэ къалъыхъуэрт. ИкIэм-икIэжым апхуэдэ зэман къахуихуащ. Ахэр сулътIаным и унэм щэхуу щIыхьащ, езы сулътIаныр шынагъуэ лъэпкъ щыпэмыплъэ сыхьэт зыхуагъазэри. СулътIаныр и закъуэпцIийуэ пщащэм бгъэдэст. И хъумакIуэхэм я ныкъуэр зэрегъэфауэ чэфу жейхэрт, адрейхэр я гъунэгъухэмкIэ зэбгрыкIат. 348
Зэкъуэшхэм сулътIанри я шыпхъури къамэкIэ фIагъэжащ, хъумакIуэхэм ящыщу къапэщIэхуа псори яукIащ, ауэ зы закъуэ къагъэнащ, мы къэхъуа псори иIуэтэжын щхьэкIэ.
Лъагъуныгъэм цIыхум иримыгъэщIэфын щыIэ! Лъагъуныгъэм нэхъ IуэхуфI дыдэхэми щIэпхъаджагъэ дыдэхэми, лIыхъужьыгъэ нэсми, гущIэгъуншагъэ лъыгъажэми, телъыджащэу гу хьэлэлагъми, гуемыIуу хьэбыршыбырагъми уатрегъэгушхуэ. Псэ къэплъам и пIейтеиныгъэр акъыл зэтесым и IущыгъэкIэ и пIэ изымыгъэувэжыфхэр а лъагъуныгъэм насыпыншэ ищIу къытщохъу. Ауэ мы щIым цIыху тету пIэрэ зэ нэхъ мыхъуми мылъэпэрэпа? Сыт хуэдэ математик къэзыбжыфынур лъагъуныгъэм цIыхур зэригъэлъэпэрэпам и бжыгъэр. Абы папщIэ бжыгъэу щыIэр урикъунуи къыщIэкIынкъым…
Арати, хъаным а Iуэху шынагъуэм теухуа хъыбарыр къыIэрыхьащ. Ауэ и губжьри и гуауэри ирикъухри, и къуэр зэраукIам теухуауэ мыпхуэдэу жиIа къудейщ: адыгэхэм тэмэму ящIащ пщащэр къидыгъуу залымыгъэкIэ, я хабзэхэми дуней тетыкIэми емыплъу, къэзышам тезыр зэрытралъхьар.
Куэд дэмыкIыу хъан лIыжь губзыгъэр дунейм ехыжащ, и хъаныгъуэр и къуэ нэхъыжьым къыхуигъанэри. Ар Долэтт, нэхъ иужьыIуэкIэ тырку императорыр тридзу хэкум изыхуарат.
Долэт и къуэш нэхъыщIэ Къаплъэн-Джэрий абы и ужькIэ хъаныгъуэр къылъысащ икIи адыгэхэр щIым щыщ ящIыжыну, дунейм псэууэ зы адыгэ къытримынэну жиIэурэ игъэшынэну хэтащ. Уэсмэн къэралыгъуэм и арэзыныгъэкIэ, Къаплъэн-Джэрий тэтэр мин пщIей и гъусэу адыгэхэм езэуэну къежьащ. Тэрч зэпрысыкIа нэужь, абы Псыжь Iуфэ Iусхэм ящыщу аргуэру гъусэ къищIащ фIыуэ зэщIэузэда зауэлI мин пщыкIутху. Ауэ а мин пщыкIутхум адыгэхэм я бийуэ кIуэну яфIэфIтэкъым, сыту жыпIэмэ ахэр сыт щыгъуи адыгэхэм фIыуэ яхущытт, я гъунэгъуфIу къалъытэрт. Къаплъэн-Джэрийм ахэр залымыгъэкIэ жыхуаIэм хуэдэу здришэжьащ.
Бийм и дзэ фIыцIэ шынагъуэр къазэрыхуэкIуэр адыгэ хэкум псынщIэ дыдэу щызэлъащIысащ.
Адыгэпщхэм я нэхъ цIэрыIуэ дыдэм, – апхуэдэу къалъытэ хабзэр Къэбардэт, – деж а хъыбарыр занщIэу нагъэсащ икIи и лIыгъэкIи акъылкIи псоми зэратекIуэм папщIэ, ар дзэпщ нэхъыщхьэу хахащ.
ЛIыгъэ хэлъу зызылъытэж дэтхэнэ зыми Iэщэ къищтэри, зыми химыгъэзыхьу, езым фIэфIу хэкур ихъумэжыну къэуващ.
Дзэпщым лъэсыдзэу миниблрэ шууей щищрэ фIэкI къыздимыщтэу, бийр псынщIэу къыздэкIуэ лъэныкъуэмкIэ иунэтIащ, бгы лъагэ гуэрым нэсри, а бгыщхьэм зэгуэр тета къалэшхуэу иджы зэхэкъутэжам деж къыщыувыIащ. Къалэжьыр къэзыухъуреихь блын зэхэкъутахэр жыгыжьхэмкIэ игъэбыдэжщ, бийр къызэпрымыкIыфын хуэдэу щIытIхэр дитIыкIыжри, быдапIэ лъэщ зэригъэпэщащ.
Къаплъэн-Джэрий хъаныр и дзэр щIыгъуу гъунэгъу къыщыхъум, бгыр къитIысыхьащ, ауэ зэуэ уебгъэрыкIуэкIэ быдапIэр къызэрыпхуэмыщтэнур къыгурыIуэри, бзаджагъэ хуекIуэну мурад ищIащ. И блыгущIэтхэм щыщ зы къриджэри дзэпщым деж кIуэуэ мыпхуэдэу жриIэну унафэ хуищIащ: «СулътIаныр адыгэхэм я лъэпкъ гъунэгъухэм ящыщ зым, юзбегхэм, ятеуэну макIуэри, адыгэ зауэлIхэм ящыщу минищ хуейщ. Абы теухуауэ дзэпщым епсэлъэну и мурадщи, бгым къехыу хъаным деж къэкIуэну йолъэIу». ИкъукIэ бзаджагъэ мыкIуэмытэт ар, дуней и пIалъэ зыщIэ адыгэр кърибгъэпцIэн папщIэ.
Хъаным и хьилэшыгъэр Къэбардэ занщIэу къыгурыIуащ икIи лIыкIуэм мыпхуэдэ жэуап иритащ: «Иджыпсту си узыр къысщыхьауэ зызигъэгъэхъейркъым, зы лъэбакъуэ счыну Iэмал сиIэкъым, ауэ махуищ пIалъэ нэхъ къыхэмыкIыу е шууэ, е Iэрыхьу сынэкIуэнщ». ЛIыкIуэр зэрежьэжу Къэбардэ адыгэхэр зэхуишэсри мыпхуэдэу захуигъэзащ: «Си къуэшхэ, си ныбжьэгъухэ! Ди лъапсэм псы ирагъэжыхьыжыну 349 тхьэ яIуауэ мо бгы лъабжьэм къыщIэс бий къанлыхэр флъагъурэ? Дэ ди Iэ-ди лъэхэр пхауэ сулътIаным гъэу зеттмэ, ди цIыхубзхэмрэ сабийхэмрэ игъащIэ псокIэ пщылIыпIэм итыну гъэру едгъашэмэ, тэмэму къэфлъытэрэ? ДылIэнуми дылIынуми хуитыр фэращ. Дэ лIыгъэ тхэлъу дыхэкIуадэу щытмэ, къаплъэным къыткIэлъызэрихьэну хьэкIэкхъуэкIагъэр ди нэгу щIэкIын напэтехыгъэм дыкъелынущ, датекIуэмэ – абы и Iэужьу щытынур тэтэр гущIэгъуншэхэм я бэлыхьыр ди хахуагъэкIэ зытеддзыжыныр аращ. Аращи, фызэгуакIуэр къыхэфх!»
ЗауэлIхэм я макъ зэдэур къэIуащ: «ЩIыхь зыпылъ лIэныгъэр пщылIыпIэм нэхърэ куэдкIэ нэхъыфIщ!»
Дзэпщыр апхуэдэ жэуапым щыгуфIыкIащ, зауэлIхэр я псалъэ емыпцIыжыну къыхуриджэщ, и сэшхуэр кърихри тхьэшхуэ лъэщу уахътыншэмкIэ тхьэ иIуащ е текIуэну е хэкIуэдэну. ЗауэлI псоми апхуэдэ тхьэрыIуэ ятащ.
Къэбардэ пщыхьэщхьэм и зауэлIхэм щыщ зы хъаным деж игъакIуэри мыпхуэдэу жрыригъэIащ: «Си узыр къэтIэсхъащ икIи си дзэпщ зыбжанэ си гъусэу ныбжьэгъугъэкIэ сыныпIущIэну сыхуейт, си щхьэкIи си зауэлIхэм щхьэкIи уи гущIэгъу сыщIэлъэIун папщIэ».
А хъыбарым хъаныдзэр гуфIэгъуэкIэ къыIущIащ. Езы хъанми и гуфIэгъуэм щIэ щIэттэкъым. Абы дзэпщым и лIыкIуэм угъэт лъапIэхэр къритри къиутIыпщыжащ икIи шыхэр хъуэкIуэну яутIыпщыну унафэ ищIащ, сыту жыпIэмэ иджы ущIэгузэвэн лъэпкъ щыIэжтэкъым. Пщыхьэщхьэм хъаным хуиту и нэгу зригъэужьу щIидзащ.
Бгыщхьэм къытес адыгэхэм тэтэрхэм я увыIэпIэм щекIуэкIхэм иныкъуэр езыхэм тыншу ялъагъурт, иныкъуэхэмкIэ тIасхъэщIэххэм хъыбар кърагъащIэрт.
Къэбардэ унафэ ищIащ жыгыфэ зэхуахьэсу IэплIакIуэ цIыкIу-цIыкIуурэ зэкIэрапхэну. А унафэр псынщIэу ягъэзэщIащ. Пшапэр щызэхэуэм ирихьэлIэу апхуэдэ IэплIакIуэ цIыкIухэу щэ бжыгъэхэр хьэзыр хъуакIэт. Пхъафэ зэкIуэцIыпхахэр шыкIэхэм кIэращIэри, жэщым Iэуэлъауэншэу, макъ лъэпкъ ирамыгъэщIу шыхэр тэтэрхэм я увыIэпIэм пэгъунэгъуу ирашэлIащ. ИрашалIэри, дагъэ егъэфауэ шыкIэхэм кIэрыщIа пхъафэхэм мафIэ щIадзащ. Мо жэщ мазэхэм мафIэм игъэшына шы гужьеяхэр гъуахъуэпсыхъуэр зэрахьэу тэтэрышхэм щахэлъадэм, мохэри абыхэм къадэгужьеижри, бийм и тIысыпIэр фIалъэкIэ яхьу хуежьащ. Шыхэм я щыщ гужьеигъуэм къигъэуша тэтэрхэм зыри къагурыIуэртэкъым. МафIэр уафэм къехуэхыу къатеублэрэкIауэ фIэкI къащыхъуртэкъым икIи дунейм и къутэжыгъуэр къэсауэ я гугъэт. Лъэсыдзэм делэм хуэдэу къижыхьырт, шуудзэм шыхэр къыхуэубыдыжыртэкъым.
А зэрыхьзэрийр зылъэгъуа адыгэхэм лъыщIэжым хуэбампIэ я сэшхуэхэм фIэкIа Iэщэ къамыщтэу бийм хэлъадэри къапэщIэхуэ псори зэтраупщIатэу щIадзащ икIи зэтраупщIэтащ цIыхум псэ хэзылъхьэж дыгъэр къыщIэкIыу и бзий нурхэмкIэ лъыгъажэ зауэр зэтригъэувыIэху.
Тэтэрхэм Псыжь Iуфэ деж гъусэ къыщащIа зауэлIхэми зыкъыщащIэжар нэху ща нэужьщ. ЗыкъащIэжри, игъащIэ лъандэрэ я ныбжьэгъу адыгэхэм я лъэныкъуэ защIыжащ икIи абыхэм я гъусэу бийм кIэлъыпхъэращ.
ЕтIуанэ махуэми тэтэр мащIэ хагъэщIакъым адыгэ сэшхуэхэм. Бийр гуп цIыкIуурэ икъухьа хъуати, адыгэхэр абыхэм якIэлъысурэ зэтраупщIатэрт. Хъаным зауэлI гуп цIыкIу фIэкI щIымыгъуу щIэпхъуэжащ, и блыгущIэтхэри, и Iэщэфащи, и мылъкуи, зэрыщыту и дзэри къигъанэри.
А зауэм адыгэу тху нэхъыбэ хэкIуэдакъым. ТекIуахэм бийм къигъэна шыуэ минищэм щIигъу пщэдджыжьым зэхуахусыжащ икIи къуентхъ бэлыхьхэр къаIэрыхьауэ, текIуэныгъэр къахьауэ я хэкуэгъухэм яхыхьэжри а текIуэныгъэм и щIыхькIэ ефэ-ешхэшхуи ящIыжащ.
Гу зылъытапхъэ: Адыгэ цIэрыIуэхэм я тхыдэм къыщыхъуа мы зекIуэм теухуа хъыбарыр и нэхъыбапIэкIэ къызыхэтхыжар Къантемырыпщым и уэс- 350
мэн тхыдэр аращ. Мыбы нэгъуэщI тхакIуэхэри тепсэлъыхьа пэтми, ахэр зэрытепсэлъыхьар щхьэфэтегъэкIыущ е Iуэхур зэрыщымытам хуэдэу къагъэлъагъуэущ..
Дрезден, 1798 гъэ
1991 гъэ, еханэ къыдэкIыгъуэ.
Шарлоттэ-ХьэIишэт
И гъащIэр мащIэми, щIыхь зыпылъ гуащIэ къызыщIэна цIыхухэм яхэбжапхъэщ грузин цIыхубз Кетованэ Иремадзе. И ныбжьыр илъэс тIощIрэ пщыкIущым иту ар 1945 гъэм лIащ. Иремадзе и художественнэ произведенэхэмрэ критикэмкIэ иIа тхыгъэхэмрэ грузин литературэм нэрылъагъу лэжьыгъэфIу хыхьащ. Абы къадэкIуэу, французыбзэр Iэзэу зыщIэ тхакIуэм француз классикхэм я тхылъ зыбжани зэридзэкIащ, француз культурэр нэгъэсауэ иджащ. Аращ къызыхэкIар Иремадзе «Литературнэ медальонхэр» зыфIища сборник 1945 гъэм къыдэкIам ит «Адыгэ цIыхубз ХьэIишэт» жыхуиIэ очеркыр итхыныр. * * *
Францым и лIыкIуэу Истамбыл щыIа де Фериол 1697 гъэм цIыху щхьэхуимытхэр щащэ бэзэрым ливр 1500-кIэ къыщищэхуащ илъэсиплI зи ныбжь адыгэ хъыджэбз цIыкIу, ХьэIишэт и цIэу.
Де Фериол и щыпэ къэщэхутэкъым цIыхубз щхьэхуимыт гуакIуэхэр, и гурыщIэ щIэпхъаджэхэр ирыдигъэкIыну. Апхуэдэ мурадт ХьэIишэт цIыкIуи къыщIищэхуар, абы игу илъыр сабий дыгъэщыгъэм и ныбжь ирикъумэ, абыкIэ зытригъэуну арт.
ЛIыкIуэм къищэхуа цIыхубз щхьэхуимыт цIыкIур абы Париж щыIэ и нысащIэ мадам Фериол деж иригъэшащ. Мадам Фериол придворнэ гуащэт, ар цIэрыIуэт щIасэ зэпыщIэнрэ цIыхухэм я кум зэхущIэуэныгъэ дэлъхьэнрэ я IуэхукIэ. Адыгэ хъыджэбз цIыкIум Шарлотта-ХьэIишэт цIэуэ фIащащ, а щIыкIэм тетуи къурш удз гъэгъа цIыкIум Европэ щIыналъэр увыIэпIэ хуэхъуащ.
Ар мадам Фериол къулъшырыфым (монастырым) ирет. ХьэIишэт абы французыбзэкIэ икъукIэ Iэзэ щохъу, француз культурэм щыщогъуазэ. Къулъшырыф еджапIэр илъэс пщыкIублым иту къэзыуха ХьэIишэт мадам Фериол придворнэ обществэм хешэ.
ЗэкIуж, пкъыфIэ, къурш удз гъэгъа пэлъытэу щIэращIэ, уи гур пIэпызыхыу гуакIуащэ ХьэIишэт Луи ЕпщыкIуплIанэм и дворецым къыщыхутащ. Абы и экзотическэ теплъэм псом ягури итхьэкъуат. «Адыгэ пщащэр», «Адыгэ цIыхубз гъуэзэджэр» щызэхыбох дэнэкIи.
ЦIыхубз акъылыфIэр, Iущагъышхуэ зыхэлъыр гу зылъимытэ къэмынэу якIэлъыплъырт щхьэхуимыту зыхэхуа а цIыхухэм. Абы къыгурыIуэрт аристократием и псалъэ дахэхэмрэ и щIыкIафIагъымрэ зэрыфэрыщIыр, ахэр гухэлъ фIейкIэ зэрыпсыхьар.
ХьэIишэт зыщэхуа француз лIыкIуэр 1711 гъэм Истамбыл икIыжри Париж кIуэжащ. Илъэс хыщIрэ пщIырэ зи ныбжь де Фериол къищэхуа цIыхубз щхьэхуимытым ириIуэкIащ ирищIэнIауэ зэрыхуитыр (абы и унафэр езым зэрыIэщIэлъыр). Ауэ Iуэхур де Фериол щыгугъам къыщыщIэкIакъым. ХьэIишэт цIыху зэтетт, нэмысыфIэти къыхуэгъэшакъым. Абы иужькIэ илъэсиплI дэкIауэ, Францым я король зэблэхъугъуэм, королым и къалэныр зыгъэзащIэ 351 Герцог Орлеанскэри хьилагъэкIэ щIэкъуащ а цIыхубз зэпэщым зыпищIэну. Уеблэмэ апхуэдэ Iуэхухэм хуэIэзэ мадам Фериоли зыдигъэIэпыкъуну пылъыгъат ар, ауэ дэтхэнэ зы придворнэ гуащэри гуфIэжу арэзы зытехъуэну а Iуэхур ХьэIишэт къызэримыщIэнур быдэу ягуригъэIуащ. А цIыхубзым гущIыхьэ щыхъуауэ жиIащ: «Щывмыгъэтмэ, монастырым сыкIуэжынкIэ си тхьэлъанэщ». Арати, де Фериол хуэдэу, герцог Орлеанскэри къыпригъэхащ. ХьэIишэт щыгъупщакъым де Фериол къыхуищIар. Сент-Бёв зэрыжиIамкIэ: «ЦIыху гурыщIэ къабзэр мыулъийуэ хъумэныр хабзэ хъужын папщIэ, Азие бэзэрым къытраша а адыгэ цIыхубзыр Iэмал имыIэу Францым къыщыхутэн хуейт».
1722 гъэм де Фериол лIащ. Ар щылIэм, ипIыжа цIыхубзым къыхуигъэнащ зэрыпсэун мылъку.
А гъэ дыдэм Дю-Депан и деж ХьэIишэт хэгъэрей щыхуэхъуащ Шевелье Даиди. ЦIыхубз щIалэм лъагъуныгъэ гуащIэр къыпкърыхьащ. Ауэ жаIэркъым «Адыгэ цIыхубзым лъагъуныгъэ зыхуигъуэтым гурэ псэкIэ зрет» жаIэу. ХьэIишэтрэ Даидирэ я лъагъуныгъэм бэлыхь мащIэ дашэчакъым, сыт щхьэкIэ жыпIэмэ Даиди нэчыхьыншэу зэдэпсэуныр хабзэу гъэувыныр зыукъуэдий динзехьэ гупым ящыщт. АрщхьэкIэ кIуатэ пэтми нэхъ зэхуэгумащIэу ныбжьыщIитIым я гъащIэр лъагъуныгъэ мыужьыхыжкIэ здрахьэкIащ.
ХьэIишэт нэгъэсауэ щIыкIафIэт, зэхэщIыкIышхуэ хэлът, и IущагъкIэ хуэдэ уигъэлъыхъуэнт. Къурш жьэгъум щалъхуа цIыхубзым и гупсысэм, и гулъытэм француз литературэм ирилажьэхэмрэ ар фIыуэ зылъагъухэмрэ пщIэшхуэ хуащIу щытащ.
Адыгэ цIыхубз гъуэзэджэм француз литературэм къыхущинащ езым и тхыгъэ хьэлэмэтхэу зы том. А зэманым француз тхакIуэхэм нэхъ зратауэ щытащ эпистолярнэ тхэкIэм. Ар нэрылъагъуу къыщонахуэ мадам де Севиньи, къинэмыщIхэм я тхыгъэхэм. ХьэIишэт и тхыгъэхэм а зэманым щыIа щытыкIэ-псэукIэхэр уи нэгум къыщIагъэхьэж. А тхыгъэхэр япэу къыщыдэкIар 1787 гъэрщ (ХьэIишэт зэрылIэрэ илъэс 54-рэ щрикъум). Тхылъыр зэIэпахыу кърахьэкIащ. Ар зэман кIэщIым зыбжанэрэ къыдагъэкIащ.
1758 гъэм Iэрытх щIыкIэ ар Вольтер илъэгъуащ, абы теухуауи Вольтер итхахэр а тхылъым и япэ къыдэкIыгъуэм и псалъащхьэм къыщахьыжащ.
Вольтер итхат: «Сэ куэд мыщIауэ мадемуазель ХьэIишэт Женевэ щыпсэу мадам Каландринэ деж иригъэхь тхыгъэ томым сыкъеджащ. Мадемуазель ХьэIишэт зэхэщIыкI тэмэм иIэщ. Абы фIыуэ къыгуроIуэ ихъуреягъкIэ щызекIуэ лейр, езыми зегъэкъуаншэ, а щIэпхъаджэхэм яхэпщIауэ зелъытэжри. зи нэмыс мыулъия а цIыхубз фIэрафIэм гъащIэ гущыкIыгъуэм зыпыIуидза пэтми. И тхыгъэхэм я пэщIэдзэм щытопсэлъыхь а зэманым щыIа гъащIэ купщIэншэм, театр и лъэныкъуэкIэ къэхъуа-къэщIахэм, итальян комедиемрэ оперэмрэ я хъыбарыщIэхэм. Абы къищынэмыщIауэ, тепщэ гупым щыщхэм яку дэлъ зэпэщIэуэ цIыкIуфэкIухэми нэIуасэ дыхуещI. А цIыхубзыр езыр мы лIэщIыгъуэм и япэ Iыхьэм нэхъ ущызрихьэлIэрей къэхъукъащIэ цIыкIуфэкIухэр къызыхуэтыншэу щызэхуэхьэса кIэзетщ.
Гу зылъытапхъэ мыхъумыщIагъэ къызэрыхъуу абы губжьауэ етх:
«Уи щхьэфэцыр зыгъэтэдж Iуэху гущыкIыгъуэ къэхъуащ. Ар апхуэдизкIэ напэншагъэщ, гущыкIыгъуэщи, утепсэлъыхьыну уигу хуэкIуэркъым, ауэ а къэхъу псори монархиер хьэлэч зэрыхъум и щыхьэтщ». А тхылъ дыдэм ехьэлIауэ Сент-Бёв итхыгъащ: «А том цIыкIур нобэр къыздэсым къалъыхъуэ, къалъытэ тхылъхэм ящыщщ. А тхылъым ебгъэджэну ухуэхъуэпсэнщ икIи ептынщ фIыуэ плъагъу, щIыхь зыхуэпщI цIыхум, щэн зэтет, гурыщIэ къабзэ, гуапагъэ абы хэлъхэр къызыгурыIуэнум».
ХьэIишэт и письмохэр нэсауэ литературэ тхыгъэхэщ. Абыхэм я зэманым щыIа цIыху зэхэтыкIэм, псэукIэм ехьэлIа къэхъукъащIэхэр художественнэ образ щIэрыщIэхэмкIэ къыщыIуэтащ. А тхыгъэхэм лIэщIыгъуэ епщыкIуия- 352
нэм и япэ Iыхьэм француз литературэмрэ культурэмрэ хэлъа Iуэхугъуэхэм къызыхуэтыншэу щыгъуазэ уащI.
Француз эпистолярнэ литературэм лъэужь IупщI а адыгэ цIыхубзым къызэрыщигъэнэфар, шэч хэмылъу, зыкъомкIэ гу зылъытапхъэ Iуэхугъуэщ. Кетованэ
ЗэзыдзэкIар Кимщ
1958 гъэ, еханэ къыдэкIыгъуэ. 353 Адыгэбзэр – адыгэпсэщ
Щхьэ бжыгъэкIэ мащIэхэм ящыщу зи анэдэлъхубзэм и къэкIуэнум темыгузэвыхь зы лъэпкъи дунейм тету къыщIэкIынкъым. Апхуэдэщ адыгэхэри. «Анэдэлъхубзэ – лъэпкъым и гупсэ» рубрикэм щIэту «Iуащхьэмахуэ» журналым къытехуар мащIэу пхужыIэнкъым. Абыхэм, зэрыгурыIуэгъуэщи, зэтехуэу тхыгъитI къахэбгъуэтэнукъым, ауэ псоми хьэкъ пщащI лъэпкъым дежкIэ бзэм и мыхьэнэр зэрыин дыдэр, ар IэщIыб пщIыныр узытес къудамэр пыбупщIыжыным зэрещхьыр.
Журналым тета мы тхыгъиплIым зыгуэркIэ хьэкъ фщащIыну къытщохъу, япэрауэ, дызэрыгушхуэн, зи къуэпсыр жыжьэ дыдэ къыщежьэ анэдэлъхубзэ адыгэм дызэриIэр. ЕтIуанэрауэ, анэдэлъхубзэм ехьэлIа Iуэхугъуэ дызыгъэпIейтейхэм, къахэхъуэ мыхъумэ, зэрахэмыщIыр. Iэрыхуэу къащти, шэрыуэу Iуатэ
Адыгэбзэм дахагъэу, гуапагъэу, IэфIыгъэу хэлъыр къызыгурымыIуэм ар бзэ пхъашэу, бзэ мышытIэу, мышэрыуэу къыфIощI. Ауэ ар пэжкъым. Адыгэбзэр фIыуэ пщIэмэ, абы кърумыIуэтэфын гупсыси гурыщIи щыIэкъым.
Сигу къокIыж Армавир дэс адыгэ ермэлыхэм ящыщ си ныбжьэгъу щIалэ гуэрым къызжиIэгъар. «Ди адэр, – къысхуиIуэтэжыгъащ абы, – Москва Лазаревскэ институтым и егъэджакIуэт, абы дыщыпсэурт. Урысейм еджапIэшхуэ къыщиухауэ ди адэр лIы гъэсат, урысыбзэкIэ Iэзэт, хамэ къэралыбзэхэри ищIэрт. Ди адэр сымаджэти, куэд щIауэ пIэм хэлът. Адыгэбзэм хуезэша щхьэкIэ зэпсэлъэн игъуэтыртэкъым. «Ай-джыдэ, сымылIэ щIыкIэ сигу пэщыху адыгэбзэкIэ сыпсэлъэжащэрэт», – жиIэу щызэхэтхым, дыкIуэри адыгэбзэ зыщIэ ермэлы лIыжь гуэр къыхуэтшащ. ЛIыжьыр сыхьэтищ хуэдиз къыбгъэдэсауэ щыщIэкIыжым, ди адэм «Уэху-хуху, иджы сылIэми сымылIагъэххэ хуэдэщ, сигу пэщыху адыгэбзэкIэ, ди бзэ IэфIымкIэ сыпсэлъащ. Уи гурылъыр нэсу кърипIуэтэну мы ди бзэм хуэдэ щыIэкъым», – жиIащ».
23 Заказ № 7 354
Адыгэбзэр жьэгупащхьэбзэ къудейуэ мыхъумэ, жылагъуэ Iуэху уритепсэлъыхьынкIэ мыхьэнэ щIагъуэ зимыIэ бзэуэ къызыфIэщI гуэрхэри щыIэщ. Апхуэдэ еплъыкIэр захуэкъым. Ижь-ижьыж лъандэрэ адыгэбзэм жылагъуэ Iуэху ираухэсу, пэкIурэ хасэрэ иризэхэту, утыку ираIыгъыу къэгъуэгурыкIуащ. Адыгэ тхыдэм тетхыхьа урыс еджагъэшхуэхэм къызэраIуатэмкIэ, адыгэм псэлъакIуэ Iэзэхэм пщIэшхуэ хуащIу, жылэ Iуэху IэщIалъхьэу, хэку Iуэху зэрырагъэхьэу щытащ.
Илъэс зытIущ и пэкIэ адыгэ лIыжь гуп сахэхуауэ дыздэпсалъэм, лIыжьхэм ящыщ зы къызэупщIащ: «Адыгэбзэр дапщэу зэщхьэщыхуа?» – жери. ЗыщIэупщIэр тэмэму къызгурымыIуэу, «Сэ сщIэркъым, уэ къызжеIэ», – щыжысIэм: –
«Уэ пщIэн хуейщ ар, адыгэбзэр куэду зэщхьэщокI: уи ныбжьэгъум узэрепсэлъэнур щхьэхуэщ, нэхъыжьым узэрепсэлъэнур щхьэхуэщ, утыку уихьэмэ, узэрыпсэлъэнур щхьэхуэщ», – жиIащ. А лIыжьми зэрыжиIауэ, адыгэбзэр зыгъэшэрыуэфым дежкIэ куэду бзэ IэкIуэлъакIуэщ, узыхуейр тэмэму ирижыпIэф къудей мыхъуу, зыжепIэм и нэгум IупщIу щIэувэу ирипIуэтэфынущ. Апхуэдэу бзэр бгъэшэрыуэфын щхьэкIэ, ар езыр пщIэн хуейщ.
Ди псэукIэм зэрызиужьым къыдэкIуэу, ди щIэныгъэ-гъэсэныгъэми, ди бзэми, ди тхылъми заужьу, ефIакIуэ зэпыту зэрыкIуэр хэт дежкIи нэрылъагъущ. Абы утепсэлъыхьынумэ, куэд жыпIэн хуей хъунущ. Ауэ дэ зи гугъу тщIынур ди бзэм хэтщIыхь щыуагъэхэрщ. Мы Iуэхум гулъытэшхуэ хуамыщIу, щIагъуэрэ темыпсэлъыхьу макIуэ, ныкъусаныгъэу бзэм хыхьэхэм цIыхур йосэжри яфIэмыIуэхужу, игъуэджэ ящымыхъужу къонэ. Бзэр жану, Iэрыхуэу, шэрыуэу щытын папщIэ, ныкъусаныгъэу абы хащIыхьхэр къэдгъэлъагъуэу, ахэр къызыхэкIыр къатщIэу, щыуагъэу, игъуэджэу къыхыхьэхэр хэдгъэкъэбзыкIыжурэ зэредгъэфIэкIуэным дыпылъын хуейщ.
Псалъэм и мыхьэнэр тэмэму зэгурыдмыгъаIуэу, абы демыгупсысу япэ къытпэщIэхуэр екIу-емыкIуми къатщтэу дыщежьэж Iэджэрэ къохъу. Псалъэм папщIэ.
«Дыгъэр гуащIэу къопс, псынщIэу уэсыр мэвыж. ДыгъафIэ джабэхэм уэсыр токIыж. Псыхьэлыгъуэхэр джабэм зэрохух» («Адыгэбзэ учебник», 2-нэ кл., н. 73).
Уэсыр псыхьэлыгъуэ щыхъукIэ выжым къыщынэркъым – мэткIуж. «Къамэр афэ джанэм щытехуэм зэпыщIыкIащ» (Налшык радио, мартым и 25-м, 1966 гъэм).
Къамэр афэ джанэм техуэу зэпыщIыкI хабзэкъым – зэпыудынкIэ хъунщ.
«Петькэ хуэшэрыуэ дыдэу уэздыгъей, псей шишкэхэм хьэкIэкхъуэкIэ зэмылIэужьыгъуэхэр: лъакъуэ псыгъуэ зиIэ кърухэр, кхъуэ шырхэр, цыжьбанэхэр –
къыхищIыкIырт» (Карнаухов, «Зэкъуэтхэм теухуауэ повесть», н. 110).
Кърур хьэкIэкхъуэкIэм яхэббжэ хъунукъым, къуалэбзум ящыщщ, ауэ щыхъукIэ «псэущхьэ зэмылIэужьыгъуэхэр» жиIэн хуеящ. «Лъакъуэ псыгъуэ зиIэ кърухэр» жыпIэнри бзэмыIугъэщ, «къру лъакъуэ псыгъуэхэр» жыпIэмэ адыгэбзэщ. Абы уфIэкIынщи, «шишкэхэм къыхищIыкIырт» жиIэу закъуэ формэу къимыхьу, «шишкэхэм къахищIыкIырт» жиIэмэ, бзэ хабзэм нэхъ екIурт.
«Мэлыхъуэ цIыкIум и адэ мэлыхъуэр тегъэщIапIэ ищIынщи жиIэнщ махуэ угъурсыз, махуэ насыпыфIэ щыIэу» (В. Ананян, «Щомыщыкъуэ гъэр дэхъухьахэр», н. 402).
«Угъурсызым» и антонимыр «угъурлыщ», «насыпыфIэр» «насыпыншэм» и антонимщ. Ауэ щыхъукIэ, мыбдежым «махуэ насыпыфIэ»-р екIуркъым –
«махуэ угъурлы» жыIэн хуейщ. «Шыгъу кIанэшхуэкIэ фIыуэ шыуа кIэртIоф лъалъэр Тоня ешх» (Карнаухов, «Зэкъуэтхэм теухуауэ повесть», н. 29).
«Шыгъу кIанэшхуэкIэ» жимыIэу «шыгъу пхъашэкIэ» жиIамэ, гурыIуэгъуэт.
Лъыр зэрызекIуэ лъынтхуэхэр гъумагъ зэмылIэужьыгъуэ зиIэ бжьамий цIыкIухэм хуэдэщ («Адыгэбзэ учебник», кл. н. 19). 355 Лъынтхуэхэр лIэужьыгъуэкIэ гуэшакъым, «лъэныкъуэ зырызкIэ» жиIэн хуейщ. Апхуэдабзэу, гъумагъхэри лIэужьыгъуэкIэ зэщхьэщыкIыркъым. «Гъумагъ зэмылIэужьыгъуэ зиIэ» жимыIэу «зи гъумагъкIэ зэхуэмыдэ» жиIамэ хъурт. «Бжьыхьэпэ пщэдджыжьыр уэфIт икIи уэмти, Инджыдж и даущыр наIуэу зэхэпхырт» (Гъуэщокъуэ Хъу., «Адэмрэ и къуэмрэ», н. 175). «НаIуэм» и пIэкIэ «IупщIу» жиIэн хуеящ: «наIуэу» зыхужыпIэнкIэ хъунур нэм илъагъурщ; тхьэкIумэм «IупщIу» зэхех, нэм «IупщI» зэрилъагъум
хуэдэу.
«Жыджэру мафIэр щIалэм
Жьэгукум дищIыхьащ,
ЗэщIэсту мафIэр щыблэм
Шыуан лъакъуэр пэрилъхьащ».
«Черкес пэж», № 196, 1959).
МафIэр жьэгум дащIыхь, жьэгукум дащIыхьыркъым. МафIэм шыуан лъакъуэ «пэралъхьэркъым», «пэрагъэувэ» е «щхьэщагъэувэ». «Банэхэм жьэхэуэурэ бзу куэд щIым къехуэхыжырт. Адрейхэми бгъуэнщIагъым и дамэдазэхэм егъэзыпIэ къыщагъуэтырт» (В. Ананян, «Щомыщыкъуэ гъэр дэхъухьахэр», н. 132).
«Дамэдазэ» псалъэр къызэрыкIуэр бжэ, щхьэгъубжэ сытхэм епхауэщ: «бжэ дамэдазэ», «щхьэгъубжэ дамэдазэ»; бгъуэнщIагъым дамэдазэ иIэнкIэ хъунукъым.
«Писателым народыр епI» (сб. «ГуащIэдэкIым и уэрэд», н.141). «ЕпI» псалъэр мыбдежым къызэрыщемызэгъыр нэрылъагъущ.
«.Батыр (шум) бгъэдыхьэри лъэрыгъымрэ шхуэIумрэ иубыдащ. Адрейр (шур) гъумэтIымэурэ къепсыхащ» («Анэдэлъхубзэ», I кл., Черкесск, 1959, н. 45).
ШхуэIуракъым яубыдыр, шы IумпIэрщ.
«Пэш гъэпсахэр яIэщ цIыхухэм, хуабэхэу, Iэхулъэхухэу» («Черкес пэж», № 1944888).
Пэшым щхьэкIэ «Iэхулъэху» жаIэ хабзэкъым. «Iэхулъэху» зыхужаIэр цIыхубзщ. Пэшым щхьэкIэ «Iэхуитлъэхуит», «нэху» жаIэ.
«Ди лъабжьэм зыщиубгъуат зэхуэдэу щыт мыл щIынэщIхэм» («Анэдэлъхубзэ», кл., Черкесск, 1959, н. 106).
Уэгум ит кхъухьлъатэм ис летчикщ мыр зи псалъэр. Абы лъабжьэ иIэкъым –
иIэр щIагъщ. ЛъабжьэкIэ зэджэр къэкIыгъэ, псэуалъэ сыт хуэдэхэм ящыщу щIым хэлъыращ е щIым и гъунэгъуу щыIэращ. Ауэ щыщыткIэ, щIылъэр кхъухьлъатэм и «лъабжьэкъым» – и щIагъщ. Нэхъыбэрэ зи мыхьэнэ зэхагъэгъуащэу тхылъхэм къыщыкIуэу дызыхуэзэр псалъэ зэлъабжьэгъухэращ.
«Мыхэр псори къызыхэкIар я Iуэху пэжым щыпкъагъэ хэлъу бгъэдэтти, я къарум тегушхуэрти, пэжыгъэр зэрытекIуэнур ящIэрти арщ» («Анэдэлъхубзэ», I кл., Черкесск, 1959, н. 72).
Утегушхуэным къикIыр утекIуэнкIэ угугъэу угушхуэнырщ. «Я къарум тегушхуэрти» жимыIэу, «я къарум иригушхуэрти» жиIамэ, и мурадыр тэмэму къикIырт.
«УкъэкIуэжа, Хьэмид?» – зэрыжаIэм щыукIытэжри (НэфIыцIэ) и анэм хуеплъэкIащ» (Хатуев С., «Нэхулъэр къыщищIым», 1955, н. 64); «Забыт япэрейуэ Мэзан и унэм зэрыщIэмыхьам щыукIытэжауэ къэтэджри хуэмурэ унэм щIыхьащ» (Ар дыдэм, н. 53).
ЗыщыукIытэр цIыхущ. Iуэхугъуэм «щыукIытэркъым» – «тоукIытыхь» е «ироукIытэ». Ауэ щыхъукIэ, «зэрыщIэмыхьам теукIытыхьыжащ», е «зэрыщIэмыхьам ириукIытэжащ» жиIэн хуеящ.

«Си адэм и уэсяткIэ сэ сыкъызыкIэлъыкIуар мы пыIэмрэ къамышымрэщ, нэгъуэщI мылъкукIэ сынацIэркъым, фыкъемыфыгъуэжмэ мыхэр сэ къызощтэ» («Черкес таурыхъхэр», 1956, н. 98).
ЗэфыгъуэнкIэ хъунур цIыхущ, хьэпшыпым ефыгъуэркъым. «ФыкъыщIэмыфыгъужмэ мыхэр сэ къэсщтэнущ» жиIэн и мурадагъэнщ. «ЕтIуанэ щIыщIэр» къэзэуныр – государственнэ Iуэхуу щытщ. ЗэкIэ щIыщIэм щыпсэухэм гугъуехь куэдым щIэбэнын къахудэхуащ» («Черкес пэж», № 2104904).
Гугъуехьым «щIэбэн» щыIэкъым – «йобэн».
«Дыгъэмрэ жьымрэ япхъэха и нэгур дапщэщи гъуаплъэм хуэдэу мэцIу» (ХьэхъупащIэ Хь., «НысащIэ», н. 74).
Дыгъэмрэ жьымрэ япхъэхынкIэ хъунур нэгукъым, нэкIущ, е напэщ.
Псалъэ зэлъабжьэгъухэм ящыщу нэхъ зэхагъэгъуэщэрейр зи лъабжьэр зыуэ щIыпIэ префикскIэ зэгуэкIхэрщ.
Псалъэм папщIэ:
«Мы къехыу зэпыуда напэкIуэцIым сэмэгурабгъумкIэ къыщыгъэлъэгъуа хьэрфхэмрэ ижьырабгъумкIэ къыщыгъэлъэгъуахэмрэ къэфпсэлъурэ фызэхуеплъ» («Адыгэбзэ учебник», кл., н. 11).
И кIыхьагъым дэкIуэу тIу щипщIыкIкIэ зэпыбудкъым – зэгубоуд.
«Ашот. бжэм деж щызэтралъхьа мывэхэр зэпкърихыжащ» (В. Ананян, «Щомыщыкъуэ гъэр дэхъухьахэр», н. 378).
Зэтралъхьар зэтрахыж, зэпкъралъхьар зэпкърахыж, ауэ зэтралъхьар зэпкърахыжыркъым.
«ХьэкIэкхъуэкIэ шыр цIыкIухэр зоопаркым и плIанэпэ псоми игуэшауэ итт» (Чаплинэ В., «Си гъэсэнхэр», н. 12).
ПлIанэпэм ирагуашэркъым – дагуашэ, плIанэпэм иткъым – дэтщ.
«Ашыкым щисым щыгъуэ ар (мэз джэду шырыр) плIанэпэ кIыфIым къуэтIысхьэфырт, цIыхухэм защигъэпщкIуфырт, ауэ мыбы (клеткэм) ар псоми къыщалъагъурт» (Чаплинэ В., «Си гъэсэнхэр», н. 26).
Ашык цIыкIум и плIанэпэм къуэтIысхьэпIэ иIэкъым: узыкъуэтIысхьэр къуагъын хуейщ – плIанэпэм дотIысхьэ.
«Номиным и жьэлъэтIанитIым дэмрэ мыIэрысэмрэ из ищIырти. лъэныкъуэ зригъэзыжырт» (Чаплинэ В., «Си гъэсэнхэр», н. 101).
ЖьэлъэтIанэм «из» ящIыркъым – «дэз ещI» жыIэн хуейщ.
«Ар зыщIэс бгы гъуанэр зэщIэзджызджащ. Ар зэрыс бгъуэнщIагъым бжьэхэм фо къыхуахьырт» («Анэдэлъхубзэ», I кл., Черкесск, 1953,
н. 36).
Бгы гъуанэм «исщ» жаIэ, «щIэсщ» жаIэркъым. БгъуэнщIагъми «щIэсщ» –
искъым.
«Иджырей пщыIэхэр ди щIалэгъуэм диIа пщыIэхэм ябгъапщэ хъунукъым, иджы Iэщым пылъхэр я унагъуэ щIэсхэм хуэдэщ». («Черкес пэж»,

Унагъуэм «йохьэ», «йокI», «илъщ», «исщ», армыхъумэ «щIэскъым», зыщIэсыр унэщ.
Псалъэмрэ мыхьэнэуэ абы къраIуэтэну я мурадымрэ тэмэму зэмыкIуу къахь дэнэ къэна, зи мыхьэнэр ямыщIэххэ псалъэ къыщагъэсэбэп урохьэлIэ, псалъэм папщIэ:
«Пщым и къуэр хъыджэбзхэм щахэдэм, дыщэ фащэкIэ гъэджыджа хъыджэбз тхьэIухудыр къахихащ» («Черкес таурыхъхэр», н. 28).
«Гъэджыджа» псалъэм «ятхьэщIурэ е ялъэщIурэ къабзэ дыдэ ящIа» жыхуиIэщ. «Дыщэ фащэкIэ гъэджыджа» щыIэкъым – «дыщэ фащэкIэ гъэщIэрэщIа», «дыщэ фащэкIэ зэщыхуэпыкIа» жиIэн и мурадагъэнщ.
«Унагъуэ кIуэцIым сыт хуэдэ Iуэху лэжьын хуейуэ щыIэми зи фэм дэкIыр унэIутхэмрэ лIыщIэхэмрэт» (Гъуэщокъуэ Хъу., «Адэмрэ и къуэмрэ»,
н. 86). 357 Тхылъыр зытепсэлъыхьыр Февральскэ революцэм и пэ къихуэ лъэхъэнэращ. Абы щыгъуэ унэIут щыIэжакъым.
«Пэшым Хьэзрэт къыщIыхьэри Iэнкуну бжэм деж увыжащ. Ар гущIэгъулыуэ, зэхэIуэтауэ зыгуэрурэ хъуат, и нэхэр лыдт…» (Сб. «Гъуэгу пэж»,
н. 198).
«ГущIэгъулы» зыхужыпIэнур гущIэгъу зиIэращ. Тхылъыр зытхам кърихыр «гущIэгъу зыхуащIым хуэдэу, тхьэмыщкIафэу» жиIэу арщ…
Я мыхьэнэм емыплъу къагъэсэбэпу, здекIум нэхърэ здемыкIум нэхъыбэрэ щыхагъэувэу псалъэ къом диIэщ. Абыхэм ящыщщ: лэжьыгъэ, гуащIэдэкI, гъащIэ, хэкIыпIэ, гуакIуэ, дэIыгъын, зыIэрыгъэхьэн, екIуэкIын, егъэкIуэкIын, нэгъуэщIхэри.
Псом хуэмыдэу лей зрахыр «лэжьыгъэ» псалъэрщ. «Лэжьэн щIидзащ» жаIэнумэ, «лэжьыгъэм щIидзащ» жаIэ; «лэжьэкIэм хуэIэзэ хъуащ» жаIэу ятхынумэ, «лэжьыгъэм хуэIэзэ хъуащ» жаIэри ятх; «лэжьапIэм Iухьащ» жаIэным и пIэкIэ, «лэжьыгъэм Iухьащ» жаIэ, «лэжьапIэншэм» и пIэ «лэжьыгъэншэ» ирагъэувэ; «Iуэху дощIэ» е «Iуэху зыдохьэ» щыжаIэнум деж «лэжьыгъэ идогъэкIуэкI» жаIэу щыплъагъунущ.
«ГъащIэ» псалъэри и мычэзууэ къахьрей. УрысыбзэкIэ «жизнь» псалъэр къыздекIу псоми «гъащIэ»-р зэрыщемызэгъыр зыщыгъэгъупщэн хуейкъым.
«Аращ-тIэ, гъащIэм къыщымыхъу щыIэкъым», – жиIащ Гагик (В. Ананян, «Щомыщыкъуэ гъэр дэхъухьахэр», н. 62).
Мыбдежым «дунейм къыщымыхъу щыIэкъым» жыпIэныр нэхъ тэмэмщ.
«А махуэм къыщыщIэдзауэ ди цIыхухэр гъащIэщIэкIэ псэу хъуащ» («Анэдэлъхубзэ», кл., 1957, Черкесск, н. 194).
«ГъащIэщIэкIэ псэу хъуащ» жамыIэу, «псэукIэщIэм хуэкIуащ», «псэукIэщIэм ихьащ» жаIамэ, нэхъ захуэт.
«Рассказым и герой щыхъуа Азэмэт, уае Iей къыщыхъум, и гъащIэм щымысхьыжу колхоз мылъкур къызэтригъэнащ» (Сб. «ГуащIэдэкIым и уэрэд», 1954, н. 146).
«И гъащIэм щымысхьыжу» жаIэркъым – «и псэ емыблэжу», «и щхьэ щымысхьыжу» жыIэн хуейщ.
«Гуапэ», «гуакIуэ», «гурыхь», «щIасэ» псалъэхэри куэдрэ зэхагъэгъуащэ. А псом я къалэнри «гуакIуэ» псалъэм ирырагъэзащIэу ущрихьэлIэр мащIэкъым. «ЩIалэм и тхьэкIумэм щоIу Бахъсэн къикIа жэмыш хъыджэбзым и макъ гуакIуэр» (ХьэхъупащIэ Хь., «НысащIэ», н. 72).
«Макъ дахэ» щыIэщ, «макъ гуапи» щыIэщ, ауэ «макъ гуакIуэ» жаIэркъым.
«ПщэдеймыщкIэ дыкIуэнщ, – жеIэ Хьэмидбий, и IитIымкIэ Къэрэжан и щхьэр иIыгъыу, абы и нэгум гуакIуащэу иплъэу» (Ардыдэм, н. 126).
«И нэгум гуапэу иплъэу» жиIэн хуеящ.
«ФIыуэ слъагъу НэфIыцIэ! УзогъащIэ хъыбар гуакIуэ, сэ солажьэ, си псэм хуэдэ» (С. Хатуев, «Нэхулъэр къыщищIым», 1955, н. 88).
«ХъыбарыфI», «хъыбар гуапэ» жыпIэ хъунущ, ауэ «хъыбар гуакIуэ» жыпIэныр къезэгъыркъым.
IэмыкIуэлъэмыкIуэу къагъэсэбэп «егъэкIуэкIын» псалъэри.
«IэкIэ мэкъу пыупщIыныр машинэ здемызэгъ щIыпIэхэм щрегъэкIуэкI бригадэм» («Черкес пэж», №177 (4871).
АдыгэбзэкIэ мыпхуэдэущ жыIэн зэрыхуейр: «Машинэ здемызэгъ щIыпIэхэм бригадэр IэкIэ мэкъу щоуэ», е «машинэ здемызэгъ щIыпIэхэм бригадэм IэкIэ мэкъу щыпеупщI».
«Цуцэ шкIэхэр гъэшхэныр ирегъэкIуэкI зоотехникэм игъэува рационым ипкъ иткIэ» («Черкес пэж», № 6 (4700). 358
АдыгэбзэкIэ упсэлъэнумэ, «Зоотехникэм игъэува рационым ипкъ иту, Цуцэ шкIэхэр егъашхэ» жыIэн хуейщ.
«Зым иухмэ, зым къыпидзурэ шыпсэ дыхьэшхэнхэр зэпымыууэ ирагъэкIуэкI» («Хужьэ и къуэладжэ», 1960, н. 135). Шыпсэр «жаIэ», «яIуатэ» – «ирагъэкIуэкI» хабзэкъым.
«Абы Москва здекIуэлIэн иIэтэкъым, абы къыхэкIкIэ жэщыр щригъэкIуэкIащ бдзэжьей щапIэм деж Iэжьэм илъу» («Анэдэлъхубзэ», I кл., 1959, н. 130). Жэщыр «ягъакIуэ» мыхъумэ, «ирагъэкIуэкIыркъым».
«Пщэдей щегъэжьауэ, махуищкIэ пщым ешхэ-ефэ ирегъэкIуэкI, ипхъу закъуэр лIы иритынущ» («Черкес таурыхъхэр», 1956, н. 69). Ешхэ-ефэ «ящI», «яIэщ» – «ирагъэкIуэкIыркъым».
«ЗыIэрагъэхьэн» псалъэри здекIуми здемыкIуми къыщагъэсэбэпхэм «Ахэр щIобэн кIэртIофыр хэкIуэдыкIыншэу къехьэлIэжыныр зыIэрагъэхьэным» («Черкес пэж», № 194 (4888).
«Ахэр щIобэн кIэртIофыр хэкIуэдыкIыншэу къехьэлIэжыным» жиIамэ, ящыщщ.
тэмэмыр арт.
«Зауэ нэужьым абы зыIэригъэхьащ мэкъумэш хозяйствэ машинэхэмкIэ механик IэщIагъэр» («Черкес пэж», № 37 (4731).
IэщIагъэ «зыIэрагъэхьэркъым», «зрагъэгъуэт».
«ЩIэкъун» псалъэми IэфIи фIэIуи къыщIанакъым.
«Зы мывэ къысхуэзэмэ, абы (тракторыр) зэрытезмыгъэувэным сыхущIокъу» («Ленин нур», №31 (6489).
Мыбдежым «сыхущIокъу»-м и пIэкIэ «сыхуосакъ» жиIамэ, адыгэбзэт.
«ЩIалэ заул къуэм дэлъадэри гум иса цIыхур къагъуэтыным щIэкъуа щхьэкIэ, зыри ягъуэтакъым» (Гъуэщокъуэ Хъу., «Адэмрэ и къуэмрэ»,
н. 133-рэ).
«Къагъуэтыну пылъа щхьэкIэ», е «къагъуэтыну хэта щхьэкIэ» жыIэн хуеящ.
И мыхьэнэм емызэгъыу къахьрей псалъэхэм ящыщщ «дэIыгъынри:
«Дэ диIэщ партым и къыхуеджэныгъэхэр псынщIэ дыдэу дэзыIыгъ. Апхуэдэ цIыхухэр дэIыгъын хуейщ» (Налшык, радио, 1962, мартым и 14-м).
ТIум дежи къыщезэгъыркъым. АдыгэбзэкIэ жыпIэнумэ: «Дэ диIэщ партым и къыхуеджэныгъэхэр псынщIэ дыдэу дэзыщтэ. Апхуэдэ цIыхухэм ядэIэпыкъун хуейщ».
«ДэIыгъын»-р «поддерживать»-м ирагъэщхьу къагупсыса псалъэщ. Адыгэбзэм хэтщ «дэщтэн», «дэIэпыкъун» псалъэ хъарзынэхэр, ахэращ къэгъэсэбэпын хуейр. Iэубэчыр.
1968 гъэ, езанэ къыдэкIыгъуэ.

Сэ вжесIэну сыхуейт
Ди къэралым лъэпкъ Iуэхур къыщощIэрэщIэж, япэм абы теухуауэ ирагъэкIуэкIа политикэм къишауэ щыта мыхъумыщIагъэхэр зэрагъэзэхуэж. Мыхьэнэшхуэ зиIэ а Iуэхугъуэм жыджэру хэтщ ди щIалэгъуалэри. ЦIыхухэм я гупсысэр щIэм тету къызэщыуащ. Иджы ахэр къехьэкI-нехьэкI хэмылъу топсэлъыхь куэдрэ ди пащхьэм къиувэу, ипэкIэ дызымыгъакIуэу щыта лъэпощхьэпохэм. Ахэр куэд мэхъу. Абыхэм ящыщщ, къапщтэмэ, ди тхыдэр, культурэр, тхыбзэр зэрыхуа щытыкIэр, лъэпкъхэм я зэхущытыкIэр. 359 Иджыпсту цIыхубэм и культурэр зыкъомкIэ нэхъ лъагэ хъуащ, ауэ иджыри къэс зэрекIуэкIам хуэдэу, абы и пщалъэу бгъэув хъуну къыщIэкIынкъым ику ит щIэныгъэ, щIэныгъэ нэхъыщхьэ зиIэ цIыхухэм я бжыгъэр. ЦIыхум игъуэта гъэсэныгъэр, хэлъ ныкъусаныгъэр дипломкIэ къыпхуэпщытэнукъым, нэхъ къемызэгъыххэращи, телевизору, радиоприемникыу абыхэм яIэмкIэ, е республикэм газет, журнал, тхылъ нэхъыбэ къыщыдэкI зэрыхъуамкIэ къыпхуэщIэнукъым. Абы и лъабжьэр нэхъ жыжьэ къыщожьэ. Мы зэманым лъэпкъхэм я кум къыдэхъуэ хьэргъэшыргъэм дегъэпIейтей. УмыпIейтеин плъэкIыркъым, абыхэм я зэхущытыкIэр кIуэ пэтми нэрылъагъуу зэщIэплъэу щыплъагъукIэ. Ди къэралым къыщыхъуа зэхъуэкIыныгъэщIэхэм сэтей къащIащ лъэпкъ Iуэхур, дэ дызэригугъэм хуэдэу, къэгъазэ имыIэу зэпэщу зэфIэдгъэкIауэ, адэкIэ етщIэжын хуей щымыIэу дыбжу ди щхьэр къызэрыдгъэпцIэжар. Дэ дигуми ди псэми пхыкIауэ ди фIэщ хъурт лъэпкъ зэхуэмыдэхэм я зэныбжьэгъугъэмрэ интернационализмэмрэ шэч лъэпкъ къызытепхьэж мыхъун, сабэ зытримыхьэж, къэмылэнджэж зэхущытыкIэ хъуауэ.
Лъэпкъ зэныбжьэгъугъэм къикIыркъым зы лъэпкъ гуэр адрейхэм къауфэрэзыхьын хуейуэ, зы лъэпкъыр псоми я къуэш нэхъыжьу, адрейхэр абы я щхьэгъэрыту щытыну, атIэ лъэпкъ къэс зым адрейм пщIэ хуищIу, сыт и лъэныкъуэкIи зэхуэдэу щытыпхъэщ, абыхэм я инагъ-цIыкIуагъым, бжыгъэм емылъытауэ. Ар псоми хьэкъыу тпхыкIыу ди гупсысэкIэм и пщалъэу мыувмэ, лъэпкъхэм я зэныбжьэгъугъэм ехьэлIауэ сыт хуэдиз псалъэ дыгъэл жыдмыIэми, цIыхухэм я гум нэсынукъым икIи сэбэпынагъ лъэпкъи къишэнукъым.
Лъэпкъ къэс езым и гурыгъу-гурыщIэхэр иIэжщ. Нобэ адыгэ лъэпкъым зэрызыкъищIэжар, ар къызэрызэщыуар нэгъуэщI лъэпкъ гуэрым и фIыщIэу е и зэрану къэплъытэ хъунукъым. Ар зэхъуэкIыныгъэр щIэгъэпсынщIэным, гъащIэр егъэфIэкIуэным хуэунэтIащ, социальнэ зэхуэмыдэныгъэр щымыгъэIэжыным хуэгъэзащ. ГъащIэр демократизацэ щIыным и хабзэхэм тету къэунэхуа зэщIэхъееныгъэр зи ужь итыр лъэпкъ культурэмрэ анэдэлъхубзэмрэ зэфIэгъэувэжынырщ, армыхъумэ нэгъуэщI лъэпкъхэм я Iуэху Iей зэрихуэу аракъым.
Нобэ, лъэпкъ культурэм «зыщиужь» лъэхъэнэм, ди деж адыгэбзэкIэ щрагъаджэ школ щыIэкъым, 1989 гъэм къэзыIуаха класс зыбжанэм я гугъу умыщIмэ. Куэд мэхъу зи анэдэлъхубзэр зымыщIэ адыгэ ныбжьыщIэхэр. Уи гур хощI я къуэрылъху-пхъурылъхухэм жаIэр къызыгурымыIуэ лIыжь-фызыжьхэр щыплъагъукIэ, абыхэм жаIэ таурыхъхэмрэ уэрэдхэмрэ, зыжраIэхэм къагурымыIуэу, ахэр щIэнэкIалъэ ящIыну щыхуежьэкIэ, е урысхэм къагурымыIуэ «урысыбзэкIэ» адыгитI щызэпсалъэкIэ. Лъэпкъ культурэ щыIэ, лъэпкъым и бзэ хэмыту? Лъэпкъым и бзэр IэщIыб ищIыжмэ, ар хэкIуэдэжынущ.
АнэдэлъхубзэкIэ щрагъаджэ школ… Сыт хуэдэу пIэрэ абыхэм я къэкIуэнур лъэпкъ куэд щыпсэу ди къэралым деж? Сыт адыгэхэм я нэхъыбэм я анэдэлъхубзэр щIамыщIэжыр? Хэт ар абыхэм япэзыубыдыр? Дауэ зэрекIуэкIар икIи хэт и жэрдэм адыгэ (адыгэбзэкIэ щрагъаджэ) школхэр зэхуэщIыжыныр? Зэрынэрылъагъущи, узыгъэпIейтей упщIэ куэд къоув. Абыхэм яхуэфащэ жэуап ептыжын папщIэ, лъэпкъ школым и къекIуэкIыкIам щыщ Iуэхугъуэ гуэрхэр уигу къыумыгъэкIыжу хъунукъым.
Ди республикэм щыпсэу адыгэхэм я бжыгъэм хэхъуэ зэпытщ. Абы къыхэкIыу школхэри еджакIуэхэри нэхъыбэ мэхъу. Ахэр хэхъуэху, Iуэхугъуэ гуэрхэр къоунэху, абыхэм псынщIэу заубгъу. ХыщI гъэхэм я пэщIэдзэм лъэпкъхэр зэхагъэхьэжын папщIэ, къэралым ис псори зы бзэм хуэгъэкIуэн хуейуэ ягъэIуу 360
щIадзэ, абы и щхьэусыгъуэуи къагъэув дзэм нэгъуэщI лъэпкъхэм къахэкIауэ къулыкъу щызыщIэхэм урысыбзэр фIыуэ зэрамыщIэр. Ди къэралым и лъэщагъыр абы игъэтIасхъэу жаIэрт.
Япэ щIыкIэ районхэм, къалэ цIыкIухэм щыIэ школхэм щIэсхэр езанэ классым къыщыщIэдзауэ урысыбзэкIэ ирагъаджэу щIадзэри, иужькIэ лъэпкъ школ псори абы хуашащ. ИтIанэ тIэкIу-тIэкIуурэ лъэпкъ школхэр зэхуащIыжащ. Урысыбзэм и пщIэр нэхъри лъагэ хъури, ар лъэпкъхэр зэрызэгурыIуэ бзэуэ уващ.
Урысыбзэмрэ урыс школымрэ щIалэгъуалэм деж зэщIыгъуу, и зэманкIэ зэпэджэжу зызэдаужьащ, я пщIэри къэIэта хъуащ, адыгэ лъэпкъ школым и пщIэр ехуэх зэпыту щыкIуэм. Лъэпкъ школым 30 гъэхэм иIа пщIэм хуэдиз имыIэж хъуащ. Иджыпстуи языныкъуэ адыгэ школхэм еджакIуэхэм щIэныгъэу къыщIахыр мащIэщ, языныкъуэ егъэджакIуэхэр я IэщIагъэм зэрыхуэмыкъулейм, я культурэр зэрылъахъшэм, анэдэлъхубзэмкIэ зыхуеинум хуэдиз тхылърэ нэгъуэщI зэрылэжьэн Iэмэпсымэхэмрэ зэрамыIэм къыхэкIыу.
Адыгэбзэм и пщIэр лъахъшэ зэрыхъуар адэ-анэхэми зыкъомкIэ я лажьэщ. Абыхэм къызэралъытэмкIэ, анэдэлъхубзэр куууэ щIэбджыххэн щыIэкъым: къулыкъу зратыр, адыгэбзэм нэхърэ, урысыбзэр нэхъыфIу зыщIэхэрщ.
60–70 гъэхэм куэдрэ дрихьэлIащ адыгэхэм я бынхэр урысыбзэкIэ фIэкIа, анэдэлъхубзэкIэ школхэм щрагъэджэну ямыдэу къэувхэу. «Дэнэ а бзэм ныбжьыщIэр здынигъэсынур? КъалэкIыхьым уфIэкIмэ, абы зыкIи ухуеижкъым», –
жызыIэхэм республикэм къыщыдэкI газет нэхъ пажэхэри дежьууэ щытащ. Зи бзэ зыIурымылъыж лъэпкъыр мэкIуэдыж, абы дэщIыгъуу лъэпкъым и Iущагъыр щызэхуэхьэса IуэрыIуатэри хокIуэдэж. Усэ жьгъырухэр, уэрэд дахэхэр, лъэпкъ культурэм и лъапсэр мэгъуж. Абы адыгэ лъэпкъым фIы къыхуишэну пIэрэ? Хьэмэрэ псоми ди зэхуэдэ культурэм нэхъ сэбэпыныгъэ къихьыну пIэрэ? Хьэуэ, къихьынукъым! Ди жагъуэ зэрыхъущи, куэдым ар къагурымыIуэ нэпцI защIырт.
Абы и закъуэкъым. Иджыри лъэпкъыбзэм социальнэ къалэну игъэзащIэр икъукIэ мащIэщ. Къапщтэмэ, абыкIэ тха щIэныгъэ, техническэ литературэ щыIэкъым, журналрэ газету къыдэкIыр, урысыбзэкIэ къыдэкIым ебгъапщэмэ, мащIэ дыдэщ.
Ди обществэмрэ гъащIэмрэ зэрызаужьым теухуауэ радиомрэ телевиденэмрэ къат хъыбар убгъуахэр цIыхум зэраIэрыхьэр урысыбзэмкIэщ, лъэпкъыбзэм абыхэм зрипщытыркъым. Къэралым иригъэкIуэкI политикэм, абы и псэукIэм теухуа Iуэхугъуэ псоми зэрытепсэлъыхьыр урысыбзэкIэщ. Къуажэ, район зэIущIэхэм, зэхуэсхэм анэдэлъхубзэкIэ къыщыпсэлъэн я щхьэ тралъхьэркъым парт, советскэ лэжьакIуэ нэхъыщхьэхэми. Абыхэм ядэплъеящ къуажэм дэс къулыкъущIэхэри. А зэIущIэхэри зэрекIуэкIыр урысыбзэщ. Абыхэм ящыщ гуэр щыуэрэ и анэдэлъхубзэмкIэ зыгуэр жиIамэ, ар зэрыпсэлъар адыгэбзэрэ урысыбзэрэ къэщIэгъуейщ.
Мэкъумэшым елэжь адыгэ цIыхум мыпхуэдэ псэлъэкIэ иIэмэ, ямылей хэлъу куэдым къащыхъужыркъым: «Веснэ вспашкэм пятый мартым щIэддзащ, ауэ запчастхэмрэ горючэхэмрэ достаточнэу диIэкъым». Мыбы адыгэбзэкIэ пхужымыIэн хэткъым, ауэ нэгъуэщIыбзэм щыщ псалъэ нэхъыбэ къэбгъэсэбэпмэ, нэхъ Iэзафэ къуаплъу къызыщыхъу щыIэщ.
Дэтхэнэ зы лэжьапIэми урысыбзэкIэ фIэкIа Iуэху гуэр анэдэлъхубзэкIэ щызэрахьэркъым. Абыи къыщынэжыркъым. Адыгэбзэм щелэжь IуэхущIапIэхэми щызекIуэр урысыбзэщ. АдыгэбзэкIэ къыдэкIа тхылъым урысыбзэкIэ щытепсэлъыхь куэдрэ къохъу. Адыгэ Хэкум теухуауэ щыIэр кинофильм закъуэтIакъуэщ, ахэри урысыбзэ зымыщIэм къыгурыIуэнукъым. Уи гур мэуз телевизорым ди лъэпкъым, тхыдэм, щIыпIэм теухуауэ къитхэм я нэхъыбэр зытепсэлъыхьыр къагурымыIуэу лIыжь-фызыжьхэр щыплъагъукIэ: «КхъыIэ, къызжеIэт мы къагъэлъагъуэхэм къикIхэр, абы хэтхэм жаIэхэр». 361 ЗэрыгурыIуэгъуэщи, узыгъэгуфIэ IуэхугъуэфI куэд къыдэкIуащ зэхъуэкIыныгъэхэм.
Къапщтэмэ, адыгэбзэкIэ радиомрэ телевизорымрэ къатым хухах зэманыр нэхъыбэ ящIащ. Адыгэбзэр нэгъуэщI лъэпкъхэм ящIэнымкIэ сэбэпышхуэ хъухэр телевизоркIэ къат. Адыгэбзэр щаджу класс зыбжанэ къызэIуахащ, абыхэм щхьэкIэ программэхэмрэ тхылъхэмрэ зэхалъхьащ. Ауэ а псори япэ лъэбакъуэу аращ, абы укъуэдияуэ ущIытепсэлъыхьыни тхъупс щIытебгъэлъэдэни иджыпстукIэ тлъагъуркъым. ИкъукIэ къаруушхуэ ехьэлIэн хуейщ анэдэлъхубзэм и IэфIыр адыгэм зыхезыгъэщIэжыну лъэпкъ школыр нэсу зэфIэгъэувэжыным. Ди жагъуэ зэрыхъущи, иджыпсту газетхэм я напэкIуэцIхэм, радиокIэ, телевизоркIэ абы теухуауэ псалъэмакъ ирагъэкIуэкIыу аращ. Сыт-тIэ щIэн хуейр Iуэхур гъуэгу тэмэм теувэн папщIэ? Дауэ адыгэбзэм и пщIэр къаIэтыжа зэрыхъунур? А Iуэхугъуэхэм зэреплъыр зэтехуэркъым. Языныкъуэхэм къагъэув япэ классым къыщыщIэдзауэ нэхъыщхьэхэм нэс предмет псори адыгэбзэкIэ егъэджыным хуэкIуэн хуейуэ, нэгъуэщIхэм – еплIанэ классым нэс фIэкIа апхуэдэу пщIы мыхъуну, адрейхэм – хэчыхьауэ школ зыбжанэм я япэ класс гуэрхэр адыгэбзэкIэ еджэным хуэгъэкIуауэ, адэкIэ, абы и бжыгъэм хагъахъуэурэ, икIэм-икIэжым, лъэпкъ школ псори япэ классым къыщыщIэдзауэ еплIанэм нэс анэдэлъхубзэкIэ еджэным хуэгъэкIуапхъэу.
А Iуэхум щIадзащ, ауэ иджыри шэсыпIэ уихьэ хъунукъым ар нэсу къыдэхъулIэну: языныкъуэ районхэм адыгэбзэкIэ щрагъэджэн ядэркъым.
А псом нэхърэ нэхъыщхьэжыр анэдэлъхубзэкIэ езыгъэджэну егъэджакIуэхэр гъэхьэзырынырщ. ИджыпстукIэ апхуэдэ егъэджакIуэ диIэкъым. Гугъэ нэпцIхэм тепщIыхьу апхуэдэ Iуэхушхуэ къепхьэжьэ хъунукъым, лъэныкъуэ псомкIи абы ухуэмыхьэзыру. Илъэс зыплIытху нэхъ мащIэкIэ ар пхузэфIэкIынукъым.
АтIэ сыт хуэдэ хэкIыпIэ къыхуэбгъуэт хъуну абы? КъызэрытфIэщIымкIэ, педагогическэ училищэм зэрыщрагъаджэ планым хэплъэжауэ 4-нэ курсым и етIуанэ илъэс ныкъуэр педагогикэмрэ частнэ методикэмрэ хухаха зэманыр –
есэпыр, природоведенэр, уэрэдыр, физкультурэр, сурэт щIын зэрыхуейр анэдэлъхубзэкIэ ирагъэкIуэкIыфу гъэсэныр къызэгъэпэщын хуейщ.
А предметхэр езы училищэм урысыбзэкIэ зэрыщаджым къызэфIегъэкI егъэджакIуэ хъунухэр зыхуеинум хуэдиз теоретическэ щIэныгъэ ягъуэтыныр. Абыхэм я дежкIэ нэхъыщхьэр анэдэлъхубзэмкIэ урокыр яухуэфу, адыгэбзэкIэ тха тхылъым и зэхэлъыкIэр къагурыIуэу, а тхылъхэм ирилэжьэфу егъэсэнырщ. А Iуэхугъуэшхуэр сыт хуэдизкIи нэхъ псынщIэу зэрызэфIэкIыным икIэщIыпIэкIэ щIэдзэн хуейщ.
-м цIыхухэм щIэныгъэ егъэгъуэтынымкIэ и министерствэр дауэ бгъэдыхьэрэ абы? НэхъапэкIэ уIэбэжмэ, ар ищхьэкIэ щыIэ IуэхущIапIэхэм я IэмыщIэ илъу икIи я жыIэм зыкIи дамычыхыфу щытащ.
1960 гъэм -м щIэныгъэ IуэхухэмкIэ и министерствэм Налшык щригъэкIуэкIащ Россиепсо щIэныгъэ практическэ зэIущIэ. Абы унафэ къыщащтауэ щытащ Iэмал имыIэу лъэпкъ школхэр япэ классым къыщыщIэдзауэ урысыбзэкIэ егъэджэным псынщIэу хуагъэкIуэну. ЩIыпIэм щыIэ къулыкъущIэхэм а унафэр гъэзэщIэным къарурэ зэфIэкIыу яIэр ирахьэлIащ. А зэманым ищхьэкIэ къикIа унафэр емыгупсысу ягъэзащIэ къудейтэкъым, атIэ Iэмал имыIэу тIэкIуи щхьэпрагъэшын хуейт. Языныкъуэхэм деж ар Iэдэбу ягъэзащIэрт, адрейхэм деж кIуэцIырыкъуагърэ щхьэзыфIэфIагърэ щыхалъхьэ щыIэт.
А лъэхъэнэм Къулъкъужын дэт школ гуэрым и директорым урысыбзэкIэ газетым тхыгъэ къытригъэдзауэ щытащ япэ классым къыщыщIэдзауэ урысыбзэкIэ ебгъаджэмэ, нэхъ Iэзэ хъур еджакIуэхэм я мызакъуэу, атIэ егъэджакIуэхэри
куэдкIэ урысыбзэмкIэ нэхъыфIу псэлъэф хъухэу. Абы псори къыхуриджэрт адыгэбзэкIэ егъэджэным къыпыкIауэ урысыбзэ зэфэзэщым хуэкIуэным. Абы лъандэрэ Къулъкъужын школхэм еджакIуэ куэд къыщIэкIащ, ауэ япэрейм нэхърэ абыхэм нэхъ щIэныгъэшхуэ ягъуэтауэ, е урысыбзэм нэхъ хуэIэкIуэ- 362
лъакIуэ хъуауэ тщIэркъым. Ауэ, школ директорым зэрыжиIам хуэдэу, егъэджакIуэхэр нэхъ Iэзэ хъуарэ мыхъуарэ къыпхуэхутэнукъым, сыту жыпIэмэ курыт школым и къалэнкъым егъэджакIуэхэр урысыбзэм хуригъэджэну, Къулъкъужын зэгуэр апхуэдэу къыщалъытами.
Нэгъабэ, февраль мазэм, -м цIыхубэм щIэныгъэ егъэгъуэтынымкIэ и министерствэм Къэзан зэIущIэ щригъэкIуэкIащ. Ар зытеухуар лъэпкъ школхэмрэ анэдэлъхубзэмрэ я пщIэр къэIэтыжа зэрыхъунырт. ЗэрытщIэщи, -м автономнэ республикэу 15 хэтщ. Абыхэм ин-цIыкIуми лъэпкъыу 123-рэ щопсэу. Лъэпкъ школ мин 12-м бзэ 21-кIэ щрагъаджэ. Ди республикэм адыгэ школи 110-рэ итщ. Абыхэм еджакIуэу мин 47-рэ щIэсщ. Абы щыщу я анэдэлъхубзэкIэ еджэр цIыху 2500-рэщ. Лъэпкъ школыр къызэрызэфIэувэжынур уи фIэщ хъууэ, гугъэ уагъэщIу Iуэхугъуэ гуэрхэр лэжьа мэхъу: тхыгъэхэр къытрадзэ, план купщIафIэхэр зэхалъхьэ. Ауэ анэдэлъхубзэкIэ щеджэ лъэпкъ школ къызэIупх къудейкIэ Iуэхур зэфIэкIынукъым сыту жыпIэмэ ар щIэдзапIэ къудейуэ аращ. Нобэ зэгупсысын хуейхэм ящыщу къыдолъытэ цIыхубэ педагогикэр школым ешэлIэжыныр, абы и купщIэр – цIыху напэр, захуагъэр, гу пцIанагъэр, укIытэр еджэныгъэми гъэсэныгъэми я лъабжьэу гъэувыныр. Ди гъащIэм и зыужьыныгъэм и зы лъэхъэнэ гуэрым деж а зэхэщIыкIхэр щытIэпыхури, тфIэкIуэдащ. ФIымрэ Iеймрэ зэхегъэщIыкIыным и пIэкIэ, къулеймрэ къулейсызымрэ зэрылъагъу мыхъуу щытыным щIэтпIыкIыу щытащ. ЗэхъуэкIыныгъэмрэ нахуагъэмрэ куэд сэтей къащIащ. Лъэпкъ школыр езым къыщхьэщызыгъэкIыу хэлъ и IуэхугъуэфIхэр имыIэж, зыкIи адрей еджапIэхэм къащхьэщымыкIыж хъуащ. Нобэ щIэдзэн хуейщ лъэпкъ школ лIэужьыгъуэ щыIэпхъэхэр зыхуэдэн хуейр (теплъэр, шыфэлIыфэр) гъэбелджылыным. Языныкъуэ щIэныгъэлIхэм къызэралъытэмкIэ, лъэпкъ школ лIэужьыгъуэ зыбжанэ щыIэ хъунущ. Абыхэм ящыщ зыщ япэ классым къыщыщIэдзауэ 10-нэм нэс анэдэлъхубзэкIэ егъэджэныр, урысыбзэмрэ литературэмрэ предмет щхьэхуэу ирагъэджу, е етхуанэ классым, е еянэм нэс анэдэлъхубзэмкIэ щрагъаджэу, абы иужькIэ урысыбзэкIэ егъэджэным хуэкIуэжыну, анэдэлъхубзэр предмет щхьэхуэ ящIыжу.
Иджы къалэ школхэм дакъытеувыIэнщ. Абыхэм ящыщу етIуанэ классым къыщыщIэдзауэ епщIанэм нэс урысыбзэкIэ щрагъаджэхэр къэтщтэнщ. АнэдэлъхубзэкIэ япэ класс закъуэм щрагъаджэри, адэкIэ предмет щхьэхуэу яджу аращ. Апхуэдэ школ лIэужьыгъуэри щыIэну хуитщ, а классым нэгъуэщI лъэпкъхэм щыщ еджакIуэ щIэсмэ. Ауэ ахэр я бжыгъэкIэ класс щхьэхуэ пщIы хъуну къикIмэ, ахэри лъэпкъ школ лIэужьыгъуэм хуэбгъакIуэ хъунущ, ауэ, дауэ щытми, япэ илъэсищым анэдэлъхубзэмкIэ егъэджэн хуейщ.
КъыкIэлъыкIуэ лIэужьыгъуэр лъэпкъ-урыс школырщ, нэгъуэщIу жыпIэмэ, анэдэлъхубзэкIэ щеджэ классхэри урысыбзэкIэ щеджэ классхэри зыхэт еджапIэрщ. Предметхэр анэдэлъхубзэкIэ зэраджыр япэ – етIуанэ лъэпкъ школ лIэужьыгъуэхэм тетынкIэ хъунущ. АнэдэлъхубзэмкIэ щеджэ классхэм икIыу урысыбзэкIэ щеджэхэм щыхуэкIуэкIэ, иужьым зи гугъу тщIа лъэпкъ школ лIэужьыгъуэхэм утехьэнкIэ хъунущ. Абы щыгъуэми еджакIуэхэр а лIэужьыгъуэм кIуэ хъунуми мыхъунуми зыгъэбелджылыр егъэджакIуэрщ.
1989 гъэм ди республикэм сабий садхэм я Iуэхур анэдэлъхубзэкIэ зэрахьэну, IэщIагъэ зэмылIэужьыгъуэхэр щрагъэгъуэт еджапIэ нэхъыщхьэхэм, курыт, техническэ училищэхэм анэдэлъхубзэм и мызакъуэу, адыгэхэмрэ балъкъэрхэмрэ я литературэр, тхыдэхэр, культурэр Iэмал имыIэу щаджын хуейуэ унафэ къащтащ. Ар IуэхуфIщ, ауэ анэдэлъхубзэм и пщIэр лъахъшэ зыщIхэм ящыщщ абыкIэ Iуэхур зэрызэрамыхьэр. Къапщтэмэ, ди республикэм къулыкъу зэрызэрахьэр, суд зэращIэр и пэм къыщыщIэдзауэ и кIэм нэс урысыбзэщ. Хабзэм теухуа гуэрхэр анэдэлъхубзэкIэ зэдзэкIауэ къыдагъэкI щхьэкIэ, ар зыми къигъэсэбэпыркъым. ЛъэIу тхылъ анэдэлъхубзэкIэ дэнэ 363 щIыпIэ птхами, жэуап къузэратыжынур (къуатыж хъужыкъуэмэ) урысыбзэкIэщ.
Апхуэдэ щытыкIэм анэдэлъхубзэр зэритыр псоми дигу къоуэ. Къапщтэмэ, Эстонием, Литвам, Абхъазым, нэгъуэщI республикэхэми анэдэлъхубзэм теухуауэ закон къащтащ, абы ипкъ иткIэ, а щIыпIэхэм анэдэлъхубзэр езы Хэкум Iуэху зэрыщызэрахьэж бзэуэ ягъэуващ. Ауэ -м щыпсэу лъэпкъхэм я бзэ Iуэхухэр нэхъ гугъу ещI зы щIыпIэ лъэпкъитI, е нэхъыбэ щыпсэумэ. Дэтхэнэ зы лъэпкъми и бзэми гъащIэм щиубыдын хуей увыпIэр бгъэбелджылын папщIэ, а лъэпкъыр зыщыпсэу щIыпIэм (районым, къуажэм) езым щиIыгъ увыпIэр Iуэхум къыхэлъытапхъэщ.
Лъэпкъ школым дяпэкIэ зэрызиужьынур уи нэгу къыщIэбгъэхьэмэ, Iуэхугъуэ куэдым урегъэгупсыс, сыту жыпIэмэ, лъэпкъ школхэм я зыужьыкIэм зэщхь гуэрхэр яхэлъ пэтми, ахэр анэдэлъхубзэм зэрытелажьэмрэ анэдэлъхубзэкIэ зэрылажьэмрэ зэмыфэгъу куэду зэщхьэщокI. Къапщтэмэ, адыгэ лъэпкъ школым анэдэлъхубзэкIэ пэщIэдзэ классыр къаухыну Iэмал къарит хъуми, абы нэхъыбэ дызэрыт лъэхъэнэм хузэфIэкIынукъым, курыт щIэныгъэ е щIэныгъэ нэхъыщхьэ адыгэбзэкIэ зэребгъэгъуэтын хэкIыпIэ щыIэкъыми, щыIэнкIэ хъужыкъуэми, ар щIэх зэфIэкIынукъым. Ермэлыхэр, куржыхэр, эстонцхэр, нэгъуэщIхэри къапщтэмэ, езыхэм я бзэхэм щIэныгъэ нэхъыщхьэ зрагъэгъуэтынымкIэ зыхуей псори яIэщ, ауэ дэтхэнэ IэщIагъэми анэдэлъхубзэмкIэ хуеджэну яхузэфIэкIыркъым, абы къыхэкIкIэ абыхэм я хэку щымыIэ нэгъуэщI вузхэм (нэхъыбэу урысыбзэкIэ щеджэхэм) щIэтIысхьэн хуей мэхъу.
Адыгэбзэмрэ литературэмрэ егъэджынымкIэ иджыпсту щыIэ Iэмалым хуэдиз ипэкIэ зэи щыIакъым, тхылъ зэреджэхэм я бжыгъэкIи, я фIагъкIи куэдкIэ заужьащ, методическэ литературэу иджы къыдэкIым хуэдиз зэи къыдагъэкIакъым. Ауэ, апхуэдэу щыт пэтми, адыгэбзэмрэ литературэмрэ зэрырагъэдж тхылъхэмрэ программэхэмрэ ныкъусаныгъэншэу зэхэлъхьа хъуакъым. ИтIанэ мыгъуагъэ псори къэзышэр сыхьэт бжыгъэр зэрымащIэр арауэ къэзылъытэхэм акъылэгъу уадэхъунри щхьэгъэпцIэжщ.
Адыгэбзэмрэ литературэмрэ нобэ дэ дызэрыхуейм, зэманым къызэригъэувым тету тэмэму егъэджэныр къэзылъахъэр абы худиIа, ноби худиIэ (жытIэ фIэкIа дымыгъэзащIэ) щытыкIэрщ. Анэдэлъхубзэр щаджын хуей еджапIэхэм щаджми, ямыджми ядэ хъууэ щыта къудейкъым, атIэ апхуэдэу щытыпхъэу къэзыгъэувхэм республикэм и унафэщIхэр япэувыртэкъым, ямылъагъу нэпцI защIырти. Къэтщтэнщ мыпхуэдэ зы Iуэхугъуэ. Курыт щIэныгъэ щрагъэгъуэт школхэм куэдрэ я гугъу ящIащи, абы дытепсэлъыхьынкъым, ауэ IэщIагъэ зэмылIэужьыгъуэхэр щагъуэт курыт еджапIэрэ профессионально-техническэ училищэу 40-м нэс ди республикэм итщ. Абыхэм илъэсий (ику итым нэмыс) щIэныгъэ фIэкIа ямыIэу щIотIысхьэри, IэщIагъэ зэрагъуэтым къыдэкIуэу, ику ит щIэныгъэ ират, ауэ абыхэм ящыщу анэдэлъхубзэ щаджу хэтыр педагогическэ училищэм и закъуэщ. АтIэ ахэр къэзыухахэм ират дипломыр (аттестатыр) дауэ тэмэму къызэрыплъытэнур?!
ЦIыхубэм щIэныгъэ егъэгъуэтынымкIэ министерствэм, езы еджапIэхэм я унафэщIхэм е абы щеджэхэми а Iуэхугъуэр къаIэтыркъым лъэпкъыбзэр зейм иджын дэнэ къэна, ар адрей лъэпкъхэм къахэкIа щIалэгъуалэми яджын хуейуэ иужьым къыдэкIа унафэхэм къагъэув пэтми.
Ди обществэм и IэнатIэ псоми зыщиужь, щIэм тету ар къыщызэрагъэпэщ мы лъэхъэнэм, зэи хуэмыдэу, егугъун хуейщ егъэджакIуэхэм я щIэныгъэмрэ IэщIагъэмрэ хэгъэхъуэным. Абы и лъэныкъуэкIэ адыгэбзэмрэ литературэмрэ езыгъэджхэм, занщIэу жытIэнщи, я Iуэху щIагъуэкъым. Ахэр курсхэм къамышэу, семинархэм хэмыту аракъым. АтIэ ахэр къызэрызэрагъэпэщым, зэрырагъэкIуэкIым, абыхэм къыщаIэт Iуэхугъуэхэм, ахэр зэпкърыха зэрыхъу щIыкIэм арэзы укъищIыркъыми аращ. ЗэрыгурыIуэгъуэщи, адыгэбзэрэ литературэкIэ езыгъаджэхэм щIэныгъэ нэхъыщхьэ яIэщ. Апхуэдэу щыщыткIэ, 364
абыхэм ямыщIэ, е фIыуэ зыщымыгъуазэ гуэр егъэщIэн хуейщ. АдыгэбзэкIэ щыIэ тхылъ закъуэ (учебник) 4-8 классхэр зэрырагъаджэра? Аращ педучилищэми университетми зэрыщрагъаджэр. ЕгъэджакIуэхэм я щIэныгъэм щыхагъахъуэ институтым иригъэкIуэкI курсхэм къакIуэхэми а тхылъ дыдэр аргуэру хуагъэпIий. Ярэби, афIэкIа къигъэхъуапIэ димыIэу арауэ пIэрэ-тIэ? Хьэуэ, диIэщ, ауэ, ди жагъуэ зэрыхъущи, куэдрэ жытIэ, къытедгъэзэж-нытедгъэзэжурэ дгъэныщкIу фIэкIа, къэдгъэсэбэпыркъым. ЕгъэджакIуэхэм я щIэныгъэм щыхагъахъуэ институтым и лэжьакIуэхэр а Iуэхугъуэм нэхъ гудзакъэ яIэу бгъэдыхьапхъэщ. Армырамэ, ди щхьэ Iейуэ къыдогъэпцIэж. Гугъэ нэпцIыр щхьэгъэпцIэжщ.
ЦIыхум езым имыщIэ нэгъуэщIым иригъэщIэну яужь ихьэн хуейкъым. Ауэ нэхъыбэм ящIэр аращ: псалъэм папщIэ, химие, математикэ, биологие езымыгъаджэ, ар зи мыIэщIагъэ, е абы емылэжь цIыхум ирикунукъым ар иригъэджыну, е абыкIэ щыIэ тхылъхэмрэ программэхэмрэ я фIагъыр къипщытэну. Ауэ адыгэбзэм и Iуэхур зэрыгъэувар нэгъуэщIущ; мыбдеж хэт сыт жиIэми къезэгъыу я гугъэщ, абы къыщымынэжу, куууэ хэIэбэну езыкури мащIэкъым. Абы щыгъуэми мыукIытэжыххэу жызыIэ къахокI: «Сэ адыгэбзэм теухуауэ ятхахэм седжакъым, ауэ зэрымыхъуар сощIэ». Абыхэм я гугъу умыщIыххэми, адыгэбзэр егъэджыныр IэщIагъэу къыхахыу ябыкIэ диплом къэзыхьахэм дапщэ яхэт щIэныгъэрэ культурэрэ ямыIэу!
ЦIыхухэм щIэныгъэ зэрырагъэгъуэт щIыкIэр щIэм тету ухуэным зэран хуэхъу нэгъуэщI Iуэхугъуэхэри мащIэкъым. Къапщтэмэ, еджапIэхэр зыхуейзыхуэфIхэм (унэлъащIэ, зыщеджэн унэ, техникэ, Iэмэпсымэ зэмылIэужьыгъуэхэр, нэгъуэщIхэри) мыгъуэ-махуэми зыгуэр пхуещIэнщ, зэреджэ тхылъ мыхъумыщIэхэм ухэлэжьыхьыжу ебгъэфIэкIуэж, егъэджакIуэ IэщIагъэм дихьэххэр, абы хуэIэижьхэр къыхэпхыу ахэр бгъэхьэзыр хъунущ. Пэжщ, а псоми гугъуехьышхуэ пылъщ, ауэ, дауэ щымытми, пхузэфIэкIынущ. Ауэ егъэджакIуэхэр щагъэхьэзыр еджапIэхэм мылъкуу ябгъэдэлъыр мащIэщ. Къэдвгъащтэт, псалъэм папщIэ, абыхэм я лабораторэхэмрэ кабинетхэмрэ зыщIэт пэшхэр, девгъэплъыт общежитхэм, шхапIэхэм я щытыкIэм, цIыхубэ хозяйствэм IэщIагъэлI щагъэхьэзыру иIэ зы еджапIэ къэбгъуэтынукъым егъэджакIуэ щагъэхьэзырхэм хуэдэу факъырэ, абыхэм трагъэкIуэдэну къыхуаутIыпщ ахъшэм хуэдиз фIэкIа къызыIэрымыхьэ.
Илъэс Iэджэ хъуауэ зэтрихьа апхуэдиз щыщIэныгъэхэр зэуэ пхуэгъэзэкIуэжынукъым, ар куэдыIуэ мэхъу. Ауэ ахэр тэмэму къызэфIэзыгъэувэжын лъабжьэр нобэ мыгъэтIылъамэ, пщэдей кIасэ хъунущ. Хьэтыкъэ,
филологие щIэныгъэхэм я кандидат,
КъБССР-м щIыхь зиIэ и егъэджакIуэ.
1991 гъэ, еплIанэ къыдэкIыгъуэ

Лъабжьэхэмрэ
къуэпсхэмрэ
Кавказыбзэхэм я зэIыхьлагъэ зэпыщIэныгъэхэр
Бзэм и тхыдэр джын зэрыщIадзэ лъандэрэ щIэныгъэлIхэм гулъытэшхуэ къыхуащI кавказыбзэхэм. Абы и щхьэусыгъуэр, нэмыцэ щIэныгъэлI Адольф Дирр зэрыжиIащи, къызыхэкIыр бзэ бын абрагъуэхэу индоевропей, се- 365 мит-хамит, угро-финн жыхуаIэхэм я кум зэрыхуэзэр аращ. А бзэ бынищми я тхыдэр нэсу джа хъунукъым, абыхэм кавказыбзэхэм пыщIэныгъэ къыхуаIахэр мыубзыхуауэ. Компаративистикэм и ублакIуэ нэмыцэ щIэныгъэлI Ф. Бопп ар и гъуазэу зыкъыхуигъэзат грузин бзэ быным, икIи а зэманым къилъытат ар индоевропей бзэхэм я благъэу, нэхъ иужькIэ ирагъэкIуэкIа къэхутэныгъэхэм къыщIагъэщащ щIэныгъэлI цIэрыIуэр зэрыщыуар, ауэ абы къигъэмэщIакъым кавказыбзэхэм къыхуащI гулъытэр. ЩIэныгъэлIхэм зыхащIэрт пасэ лъэхъэнэм кавказыбзэхэр бынышхуэу зэрыщытар, абы и хуэмэбжьымэ гъунэгъу бзэхэм зэращIихуар, езыхэми адрей бзэхэм я нэщэнэ куэд зэрызыхапщар. Ди лIэщIыгъуэм и пэхэм гипотезэ Iэджэ къежьат ПэIущIэ Азием щыпсэуа лъэпкъхэр зэрызэблагъэм теухуауэ. Ауэ, къагъэсэбэп материалхэр зэрымащIэм къыхэкIыу, ахэм ящыщ зы гипотези теорие хъуакъым. ЩэщI гъэхэм венгр щIэныгъэлI Ю. Мессарош къыдигъэкIауэ щытащ убыхыбзэмрэ пасэрей хатт (адэкIэ адыгэ термину къэдгъэсэбэпынущ хьэту цIэр) бзэмрэ зэрызэблагъэм теухуа тхылъ. Нэхъ пэжу жыпIэмэ, тхылъыр зытеухуар убыхыбзэр аращ, ауэ абы къыдэкIуэу, Iыхьлыгъэ-пыщIэныгъэхэми я гугъу щищIым, а Iуэхугъуэми тепсэлъыхьауэ щытащ. ЩIэныгъэлIхэм а Iуэху бгъэдыхьэкIэр къызэдащтащ. Ноби а гъуэгум тету Iуэхур йокIуэкI. ЩIэныгъэлI цIэрыIуэ зыбжанэм къэхутэныгъэхэр ирагъэкIуэкI. Нэхъ лэжьыгъэ нэхъыбэ зэфIигъэкIащ абы теухуауэ Иванов Вяч. Вс.
Iуэхугъуэ щхьэхуэхэм ятеухуа лэжьыгъэ мыинхэм нэмыщI, Иванов итхащ лэжьа хъуар къэзыпщытэж къэхутэныгъэхэр. Апхуэдэхэм ящыщ зыщ, псалъэм папщIэ, «Об отношении хаттского языка к северозападнокавказским» жыхуиIэр. А Iуэхугъуэхэм ятеухуа адрей лэжьыгъэхэм лъэныкъуэ куэдкIэ йофIэкI мы тхыгъэр. Адрейхэм псалъэ щхьэхуэхэр зэрагъапщэмэ, мыбы грамматикэри фонетикэри щызэгъэпщащ, нэгъуэщIу жыпIэмэ, щIэныгъэр и лъабжьэу тха хъуащ. Арат адрейхэм нэхъ яхуэчэмыр. Псалъэ щхьэхуэхэри зэбгъэпщэну гъэщIэгъуэнщ, мыхьэнэншэуи жыпIэ хъунукъым, ауэ бзитIым я зэблагъагъэр зэраубзыху Iэмал хъуркъым, сыт щхьэкIэ жыпIэмэ, дызэрыщыгъуазэщи, бзэхэр псалъэхэмкIэ зэпэIэбэ хабзэщ, зэблагъэ-зэмыблагъэм емылъытауэ.
Тхыгъэм и япэ Iыхьэм щызэгъэпщащ зэрагъэлъагъуэ, щхьэ цIэпапщIэхэр. Абыхэм зы хэкIыпIэ зэраIэр нэрылъагъу къищIащ щIэныгъэлIым. Хьэтуубзэми абхъаз-адыгэ бзэхэми щхьэ префиксхэр зэхуэдэу къагъэсэбэп, уеблэмэ зэщхьу субъект-объект зэхущытыкIэхэр а префиксхэмкIэ къагъэлъагъуэ. Ар зэрымыщIэкIэ зэтехуа Iуэхукъым, атIэ зэдай Iэужьу зэрыщытым и нэщэнэщ. АдэкIэ Иванов Вяч. Вс. наIуэ къещI нэгъуэщI глагол фащэхэри зэдайуэ зэрыщытыр, апхуэдэщ глагол превербхэри, лэжьыгъэр здэунэтIа лъэныкъуэр, щекIуэкI щIыпIэр къэзыгъэлъагъуэхэр. Префикс, суффикс зыпыувэ глагол лъабжьэхэри зэдайуэ зэрыщытыр щапхъэхэмкIэ IупщI мэхъу. ЩIэныгъэлIым къыхегъэщхьэхукI грамматическэ класскIэ зэджэ категориер хьэтуубзэм, абы и лъэужьхэр нобэрей адыгэбзэм къыхыбогъэщхьэхукIыф, абхъазыбзэм ехъумэ нобэр къыздэсым. Ар щIэныгъэм дежкIэ, ди бзэм и тхыдэр бубзыхунымкIэ мыхьэнэшхуэ зиIэ Iуэхугъуэщ.
НэгъуэщI грамматическэ формант куэд зи гугъу ищI бзэхэм зэрызэдайр къыщIигъэщащ еджагъэшхуэм. Ахэр поувэ щыIэцIэхэм, нэгъуэщI цIэ лIэужьыгъуэхэм, глаголхэм. Абыхэм я хэкIыпIэр щиубзыхукIэ, щIэныгъэлIым къегъэсэбэп хуррит, урарту, шэшэн-дагъыстэн бзэхэр. Ар захуэщ. А бзэ псоми зы хэкIыпIэ яIэщ, зэхэкIа нэужь, къызыхэкIа бзэм и щIэину къахуэнауэ зэдай куэд я бзэхэм хэтщ. 366
Псалъэ 84-м я этимологиер еубзыху Ивановым хьэтуубзэмрэ абхъазадыгэбзэхэмрэ зэдайуэ. Абы и ужькIэ хабзэ пыухыкIам тету абыхэм я макъхэм зэрызахъуэжар къегъэлъагъуэри, нобэ а бзэхэм щызэпэув макъхэм
я хэкIыпIэр къехутэ. ГъэщIэгъуэн куэд къыщыжыIащ «Гу зылъытапхъэ»
Iыхьэм. НэгъуэщI тхыгъэ куэди иIэщ Иванов Вяч. Вс. мы Iуэхугъуэм теухуауэ. Зытепсэлъыхь сыт хуэдэ Iуэхугъуэми ар куууэ кIуэцIроплъ, куэд щызэпелъыт, нэгъуэщIым и акъыл зыхуэмыкIуэн куэдым гу лъетэ.
Нэхъ иужь лъэхъэнэхэм ятха лэжьыгъэхэм ящыщу дэркIэ гъэщIэгъуэн зыбжанэм дытепсэлъыхьынщ. Апхуэдэщ, псалъэм папщIэ, Николаев С. Л. и лэжьыгъэ «Северокавказские заимствования в хеттском и древнегреческом» жыхуиIэр. Тхыгъэр IыхьитIу гуэшащ. Япэ Iыхьэм къыщыгъэлъэгъуащ ищхъэрэ кавказыбзэхэмрэ хеттыбзэмрэ яку дэлъ зэпыщIэныгъэхэр, нэхъ пэжу жыпIэмэ, япэрейхэм ящыщу хеттыбзэм хыхьа псалъэхэр. Ахэр псалъэ 32-рэ мэхъу. Iуэхугъуэ куэд зэпилъытурэ, щIэныгъэлIым наIуэ къещI зытепсэлъыхь псалъэхэр ищхъэрэ кавказыбзэхэм (хьэту, абхъаз-адыгэ, шэшэн-дагъыстэн) хэкIыу хеттыбзэм зэрыхыхьар. (Хетт псалъэри хатт псалъэри зыщ, зэмыщхьу къыщIагъэсэбэпыр къагъэлъагъуэ мыхьэнэр иризэхагъэкIыу аращ. Макъзешэхэр къэзымыгъэлъагъуэ семит тхыбзэм псалъэр «хт» жиIэу хэтщ. «Хатт» жиIэу ятхмэ, пасэрей мыиндоевропей бзэр икIи ар зезыхьэ лъэпкъыр кърагъэлъагъуэ. «Хетт» жиIэу ятхмэ, а цIэр зыфIэзыщыжа, ауэ индоевропей бзэхэм ящыщкIэ псалъэ лъэпкъыр кърагъэлъагъуэ. ЛъэпкъитIыр зэхэзэрыхьа нэужь, индоевропейцхэм къащтащ езыхэм я хамэу щыта хьэту цIэр, ауэ езыхэм я бзэр хьэтухэм къащтащ, я бзэм и нэщэнэ Iэджи къащта бзэм иратри).
ЕтIуанэ Iыхьэм къыщыгъэлъэгъуащ алыджыбзэм хыхьа псалъэ 43-рэ. Ахэр ищхъэрэ кавказыбзэхэм хэкIыу алыджыбзэм зэрыхыхьар къегъэлъагъуэ Iуэхугъуэ куэд тегъэщIапIэ ищIурэ, псом хуэмыдэу, а псалъэхэм индоевропей этимологие зэрамыIэр. Зи гугъу тщIы Iуэхугъуэм гулъытэ хэха хуэзыщI Старостиным лэжьыгъэ гъэщIэгъуэн зыбжанэ къытридзащ. Абыхэм ящыщу икъукIэ гъэщIэгъуэнщ «Индоевропейско-северокавказские изоглоссы» зыфIищар. Мыбдеж зи гугъу ищIыр бзэхэм зэIэпаха псалъэхэрщ. Ахэр икъукIэ куэд мэхъу. Я мыхьэнэ теухуауэ псалъэхэр гуп-гупу гуэшащ. Псори зэхэту псалъэхэр 80-м щIегъу. Ахэр я мыхьэнэ елъытауэ гуп-гупу зэрыпхуэгуэшыр Iуэхум къыхэплъытэжмэ, а къомыр благъагъэм и нэщэнэу къыпщыхъункIэ мэхъу. Ауэ Iуэхур абы теткъым. Мы бзэ бынитIым зэдай псалъэхэр «культурнэ терминологие» жыхуаIэм хохьэ, бзэхэм зэIэпах хабзэщ, икIи благъагъэм и щыхьэт пщIы хъунукъым. Жылэгъуалэм и культурэм емылъытауэ, бзэ псоми зэдыхэт хабзэ псалъэхэрщ благъагъэм и нэщэнэ хъур.
С. А. Старостиным къызэрилъытэмкIэ, мы бзэ бынитIым зэдыхэт псалъэхэм хэкIыпIэ нэхъ яхуэхъуар кавказыбзэхэр аращ. Ари аргумент зыбжанэкIэ къегъэлъагъуэ. Япэрауэ, а псалъэхэм индоевропей этимологие зэрамыIэр; етIуанэрауэ, кавказыбзэ макъ зыбжанэм индоевропейхэм макъ закъуэ къызэрыпадзыр (къахуэмыпсэлъ кавказ макъ гугъухэр тынш зэращIыр), н. къ. ИщхьэкIэ зи гугъу тщIа тхыгъэм зыкъомкIэ бгъэдохьэ а щIэныгъэлIым и адрей «Культурная лексика в общесеверокавказском словарном фонде» зыфIищар. Мыбдежым, япэм ещхьу, псалъэхэр гуп-гупу гуэшащ, я мыхьэнэ тещIыхьауэ. Iэщ гъэхъуным епхауэ псалъэ 27, мэкъумэшым – 16, металлургием – 6,
Iэмэпсымэ, абыкIэ зэрылажьэм зэреджэ – 12, псэуалъэцIэу – 9 (псори зэхэту 72 мэхъу). Мы лэжьыгъэр икъукIэ сэбэпышхуэ хъунущ пасэрей кавказ лъэпкъхэм я культурэр джынымкIэ.
С. А. Старостиным къызэрилъытэмкIэ, дунейпсо культурэм зиужьынымкIэ мыхьэнэшхуэ дыдэ зиIа гъущIым и цIэр хьэту-кавказ бзэхэм къыхэкIауэ ебж. А хьэту-кавказ терминыр хыхьащ индоевропей, семит-хамит, н. къ. бзэ куэдым. Ар и щыхьэтщ дунейпсо культурэм и зыужьыныгъэм хьэту-кавказ лъэпкъхэм хэлъхьэныгъэшхуэ зэрыхуащIам. Металлыр япэ дыдэ къэзыхутэу ар гуащIэдэкI культурэм хэзыша лъэпкъыр аращ абы цIэ фIэзыщари. 367 Мы щIэныгъэлIым и къэхутэныгъэхэм къызэрыхэщымкIэ, кавказ бзэ быныр IыхьлыгъэкIэ епхащ сино-тибет (китай-тибет) бзэ быным, абыхэм къепхащ Сыбырым щыпсэу кетхэм я бзэри. ЗэкIэ ар фIэщщIыгъуейщ, ауэ бзэхэм я тхыдэм узыпэмыплъэхха Iэджэ къыщыхъуауэ къахутэ. Хэт игу къэкIынт Европэм и адрей гъунэм щыпсэу ирландцхэмрэ Индием ис лъэпкъхэмрэ я бзэхэр зэблагъэу, ахэр яджу зы лъабжьэ зэраIэр щIэныгъэлIхэм къамыхутамэ. Сино-кавказскэ гипотезэр нэгъуэщI щIэныгъэлIхэми яфIэкъабылщ.
Гу лъытапхъэщ: ди хэку щIэныгъэлIхэр ебэкъуащ «европеоцентризм» жыхуаIэ Iуэху бгъэдыхьэкIэм. Абы ипкъ иткIэ культурэм и Iэужь псори европей лъэпкъхэм къабгъэдэкIыу адрейхэм хэпща хъуауэ аращ. Ауэ Вяч. Вс. Иванов, С. А. Старостин, С. Л. Николаев сымэ я бгъэдыхьэкIэр нэгъуэщIщ. Культурэм и Iэужьхэм хэкIыпIэ яхуэхъуар щаубзыхукIэ, ахэр иригъуазэркъым схемэ хьэзырым, атIэ Iуэхугъуэ куэд зэпалъытри, пэжыпIэр къахутэ. Абыхэм я фIыгъэкIэ нэрылъагъу къэхъуащ кавказ лъэпкъхэмрэ абыхэм я благъэ пасэрей ПэIущIэ Азием щыпсэуа абыхэм я лъэпкъэгъухэмрэ дунейпсо цивилизацэм хэлъхьэныгъэшхуэ зэрыхуащIар. Абыхэм я фIыгъэщ расизмэр зи лъабжьэ европеоцентризм Iуэху бгъэдыхьэкIэри еба зэрыхъуар.
Кавказ бзэщIэныгъэм хэлъхьэныгъэщIэ хуащIащ И. М. Дьяконовымрэ С. А. Старостинымрэ зэдатха «Хуррито-урартские и восточнокавказские языки» тхыгъэмкIэ. Мыбыхэм яхузэфIэкIащ пасэрей хурритхэмрэ урартхэмрэ зэрыпсалъэ бзэр зищIысыр нэсу къахутэн – а тIури зы бзэщ, ауэ диалект зырызщ. Езыхэри благъагъэкIэ шэшэн-дагъыстэн бзэ гупым я лъапсэгъуу къыщахутакIэ, адыгэ-абхъаз бзэ гупми я благъэщ. Мы щIэныгъэлIитIым генеалогие и лъэныкъуэкIэ Кавказ бзэ быным и гуэшыкIэр щIэрыщIэу яубзыхуащ. Абыхэм зэратхым ипкъ иткIэ, кавказ бзэ быныр къудамитIу гуэшащ, абхъазадыгэ гупым нэхъ я гъунэгъущ хьэту бзэр, шэшэн-дагъыстэн быным хохьэ хуррит-урарт бзэр. Хьэту, хуррит, урарт лъэпкъхэр Кавказым исакъым, абыхэм я псэупIэр къанэ щIагъуэ щымыIэу ПэIущIэ Азием и гъунапкъэхэм хиубыдэрт. Ауэ щыхъукIэ, «Кавказ» терминым и тэмэмыгъэм шэч къытепхьэн хуей мэхъу. Дызэрыт лIэщIыгъуэм и пэщIэдзэхэм хэпща хъуауэ щыта «аллародийскэ» терминыр ар и щхьэусыгъуэу къэзыгъэщIэрэщIэжыну зыфIэигъуэхэр къыкъуэкIащ. ЗэрыхуагъэфащэмкIэ, а терминым къызэщIеубыдэ пасэм щыгъуэ ПэIущIэ Азием щыпсэуа лъэпкъхэм я бзэ щымыIэжхэмрэ абыхэм я благъэу ябж кавказыбзэхэмрэ. Пасэ лъэхъэнэм ПэIущIэ Азием щыIа бзэхэр кавказыбзэхэм зэраблагъэр ди зэманым гипотезэжкъым, атIэ ар щIэныгъэ хабзэхэм тету нэрылъагъу къащIащ. ИщхьэкIэ зи гугъу тщIа Старостинымрэ Дьяконовымрэ я лэжьыгъэ «Хуррито-урартские и восточнокавказские языки» жыхуиIэм псалъи 168 хъу этимологическэ псалъалъэ къызэщIеубыдэ. Абы къыщыхьа псалъэхэр зэблагъэу къыщIабжыр зэрызэхэт макъхэмрэ я мыхьэнэмрэ зэрызэщхь къудейр аракъым. Бзэхэр зэрызэблагъэм и аргумент нэхъыщхьэ дыдэу ябж «фонетическэ закон» жыхуиIэм тету къэхъуа, хабзэ пыухыкIахэм тет макъ зэпэдзхэр («регулярные фонетические соответствия») я тегъэщIапIэщ а псалъалъэм къыщыхьа дэтхэнэ псалъэ зэрагъапщэхэми. Хурритхэмрэ урартхэмрэ зы лъапсэт, зы бзэм и диалект зырызхэмкIэ псалъэу щытащ. Пасэрей ПэIущIэ Азием и культурэ лъагэм хэлъхьэныгъэшхуэ хуэзыщIа хурритхэм я псэупIэр Кавказым и гъунапкъэм къриубыдэртэкъым. Урартхэми я Iыхьэ ныкъуэр арат абы хиубыдэр. КъимыдэкIэ, абхъаз-адыгэ лъэпкъхэм я благъэу къалъытэ каскхэмрэ хьэтухэмрэ щыпсэур Анэдолэр арат. Ауэ щыхъукIэ, «кавказ» топонимыр епхьэлIэну игъуэджэщ зи гугъу тщIы пасэ бзэ быным. Нобэрей шэшэн-дагъыстэн, абхъаз-адыгэ бзэ гупитIыр зы быну къапщтэмэ, «кавказ бзэ бын» терминыр дагъуэншэщ, ауэ пасэм ПэIущIэ Азием щыIа бзэхэр абыхэм зэраблагъэр къызэщIебгъэубыдэмэ, «кавказ бзэ бын» терминыр абыхэм «къайзэвэкI» хуэдэуи щытщ. Шэч хэмылъу, аращ «аллародийскэ» терминым зыщIыхуагъэзэжыр. 368
Индоевропейхэм я пэкIэ Средиземноморьем щыпсэуа пеласг, этруск, баск лъэпкъхэри дызытепсэлъыхь бзэ быным нэхъ тегушхуауэ кърапх, икIи, жаIэ къудейм къыщымынэу, къэхутэныгъэ щхьэхуэхэр ирагъэкIуэкI хъуащ. ФIыр аращи, япэм емыщхьу, иджырей щIэныгъэлIхэм я лэжьыгъэхэр щIэныгъэ хабзэхэм нэхъ ткIийуэ тетхэщ. Апхуэдэщ, псалъэм щхьэкIэ, Чирикбэ В. А. и лэжьыгъэ «Баскский и северокавказские языки» жыхуиIэр, Иванов В. В.
и «Древневосточные связи этрусского языка» тхыгъэхэр, С. А. Старостиным и «Праенисейская реконструкция и внешние связи енисейских языков» тхыгъэр, нэгъуэщIхэри.
ЩIэныгъэлIхэр йолэжь нэхъ Iуэхугъуэшхуэхэми. Ахэр зэфIэкIмэ, кавказыбзэхэр щIэныгъэшхуэм и утыкум лъэ быдэкIэ иувэнущ. Дунейпсо мыхьэнэ зиIэ щIэныгъэ Iуэхухэр яубзыху щыхъукIэ, ахэр лъэныкъуэегъэз хъун хуейкъым дяпэкIэ. АбыкIэ щыхьэтщ, псалъэм щхьэкIэ, С. Л. Николаевымрэ С. А. Старостинымрэ зэдагъэхьэзыр «Северокавказские языки и их место среди других языковых семей Передней Азии» лэжьыгъэр. А. Ю. Милитареврэ С. А. Старостинымрэ зэдатх «Об афразийско-севернокавказских лексических контактах» къэхутэныгъэр, С. Л. Николаевымрэ С. А. Старостинымрэ зэдагъэхьэзыр дызытепсэлъыхь бзэхэм я этимологическэ псалъалъэр (псоми зэдай псалъэ 800-рэ бзэ щхьэхуэхэм зэдай псалъэ 2000 хуэдизрэ къызэщIеубыдэ). Хьэтуубзэмрэ абхъаз-адыгэбзэхэмрэ нэхъ куууэ зэрагъапщэ хъуащ.
ЩIэныгъэлIхэм я гулъытэм IэщIэкI къысфIощI Пакистаным и къурш зэхуакухэм (Каракорум) дэзэрыхьа буришки лъэпкъым и бзэ «бурушаски»-кIэ зэджэр. Материал мащIэ дыдэ фIэкIа димыIэу абы дыщыхэплъэм, гъэщIэгъуэн куэд хэтлъэгъуащ, кавказыбзэхэм къызэрепхамкIэ гурыщхъуэ уагъэщIу.
КъинэмыщIауэ, и гъэпсыкIэ, типологие я лъэныкъуэкIэ дагъыстаныбзэхэм я гъунэгъущ. Езы лъэпкъри къэзыухъуреихьхэм антропологие и лъэныкъуэкIэ ящхькъым: нэхъ хужьхэщ, нащхъуэ нэхъ яхэтщ. Ахэр зэпэплъытмэ, бурушаски бзэр ди щIэныгъэ гулъытэм зэрыхэдгъэхьэн хуейр гурыIуэгъуэ мэхъу.
Ди жагъуэ зэрыхъущи, хьэту, хуррит, урарту бзэхэм епха Iуэхугъуэхэр къэзыIэтыр нэхъыбэу кавказыбзэхэр зымыщIэ щIэныгъэлIхэрщ, а Iуэхугъуэхэм ятеухуа тхыгъэхэр ди деж къыщыдэкIыркъым, тхылъаджэ къызэрыгуэкIхэр дэнэ къэна, щIэныгъэлI куэд абыхэм щыгъуазэкъым. Ар зыкIи сэбэп хъуркъым ди щIалэгъуалэр щIэныгъэм, къэхутэныгъэхэм хуэгъэушэнымкIэ. А Iуэху щытыкIэм кърикIуэ ныкъусаныгъэхэр гъунэжщ. Къэтхьынщ зы щапхъэ.
Хьэту къэралыгъуэр зэрыщыту хеттыбзэм хуэкIуа нэужьи къагъэсэбэпу щытащ «панку» терминыр. Арат зэреджэр лъэпкъпсо хасэм. Абы и этимологиер яубзыхуну щIэныгъэлIхэр хэтщ, ауэ зыми и пщIыхьэпIэ къыхэхуэркъым ар хьэтуубзэм (абхъаз-адыгэ бзэ гупым щыщ гуэрым) къыхэкIауэ. Адыгэбзэр зыщIэ къэхутакIуэм гу лъимытэу къэнэнтэкъым ар адыгэ термин «пэкIу» жыхуэтIэм епха зэрыхъунум. Хасэм кIуэрт нартхэр, уэркъхэр, ауэ «зи лъэ вакъэ изылъхьэр» щызэхуэсыр пэкIу жыхуэтIэр арат. Апхуэдэ мыхьэнэ дыдэ иIэщ хьэту псалъэ панку жыхуиIэм. Макъ н-р пэкIу адыгэбзэ псалъэми зэрыдэтам и щапхъэ бгъуэтынущ, псалъэм щхьэкIэ: пэнцIыв, пэнтIыкъ. Абазэбзэми а псалъэм и макъыр хэтщ: «пынцIа» – «пэ».
НэгъуэщI социально-политическэ термину къагъэсэбэп Хьэту къэралыгъуэм ката псалъэр (транслитерацэм макъхэр пэж дыдэу къигъэлъагъуэркъым). А псалъэм къокI «пащтыхь гуащэ». Адыгэ хъуэхъухэм ущыхуозэ къатинэ псалъэм, цIыху ирагъэлъапIэу. КъинэмыщIу, нарт хъыбарым ущыхуозэ Сэтэней гуащэ и цIэм ехьэлIауэ: – Уей, Сэтэней гуащэ Гуащэу щыIэм я лей!
Гуащэм я мыфэгъу, Джэшыр зи гушыIэгъу, Дыгъэнэбзийр зи нэгу 369 Дыщэр зи куэщI, Тэджым я Мэзытхьэ, Гуащэ къатинэ,
Бэрэтинагъуэ Данагъуэ Iупэ Щхьэцыпэ дыкъуакъуэ!
Нобэрей адыгэбзэм къатинэ псалъэр цIэ унейуэ хэту аращ, адыгэбзэм абы къыщрагъэкI «ткIий», «еру», «щхьэзыфIэфI». «Пащтыхь гуащэ» къызэрыкI псалъэм апхуэдэ мыхьэнэхэр игъуэтыным зыри хуэIуакъым. Псалъэм –
«нэ» пытыр суффиксу къыщIэкIынущ, псалъэм плъыфэцIэ мыхьэнэ ириту, егъапщэ: щхьэх – щхьэхынэ, гъуэ – гъуанэ, н. къ.
Хьэту къэралыгъуэр къыщыхъуам, лъэпкъитIыр зэхэзэрыхьат: хьэтухэм индоевропеибзэр къащтащ, индоевропейхэр зэджэж хъуащ хьэту цIэмкIэ. ЦIыхубэр иримыпсэлъэжми, хьэтуубзэр динрылажьэхэм къагъэсэбэпу щытащ дин зэрызэрахьэ бзэуэ. Абы ипкъ иткIэ хуэбгъэфащэ хъунущ индоевропейхэм хьэтухэр къамызэуауэ, атIэ къазэребэкIым къыхэкIыу я бзэр хуэм-хуэмурэ псори зэрызэпсалъэ бзэ хъуауэ. Къэралыгъуэм хьэтухэм щаIа пщIэшхуэм и Iэужьщ абыхэм я бзэр диныбзэ зэрыхъуари. Я социально-политическэ статусыр зэрылъагэм и фIыгъэкIэ, апхуэдэ купщIэ зиIэ хьэту псалъэ куэд къищтагъэнущ текIуа индоевропей бзэм. Ахэр къэзыхутэфын щIэныгъэлIхэр нобэкIэ димыIэми, гъэхьэзырыным хущIэкъун хуейщ. Тхыдэ, этнографие сыт и лъэныкъуэкIэ а проблемэр яджу щIадзащ, бзэ, тхыдэ, мифологие, искусствэ я лъэныкъуэкIи Iуэхугъуэм еплъыпхъэщ. 1 В. В. Иванов. Об отношении хаттского языка к северозападнокавказским. «Древняя Анатолия». М., 1985.
ском. «Древняя Анатолия». М., 1985. 2 С. Л. Николаев. Северокавказские заимствования в хеттском и древнегрече- 3 С. А. Старостин. Индоевропейско-северокавказские изоглоссы. «Древний Восток. Этнокультурные связи». М., 1989. 4 И. М. Дьяконов, С. А. Старостин. Хуррито-урартские и восточнокавказские языки. «Древний Восток. Этнокультурные связи». М., 1988. 5 В. А. Чирикба. Баскский и северокавказские языки. «Древняя Анатолия». М., 1985. 6 В. В. Иванов. Древневосточные связи этрусского языка. «Древний Восток. Этнокультурные связи». 1988. 7 С. А. Старостин. Праенисейская реконструкция и внешние связи енисейских языков. «Кетский сборник. Антропология, этнография, мифология, лингвистика». Л., 1982. 8 Еплъ, псалъэм щхьэкIэ: Ян Браун. Хаттский и абхазо-адыгский языки. «Нарт эпосымрэ кавказ бзэщIэныгъэмрэ – Нартский эпос и кавказское языкознание». Майкоп, 1994. 9 В. Г. Ардзинба. К истории культа железа и кузнечного ремесла (почитание кузницы у абхазов). «Древний Восток. Этнокультурные связи». М., 1988.
10 В. Г. Ардзинба. Нартский сюжет о рождении героя из камня. «Древняя Анатолия». М., 1985; В. Г. Ардзинба. Ритуалы и мифы древней Анатолии. М., 1982, нэгъуэщIхэри. Iэуес,
филологие щIэныгъэхэм я кандидат.
1997 гъэ, еханэ къыдэкIыгъуэ. 24 Заказ № 7 370
Ди бзэр тхъумэжыну
дыхуеймэ
Дэтхэнэ зы лъэпкъри уахътыншэ зыщI нэщэнэ нэхъыщхьэщ бзэр. Лъэпкъым зихъумэжыну игу илъмэ, псом япэу ар зыхуэсакъыпхъэр и анэдэлъхубзэр зэрыфIэмыкIуэдынырщ. Ар къазэрыгурыIуэн зэхэщIыкI зиIэ цIыхухэри аращ апхуэдизу щIригузавэр ди бзэм и къэкIуэнум. УсакIуэм и псалъэкIэ жыпIэмэ, «Бзэр тIэщIэкIмэ, докIуэдыр» (Бештокъуэ Хь.). Нобэ абыкIэ зэи хуэмыдэжу шынагъуэ къыткIэщIэзэрыхьащ лъэпкъ мащIэхэм. ЗэрыгурыIуэгъуэщи, иджырей гъащIэм, зэрыжаIэу, банэ бжыхькIэ зыкъэпхухьыжу зыри зыхыумыгъэхьэу икIи зыми уахэмыхьэу упсэужыфынукъым. Лъэпкъ куэду зэхэт къэралым а псори иризэгурыIуэну зы бзэ щымыIэнкIэ Iэмал иIэкъыми, апхуэдэ къалэн зиIэ хъуа урысыбзэр адрейхэм зэпымыууэ къатогуплIэ зэманыфI хъуауэ. Ауэ иужь лъэхъэнэм, къэралым и гъунапкъэхэр зэIуха зэрыхъу лъандэрэ, Iуэхур нэхъ хьэлъэж ищIащ «дунейпсо модернист культурэ» жыхуаIэу, хы къэукъубеям ещхьу, бзэи хабзи къытхуимыгъэнэжу дыщIэзылъафэм. Дэ тхуэдэхэр щыгъэтауэ, я нэхъ лъэпкъышхуэхэри егъэгулэз абы.
Сытхэр ди Iэмал, сыт тхузэфIэкIыну къэдгъанэрэ автономие зиIэ республикэхэм ди бзэр тхъумэжын, ар едгъэфIэкIуэн папщIэ мы дызэрыт лъэхъэнэм? А упщIэм и жэуапыр псом япэу къыщыщIэдзапхъэр ди къэралым абы и лъэныкъуэкIэ къыдит хуитыныгъэхэрщ. Урысей Федерацэм и законхэм е, нэгъуэщIу жыпIэмэ, къэрал хабзэхэм щыубзыхуащ лъэпкъхэм я бзэхэм яIэн хуей увыпIэр. Хабзэ нэхъыщхьэм (Конституцэм) и 26-нэ статьям щыжеIэ дэтхэнэ зыми и анэдэлъхубзэр къигъэсэбэпыну, зэрыпсэлъэну, зэригъэсэну, зэреджэну, зэрылэжьэну бзэр езым къыхихыжыну хуитыныгъэ иIэу.
А хабзэм и 29-нэ статьям идэркъым бзэхэр зэхуумыгъадэу зэхэгъэж пщIыну. УФ-м и Конституцэм и 68-нэ статьям къыщыгъэлъэгъуащ республикэхэм езыхэм я къэралыбзэхэр къащтэжыну зэрыхуитыр, апхуэдэу къащта бзэхэр урысыбзэм щIыгъуу республикэм и къэрал, щIыпIэ органхэм къыщагъэсэбэп зэрыхъунур, лъэпкъ псоми я бзэр яхъумэжынымкIэ, ар яджынымкIэ икIи абы зрагъэужьынымкIэ яIэ хуитыныгъэм и шэсыпIэу къэралыр къызэрыувыр. ЩыIэщ нэхъ пыухыкIауэ «УФ-м и лъэпкъхэм я бзэхэм теухуа» законри. Абы бзэ псори зэхуигъадэ къудейм къыщымынэу, УФ-м и Правительствэм къалэн щещI лъэпкъхэм я бзэхэр хъумэнымрэ зегъэужьынымкIэ программэхэр зэхалъхьэу абыхэм ятекIуэдэну мылъкур федеральнэ бюджетым хухихыну. Лъэпкъхэм я бзэмрэ я щэнхабзэмрэ хъумэным хуэунэтIащ «Лъэпкъ-щэнхабзэ автономием теухуа», «Урысей Федерацэм ис лъэпкъ мащIэхэм я хуитыныгъэхэм я шэсыпIэхэм теухуа», нэгъуэщI законхэри. КIэщIу жыпIэмэ, иужьрей илъэс зыбгъупщIым ди къэралым иIэ хъуащ лъэпкъхэм я бзэхэр къэгъэщIэрэщIэжынымкIэ закон лъабжьэ быдэ. Ар къагъэсэбэпурэ лъэпкъ республикэхэм ехъулIэныгъэ пыухыкIахэр зыIэрагъэхьащ я лъэпкъыбзэхэм нэхъ къару иратын, абыхэм я мыхьэнэм хагъэхъуэн и лъэныкъуэкIэ. Псом хуэмыдэу а IуэхумкIэ япэ ищащ Тэтэрстанымрэ Башкоторстанымрэ. Къэбэрдей-Балъкъэрми
1995 гъэ лъандэрэ щызокIуэ ди республикэм ис лъэпкъхэм я бзэхэм теухуа законыр. Абы ипкъ иткIэ, дэ диIэщ къэралыбзэу щы: адыгэбзэр, балъкъэрыбзэр, урысыбзэр. Ахэр я хуитыныгъэкIэ зэхуэдэу щызекIуэн хуейщ республикэм 371 и къэрал, общественнэ IэнатIэ псоми. А хабзэр гъащIэм хэпща хъуным хуэунэтIауэ къэрал программэ щхьэхуи къащтауэ щытащ, икъукIэ Iуэхугъуэ куэд къызэщIиубыдэу. ЗэрыгурыIуэгъуэщи, закон зэхэплъхьэныр нэхъ тыншщ, ар бгъэзэщIэным нэхърэ. Зи гугъу тщIы программэми, ди жагъуэ зэрыхъущи, республикэр пэлъэщакъым. Пэжщ, ар езыри щызэхалъхьэм щыгъуэ тхузэфIэкIынум и инагъыр къамылъытэу къыщIагъэлъэIуауэ къыщIэкIынут. Ауэ мымащIэу Iуэхур къилъэхъащ емыгугъуныгъэми. Апхуэдэу къэмыхъун папщIэ, мы Программэм щхьэкIэ пыухыкIауэ жэуап зыхь орган гъэбелджылауэ щыIэн хуеящ. Ди жагъуэ зэрыхъущи, щыIакъым, нобэр къыздэсми апхуэдэ щыIэкъым Къэбэрдей-Балъкъэрым. Псалъэм къыдэкIуэу жытIэнщи, бзэхэм я IуэхугъуэмкIэ комиссэ, е комитет, е президентым, е правительствэм егъэщIылIауэ зэпымыууэ щолажьэ Урысейм и республикэхэм я нэхъыбэм икIи абыхэм я фIыгъэкIэ бзэм и Iуэхур а щIыпIэхэм нэхъыфIу щыдокI. Ди деж, къызэрыхэдгъэщащи, «бзэр псоми ди зэхуэдэ Iуэхущ» жыдоIэри зыми и мыIуэхуу къыщIедзыж. Парламентыр хущIэкъуат Программэм и гъэзэщIэныр щIигъэхуэбжьэну икIи тIэунейрэ а IуэхугъуэмкIэ парламент едэIуэныгъэхэр иригъэкIуэкIат, ауэ ари мащIэу къыщIэкIащ, зыгуэркIэ сэбэп хъуами. Иджы куэд щIакъым щIэрыщIэу бзэхэмкIэ аргуэру зы Программэ Правительствэм зэрызэхилъхьэрэ. Ауэ мыбыи япэрейм и щыуагъэхэм къытрегъэзэж икIи абы и махуэр къыхуэкIуэнкIэ шынагъуэ щыIэщ. (Основные меры по реализации Закона Кабардино-Балкарской Республики «О языках народов Кабардино-Балкарской Республики» на 2003–2006 гг. (Постановление от 8 февраля 2003 г.) Псалъэм папщIэ, адрей псори къыдогъанэри, илъэсиплIым тещIыхьа Программэм адыгэбзэкIэ гъэхьэзырауэ къыдэгъэкIын хуейуэ къигъэув псалъалъэ зэмылIэужьыгъуэхэм я закъуэ илъэсипщIкIи, уеблэмэ тIощIкIи пхузэгъэпэщынукъым республикэм иджыпсту бзэм елэжьу ис IэщIагъэлIхэм я бжыгъэ мащIэмкIэ. ДяпэкIэ абыхэм я бжыгъэр нэхъыбэ хъунымкIи гугъапIэ гуэрхэр щыIэкъым, сыту жыпIэмэ щIэныгъэм (наукэм) щIалэгъуалэр къыпхуешалIэркъым, абы и пщIэр къэралым зэрыщехуэхам, улахуэр зэрымащIэм къыхэкIыу. НэгъуэщI лъэныкъуэкIэ цIыху къыщыплъыхъуэу ебгъэлэжьыну яужь уихьэми, абы къыпэкIуэну гонорар мыхьэнэншэмкIэ зыри пхудегъэхьэхынукъым. Зэрытлъагъущи, проблемэ куэду зэхэлъщ ди бзэр хъумэным, ар егъэфIэкIуэным и Iуэхур. Дэ дызэреплъымкIи, апхуэдэ Программэ щызэхэплъхьэкIэ, «уи тепIэн еплъи, уи лъэр укъуэдий» жыхуиIэ псалъэжьыр уигу илъу бгъэдыхьапхъэщ. Абы игъэувапхъэр ди къарум къихьынурщ, уеблэмэ пункт къэсыхукIэ щагъэзэщIэн хуей пIалъэм къыдэкIуэу зыгъэзэщIэнум (е зыгъэзэщIэнухэм) щхьэтечауэ я цIэр къиIуапхъэщ. Апхуэдэу убзыхуауэ щытын хуейщ ар гъэзэщIэнымкIэ зыхуей-зыхуэныкъуэхэр къызэзыгъэпэщынур, икIэм-икIэжым, ар гъэзэщIа зэрыхъум кIэлъыплъынур, абыкIэ жэуап зыхьынур. Арыншамэ, Программэ дапщэ дяпэкIи дунейм къытемыхьами, ди Iуэхур япэкIэ кIуэтэнукъым.
АдэкIэ нэхъ гупсэхуу сыкъытеувыIэнут адыгэбзэр еджапIэхэм щегъэджыныр ди республикэм зэрыщекIуэкIым. Си гугъэмкIэ, щIэблэ къэхъум бзэр егъэджыныр бзэм и Iуэхугъуэ нэхъыщхьэ дыдэхэм ящыщщ. Ди жагъуэди щIасэми, зыдумысыжыпхъэщ щIалэгъуалэм бзэр зэраIэщIэхумкIэ. Дызыгъэгузавэр анэдэлъхубзэр зымыщIэххэ абыхэм зэрахэтым и закъуэкъым: псэлъэфхэми я нэхъыбапIэм я бзэр хуабжьу къулейсызщ. ЩытыкIэр адэкIи апхуэдэу емыкIэкIуэн папщIэ, сыт длэжьыпхъэр? ЩIэныгъэм (наукэм) щрагъэкIуэкIа къэхутэныгъэхэм къагъэлъэгъуащ: зи бжыгъэкIэ мащIэ лъэпкъым и бзэр хъума хъун, къызэтенэн папщIэ хэкIыпIэрэ Iэмал нэхъыщхьэу щыIэр а бзэмкIэ школым щегъэджэн хуейуэ аращ. Къыхыдогъэщ; предмету ар щаджыныркъым, атIэ зэрырагъаджэ бзэуэ щытынырщ зи гугъу ящIыр. Тхыдэм дриплъэжмэ, 1940–1950 гъэхэм етхуанэ-ебланэ классхэм ящыщ зыкъомым адыгэбзэ защIэкIэ предмету хъуар щрагъэджу кърагъэжьауэ щытащ. ИужькIэ пэщIэдзэ щIэныгъэ (еплIанэ классым нэс) адыгэбзэкIэ иратрэ итIанэ урысыбзэм 24* 372
хуэкIуэжу къаублащ. ИкIэм-икIэжым, 1960 гъэхэм я япэ Iыхьэм япэ классым щыщIэдзауэ урысыбзэкIэ егъэджэным дыхуэкIуащ къэрал унафэкIэ. Ар къызыхэкIар гурыIуэгъуэт – а лъэхъэнэм ягъэувауэ щытащ бзэ псори зэхыхьэжу зы бзэ зэрыхъужыну (н. ж., урысыбзэм зэрытехьэну) теориер, ар теориеми къыщамыгъэнэжу гъащIэми нэрылъагъу зэрыщащIыным и ужь итахэщ. Арати, адыгэбзэр, – ди гъащIэр зыIыгъыж къудамэхэм я нэхъыщхьэр, – ар щIэныгъэ зэрызрагъэгъуэт бзэуэ щытыныр – мы лъэбакъуэмкIэ пыупщIа хъуауэ щытащ. Апхуэдэуи екIуэкIащ илъэс зытIощIырыпщIкIэ. 1990 гъэхэм я пэщIэдзэм къэралым къыщыхъуа зэхъуэкIыныгъэхэм я фIыгъэкIэ лъэпкъ интеллигенцэм Iэмал игъуэтащ а щыуагъэр гъэзэкIуэжынымкIэ жэрдэмщIакIуэу къэувыну икIи аргуэру пэщIэдзэ щIэныгъэр анэдэлъхубзэкIэ ирату зэтраублэжащ. Ар Iуэху тынштэкъым. Япэрауэ, мыбы зыкъыпэщIэзысар мащIэкъым, уеблэмэ егъэджэныгъэ IэнатIэм пэрыт къулыкъущIэхэм къахэкIащ «адыгэбзэм дыхуэкIуэжмэ, туфлъэм и пIэкIэ гуэншэрыкъ лъыттIэгъэжу аращ» жызыIа. ИтIанэ адыгэбзэкIэ егъэджэнымкIэ опыт зиIэ егъэджакIуэу къэнар зырызыххэт, зэрырагъэджэн тхылъхэри пособиехэри щIэрыщIэу зэхэлъхьэн, къыдэгъэкIын хуейт. ГурыIуэгъуэкъэ а псор илъэскIи илъэситIкIи зэрызэфIэмыкIынур? Нобэр къыздэсым и кIэм нэсу зэфIэха хъуакъым «пэщIэдзэ лъэпкъ школым» и лъабжьэр гъэтIылъыным пыщIа Iуэхугъуэхэр. Абы куэд егъэтхьэусыхэ, уеблэмэ «урысыбзэм дытевгъэхьэж» жаIэу къэзыгъэувхэри щыIэщ. ЖаIэ къудейми къыщызэтемыувыIэу, дэ дызэрыщыгъуазэмкIэ, адыгэ къуажэхэм мащIэмащIэурэ урыс программэ къащтэж, «адэ-анэхэм ар нэхъ къащтэ» жаIэри, ар я щхьэусыгъуэу. Сыт жыпIэ хъунур абы теухуауэ? ЗэрыгурыIуэгъуэщи, сыт хуэдэ егъэлеиныгъэми фIым ухуишэнукъым. Дэ дрителъхьэкъым «курыт еджапIэр зэрыщыту адыгэбзэм хуэгъэкIуэн хуейщ, еджапIэ нэхъыщхьэхэми адыгэбзэкIэ щедгъэджэнщ» жаIэу къэув языныкъуэ «акъыл пщтырхэм». Ар, япэрауэ, пхузэфIэмыкIын къалэнщ, етIуанэрауэ, пхузэфIэкIыпэуи дощIри, иджырей гъащIэм адыгэбзэ къудейкIэ узэрыхэмытыфынури шэчыншэщ. НэгъуэщI зы лъэныкъуэкIи, адыгэбзэм «ирипщэIаи, кърипщэхуIаи хъужыркъым» жыпIэу хыфэбдзэж хъунукъым, адыгэу ущытыну ухуеймэ. Апхуэдэу щыщыткIэ, егъэджэныгъэр зы лъэныкъуэ гуэркIи емыбэу, адыгэбзэри, Урысей къэралыгъуэм и бзэ урысыбзэри, дуней псом уазэрыгурыIуэфыну инджылыбзэри зэхуэдэу фIыуэ ящIэу курыт еджапIэр къегъэухын хуейщ. Мыбы и лъабжьэр щыгъэтIылъыпхъэр сабий гъэсапIэхэращ. ЩIэныгъэм (наукэм) къегъэлъагъуэ илъэсищ-илъэсих ныбжьым деж сабийм гугъу демыхьу бзэ зытIущ зэрызригъэщIэфыр. Махуэ чэзууэ, зы махуэм и кIыхьагъкIэ адыгэбзэкIэ бгъасэу, къыкIэлъыкIуэм – урысыбзэкIэ, ещанэм – инджылыбзэкIэ. Пэжщ, сабий садхэр а лэжьыгъэм пэлъэщын кадркIэ къызэгъэпэщыным мылъку текIуэдэнущ, ауэ а лэжьыгъэр школ ныбжьым бгъэIэпхъуэмэ, текIуэдэнур куэдкIэ нэхъыбэщ. ИтIанэ мыри Iуэхум къыхэлъытапхъэщ: иджыпсту гугъуехь къешэ къуажэдэс адыгэ сабийхэмрэ къалэдэс адыгэ сабийхэмрэ я школ щIэтIысхьэгъуэ ныбжьым деж бзэ нэхъ ягъэшэрыуэфымкIэ зэрызэтемыхуэм: къалэм дэсхэм, зэрыгурыIуэгъуэщи, бзэ куэду зэхэт сабий садым кIуа нэужь, урысыбзэр токIуэри, школым щыщIэтIысхьэм деж зэрыпсалъэр нэхъыбэу урысыбзэрщ, адыгэбзэр дахэ-дахэу къахуэгъэсэбэпыркъым. Мо зэрыжытIам хуэдэу садхэр дэни къыщызэгъэпэщамэ, япэ классым щыкIуэкIэ къалэдэсхэри къуажэдэсхэри зэхуэдэ хъужынт. Мыадыгэ сабийхэми апхуэдэ системэм и фIыгъэкIэ адыгэбзэр зрагъэщIэфынт, къуажэдэс адыгэ сабийхэм урысыбзэмрэ инджылыбзэмрэ зэрызрагъэщIэфынум ещхьыркъабзэу. АдэкIэ школым и япэ классым щыщIэдзауэ къуажэ сабийри, къалэ сабийри зы программэм тету ебгъаджэ хъунут. А программэр тещIыхьауэ щытын хуейщ сабийхэр бзищкIэ зэреджэным – езы бзищри яджу, адрей предметхэри а бзищым тегуэшауэ, н.ж. дэ дрителъхьэкъым адыгэбзэкIэ егъэджэныр еплIанэ классым деж щыпычынми, хамэ къэралыбзэр егъэджыныр етхуанэ классым нэмысауэ къыщIэмыдзэнми. Абы къишэр нобэ ди нэгу щIокI – адыгэбзэр 373 шэрыуэу, къабзэу яхузэгъащIэркъым уеблэмэ къуажэдэс адыгэ сабийхэм. Къалэдэс сабийхэм я гугъу умыщIыххэ – адыгэбзэкIэ псалъэ зытIощIырыпщI къапсэлъыфмэ, абы дригуфIэу – Iуэхур абы нэсащ. Хамэ къэралыбзэри кIасэу къызэрыщIадзэм, сыхьэт бжыгъэ хухахри зэрымащIэм къыхэкIыу нэхъыбэм алфавит къудейр и кIэм нэсу ямыщIэу школыр къаух – ар къалэми къуажэми. Нобэрей гъащIэм инджылыбзэм Iэмал имыIэу ущыхуейщ, урысыбзэм хуэдэ къабзэу. ДяпэкIи нэхъыбэрэ ухуей, ухуэныкъуэ хъунущ абы, дунейпсо гъащIэм ди къэралыр нэхъ хыхьэ зэпытурэ зэрекIуэкIыр къэплъытэмэ. ЩIэблэр лъэ быдэкIэ гъащIэм хэувэфын, я Iуэху дэни щыдагъэкIыфын щхьэкIэ, инджылыбзэр хэкъузауэ егъэджыным егугъупхъэщ. Лъэпкъ зыбжанэ зэхэпхъауэ щыпсэу къалэхэм адыгэбзэ зымыджын сабий къазэрыхэкIынур къэплъытэмэ, сабий садым адыгэбзэ гупхэр, школым адыгэбзэ классхэр къыщызумыгъэпэщу хъунукъым. «Адыгэ» жыдмыIэу «адыгэбзэ» щIыжытIэр мыбы адыгэ сабийм я мызакъуэу, адыгэбзэ зыджыну гукъыдэж зиIэ дэтхэнэри кIуэ хъунущи аращ – бзэхэмкIэ законым ипкъ иткIэ, ди республикэм ис дэтхэнэми «урысыбзэм нэмыщI, е адыгэбзэ, е балъкъэрыбзэ иджын хуейщ».
Зи гугъу тщIа реформэм хуэдэ ебгъэкIуэкIынумэ, дауи, лэжьыгъэшхуэ пыщIащ, мылъкушхуи текIуэдэнущ. Ауэ щIэблэм бзищ ящIэну пэж дыдэу дыхуеймэ, арыншауэ хъунукъым. Япэрауэ, сабий зыгъэсэну, езыгъэджэну кадрхэри а бзищымкIи диIапхъэщ; зэрагъэсэну, зэрырагъэджэну тхылъхэри пособиехэри аращ; мыпхуэдэ лэжьэкIэм и опытри методикэри зэтеувэным зэман ихьынущ – пэжщ, бджы хъун щапхъэ щыIэхэщ къэрал зыбжанэм
(п. п. Швейцарием, Финляндием, н.). Финляндием шведу щыпсэур къэралым ис цIыхухэм я процентих фIэкI мыхъу пэтрэ, шведыбзэр къэралым етIуанэ къэралыбзэ щащIащ, финн сабийхэм я анэдэлъхубзэмрэ инджылыбзэмрэ къадэкIуэу, шведыбзэри зрагъащIэ. Нэхъ цIэрэ щхьэрэ яIэу щIэныгъэ нэхъыщхьэ щызрагъэгъуэт еджапIиплIым щыщу тIур шведыбзэм тегъэпсыхьащ, финныбзэкIэ щеджэ адрей тIуми узэрыщIэтIысхьэ экзаменхэр шведыбзэкIи птыну хуит уащI. Ди гугъэщ лъэпкъ мащIэм и бзэм гулъытэ, пщIэ хуэщIынымкIэ ар щапхъэ нэсу. Бзэр хъума хъунымкIэ егъэджэныгъэ системэм иIыгъ увыпIэм, иIэ мыхьэнэм ехьэехуэу иджырей лъэхъэнэм къалъытэ телевиденэр. КIэлъыплъыныгъэ ирагъэкIуэкIахэм къызэрагъэлъагъуэмкIэ, сабийм и зэманыр (щыжейр хэмыту) зыхьыр псом нэхърэ нэхъыбэу еджэныгъэрщ, абы къыкIэлъыкIуэу –
телевизорырщ. Ику иту къапщтэмэ, телевизорым бгъэдэсу сабийм игъакIуэ зэманыр хэпщIыкIыу нэхъыбэщ адэ-анэм зэрыригъусэм, зэрепсалъэм нэхърэ. А адэ-анэр анэдэлъхубзэкIэ къепсалъэу пщIыми, итIани телевизорым и бзэр абыхэм ятокIуэ, н.ж. бзэ ассимиляцэр щIэгъэхуэбжьауэ телевиденэм и зэранкIэ йокIуэкI, абы нэгъуэщIыбзэкIэ сабийр щеплъкIэ. Сыт хуэдэ телевиденэ-тIэ адыгэ щIэблэр зэплъыр? Спутник системэм и гугъу тщIыхэнкъым, ауэ къызэрыгуэкI антеннэкIэ иджыпсту уоплъыф канал зыбгъупщI, къанэ щIагъуэ щымыIэу псори урысыбзэу. КIуэ зы канал-каналитI хамэ къэралыбзэуи хэтщ. Адыгэбзэм махуэм къылъысыр хьэдэгъуэдахэу мащIэщ, а мащIэри зыхуэзэр цIыхур телевизор нэхъ щемыплъыф, и Iуэху нэхъ щыхуэмыкIуэ зэманырщ. Ди жагъуэ зэрыхъунщи, а къагъэлъагъуэ тIэкIуми удихьэхыу уеплъыну яхэтыр закъуэтIакъуэххэщ. СуткIэм хуэзэу сыхьэт 24-р зи анэдэлъхубзэм хухэха нэгъуэщI лъэпкъ гуэрым эфир зэман лъапIейр апхуэдэ Iуэхугъуэ мыхьэнэншэхэм хухихынкIэ Iэмал иIэкъым, эфир зэману дакъикъэ бжыгъэ фIэкIа зимыIэ адыгэхэм ар мыхьэнэншэу зэрагъэкIуэдым хуэдэу. Аращи, сабийр гущэм щыхэлъым щыщIэдзауэ нэхъыбэу зэхихыр адыгэбзэкъым. Апхуэдэурэ кIуэмэ, зэман гъунэгъум къалэр къэгъэнауэ, адыгэ къуажэхэми адыгэбзэкIэ сабийхэр щымыпсэлъэжу хъунущ. Мыр едгъэлейуэ къыфщымыхъун папщIэ, щапхъэ къэтхьыну дыхуейщ, абы щыхьэт техъуэу. 1994 гъэм Тыркум щыпсэу адыгэхэм я деж экспедицэ дыкIуауэ щытащ, я бзэ, я хабзэ 374
сытхэм дыкIэлъыплъыну. Къайсэр лъэныкъуэкIэ адыгэ фIэкIа нэгъуэщI лъэпкъ яхэмысу къуажэ пщIы бжыгъэхэр щыIэщ. Абыхэм дэс балигъхэр уэрсэру адыгэбзэкIэ къыдэпсалъэрт, сабийхэм анэдэлъхубзэм и пIэкIэ яIурылъыр тыркубзэт, кIуэ, зыгуэр тIэкIу къагурыIуэу арат анэдэлъхубзэмкIэ. Абы и щхьэусыгъуэм дыщIэупщIати, къыджаIар мыращ: апхуэдэу зэрыхъурэ куэд щIакъым – иужь илъэс 15–20-рщ. Ар нэхъыщхьэу зи ягъэу ялъытэри канал куэдкIэ тыркубзэкIэ къахэпсэлъыхь телевиденэрщ: еджапIэм макIуэри тыркубзэкIэ йоджэ, унэм къокIуэжри тыркубзэ телевизорым йоплъ. Аращи, абы теша мэхъу. Иджыри нэгъуэщI зы щапхъэ. Англием и Уэльс щIыпIэм щыIэщ лъэпкъ мащIэ, валиибзэ жыхуаIэр яIурылъу. Инджылыбзэм къыдигуэурэ хэкIуэдэж щыхъум, а лъэпкъым и интеллигенцэм зыкъаIэтащ, я бзэр хъума хъунымкIэ къэралыр къадэIэпыкъуну къагъэуву. Псом япэуи абыхэм правительствэм паубыдар я бзэкIэ лажьэ телеканал къызэгъэпэщынырщ. ВалиибзэкIэ езыгъаджэ егъэджакIуэхэм жаIэрт апхуэдизу гугъу зыдрагъэхьу сабийм ирагъащIэ анэдэлъхубзэр жэщи-махуи телеэкраным къиIукI инджылыбзэм сабийхэм зэраIэпиудыжыр, апхуэдэ щIыкIэкIи я лэжьыгъэр псыхэкIуадэ зэрыхъур. Британием и правительствэм и унафэкIэ, 1980 гъэм Уэльсым «ЕплIанэ канал» жыхуаIэр иратауэ щытащ, валиибзэ защIэкIэ лэжьэну, абы лъандэри валиибзэр ассимиляцэм пэщIэтыф хъуащ. Си дежкIэ нэрылъагъущ адыгэ телеканали щыIэн зэрыхуейр, икIи ДАХ-м и Программэм апхуэдэ телевиденэ къызэгъэпэщын Iуэхур хэту щыслъэгъуам сригуфIауэ щытащ. ЗэкIэ сэ сыщыгъуазэкъым а IуэхумкIэ зыгуэр лэжьа хъуауэ. Мыр адэкIэ ебгъэтIылъэкI хъунукъым. Дауи, Къэбэрдей-Балъкъэрым и закъуэ хуэгъэкъаруунукъым адыгэбзэкIэ лажьэ телевиденэ зэтегъэувэныр, Адыгейри аращ, ауэ дэнэкIи щыIэ адыгэри зэхыхьэу адыгэ псори зэплъыфын спутник телевиденэ яхузэтеублэну къысфIощI, суткэм сыхьэт зыбгъупщI лажьэу, къигъэлъагъуэхэри цIыхухэм яфIэгъэщIэгъуэну, н.ж., адрей канал къомым япеуэфу, абыкIи адыгэ псори я анэдэлъхубзэм тришэжу, езы адыгэхэри зэбгъэдишэжу.
Сэ шэч къытесхьэркъым си тхыгъэр зытеухуа къалэнитIыр тхуэгъэкъару закъуэмэ, нэгъуэщI зыри дымылэжьми, абыкIэ ди бзэр зэман куэдкIэ дяпэкIи зэрытхуэхъумэнум. Борис,
филологие щIэныгъэхэмкIэ доктор.
2007 гъэ, етIуанэ къыдэкIыгъуэ. 375 Нартыгур зи бгъэм къыщеуэхэр
Адыгэм игъащIэми мыхьэнэшхуэ ирату щытащ пкъыфIэу, бланэу, жыджэру щытыным. Тхьэм ирещIи, Iэчлъэчыгъэр, бланагъэр, ерыщыгъэр зи куэду къекIуэкIа пасэрей адыгэхэр нобэрей спортым къыхэхутатэмэ, лъэпкъышхуэ дэтхэнэми дапэбжэу чемпионхэр диIэнт. АтIэми, Тхьэм и шыкуркIэ, ди щхьэ мыгъуагъэ
щIыхуэтхьыжын лъэпкъ щымыIэу ди Iуэхур мэкIуатэ иджыпсту а лъэныкъуэмкIи. Псом хуэмыдэу мы иужьрей зэманым ди лъэпкъэгъу спортсменхэм текIуэныгъэшхуэхэр къыщахь урысейпсо, дунейпсо зэхьэзэхуэ инхэм…
«Iуащхьэмахуэ» журналыр къызэрыунэху лъандэрэ хущIокъу ди спортым къыщыхъу Iуэхугъуэ инхэм зэрапэджэжыным, абы тегъэпсыхьа рубрики иIэщ ди журналым: «Шурылъэс». А рубрикэм щIэту къытехуауэ щыта тхыгъэщ мыхэри… ЛIэужьыр бжьиблкIэ мауэ
Къардэн Мурат. Ар адыгэр дунейпсо утыкум дыщызыгъэлъэпIа бэнакIуэщ. Алыдж бэнэкIэмкIэ ныбжьыщIэхэр щызэпеуа чемпионатым щытекIуауэ щытащ. 1993 гъэм Стокгольм щекIуэкIа чемпионатым домбеякъ медалыр къыщихьащ. Ди къэралым и бэнакIуэхэм я сборнэм хэтщ, 1996 гъэм Атлантэ щекIуэкIыну олимпиадэм щыбэнэн хуейуэ къыхахахэм ящыщщ.
Мурат щеджари, зэкIэ здэщыIэри Краснодарщ, ауэ игу къыполъадэри къыщалъхуа, и анэ Динэ щыпсэу Налшык щIэх-щIэхыурэ къокIуэж. ФIыуэ елъагъу къыщалъхуа къалэ цIыкIур, дэнэ щымыIами, зэрихъуэжын хуэмызауэ жеIэ, «Бланэ щалъху йокIуэлIэж» жыхуаIэщ.
Хьэл-щэн дахэ бгъэдэлъщ илъэс тIощIрэ щырэ фIэкIа мыхъу щIалэщIэм, акъыл тIысарэ дуней еплъыкIэ тэмэмрэ иIэщ. Иужь 376
дыдэу ар Налшык къыщыкIуэжам зыхуэзгъазэри сеуэршэрылIат, упщIэ зыбжанэ естат.
– Мурат, бэнэным зыгуэрым утригъэгушхуа хьэмэрэ «лIэужьыр бжьиблкIэ мауэ» жыхуаIэр пэж дыдэ хъуа? Сэ зэрызэхэсхамкIэ, Къардэн МыштIыкъ жаIэу лIы бланэ гуэр Зэрэгъыж дэс Къардэнхэ фиIащ?..
– Сызэрысабий лъандэрэ сэ спорт лIэужьыгъуэ куэдым сыдихьэхыу щытащ. Зэдэжэн, топ къехуэкIын, хьэлъэ къэIэтын, мывэ дзын – арат зи Iуэху къетхуэкIыр щIалэжь цIыкIухэр гуп дызэрыгъэхъуамэ. ТелевизоркIэ семыплъу зы зэхьэзэхуи блэзгъэкIыртэкъым, псом хуэмыдэу сфIэфIт бэнакIуэхэм сеплъыну. Iэпкълъэпкъ зэкIуж хъужахэу щIалэхэр алэрыбгъум техьэу щызэрыубыдкIэ си гур къилъэт сфIэщIырт, сехъуапсэрт…
«ЛIэужьыр бжьиблкIэ мауэ», жыпIакъэ? Ар пэж дыдэу къыщIэкIынщ. Зи хъыбар зэхэпха Къардэн МыштIыкъ сэ си адэшхуэм и адэщ. ЗыцIыхуу щытахэм зэрыжаIэмкIэ, сэ срещхьщ абы, си адэшхуэм и адэ МыштIыкъ, ауэ къарукIэ сылъэщIыхьэным куэд хуейщ… Егъэлеяуэ къарууфIэт. ФIыуэ шха нэужь, фалъэ из фо тришхыхьыжырт, жаIэ. ФIыуэ шхэр фIыуи мэлажьэ. Абы лэжьэкIи ищIэрт. Мэз кIуамэ, кIапсэ иращIэурэ шыкIэ мэзым къыщIалъэф жыгышхуэхэр и закъуэ гум кърилъэфалIэрт…
– Япэ текIуэныгъэр спортсменым дежкIэ, дауи, гукъинэжщ. Сытыт абы щыгъуэм узэгупсысар? – Пэж дыдэр жысIэмэ, ехъулIэныгъэшхуэ дыдэ зэкIэ сиIауэ къэслъытэркъым. Сызэгупсысри си щхьэм илъри къэсщтэн хуей лъагапIэхэрщ…
– Профессиональнэ спорстменыр зыкъомкIэ изогъэщхь сэ, урысыбзэ къыхэзгъэхьэнщи, творческэ лэжьакIуэхэм. Ахэми я гъащIэр гугъущ… тIэкIу зыкъыщIэбгъэхуакъэ – ехъулIэныгъэм и гупкIэм укъищэтынущ. Апхуэдэу зэрыщытыр, хьэмэ сыщыуэрэ? – Ущыуэркъым. Пэж дыдэу, зи зэфIэкIыр лэжьыгъэкIэ къэзыгъэлъагъуэ дэтхэнэми зыгуэр къигъэщIу аращ. ЦIыхухэм ягу ирихьын, абыхэм гукъыдэж къезытын гуэр къэбгъэщIын щхьэкIэ, дауи, гугъу уехьын хуейщ. Профессиональнэ спортсменыр, къапщтэмэ, и щхьэ ткIийуэ хущымытыжу хъуркъым. Абы зыхигъэнын хуей мэхъу «гъащIэм и IэфIагъ» зыфIаща зыкъомым. Апхуэдэу ущытыфыным спортсменым и зэфIэкIыр хигъахъуэ къудейкъым, атIэ цIыхум и хьэлыр жырым хуэдэу егъэж, зыхуеймрэ зыхуэмеймрэ зэхигъэкIыф, зиIыгъыф, бэшэч ещI.
– Дунейм щыцIэрыIуэ спортсменхэм ящыщу хэт уебэныну къыпхуихуа? – Къазахъстаным щыщ Турлыхъан Даулет, блэнейрэ СССР-м и чемпион, дунейпсо чемпион хъуам, Сеул щекIуэкIа Олимпийскэ джэгухэм етIуанэ увыпIэр къыщызыхьам, Венгрием щыщ Фаркаш Тимос, Барселонэ олимпийскэ чемпион щыхъуам, щэнейрэ дунеймрэ Европэмрэ я чемпион цIэр зыфIащам; Германием щыщ Зандер Томас, плIэнейрэ Европэм, тIэунейрэ дунейм я чемпион хъуам, нэгъуэщI зыбжанэм… – Сыт нэхъ гугъу дыдэу хэлъыр спортсменым и гъащIэм? Сборхэр, турнирхэр, нэгъуэщI къэрал щекIуэкI зэхьэзэхуэхэр «зыгъэпсэхугъуэ» защIэу къызыщыхъу щыIэщ…
– Дауи, нэгъуэщI къэрал укIуэну, цIыхухэм я псэукIэр къэплъагъуну гъэщIэгъуэнщ. Ауэ дэ, языныкъуэхэм хуэдэу, зыгъэпсэхуакIуэ дыкърашэкIыу аракъым. Щоуэ спортсменхэр «къэралым и пщэм» дэсу къызыщыхъухэр. Спортсменхэр турнирхэм, сборхэм зэрыкIуэн нэхъыбэм къэралым хухихкъым, зэхьэзэхуэхэм щытекIуэхэр гъэпэжэным зэремылIалIэм и гугъу сщIыххэнкъыми, ди къэралым и сборнэр иджыри къэс зэтезыIыгъэр коммерческэ структурэхэмрэ езы спортсменхэм, тренерхэм бэнэным хуаIэ лъагъуныгъэмрэщ.
– Мурат, сыт нэхъыщхьэу къэплъытэр? ЦIэрыIуэу ущытынра хьэмэ ахъшэра? 377 – ЗанщIэу уи пщIэм жэуап ептыну гугъущ. Дауи, щIыхьым, напэм нэхъ лъапIэ щыIэкъым, ар къыпхуэщэхунукъым. ЦIэрыIуагъэмрэ ахъшэмрэ къэкIуэгъуафIэщ. Ауэ, сызэреплъымкIэ, щIыхь, нэмыс зыбгъэдэлъ цIыхум цIэрыIуагъэри ахъшэри хуэфащэщ. – Мурат, нобэрей щIалэгъуалэр куэдым яуб. Уэ дауэ уеплърэ абы? – Уегупсысыну ухуэмейми, уолъагъу нобэрей щIалэгъуалэри зыхуэдэр. Си цIыхугъэхэр къэсщтэнщи, нэхъыбэм мылъку зэрагъэпэщ, мэлажьэ, унагъуэ мэхъу, адэ-анэхэм щIэгъэкъуэн яхуохъу. СогуфIэ апхуэдэхэм щхьэкIэ. Ауэ си жагъуэ мэхъу языныкъуэхэр «зэрыкIуэдыр». Ялэжьын, ящIэн, я къару зрахьэлIэн ямыгъуэту сытым хуэдиз уэрамым къыдэна? Апхуэдэхэр фадэм дешэх, нэхъ Iеижыращи, наркоман мэхъу.
– Уэ езыр иджыпсту уегупсысрэ унагъуэ узэрыхъунум? – ЗэкIэ ар си гум къэзгъэкIыххэркъым. – Мурат, дэтхэнэ цIыхуми къыхуохуэ гукIи, псэкIи, IэпкълъэпкъкIи щезэш. Сыт апхуэдэм деж уэ къару къыпхэзылъхьэжыр? – Дунейм и дахагъэрщ къыздэIэпыкъур. Псом хуэмыдэу сотынш Налшык сыкъыщыкIуэжам деж, сфIэфIщ щхъуантIагъэкIэ гъэнщIа ди паркыр… Гуныкъуэгъуэ псори пщегъэгъупщэ, къаруущIэ къыпхелъхьэ… ИтIанэ, сфIэфIщ ди унэ сыщыIэн, къыздалъхуахэр, си анэр си гъусэу…
– Мурат, сыщыгъуазэщ, уи анэм егъэлеяуэ пщIэрэ нэмысрэ зэрыхуэпщIым, фIыуэ зэрыплъагъум. «Къэзылъхуа фIыуэ зымылъагъу щыIэ», жаIэнщ, ауэ фэ фхуэдэ дыдэу зэгурыIуэ, IэфIу зэхущыт уигъэлъыхъуэнщ. – Си дежкIэ гугъущ мы упщIэм жэуап естыну, езгъэлейуэ къащыхъункIэ сошынэ. Адэ-анэм ехьэлIа сыт хуэдэ псалъэ гуапэри зэи лей мыхъуну си щхьэкIэ къэслъытэ пэтми.
Сэ сфIэфIщ си анэм сеуэршэрылIэу сыбгъэдэсыну, сыт хуэдэ IуэхугъуэкIи абы и чэнджэщхэм сыщIодэIу. Зыгуэр щыжесIэкIэ, и фIэщыпэу къызэрызэдаIуэр, зыгуэрхэмкIи арэзы къызэрыздэхъур зыхызощIэ.
ИтIанэ Iэпэ Iэсэ пытщ си анэм, зэIусэм псэ хелъхьэ, езыри дахэ дыдэщ. СощIэ мы жысIэхэм щхьэкIэ си анэр зэрыукIытэнур, къызэрызэхъурджэуэнур, ауэ сэ къызолъытэ дэтхэнэ анэми быным я лъагъуныгъэ, я пщIэ, я нэмыс зыхищIэн хуейуэ. Сыхуейт псоми яхуэгъэзауэ жысIэну: псалъэ дахэрэ гуапагъэрэ фащымысхь фи анэ ехьэлIауэ. – Мурат, щхьэж и зэман лейр зэригъакIуэр зэтехуэркъым, уэ сыт
фIыуэ плъагъур? – СфIэфIщ ди лIыжьхэм хъыбар щыжаIэкIэ седэIуэн. Ауэ, ди жагъуэ зэрыхъущи, апхуэдэ куэдрэ къысхуихуэркъым.
ИтIанэ, къунтхкIэ бдзэжьей уещэн жыхуэпIэр сыт хуэдэ! Дэ ди къуажэ Зэрэгъыж бдзэжьей къызэраубыд Iэмал яIэщ. Ар зэлъытари псы ежэхыр зэрыуэрырщ. Псым иримыхьэхын щхьэкIэ бдзэжьей цIыкIухэм мывэ лъабжьэхэм зыщагъэпщкIу. Зым къунтхыр иIыгъыу щытщ, адрейм щIакхъуэ тыкъыр зыфIэщIа фIэгъэнапIэр еубыдри мывэ лъабжьэхэм щIэIэпщIэпщIыхьу щIедзэ, бдзэжьей цIыкIухэр иригъэхъуапсэу. ЩIакхъуэр ишхыну бдзэжьейр къыщесылIэкIэ, къунтхыр зыIыгъым къыхепхъуэтыж, модрейри йопхъуэри бдзэжьейр IэкIэ къеубыд.
Мис апхуэдэу бдзэжьей цIыкIухэр къагъапцIэ. Iэмал лъэщкъэ? (мэдыхьэшх, итIанэщ Мурат зэрыгушыIэр къыщызгурыIуар). – ЗэрысщIэмкIэ, дяпэкIэ екIуэкIыну Олимпиадэм ухэтынущ. СыткIэ абы узэрыщыгугъыр? – Олимпийскэ джэгукIэхэр 1996 гъэм Атлантэ (США) щекIуэкIынущ. Къэнэжа зэман мащIэм куэдым зихъуэжынкIэ хъунущ, ауэ дыщыгугъынщ нэхъыфIым. Олимпиадэм дынэсын и пэкIэ лэжьыгъэшхуэ къытпэщылъщ, зэхьэзэхуэ зыкъом щыIэнущ, нэхъыфIхэм я нэхъыфIыжхэр къыхахынущ. Мис абы ухэхуэнырщ япэ Iуэхугъуэу щытыр. 378
уиIэ? – Спортым уи гъащIэ псор тебухуэну хьэмэ нэгъуэщI мурад гуэрхэр – Профессиональнэ спортыр игъащIэкIэ цIыхум къыдекIуэкIыркъым. Ар иуха нэужь, сыхуейт лэжьыгъэ гъэщIэгъуэн, хъарзынэ згъуэтыну. Нобэрей зэманым ар пхузэфIэкIыну гугъущ. Аращи, иджы щыщIэдзауэ согупсыс си Iуэху зэрыхъунум, ауэ мыращ жысIэу зыгуэрым зэкIэ тезухуакъым. Си мурадхэми захъуэжынкIэ мэхъу, физическэ культурэмкIэ институтыр къыщызухам, экономикэм сыхуеджэну си мурадащ. Иджы мы илъэсым си тренерымрэ сэрэ яужь дитщ аспирантурэ сызэрыщIэтIысхьэнум, къэзуха институтым пыщIауэ.
– Спортыр зыфIэфI щIалэ цIыкIухэм сыт яжепIэнт? – Налшык спортымкIэ дворецым щыIэщ щыбанэ спортзал лъэщ, сэ сыкъэкIуэжа нэужь, сыздэкIуэр аращ. Тренерхэри фIыуэ ядолажьэ сабийхэм. Сыхуейт ныбжьыщIэхэм спортым зыдрагъэхьэхыну, псом хуэмыдэу нобэрей зэман зэIыхьам. Ягъэ кIынкъым чемпион фымыхъукIэ, куэд и уасэщ спортым къывитыну узыншагъэр. Iэпкълъэпкъ дахэр, хьэл-щэн тэмэмыр. Зевмыгъэтхьэлэ тутын Iугъуэм, фыбгъэдэмыс сыхьэт бжыгъэкIэ «видикхэм», фыкъэтэджи фыкIуэ сыт хуэдэ спортзалми.
– Упсэу, Мурат, уи зэман къыдэбгъахуэу укъызэрыдэпсэлъам щхьэкIэ. ДэнэкIэ умыгъэзами, уи гъуэгу захуэ, дахэ хъуну тхьэм жиIэ! Епсэлъар Азимэщ.
1994 гъэ, еплIанэ къыдэкIыгъуэ Афэрым! Жьэ махуэ ипсэлъыкIауэ къыщIэкIынут, Мурат, уэ фIыкIэ къыпхуэхъуэхъуахэр, къыпхуэхъуэпсахэр. Аращи, уи текIуэныгъэшхуэм гурэ псэкIэ дыхуоусэ! Борис
Ей-ей,
Къурш лъапсэ уардэу Iуэдыщэ! Дыщэ хэкури зыпэмыхъун! Къыщыхъуахэр яхуэмыIуатэу
ЯIуэтэжхэр щыхэхъуэ лъахэ! Къызэгуэхи уи тхыдэ иныр, Илъэс минхэр пэмылъэщыну, Дыщэ хьэрфхэмкIэ къыщыгъэлъагъуэ
ДыщIэгуфIэ мы хъыбар щIагъуэр!..
Нартыжь пэлъытэу Къардэн Муратым
ЩаIэтыр и цIэр нобэ дунейм: Сидней къалэшхуэу лIыгъэ зехьапIэм
Дамыгъэ лъапIэр къыщихьэхуащ, 379 Хьэрхуэр утыкум пелуан нэхъ пхъашэу
Къыбгъэдашахэр щыхигъэщIащ!..
Мурат! ФIыщIэрэ гуапэу нобэ пхужаIэм
ИмыIэ гъунэ, имыIэ нэз.
Уэ апхуэдизкIэ дыбгъэгуфIащи, УщыдгъэфIэнут мо уафэм нэс!..
ДаIуэт: Къохъуэхъу уэ гуапэу мы Дунейр! Къохъуэхъу хэкушхуэ Урысейр! Къохъуэхъу узикъуэ Къэбэрдейр!
Къохъуэхъу Шэрджэсыр! Адыгейр! Къохъуэхъу, пхужаIэу «ЛIым я лIыж», Уи къуажэ дахэ Зэрэгъыж!..
Адыгэ цIэр зэрихьэу ЩIым
Тет псоми жаIэ: «Афэрым!» 2002 гъэ, етхуанэ къыдэкIыгъуэ 380
ГушыIэр цIыхум нэхъ яфIэIэфI дыдэ «шхыныгъуэщ». Ауэ, гъэщIэгъуэнракъэ, нэхъыбэ дыд-д-дэрэ яубхэми ящыщщ ар. Шхыныгъуэхэри аращ: зым фIэIэфIыжьу ишхым адрейм игу къригъэкIуэнкIи мэхъу. Ар дэнэ къэна, зы лъэпкъым гушыIэ зыхилъагъуэр нэгъуэщI лъэпкъым зыуи зыхимыщIэнкIэри
хъунущ. Мыбдежми шхыныгъуэхэр къэпхь хъунущ щапхъэу: псалъэм папщIэ, уей-уей жезыгъэIэу нобэрей цивилизацэм и гублащхьэдэсхэм хабжэ французхэм зыIурыбзаежу яшх (пардон, адыгэбзэкIэ жыпIэмэ, – пIрегу!)… хьэндыркъуакъуэ. Дэ, французхэм я хьэндыркъуакъуэм нэхърэ, ди усакIуэшхуэм зэрыжиIащи, нэхъ къэтщтэнущ «адыгэ пIастэм щынэлыр емыбэкIыщэурэ» дэтшхмэ…
Ар зыхэлъхэми, абы хуэхейхэми жаIэр зэхэплъхьэжмэ, гушыIэхэр сорт зыбжанэу зэщхьэщедз: щыIэщ «гушыIэ нэскIэ» узэджэ хъун гуэрхэри, «гушыIэ мылъхуэс» зыфIэпщ хъун куэди, «гушыIэ мышыукIэ» узэщ хъун нэхъыбэжи… «Гур щIэзых» жыпIэн, «щIэзылъэсыкI» жыпIэн, – Iэджи къыпхуебжэкIынущ апхуэдэ гушыIэ сорту…
КIэщIу жыпIэмэ, «Iуащхьэмахуэ» и шыгъуэгупхэм деж «Хъуэжэ и куэбжэр» зэрыщагъэув лъандэрэ илъэс 20-м нэсащи, а зэманым къриубыдэу а куэбжэм фыдэтшэурэ фызэдгъэдэIуа гушыIэхэм яхэтауэ къыщIэкIынущ апхуэди, мопхуэди, адрейм хуэди… мис а гур щIэзылъэсыкIхэм ещхьи.
Тхьэ зэрыфхуэтIуэфынур зы закъуэщ: моуэ-щэ, мис а «цIыху задэжь» жыхуаIэхэм ящымыщрэ гушыIи хэлъу, гушыIи къыгурыIуэу зи нэгу зэлъыIуха цIыху гуэрым зэхебгъэщыпыкIыжыфамэ… ди лъэпкъ юмористикэмрэ сатирэмрэ темыукIытыхьын хуэдэу зы тхылъ курыхыфI къахэкIынт а зэманым къриубыдэу «Хъуэжэ и куэбжэм» дашэурэ и пщIантIэм щыIуа гушыIэхэм…
ДыIэбэм, къытIэрыхьэр къатщтэурэ, апхуэдэ гушыIэ зыбжанэ нобэрей ди юбилей Iэнэм нытыдолъхьэри, хэт ищIэрэ, фи «дыхьэшхалъэм» езэгъын гуэрхэр къахэкIынкIэри мэхъу… КъахэмыкIми, мы ди юбилей Махуэшхуэм фигу иримыхьаифэ зытевмыгъэуэну дыныволъэIу… Щи-и-и, зэрыжаIэу, мис иджы фыкъекIуэталIэ… 381 КъардэнгъущI Зырамыку
къигушыIыжа
адыгэ анекдотхэр
«Уэ сыпщыгугъамэ…»
Сабий цIыкIу зыкъом яIэу зэлIзэфыз псэут, куэду хуэкъулейсызу. ЛIыр лэжьапIэм къикIыжри къыщIыхьэжащ.
– Ахъшэ къэпхьакъэ? – еупщIащ абы фызыр.
– Уэлэхьи, къыдамыта! – жиIащ лIым.
– Алыхь, жылэм иратмэ, уэ къуамытын!..
Зыкъомрэ зыри жамыIэу нэщхъейуэ щысахэщ тIури.
ЛIыр къэпсалъэри: – Ей, фыз, умыгузавэ уэ: зыри димыIэми, мы ди бын къомыр диIэкъэ!
А къомыр диIэу, сыт щхьэкIэ дынэщхъеин хуей дэ! – жиIащ лIым.
– Елърэ а цIапIэжьым жиIэр! Алыхь, уэ сыпщыгугъамэ, а цIыкIу къомри димыIэнут дэ! – жиIащ фызым. «Сыгъуэгыурэ къэсшащ!..» Партым зыгуэр хагъэхьэрт.
И биографиер яжриIащ, къызэреупщIахэм жэуап яритащ. Ауэрэ а зыхуэмей дыдэр зыгуэрым къыхиIуащ: – Фыз куэд къызэрыпшам и гугъу щхьэ къытхуумыщIрэ? – Сытхъэжу къэсша уи гугъэ, ей, сэ а къомыр, – сыгъуэгыурэ къэзмышам, тхьэр согъэпцI, хъун гуэр къахэмыкIыурэ! – жиIащ кIэндидатым. «Укоммунистщ, плъэкIын хуейщ!..»
– Си лIыр къызэгугъужыркъым, нэгъуэщIыпIэ къыщекIухь, унафэ хуэфщIын хуейщ! – жиIэри, фызыр парткомым хуэтхьэусыхащ.
Парткомым партбюрор зэхуишэсри лIыр ириджащ.
СлIожь, къэхьпэуэ уежьэжауэ ара? – Сыт къэхъуар? – Уи фызыр къакIуэри тхьэусыхащ, сэ къызэгугъужыркъым, нэгъуэщIыпIэ къыщекIухь, жери.
мыгъуэ, – жиIащ лIым. – Уэлэхьэ, слъэкIыжыркъым, ахъумэ нэгъуэщIыпIэкIи къыщызмыкIухь – Укоммунистщ уэ, плъэкIын хуейщ! – жиIащ парткомым гуащIэу. 382
«Сыпхуэарэзыщ, СовецкIэ власть!»
Хьэмид партыжьт, революцэми граждан зауэми жыджэру хэтат. Пожарнэ командэм и унафэщI ящIауэ лажьэрт. Абы щыгъуэ пожарнэ командэхэм къызэражыхьыр шыгукIэт.
Хьэмид шыхэр зэрызэрахьэм еплъыну шэщым щIэту, дзыгъуэшхуэ и лъэдакъэхуэм къедзакъэри, зыгъэлIэну узыр абы къыхихауэ, емынэм къелар хъумбылейм ихьыжырт.
«Хьэмид нихьэсащ» жари гъунэгъу фызищ щIыхьащ щIэупщIакIуэ. Хьэмиди хьэлъэт, и фызри щIэстэкъым.
– Дауэ ущыт, Хьэмид? – жиIащ Ямыдэ.
– Чорт ево знает сэ сызэрыщытыр! – «Алыхьырщ» жыIэ, Хьэмид! – жиIащ Чэниуат.
– А жыхуэпIэращ сэ дзыхь зыхуэзмыщIыххэр, – жиIэри зыщIэгурымыХьэмидыр ехъуапсэу щытауэ зы фызабэ цIыкIу яхэтти, ар еупщIащ: – А, Хьэмид, сыкъэпцIыхужрэ, тIасэ? – жиIэри.
– УсцIыхуж пщIондэ……! – жиIащ Хьэмид.
Хьэмид апхуэдэу щыжиIэм, фызхэм загъэкIэрахъуэри щIэкIыжыну кIащ Хьэмид.
ежьэжащ.
– Къэвгъазэ, сэ уэсят сиIэщ! – жиIащ Хьэмид. Фызхэм къагъэзэжащ. – Си хьэдэр зыгъэпскIым си джэдыгу кIэщIыр ефтыж! Си мащэр къэзытIым – си шырыкъуитIыр! Ауэ си мащэ бжьэпэм зыгуэр къавэу къытетIысхьэнущи, мис абы си парт билетыр IэщIэфлъхьэ! – Хъунщ, тIасэ, – жаIащ фызхэм. – Сыпхуэарэзыщ, СовецкIэ власть! – жиIэщ, зигъазэри, Хьэмид лIащ. 1998 гъэ, езанэ къыдэкIыгъуэ ЩХЬЭ ШЭЧ?
Щхьэбаринэ Къасбот къуажэ псом я унафэщIт. Ауэ ар езым я унагъуэм щыпыпхэт. Абы и фызым бжьыпэр фIиубыдати, бэуапIэ къритыртэкъым. Иджы фызым и унафэкIэ унагъуэр псэурт.
Къасбот и къуажэгъухэр а Iуэхум икъукIэ фIыуэ щыгъуазэти, щIэх-щIэхыурэ къызыпхагъэIукIырт: «Зи унагъуэм унафэ хуэзымыщIыжыф
цIыхур къуажэ псом я Iэтащхьэу ягъэувауэ драгъэукI!» АпщIондэху лIыр
бампIэм ихьырт. Къасбот и фызым иужь дыдэу иджыри зэ епсэлъэжыну мурад
ищIащ.
– Сэ сылIщ, ныбжькIи зы хьэнтхъупс шынакъкIэ сынэхъыжьщ, ауэ щыхъукIэ, унагъуэм унафэщIу исын хуейр сэращ. Унагъуэм унафэщIитI ис зэрымыхъунур зыщумыгъэгъупщэ! Аращ къуажэ къэс, район къэс, область къэс зы унафэщI фIэкIа щIамыгъэуври!
– Уэри зыщумыгъэгъупщэ, тIасэ цIыкIуу сиIэ, а унафэщIхэм ящыщ дэтхэнэ зыми и пщэ дэлъ къалэныр щыхуземыхьэм деж, зэрыщхьэпрагъэдзыр. 383 Ар зыуэ. ЕтIуанэрауэ, уэ къуажэ псо щыпхузехьэфкIэ, сэ ди унагъуэ цIыкIу закъуэм и унафэ схуэмыщIыну щхьэ шэч къытепхьэрэ?..
Абы и ужькIэ, куууэ хэщэтыкIри Къасбот и IитIыр иIэтыпащ.
УАХЪТIО!
ЦIыхухэм адыгэ хабзэхэр Iэдэбу ягъэзащIэм, Уэсмэн дадэ игу хэхъуэрт, ямыгъэзащIэркъэ – и жагъуэ хъурт. И жагъуэ хъууэ къэмынэжу, ириубыдылIапэрти, игъэукIытэрт: «Адыгэ укъилъхуакъэ? Адэ-анэ уагъэсакъэ?»
Зыбжанэ щIауэ Уэсмэн зы щIалэ мыцIыху нэмысыншэ гуэрым хузэгуэпырт. ЩIалэр зэ лIыжь гуэрым и ижьырабгъум щыту, зэ фызыжь гуэрыр и сэмэгурабгъум щыту, зэи нэхъыжьитIым я зэхуакум дэтрэ зыщIыпIэ кIуэуэ уэрамым щрихьэлIэрт. АпщIондэху Уэсмэн щIалэ мыцIыхум еущиерт, егиерти, здэщытын хуей лъэныкъуэмкIэ игъэувыжырт. АрщхьэкIэ абы адыгэ хабзэ дахэр хузыхэлъхьэртэкъым. Хузыхэлъхьэпэнуми, къыфIэIуэхутэкъым.
Апхуэдэу екIуэкIыурэ, Уэсмэн дадэ а щIалэ мыцIыхумрэ зы лIыжьрэ зэгъусэу уэрамым кърикIуэу ярихьэлIащ. ЩарихьэлIам, аргуэрыжьти, щIалэр лIыжьым и ижьырабгъум щытт. ИтIанэ Уэсмэн дадэ зэгуэпауэ абы еупщIащ:
– Уэ хэт урищIалэ, тIо?
– Дырагун Уахъ!
– А-а!.. Уахъ урикъуэмэ, хъунущ, тIо! – пищащ лIыжьым и псалъэм. –
Дэнэ лъэныкъуэкIэ ущытми хъунущ, тIо! Тхьэ дыгъэIэ, зэрымыщIэкIэ, уэри бэлыхь ухэзгъэтамэ, сэри хьэзаб зытезгъэлъамэ!.. ДяпэкIэ гугъу дызэрегъэхьыжынкъым!
Дырагун Уахъ зэрыхабзэншэжьыр, зэрынэмысыншэжьыр Уэсмэн дадэ ищIэжыртэкъэ?..
Хэслъхьа щIагъуэ щымыIэу зэхэсха хъуэхъу – Ладнэ, ладнэ, хъэрэшо, зы псалъэ вжесIэнщ. Пэжалыстэ, тхьэмадэ, сэ пагэу си жизым зы минут сыщытакъым. Тем болэ, адыгэ сема уису, адыгэ блудэ пшхыуэ анэдэлъхубзэкIэ зы тостыжьыфI къыщыпхуэмыIэтынум деж, я извинаюсь, уи лъэпкъми уи родми ухуэмыфэщэжу аращ. Аракъэ? Точнэ! Ауэ щыхъукIи, как ни гъэщIэгъуэн, дэ постояннэу гъащIэм дыщрохьэлIэ бэлътун куэд, я разговорым тхьэкIумэр ягъэвууэ, нервыр къызэщIагъэхъаеу. Къащтэ, напримеру, мо Зулчиф. Ди Мухьэдин зыщылажьэ и начальникыращ жыхуэсIэр, унэжын. Абы и зы дэтхэнэ словари урысыбзэщ. Даже зэзэмызэ иностраннэ словэ щыхигъэхьэ щыIэщ. Ну, допустим, уэ уначальникщ, ладнэ. Ауэ абы щхьэкIэ, извинаюсь, уэ зыми правэ къуитакъым Алыхьым къыпхуигъэфэща уи языкым уефыщIэуэжыну. Значит, ущыпсалъэкIэ уи разговорым чуткэу ухущытын хуейщ. 384
Дай боху, а проблемэр мыбдеж щыс кIэмпIаным къемыуэлIэну. Слуши, что гугъуу хэлъыр уи бзэкIэ упсэлъэжыну?..
Хьэжмысост, иджыри зы словэ жыпIэмэ, клянусь, мы къезгъэжьауэ
жысIэ тостыр запростэу щызмыгъэтыжмэ. Нэхъыжьхэм увэженэ хуиIэн хуейщ. АтIэ, докIуэ далъши. Къэтщтэнщ ди литературэр. Ар гладкэ фи гугъэ а анэдэлъхубзэм и IуэхумкIэ? Щыгугъ это! Тысяч бжыгъэкIэ пример къыфхуэсхьынщ ухуеймэ. Например, сыт ди тхакIуэм «сэмэлот» словэр къыщIагъэсэбэпыр? ДиIэкъэ дэ абы и перевод? Пэжалыстэ, «кхъухьлъатэ» жыIэ. Или, «стэчан» жыпIэу щхьэ птхын хуей?.. Дауэ жыпIа «стэчаныр» зэрыптхынур?.. М-м-м. НэгъуэщI мыхъуми, простэ, «кумбыгъэ» жыIэ. А зиунагъуэрэ, лIыжь-фызыжьхэми «здрастирэ» «дэсуданэрэ» фIэкIа жаIэжыркъым. «А почему?» –
жыхуэпIэр сыт, Хьэжмысост? Уэ, как-никак, Цушкэ и школыр къэбухыну пэпиткэ пщIауэ щытащ. Ар апхуэдэу щIэхъур а уи щхьэ тупоим нэсрэ? Нет. ИнглызыбзэкIэ жыпIэмэ «но», нэмыцэбзэкIэ – «никс фэрштейн», хьэрыпыбзэкIэ – «мафий», урысыбзэкIэ – «нету». Нэскъым, нету, значит, вот где хьэр щызэритэ, урысми жиIащи. Вот где глубокоууэ широкуу а причинэм щылъыхъуэн хуей! Къэдгъуэтмэ – пусть, къэдмыгъуэтми – пускай. Щи-щэ, си разговорым корочэ зезгъэщIынщ, ауэ, ни дай боху, тхьэм дыщихъумэ, апхуэдэ сорняк ди языкым къыхыхьэным.
Слуши, Хьэжмысост, зы словэ жысIэжмэ, закруглят сщIынущ си тостыр, хъунумэ, зы минут къытпэплъэжыф. Терпенэ уиIэжкъыми, слуши. Каждэм дежкIи яснэщ. АдэкIэ зы словэ жысIэмэ, я ни я, уэлэхьи! о Хьэжмысостыжьым кэнчат ирещI а си тостыр. Си гъащIэм зэ анэдэлъхубзэ къабзэкIэ тост произносит сщIынщ жысIэри желанэ сщIати, совести, увэжени, терпени иIэжкъым, слуши, мобы. Буд здоров, Хьэжмысост. Все. Давай-тIэ.
1978 гъэ, ещанэ къыдэкIыгъуэ.Сыкъащтэу срахьэхын фIэкIа нэгъуэщI хуеижкъым. ЩIакIуэ фIыцIэшхуэр къыстепIарэ зызгъэмызыжу мащэ Iуфэм сыIулъщ. Хьэдрыхэ бжьэпэ жыхуаIэр мырауэ къыщIэкIынщ, жызоIэ сигукIэ. ЛIэнми лIыгъэ хэлъщ, – мо зэ дыкъызыхэкIауэ жыхуаIэ щIы фIыцIэжьым и куэщIым анэ кIэдахъуэу сралъхьэжамэ, си псэ тIэкIум «уэху» жиIэжынт, дуней гугъуехьыр сщхьэщыужынти, жэнэтым сыкъихутэнт, сымылажьэрэ сымыпщIантIэу, сызэгупсысын гуныкъуэгъуэ симыIэу. АрщхьэкIэ дуней нэхум и щIылъэм тетыху псэхугъуэ зымыгъуэтам Алыхьым и пащхьэм сыт щигъуэтыжын! Хэт къыпкIэлъогъ, хэти къыпкIэлъоджэ, апхуэдэр угъурсызыгъэщ жаIэ пэтми. Уэ къыпщыщIымкIэ хэт пхуэгузэвэнур? УлIамэ-улIащи. лIо абы щхьэкIэ, – 385 зэрыжаIэу, зэпытыр къыпхукIуэ! Уэ пхуэдэ куэд ехыжащ мы дуней IэфIыжьым, ягу пымыкIыурэ. Уэри аращ, лIауэ щытахэм уалъэщIыхьэжащ. Зэ пкIэгъуэщ къыпхуэнэжари, а зэм упкIэжмэ, – унэсащ, КIашэ и къуэ мыгъуэжь! Упсэуаи-умыпсэуаи. ПщIыхь хъужащ псори. ФIыгъуэ Iэджи къыпщIэныжащ, зыри хьэдрыхэ пхуздэхьакъым, дунейми уи Iуэху хэлъыжкъым. Куэдрэ мыбыкIэ укъемыплъэкIыж, къызэхуэсауэ уи пащхьэм ит къомри фэрыщIщ. Хабзэм щхьэкIэ дыуэ-уаз жаIэри, Iэ ущIа нэщIкIэ зэхэтщ, зыгуэр зыщIэм и Iупэр мэпIэжьажьэ, зымыщIэм и хадэр уэм зэрикъутар игъейуэрэ аргуэру уэлбанафэ зыкъэзыщI уафэм худоплъей. Псэуращ псори зыхуейр, лIам хэт хуеиж? СыкъыздэкIуэнум сыкъыщысакIэ, куэдрэ сыщывмыгъэлъу, мо мащэ хьэзыр хъуам сифлъхьэ, ХьэмтIу! АрщхьэкIэ дунейм тетыр псэууэ тетыхукIэ пхуэпIэщIэнукъым. Уэри, ущылIакIэ, дэнэ мыгъуэ уздэпIащIэр?! УздэкIуэнум щыпхуагъэтIылъа уи гугъэр сыт? Абы къыщыпхуейри хэт? Хьэпщхупщым ерыскъы ухуащIыжыну аракъэ? Аращ-тIэ: дунейм утетыху зыгуэр щыпшхакIэ, уэри зыгуэрым уишхыжынщ. Япэ щIыкIэ уэ пхуэдизу Iуащхьэ къыптращIэжынщ, уигъэтхытхыу псы къубгъан сын пщэдыкъым къыпхудакIэжынщи, Сэром и пащхьэм ущымыукIытэжу щэнейрэ «жьгъуатх» жиIэу укъыщепсынщ. А уэ зепхьэу щыта пэртфелым нэхърэ нэхъ иныжу зы портфелыжь къызэтрихынщи, тхылъымпIэшхуэ къыдихынщ. АлфавиткIэ зэкIэлъыкIуэу унэцIэ зыкъом итщ абы. Мис абы уи унэцIэр къыщелъыхъуэ: Хьэ. хьэ. Хьэмыр, ХьэпщIэу, ХьэгъэпщIэу… ХьэгъэпщIэу КIашэ и къуэ Бру. КъигъуэтакIэ соIуэ адресыр!
– АтIэ, КIашэ и къуэ Бру, мелыIычхэм си пащхьэ къралъхьэжа протоколым итыр пщIэжу къыщIэкIынщ. Ауэ щыхъукIэ, сыкъеджэжынкъым. Уэ зэрыпщIэщи, мелыIыч Сэмэгу итхар куэдыкIей мэхъу, мелыIыч Ижь итхар напэкIуэцI ирикъуркъым. Уи гуэныхьхэр къыпхуагъэгъуным ущыгугъыну, уи тезырыр нэхъ мащIэ ебгъэщIыну ухэту улъэIуэну шэрихьэтым хуит уищIыркъым. ГурыIуэгъуэ, ягъэкъуаншэ Бру?
– ГурыIуэгъуэщ, Сэро.
– Япэрауэ, тхьэм сриIуэхутхьэбзэщIакIуэщ. ЕтIуанэрауэ, шэрихьэтым срилэжьакIуэщ. СымелыIыч нэхъыжьщ.
– ГурыIуэгъуэщ, мелыIыч нэхъыжь Сэро.
– Тэмэм!
Дыщэм хуэдэу зэщIэлыдэу жэз къамышы къызыкъуихам нэр щыункIыфIыкIыу мафIэ хъуаскIэ къыполъэлъ. Ар зэрыслъагъуу, си мэлыхьыплIэр мэтхытх, си дзажэналъэхэр зокIуэ, си къупщхьэ зэрытыпIэхэр мэщкъыщкъ. КъызэIэбыну мыгъуэщ иджы! Си унэхъугъуэр тIэунейти! Дэнэ сыкIуэну, дэнэ сыжэну? Сыту мащэ зэвыIуэ мыгъуэ мыри! МетритIым зы арщын зэрыщIимыгъу! Мы зызымыщIэжу къэнэн ХьэмтIуи сызыпигъаплъэр сщIэркъым. Жэщ мэхъу, зиунагъуэрэ!..
– Соух иджыпсту, – жиIэри ХьэмтIу и щхьэр ЦIрунэ дежкIэ ищIащ, зыгъэпIащIэр ара фIэщIри. Трибунэм ит зыкъыщыхъужу, абы и псалъэм къыпещэ.имыгъэзащIэу щытакъым Бру, нобэ тхэмытыжми. Iыхьым, Iыхьым. пыф. сыф… – ХьэмтIу бэлътоку гъуабжэшхуэр кърехри, и нэпсхэрауэ къыщIэкIынщ, и пэбгъум зыгуэр трелъэщIыкI, бэлътоку къуагъым напIэ плъыжьхэр къыкъуегъэплъыжри, тхылъымпIэм къеджэн щIедзэж, – дэ дыпсэущ. Дэ абы и мурадым ди псэ демыблэжу пытщэнщ. Дэ зэикI утщыгъупщэнкъым, ХьэгъэпщIэу КIашэ и къуэ Бру. Гъуэгу махуэ, си къуэшыжь!
ХьэмтIу и псалъэр зэриухыу, ЦIрунэ дежкIэ зегъазэри унафэ хуещI:
– Дэвай-тIэ, дывмыгъэгувэж.
Ар зэрызэхэсхыу, сэри сыкъоскIэ. Си щхьэцым цыжьбанэу зыкъресэ, си псэр мэкIыл, си гур сIэпоху, си нэгу щIэкIа къомыр иджыщ щыслъагъунур, жызоIэри. ЩIалэ танэжьхэм куэдрэ узыпагъэплъэн, – сызэпаубыдри мащэм 25 Заказ № 7 386
сыщхьэщахьэ. УэуитIыр си махуэ мыгъуэщ: «ЩIы фIыцIэжьым сыщIахьээ-э!..»
УафэхъуэпскIым хуэдэу шхыIэныр зытезутIыпщыкIыу, сэром къызэфIигъэтIысхьам ещхьу, пIэкум сыкъитIысхьэмэ. пщIэнтIэпсыр къызохуэх. Си фэр телевизор тIорысэжьым и экраным хуэдэу щIыхущ. КIуэаракъэ, теплъэкIэ кхъэм къыщIэкIуэсыкIыжам сыкъызэрыкIэрыху щыIэкъым. Сыплъэмэ, – и IитIыр и шхужьышхуэм итрэ туфлъэ лъэдакъэ лъагэм итыжу си щхьэгъусэр къысщхьэщытщ.
– Ныжэбэ дэнэ уздэщыIар? УигъэлIэнущ мы аркъэм, зо!
Ар жеIэри тIуалэ зыщIэмыхуэ си тэмакъым мо фызышхуэр къыщIогъуалъхьэ. Сэри, зыкъэзгъэубэлэцыфынтэкъэ, – зыхузотIэри жызоIэ:
– Хьэдрыхэ!
Си щхьэгъусэм ар и фIэщ пхуэщIынт?!
1992 гъэ, еплIанэ къыдэкIыгъуэ.
Хъуэжэ и теорием тету Iуэхум убгъэдыхьэмэ, нэхъ гушыIэрей дыдэу къэлъытэн хуейр зыгуэр зыгъэдыхьэшхыну къалэн зыхуэзыгъэувыжхэракъым – езыми имыщIэххэу дыхьэшхэн гуэр жызыIэхэмрэ къызыщыщIхэмрэщ. Апхуэдэхэр щымыIамэ, мы гъащIэр фагъуэрэ зэшыгъуэ дыдэу къэнэнт! Мис ар хьэкъыу зыпхыкIахэм ящыщщ Шыд Хьэсэнбий. ХущIыхьэгъуэкIэрэ абы зэхуехьэс апхуэдэ гушыIэхэр, къэзыгушыIхэм я цIэ-унэцIэри щIетхэж.
АтIэми, дымыупщIэрэ-дымыусэу дэ ахэм я унэцIи къитIуэнкъым – щхьэж и гушыIэр езым къицIыхужынкIэ дащогугъ.
КъыпыкIыр-щэ, жыфIа? Хьэсэнбий къызэрыджиIамкIэ, къыпыкIыр гушыIэ къызыгурымыIуэхэм щхьэкIэ къызэIуаха фондым хилъхьэнущи, апхуэдэ фхэтмэ, фи Iыхьэр къыхэфхыж… Я ныбжьэгъум деж кIуа щIалэжьитIым кабинетыбжэм дэIуа тхылъымпIэ кIапэр къыдахри, итым къоджэ: «Сыхь. 14-м сыкъэсыжынущ»… ПщыкIуплIи, пщыкIутхуи, пщыкIухи хъухукIэ йожьэхэри, къыщымыкIуэжым, языхэзым жеIэ: – НакIуэ, мыбы къыщигъэзэжыну сыхьэт бжыгъэр итха щхьэкIэ, илъэсыр иткъым, 93 гъэрауэ къыщIэкIмэ… * * *

ЛIитI къуажэ уэрамым дэтщ, жыгыщхьэм щызэрызехьэ къуаргъхэм якIэлъоплъри. Зым адрейм къытрихыурэ дэшхуэ закъуэр кърадзых, яIэтыж, аргуэру кърадзых. АрщхьэкIэ сыт, – щIы щабэм техуэкIэ, дэ къутэнт.
– Еплъыт, – жи зым, – якъутэну хэтщ. – Щхьэр ягъэуз. Асфальт зи куэд къалэдэс къуаргъхэм зрагъэщхьу 387 Къасболэт совхозым и директорым деж щIохьэ: – КхъыIэ, шынэхъыщIэ, дыуэщI дрикIуэну автобус къыдэт.
– Дыгъуасэ къыджепIэн хуеящ ар, тхьэмадэ. – А зиунагъуэрэ, къыщытщIар ныжэбэщ, цIыхур псэууэ дыуэщI дауэ аращ. укIуэн? ЛъэIуакIуэр экзаменаторым бгъэдохьэ: – Иджыпсту мыбы зы щIалэ цIыкIу къыщIыхьэнущ, школыр фIы дыдэу къиухащ, адэ-анэфI иIэщ, апхуэдизкIэ нэмыс хэлъу ягъэсащи, уэлэхьи, нэхъыжь щысу цIутI пхужимыIэну. «Тхуэпсэлъакъым» жывмыIэу, моуэ зы 4 цIыкIу хуэвгъэуви ныщIэвутIыпщыкIыж.
ЕгъэджакIуэм соупщI: – Уа, Хьэмидбий, мы заочникхэм жэуап гуэр къапхужьэдэшрэ уэ, хьэмэ сэ схуэдэу уэри?..
– ФIыуэ бгъэкIылмэ, зыгуэр къыхэдыхьэшхыкIынкIэри хъунщ, ахъумэ «Iым» къыбжамыIэнукIэ, соIуэ.
Заочникыр кафедрэм щIыхьауэ: – Си зачеткэр къызэфтыж, ахъумэ сэ…
– КхъыIэ, ефтыж, – лъэIуащ егъэджакIуэри, – зачеткэр имыIыгъмэ, здынэса курсыр къыхуэщIэнукъым абы.
– Уэлэхьи, Тэужид, мы дызыхыхьа илъэсыр нэхъ гугъужу щытыну къыщIэкIынум: кIэртIоф чилэр сомитI и уасэщ… – Сыт тщIэн-тIэ. Аргуэру лым драгъэукIыну аращ. ЩIалэ цIыкIум: – Дадэ, мы жыгышхуэм сынелъэмэ, сыт къызэптын? – ЩIакъуэ баш.
– Уэлэхьи, фызкIэ насып имыIэт а щIалэм. Бын хуигъуэттэкъыми, ещанэу къишари иригъэкIыжащ, илъэситхукIэ бгъэдэса нэужь.
– Фызым убгъэдэскIэ бын бгъуэтын-тIэ, зиунагъуэрэ.



* * * * * * * * * * * * – Алло, сымаджэщыра ар?
– Аращ, сынодаIуэ.

– Танэр ара сызэпсалъэр? – Хьэуэ, Шыдыращ.

* * * * * * * * * * * * * * * Университетым и щIэтIысхьэгъуэщи, зэман гуащIэщ. ПIащIэу кIэлындорым ирикIуэ егъэджакIуэр къуажэм къикIа лIы гуэрым къегъэувыIэ: – Уа, щIалэфI, Шыдыр уэра? – Сэращ.
– Шыд цIыкIур уэра-тIэ?
– Уа, тхьэмадэ, кхъыIэ, узыхуейр жыIэ, Шыд хэплъыхь пщIыну укъэмыкIуамэ.
– Уи пщэдджыжь фIыуэ, Мышэ. Дауэ нэху укъекIа? – Си щхьэр гъумрэ зэрагъэхъуж симыIэу.
– ПсынщIэIуэу къэс-тIэ, уэзгъэщIыжынщ.
– Уэлэхьи, «тIу» жыпIэху сынэсынмэ, – дэнэ уздэщыIэр? – Москва, «Космос» хьэщIэщым сынопсэлъыкI.
– Уэлэхьи, Къасболэт, си гуапэ дыдэ хъуам, уи щIалэр школ директор ящIауэ зэхэсхати. Иджы мэз ущIэкIуэн лъэпкъ щыIэжкъым.
– Сыту? – А зиунагъуэрэ, пхъэ гъэсынри фIамыщIри къыпхурагъэшэнущ. Ар хабзэщ, законщ.
– НтIэ, апхуэдэ закон зэрыщыIэр зымыщIэ си къуэм ухуэзэ хъумэ, «Псынабэ правленэм лIыжь гуэр КъасботкIэ еджэу къыщагъэвыжу срихьэлIащ», –
жыIи схужеIэж, тIу.
Къасбот и шыдыр кIуэдри махуитI-щыкIэ къэтауэ, къатхъэнсулыкъу кIырым хэлъу къигъуэтыжащ. Шыдым и къурмакъейр зэпышхыкIат, куэ лыпцIэм щыщу зы IыхьэфIи ишхат дыгъужьым. Ину папщэри, лIыжьым жиIащ: – Ер зи унэм ихьэн, афIэкIа зэрумышхыфынур къызжепIамэ, хэплъыхьауэ лы чилитI станц бэзэрым къыпхуисхынти. Экзамен тыгъуэщ. ЩIалищ зопсалъэ.
– Уа, историемкIэ хэт дызэлъэIунур мы Аслъэнбий и къуэм щхьэкIэ? – Хьэмид.
– СочиненэмкIэ? – Мурат.
– УстнэмкIэ-щэ? – Хьэлимэт.
– Ахэр хъарзынэтэм, уэлэхьи, ауэ нэмыцэбзэр дауэ? – Уэлэхьи, уи хьэтыр къэзылъагъун ахэм яхэту сымыщIэ сэ. – Школым щиджа? – И аттестатым 4 итщ. – КхъыIэ-тIэ, а зымкIэ ди хьэтыр къилъагъуну езы щIалэ цIыкIум дев-
389 гъэлъэIу.
хуотхьэусыхэ.
– Лекцэ зытхух къеджауэ сом 13 фIэкIа зыхуамытха лIыр директорым – Уа, сыту мащIэ мы къызэфтыр.
– НтIэ, тхьэмахуитIым мелуан уэттын уи гугъэ? – Хьэуэ, ардыдэри сыт, ауэ мелуанымрэ сом 13-мрэ яку зыгуэр дэлъ си гугъэщ, зиунагъуэрэ.
* * * * * * – Алло! – СынодаIуэ.
– Сыту фIыт, унэм ущIэс? – Хьэуэ, псыхъуэм сыдэсщ.
ЗэрывжетIащи, гушыIэхэр зэхуэзыхьэсари, къытлъэзыгъэIэсари, къеджэхэм я пащхьэм жэуап щызыхьри икIи мыцIыкIуу, икIи мыину Шыд (ес) Хьэсэнбийщ. 1991 гъэ, етхуанэ къыдэкIыгъуэ. И ЖАНР Къызощтэ уси сощIыр прозэ,
Кхъузанэ нейкIэ прозэр созыр.
Поэзиер прозэм хызокIэжри – Псори, псы къабзэу, мэжэбзэжыр! И «»
IуэрыIуатэр си Iумэтщ, Сэ дунейми сыщIытет
ЩыIэу къысхуэмыщIэ – Iэдииху нэмыщIкIэ! 390
« СЛУХ» …
Гимн фIэщIыжу щIодэIу Хьэжбэчыр
ЛIыжь кхъахэ Шумахуэ и зэчыр! Уадэ макъым къикI уэрэдым
СыщIохъукIыр чэф.
МыгъукIахэм усэ нэдыр
КIыхьу зэпалъэф.
Сопщэ, сопщэ, зыстIэтауэ
(Си цIэр сэ Заурщ.)
КIыщым зэ фыщIэмытамэ – Псори «фыджаурщ»! И ТхьэкIумафIэщ джэрпэджэжыр,
Сызэреджэу къызоджэжыр.
Дэгу сфIэщIыжкъым сэри стхахэр – УащIэкIием узэхахыр! И Сыноплъ-сыкъоплъри алэрыбгъур
Сэ пщащэ дахэм изогъапщэ…
Ауэ си щэхущи абы щIыгъур – Фи тхьэкIумитIым цIыв ивгъапщхьэ! 1960 гъэ, езанэ къыдэкIыгъуэ.
ТхьэкIумэм делагъэу къиIуэрэ, жьэм губзыгъагъэу къыжьэдэкIыжмэ, –
щхьэр мэлажьэ.
ПцIы дахэ щыхуэбупскIэ къэгубжьым пэж жеIи еплъыжыт! ФIы пщIэну уигу къэкIамэ, ущIемыгъуэж щIыкIэ, еужьэрэкI.

* * * 391 Хъуэхъур къохъулIэну ящIамэ, зэрагъэкIэщI плъагъунт! ДызыщIагъэхъуэпса пщэдейр къэсри, дыгъуасэ зэдмыпэсарауэ къыщIидзыжащ. Напэр птхьэщIыху, фIейр щIокI.
Хуэмызар хуэзам хуэзамэ, зыхуэзапхъэм хуэзащ.
Къэблэжьа щIыхьыр къыплъагъэсыжмэ, дармэу къуата хуэдэщ.
Пасэрейм и жыIауэ, насыпыр Iыхьэ мыгуэшщ, ауэ насыпыншагъэри япэ къэсым иратурэ кърагуэшэкIкъым. «Гъунэгъурэ гъуэншэджрэ» жыхуаIэ псалъэжьым и мыхьэнэр, мы
тщыгъ тIэкIухэр тщылэжьыкIмэ, гурыIуэгъуэ дыдэ хъунущ. ХъумпIэлейм уихьыж нэхърэ, фэ птету емынэм уихьми нэхъыфIщ.
Хьэл дахэр зехьэгъуейщ, – аращ щIэдахэжри.
КъулыкъукIэ ирикъуа къытехъуэмэ, дунейр къутэжыну жаIэ.
Щытхъупсыр – застойщ, хьэнтхъупсыр – перестройкэщ.
Нолым ноль хэплъхьэмэ, зэрынолкъым – нолитIщ. Ноль зыбжанэ зэхэувэмэ, мелуаныр хьэгъунэ къыдамыгъэплъыжынкIэ зэрыхъунури зыщывмыгъэгъупщэ.












Делэр зэрагъэунэхур къыIахIауэрэкъым, – хуашийIауэрэщ.
Къэбыр къуэпсым пытмэ – уэсысысщ, пщэм фIэтмэ – уэдыдыдщ.
Убэлэрыгъауэ Алыхьым и нэфI къыпщыхуэ нэхърэ, ухуэхьэзыру и ней къыпщыхуэми нэхъ шынагъуэншэщ.
ДыкъэзыгъэщIа, зыбгъэщIагъуэу моуэрэ зыкъытхуумыщI: къыдэптари мыракъэ, тIыпхыжынури аракъэ? Псэм сыщIыхуей Iэпкълъэпкъым хэкIрэ ежьэжмэ, зэпытырыкIуэр къыхукIуэ. ЕкIуу упса пцIыр пэж къыгуэудам йофIэкI.
Сэ сэщхь ныбжьэгъум сыхулIэ ныбжьэгъуу.
Делэм сыфIокI… сэрмырамэ. 1991 гъэ, етхуанэ къыдэкIыгъуэ








«Хъуэжэ и куэбжэм» фызыщрихьэлIа сурэт псори зыщIар, пэублэ псалъэр зейр Агъ Зэрэгъыжщ 393 1997 гъэ, еплIанэ къыдэкIыгъуэ
ГушыIэ сурэтыр зыщIар Владимирщ 394
«Адыгэ литературэ»





















































































ЕкIуэкIыу: 9. Апхуэдэ унэцIэ зэрахьэу Къэбэрдей-Балъкъэрым диIэ усакIуэхэр. 10. КъБР-м и цIыхубэ усакIуэ, «Iуащхьэмахуэ» журналым и лэжьакIуэу щыта бзылъхугъэ. 11. Литературэдж, журналист, «Iуащхьэмахуэм» и лэжьакIуэу щыта. 14. «Шагъдий» уэрэд цIэрыIуэм и псалъэхэр зытха къэбэрдей усакIуэ. 20. Бахъуэ БетIал и рассказхэр щызэхуэхьэса тхылъым и цIэр. 21. ТхакIуэхэу, усакIуэхэу Журт Биберд, Хьэх Сэфарбий, Бицу Анатолэ, Мыкъуэжь Анатолэ, критик Гъут Iэдэм сымэ къыщалъхуа къуажэм 395 и бгъум Iуту ежэх псы. 22. Къэбэрдей-Балъкъэрым и Къэрал саугъэтыр зрата адыгэ тхакIуэ, тхыдэтх. 23. «Уи … фIэсщынщ» – Къэбэрдей-Балъкъэрым и цIыхубэ усакIуэ ЩоджэнцIыкIу Iэдэм и повесть. 25. Хэку зауэшхуэм
лIыхъужьыгъэ ин къыщызыгъэлъагъуэу хэта адыгэ усакIуэшхуэ. 27. «Уи … и мывэхэри дыщэщ» – КъБР-м и цIыхубэ усакIуэ Балъкъэр Фоусэт и усэ тхылъ. 28. «… хъыбархэр» – тхакIуэ КIэрэф Мухьэмэд и повесть. 29. Нало Ахьмэдхъан и роман «Псы Iуфэм Iут … цIыкIу». 30. «… и уэрэд» – «Iуащхьэмахуэм» прозэмкIэ и къудамэм и унафэщIу щыта Мысачэ Петр и повесть. 31. Къэбэрдей-Балъкъэр къэрал университетым и егъэджакIуэу щыта адыгэ тхакIуэ. 33. УсакIуэ ныбжьыщIэхэм я литературэ объединенэ «Шыхулъагъуэр» къызэзыгъэпэща икIи абы и зэхуэсхэр езыгъэкIуэкI тхакIуэ.
34. «… чэщанэ» – тхакIуэ Мэзыхьэ Борис и повесть. 38. КIуащ БетIал и поэмэ. 41. КIыщокъуэ Алим и роман «Хъуэпсэгъуэ нурым» хэт лIыхъужь нэхъыщхьэхэм ящыщ зым и цIэр. 42. СССР-м и Къэрал саугъэтыр зрата адыгей тхакIуэ. 44. «… Дахэнагъуэ» – «Iуащхьэмахуэ» журналым и редактор нэхъыщхьэ IутIыж Борис и усыгъэхэр щызэхуэхьэса тхылъ. 45. «… щхъуантIэ» –
Бицу Анатолэ и усэ тхылъ. 46. Къуэжей Сосрыкъуэ и повесть. 47. Хэку зауэшхуэм и пэкIэ а унэцIэр зэрахьэу ди республикэм щыпсэуа тхакIуитI.
50. УсакIуэ, «Литературная Кабардино-Балкария» журналым и редактор нэхъыщхьэ. 54. «Бгы лъапэхэм …» – КIыщокъуэ Алим и поэмэ. 57. «… вагъуэ» –
журналым и япэ унафэщIу щыта Щомахуэ Амырхъан и усэ тхылъ.
58. «… закъуэ» – Нало Заур и новеллэхэр щызэхуэхьэса тхылъ. 60. Адыгэ … –
тхакIуэ Мэржэхъу Мухьэмэд и псевдоним. 61. «Мывэ …» – усакIуэ Бештокъуэ Хьэбас и поэмэ. 62. «… бжэщхьэIум» – ЩоджэнцIыкIу Алий и усэ цIэрыIуэ. 63. «… и набдзэ» – Елгъэр Кашиф и усыгъэхэр щызэхуэхьэса тхылъ.
68. Шэрджэс щIыналъэм щыпсэуа адыгэ бзылъхугъэ тхакIуэ цIэрыIуэ … Цуцэ. 69. КIыщокъуэ Алим и поэмэ. 70. КъБР-м и цIыхубэ тхакIуэ ШэджыхьэщIэ Хьэмыщэ и музыкальнэ комедие «Гум и …» 71. ГушыIэ рассказ куэд, пьесэ зыбжанэ зи Iэдакъэ къыщIэкIа къэбэрдей тхакIуэ. 72. КъБР-м и цIыхубэ тхакIуэ Къэрмокъуэ Мухьэмэд, «Iуащхьэмахуэм» и редактор нэхъыщхьэу щыта Къэрмокъуэ Хьэмид, «Адыгэ псалъэм» и редактор нэхъыщхьэ,
тхакIуэ ХьэфIыцIэ Мухьэмэд сымэ къыщалъхуа къуажэр. 73. «… къэплъащ» –
адыгэ драматург, тхакIуэ цIэрыIуэ Шортэн Аскэрбий и гушыIэ рассказ.
75. Теунэ Хьэчим и роман «… и IэфIыр къуатмэ». 83. Къэбэрдей сабий усакIуэ. 84. Къэбэрдей-Балъкъэрым и ТхакIуэхэм я союзым и тхьэмадэм и къуэдзэ КхъуэIуфэ Хьэчим, усакIуэ ЩоджэнцIыкIу Нурий, критик Щокъуий Къадир, усакIуэхэу Балъкъыз Батий, ПщыукI Латмир, тхакIуэхэу ХьэIупщы МуIэед, Емкъуж Мухьэмэд, ПщыхьэщIэ Хьэбыж сымэ къыщалъхуа район. 85. Къэбэрдей тхакIуэ, усакIуэ, журналист.
Къехыу: 1. Ди республикэм и Къэрал саугъэтыр зрата къэбэрдей усакIуэ.
2. «… трактористкэщ» – ЩоджэнцIыкIу Алий и усэ. 3. Журналым и лэжьакIуэу щыта, критик щэджащэ. 4. «… къыщыщIэнэм щыгъуэ» – Шортэн Аскэрбий и пьесэ. 5. Игъуэ нэмысу дунейм ехыжа, Къэрэшей-Шэрджэсым щыщ усакIуэ. 6. «… макъамэхэр» – «Iуащхьэмахуэм» и редактор нэхъыщхьэу щыта Тхьэгъэзит Зубер и усэ тхылъ. 7. Адыгэ усакIуэ, джэгуакIуэшхуэ Агънокъуэ …
8. «… и лIыгъэр хуэдэщ тенджызым» – ПащIэ Бэчмырзэ и поэмэ. 12. Теунэ Хьэчим и повесть. 13. «Iуащхьэмахуэ» журналым псом нэхърэ нэхъыбэрэ щылэжьа (ноби а IэнатIэм Iутщ) тхакIуэ, усакIуэ цIэрыIуэ. 15. ШэджыхьэщIэ Пщыкъан и пьесэ. 16. Адыгэ тхакIуэхэм ятеухуа «Япэ лъэбакъуэ зычахэр» тхылъыр зи Iэдакъэ къыщIэкIа, Къэбэрдей-Балъкъэр къэрал университетым и егъэджакIуэу щыта. 17. Зи тхыгъэхэр «Iуащхьэмахуэм» щIэх-щIэхыурэ къытрадза, журналым и редколлегием илъэс куэдкIэ хэта, Къэрэшей-Шэрджэсым щыщ тхакIуэ. 18. Къэбэрдей сабий тхакIуэ. 19. Акъсырэ Залымхъан и «Дахэнагъуэ» пьесэм хэт бзылъхугъэ. 24. УсакIуэ, «Iуащхьэмахуэ» журна- 396
лым и лэжьакIуэ. 26. Зауэм и пэкIэ адыгэ театрым щагъэува «Къанщобийрэ Гуащэгъагърэ» пьесэр зи Iэдакъэ къыщIэкIа, адыгэ уэрэдыжь, псалъэжь щэ бжыгъэхэр зэхуэзыхьэсыжа щIэныгъэлI икIи уэрэджыIакIуэ гъуэзэджэ.
30. Къэбэрдей усыгъэм и зэхэублакIуэ, зи цIэр Налшык и уэрамхэм ящыщ зым зэрихьэ усакIуэ щэджащэ. 32. Хэку зауэшхуэм лIыхъужьыгъэ къигъэлъагъуэу хэта, Къэбэрдей-Балъкъэрым и цIыхубэ тхакIуэ. 33. ЩоджэнцIыкIу Алий и «Хьэжыгъэ пут закъуэ» рассказым хэт Хьэмид зыхуэлIыщIар.
35. ЩоджэнцIыкIу Алий усэбзэкIэ итха и романым хэт бзылъхугъэ, персонаж нэхъыщхьитIым языхэз. 36. Къулъкъужын къыщалъхуа къэбэрдей усакIуэ. 37. Къэбэрдей-Балъкъэрым и цIыхубэ тхакIуэ. 39. 1999 гъэм къыдэкIа «Къэбэрдей тхакIуэхэр» тхылъыр зи IэдакъэщIэкI, филологие щIэныгъэхэм я кандидат, литературэдж. 40. «Адыгэ … гъэпсыкIэ» – филологие щIэныгъэхэм я доктор, критик ХьэкIуащэ Андрей и тхылъ. 43. СССР-м и Къэрал саугъэтыр зрата адыгей тхакIуэ КIэрашэ Тембот и роман «… насыпыфIэ». 48. Къэбэрдей-Балъкъэрым и цIыхубэ усакIуэ, «Iуащхьэмахуэ» журналми, ТхакIуэхэм я союзми я унафэщIу щыта. 49. Щам къикIыжу зи адэжь хэку къэзыгъэзэжа адыгэ тхакIуэ. 51. Къэбэрдей усакIуэ, «Эльбрус» тхылъ тедзапIэм и лэжьакIуэ. 52. ТхакIуэхэу КъардэнгъущI Зырамыку, Акъсырэ Залымхъан, Мысачэ Петр, Бозий Людин сымэ къыщалъхуа къуажэ. 53. Къэбэрдей усакIуэ, «Iуащхьэмахуэ» журналым и лэжьакIуэу щыта. 55. ТхакIуэ Къашыргъэ ХьэпащIэ и роман «Лъапсэ …» 56. ЩоджэнцIыкIу Алий и поэмэ. 59. Критик, «Iуащхьэмахуэ» журналым и редактор нэхъыщхьэу щыта. 62. «Мэжидрэ Мэрятрэ», «Къэбэрдей щIалэ» пьесэхэр, нэгъуэщI тхыгъэхэри зи Iэдакъэ къыщIэкIа, Урысей Федерацэм щIыхь зиIэ и артист. 64. Къэрэшей-Шэрджэсым щыщ усакIуэ. 65. ЩоджэнцIыкIу Алий и «Хьэжыгъэ пут закъуэм» хэт щIалэ цIыкIу. 66. IутIыж Борис и трагедие. 67. Япэ адыгэ щIэныгъэлIхэм, тхакIуэхэм ящыщ, «Адыгэ народым и тхыдэ» тхылъыр зи IэдакъэщIэкI.
74. Журт Биберд и иужьрей роман. 76. Сатыр 14 хъу усэ. 77. Нало Жансэхъу и пьесэ. Е япэ адыгэ усакIуэхэм ящыщ ХьэхъупащIэ Амырхъан къыщалъхуа къуажэ. 78. Щхьэлыкъуэ щыщ адыгэ бзылъхугъэ усакIуэ. 79. Зи усэхэр «Iуащхьэмахуэ» журналым тета, Иорданым щалъхуа адыгэ бзылъхугъэ усакIуэ … Надие. 80. ЩоджэнцIыкIу Алий и усэ цIэрыIуэ. 81. «Ар … цIыхум и жьэм къыжьдыукI – си ужькIэ хуейми удзи къремыкI» – «Iуащхьэмахуэ» журналым и лэжьакIуэу щыта Гъубжокъуэ Лиуан и усэ цIэрыIуэ. 82. Шэрджэсым щыпсэу адыгэ усакIуэхэм я IэдакъэщIэкIхэм щагъафIэ псыежэх. Зэхэзылъхьар МЫЗ Ахьмэдщ. ***
Нэгъабэрей еханэ къыдэкIыгъуэм тета
псалъэзэблэдзым и жэуапхэр
ЕкIуэкIыу: 4. Бжьо. 5. Баш. 6. Бру. 11. Псыдыуэ. 12. Джэлэфей.
15. Хьэкъун. 16. Гъунэгъу. 17. Хьэжы. 18. Къуаргъ. 20. Ущ. 21. Къупхъэ.
22. Елэн. 24. Хугу. 27. Дамаск. 29. Пхъы. 30. Къардэн. 34. Бытыр. 35. Къум. 36. Хъы. 37. Армум. 39. БгъэхэIу. 41. Усэ. 42. ХьэпцIий. 46. Акъ. 48. Вагъуэ. 49. Ныджэ. 50. Бо. 53. Амыщ. 54. Тхьэгъу. 55. Сэмб. 57. Щауэ. 58. Шэнтжьей. 59. Ерыжокъуэ. 61. Гъуэз. 62. Тощ. 63. ГъукIэ.
Къехыу: 1. Бжьэдыгъу. 2. Дау. 3. Ермэлы. 7. Псынэ. 8. Жумэрэн. 9. Сэтэней. 10. Зеикъуэ. 13. Нэхущ. 14. Урыху. 19. Дапхъэ. 21. Къута. 23. «Нур». 25. Къашыргъэ. 26. Мэжусий. 28. Серчэ. 31. Адакъэ. 32. Акъужь. 33. Дыжь. 38. Аслъэн. 40. Хыв. 43. Пшэ. 44. Уэрэзей. 45. Андэгурэ. 47. Къамэ. 50. Брул. 51. Къущхьэхъу. 52. Пщыкъуэ. 54. Тотрэш. 56. БажэкIэ. 60. Сом. 