Адыгэ тхакIуэхэм я журнал
1958 гъэ лъандэрэ къыдокI 2 2011 Март – гъэ апрель
Къэбэрдей-Балъкъэр Республикэм ХъыбарегъащIэ IэнатIэхэмкIэ, жылагъуэ зэгухьэныгъэхэм ядэлэжьэнымрэ щIалэгъуалэм я IуэхухэмкIэ и министерствэмрэ КъБР-м и ТхакIуэхэм я союзымрэ къыдагъэкI
Редактор нэхъыщхьэм и къалэнхэр зыгъэзащIэр
Елгъэр Кашифщ
Редколлегием хэтхэр:
Къагъырмэс Борис, Къэжэр Хьэмид, Къэрмокъуэ Хьэмид, КхъуэIуфэ Хьэчим, Тхьэгъэзит Зубер, ХьэкIуащэ Андрей
Налшык
2011 Iуащхьэмахуэ
(Эльбрус)
На кабардинском языке Учредители: Министерство по информационным коммуникациям, работе с общественными объединениями и делам молодежи Кабардино-Балкарской Республики (360000, КБР,
г.Нальчик, пр. Ленина, 57), Общественная организация Союз писателей Кабардино-Балкарской Республики (360000, КБР, г.Нальчик, пр. Ленина, 5 офис 501)
И. о. главного редактора
Кашиф Эльгаров
Редакционная коллегия:
Борис Кагермазов, Хамид Кажаров, Хамид Кармоков, Хачим Кауфов, Зубер Тхагазитов, Андрей Хакуашев Корректор – Марина Жекамухова
Компьютерный набор и верстка – Зарета Князева
Подписано к печати 00.00.11. Формат 70×108116. Бумага газетная. Печать офсетная. Усл. п. л. 14, 2. Уч-изд. л. 11, 8. Тираж 2050 экз. Заказ № 33. Цена в розницу – договорная.
Индекс издания: 73926
Регистрационный № Н-0036 Адрес редакции:
КБР, г.Нальчик, пр.Ленина, 5.
Отпечатано на ООО «Тетраграф» КБР,
г. Нальчик, пр.Ленина, 33
Обложка художника Заурбека Бгажнокова: КхъуэIуфэ Хьэчим. Кавказым ису хъуам йокIу цейр. 4
Елгъэр Кашиф. Илъэс хыщIым щIегъу абы лъандэрэ. 9
ХьэфIыцIэ Мухьэмэд. Си ныбжьэгъу нэхъыжьыфI. 11
МэшбащIэ Исхьэкъ теухуауэ тхакIуэ- шхуэхэм жаIахэм къыхэтхахэр. 12
МэшбащIэ Исхьэкъ. Хъан-Джэрий. Романым щыщ Iыхьэхэр. 15
КIурашын БетIал. КIурацэ и пшына- лъэхэр. 42
Уэхъутэ Александр. Уэс тесэ щхьэ- кIэ, Iуащхьэмахуэ нэхъ ин хъуркъым. 53
ХьэфIыцIэ Мухьэмэд. Франджы балетым и вагъуэ. 61
Адзын Мухьэмэд. Чемпион. Рас- сказ. 67
Жаннэ. Насып къутахуэ. Эссе. 76
Уэрэзей Афлик. Лъэхъэнэм къы- хэIукIыж макъхэр. Сонет Iэ- рамэ. 93
Шэрджэс Алий. ЦIыхубэ Iущыгъэ. 101 Бацэжь Мухьэмэд-Хъер: «Лъэ бы- дэкIэ щIым тетыфыр и Хэку исыжырщ». Интервью. 109
Гордин Яков. Лъыгъажэ зауэ. 126 И ХъутIэжь Заудин, НафIэдз Мухьэмэд. Псалъэхэм я зэкIэлъыкIуэкIэм адыгэбзэм щагъэзащIэ мыхьэнэр.. 134 Къэмбэчокъуэ Iэдэм, Тхьэзэплъ Маринэ. Дунейм ехыжам кIэлъы- зэрахьэ дауэдапщэхэр. 137
Тау Хьэзешэ, ГъукIэ Маринэ. Ады- гэхэм я щэкIуэкIэр. «ЩакIуэбзэ- кIэ» зэджэр. 139
Жэмыхъуэ Марьянэ. УсакIуэфIыр сытми хуитщ. 142
Коммодов Геннадий. Дыкъэзыухъу- реихь дунейм и щэхухэр. 146 И Нало Заур. ХьэзрэIил и хъыбаритI.. 149 3
Краснодар крайм хыхьэ адыгэ жылэшхуэ ЩхьэщэхужкIэ зэджэм 1931 гъэм и май мазэм къыщалъхуа МэшбащIэ Исхьэкъ литературэм къыщызэпича гъуэгуанэ телъыджэм теухуауэ Iэджэ ятхащ, нэхъыбэжи птхы хъунущ. МэкъумэшыщIэ унагъуэ къыщалъхуа щIалэ цIыкIум, дэтхэнэ зы къуажэдэсми хуэдэу, къызэрыщIидзар гъавэм, Iэщым – унагъуэ Iуэхухэм ехьэлIа лэжьыгъэращ. АтIэми, Исхьэкъи и сабиигъуэр хиубыдащ зауэмрэ абы и ужь зэман хьэлъэхэмрэ. Зи нэхъыжьхэр зыщхьэщымытыж щIэблэм я фэм дэкIа гугъуехь псори игъэващ МэшбащIэми. Ауэ пасэ дыдэу усэным дихьэха щIалэщIэм школым щеджэнри, тхэнри, лэжьыгъэхэри дэгъуэу зэдихьу и япэ усэхэр газетхэм къытрадзэу къекIуэкIыурэ, Мейкъуапэ педучилищэр къыщеух 1951 гъэм, а илъэс дыдэм ар щIагъэтIысхьэ М. Горькэм и цIэр зэрихьэу Мэзкуу дэт Литературэ институтым. ФIыхэм я нэхъыфIыжу а еджапIэри къезыхьэлIа щIалэ Iэзэм я деж къегъэзэжри, 1962 гъэ пщIондэ мэлажьэ. Аргуэру и щIэныгъэм Мэзкуу щыпищэну мурад ещIри, а гъэм щIотIысхьэ КПСС-м и ЦК-м и Парт школ нэхъыщхьэм журналистикэмкIэ и къудамэм. А еджапIэри ехъулIэныгъэкIэ зэфIигъэкIа нэужь, МэшбащIэр щолажьэ «Адыгэ макъ» газетым, КПСС-м и Адыгэ обкомым, нэгъуэщI къулыкъухэри игъэзащIэу, нобэр къыздэсым мэлажьэ.
Ауэ дэнэ щыIами, сыт хуэдэ IэнатIэм пэрытами, къызыхуалъхуар, Алыхьым натIэ къыхуищIар художественнэ творчествэрати, а лъэныкъуэмкIэ абы щIыхуэ къытехуауэ жызыIэфын щыIэкъым: МэшбащIэ Исхьэкъ и къалэмыпэм къыщIэкIа тхылъхэм (ахэр 100-м ноблагъэ) я цIэхэр, зэрызэрадзэкIа бзэ зэмылIэужьыгъуэхэр, къыщыдэкIа гъэхэмрэ къалэхэмрэ къедбжэкIыну дыхуежьамэ, ари зы тхылъ хуэдиз хъунт.
Абыхэм дыхэмыхьэу, «Iуащхьэмахуэм» щылажьэхэр дохъуэхъу зи тхыгъэхэр куэдрэ ди журналым къытехуэ МэшбащIэ Исхьэкъ узыншагъэ быдэ иIэу куэдрэ тхуэпсэуну, къыдигъэкIа и тхылъ бжыгъэхэр хуэдитIкIэ игъэбэгъуэну. 4
Кавказым ису хъуам йокIу цейр…
Литературэм щекIуэкI хабзэхэм ящыщщ зи творчествэр усэкIэ къыщIэзыдза тхакIуэр прозэм хуэкIуэжыныр. Iуэхур апхуэдэу зэрыхъум щыгъуазэ дищIауэ щытащ урыс усакIуэшхуэ, иужькIэ зи художественнэ прозэмкIи Урысейм цIэрыIуэ щыхъуа, дунейпсо литературэм уахътыншэу къыхэна Пушкин Александр Сергеевич. А «епцIыжыныгъэр» зэлъытар усакIуэр здынэса ныбжьым и закъуэу къыщIэкIынкъым – ар пыщIагъэнщ цIыхум и гупсысэкIэм, и Iуэху еплъыкIэм зэрызахъуэжми, ахэр къэIуэтэным нэхъ къезэгъ жанрым и къыхэхыкIэми. Пэжщ, и япэ лъагъуныгъэм «епцIыжу» прозэм хьэщыкъ ищIа усакIуэр прозэм «щыхыхьэжам» дежи, абы усыгъэм и дамыгъэ къытонэ, псом хуэмыдэу а нэщэнэр холъагъуэ тхыгъэр зэрыгъэпса бзэм. Языныкъуэ рассказхэм, повестхэм, романхэм укъыщеджэкIэ, ахэр зи IэдакъэщIэкIхэр умыцIыхуми, абыхэм ятелъ дамыгъэмкIэ къэпщIэнущ укъызэджэр зытха прозаикыр зэгуэр усакIуэу зэрыщытар.
Адыгэ тхакIуэ цIэрыIуэ КIэрашэ Тембот и гъусэу
Мы жытIахэр епхьэлIэ хъунущ усакIуэу къыщIэзыдзэу романист цIэрыIуэ хъуа МэшбащIэ Исхьэкъи. Мыри щIыгъужыпхъэу къытщохъу: МэшбащIэр усакIуэ «къабзэу» щыщытами абы и усыгъэхэм прозэм ижь къащIихурт. Псом хуэмыдэу а нэщэнэр яхэплъагъуэрт адыгэхэм я тхыдэм, я гъуэгуанэ хьэлъэр къыщызэпачым ахэм я фэм дэкIа хьэзабхэм теухуауэ Исхьэкъ ди пащхьэм кърилъхьэ усыгъэхэм. Адыгэхэр зэрылъэпкъыжьыр, абыхэм я къуэпсыр жыжьэ къызэрыщежьар, ар куууэ икIи быдэу щIым зэрыхэкIар къыщыIуэтат МэшбащIэм и усыгъэ телъыджэхэми. Щыблэ дапщэ къемыуами, мафIэ гуащIэ дапщэм ялыпщIами, а къуэпс быдэм къытекIыкIа икIи тет жыгыр – лъэпкъхэр пхуэгъэкIуэдынукъым – апхуэдэ гупсысэ узыншэхэмкIэ гъэнщIат Исхьэкъ и усыгъэ дэгъуэхэр.
Сыт хуэдиз уи нэпсеягъми, и Iуфэм уIугъуалъхьэу къуршыпсыр, тенджызыр пхуифын? Апхуэдэщ адыгэ лъэпкъыр зэрыпхуэмыгъэкIуэдынури. А гупсысэр зыщIэлъ усыгъэ куэд иIэщ Исхьэкъ. Тенджызымрэ псыхэмрэ, мэзхэр къэзыгъэщI жыгхэм я образ уахътыншэхэр Iэджэрэ къигъэсэбэпырт усакIуэ МэшбащIэм. Абы и лирическэ лIыхъужьым 5
езым ипс, и тенджыз мыкIуэщIыж, зи къуэпсыр быдэу щIым хэкIа жыг иIэжщ. Мис а псоми яхэпщIащ, псэ яхуэхъуащ усакIуэ, прозаик МэшбащIэ Исхьэкъ и талант купщIафIэр. Къуршыпсхэр зыхэлъадэурэ ямыгъэгъущIэж, зи бжьэпэхэр гъунапкъэншэу яукъуэдий, зэкIэщIах тенджызым ещхьщ ди адыгэ тхакIуэ Iэзэм гурэ псэкIэ къигъэщI и романхэр.
Урыс-Кавказ зауэм кърикIуэу адыгэхэм къатепсыха гуауэшхуэр МэшбащIэм ещхьу къэзыгъэлъэгъуэфа тхакIуэ гъуэтыгъуейщ. Ауэ щыхъукIи, абы и гъуазэр тхыдэм и пэжыращ. Мыбдеж ар зытемыкIыр Iуэхур зэрекIуэкIам хуэдэу дигъэлъагъужынырщ. Зауэр къыдэзыщIылIахэми абыхэм япэувахэми езыхэм я Iуэху еплъыкIэ яIэжт: зыми зигъэкъуэншэжыртэкъым. Ауэ арэфым хуэдэу къуаншэр гурыIуэгъуэт: лажьэрэ шхэжу, зи бын зыпIыжу, зи лъахэмрэ лъэпкъымрэ иригушхуэу, иригуфIэу псэухэм къатеуэу мафIаер къезыдзауэ зыгъэсхэрат ер зи ужьым къикIыр.
Путиным къэралым и дамыгъэ лъапIэ кърет
Пэжыр зи гъуазэ МэшбащIэ Исхьэкъ и «Щхьэл мывэхэр» (1993 гъэ), «Адыгэхэр» (2003 гъэ), «ТIасхъэщIэх» (2010 гъэ) романхэми, нэгъуэщI и тхыгъэхэми укъыщеджэкIэ къыбгуроIуэ зэпэщIэува лъэныкъуитIым щыщу ар зи телъхьэр, къызыщхьэщыжыр дэтхэнэрами: дауи, тхакIуэр зи уэчылыр зи лъахэм, зи лъэпкъым, зи щхьэхуитыныгъэм папщIэ зи псэм емыблэж адыгэхэращ. Абыхэм «къуаншагъэу ябгъэдэлъыр» зыт: мацIэм хуэдиз хъууэ, зи IэщэфащэкIи лъэщу зэщIэузэда бийхэм нэхърэ куэдкIэ, икъукIэ куэд IейкIэ зэрынэхъ мащIэмрэ IэщэкIи фIыуэ зэщIэузэдахэу зэрыщымытрат. А зауэ гуащIэм щынэрылъагъут куэдым хьэдэ куэд, мащIэм хьэдэ мащIэ зэрырахыр. МащIэхэми, гуащIэхэт, щIэзауэр, я псэр щIатыр ящIэжырти, адыгэхэм я лIыгъэм и хъыбархэр дуней псом щызэлъащIысырт. Уи хэкум, уи щхьэхуитыныгъэм ущIэзэуным хуэунэтIауэ ди лъэпкъым къигъэлъагъуэ лIыгъэм и щапхъэр дэнэкIи къыщахьырт. Шэч къыщIытепхьэн щымыIэу, мыр дунейпсо тхыдэм и пэжхэм ящыщщ. Мис а пэжыращ адыгэ тхакIуэшхуэ МэшбащIэ Исхьэкъ и творчествэм лъабжьэ хуэхъури. А лъабжьэм и къуэпсхэм задзмэ, быдэу хэкIэурэ, абыхэм къатекIа жыгхэм – романхэм мэзышхуэу заубгъури, адыгэ тхакIуэм и цIэр, и щхьэр, и пщIэр дуней псом зэлъащIысащ. Iуэхур апхуэдэу зэрыщытым сигурэ си щхьэрэ зэтелъу сэри щыхьэт сытехъуэфынущ. 6

Зыкъом щIауэ соцIыху сэ МэшбащIэ Исхьэкъ. Ауэ КъэбэрдейБалъкъэрым и ТхакIуэхэм я союзым сызэрыщылажьэ иужьрей илъэс 12-м къриубыдэу ар нэхъыфIыжу къэсцIыхуащ, абырэ сэрэ нэхъ щIэхщIэхыурэ дызэхуэзэурэ дыкъокIуэкI. Си нэгу щIокI МэшбащIэр лъэпкъыбэ Урысей литературэм и узэщIакIуэ тхакIуэ нэхъ лъэщ дыдэхэм зэращыщыр. Псом хуэмыдэу схуэмыIуэтэщIу згъэщIагъуэр, сфIэтелъыджэр абы и лэжьэкIэращ. Языныкъуэхэм деж согупсыс: апхуэдиз зыхуэтх, апхуэдиз Iуэхуи зэфIэзыгъэкI мы лIыр щыжейр, зыщигъэпсэхур дапщэщу пIэрэ? Ар къэсщIэн мурадкIэ, езыми мызэ-мытIэу сеупщIащ. КъысхуэщIаращ: ди усакIуэшхуэ КIуащ БетIали зэрыжиIауэ, «зэманыр IуэхукIэ егъэнщIри» аращ, тхакIуэм къалэн зыщищIыж и махуэ лэжьыгъэр щимыгъэзащIэ зэи къызэрымыхъуращ. Абы и закъуэ? Исхьэкъ общественнэ лэжьыгъэу зэфIигъэкIыр зыхуэдизым ущIэмыупщIэ! Адыгей ТхакIуэхэм я союзым и правленэм и тхьэмадэу мэлажьэ 1962 гъэ лъандэрэ. Литературно-художественнэ журналиплI а республикэм къыщыдокIри, абыхэми я редактор нэхъыщхьэр МэшбащIэращ.
И ныбжьэгъуфIу щыта Михалков Сергей щIыгъуу
АдэкIэ дыIэбэрэ Мэзкуу дынэсмэ-щэ? Илъэс Iэджэ лъандэрэ абы егъэзащIэ Урысейми и ТхакIуэхэм я союзым и унафэщIым и тхьэмадэ-къуэдзэ къалэныр, аркъудейкъым – Лъэпкъыбэ (СНГ) ТхакIуэ Зэкъуэтхэм я исполкомым и унафэщIми и къуэдзэщ. А къулыкъушхуэхэр ауэ сытми номейуэ и пщэ дэлъу аракъым МэшбащIэм – Урысейми СНГ-ми я тхакIуэ-хэм абы пщIэшхуэ къыщIыхуащIыр псэемыблэжу, и художественнэ творчествэм зэрыбгъэдэтым ещхьыркъабзэу, пщэрылъ къыщащIа къалэнхэр, пэжыр, захуагъэр и гъуазэу, и псалъэр пхигъэкIыу зэригъэзэщIэфращ. Мы жысIэхэм я щыхьэту зы щапхъэ къэсхьынт. Советхэм я Союзыр щызэхакъутэжам щыгъуэ СССР-м и ТхакIуэхэм я союзри зэбгрылъэлъыжат. А Союзым и къалэну щытахэр ягъэзэщIэн хьисэпкIэ, Мэзкууи Урысейм и щIыпIэхэми къыщызэрагъэпэщ творческэ зэгухьэныгъэ гуэрхэр. АрщхьэкIэ ахэр зэгурымыIуэ, зэщыхьэрей мэхъу. Япэхэм щыгъуэ апхуэдэ зэныкъуэкъухэр къэхъуамэ, тхакIуэхэр зэгурыгъэIуэн, зэгъэкIужын къалэныр дапщэри зи пщэ далъхьэ хабзэр МэшбащIэ Исхьэкът. Урысейм хьэмэрэ Лъэпкъыбэ (МСПС-м) тхакIуэхэм 7
я зэIущIэшхуэхэр щекIуэкIкIэ МэшбащIэр сыт щыгъуи хахырт мандат комиссэхэм я унафэщIу, абы зэфIимыхыфа Iуэхур зэфIэзыгъэкIыфын бгъуэтынкъым жыхуаIэу арат. ИкIи апхуэдэ къалэнышхуэхэр адыгэ щIалэм дзыхь къыхуэзыщIахэр зэи щыуэхэртэкъым – Исхьэкъ сыт щыгъуи зэгуригъэIуэфырт зи Iуэху еплъыкIэхэр зэтемыхуэ лIыкIуэхэр, ар хуэIэзэт бжьынэ зэрынар зэрыгъэкIыжыным. Ар мыбдеж зэщхь хъур къэрал зэгурымыIуэхэм яку къыдэхъуэ хьэргъэшыргъэхэр тезылъэщIэжыф дипломат Iэзэрат. Зэи къэхъуртэкъым абы тэмакъкIэщIыгъэр къыщытекIуэ. Фи щхьэ зэрыхьщ жиIэу къыщикIуэтыж, зигъэкIэрахъуэу щыщIэпхъуэж. Урысейм и тхакIуэхэм я съездым къыщыпсалъэу
Сыт хуэдиз гугъуехь пыщIами, и мурадым и Iэр лъигъэIэсырт: шыIэныгъэрэ акъылкIэ къигъэдэIуэфырт и тхакIуэгъухэр.
Куэдрэ куэдым ягу къагъэкIыж мыпхуэдэ Iуэху гуэр. Ар зэхьэлIар къэралым и тхакIуэхэм я Унэр езыхэм зэрахъумэжауэ щытаращ. Комсомолым и цIэр зезыхьэ проспектым тет а унэм 1990 гъэм нэ иращ Мэзкуу къалэм и къэрал мылъкур зехьэныр, зэгъэзэхуэныр зи пщэрылъ IуэхущIапIэм щылажьэ къулыкъущIэшхуэхэм. Мурад ящI мо унэ дэгъуэр тхакIуэхэм къытрахыну. ФIырыфIкIэ къыпхуимыкIуэтыну тхакIуэхэм ящIэр лIо? ИрамыгъэкIуалIэIауэ, унэм и хъуреягъыр къаувыхь. А зыхъумэжыныгъэ-бэнэныгъэр жэщитIрэ махуитIкIэ ирагъэкIуэкIащ. АрщхьэкIэ унэм къещэхэм я ебгъэрыкIуэныгъэми кIэ игъуэтыртэкъым. ЗэпэувагъитIым дэтхэнэр нэхъ лъэщми гурыIуэгъуэт – зэрыпхъуакIуэхэрат. «Бийм» къарукIэ узэрытемыкIуэнур нэрылъагъути, тхакIуэхэм нэгъуэщI хэкIыпIэ къалъыхъуэн хуей мэхъу. А хэкIыпIэр и кIэм нэзыгъэсыну пщэрылъ зыщащIа тхакIуитIым я зыр ди адыгэ щIалэ МэшбащIэ Исхьэкът. Ар СССР-м и цIыхубэ депутатт, СССР-м и Совет Нэхъыщхьэм хэтт. Абы гъусэ хуащI урыс тхакIуэ цIэрыIуэ Белов Василий, ари депутатт.
АитIур занщIэу макIуэ СССР-м и Совет Нэхъыщхьэм икIи зыхуагъазэ абы и унафэщI Лукьянов Анатолий, Iуэхур абдежми щызэфIэмыкIыу, лIыкIуэхэм я гъуэгум адэкIи пащэн хуей мэхъу: ахэр IуощIэ СССР-м и Президент езы Горбачев Михаил Сергеевич дыдэм. Захуагъэ хэлъу мис абы зэфIихащ Iуэхур: ТхакIуэхэм я унэр къахуэнэжащ, Урысейм и ТхакIуэхэм я союзыр нобэми зыщылажьэр аращ. Мис апхуэдэ зэфIэкIышхуэхэр зиIэ МэшбащIэ Исхьэкъ и творчествэми общественнэ лэжьыгъэми зэгуэхыпIэ яIэкъым. Абы и пщIэр, и 8
цIэр щаIэткIэ, мо псори зыщагъэгъупщэркъым. Сэ мызэ-мытIэу срихьэлIащ МэшбащIэм и пщIэр щагъэлъапIэ гуфIэгъуэ зэIущIэшхуэхэм. Ди лъэпкъэгъу адыгэлIым и пщIэр зэраIэтым сригуфIэрт, сригушхуэрт Шолохов Михаил и цIэкIэ щыIэ литературэ саугъэтыр абы къыщратым, «Хъан-Джэрий» романыр къызэрыдэкIам иращIылIа гуфIэгъуэ зэIущIэр зэуэ гукъинэжу ирагъэкIуэкIати, мыр зымылъагъум сыт и махуэ жысIэу си гур хэхъуэрт. Гукъинэжт 2003 гъэм Исхьэкъ и саулыкъукIэ Мэзкуу щекIуэкIа зэIущIэ телъыджэри. Ар зэхьэлIар МэшбащIэм и япэ усэ тхылъыр къызэрыдэкIрэ илъэс щэ ныкъуэ зэрырикъурат. Абы къехъуэхъурт Урысейм и тхакIуэ нэхъыфI дыдэхэм ящыщ Михалков Сергей, Бондарев Юрий, Гамзатов Расул, Карим Мустай, Кугультинов Давид сымэ, КIыщокъуэ Алим и фэеплъ пщыхьэщхьэм
нэгъуэщIхэри. Къэрал утыкушхуэм ирашэу апхуэдэ дауэдапщэхэр куэдым иращIэкIыу пхужыIэнукъым. Ауэ ди адыгэлI МэшбащIэ Исхьэкъ къелэжь апхуэдэпщIэхэр.
Совет Союз къэралыгъуэ ину щытами Урысейми я литературэхэми увыпIэшхуэ щаубыд МэшбащIэ Исхьэкъ и публицистикэми. Иджыблагъэ дунейм къытехьащ «Си гъащIэр литературэращ» зыфIища и тхылъыр. Абы щызэхуэхьэсащ ди тхакIуэшхуэм, общественнэ лэжьакIуэм и статьяхэр, къэпсэлъэныгъэхэр, интервьюхэр – литературэм теухуа и Iуэху еплъыкIэхэр. Ахэр гупсысэ куукIэ гъэнщIащ, акъылышхуэ хэлъу абыхэм къыщыIуэтащ гъащIэмрэ литературэмрэ зэгуэхыпIэ зэрамыIэр.
НыбжьыфI къызэригъэщIами къимыгъэдзыхэу, илъэс бжыгъэу кърихьэкIахэр къытемыхьэлъэу, ноби ар литературэ уанэгум исщ. Абы и къарум, и зэфIэкIым зэрыхэмыщIым и щыхьэтщ илъэс къэс жыхуаIэу ди пащхьэ кърилъхьэ и тхылъхэм я бжыгъэри фIыгъэу ахэм яхэтлъагъуэри. Ауэ щыхъукIи, общественнэ къалэну и пщэ дэлъхэри нэхъ мащIэ ищIыркъым: нэхъыжьхэми ядолажьэ, нэхъыщIэхэри гулъытэншэу къигъанэркъым. ХузэфIэкIымкIэ доIэпыкъу дэтхэнэ зыми. Дунейм и пIалъэ зыщIэ, уэ фIы пщIэмэ, ар куэдкIэ гъэбэгъуауэ къызэрыплъысы- 9
жынур къызыгурыIуа МэшбащIэр хэти хуэжумартщ, хуэгуапэщ – ари Iэзагъэм, цIыхугъэм, талантым я нэщэнэщ. Абыхэм я гъуэгум пызыщэ, зыузэщI творчествэщ.

Зи тхыгъэхэр бзэ зэмылIэужьыгъуэ куэдкIэ (англыбзэ, францыбзэ, китаибзэ, хьэрыпыбзэ, тыркубзэ, испаныбзэ, нэмыцэбзэ, н.къ.) зэдзэкIауэ дунейм къытехьэ МэшбащIэр езыри фIыщIэмыгъэкIуэдщ: Исхьэкъ адыгэбзэм къригъэтIэсащ дунейпсо литературэм и фIыпIэм хабжэ тхыгъэ зыбжанэ. Абыхэм ящыщщ Пушкин Александр, Лермонтов Михаил, Некрасов Николай, Блок Александр, Есенин Сергей, Маяковский Владимир сымэ, нэгъуэщIхэми я усэхэр, поэмэхэр.
ЩIыпIэ куэдым цIэрыIуэ щыхъуащ МэшбащIэм и «Адыгэхэр» усэм къытращIыкIа уэрэдыр. Адыгэ Республикэм и Къэрал гимным щIэлъ псалъэхэри зытхар МэшбащIэ Исхьэкъщ. Адыгэхэм я гъащIэм, я псэукIэ-дуней тетыкIэм теухуауэ усэ зыкъом итхащ Исхьэкъ. Абы гулъытэншэу къигъэнакъым ди лъэпкъым и фащэ нэхъыщхьэхэм ящыщ адыгэ цейри. УсакIуэм и напщIэм телъщ и къуажэгъухэм «уафэмрэ пшэплъымрэ» къыхащIыкIыу адыгэ цей зэрыхуадар, ар нэгъуэщI лъэпкъхэри зыгъэбжьыфIэ фащэ зэрыхъуар: Адыгэ цейр зыхуадар сэрами, Кавказым ису хъуам йокIу ар.
Адыгэ цейр нэгъуэщI фащэхэм зэрахэмыгъуащэм ещхьу, МэшбащIэ Исхьэкъ и творчествэри нэгъуэщIхэм занщIэу къахэпцIыхукIынущ. Ар, псом япэрауэ, зыхуэлажьэр, дауи, и лъэпкъыращ. Ауэ МэшбащIэм и акъылыр апхуэдизкIэ нэхущ, узэщIащ, и гупсысэр гъунапкъэншэщи, абы и къалэмыпэм къыщIэкI тхыгъэ телъыджэхэр Алыхьым къигъэщIа цIыху псоми я гумрэ я псэмрэ я джэрпэджэж мэхъу. АбыхэмкIэ къацIыху адыгэхэр зищIысыр, я тхыдэр зыхуэдэр. Ар къохъулIэныр насыпышхуэщ.
Илъэс хыщIым щIегъу абы лъандэрэ
МэшбащIэ Исхьэкъ и творчествэм теухуауэ ятхахэм зыкъомкIэ сыщыгъуазэщи, абыхэм нэхърэ нэхъыфIи нэхъыби жысIэну сыпымылъу, Iуэхур гукъэкIыжхэм нэхъ тызогъащIэри…
Максим Горькэм и цIэкIэ Мэзкуу дэт Литературэ институтым сыщыщIэтIысхьа 1955 гъэращ сэ Исхьэкъ япэ дыдэу сыщыхуэзар. Абы япэкIэ и цIэкIи и щхьэкIи сцIыхуакъым ар. Псыгуэнсу къуажэм щыщ ди усакIуэ Мысачэ Петррэ МэшбащIэмрэ 5-нэ курсым щIэст абы щыгъуэ. Дыгъуасэ Щхьэлыкъуэ школыр къэзыуха сэ щIалэжь цIыкIум къызэлъытауэ, мохэр я творчествэкIи я теплъэкIи лIыт. Ауэ, пцIы щхьэ упсын хуей, зыкъысхуагъэщIагъуэртэкъым, зыкъысхуагъэлIыртэкъым, си щтэIэщтэблагъэр, IэпцIупцIу сызэрыхуэпар, си Iуэхур зэрымыщIагъуэр, стипендиеншэу (сыщыщIэтIысхьэм урысыбзэ тхэнымкIэ «щы» къэсхьат) сыкъызэрынар ялъагъурти, сыт хуэдизкIи сигу фIы къысхуащIырт, мыгужьеин, лIыгъэ зыхэгъэлъын зэрыхуейм сыхуагъэIущырт. Аркъудейтэкъым – Исхьэкъ абы щыгъуэ бынунагъуэ хъуакIэт. Щыпсэур ди общежитым пэгъунэгъубзэти, я деж дригъэблэгъэрейт. Зи тхыгъэхэр адыгэбзэкIи урысыбзэкIи 10
щIэх-щIэхыурэ къытрадзэ, зи япэ тхылъри 1953 гъэм Мейкъуапэ къыщыдэкIа МэшбащIэ Исхьэкъ и унагъуэр хъарзынэу хуэщIауэ псэурти, зи ныбэ ныкъуэ, зи щIалэгъуэ-зи шхэгъуэ сэркIэ апхуэдэ бысымхэр Тхьэм къузэритынт. Абы и закъуэ? Исхьэкъ и усэхэмкIи, литературэм теухуауэ сызригъэдаIуэхэмкIи сигъэнщIырт. Сэри ЩоджэнцIыкIу Алий, КIыщокъуэ Алим сымэ я усыгъэ зыкъом гукIэ сщIэ пэтми, а лъэныкъуэмкIи Исхьэкъ сылъэщIыхьэнутэкъым – абы Алий и поэмэу хъуари гукIэ къыбжиIэфынут. Сэ а лъэхъэнэхэм зыри зыхэзмыщIыкIа КIэрашэ Тембот и творчествэм япэ дыдэ щыгъуазэ сызыщIар Исхьэкъщ. Апхуэдэ ди зэIущIэхэр щIэх-щIэхыурэ екIуэкIырт. ЗэрыжысIащи, ди общежитыр здэщыIэ Переделкинэрат МэшбащIэхи щыпсэур. Лекцэ нэужьхэм электричкэкIэ Мэзкуу дикIыжу дыщыкIуэжкIэ, Исхьэкъхэ я унэмкIэ дыблэкIыжын хуейти, «фынеблагъэ, фи нысэм тхуигъэхьэзыра ерыскъым деплъынщ», – жиIэрэ къолъэIумэ, уи ныбжьэгъум и хьэтыр умылъагъуу дауэ хъунт? И жагъуэ тхуэщIыртэкъым…
Махуэшхуэхэр гъэлъэпIэнри, ИлъэсыщIэр къигъэхьэнри МэшбащIэхэ я деж мызэ-мытIэу щедгъэкIуэкIащ. Апхуэдэу умыщIу къыпхуадэнутэкъым езы Исхьэкъи, хьэщIэ къегъэблэгъэнкIэ нэхъыфI узыгъэлъыхъуэн и щхьэгъусэ Тамари. Апхуэдэхэр зыщыбгъэгъупщэмэ, уфIыщIэгъэкIуэдщ, сэ Исхьэкъ и фIыщIагъэ куэд слъэгъуащ.
Мейкъуапэ къигъэзэжа нэужь къудейкъым МэшбащIэм къулыкъу IэнатIэ куэд зэрихьэн щыщIидзар – институтым щыщIэса илъэсхэми унафэщIхэм ящыщт ар: студентхэм ди комитетым и тхьэмадэт, парт, комсомол организацэхэми щыкъулыкъущIэт. ЖыпIэнурамэ, жьы зыщIэт, дэнэкIи хунэс щIалэ жыджэрт. Арат ар егъэджакIуэхэми еджакIуэхэми фIыуэ щIалъагъур. Моуэ иджыпсту слъагъум хуэдэу фIыуэ сощIэж институтыр къыщиухым абы и диплом лэжьыгъэм иращIэкIауэ щыта гуфIэгъуэ зэIущIэшхуэр зэрекIуэкIар. МэшбащIэм а пщыхьэщхьэм щытхъурэ псалъэ гуапэу къылъагъэсар зы тхылъ хъунт. Ин срихъуу седаIуэрт къэралым и тхакIуэ, усакIуэ цIэрыIуэхэу Чуковский Корней, Иванов Всеволод, Светлов Михаил сымэ, нэгъуэщIхэми Исхьэкъ къыхужаIэ щытхъушхуэхэм. Зи творчествэр фIым я нэхъыфIыжхэм хабжэ МэшбащIэм диплом плъыжьыр къыщратым иращIэкIа Iэгуауэ макъыр зэхэпхыныр гухэхъуэт…
Илъэс хыщI япэкIэ апхуэдэ Iэгуауэхэр зыхуаIэту литературэм и гъуэгуанэшхуэм техьа си ныбжьэгъу (ди жагъуэ зэрыхъущи, зэгъусэу а институтым щызэдеджахэм щыщу псэужыр дэитIуращ) МэшбащIэ Исхьэкъ и цIыхугъэкIи, и талантышхуэмкIи псалъэ гуапэхэр, щытхъухэр къыхуагъэфащэу сыт щыгъуи къызэрекIуэкIым куэд щыгъуазэщ. Ар зэи укъэзымыгъэщIэхъун ныбжьэгъу пэжщ. ЦIыху жумартщ. Гулъытэшхуэ зыхэлъщ. А хьэл-щэныфIхэр абы куэдрэ щыдэслъэгъуащ Мэзкууи, Мейкъуапи, Налшыки. Дыщынэхъ щIалэхэм щыгъуэ ди лэжьыгъэхэмкIи, литературэ IуэхухэмкIи, тхакIуэхэм я юбилейхэр гъэлъэпIэным ехьэлIауи нэхъыбэрэ дызэкIэлъыкIуэу зэрыщытам шэч хэлъкъым. Абыхэм щыгъуэ Мейкъуапэ узэрыдыхьэу япэ узыхуэза уи цIыхугъэр, сэлам-чэлам нэужьхэм, занщIэу къоупщIырт: «Исхьэкъ флъэгъуа?» – жиIэрти.
Абы къикIыр гурыIуэгъуэщ: Исхьэкъ ухуэзэмэ, абы зэфIимыхыфынрэ къыпхуимыщIэфынрэ щымыIэу арат. Зи зэманыр апхуэдизу зэпэубыда, щхьэIэтыпIэ зимыIэ (апхуэдэу щымытамэ, абы тхылъи 100-м нэс къыхудэгъэкIрэт?!) тхакIуэ, IэнатIэ Iэджэ зезыхьэ, общественнэ лэжьыгъэхэри зыгъэзащIэ ди ныбжьэгъум псоми закъыдигъахуэрти ущIэкIуа 11
Iуэхури пхузэфIигъэкIырт. Литературэм, лъэпкъ проблемэхэм теухуауэ псалъэмакъ щхьэпэхэр къыбдригъэкIуэкIырт. Я деж уишэу и щхьэгъусэ телъыджэ Сэчинэт и шыгъупIастэ умышхауи къалэм укъыдигъэкIыжынутэкъым. Аркъудейкъым: «Фызытехьэжыну гъуэгум и кIыхьагъыр сэ фIыуэ сощIэ», – жиIэнти, гъуэгу гъуэмылэншэуи укъригъэжьэжынтэкъым.
Пэж дыдэу, абы фIыуэ ещIэ Мейкъуапэрэ Налшыкрэ яку дэлъ гъуэгум и кIыхьагъыр: езыр гущхьэIыгъыуи (псом хуэмыдэу щынэхъ щIалэхэм щыгъуэ) е и шоферым зыкъригъашэури ар ди деж къэкIуэрейт – лъагъунлъагъу къудейуи, ди тхакIуэхэм я юбилейхэм хэтын папщIи. Апхуэдэ «мыхьэнэншэхэм» щхьэкIэ километр 1000-м нэблагъэ зэпызычыну гъуэгу техьэнкIэ хъунур адыгэ тхакIуэу хъуар дызыгъэныбжьэгъу, дэри пщIэ зыхуэтщI, КIэрашэ Темботрэ КIыщокъуэ Алимрэ я гъукIэгъэсэн, я цIыхугъэ лъагэу щытахэмкIи, я талантымкIи абыхэм ядэплъейуэ, я гъуэгум пызыщэу зи илъэс пщIейр къезыхьэлIа си ныбжьэгъу нэхъыжь МэшбащIэ Исхьэкъ и илъэсищэ юбилейри щигъэлъапIэкIэ езым дэ къытхуищI гулъытэм хуэдэ зэригъуэтыжыр зылъагъунухэм я насыпщи, абы хэмынынхэм ящыщ сэри Тхьэм сищI. Кашиф. Си ныбжьэгъу нэхъыжьыфI
Илъэс куэд щIащ сэ МэшбащIэ Исхьэкъ ныбжьэгъу сызэрыхуэхъурэ. ЗекIуэ и вакъэ лажьэркъым жыхуаIэу, си напщIэм телъ а ныбжьэгъугъэр къыздисхауэ щытар КъуэкIыпIэ Гъунэгъум щызэпысча гъуэгуанэхэрат: 1969 гъэм туристхэм срагъусэу Сириемрэ Ливанымрэ сыкIуат. Абы щыгъуэ сэ илъэс тIощIрэ щырэ сыхъуу арат, а зекIуэм и фIыгъэкIэ къэзгъуэта си ныбжьэгъур сэр нэхърэ илъэс 15-кIэ нэхъыжьт. Ауэ, нэхъыжьыфIти, сигъэныбжьэгъуу, сигъэгушхуэу сызригъэгъусащ. Апхуэдэу щIэхъуар зыкъомкIэ елъытагъэнт ди Iуэху еплъыкIэхэр зэрызэтехуэм, хэхэс гъащIэр натIэ зыхуэхъуа ди лъэпкъэгъухэм ехьэлIауэ къыдэфыкI узхэмкIи дызэрызэщхьым.
Дэнэ щIыпIэ дыкъыщыхутами, дэ къэтлъыхъуэр 1763-1864 гъэхэм екIуэкIа Урыс-Кавказ зауэжьым и зэранкIэ зи лъахэр къэзыбгынэу хэхэс псэукIэ бзаджэр зыгъэва ди лъэпкъэгъухэм я щIэблэхэрат. ИкIи къэдгъуэтырт апхуэдэхэр. Ауэ…
Адэжьхэм я хэкум ирамыгъэзэгъа ди лъэпкъэгъу насыпыншэхэм а хамэ щIыпIэхэми псэупIэ щратыртэкъым: илъэситI иримыкъупэ япэкIэ израилыдзэхэр къызытеуа щIыпIэхэр адыгэхэм нэхъыбэу хэщIапIэ ящIа куейхэрати, мо тхьэмыщкIэ къомым, я щхьэр щIахьэри, адэ-мыдэкIэ егъэзыпIэ щащIат. Мис ахэр къэгъуэтыгъуафIэтэкъым. Ауэ абыхэм захуэдмыгъазэу ди гум тхутегъэхуэнутэкъыми, дымыщхьэхыу къэтлъыхъуэрт ахэр. Псом хуэмыдэу темыпыIэжыр, емышэжыр ныбжьэгъу сызыхуэхъуа къудей усакIуэ МэшбащIэ Исхьэкът. Адыгэхэм я щхьэм кърикIуа насыпыншагъэм теухуауэ сэри ди гъусэхэми дымыщIэ куэдым щыгъуазэт ар. А хъыбар гуауэхэм дыщIигъэдэIуу сыхьэт бжыгъэ IэджэкIэ дыщигъэсырт. Дызыхуэза ди лъэпкъэгъухэм къыджаIэхэр и блокнотым иритхэрт, ахэр зи тегъэщIапIэрэ гущIэм зыкъыдэзыгъазэ усэщIэхэм дригъэдаIуэрт нэхъ иужькIэ.
Сириемрэ Ливанымрэ дыкъикIыжа нэужь, МэшбащIэр куэдрэ 12
ялъыгъуэзащ унафэщIышхуэхэм. Зыхуейр лIот? ХамэщIым щыпсэу адыгэхэм я дунейр зэрыкIыфIыр, абыхэм зыгуэркIэ защIэгъэкъуэн зэрыхуеймкIэ лъаIуэу арат. Ауэ «уи мыIуэху зумыхуэ», – къыжраIэ мыхъумэ, къапих щыIэтэкъым. «Зи мыIуэху зезыхуэ» усакIуэм хузэфIэкIрати, тIысырти усэбзэкIэ и щхьэм хуэтхьэусыхэжырт, адыгэхэм я тхыдэр лъабжьэ зыхуищI усэ уахътыншэхэр итхырт. Абдежхэращ дунейм къыщытехьар нобэ ди лъэпкъэгъуу хъуам яIурылъ «Адыгэхэр» уэрэд цIэрыIуэр къызытращIыкIа усэр.
Илъэс плIыщIым щIигъуащ си ныбжьэгъу нэхъыжьымрэ сэрэ дызэрызэрыцIыхури, абы адыгагъэу, цIыхугъэу дэслъагъур сэркIэ щапхъэфIщ, ауэ Исхьэкъ ещхь хъугъуафIэкъым, псом япэрауэ, и талантышхуэмкIэ, итIанэ – и дуней тетыкIэ дахэмкIэ. Абыхэм щIэхъуэпсын, Исхьэкъ удэплъейуэ псэун хуейуэ аращи…
2006 гъэм Истамбыл щедгъэкIуэкIырт Дунейпсо Адыгэ Хасэм и Зэхуэсыр. Дауи, МэшбащIэ Исхьэкъи абы кърихьэлIат. Гухэхъуэт а Лъэпкъ Хасэшхуэм литературэмкIэ игъэува саугъэт лъапIэр си ныбжьэгъу нэхъыжь МэшбащIэм и роман телъыджэхэм папщIэ къызэрыратыр плъагъуныр. Апхуэдэ гуфIэгъуэ куэд си нэгу щIигъэкIащ Адыгэ Республикэми, Къэбэрдей-Балъкъэрми, Къэрэшей-Шэрджэсми я цIыхубэ тхакIуэ, -ми СССР-ми я Къэрал саугъэтхэр зыхуагъэфэща си ныбжьэгъу нэхъыжь МэшбащIэ Исхьэкъ. Абыхэм я закъуэкъым Исхьэкъ адыгэхэр дызэригъэгуфIэр, дызэригъэгушхуэр – хэку литературэм хуищIа хэлъхьэныгъэ инхэм папщIэ, МэшбащIэм къратащ къэрал дамыгъэ лъапIэ куэд, Адыгэ Республикэми Краснодар куейми абы къыхуагъэфэщащ цIыхушхуэхэр зэрагъэпажэу яIэ дамыгъэ нэхъ лъапIэ дыдэхэр.
Общественнэ лэжьыгъэхэм жыджэру зэрыхэтыр, ди къэралым щыпсэу лъэпкъхэм я зэныбжьэгъугъэр, мамырыгъэр гъэбыдэным псэемыблэжу зэрыбгъэдэтыр къалъытэри, МэшбащIэ Исхьэкъ къыхуагъэфэщащ «Мамырыгъэм щIэбэн» дыщэ медалыр, Урысей лъэпкъ фондым и «Обществэм зэригъэлъапIэ» дыщэ щIыхь нагъыщэр.
Дауи, мис а псори къалъытащ абы «Мейкъуапэ къалэм щIыхь зиIэ и гражданин» цIэр къыщыфIащми. Дунейпсо гражданин цIэр къыпфIащыну пхуэфащэщи, ари къыплъагъэсауэ Тхьэм дигъэлъагъу, си ныбжьэгъу нэхъыжьыфI Исхьэкъ! Мухьэмэд,
УФ-м щэнхабзэмкIэ щIыхь зиIэ и лэжьакIуэ. МэшбащIэ Исхьэкъ теухуауэ тхакIуэшхуэхэм жаIахэм къыхэтхахэр

Си ныбжьэгъу адыгэ тхакIуэшхуэ МэшбащIэ Исхьэкъ зи щIалэгъуэ дахэм насыпыфIэу къыхэтэджыкIахэм ящыщ зыщ. Сэ ар соцIыху щыстудента илъэсхэм лъандэрэ. Си щхьэгъусэ сурэтыщI Кончаловская Наталье Петровни занщIэу гу лъитат а щIалэщIэр усакIуэшхуэ зэрыхъунум. Ар икIи щыуатэкъым. СССР-м и ТхакIуэхэм я союзым хагъэхьэну абы рекомендацие зэрестамкIэ сэри сыщыуатэкъым.
МэшбащIэ Исхьэкъ ящыщщ Урысейм и ТхакIуэхэм я союзым нэхъ 13
пщIэшхуэ дыдэ щызиIэхэм. Абы пщIэ хуэзымыщIрэ ар фIыуэ зымылъагъурэ яхэткъым лъэпкъыбэу зэдэлажьэ ди тхакIуэхэм. МэшбащIэм хуэфащэу пещэ зи ныбжьэгъу нэхъыжьыфIхэу щыта и лъэхъэнэгъухэу КIыщокъуэ Алим, Кулиев Къайсын, Гамзатов Расул, Кугультинов Давид сымэ я IуэхущIафэ дахэ псоми. Сергей.
Мэзкуу.
УсакIуэ псалъэр гупсысэ куу зыхэлъ Псалъэшхуэщ. Ар щIэбгъэщIэрэщIэни щыIэкъым. Ар уэри фIыуэ уощIэ, Исхьэкъ. Дауи, уэ езыми къыбгуроIуэж узэрыусакIуэр. Сэри абы щыхьэт сытохъуэ. Ауэ, сэ сыщынэхъыжькIэ, а Псалъэм щIызогъу: уэ уусакIуэшхуэщ, гу губзыгъэ зи бгъэм къыщеуэ уусакIуэ телъыджэщ. Кавказым и усакIуэ нэхъ ин дыдэхэм уащыщщ. Къайсын.
Налшык.
МэшбащIэ Исхьэкъ адыгэлI Iущщ, укIытэ зыхэлъщ. Гу къабзэрэ псэ дахэкIэ зыхещIэ абы Урысейми езым и лъахэми щекIуэкI псори. Литературэми общественнэ гъащIэми щекIуэкIыу хъуами гудзакъэ иIэу якIэлъоплъ. И тхакIуэгъухэм къащхьэщыжу хуежьакъэ – зыкIи къыпхуикIуэтынукъым. Абы и дуней тетыкIэри и лэжьэкIэри цIыхур зэхъуапсэм хуэдэщ.
Литературэ нэсым пэлъэщыр вы бланитIщ: талантымрэ емышыжу лэжьэнымрэщи, аитIумкIи Алыхьыр къыхуэупсащ си ныбжьэгъу МэшбащIэ Исхьэкъ. Юрий.
Мэзкуу. МэшбащIэ Исхьэкъ и усыгъэ тхылъхэм укъыщеджэкIэ уи нэгу къыщIохьэ абы и къуажэгъу Iущхэм я дунейр, я псэукIэ-щыIэкIэхэр, я хьэлщэнхэр. Къыпщохъу абыхэм урахьэщIэу, урапсэлъэгъуу. Усыгъэм и къалэн нэхъ лъапIэу хъуар гъэзэщIа щохъу Исхьэкъ и тхыгъэхэм – Iуэхур апхуэдэу щIыщытыр си ныбжьэгъу МэшбащIэр усакIуэ нэсщи аращ. Роберт.
Мэзкуу.




МэшбащIэм и усэхэр сыт щыгъуи узыгъэпIейтейщ. Ахэр зи IэдакъэщIэкIыр зи акъылыр тIыса, дуней и пIалъэ зыщIэ адыгэлI нэсщ. УсакIуэшхуэщ. Куэдым зэрыжаIэщи, Исхьэкъ и усыгъэхэм я тегъэщIапIэр и лъэпкъ тхыдэращ. А тхыдэм и пэжырщ абы и усэхэр псэ быдэ, удэзыхьэх зыщIыр, езы усакIуэм пщIэрэ щIыхьрэ къыхуэзыхьыр. Саввэ.
Мэзкуу. 14





Зыми шэч къытрихьэну къыщIэкIынкъым МэшбащIэ Исхьэкъ талант ин зыбгъэдэлъ усакIуэшхуэу зэрыщытым. Дауи, аращ абы псалъэ гуапэ куэд щIыхужаIэри, дяпэкIи нэхъыбэж щIыхужаIэнури. Ар адыгэ усыгъэм и зэфIэкIым зезыгъэузэщI, зыгъэбжьыфIэ усакIуэшхуэщ. Всеволод. Мэзкуу. Сыкъеджэн щIэздзэри, схуэмыгъэтIылъыжу и кIэм сынэсыху сиIыгъащ МэшбащIэ Исхьэкъ и «Хъан-Джэрий» роман лъэщым. Ар адыгэ лъэпкъым и тхыдэ гъуджэщ. Мис апхуэдэ романхэращ Урысей прозэр дунейпсо литературэм и фIыпIэхэм ящыщ зыщIыр. Мы тхыгъэм къеджэм, шэч хэмылъу, къищIэнщ адыгэхэм я хэкумрэ езы лъэпкъымрэ зищIысыр, абыхэм тхыдэшхуэ зэраIэр. Владимир.
Мэзкуу.
«ТхакIуэ нэхъыфI дыдэу плъагъур хэт сымэ?» - жаIэу къыщызэупщIхэм деж япэ зи цIэ къисIуэхэм ящыщщ ди МэшбащIэ Исхьэкъ. Абы и творчествэр зэрыщыту гъэнщIащ тхакIуэм ди лъэпкъым хуиIэ лъагъуныгъэшхуэмкIи, нэпс къабзэу хущIигъэкIымкIи. Исхьэкъ и тхыгъэу хъуар адыгэхэм ди тхыдэм, ди гъащIэм я гъуджэщ, абы IупщIу къощ езы тхакIуэм и псэ къабзагъри, и гур зыхуэлажьэри. Иджыри куэдрэ тхурелажьэ а гумрэ псэмрэ. Риммэ. Мейкъуапэ.
Талант ин зиIэ, тхакIуэшхуэ, и лъэпкъым хуэпэж, и псэм пищIу зи лъахэри Урысейри фIыуэ зылъагъу МэшбащIэ Исхьэкъ и творчествэ лъэщым щхьэкIэ гъунапкъэншэу фIыщIэ хузощI. И роман телъыджэхэмкIэ къыдит гуфIэгъуэр щэрэ минкIэ гъэбэгъуауэ езым Тхьэм къыбгъэдилъхьэж. Юрий. Мэзкуу.
Кавказ Ищхъэрэм и усыгъэм Гамзатов Расул иIэмэ, МэшбащIэ Исхьэкъ зыхуэлажьэ абы и прозэри насыпыншэкъым. Расулрэ Исхьэкърэ зэбгъэдэпх хъунукъым – тIуми талантышхуэ ябгъэдэлъщ, къызыхэкIа лъэпкъхэри, Урысейм и литературэри зыгъэбжьыфIэ цIыху цIэрыIуэхэщ. Егор.
Мэзкуу. 15 Сэ куэдрэ слъэгъуащ МэшбащIэ Исхьэкъ дэнэ щIыпIэми, - Якутиеми, Краснодари, Смоленски, Налшыки, Ростов куейми, - цIыхухэр гуапэу къызэрыщыIущIэр. Апхуэдэу щIыщытыр гурыIуэгъуэщ: Исхьэкъ зи тхакIуэр адыгэхэм я закъуэкъым – ар лъэпкъыбэ урысей литературэр япэкIэ зыгъэкIуатэ шу пашэхэм ящыщщ. Валентин.
Мэзкуу. Адыгэбзэр зыхъумэхэм, къулей зыщIхэм ящыщщ МэшбащIэ Исхьэкъ. Абы Алыхьым къыIурилъхьащ адыгэ псалъэм и дахагъри, и шэрыуагъри, и лъэщагъри. Мис а псори IэкIуэлъакIуэу къызэригъэсэбэпаращ Исхьэкъ и тхыгъэхэр уахътыншэ зыщIыр, дэнэкIэ щыIэ адыгэу хъуам я гумрэ я псэмрэ щIыдыхьэр, езы тхакIуэр зыгъэцIэрыIуэр. Къазбэч.
Мейкъуапэ.



Тхьэр арэзы къыпхухъу, Исхьэкъ – схуэмыгъэтIылъыжу сыкъызэджа уи тхылъ телъыджэмкIэ сыбгъэгуфIащ. Уи ехъулIэныгъэхэм дяпэкIи хэбгъэхъуэну, дызыщыгуфIыкIын тхылъхэр уи Iэдакъэм къыщIэкIыу куэдрэ утхуэпсэуну си гуапэщ. Нафий.
Цхинвали. Исхьэкъ
Хъан-Джэрий
Романым щыщ Iыхьэхэр

Гъуэгу техьэжа шухэр пэнтхым докI. КъоувыIэхэри, къызэплъэкIыжу тIэкIурэ щотхэр, къызыдэкIыжа къуажэм сэлам ирахыж щIыкIэу. ИтIанэ, жьажьэ-жьажьэурэ шыхэм йолъэдэкъауэхэри, йожьэжхэр. МыхьэмэтДжэрий и гур зыгуэр щхьэкIэ мэгузавэ. И псэри пIейтейщ. Уи къуэр зыщIыпIэ къыщыбнэным ущIэгузэвэни ущIэнэщхъеини хэлъыр пцIыкъым.
Ауэрэ и пащIэкIэ къыщIогуфIыкI ар: – Шыдым хуэдэу ерыщщ, ерыщ бзаджэщ Мэршэн. ИщIа мурадым пхутекIынукъым. ЖиIа псалъэми пхуебэкъуэнукъым.
Абы зи гугъу ищIыр къыгурыIуа пэтми, Щэуей щIоупщIэ: – Узытепсэлъыхьыр сыт, Мыхьэмэт-Джэрий? Зэманыр бзаджэщ. Ди дежщи – ар тIуащIэу щыбзаджэщ. Ауэ щыхъу- 16
кIэ, дэтхэнэ зыми ныбжьэгъу, ныбжьэгъу нэс диIэн хуейщ, сыту жыпIэмэ дэ бийуэ къыдэпщIэкIам гъуни нэзи яIэкъым. Апхуэдэу щыщыткIэ, ныбжьэгъу зэхуэпэжу, дызэрымыщэжу дызэбгъэдэмыту хъунукъым. Иджы къэхъур плъагъуркъэ? УлIмэ, уэ къащIэ ЩэрэлIокъуэ Мэршэнрэ Абат Беслъэнейрэ яхузэрымыгъэгуэшу зэпаубыду щызэщыIеяр.
– Мэршэн нэхърэ, Абат Беслъэней куэдкIэ нэхъыщIэщ, зиунагъуэрэ, – и псалъэр адэ жыжьэу къыщрегъажьэ Щэуей.
– Мор зы илъэс тIощIкIэ нэхъыжьыну къыщIэкIынщ, – Щэуей жиIэну зыхуейр къыгурыIуауэ къопсалъэ Мыхьэмэт-Джэрий. – Апхуэдэу щыщыткIэ, нэхъыжьым пщIэ хуэпщIу, уи щхьэр хуэбгъэлъэхъшэным емыкIу пылъкъым. МыемыкIур щыгъэтауэ, ар адыгэм ди хабзэщ. Абы уебэкъуэнырщ напэтехыр. ЦIыхум я губгъэн къыщыпхьынур. Ауэ дэ нэгъуэщI зы хабзи къыддокIуэкI: лIым и лIыгъэр, и хахуагъыр, и бланагъыр щIибзыщIын, щIыщIихъумэн щыIэкъым.
– Узахуэщ, зиусхьэн. Ауэ къызжеIэт: ахэр бгъэпIииным емыкIу пымылъу пIэрэ? Тырку пащтыхьыр Абат Беслъэней къоупщI: адыгэхэм шу пашэ хэт фхуэхъуну пIэрэ? – жери. Абы жэуапу итам еплъ: сэр фIэкIа, апхуэдэ тхуэхъун адыгэу хъуам яхэбгъуэтэнукъым, жи. Ар жиIэну дауэ и жьэм къекIуа? Ауэ щыхъукIи, Мэршэн езым нэхърэ куэдкIэ нэхъыжьу?..
– Пэжщ, Щэуей: апхуэдэу жэуап птыныр емыкIущ. Щэуей зи гугъу къригъэжьа хъыбарым Мыхьэмэт-Джэрии щыгъуазэт. Ауэ Iуэхум мыри хэлъщ: дэтхэнэ зы хъыбарри апхуэдизкIэ зэрахьэкI, абы зэуэ зехъуэжри, пэжри пцIыри щыпхузэхэмыхыж щыIэщ. Арат Щэуей зригъэдаIуэхэм Мыхьэмэт-Джэрий шэч къыщIытрихьэр.
– Ауэ, пцIы хэлъкъым – ЩэрэлIокъуэ Мэршэн шапсыгъхэм я нэхъ лIыфI дыдэхэм ящыщ зыщ, – жи Мыхьэмэт-Джэрий, – арыншамэ, си къуэр къану естынт абы? ЛIыгъэ хэлъщ. АкъылыфIэщ. АрщхьэкIэ абы къикIыркъым Абат Беслъэней лIыгъэншэу, акъылыншэу. Шапсыгъым пщIэшхуэ щиIэщ, нэмыс къыхуащI. ЦIыху цIэрыIуэщ. Сыт-тIэ абы нэгъуэщIхэм я къуагъ зыкъуигъэпщкIуэн щIыхуейр? ЦIыхум зицIыхужмэ, хузэфIэкIынур, цIыхум гуапагъэу яхуищIэфынур зыхуэдизыр ищIэмэ, а псори щIимылэжьынур сыт? Пэжщ, фIы пщIэмэ, ар щIэбгъэпIиини, абы щхьэкIэ зыщIэбгъэлIыни, зыщIэбгъэщIэгъуэни щыIэкъым. Си щIалэм и атэлыкъ Мэршэн и жагъуэ иремыщI, ауэ сэ Абат Беслъэней схуэубынукъым… ЛIо, Щэуей, щхьэ зыбущэхуа? – ЖытIэнур жытIауэ, дыухауэ си гугъащ…
– Хьэуэ, тIасэ. Ущоуэ: жыжьэуи дыухакъым. ЗэIумыбз, мыгурыIуэгъуэ куэд хэлъщ мы Iуэхум. ЖыпIэну узыхуейр къызгурыбгъэIуэфакъым, Щэуей. И кIапэр къыкъуэбгъэщри – бгъэпщкIужащ… Сыбгъэлъэпэрэпэн хьисэпкIэ лъакъуэ лъэныкъуэр къыспэщIэбдзати, сыпхуэгъэджэлакъым. ИIэ – къыспэщIэдз адрей лъакъуэри.
– Уэлэхьи, жысIэнур сымыщIэ, зиусхьэн… Уэри зэрызэхэпхащи, Мэршэн зэрыжиIэмкIэ, Беслъэнейр щхьэщытхъущ. Ар захуэуи къыщIэкIынщ. Сэ а лIыжьыр куэд щIауэ соцIыху – зи псалъэм и пщIэр зыщIэжщ, имыщIэ зымыIуатэщ…
– Абы и захуагъыр здынэсыр сэ сщIэркъым, Щэуей. И щхьэ хужиIэж нэхъей, зыгуэрхэр къиIущэщащ, ауэ жиIэхэр езы дыдэми и фIэщ мыхъужмэ арагъэнщ, зыми зэхримыгъэхмэ нэхъ къыщIищтари.
– КъыпщыукIытэу къыщIэкIынт, зиусхьэн. АтIэми, ар щыгъуазэщ Абат и къуэмрэ уэрэ фи зэхущытыкIэфIым. Ауэ нышэдибэ уи щIалэмрэ 17
уэрэ псым фыщыщыIам, нехьэкI-къехьэкI лъэпкъ хэмылъу, Мэршэн хуабжьу тепсэлъыхьащ абы.
Мыхьэмэт-Джэрий, и пащIэкIэ къыщIогуфIыкIри, бзаджагъэ хэлъу, Щэуей хуоплъэкI: – Зэ еплъыгъуэкIэ, угубзыгъэ дыдэ хуэдэщ, Щэуей. КъыпкIэлъыплъыжыпэмэ, уэ узэщхьыр пщIэрэ? Я мыгъусэ шыдыр хьэхэм тыншу пцIыкIэ щIагъанэ, жи. Апхуэдэу щIащIыр пщIэрэ? Шыдыр жыжьэ щыIэщ. И удыныр къатехуэнкIэ шынэхэркъыми аращ. Хьэ шынэкъэрабгъэхэм сащемыщхькIэ, сэ къысхуэнэжыр зыщ: си ныбжьэгъужьым сыкъыщхьэщыжынырщ, лIыуэ зызыбжыж дэтхэнэри зэрыщытын хуейр апхуэдэу си гугъэщ.
– Сынодауэркъым, зиусхьэн, – зегъэджэдухьэжы Щэуей. – Дызэпсэлъащ. Дигу илъ зэжетIащ. Абдеж щыдух хъуну къыщIэкIынщ. ЗэрыжаIэу, пхъэ дзасэхэр дымыгъэсу лыр дгъэжьащи…
Мыхьэмэт-Джэрий и нэщхъыр зэхеукIэ: – Хьэуэ, хьэуэ, Щэуей! Зи гугъу тщIар Iуэху джэгукъым – ар уи пхъэ дзасэхэм ебгъэщхь хъунукъым…
Мо лIыфIитIым я зэщыIеиныгъэр Мыхьэмэт-Джэрий и гум апхуэдизу щIежэлIар сыту жыпIэрэ? – йогупсыс Щэуей. АитIум я зэхущытыкIэм езым и фейдэ гуэр хэмылъу пIэрэ? Дауи, хэлъщ. Адыгэхэм я шу пашэ хъуну езым тыркухэр къызэрелъэIуар къытщибзыщIауэ щытащ. А щэхур нахуэ къэхъуа нэужьи, адыгэхэм абы кърахагъэшхуэ щыIакъым. КъыфIэбгъэкIмэ, ар тыркухэм я акъылыншагъэу жызыIэурэ ахэр ауан зыщIу дыхьэшхахэри къытхэкIащ.
Бзаджэщ Мыхьэмэт-Джэрий, егъэлеяуэ бзаджейщ. Арагъэнщ иныкъуэхэм деж абы нэгъуейкIэ щIеджэхэри. Къэзакъхэм IупэфIэгъу захуимыщIамэ, си щхьэкIэ а псалъэр зиусхьэным игъащIэкIэ схуехьэлIэнтэкъым. Сыкъыщыгубжьахэм деж, и нэщIыбагъкIэ сэри апхуэдэу седжэми, лIо абы нэгъуеигъэу бгъэдэлъыжыр? ФIаща и унэцIэ закъуэращ, армыхъу нэсри къэсыжауэ адыгэщ – адыгэлъ щIэтщ, и хьэл-щэнырщи – аращ, и муслъымэныгъэкIи дыдейщ, ди уэрэдхэр и уэрэдщ, адыгэлъ щагъажэкIэ, дэ дэщхьыркъабзэу, и лыр мэуз. Ауэ гурыIуэгъуей щыхъуи щыIэщ. Ди анэшхуэ мыгъуэм жиIэрейт: «Уи бзэр егъащIи, нэгъуейм псэлъапIэ къуитыжынкъым». И гур зэIухауэ ижьырабгъу псы адрыщIымкIэ къикIыжа ди гугъати, аргуэру абыкIэ маплъэ. Плъэ къудейкъым – а лъэныкъуэмкIэ къриш хьэщIэхэр зрегъасэ. Си нэр кърищIу, ардыдэрщ Мэршэни нобэ къызжиIар. Гъуэгум къыщытхуэза лIищым я гугъу хуэзмыщIыххарэ пэткIэ, езым къызжиIащ мохэр къызэрыхуеблэгъар. Ауэ нэхъ гъэщIэгъуэныжыр сызригъэдэIуахэращ: «Ди бийхэм я IупэфIэгъум и быным атэлыкъ сызэрыхуэхъуныр сщIэркъым». Ахэр къыщызжиIэ дыдэм, зэадэзэкъуэр псым къикIыжри, зэран къытхуэхъуащ. Ярэби, Мэршэн нэгъуэщI зыгуэрхэри къызжимыIэну пIэрэт? Мыри гъэщIэгъуэнщ: атэлыкъым щхьэ ибзыщIа гъуэгум зыгуэрхэр къазэрыщытеуар?.. А псоми щэху гуэр хэлъщ. Хьэмэрэ Абат Беслъэней зыгуэркIэ зэран хъурэ? ЛIыжьым щIыIэ-щIыIэу дызэрыригъэблэгъари сигу ирихьакъым. И хьэщIэ лъапIэм къыщыгуфIыкIауэ фэ лъэпкъ есплъакъым. Хьэмэрэ а псори сэ къысфIэщIауэ арауэ пIэрэ? Шэч зыхэмылъыр зыщ: си зиусхьэнымрэ сэрэ Абатым и деж дызэрыкIуэр игу ирихьакъым…
– Сыт ущIыхэплъэр, Щэуей? ДыуэщI ухэт нэхъей… Уи щхьэр къэIэт, лIэун!
2 Заказ № 64 18
аращ.
– Хьэуэ, зиусхьэн – лажьэ щыIэкъым. ТIэкIу сыхэгупсысыхьауэ – Дыгъуасэ лъандэрэ сыпкIэлъоплъри, узэрыщытыр къысхуэщIэркъым: зы бэлыхьлажьэ гуэрым уегупсыс, уигъэгузавэ хуэдэщ. УкъызэдаIуэу фэ зытебгъауэми, жысIэхэр зэхыумыхыу къысфIощI. Узытегузэвыхьыр сыт? Уи щхьэм илъыр сщIамэ…
«Мыр щхьэ къыскIэрыхъыжьа? Спихыну зыхуейр лIо? Сигу илъыр къищIа нэхъей…» – Щэуей жиIэнур ищIэркъым. ИтIанэ къопсалъэ: – Сызэгупсысыращ, зиусхьэн: захуэмрэ къуаншэмрэ дауэ зэгурыгъэIуа хъуну? Ар пхузэфIэкIын Iуэху хьэмэрэ мафIэмрэ псымрэ ещхьу, аитIур пхузэмыгъэзэгъынрэ? – Уи щхьэр бгъэузыжу а къомыр щIызепхуэр лIо, Щэуей? – зиусхьэныр, и шыр тIэкIу къыжьэдекъуэри, и гъусэм нэкIэ йопыдж. АрщхьэкIэ Щэуей абы зыкIи къигъэщтакъым. А зэрызэпIэзэрыту къопсалъэ: – А схузэмыгъэзахуэхэм гъэщIэгъуэн лъэпкъ хэслъагъуэркъым, зиусхьэн. ЗэрыжаIэу, Iуэхум узэреплъращ псори зэлъытар… Тыркум ущрагъэблэгъам щыгъуэ уэ абыхэм яжепIэфа уэр нэхъ лIыфI адыгэхэм яхэмыту? ЯжепIэфакъым! – Тыркухэм яжесIам уэ сыт хэпщIыкIрэ, Щэуей? – Мыхьэмэт-Джэрий аргуэру нэкIэ йоуэ и лъхукъуэлIым. – Зэрыбелджылыщи, щэхухэри зэгуэр нахуэ къохъу… Уэ узыфIэзахуэхэри узыгъэкъуаншэхэри щыIащ абы. Зэрыплъагъущи, жьуджалэрэ пэт мэхашэ, жи…
– А жыпIэхэри пэжу къыщIэкIынщ. КъызгурымыIуэр нэгъуэщIщ: зи сокур пIэщIэкIа шым и кIэм щхьэ кIэлъыпхъуэжын хуей? – хъийм йокIыпэ иджы Мыхьэмэт-Джэрий. А къызэрыгубжьар щIихъумэнуи пылъкъым. – ЗэрыжыпIэмкIэ, Iуэхум ущыгъуазэщи, къэхъуам еплъ-тIэ: тыркухэм сэ лъэпкъым и шу пашэ сыхъуну къысхуагъэфэщар пэжт. Ауэ, дзэхупс яIурыгъэлъэда нэхъей, адыгэхэм я жьэ зэщIахакъым. ЗэщIамыха къудейкъым – дунейм сытетуи-сытемытуи къащыхъуакъым. Тыркухэм хьэмэрэ урысхэм я жэрдэмыр щхьэ дамыIыгърэ абыхэм? Хамэхэм къысхуагъэфащэм дыдейхэр арэзы техъуэркъым. Загъэгубзыгъэшхуэхэри, зыхуейхэр къыпхуэщIэнукъым. Уэ къыбгурыIуэрэ ар, Щэуей? Щэуей и нэхэр щIеукъуанцIэ. ЩIэнэжэгужэр къыбгурымыIуэу, къыпогуфIыкI. Зэрыбзаджэр и нэгум къощ. Абы зы плъэкIэ иIэщи, и зиусхьэным игу илъыр къищIэну пылъ нэхъейщ: – А Iуэхур адыгэхэм къыпхуагъэлъэгъуауэ щытамэ-щэ? Ы-ы? ЛIо, зиусхьэн, щэху щхьэ ухъуа? – СыщIэщэхури? А узыщIэупщIэр мыхьэнэншэ хуэдэми, абы жэуап тэмэм етыжыгъуейщ. фэщI уахуэхъуну…
– Сыту, зиусхьэн? Псалъэм папщIэ, адыгэхэр хуейуэ дощI уэ уна-
– Ей, Щэуей, Щэуей, уэ умыщIэ куэд хэлъщ а Iуэхум. Дэ псы бжьэпитI къытпэщытщ. Языныкъуэ адыгэхэр зы бжьэпэмкIэ йокъу, адрейхэр модреймкIэ маплъэ. Аращи, хуей-хуэмейми, адыгэхэм я шу пашэр мафIитIым я кум къыдохутэ. Шэрджэсейр зи щхьэ и унафэ зыщIыж къэрал лъэщ хъуауи дощIри, тIум щыгъуэми, тенджызым тет кхъухьым зы есылIапIэ гуэр имыIэу зэрымыхъунум хуэдэу, дэри зы тедзапIэ къэдмылъыхъуэу хъунутэкъым. Апхуэдэу тщIын хуей хъуами, зызыгъэIэзэ губзыгъэжьхэм я жьэр пхуэубыдынутэкъым.
– А зиунагъуэрэ, дэ зи щхьэ и унафэ зыщIыж къэрал лъэщ диIэкъым! 19
хуейуэ аращ.
Апхуэдэу щыщыткIэ, ди щхьэр къэралышхуэ гуэрым хуэдмыгъэлъахъшэу мыхъуну ара-тIэ? – Сыт щIыхуэдгъэлъэхъшэнур? ЩIэгъэкъуэн быдэ къэтлъыхъуэн – Зыгуэр къэлъыхъуэныр, лъэIуэныр зи натIэр лъэрымыхьырщ, къэрабгъэрщ. Зи къарум къимыгъэгугъэрщ. Зи щхьэм пщIэ хуэзымыщIыжыфырщ. Узахуэкъым, зиусхьэн: адыгэхэм яхэтщ лIыгъэ зыхэлъ куэд. Къэрал щхьэхуит къызэгъэпэщыныр уи гуращэмэ, абыхэм езыхэм уэ зыкъыпщIагъэкъуэнущ. Пэжщ, къызэгъэпэщын хуейр къэрал бейхэм, зыкъытхуэзыгъэжумарт нэпцIхэм, лъэщу зызылъытэжхэм я унафэм щIэмыт хэкущ.
– А жыхуэпIэм адыгэ псори хебгъэубыдэрэ? Абы щыгъуэ иджыри къэс дызэжьари сыт, дызыпэплъари хэт? Апхуэдэ къэрал зэрыдимыIэмкIэ къуаншэр хэту пIэрэ? – Пэж, нэр изыщI пэж бжесIэмэ, уи жагъуэ пщIынкъэ, зиусхьэн? – Сыт щхьэкIэ сщIыуэ? Пэжыр уи жагъуэ пщIыныр емыкIущ. Къипхъ уи пэжыр. Iэщэм уемыпхъуэ закъуэу, уигу илъыр къыжыIэ, – къыпыгуфIыкI нэпцI зещI Мыхьэмэт-Джэрий. Ауэ абы и нэгум нэщхъыфIагъэ лъэпкъ иплъагъуэртэкъым.
Щэуей, лIы делэтэкъыми, къыгурыIуащ мобы и дзэлыфэ зэритI щIыкIэм къикIыр икIи, зыкъызэжьэдекъуэжри, и зиусхьэным къызыхуриджа пэж псори кърипхъыркъым: зи щхьэфэ иIэбэр мащIэ дыдэщ.
– Ди гыныр псыIэ тщIынкъым – гъущэу тIыгъынщ, хэт ищIэрэ, къыщытхуэщхьэпэжын Iуэху дрихьэлIэмэ… Къуаншэу къысщыхъур фэращ: пщыжь-уэркъыжьхэмрэ бейхэмрэщ. Адыгэхэм я лъахэр фхузэрыгъэгуэшыркъым, лIыпIэ фызэригъахуэркъым, фызофыгъуэ-фызоижэри…
– Дэри?! – Мыхьэмэт-Джэрий и шыр къыжьэдекъуэ, уанэгум зыкъытреIэтыкIри, Щэуей нэкIэ йопыдж. ИтIанэ шхуэмылакIэр егъэлэлэжри: – ГъэщIэгъуэныр къызжепIаи: псомкIи вгъэкъуаншэр дэрауэ къыщIокI-тIэ? – Ущыуэркъым – фэращ: лъэпкъым и унафэр зыIэщIэлъахэращ. – ЖаIэм еплъи тIысыж! – къогубжь зиусхьэныр. – Тхьэ федэIуэн мыбы къибжхэм! Щэуеи и шыр къыжьэдекъуэ: – Хъийм уимыкI, зиусхьэн. Пэжыр бжесIэну укъызэлъэIуати… Зыри ди жагъуэ дымыщIыну дызэгурыIуатэкъэ? – ифI зыкърешэж абы. – Пэжщ. ДызэгурыIуат. Сэ ста псалъэм сытетыжщ… ТIэкIу сыкъэтэмакъкIэщIауэ аращ. Абы щхьэкIэ фэ Iей къызумыплъ, Щэуей. Иджыри сынолъэIу: пэжыр умыбзыщI – уигу илъыр жыIэ. Мы дызытепсэлъыхь Iуэхум пцIы хэплъхьэ хъунукъым. Хэт ищIэрэ, тIуми зыщыдмыгъэделэкIэ, губзыгъагъэ зыхэлъ, лъэпкъым къыхуэщхьэпэн гуэр жытIэнкIэ мэхъу. Къытызогъэзэжри сынолъэIу: уигу илъ пэжыр зэи умыбзыщI. Нэр ирищIу щытми, ар нэхъыфIщ. Пэжыращ фIыр зи Iэужьыр…
– Узахуэщ, зиусхьэн: псалъэ пэжыр лъэщщ. Ущызымыгъэуэжынур, узытемыукIытыхьыжынур аращ. Ар къызыгурыIуэу абы тетыфым и насыпщ… Адыгэхэр дызэрызэрымыIыгъымкIэ, дызэрызэгурымыIуэмкIэ, тхьэмыщкIагъэ кIыхьхэм дызэрыхэтымкIэ уэркъхэр, лъэпкъыжь бейхэр фыкъуаншэу щIыжысIэр лIо? Фэ фыдишу пашэщ. Дяпэ фыщиткIэ, дыщывмыгъауэу, дывмыгъэгъуащэу гъуэгу тэмэмкIэ дыфшэн хуейщ. ЩыхупIэм дыхуэзышэн, дезыгъэукIын шу пашэр зэрытщIынур лIо? Фэ феджащ. Фыгубзыгъэщ. Дуней и пIалъэ фощIэ. Ди тетхэр фэращ. Дэ 2* 20
лIо? Махуэм дыIэхъуэщ, жэщым дыхьэдэ хъурейщ жыхуаIэм дрещхьщ… ИтIанэ, итIанэ, зиусхьэн, мыбыи къысхуедаIуэт: пщыжь-уэркъыжьхэр сыткIэ хуей дэ зы къэралыгъуэ лъэщу дыщытыным? Иджы адыгэхэр лъэпкъ пщыкIутIу зэхэтщи, дэтхэнэ лъэпкъми езым и тет иIэжщ. Абыхэм ящыщ дэтхэнэ зыми пщыуэ зелъытэж. Ахэр пщыкIутI мэхъу. А лъэпкъыу хъуар зэгуэбгъэхьэрэ зы къэралыгъуэ къызэбгъэпэщмэ… абы иIэнур зы пащтыхьщ. Мыдрей зызыгъэпщ къомыр дэнэ здэпхьынур?.. НтIэ, сэ къызэрысщыхъумкIэ, Iуэхур здэщыIэр мис аращ. А уэ сыкъызыхуебджэ пэжым и щэхур зыхэлъыр армырауэ пIэрэ, зиусхьэн? ЛъхукъуэлIыр бгъэкIэсмэ, уанэгур уфIещтэ, жи, йогупсыс Мыхьэмэт-Джэрий. Бзаджэщ мы Щэуей… Зи шхуэмылакIэр бгъэлэла шым езыр зыхуеймкIэ уихьынущ. КъыфIэбгъэкIмэ, урихьэжьэу укъридзыхынкIэ тIэу еплъынкъым… Си Щэуейри а шым и фэгъу хъункIэ зыхуэIуа щыIэкъым… Абы жиIэхэр, ар зэгупсысхэр плъагъуркъэ? ТIуапсэ бэзэрым зы гъуэншэджыпхъэ щэкIыщхьэкIэ къыщысхъуэжауэ щыта щIалэжь цIыкIурауэ сыткIэ пщIэжын ар? ПсалъитI я щхьэ хузэтемычу, жепIэр зыщIэу, лэжьакIуэшхуэу сыт лъандэрэ си пщIантIэм дэт ар?.. Иджы щхьэхуитыныгъэти, пэжти, къуаншэти жиIэу зэгупсысхэм еплъ. Си сабийхэм я гъусэу къэхъуащ ар. Си адэ шыпхъужь Къанитат гуащэр абы къызэрыхущыт къудейр-щэ? ЗанщIэу къыщхьэщожри, и IеицIэ лъэпкъ жыпIэу идэнукъым… Алыхьым иухатэкъым си адэ шыпхъушхуэм бын и гуфIэгъуэ илъагъуну. Езым и къуэ дыдэм хуэдэу Щэуей фIыуэ щIилъагъур аращ. Еплъи тIысыж-тIэ ар зэрыхъуам: дэ дигъэкъуаншэу, къыттепсэлъыхьу ежьэжащ. Ди псалъэхэр гуащэм зэрызэхимыхыр Тхьэм и шыкурщ. Щэуей дэ дызэригъэкъуаншэхэр абы къищIамэ… Аращ: Iэщ уэдыр бгъашхэмэ, уи Iупэр дагъэ къещIыжри, цIыху уэдыр бгъашхэмэ, уи Iупэм къоуэж, жи…
– ЗэрыжыпIэмкIэ, Щэуей, адыгэхэм я насыпыншагъэ псомкIи къуаншэр сэращ? Къанитат гуащэращ. Уэ сэ слъагъур тIэу уеплъынкъым ди хьукумэр укIкIэ пщIэну… ЗэрыжыпIэмкIэ, дэ тхуэдэ лъыгъажэхэм я зэранкIэ адыгэхэр делагъэ куэд хэхуэурэ къокIуэкI… Щэуей плъыжь къохъу. И нэщхъыр зэхеукIэ. Зиусхьэным и псалъэр – Сэ хэхауэ зыми и цIэ къисIуакъым. Ди адыгэ лъэпкъхэм я шу пашэхэм я гугъу сщIы къудейуэ, ахэр згъэкъуаншэу аращ.
– Къанэ щымыIэу, пщыжь-уэркъыжьхэр щыбгъэкъуаншэкIэ, гуащэмрэ сэри абыхэм дащыщыщкIэ… ЛъхукъуэлIхэм я IуэхукIэ сыт жыпIэн? Ахэр зыкIи мыкъуаншэу, жэуап лъэпкъ ямыхьу ара? – Сыт щIамыхьыр? Ауэ сытми яхьрэ?! И пщэ къыдэхуэмкIэ дэтхэнэ зыми жэуап ехь. Ауэ унафэ гуэр ящIыну абыхэм хуитыныгъэ яIэ? Я зиусхьэнхэм япэпсэлъэжыфыну, ахэм я Iизыныншэу зыгуэр ящIэфыну? Ахэр къуаншэмэ, зэрыкъуаншэр зэрылIыгъэншэхэрщ. Я щхьэ и унафэ зэрамыщIыжыфырщ. ЗэрыжыIэщIащэхэрщ…
Зиусхьэным, и Iэр еIэтри, Щэуей и псалъэр Iэпеуд.
– ЗэрыжыпIэмкIэ, сэ Мыхьэмэт-Джэрий плъагъум си лъхукъуэлI Щэуей хуитыныгъэ лъэпкъ естыркъым. Ара? – Ахьей ара! Уэ сурилъхукъуэлIмэ, уи уней хьэпшыпым сыпэщIаIэпеуд.
Зиусхьэныр къогубжь. ШхуэIумкIэ жьэдоуэри, лажьэ зимыIэ шыр мэ…
къегъащтэ. 21
къар! зыкъретIэ.
– Щыгъэтыж иджы, Щэуей! Сыт хуэдэ хьэуэ пIэрэ уэ нобэ къодзэЩэуеи апхуэдизкIэ уащхъуэдэмыщхъуэу и шым жьэдэуащи, абы – Къызэдзэкъа хьэр зыхуэдэр пщIэркъэ? Дамэтелъхэр къыпхуэзышэу къыпхуэкIуаращ.
– Уэ сэ слъагъур ди унагъуэм щызекIуэу хъуам ущыгъуазэщ, – Iэдэбу къопсалъэ зиусхьэныр. АдэкIэ щIоупщIэ: – Си гъусэу щхьэ укъежьатIэ? Сэ сызиIысыр пщIэрэ пэткIэ…
– Сыкъыздепшэжьати, сыкъежьащ, зиусхьэн. СызилъхукъуэлIыр уэрауэ щыщыткIэ…
– Уэ узилъхукъуэлI къудейкъым – блэм хуэдэу щэху цIыкIуу укъыскIэщIопщхьэ. Укъызэуэну укъызощакIуэ. Зегъэхь адэ! – Уэ зэрыжыпIэщ, зиусхьэн. Зезгъэхьмэ-зезгъэхь. КъызэрыщIэкIымкIэ, яужь дыдэу дызэдежьауэ аращ…
Мыхьэмэт-Джэрий йолъэдэкъауэри, лъэхъу-лъэущу щIопхъуэ. Куэд мыщIэу еуэкIыпIэм шууитI къыкъуокI. Зиусхьэным ахэр занщIэу къецIыху – Абат зэшитI Беслъэнейрэ Убыхрэт. Абат Беслъэней хущIэхъумакъым а зэIущIэм зэрыщымыгуфIыкIари абы Мыхьэмэт-Джэрий фIыуэ зэримылъагъури. Ар икIи ибзыщIакъым: – ФIэхъус сэламкIэ къыпIущIэну пхуэфащэкъым уэ. Аращ апхуэдэу укъыщIезмыгъэблагъэри. Уэ зэщхь ухъуар пщIэжрэ? Зи пщIэр яIэтрэ зи щхьэр ямылъагъу жыхуаIэрщ узэщхьыр. Си шынэхъыщIэ Убыхрэ сэрэ ди мурадар пщIэрэ? ЩэрэлIокъуэ Мэршэн хуит дыкъищIмэ, нэгъуэщI мыхъуми, бжыхь къуагъым дыкъыкъуэплъу, дыноплъыну арат. Нэ лъэныкъуэ зырызкIэ нэхъ мыхъуми, утлъагъу хъуну, зиусхьэн? – нэр ирищIрэ дыджу щIоупщIэ Беслъэней. – СлIо, зиусхьэн, щхьэ уи закъуэ? Мо-одэ мо зи пхэщIыщхьэ слъагъу шыр хэт зейр? Дауи, плъагъу пэтми зызыщумыгъэнщI, умыужэгъу ЩэрэлIокъуэ Мэршэнщ ар. А пхъэ дакъэжь фам къызищIар пщIэрэ? Тырку пащтыхьым деж абырэ сэрэ дыщызэIущIэн хуейуэ Алыхьым иухати, си напэр трихащ: хуэмыубыдыж и бзэгу кIыхьымкIэ адыгэу хъуам я пащхьэм сыщигъэпудащ… Феплъыт, модэ феплъыт ар уанэгум зэрисым! Мыдэ зы инэралыжь гуэрщ е пащтыхьщ жыпIэнщ…
– Ущоуэ, Беслъэней, – жи Мыхьэмэт-Джэрий.
– СыткIэ сызэрыщыуэр? Мэршэн пцIы теслъхьауэ жыпIэну ара? – Беслъэней и нэ къицIыщхъукIхэм блэ шэрэзу задз.
– Хьэуэ. Аракъым узэрыщыуэр. Алыхьталэ закъуэращ зыщIэр Мэршэн фэрэ фяку дэлъым и пэжыпIэр… Ауэ зи гугъу пщIы мо шур Мэршэнкъым – си лъхукъуэлI Щэуейщ.
– ГъэщIэгъуэныр къызжепIаи! Гъуэгум укъытринэу сыт-тIэ ар щIы-
– ДызэгурыIуэртэкъыми. Адыгэхэм къыдэхьэлIа зы Iуэху гуэркIэ…
– Убых, жэи къегъэгъазэт а лIыхъужь пщэ кIэщIым, – и къуэш нэхъыщIэм унафэ хуещI Беслъэней.
– Ухэмыт абыхэм! – къопсалъэ Мыхьэмэт-Джэрий.
– АдыгэлIым и зиусхьэныр гъуэгукум къытринэу щIэпхъуэж хабзэкъым, – жи Беслъэней. Тхъугъэ зыхидза и пащIэ-жьакIэхэр екIуу пыгъэщхъащ. И IупэкIи, и пэшхуэмкIи хужыпIэн щыIэкъым – цIыхур щIэпхъуэжар? 22
зэхъуапсэм хуэдэщ шапсыгъ шууей цIэрыIуэр. Абы хьэл-щэн дахи хэлът, цIыху зэпIэзэрытт, зи псалъэми тебгъуэтэжт ар.
– Сэ ди хабзэжьхэм ухуезгъэджэну сыпылъкъым, зиусхьэн. Дауи, уэри уощIэ: зэгъусэу зэдежьахэр щызэбгъэдэкIыж хабзэр я гъуэгуанэр кърахьэлIа нэужьщ. Пэжщ, зэдежьахэр зыгуэркIэ зэгурымыIуэнкIи хъуни, я жагъуэ щызэрыщIи щыIэни, арщхьэкIэ зым зыр хыфIидзэжыныр… емыкIущ, лIэун! Лъэпкъыр псэущ, и хабзэхэр ихъумэжыху, япэ итахэм я гъуэгум пащэху. Къэбублэ хабзэщ жытIэурэ, щхьэж и щхьэ къихьэр длэжьу дежьэжмэ, жыжьэ дынэмысыныр хэлъщ. ЗыкъыпфIэщIыжауэ, зыбгъэлIу ухуежьамэ – укъэсыжащ. УзытекIуэдэжынур аращ…
Сыт хуэдизкIэ и жагъуэ къащIауэ зибжыжми, Убых и гъусэу къегъэзэж Щэуей. Нэмыс хэлъу къабгъэдохьэри, гуапэу сэлам къарех. И зиусхьэнымрэ езымрэ яку псалъэмакъ къихъуауэ щытауи къригъащIэркъым.
– Уи махуэ фIыуэ, Беслъэней, – жи.
– Алыхьым и нэфI къыпщыхуи махуэфIи къуит… Убых, Щэуей фэрэ япэ фынищ. Зиусхьэным сэрэ Iуэху гуэрхэм дытепсэлъыхьынущ. Феуэ, фежьэ!
Щэуейрэ Убыхрэ зэрыщIэпхъуахэрауэ, Беслъэней къопсалъэ: – Я щIалэгъуэ-я делэгъуэхэщ. Зи лъы къэплъыгъуэхэр щхьэприхыурэ, ямыщIапхъэ гуэрхэр щащIэни къэхъунщ. ЩIалэгъуэр пхъэ гъур мафIэм ещхьщ: къэлыдыгъуафIэщ. Абыи, мафIэм хуэдэу, хуэсакъын хуейщ… ЩэрэлIокъуэ Мэршэн сэ нэхърэ фIыуэ нэхъыжьщ: си адэ и ныбжьынщ. ЩищIалэгъуари ищIэжу къыщIэкIынкъым. ИтIани апхуэдэ мыхъумыщIагъэхэр елэжь. Тыркум дыкъикIыжу ди лъахэм дыкъызэрихьэжарауэ, щхьэщытхъукIэ къызэщщ, сыкъигъанэри ежьэжат. Алыхьым ищIэнкъым абы зэрызищIар псоми емыкIу къазэрыщыхъуауэ щытар. КъысIуплъэн укIытэу, си ныбжьэгъухэм я щхьэр ирахьэхат. Си жагъуэгъухэр, дауи, абы иригуфIат. Ауани сыкъащIат. А псом я ужькIэ зэхуеплъыт мафIэм ещхьу къэлыд щIалэгъуэмрэ зи акъыл тIысыгъуэ хъуамрэ я хьэл-щэнкIэ зэрыщытын хуейм.
– БлэкIагъэжь Iуэхухэр щхьэ къэптIэщIыжрэ, Беслъэней? – Хьа-ауэ, зиусхьэн! Къыптрадза дыркъуэр игъащIэ псокIэ къыщыптенэ щыIэщ. А дыркъуэр зи Iэужь удыныр зэи пщыгъупщэжыркъым. Абы кърикIуа лъыми гъущыж иIэкъым. АдыгэлIым щхьэщытхъукIэ уещынри къамэкIэ уепыджынри зыщ: апхуэдэ удынхэм я дыркъуэр гум къытонэ. Ахэр щIэх хъужыркъым. КъыфIэбгъэкIмэ, зэи хъужыххэркъым.
– ЖыпIэхэр пэжщ, Беслъэней. Ауэ итIани… Узахуэщ: удын гуауэр мэгъущыжри, псалъэ гуауэм гъущыж иIэкъым, жи. Псалъэр къэгъэзэж зимыIэ фочышэм хуэдэщ: къыбжьэдэлъэтамэ, улъэщIыхьэжынукъым… Мыхьэмэт-Джэрий а псор къыщIригъэкIуэкIыр ищIэжырт: гува-щIэхами цIыхум къащIэнут Щэуейрэ абырэ гъуэгу тету зэрызэщыхьар, арат ар езым къиIуэтэжмэ нэхъ щIыфIэзахуэр. Ауэ – езым нэхъ къызэрищтэм хуэдэу. И фейдэ хэлъу. КъимыдэкIэ, зыри щIимыхъумэу, псори езым къыщиIуэтэжакIэ, цIыхум нэхъ я фIэщ хъунми Iуэхур трищIыхьырт.
– Мэршэн, дауи, цIыхугъэншагъэ къуихащ, адыгэлIым апхуэдэу ищIэ хабзэкъым. Ауэ уэ лIыгъэ уиIэу укъыщIэкIащ: къуищIар хуэбгъэгъуащ. Апхуэдэ лъэбакъуэр Алыхьми фIэкъабылщ… ЛъхукъуэлI Щэуей сэри дымыщIапхъэ тщIащ: дыджу дызэпсэлъащ. ДызэщыIеящ. Ар лIы хьэлкъым. Зэхуэдэу дыкъуаншэщ тIури. Зэманри щIагъуэкъыми, ди зэхэтыкIэми узэхъуэпсэн хэлъкъым: лъэбакъуэ тчыху къэскIэ дызри- 23
хьэлIэр хэплъэгъуэщ, ущызыгъауэу умыщIэн уэзыгъэщIэнщ. Пэжщ, дэ дыщIызэпсэлъар дунейр щIэкъутэжын Iуэхукъым – мыхьэнэншэ тIэкIущ. Уэ узахуэщ: хьэщIэщым псоми дыщытепсэлъыхьынщ, щызэдгъэзэхуэжынщ. Iэмал имыIэу щызэдгъэзэхуэжынщ. Адыгэхэр быдэу дызэкъуэтын, дызэрыIыгъын хуейщ. Арыншамэ ди кIуэдыгъуэр къэсынщ, ди лъахэр зэрыщыту зы хьэкIэкхъуэкIэ гуэрым зыIуригъэлъэдэнщи… Ауэ, дэ дызэрыIыгъмэ, дыхуемыгъэлъэтэхыу, а хьэкIэкхъуэкIэм и тэмакъыр щиудынщ.
Мыхьэмэт-Джэрийрэ Щэуейрэ я закъуэу хьэщIэщым къыщIэнахэ нэужь, зиусхьэныр и лъхукъуэлIым йоIущащэ: – Си къэзакъ дамэтелъхэм я гугъу къыумыгъэхъей. ЗэкIэ абыхэм дащIытепсэлъыхьын щыIэкъым. Щэуей нэщхъеибзэу, и щхьэр щIэIуауэ щысщ. Псалъэ къыжьэдэмыкIыу, щымщ. Хъунщи хъункъыми жриIэркъым и зиусхьэным. Е, жиIэпэнуми, хунэмысарэ – бысымым хьэщIэщым къегъэзэж.
Жыгей пхъэбгъушхуэм къыхэщIыкIа тетIысхьэпIэм зыщригъэщIеикIарэ бжыхьым егъэщIауэ щысщ ЩэрэлIокъуэ Мэршэн. Зытес тетIысхьэпIэри бгъуэщи, езыри мэлыхьыплIэу плIабгъуэщ. И лъакъуэ зэкIэщIэхагъитIым я зэхуакум хьэмкIутIей баш гъурыр дэтщ. Абы и дакъэм телъщ и Iэ лъэщ инышхуитIыр зэтедзауэ.
И нэхэр зэтелъти, дадэр щхьэукъуэу къыпфIэщIырт. АрщхьэкIэ абы жеин Iуэху зэрихуэртэкъым – и плIэхэр зэщIэхат. Укъуэдият. И Iэпкълъэпкъ псори апхуэдизкIэ зэфIэтти, ар зытесыр тетIысхьэпIэ псэншэу пщIэнтэкъым – зи лъэр темыпыIэ шы жэрым ибг ису гъуэгуанэ жыжьэ зэпич хуэдэт. МащIи къэзгъэщIакъым, илъэс мащIи къызэзнэкIакъым, – егупсысырт Мэршэн. Си ныбжьэгъуфI куэдым я гъащIэр щатащ зэуапIэ IэнатIэ гуащIэхэм. Адыгэхэм ди щхьэхуитыныгъэм, ди лъахэм папщIэ дапщэм я псэр ята? Сэшхуэхэм, топышэхэм я уIэгъэ хьэлъэхэр зытелърэ зи псэхэр гуIэгъуэ кIыхьым хэту лIэжа къомыр-щэ?! ЗылI ныбжь къэзыгъэщIауэ лIэжахэри зыгуэрщ, ауэ зи псэугъуэ дахэу, ди лъахэ телъыджэм гу щамыхуауэ зи псэр зытахэр-щэ?.. Си шынэхъыжьыр зауэм щыхэкIуэдам щIалэ дыдэ мыгъуэт. Бзиикъуэ зауэр кIащхъэ щыхъуам, дыгуфIа мыгъуэт: ди адыгэщIым хуиту дытелэжьыхьыжынщ, гъавэ тщIэуэ, зауэ-банэ дыхэмыту, къетхьэлIэр тшхыжрэ ди быныр тпIыжу жытIати… АрщхьэкIэ ди Iэщэхэр упщIыIужатэкъым, Тыркумрэ Урысеймрэ къытщIадза мафIитIым яку дыщыдэхуам. Нэхъапэхэми ди лъэпкъхэр зэгурыIуэ-зэдэIуэжу щытатэкъым, иджыщи – зым тыркухэм зыхуеший, адрейр урысхэм яхуоплъэкI. Зи щхьэр зезыхьэу къэнахэу а лъэныкъуитIми щымыщу зеуалэхэр-щэ?.. ЛъхукъуэлIхэм я закъуэщ зы лъэныкъуэр зыIыгъыр – зытепсэухь, псори зыгъашхэ щIырщ мэкъумэшыщIэхэм я плъапIэр. ГугъапIэу яIэр… Ей Щэуей, Щэуей… Сэри Абат Беслъэней зыхуэзгъэгусэн хуеякъым. Сыщыуащ. Тыркухэм сыт хуэдиз фIыгъуэкIэ къагъэгугъами, къахутегъэхьакъым, лIыгъэ иIэу къыщIэкIри, си телъхьэу къэуващ. Куэдщ дэ Тыркум зыкъызэрытхуигъэбажари дыгъужьу зыкъызэрыдигъэлъэгъуари. Урысхэри нэхъ щIагъуэкъым. Сыт и пэрмэн, Темрыкъуэ ипхъу адыгэ пщащэр Иуан Мэхъаджэм ирагъэшамэ?! 24
Мохэр зэрышамэ, зэблагъэ хъуамэ, адыгэ лъэпкъхэм сыт абы фIыуэ къытхудэкIуар? Урысейм и дзэхэр ди щIыпIэхэм щхьэ къришэн хуей? Иуан Мэхъаджэм, ди малъхъэ зэрыхъуам щхьэкIэ, дигъэгуфIэу ара? Ахэр зэрыдыхьэшхэныр, зэрыделагъэр мыгурыIуэгъуэу пIэрэ? Еу-уей, еу-уей… – хьэлъэу хощэтыкI дадэр… Урысеймрэ Тыркумрэ я гугъу ищIурэ, Мыхьэмэт-Джэрий мыбдеж дыщызригъэдэIуа къомыр-щэ? Езыр урысхэм зэрапыщIам теухуауэ щIэуэ зы псалъэ жиIакъым. Дызыщыгъуазэ и Iуэху еплъыкIэжьхэм къытхутепсэлъыхьыжри, макIуэ-мэлъей, Абат Беслъэней и деж зригъэхьащ. Къигъуэтаи лIы губзыгъэ! Сыт хуэдизрэ семыгупсысамэ, къызгурыIуакъым: Мыхьэмэт-Джэрий къыщIытхуэкIуар лIо? КъакIуэри щIалэ цIыкIур къигъэщтащ. Ар атэлыкъ хабзэхэм къезэгъыркъым. И адэм игу къихьэхукIэ къажэурэ сабийр игъэпIейтеймэ, Хъан-Джэрий сэ адыгэлI нэсу схуэгъэсэну? Апхуэдэ «гумащIагъыр» атэлыкъри къанри зыхуэмейщ… Бзаджэщ Мыхьэмэт-Джэрий. ИкIи зегъэгубзыгъэ дыдэ. Ауэ а псори щай фIыцIэжь и уасэкъым. Ар урысхэм зэрапыщIами, Бытырбыху кърашу абы къэзакъхэм къыхуашами Щэуей щыгъуазэ сищIакIэщ… Ярэби, Iуэхушхуэ гуэрхэм я гугъу къысхуищIыну армырауэ пIэрэт къыщIысхуеблэгъар? Ауэ зыгуэр зэран къыхуэхъуауэ ара? Щэуей къедгъэгъэзэжауэ щымытамэ, псори нэгъуэщI зыгуэру екIуэкIынкIи хъунт… Ар Алыхь закъуэрщ зыщIэр… Къэзакъхэм Бытырбыху къраша тхылъхэм теухуауэ Щэуей сызригъэдэIуахэр пэжу къыщIэкIмэ, Мыхьэмэт-Джэрийрэ сэрэ ди зэхущытыкIэфIхэм кIэ яIэу бжы… Си къан Хъан-Джэрий-щэ? ЩIалэ цIыкIум, си быным хуэдэу, сыкIэрысыхьащ. Езы цIыкIурщи – Iыхьлы пэлъытэу къысхущытщ…
ХьэщIэщым хэлъ куэбжэ цIыкIур къокIыргъ. Гупсысэ хьэлъэхэм ирашэха щхьэр къеIэт Мэршэн.
Хъан-Джэрий иджыри сабийщ, ауэ атэлыкъым дежкIэ ар балигъщ. ЛIы хъуауэ къыщохъу. Мэршэн и къаным Iуоплъэ. И гур къогуфIыкI. И пащIэкIэ къыщIэгуфIыкIыурэ кIэлъоплъ щIалэ цIыкIум и зыIыгъыкIэм. И къыбгъэдыхьэкIэм. ЗэрыжаIэу, занщIэу епщылIэркъым – хабзэм къызэригъэувым тету къоувыIэри: – Уи пщэдджыжь фIыуэ, Мэршэн, – жи.
– ФIыгъуэр Тхьэм къуит, си щIалэ цIыкIу. ТIыс, – тIэкIу зыкъытреIэтыкIри, къаныр кърегъэблагъэ дадэм. Мыбдеж уэркъи уэркъ быни щыIэкъым – щыIэр атэлыкъымрэ къанымрэ я зэхущытыкIэ хабзэм тетын хуейуэ аращ. – Хьэуэ, Мэршэн, сыщытынщ, – Iэдэбу къопсалъэ щIалэ цIыкIур, ари щыщт хабзэм.
Мэршэн, ижьырабгъумкIэ йокIуэтэкIри, къаным жреIэ: – КъэтIыс, Хъан-Джэрий; узыгъэтIыс уиубыжыркъым, жи. Ауэ щыхъукIи, а узыгъэтIысыр уэр нэхърэ фIыуэ щынэхъыжькIэ… Упсэу, тIасэ. КъэтIыс. Уи хабзэри уи щхьэри дахэщ: си сэмэгурабгъумкIэ укъэтIысащ. Афэрым! Си ижьырабгъумкIэ ущысу зыгуэрым дыкъилъэгъуамэ, ауан укъищIынт: Iэбжьэ хуэдиз хъууэ аращи, хабзэмыщIэ жьантIакIуэу, ижьырабгъумкIэ мэтIыс жаIэнт. Сэри сагъэзэхуэнтэкъым: и къаныр хабзэм щIипIыкIыфыркъым къысхужаIэнт.
И атэлыкъыр къызэрыщытхъум ин ирихъу къыпфIэщIырт щIалэр.
– Уэри сэри дызэрамыгъэкъуэншэным, уэ узэрамыгъэукIытэным сыпылъынщ, – жери Iэдэбу къопсалъэ Хъан-Джэрий. 25
деж? – Упсэу, си щIалэ. Тхьэ къызжепIэн: а хабзэр уэ къыщыпщIар си – Уи дежщ. ИтIанэ шыпсэхэм, адыгэ хъыбархэм къызагъэщIащ. Нэхъыжьым ижьырабгъур, нэхъыщIэм сэмэгурабгъур зэралъысын хуейр къыбгурыIуэным сыт хэлъ? – Узахуэщ. НтIэ, Хъан-Джэрий, мыдэ къызжеIэт: дэ цIыхуищ дыхъуу щытамэ, дауэт дызэрыщысыпхъэр? – Дыщысуи гъуэгу дытетуи ирырехъуи, нэхъыжьыр яку дэтын хуейщ. Адрей тIум щыщу нэхъыжьыгъуэр зейм сэмэгурабгъур, нэхъыщIэм ижьырабгъур ялъос.
– Мыбдежми узахуэщ. Ауэ къызжеIэт, а зи гугъу пщIыхэм деж нэхъыщIэм ижьырабгъур щIылъысыр сыт? – НэхъыщIэм ижьырабгъур жыпIа? – къаныр хогупсысыхь. УкIытэгъуэм ехь: къызэреупщIам и жэуап тэмэмыр имыщIэу къыщIокI. Сыт хуэдизрэ егупсысами – къыхуэщIакъым. – ЗызгъэIэзэми, сыкъэбубыдащ, Мэршэн, – укIытауэ плъыжь къохъу къаныр.
– Дауи, ар уи ныбжьэгъухэм уащытекIуэ кIэнджэгум ещхькъым. Мобы щыгъуэ зыбгъэлIми, мыбдеж ущылъэрымыхьу къыщIэкIащ. – КIэнджэгум, кIэнджэгум, жи, – зэрысабийр имыгъэгъуащэу, зегъэгусэ Хъан-Джэрий. – Абыи ущылIыгъэншэ хъунукъым. Iэзагъи бзаджагъи пхэлъын хуейщ. – ЛIо, уи жагъуэ пщIа? ЛIым мыхьэнэншэхэм щхьэкIэ зигъэгусэ хъунукъым. АтIэми, пэжыр къыщыжраIэм деж… – Зызгъэгусэххэркъым. Пэж дыдэу, зыкIи си жагъуэ къэпщIакъым. – Хъунщ-тIэ. Абы афIэкIа дытепсэлъыхьыжынкъым. Уэри зэрыпщIэщи, адыгэхэм нэхъыжьхэми нэхъыщIэхэми пщIэ хуащI. Ар дэтхэнэ зыми къызэрилэжьщ. Адыгэ шууищ долъагъу, псалъэм папщIэ. Ахэр зэрызэбгъурыт щIыкIэмкIэ уэ къэпщIэн хуейщ зэрыадыгэхэри, дэтхэнэр нэхъыжьми, курытми, нэхъыщIэми… – Дауэ? – УмыпIащIэ. ИкIи нэхъыжь и псалъэ зэи Iэпумыуд.
– ЕмыкIу къысхуумыщI, Мэршэн, – зэрыкъуэншар къыгурыIуэжауэ, къопсалъэ къаныр. – КхъыIэ, сынолъэIу, емыкIу къысхуумыщI.
– ПхуэсщIыркъым, тIасэ. УпщIэ щIэщхъуркъым, жи. Ауэ зыщумыгъэгъупщэ: нэхъыжьым и псалъэ Iэпумыудынри упэмыпсэлъэжынри ди хабзэм щыщщ. Зы мыхьэнэншэм щхьэкIэ зызыгъэгусэхэр, ар гуажэ зыщIхэр гъунэжу хэтщ ди лъэпкъми. Апхуэдэ тэмакъкIэщIхэм къаугъэ къуащIылIэныр бетэмалщ… Аращ гупсыси псалъэ, зыплъыхьи тIыс щIыжаIэр… Ауэ зыгъэгусэреинри хьэлыфIкъым… НтIэ, сызэроупщIам къытезгъэзэжынщи: щым языхэз нэхъыщIэ дыдэр, сэмэгурабгъумкIэ мыхъуу, ижьырабгъумкIэ щIыщытын хуейр къызжеIэт. Апхуэдэу щIэхъуращ, тIасэ: лIищыр гъуэгу здытетым, зыр зыщIыпIэ ягъэжэн хуей мэхъу. Ар гупым яхэкIа нэужь, мыдрей къэнэжаитIым щыщу ижьырабгъур зылъысынур нэхъыжьырщ. КъыбгурыIуа иджы? – КъызгурыIуащ. Ауэ зыгуэркIэ сыщIэупщIэнут…
– Сыту пIэрэ? ЖыIэт, Хъан-Джэрий.
– Псалъэм папщIэ, курытыр зыгуэркIэ къакIэрыхун хуей мэхъу. Абы щыгъуэ дауэ зэрыщIыпхъэр? – НэхъыщIэм тIэкIу зыкъыкIэрегъэху. ИтIанэ макIуэри нэхъыжьым и сэмэгурабгъумкIэ мэув. Мис мы иджыпсту уэрэ сэрэ дызэрыщысым хуэ- 26
дэу. А хабзэхэм ущыгъуазэу щытмэ, пхуэмыгъэзэщIэн лъэпкъ хэлъкъым. УмыщIэр зэбгъэщIэн хуейуэ аращ, тIасэ.
– Уи жагъуэ мыхъунумэ, иджыри зыгуэркIэ сыноупщIынут: зэрыплъагъуу къыбгурыIуэнущ, жоIэ уэ, шууищыр зэрыадыгэр. Адрей лъэпкъхэм ди хабзэхэм хуэдэ яхэмылъу ара? Мэршэн игу ирихьащ и къаныр къызэреупщIар: щIалэр пылъщ куэд зригъэщIэну. Плъагъуркъэ, нэгъуэщI лъэпкъхэм я дежи нэсащ. И къаным зэрыхуэарэзыр щIимыхъумэу, атэлыкъыр абы йоплъ: – Лъэпкъ къэскIэ ахьей я хабзэ яIэж. Дэтхэнэ зы хабзэри гъуэгуанэ кIыхьым псыхьа щохъу – мывэ джафэшхуэр мывэкIэщхъыу къызэрежьэм ещхьщ хабзэри: ар цIыху Iущыгъэм еукъэбз, еукъуэдий… Лъэпкъхэри, дауи, цIыкIу-цIыкIуурэ къежьэу къыщIэкIынщ. ИтIанэ зэрыгъэбагъуэмэ – зэбгрыкIхэурэ дунейм зэрытоужьгъэхэри… Щхьэж и хабзэ-и бзыпхъэ иIэж мэхъу. Ахэр зыкъомкIэ щызэтехуи щызэщхьэщыкIи щыIэщ. Сэ сызэреплъымкIэ, нэхъ хабзэфIу къэлъытапхъэр фIым ухуэзышэращ. ФIы пщIэным ухуэзыущийращ. – Ди Нанэ Къанитат жиIэр пщIэрэ? «Зи псэр мыIэфIым IэфIагъ зыпылъ хуэлэжьынукъым»…
– Фи нанэ-гуащэм жиIэр пэжщ. Акъыл, Iущыгъэ зыхэлъ псалъэщ. – Абы апхуэдэ куэд сыщIигъэдэIурт! – къызэрокI Хъан-Джэрий, къыфIэбгъэкIмэ, ин ирохъу атэлыкъыр къызэрыщытхъуам.
– НэгъуэщIи сыт къыбжиIэрэт гуащэм? – Ягъэсэхъуар мэунэхъу…
– Афэрым! Акъыл зыхэлъщ.
– НэгъуэщIи ныбжесIэн? – щытхъу зи жагъуэ щыIэ? Атэлыкъыр къызэрыщытхъум къигъэгушхуа къаныр къызэрокIыпэ, сыту жыпIэмэ Мэршэн щытхъукIи псалъэ гуапэкIи жумартыщэтэкъым.
– ЖыIэ, си щIалэ цIыкIу. Дадэр Iущыгъэм хуэущий.
– Мыпхуэдэ псалъэжьи сощIэ сэ: Iуэху мыублэ блэ хэсщ. – Ахэр уэзыгъэщIа нанэр цIыху Iущщ. Уэ таучэл щумыщI, ущытемыгушхуэ щыIэщ. А хьэлыр зыхэбнэн папщIэ къыпхуэщхьэпэнущ а псалъэжьыр. Iуэхум тегушхуэн, къебгъэжьар и кIэм нэбгъэсын хуейщ… Апхуэдэ псалъэжь Iущхэм лIыгъэ пхэлъыным ухурагъаджэ. Илъэс мин гъащIэ щимыIэкIэ, цIыхур Iуэхум тегушхуэу, къригъэжьар псынщIэу зэриухыным хущIэкъун хуейщ. Ауэ пщIэр хъуну умыщIарэ – IэпэгуахъуэкIэ къощынухэщ. Ари зыщыбгъэгъупщэ хъунукъым… Мыпхуэдэ псалъэжьи щыIэщ: фIы щIэи, псым хэдзэ. Дауэ ар уэ къызэрыбгурыIуэр? Къаныр хогупсысыхь. ИтIанэ: – Уи фейдэ зыхэлъ фIэкIа умыщIэмэ, ар щхьэхуещагъэщ. Абы фIыкIэ уеджэныр емыкIущ. ФIыр цIыхум яхуэпщIэ фIыращ, – къаныр и атэлыкъым йоплъ, сыт жиIэну пIэрэ, си Iуэху еплъыкIэр дауэ къыщыхъуну пIэрэ? – жыхуиIэщ.
Мэршэн щымыбзэу щысщ, и къаным йоплъ. Iэджэм йогупсыс.
– А сызэбгъэдаIуэр къыбжезыIар уи нанэра? – йоупщI икIэмикIэжым.
мызэ-мытIэу зэхэсхащ. – Хьэуэ! – дуней гуфIэгъуэр иIэщ щIалэ цIыкIум. – Ахэр Щэуей жиIэу – Щэуей жыпIа?! – егъэщIагъуэ дадэм, и напщIэ Iувхэр хегъэлъэт. И напэбгъуитIыр IэгуфэкIэ кърелъэщIэх. – ЛъхукъуэлI Щэуейщ жыбоIэтIэ?!.. ГъэщIэгъуэн зэхэзбгъэхаи!..
– Аращ! Абы псалъэжьрэ псэлъафэу ищIэр зыхуэдизым ущIэмыуп- 27
щIэ. Ди Нанэ къыкIэрыхуу къыщIэкIынкъым! – жиIэм шэч лъэпкъ къытримыхьэжу, къызэролъэлъ къаныр. И нитIым хъуаскIэхэр къыщIолъэлъ.
– Тхьэм уигъэпсэуи! Хэт игу къэкIынт Щэуей апхуэдиз губзыгъагъэ бгъэдэлъу! Афэрым! Акъыл иIэщ. Ари куэдым ефIэкIыу… Языныкъуэхэм, загъэIэзэурэ, закъыфIэщIыжащи, къызыхэкIа лъэпкъыр ящогъупщэж. Лъэпкъым къыдекIуэкI хабзэхэмрэ Iущагъ инымрэ къыщрамыдзэж къохъу… Си гугъэщ уэри сэри Щэуей псэлъэгъу тщIыуэ, абы жиIэхэм дедаIуэмэ, ди Iупэр Iуимыудыну. Акъыл зиIэм акъыл къелъыхъуэ, жи. Щауей хуэдэхэм жаIэм уедаIуэмэ, ущыуэнукъым, си щIалэ цIыкIу.
– Сэри апхуэдэущ а Iуэхум сызэреплъыр: Щэуей куэдрэ дыбгъэдэсыну, абы жиIэхэм дедэIуэну сфIэзахуэщ… Сэ Iэджэ щIауэ сыпэплъэрт Щэуей псэлъэгъу щытщIыну махуэм. Мыдрейхэм яхуэмыухыр лIо? Урысхэмрэ тыркухэмрэ быдэу тегъэпсэлъыхь. Уэри абыхэм псэлъэгъу уахуохъури… ЖыфIэхэм сытезашэурэ жейр къыстеуэрти… Илъэсищ ен мэхъури си къанщ мы щIалэ цIыкIур. А лъэхъэнэм къриубыдэу сабиищым сабгъэдэса, я атэлыкъыу сыщыта нэхъейщ… Мыбы и зыхъуэжыкIэ жыхуэпIэр!.. Махуэ къэскIэ нэгъуэщI зыгуэр мэхъу. ПсыщIэгъэлъадэкIэ ягъэкI жыгыщIэм ещхьу, зиужь зэпытщ: хохъуэ. ЗеузэщI. БалигъыпIэм поIэгъуэ. Ауэ а псори апхуэдизкIэ псынщIэу йокIуэкIри, уи фIэщ мыхъуным хуэдизщ, – и щхьэр егъэкIэрахъуэ Мэршэн. Сыбгъэдэс пэтми зызгъэнщIыркъым; сригъэзэшыркъым. Сримыгъэзэшыр щыгъэтауэ, дунейм и пIалъэ зыщIэ, Iэджэ зи нэгу щIэкIа си псэлъэгъу хуэдэщ… Арагъэнщ жьым щытхъуи, щIэр къащтэ щIыжаIэр. АрщхьэкIэ абы и ныбжьым итуи, нэхъыжьуи, нэхъыщIэуи дапщэ дэс ди къуажэм? Ауэ щыхъукIи, я хадэ, я Iэщ, я унагъуэ Iуэху емыгупсысхэу. Хъыбарыжьхэр, псалъэжьхэр ящIэныр щыгъэтауэ, ди адыгэ хабзэхэр ящыгъупщэжу хуежьауэ… Мэзым дыщIэсым, пхъэ дакъэжьхэм дыхуэдэщ… Ярэби, мы щIалэ цIыкIур лIышхуэ хъуауэ слъэгъуащэрэт. Ирагъаджэу щIэныгъэшхуэ игъуэтыну пIэрэ?.. ЦIыху цIэрыIуэ къищIыкIыну пIэрэ?.. ЦIыхур цIэрыIуэ хъуным хущIэкъун хуей? ЦIэрыIуагъым сыхуокIуэ жыпIэурэ, укъызэрымыкIыжыфыну хъым уихуэмэ-щэ? Жьыгъэм ухуэкIуэу, уи лIэгъуэр къэблагъэу хуежьа нэужьщ ущегупсысыжыр къызэбнэкIа гъуэгуанэми узыхуэпабгъэу щыта лъагапIэ-хъуэпсапIэхэми. Ауэ а псори зэриухыжыр дунеишхуэм щыщу къыплъысыж щIы арщынищырщ. НэщIащитIым из ятIэ IэмыщIэрщ… Аращ щIыжаIэр: упсэуху фIы, псапэ щIэ. Аращ дуней кIэншэм щыбгъуэтыжынур… ФIы зыщIэу дуней хьэхум тетынухэм ящыщ Тхьэм дищI… Си къан цIыкIур, дауи, апхуэдэ хъуащ: хьэрэмыгъэншэщ. Гу къабзэрэ псэ къабзэрэ иIэщ. Ар иджыпстукIэщ. ИтIанэ-щэ? Бзаджагъэм хуэIэзэ хъун? Нобэ зыхуэзгъэIущхэр щыгъупщэжын? И адэ Мыхьэмэт-Джэрий къызэрыщыгугъыу къыщIэкIыну пIэрэ?.. Си къаным адыгэлI нэс къимыщIыкIмэ, къуаншэр сэращ. Апхуэдэу мыхъумэ, сэ къысщыгугъхэр щызгъэуауэ, си гъэсэныгъэ лэжьыгъэхэри псыхэкIуадэ хъуауэ аращ… И щIалэр дзыхь къысхуэзыщIа езы Мыхьэмэт-Джэрий, и къуэм дуней фIыгъуэр къылъигъэсын хьисэпкIэ, урысхэм я дежкIэ зригъэутэкIмэ-щэ? Тыркур Урысейм пэпщI, ебгъэщхь хъуну? ХъункIэ дуней Iэмал иIэкъым!.. А Iуэхур жыжьэ къыщожьэ мыгъуэ: Мыхьэмэт-Джэрий и адэм и адэжым Кърым хъаныгъуэр къызэрыщинэ лъандэрэ Джэрийуэ хъуар УрысеймкIэ йоплъэкI. Сыт щхьэкIэ? Алыхьым апхуэдэу иухауэ ара? Мыхьэмэт-Джэрии яхэту, а лъэпкъыр къызэрекIуэкIыр апхуэдэущ: къыхахынур, зи лъэныкъуэ защIынур къахуэмыщIэу къогъуэгурыкIуэхэр. Си Хъан-Джэрий цIыкIу абыхэм ящыщу пщIэн- 28
щэжа? къым – нэсри къэсыжауэ адыгэщ. Адыгэлъ щIэтщ. Адыгэпсэ хэтщ. Абы и жагъуэ къищIыну зыми хуэздэнкъым!..
– Аращ, тIасэ, – и щхьэ хужиIэжа мо псалъэ къомым пищэ щIыкIэу, атэлыкъыр и къаным йоплъ. ИкIи щогуфIыкI. – Пщэдджыжьышхэм укъыкIэрымыхуу пIэрэ? – Сэри?! – и нэхэр ину кърегъэж Хъан-Джэрий. – Уэрэ сэрэ дызэдэшха къудейтэкъэ?
– Уэлэхьи, сыкъэбубыдтэмэ. Аращ, жьы ухъумэ, щыгъупщэхи уохъу. Мыдрисэм укIуэнкIэ дауэ ущыт? – Абыи сыщIэкIуэн щыIэкъым. Нобэ деджэркъым. – Ар сыт щхьэкIэ? Сабий цIыкIу нэхъей, Хъан-Джэрий ину къодыхьэшх: – Нобэ зэрымэрем махуэр, Алыхьым зэримахуэ лъапIэр пщыгъуп-
– Еу-уей, нобэ сэ езым си махуэтэкъым: сыщыуэ зэпытщ. СыткIи укъыстокIуэ. КъызжепIэр пхуэсщIэну щIыхуэу къыстехуащ.
– Абы щыгъуэ къуажэхь дыгъэджэгу. Иджыпсту бжесIэнур ди хьэблэ щIалэ цIыкIухэм щыщу зыми къыхуэщIакъым. Деплъынщ, уэ къыпхуэщIэмэ. – КъызэупщI. СлъэкI къэзмыгъанэу сегупсысынщи… ЩIалэ цIыкIухэм къащыхуэмыщIакIэ, сэркIи тынш хъуну къыщIэкIынкъым ар.
– Умышынэ. КъыпхуэмыщIэмэ, сэри сыбдэIэпыкъунщ, – зигъэлIу къопсалъэ къаныр.
– Упсэу, си щIалэ. Сэ сощIэ уэ узэрыгущIэгъулыр.
– Япэр занщIэу къапщIэмэ, етIуанэмкIи сыноупщIынущ. – Содэ.
– СызэроупщIынухэр, ди Нанэ зэрыжиIэщи, псынщIэу узыгъэгупсысэщ. Ауэ жэуапри тэмэму къэптын хуейщ. Ухьэзыр?
– СынодаIуэ.
– Дыгъужьымрэ щынэмрэ зэгъусэ пщIы хъуну?
– Хъунукъым. Уи щынэр дыгъужьым пхуригъэсыкIынщи…
– Щынэмрэ мэкъумрэ-щэ? – Ари хъунукъым. Щынэм мэкъум ухигъэкIыжынщ.
– Узахуэщ! – игурэ и щхьэрэ зэтелъу жэуап къет къаным. ЗанщIэуи – Ауэ къыпщымыхъу нэхъыщхьэмкIэ сыноупщIауэ. АбыкIэ сыщыкъыщIегъу: ноупщIынур дяпэкIэщ.
– Пэжуи?! – и къаным и гуапэ ищIын хьисэпкIэ, атэлыкъыр къонэщхъыфIэ. – УкъызэрызэупщIыну псори къэсщIа си гугъати, – аргуэру и пащIэкIэ къыщIогуфIыкI Мэршэн.
– Ущоуэ. СынызэроупщIыну нэхъыщхьэхэм зыхуэдгъэхьэзырауэ – Хъунщ. Содэ. Ауэ, си фэр иумыхыу, къызэупщI а нэхъыщхьэмаращ алъандэм.
кIэ.
– УмыпIащIэ, кхъыIэ. Уэ сыт щыгъуи согъэIущри сымыпIэщIэну. КъызэдаIуэ-тIэ. Дыгъужьыр, щынэр, мэкъур псым дауэ зэпрыпш хъуну? Ауэ щыхъукIи, кхъуафэжьеймкIэ щыри зэуэ зэпрыпш хъунукъым.
– Уэлэхьи, си щIалэ, гупсысапIэ сыхэбгъэхуам… Щыри зэуэ зэпрыпш хъунукъым, жоIэ. Абы зы щэху гуэр хэлъщ. НтIэ, дауэущ жыпIа моищыр зэрызэпрышын хуейр? Ауэ зэпрумышуи хъунукъым… Дауэ? Дауэ? Жьы ухъуамэ, аращ: гупсысэри жьажьэ мэхъу. Си акъылыр хуэкIуэркъым. 29
трэ?
СщIэркъым, щIалэфI, жысIэнур. Дыгъужьымрэ щынэмрэ зэгъусэ пщIы хъунукъым – щхъуэжьым щынэр зыIуридзэнщи… Щынэмрэ мэкъумрэщи… Ари хъуркъым: щынэм мэкъур пфIишхыжынщи… ГупсысапIэ сыхэбдзащ. Бэлыхь сыхыумыгъэту къыздэIэпыкъу, – зыри къыгурымыIуэжыфэ зытригъэуауэ, атэлыкъыр и къаным йолъэIу.
– Ыхьы! – сабийхэм зэрахьэлу, къогуфIэ Хъан-Джэрий. – Зыкъэп-
– УкъыщыстекIуакIэ, лIо-тIэ къысхуэнэжыр? – къаным гу зылъримыгъэтэн хьисэпкIэ, и щхьэр щIеIури, дадэр къыпогуфIыкI.
– Ара плъэкIынури?! – Хъан-Джэрии къыхокIиикI. – КъыпхуэмыщIэн хуэдизу, гугъуехь лъэпкъ хэлъкъым абы, – пэжщ, и атэлыкъым щIэнакIэркъым – ар емыкIущ. Ауэ тIэкIу зигъэщIагъуэми пцIы хэлъкъым. – Япэ щIыкIэ щынэр зэпрыбош. ИтIанэ – мэкъур. Щынэр къызэпрыбошыж. Ар псы Iуфэм къыщыбонэри, дыгъужьыр зэпрыбош. Ар мэкъум и гъусэу къыбогъанэ. Уэ щынэм деж тыбогъэзэж, ар къызэпрыбошыжри… Аращ зэрыхъур… А мыхьэнэншэр къыпхуэщIакъым.
– Узахуэщ – къысхуэщIакъым. Узэмысар Iуэхушхуэщ. Уэ абыхэм зыгуэр хэпщIыкIырти… кIэни Iэзэу уоджэгу, къыптекIуэ щымыIэу. Аращ – уэ псоми ухозагъэ. Уакъыл жанщ. Псори псынщIэу зэпыболъытыф. Абыхэм уезыгъэсар фи нанэ гуащэращ. Узэрысабийрэ уегъэIущ, уеущий… Щэуей-щэ? Дэбгъуэн щымыIэу, цIыхуфIщ! Абыи сытым хуэдизым ухуигъэIуща?! УщIалэ губзыгъэти, уи деж ахэр псыхэкIуадэ щыхъуакъым.
Иджы чэзур сысейщи, сынызэроупщIым жэуап къет.
– Ухуеятэкъэ! Япэ щIыкIэ къыстекIуэ. ИтIанэщ укъызэупщI щыхъу-
– НтIэ, иджыри нэгъуэщI зыгуэрхэмкIэ укъызэупщIыну?
– СыноупщIынущ-тIэ. КъызэдаIуэ мыдэ. Чыржынищыр зэхуэдиз Iыхьэурэ дауэ яхуэбгуэш хъуну цIыхуиплIым: лIым, абы и фызым, зэшыпхъуитIым?
– А къуажэхьри Щэуей къыбжезыIар? Хьэмэрэ уи анэшхуэ фи гуа-
– Хьэуэ. Ахэракъым – къуажэ щIалэ цIыкIухэращ. Пэщыкъущ къыз-
– Къуажэхьыр къыбжезыIар Пэщыкъумэ, ар тыншу къысхуэщIэн хуейщ. Уэ губзыгъэу узыгъэса уи анэшхуэ гуащэм хьэмэрэ Щэуей и акъылым хуэдэ ещхь абы иIэу си фIэщ хъункъым.
– Сэ а уи Iуэху бгъэдыхьэкIэмкIэ сыарэзыкъым. Пэжщ, ар зэранщIакIуэщ; къуейщIейщ. Ауэ губзыгъэ цIыкIущ. Щапхъэ хуэхъур, зыдэплъейр сщIэркъым. Ди Нанэ-гуащэ хуэмыдэми, абыи анэшхуи адэшхуи иIэщ. Узэрыщыгъуазэщи, лIыжь-фызыжьхэр губзыгъэ защIэщ… Хъунщ. ИIэ, къащIэ. Ауэ, къызжиIакъым жумыIэж, ущымыуэ.
– Зи мэр дахэ чыржын хуабэхэм ехьэлIа къуажэхьыр къыпхуэмыщIэныр емыкIущ. ЕпIэщIэкIын хуейщ, армыхъумэ ахэр упщIыIужынщи… НтIэ, лIыр зы цIыхуу къыдощтэ. ЗэшыпхъуитI жыбоIэри, аитIум я зыр лIым и фызыращ, адрейр и щыкъу цIыхубзыращ. Ари тIу хъуа? Ахэр зэхыдолъхьэжри… псори щы хъууэ аращ. Яхуэгуэшын хуей чыржынхэри щы мэхъу жыпIащи, зырыз ялъос. КъэсщIа? – КъэпщIащ! Уэй, къэпщIам! – дуней гуфIэгъуэр иIэщ Хъан-Джэрий. И къаныр зэрыгуфIэр Мэршэни гуфIэгъуэшхуэ къыщохъу: щIалэ цIыкIур гу къабзэ, псэ къабзэ зиIэщ. Хьэрэмыгъэ, фыгъуэ-ижэ хэлъкъым.
нур.
щэра? жезыIар. 30
– Иджы уэ къызэупщI. УкъызэрызэупщIым и жэуапыр къысхуэмыщIэрэ – сфIэпхьащ. АдэкIи укъызоупщI…
– Мыкуэду пIэрэ ар? ДызэрытемыгъакIуэу, щIы зэдэтшхащ. Абдеж щыдухыным дауэ уеплърэ? – ТIэкIу дыбгъэджэгужамэ, нэхъ къэсщтэнут… КхъыIэ, зэ закъуэ нэхъ мыхъуми…
– А иужьрей зэ закъуэр къыпфIэсхьмэ-щэ? – ИтIанэ аргуэру тIэу дызэдоджэгури, къэзыхьыр текIуауэ добж. Армыхъумэ, дызэрытемыгъэкIуауэ, дауэ зэрыдухынур?
Мэршэн мэгуфIэ: щIалэ цIыкIур плъагъуурэ хохъуэ. ЙофIакIуэ. Ди Тхьэу Тхьэшхуэ, къэхъумэ. Гъуэгуейхэм пэIэщIэ щIы. Щхьэщытхъуу, зыкъызыфIэщIыжу къыумыгъэхъу.
– Хъунщ. Содэ. Узахуэщ: дэитIум хэт нэхъ лъэщми зэхыдогъэкI. КъызэдаIуэ-тIэ мыдэ: щыIащ-псэуащ зы адэрэ абы фIыуэ илъагъу и къуитIрэ. ЗэгурыIуэ-зэдэIуэжу хъарзынэу зэдэпсэухэрт. Адэм и лIэгъуэр къызэрысыр, ишх дунейм зэрытемылъыжыр щызыхищIэм, и къуитIыр къреджэри яжреIэ: игъащIэ лъандэрэ къэдугъуея мылъкур Iыхьэ-Iыхьэ цIыкIуурэ мыгуэшамэ нэхъ къэсщтэнут. Сэ слъэкIыхукIэ абы сыпылъащ. Ауэ сыт пщIэн? Псэ зиIэм уахъты иIэщ. Си ужьыр махуэ фхухъу. Сэ сылIа нэужь, фщIэнуращ: шыгъажэ фощI. Зиш яужь къинэм, гуэш-къэгуэш хэмыту, ди мылъкур зэрыщыту лъос, – ар и уэсяту, дадэр дунейм йохыж. Уэсятыр гъэзэщIэн хуейтэкъэ? Я шы зырызым тотIысхьэхэри, зэшитIыр къызэдэжэну губгъуэм докI. ДэкIахэ щхьэкIэ, япэ илъын къахэкIыркъым, сыту жыпIэмэ текIуауэ бжын хуейр яужь къинэращ, мылъкур зэрыщыту къызыхуэнэнури аращ. Шыхэр къыжьэдэкъуауэ яIыгъщ. Я пIэм икIхэркъым. Адыгэхэм я ерыщагъым уэри ущыгъуазэщ: щыту загъэлIэнущ. Ауэ, моитIум насып яIэти, гъуэгурыкIуэ гуэр къахуозэ. Къахуэзар лIыжь фэншэ цIыкIу гуэрт. Ауэ губзыгъэт, бзаджэт. Фишхэр я пIэм щIивмыгъэкIыр, щIэвукIыр сыт? – щIоупщIэ ар. ЗэкъуэшитIым Iуэхур зыIутыр жраIэ абы. ЛIыжь цIыкIур и пащIэкIэ къыщIогуфIыкI. Зыгуэрхэр кърегъэкIуэкI… Абы нэхъ хэмылъу, шууитIыр зэдолъ. ЛъэкI къамыгъанэуи, шыхэм йолъэдэкъауэ. Ауэ тIум я зыр яужь къонэ… Иджы, си къан, уэ къэпщIэн хуейращ: сытыт лIыжь цIыкIум абыхэм къажриIар? ЗэрыукIыжу, зыр зым къытежыныр я гуращэу, ахэр щхьэ къызэдэжэн хуей хъуат? И щхьэр бжыхьым иригъэщIауэ, хогупсысыхь Хъан-Джэрий. Абы и щытыкIэр щилъагъум, Мэршэн къощтэ: щIалэм зыгуэр къыщыщIа? Къаным и щхьэр зэгуэр къеIэтыж – и нэхэм хъуаскIэр къыщIех. ПIейтейуэ къажыхь. Дадэр поплъэ къаным жиIэнум. ЩIалэ цIыкIур фIэгуэныхь зэрыхъуари и фэм къегъэлъагъуэ. ИгукIэ жеIэ: «Ягъэ кIынкъым – гупсысэфу зрырегъасэ».
Сыт имыщIэмэ, къуажэхьым и жэуапыр къыхуэщIэркъым. ИкIи зэримыщIэмкIэ зыкъыхуэумысыжыркъым – ар и уэркъ напэм хутегъахуэркъым. Ауэ, щумыщIэкIэ, сыт пщIэн? Зыкъэумысыжын хуейщи… УкIытауэ, плъыжьыбзэ къохъу.
– СлIо, си къан? Хуабжьу ухэплъэ хуэдэ… Псы икIыпIэр къыпхуэмыгъуэту ара? Зыри жыпIэркъыми. ТекIуэ защIэу зи дуней гъащIэр зыхь щыIэкъым, си щIалэ цIыкIу. ИкIи утекIуэнщи, къыщыптекIуи къэхъунщ. КъазэрытекIуэIам игъэдзыхэр лIыгъэншэхэращ. Нобэ уэ сыкъыхэб- 31
гъэщIамэ, пщэдей сэ сыптекIуэжынщ жыпIэу, уигурэ уи щхьэрэ зэтелъу, уи лъэр щIэмыхуу псэун хуейщ. КъыбгурыIуа?
– Догуэт! Догуэт! – зешхыжьыж къаным. – А лIыжь губзыгъэ цIыкIум моитIум яжриIагъэныр сыт? Дауи, акъыл зыхэлъ гуэрщ. Ауэ сыт? Ди хабзэм тету, нэхъыщIэм нэхъыжьыр япэ зэрыригъэщыпхъэрауэ пIэрэ?
– Хьэуэ, уэркъ щIалэ. Ныбжь Iуэху лъэпкъ зэрихуакъым. – НтIэ, Iуэхур здэщыIэр шыхэрауэ пIэрэ? – зитыну хуейкъыми, ХъанДжэрий Iэджэ къребжэкI. – Ар пэжым нэхъ и гъунэгъущ, ауэ пэж дыдэкъым, – Мэршэн и къаныр нэхъри къегъэгубжь. Гупсысэм зи щхьэр зэтрич Хъан-Джэрий бжыхьым зыкIэрегъащIэ: – Мыбы зы щэхушхуэ гуэр хэлъщ, Мэршэн…
– КъызэрысфIэщIымкIэ, къаным зыкъет.
– Ущоуэ! – къэщтауэ къыхокIиикI уэркъ щIалэр.
– Сыщыуэмэ, уи жэуапыр дэнэ щыIэ? Ар щумыщIэкIэ, къыпфIэсхьауэ аращ… НыбжесIатэкъэ ди зэдэджэгуныр дыбгъэухыну? Куэдщ ар – абдеж щыщыдогъэт, армыхъумэ… ЛIыжьым мобыхэм яжриIарат: фызытес шыхэр зэфхъуэж. – Сыту губзыгъэу къыщIэкIа а лIыжь цIыкIур! Ахьей ар сэ къысхуэмыщIэнрэт… МоитIум ящыщ дэтхэнэми зытес шыр къытригъэжыну пылъынут, езым ейр яужь къригъэнэн папщIэ. Къуажэхь дэгъуэщ! Сынохъуэхъу, Мэршэн – сфIэпхьащ! – Упсэу, си щIалэ. Пэжщ, сэ къэсхьащ. Ауэ уэри пфIахьакъым…
– Ар дауэ? – егъэщIагъуэ Хъан-Джэрий.
– Быдэу уигъэгупсысакъэ?..
– Ауэ сытмикъым! Си щхьэр зэгуэч пэтащ. – Зэгуэмычу къызэтенащ. Щхьэ куцIыр бгъэлэжьащ. Ар фейдэуэ – Уэли, узахуэм!
– Аращ-тIэ зыри пфIамыхьауэ къэлъытэн щIыхуейр.
Уэркъ щIалэр къызэщIэплъащ. КъызэрыкIащ. – КхъыIэ, иджыри зэ закъуэ дызэдэгъэджэгуж. И, зо? Хъун, зо? Аргуэру сфIэпхьмэ, абдеж щыдоух. ПсомкIи укъыстекIуауэ собжри… Уэ зэрыжыпIэмкIэ, си щхьэкуцIыр нэхъыфIу лажьэ хъуащ, нэхъ губзыгъэ сыхъуащи… хэт ищIэрэ, къыпфIэсхьмэ, щIы зэдэтшхауэ аращи…
Сыту щIалэ фIыщэ! Плъагъуркъэ, и мурадым и Iэр тримыгъэхуауэ увыIэнукъым, – атэлыкъым и гур хэхъуэрт. – Ар хьэл-щэн хъарзынэщ. Ауэ шынагъуи пылъщ: текIуэну, бжьыпэр иубыдыну зыфIэмыфIыр хэт? Аращи, зэжьэхэуэхэр, зэныкъуэкъухэр къохъу. Абыхэм ухэкIуэдэныр бетэмалщ… Апхуэдэ куэд си нэгу щIэкIащ сэ. Сэри сыхэкIуадэ пэтащ. Насып сиIэти, Iуэхур зыхуэкIуэнкIэ хъуныр къызгурыIуэри, псынщIэу сыкъикIуэтыжат, армыхъу си щхьэр хэслъхьэнкIэ зыхуэIуа щыIэтэкъым. ГъэщIэгъуэныракъэ, узыгъэлъэпэрэпэнухэр, узыгъэунэхъунухэр ууейхэращ. ЦIыхур нэхъыбэу зыгъэщхьэрыуэр, зыгъэкIуэдыр езым и гъунэгъухэращ. Ар гуауэ тIуащIэ мэхъу. Лажьи-хъати уимыIэу, уи бийм уIэщIэкIуэдамэ, зауэм ухэту уаукIамэ, нэгъуэщI мыхъуми, цIыхум я гум фIыкIэ укъонэж. Ууейм уиукIыжамэ-щэ? Аращ гуауэшхуэ дыдэр… Апхуэдэм Тхьэм дыщихъумэ…
– Мис иджы къызгурыIуащ, – жи Мэршэн, – уэ кIэнджэгухэм деж ущIытекIуэр: балигъхэми ещхьу, уэри зэпымыууэ текIуэныгъэм ухуопабгъэ. Ар фIыщ… Содэ – иджыри зэ дызэдэджэгунщ. Ауэ, къызжиIакъым къыхэпхащ. 32
ча? жумыIэж, мыбдеж акъыл жан ущиIэн, Iэмалшыуэ ущытын хуейщ. ПсынщIэу умыгупсысэуи хъунукъым… Уэ бжэкIэм ухуэIэзэ? – Ари фIы дыдэу! – къыжьэдоху щIалэм, итIанэ зыщIогупсысыж: атэлыкъым щхьэщытхъугъэр фIэфIкъым. – Собжэф…
– Гупсэхуу къызэдаIуэ-тIэ мыдэ. ИкIи ныбжесIэну бжыгъэхэр уи гум иубыдэ… МыIэрысей жыгым шууипщI бгъэдохьэ. Зым зы мыIэрысэ къыпеч. ЕтIуанэм – тIу, ещанэм – щы, еплIанэм – плIы, етхуанэм – тху, еханэм – хы, ебланэм – блы, еянэм – и, ебгъуанэм – бгъу, епщIанэм – пщIы… УщIэдыхьэшхыр лIо? ТIэкIу уемыпIэщIэкIыу пIэрэ?..
– УкъызэрызэупщIынур къэсщIащ: шухэм мыIэрысэ дапщэ къыпа-
– Апхуэдэу ущIигугъэр лIо? – Бжыгъэхэр щыхэткIэ, Iуэхур есэпым хуэкIуэну хъунщ. Ди Нанэ Къанитат жиIэрейт: фIыуэ мыбжэфым, есэпхэм щымыгъуазэм мылъкушхуэ зэригъэпэщыфынукъым.
– Тэмэмуи жиIэрт. Умыбжэфмэ, мылъкушхуэ зумыгъэпэщыфыныр щыгъэтауэ, уцIыху ныкъуэу аращ. ЩIэныгъэлIхэм вагъуэхэр ябж, дзэпщхэм я зауэлIхэр, шум къыпэщылъ гъуэгуанэр зыхуэдизыр. Есэпыр щIэныгъэ куум и лъабжьэщ. И къежьапIэщ… Хъунщ, къэпщIауэ ущигугъэкIэ, къызжеIэт.
– Жыгым мыIэрысэ щэ ныкъуэрэ тхурэ къыпачащ. ДэитIум дигу къеуэн хуейр мохэр мыIэрысэ IэфIхэмкIэ къызэрыддэмыгуэшаращ.
Атэлыкъри къанри къодыхьэшх.
КъуажэхьхэмкIэ тIэкIу зытригъэуми, Мэршэн хэзыгъаплъэ, зыгъэпIейтей щыIэт: и унэм къытеуа хъунщIакIуэхэм егупсысыныр имыухыурэ, Мыхьэмэт-Джэрий къэзакъхэм зэрапыщIам теухуа псалъэмакъхэри кърахьэжьащи… Ухэзыгъэплъэныр гъунэжщ. Ди Iуэхухэр зэIумыбзу сыт хуэдизрэ дызэрыпсэунур? – йогупсыс Мэршэн. – Уафэми щIылъэми Iэбэ, зауэ-банэхэми хэт, урысхэми тыркухэми я гъусэ, дэр-дэруи дыкъащти… хьэмэрэ джэдумрэ ещхьущ дызэрыпсэур. ЩIыри абы къытекIэри, Бзиикъуэ зауэм и ужькIэ, лъыпсым щIигъэнащ. Дызыщыгугъын фIыгъуэ щыIэжкъым. Адыгэхэм мыгъущыжын гуауэр дипкъхэмкIи ди псэхэмкIи дошэч. УIэгъэр къешынэуэж зэпытщ. Ер уи унэм къихьа нэужьщ фIыр зищIысыр къыщыпщIэр. Дэ Iейуэ ди фэм дэкIар дэри ди щхьэм къэсу дрикъунщи, къытщIэхъуэ щIэблэми къайлыжу яхурикъунщ. КъыдэмэщIэкI мыгъуэр, дызыхуэчэмыр фIырщ… А фIыр дэнэ къикIын? Дэр-дэру дызэгурыIуэжыркъым. Ауэ щыхъукIи, цIыхуищ дызэригъэхьэлIи, батэр дгъэшу дызэщогуфIыкI. Дызэщотхъуж. Дэр нэхъыфI щымыIэу щыдоIуэж. Ауэ ещанэр IукIыжамэ, ар хьэм егъэхьынымкIэ зэуэ дыIэзэщи!.. Щхьэ къыдгурымыIуэрэ: мэзыр жыг зырызурэ зэрызэхэтым ещхьу, лъэпкъри зыгъэлъэпкъыр уэращ, моращ, сэращ. Псори дызэхэплъхьэжмэ, адыгэ лъэпкъ хъужыр дэращ… Iуэхушхуэращ – дэтхэнэ зыми егъэлеяуэ ди щхьэр фIыуэ долъагъуж. Дыщхьэхуещэщ. Псоми зыдогъэгубзыгъащэри, хэхауэ зыпщ щIыдимыIэр, ди къэралыгъуэ къыщIытхузэмыгъэпэщыр аращ. Ар уиIэ хъумэ, узыхуейр зы пащтыхьщ. Ди дэтхэнэ зыпщми игъэпащтыхьынур езыращ… Жыжьэ щхьэ укIуэрэ? Дыкъащтэ Абат Беслъэнейрэ сэрэ. Сыт хужыпIэн? ЛIы губзыгъэщ ар. Сэри зызгъэделэркъым. Сыт-тIэ дыщIэзэщыхьар? Уегупсысыпэмэ – зы емыкIу тIэкIущ. Сэ нэхъыбэ къэзгъэщIамэ, дунейр къутаи! Сынэхъыжьмэ, сынэхъыжь губзыгъэни хуейт. АрщхьэкIэ – дэнэт!.. ЗыкIи худэсчыхыркъым. Худэсчыхыпауи 33
сощIри – мор езым иукъуэдиям пхутекIыну? КъызэрыщIэкIымкIэ, дэ дызэрыпсэур ди акъылыракъым – ем дызэрихьэу аращ. Ди гуэныхьхэм я унафэм дыщIэтщ…
– Мэршэн, мо IуащхьэмкIэ плъэт.
– Шу гуэрхэр солъагъу. Щхьэ укъэщта-тIэ, си щIалэ?
– Сыкъэщтакъым… Ауэ мохэр дэ къытхуэкIуэ сфIощI…
– Арагъэнщ, – езыри тIэкIу къызэрыпIейтеяр щIалэ цIыкIум щигъэпщкIуурэ, Мэршэн и нэхэр шухэм ятонэ. – Хэт сымэу пIэрэ ахэр? Уи адэмрэ Щэуейрэ хуэдэ? АрщхьэкIэ мохэр хы мэхъу. Мыхьэмэт-Джэрий нобэ къигъэзэжынуи жиIакъым.
– Мобыхэм си адэр яхэткъым, абы и шыгъуэр къэсцIыхужынут сэ. Хэт сымэ-тIэ мохэр? щотхъу Мэршэн: Зыри зыфIимыгъэIуэхуфэ зытригъэуарэ Iэдэбыбзэу, и къаным – Уи нэ цIыкIухэр жанщ! Уи адэр зэрахэмытыр и шыгъуэр зэрумылъагъумкIэ къызэрыпщIар? – Хьэуэ.
– Ахэр хэтми сщIэркъым. Ауэ зэрымышапсыгъхэр гурыIуэгъуэщ…
– Ущыуащ, Мэршэн! Ущыуащ, – жиIэм шэч къытримыхьэу, къопсалъэ къаныр. – Шууищым я зыр сэ къэсцIыхуакIэщ. Уэ ущыуащ!
– Хэтщ жыпIа-тIэ а къэпцIыхуар? – Абат Беслъэнейщ! – къокIий Хъан-Джэрий. – Ар дауэ си фIэщ пщIын? – къощтэ Мэршэн. И нэхэри псыIэ къохъу – куэдыIуэрэ плъэкъуауэ ара е зэмыжьа нэпсхэр къащIэлъэда? – Абат Беслъэней сэ къызобий. Иужь дыдэу ар ди къуажэ щыщыIар сщIэжыркъым. Ар мыбы къэкIуэну си фIэщ хъуркъым. Ди щIыб зэхуэдгъэзэн фIэкIа, абырэ сэрэ дызэIуплъэфынукъым!.. I
Махуэр хуэмурэ хуэкIуэрт дыгъэ къухьэгъуэм. Гъэмахуэ махуэ хуабэр текIуэтурэ, абы и пIэм къиувэрт пщыхьэщхьэ щIыIэтыIэр. Ар псэми Iэпкълъэпкъми тыншыгъуэ, зыгъэпсэхугъуэ щагъуэт зэман телъыджэт. Махуэ хуабэм зэпкърихарэ зи гукъыдэжри зи лъэри жьажьэ-жьажьэу ичындыкIэм нэзылъэфэса Къанитат гуащэ абдежхэм махуэжей ищIыныр и жагъуэтэкъым, езым зэрыжиIэмкIэ, абыкIэ и къарур къигъэщIэрэщIэжу, тIэкIу зыкъигъэщIалэжу арат. А зыгъэпсэхукIэм апхуэдизкIэ есати, гуащэр нэхъ пасэу къыщызэщыуж е щыхэжае къэхъуртэкъым – абы «и сыхьэтыр тэмэму лажьэрт»: къыкIэрымыхуу е япэ имыщу. Къоушыж. И псэм зэрызигъэпсэхуар нэрылъагъуу, нэщхъыфIэщ. И Iупэхэр зэтож. И нэгум нурыр къыщхьэщех. Зэрыгуащэри зыщигъэгъупщэркъым: а зэрыщылъурэ, и IуэхутхьэбзащIэм къоджэ: – Сисурэ! А Сисурэ, кхъыIэ, къакIуи щхьэгъубжэIупIэхэр зэIух. Жьы къабзэ къыщIегъахуэ. ЩIым теувэу умыщIэну, Сисурэ щабабзэу, Iэуэлъауэншэу къыщIохьэ. ЩхьэгъубжэIупIэхэр хуэм цIыкIуурэ Iуех. Жьы къабзэр езыми къыIурыуа нэужь, псалъэмакъыншэу щIокIыж. Тас-къубгъан иIыгъыу асыхьэтуи къегъэзэж. Гуащэм зрегъэтхьэщI. Абы щIэх-щIэхыурэ псы щIыIэмылкIэ зитхьэщI и хабзэщ. Арагъэнщ, ныбжьышхуэ иIэ пэтми, и нэгур щIызэмылъэр – лыдыжу щIэплъагъур.
ЗытхьэщIын еухри, ар шэнтым тотIысхьэ.
3 Заказ №64 34
– Ди лъапсэм сытхэр щыхъыбар? ДыщIэгузэвэн щымыIэрэ? – Псори хъарзынэщ, ди гуащэшхуэ, – къопсалъэ хъыджэбз гъур цIыкIур. И Iуэхури зэпигъэуркъым: гуащэм и щхьэр хуежь.
– Къуажэм-щэ? – Къуажэри хъарзынэщ. Тхьэм и шыкуркIэ, гузэвэгъуэ щыIэкъым. – Упсэу, тIасэ. А псори Алыхьым зэрифIыщIэр зыщыбгъэгъупщэркъыми, сыпхуэарэзыщ. Абы и нэфIыр зыщыхуэнухэм ящыщ дыхъумэ, ди насыпщи, и фIыцIагъэри дгъэкIуэд хъунукъым. Иджы, тIасэ, сыт щыгъуи зэрытщIым хуэдэу, си щхьэр схуэжь, щхьэцыр зэрыдзэ… Нэмэз щIыгъуэр къос. Абы зыкъыкIэрызгъэху хъунукъым. Сыпхуэарэзыщ, Сисурэ, Алыхьыр арэзы къыпхухъу. Уи Iэ цIыкIухэр зэуэ гуапэщ, щабэщи, къызэрыгуэкI мэкъумэшыщIэ унагъуэм укъыщалъхуауэ пщIэнкъым. Уи бзэри IэфIщи, уи псэри дахэщ. ПщIэхэри хъуну, дагъуэншэу уощIэ. Алыхьталэм фIыуэ укъызэрилъагъур зэи зыщумыгъэгъупщэ: и фIыщIэр умыгъэкIуэд. ИтIанэ бгъуэтыну уи щхьэгъусэри, уэри, фи бынхэри Тхьэм и нэфIым фыхинынкъым.
– ФIыщIэшхуэ пхузощI, гуащэ, – жери Сисурэ зегъэщхъ. – АпхуэдизкIэ укъысщотхъу, гуапагъэ къызжоIэри, согъэукIытэ. Уи псалъэхэр зэрызгъэпэжыным сыпылъынщ…
– Зи напэр зыхъумэжым, укIытэ зыхэлъым и насыпщ. Къыумылэжьу, пхуэмыфащэу псалъэ дыгъэл пхужысIэу аракъым, апхуэдэу щыщыткIэ, си щытхъухэр зумыгъэщIэгъуэкI.
Тас-къубгъаныр щIехри, Сисурэ щIокI. Хэплъапэурэ, гуащэжьыр абы кIэлъоплъ. Хъыджэбзым бжэр къыхуищIыжа нэужь: «Еу-уей мыгъуэ, къуэ сиIамэ аратэкъэ, – жи игукIэ. – АрщхьэкIэ Алыхьым къызипэсакъым апхуэдэ насып. Къуэ сиIамэ, Сисурэ сыблэплъыкIыу, нысэ сылъыхъуэнтэкъым. КъызгуроIуэ, Iэджэми Iэджэ къысхуабжынт: и къуэ уэркъ щIалэм и IуэхутхьэбзащIэу хъыджэбзыжь цIыкIур къригъэшащ… Сыт къысхужаIауи, а гуфIэгъуэр слъэгъуамэ… Зи мыIуэху зезыхуэхэм я щхьэ зэрыхьт… Нэхъыщхьэрати, си щIалэр мобы насыпыфIэ дэхъунут. Сэ абы нэхъ гуфIэгъуэшхуэ сыхуейт? АрщхьэкIэ, сыт пщIэн, Алыхьым къызитакъым къуэ. Щэуей къезгъашэ хъунукъэ ар? Ауэ сытми хъун?! Хъунщи, тIыгъуэжынщ! Щэуей къызэмыдаIуэмэ-щэ? КъызэмыдаIуэмэ, щIегъуэжынщ – Сисурэ и фэгъу хъыджэбз Адыгэ хэкум иригъуэтэнкъым. КъызэрызэмыдэIуари хуэзгъэгъункъым – ди лъапсэр къезгъэбгынэнщ».
Уэркъ бей унагъуэм я гуэщ блыным деж Къаймэтрэ Хьэжы-Къасейрэ гу щызэрагъэпэщыж. Ещанэ лъхукъуэлIым мэкъу пыпхъуэр зэщIебгъэж. А-адэ плIанэпэм дэт кIыщым Iэуэлъауэшхуэ къыщIоIукI. КIыщым щхьэщыт Iугъуэ мащIэр жьыбгъэм хуэмурэ уэгум хуеIэт. ИтIанэ къегъэзэж а жьым. Губгъуэр зыдэщхъыщхъ нартыхупкъэм щхьэщохьэри, щIегъэхъае, нартыху бзий лъагэхэр щIеупскIэ.
Пщыхьэщхьэм и теплъэри и Iэуэлъауэри гукъыдэж къозытщ: сабий джэгухэм я дыхьэшх макъыр жьгъырущ, зи анэхэм пэплъэ шкIэхэри пIащIэу цIыкIухэм къадожьу. Сыджымрэ уадэхэмрэ ягъэIу макъхэм къахэлъэт хъуаскIэхэр дэлъэтейхэурэ уэгум щыпщIыпщI вагъуэхэм гъусэ зыхуащI, пшапэ зэхэуэгъуэр нэхъ кIыхь ящI. Къуршыщхьэ хужьхэри, иIэгъэпс плъыжь ящIэгъэжа нэхъей, дыгъэ етIысэхым и бзииплъхэм ираIэ. Модрей лъэныкъуэмкIэ уплъэмэ, жэщыр къызыщхьэщыгъуалъхьэ мэз абрагъуэр тенджыз фIыцIэшхуэу мэуфафэ. 35
ГуфIэгъуэщ а псори уи псэм къедэхащIэу, уи жэщыр тынш къыпщащIу пIэм уекIуэжыныр.
А псоми еплъмэ, гухэхъуэ игъуэтурэ, зыкъомрэ пырхъуэм тетащ Сисурэ. КъимыдэкIэ, ар щыгуфIыкIырт зи Iэрамэшхуэхэр къыхуэзышийуэ абдеж дыдэм къыщыт жызумейр къызэрыхуэгуапэми. Нобэ хуэдэу хъунущ жызумри, Iэби къыпыч, уигу пIэпихым хуэдиз шхы. Iэрамэхэм, къудамэхэм захуэмыIыгъыж щыхъуам деж, Щэуей Iэмал Iэджэ къегъуэт: ахэр кIэрещIэ, щIэгъэкъуэн яхуещI. Лейхэр, жьгъейхэр къыпеч – нэхъ цIырхъ ещI, дыгъэр нэхъыфIу ятепсэн, нэхъ IэфI хъунхэ папщIэ.
А зыхэт гупсысэхэм къахокIри, Сисурэ Щэуей деж нос: сыту пIэрэ иджыпсту ищIэр? Мыхьэмэт-Джэрийрэ абырэ зэщымыхьауэ къыщIэкIащэрэт. Къэзакъхэм зэрапыщIам щхьэкIэ, и зиусхьэным епсэлъэну жиIат. Пэжщ, хъыджэбзыр Щэуей елъэIуащ: уи мыIуэху зумыхуэ, зиусхьэнхэм я унафэм ухэмыIэбэ. СыткIэ ухуей абы? Дэ дымэкъумэшыщIэщ, дыIуэхутхьэбзащIэу аращ. Мохэр уэркъщ. Ауэ къытхуэфIхэщ. Гуапэу къытхущытхэщ. Гуащэращи, анэм быныр фIыуэ зэрилъагъум хуэдэу укъелъагъу… Зиусхьэнымрэ Щэуейрэ зэрежьэрэ махуищ къудей дэкIауэ арами, щIалэм апхуэдизкIэ хуэзэшащи, гуащэм и псалъитI я зыр и лъхукъуэлIыращ: дауэ хъууэ пIэрэ? Дахэ-дахэу ягъашхэхэрэ? Зыхуей хуагъазэхэу пIэрэ? Си унэжь, пхъэжь дакъэ мафIэ, жи. Зэ я унэ къихьэжахэмэ… Я къэсыжыгъуи хъуащ… – ЛIо, Сисурэ, пщIам ущыгуфIыкIыжу ара? – хъыджэбзым и щIыбагъкIэ къыдохьэ Хъан-Джэрий и анэ Бычэ. – БжэIупэри пщIантIэри, псыхэр иутхэжауэ, къабзэ Iейуэ къыупхъэнкIащ. Абыхэм ятепщIыхьа тхыпхъэщIыпхъэхэм я дахагъыр-щэ?! Гуащэм хэдыкIхэм ухуигъэсащи, псы ибутхэурэ, уэ бжэIупэри пщIантIэри уогъэдахэ.
Сисурэ, къэукIытауэ, и щхьэр ирехьэх: – Псалъэ гуапэхэр къысхужоIэри, Тхьэр арэзы къыпхухъу, гуащэ. Хъун хуэдэу зыгуэр схуэщIэмэ, абы уи фIыгъи хэлъщ. – Си фIыгъи?! – Бычэ къонэщхъыфIэ. – Сэ мы унагъуэм сыкъыщихьам уэ уцIыкIунитIэт, ауэ мастэ-IуданэкIэ узыхэмызагъэ слъагъуртэкъым.
– Тхьэм и нэфI зыщыхуэн гуащэшхуэм сригъэсауэ арат… Зиусхьэныр псынщIэIуэу къэсыжащэрэт, ди уэркъ щIалэм и хъыбарыфI къытхуихьрэ дигъэгуфIамэ, дехъулIат. Абы зэуэ дыхуэзэшащи… Я къуэхэр къану яту адыгэхэм апхуэдэ хабзэ дауэ къаублат? – Хуэму, хуэму! А жыпIэхэр гуащэм зэхихмэ, шхыдэнщ, – мэIущащэ Бычэ. – Ди бын дыгъэ-дыщэ цIыкIухэ, Алыхьым къигъэхъунхэ, фэращ анэхэм гуфIэгъуэу диIэр. Фэ къывгурымыIуэ щхьэкIэ, анэхэм фIыуэ фыкъызэралъагъур фщIамэ!.. Хъани Сэхьиди зэуэ тпэIэщIэщи… Ахэр слъагъуну си напIащхьэр къытобагэ. Абыхэм сэ зэуэ сахуозэшри, языныкъуэхэм деж си гур апхуэдизкIэ мэбампIэри, адэкIэ схуэмыхьыжу, къызэгуэудынкIэ сошынэ, - тхьэусыхэм-тхьэусыхэурэ, Бычэ Iущащэу щIедзэ. – Гуащэшхуэм дежкIэ мыплъамэ, Мыхьэмэт-Джэрий щIалэр къызэрыришэлIэжрэ куэд щIат. Зы илъэс нэхъыбэкIэ тхуэхьыжыну си фIэщ хъуркъым… Мо тетIысхьэпIэм сабэр къелъэщIэхыт, Сисурэ. Гуащэшхуэр къыщIэкIынущ: жьы къабзэкIэ бэуэнущ, пщыхьэщхьэ акъужь гуакIуэр зыщIригъэхунущ. Гъуэлъыжыгъуэпэхэм деж бжэIупэм зыщыбгъэпсэхуныр уасэ зимыIэ фIыгъуэщ.
Дыщэрэ дыжьынкIэ гъэщIэрэщIа баш лъапIэр зи Iэдэж Къанитат 3* 36
унэм къыщIокI. Зиплъыхьу тIэкIурэ щот. И ныбжьми емылъытарэ, зэрыгуащэри зыщимыгъэгъупщэу, уардэу зэфIэтщ. Тхьэм ещIэ абы иджыпсту зэригъэзахуэхэр. Ар къыщIыщIэкIар зигъэпсэхун, жьы къабзэкIэ бэуэн къудей щхьэкIэкъым – щэхуу, зэран къыхуэмыхъуIауэ, игукIэ унафэ Iэджэ ищIынущ. Зигъэпсэхуну аратэмэ, етIысэхынтэкъэ? Мис иджы, гупсысэщ-гупсысэщ, щытщ-щытри, зричауэ адэкIэ макIуэ. Ауэ сытми иIыгъ мыхъумэ, башри зыщIигъакъуэркъым, къыфIэбгъэкIмэ, ар щIым иригъэIусэркъым.
Ауэрэ къыздикIухьым, и нысэм бгъэдохьэ. ХуогуфIэ. ТетIысхьэпIэм – Псори псынэ щIыIэкIэ гъэщIыIэтыIащ. Дауи, Сисурэу къыщIэкIынщ йоплъ: ахэр зи Iэужьыр. – Сисурэщ, – нысэри и гуащэм щогуфIыкIыж.
– Упсэу, си псэм хуэдэ Сисурэ. КIуэи, тIасэ, си пэшым щIэлъ жьыху къуэлэныр къысхуэхьыт… Пщыхьэщхьэ телъыджэкъэ, Бычэ? – ИкъукIэ пщыхьэщхьэ дэгъуэщ.
– КъэскIухьащ. Зысплъыхьащ. Зыгуэрхэми сегупсысащ. Иджы тIэкIу зызгъэпсэхунщ. Махуэ псом унэм дыкъыщIэкIыркъым. Хуабэщ жыдоIэри, бжэ-щхьэгъубжэр зэхуэщIауэ, унэ кIыфIым дыщIэсщ. Мо гъукIэхэм я Iэуэлъауэр зэпагъэуну, езыхэми загъэпсэхуну яжефIэ. Дэри ди тхьэкIумэм жьы иунщ. Жьыхуи сыхуейкъым – Псыжь лъэныкъуэкIэ къриху жьыбгъэр щIыIэтыIэщ. ГуакIуэщ… Щхьэ укъытщхьэщыт, Сисурэ? КъэтIыс, тIасэ, сибгъукIэ… Сытхэр пхузифIыщIэ, ди Тхьэ! Сыту пщыхьэщхьэ дэгъуащэ!.. УщIалэхукIэ уи узыншагъэм хуэсакъын, уэри узыкIэлъыплъыжын хуейщ, - зыри имыгъэIущ, имыущий хуэдэу къопсалъэ гуащэр. – Иджыпстуи сыхъарзынэ пэтми, си щIалэгъуамрэ нобэрэ шурэ лъэсрэ я зэхуакущ! Илъэсхэм ящIыгъуу, щIалэгъуэри узыншагъэри пIэщIокI. УщыпсэукIэ, дэнэ укIуэн, жьы уохъу. Уи Iэпкълъэпкъыр щIощIэ… Си адэ-анэр щыпсэухэм сэ зы дуней сиIащи!.. Гуэныхь къэсхьынт, Мыхьэмэт-Джэрий сызыхуей сыхуигъазэркъым жысIамэ. Фомрэ тхъумрэ IукIэ соз. Сызыхуэныкъуэ щыIэкъым. СызылъэмыIэсыжыр сIэщIэкIа щIалэгъуэращи, ар дэнэ къипхыжын? УпыкIащ! Си ныбжь фынэсмэ, къывгурыIуэнщ: дуней фIыгъуэр уиIэми, жьы ухъуамэ, умыузыншэмэ, уи ни уи пи зыри къихьыжыркъым. Тобэ ярэби, Алыхьым и къарур инщи, депIыркъ-дешыркъми, дегъэпсэу, армыхъумэ а сэ слъэгъуа, сызэрыщыта жыхуэпIэмрэ нобэрэ зэслъыту сыхуежьа нэужь… Жьым дытесу псым депыджырт!.. Ди уэрэдхэми, ди къафэхэми, ди гуфIэгъуэхэми кIэ ямыIэн къытфIэщIырти, дунейр тхурикъуртэкъым. Абыхэм щыгъуэ ди дыгъэр къызэрепсри, къуалэбзум уэрэд зэрыжаIэри нэгъуэщIу: псори щIэщыгъуэт. Псоми удахьэхырт. УагъэгуфIэрт. Иджыпсту зы бзу цIыкIу уэрэд жиIэу зэхэсхамэ, си гур къогъыкI. СызэдэIуэнIауи зэхэсхынIауи сыхуеижкъым. Сызыхуейр зыщ: тыншыгъуэ, псэхугъуэ, гузэвэгъуэм дыпэIэщIэн… Мыхьэмэт-Джэрий и япэ фызам деж ди Iуэхур къыщикIатэкъым. ЗыкъызыфIэщIыжа щхьэзыфIэфI гуэрт. Сыт тщIэнт? ИдгъэкIыжащ. Ди щIалэ нэхъыжь Кърым-Джэрий тфIыздишати, и гурыфI къикIмэ, дегъэлъагъу, и ней къытщыхуамэ, дытригъаплъэркъым. Арати, хамэ бын хъуным нэсащи… ЕтIуанэ фызым деж Мыхьэмэт-Джэрий и кIэныр къыщикIыжащи, фIыщIэр Алыхьым ейщ. Я бын зэдапIыжу, гукъеуэншэу зэдэпсэунхэу Тхьэм солъэIу…
Ди гуащэшхуэм и бзэр апхуэдизу щхьэ къиутIыпща? УвыIэгъуэ имыIэу, еуэ мэпсалъэ, еуэ мэпсалъэ. Апхуэдэ хьэл хэлъакъым абы… – 37
мэгупсысэ Сисурэ. – Гуащэшхуэр захуэщ: зиусхьэным и япэ фызыр егъэлеяуэ зы щхьэзыфIэфI гуэрт. Бзаджэт. ЛъхукъуэлIхэм, унэIутхэм ятеплъэ хъуртэкъым: дэ цIыхуу дыкъридзэххэртэкъым, сыт хуэдэ мыхьэнэншэм щхьэкIи къыттекIиерт. Уи напэр къызэприхулэкIынкIи тIэу еплъынутэкъым. Дэри зыгуэрт, драIуэхутхьэбзащIэу арат. И щхьэгъусэ зиусхьэным зэрыхущытар-щэ?! Мыхьэмэт-Джэрий фIэкIа, ар зыхуэшэчын щыIэтэкъым. И щхьэр здихьын имыщIэу къигъанэрт – и хьэл-щэн IеймкIэ, и кIий-гуохэмкIэ. ЗэрыфIыр лIот? Жэщи махуи гъуджэм бгъэдэгъэт. Зэгъэплъыж. И набдзэр, нэбжьыцхэр щIегъэч. ЗегъэгъэщIэращIэ. И лъэдакъэхэм хуетIэхъу. И тхыр хуэшытIэ. Сыт хуэпщIэми, арэзы зэрыпхуэщIын щыIэтэкъыми, гъумэтIымэ зэпытт. Ари фIэмащIэу, ар зэуэ пIаскIуэрти, игъэуфIыцIа уи лыр тхьэмахуэ псокIэ щыхэмыгъуэщэж щыIэт. Пэжщ, гуащэшхуэм щышынэрт. И нэгу щIэмыхуэмэ нэхъ къищтэу, къыпикIухьырт. ЩыгуащэшхуэкIэ, ахьей абы щышынэнт. Пэмыпсэлъэжынрэт. Гуащэшхуэр ткIийщ, ауэ пхуэмыфащэ къуипэсынукъым. Лей зэрихьэнукъым. Аращ ар фIыуэ щIэслъагъури. Абы жиIэу хуэзмыщIэн щыIэкъым. Апхуэдэ цIыхум игъащIэкIэ ухуэIуэхутхьэбзащIэ хъунщ. Мыхьэмэт-Джэрий и япэ фызар блэр зэраукIа башт. ИрагъэкIыжу щрахужьэжым щыгъуэ абы ищIар-щэ? И нэпсеягъэри къигъэлъэгъуащ: и нэ къыфIэнэн къимыгъанэу, зэщIикъуэри дишащ. Ари фIэмащIэу, абы хьэпшыпыжьу здилъэфа къомыр-щэ? Ар дэкIыжу куэбжэр хуащIыжа нэужь, дэ къэдгуфIар сыт хуэдизт?! Ди жагъуэ хъуар лIо жыпIэмэ, Кърым-Джэрий цIыкIур зэрыздишэрат. Ар сытым хуэдэу щIалэфI цIыкIут?! ГуфIэжу, сыт щыгъуи гуапэу къопсалъэу…
– Уезгъэзэша, Сисурэ? Хьэмэрэ жысIэхэр уигу иримыхьрэ? Узгъэкъуаншэркъым, тIасэ: зызыгъэIущ фызыжь псэлъэрейм къибжхэм сыткIэ ухуей уэ? Ауэ, тIасэ, зыщумыгъэгъупщэ: уэри зэгуэр жьы ухъунущ. Апхуэдэу щыщыткIэ, жьы хъуахэм жаIэхэм уедэIуэфу зегъасэ. Си ныбжь унэсмэ къэпщIэнщ жьыгъэр, псэлъэгъуншэр зэрызэшыгъуэр. Зэманыр зэрыгъэкIуэгъуейр. Зэрыхьэлъэр. Нэхъ Iей дыдэр сыт жыпIэмэ, закъуэныгъэрщ.
– Уэ уи закъуэ, ди гуащэшхуэ? Дэ дыпщIыгъукъэ? Псоми фIыуэ утлъагъуркъэ? Уи фIэщ щIы: зызгъэфэрыщIу аракъым – жысIэр пэжщ. – Хьэуэ, тIасэ, щхьэ закъуэныгъэр икъукIэ къызохьэлъэкI, си хъыджэбз цIыкIу. Уэ угумыгъуэ цIыкIущ, фIыуэ сыкъолъагъу, сыпфIэгуэныхь мэхъури укъысхуобзэIэфI, армыхъумэ… КъызгуроIуэ: сэ жьы сыхъуащ. УкъыздэгъуэгурыкIуэнуи тынш къыщIэкIынкъым. Жьы хъуахэм езыхэм я дуней яIэжщ. Фэ фыщIалэщ. Фи псэугъуэщ. Фи насып къэкIуэгъуэщ… ФIым фыхуэгъэсэн, фыхуэущиин хуейщ. Ар зи пщэ къыдэхуэр дэращи, слъэкIи къэзгъанэркъым. Мо къытхэмызэгъа бзылъхугъэ нэмысыншэр аратэкъым – абы и гъэсэкIэр нэгъуэщIт: шхыдэн, кIиин-гуоун, бгэн. Уэ уцIыкIунитIэу, уи Iэпкълъэпкъхэр зэрымыубыдауэ, сэри сыпэмылъэщу, мобы уи фэм ирихыу щытар сыт хуэдиз?! Ди натIэм икIыжащи, Алыхьым и шыкурщ. Абы напэншагърэ мыхъумыщIагъыу ищIэфыныр зыхуэдизыр хэтыт зыщIэр? Унагъуэми лъэпкъми ди напэр трихынкIэ зыхуэIуа щыIэтэкъым. Гуауэр сыт? Ди Кърым-Джэрий цIыкIур дишри ежьэжащ. Алыхьым къытхуигъэгъу – сабийр тфIэкIуэдащ. ДэнэкIэ щыIэми, дыдейщ, Джэрий лъэпкъым щыщщи, нэщхъеягъуэмрэ гузэвэгъуэмрэ Тхьэм щихъумэ.
– Узахуэщ. ПсомкIи узахуэщ, ди гуащэшхуэ. Зи гугъу пщIы а фи нысам псоми ди фэм ирихыу щытар сыт хуэдиз? КъуэгъэнапIэ гуэр 38
джэ: зыкъуэзгъапщкIуэурэ сэ къэзгъыу щытар зыхуэдизым ущIэмыупщIэ. Гуэныхьу къихьахэм ягъэкIуакъым: езыр лIыншэу къэнащ, лажьэ зимыIэ и сабийр адэншэ ищIащ… Лейр Алыхьым игъэгъуркъым, жи…
Куэбжэ цIыкIур инышхуэу иридзылIэжри, пщIантIэм зы шу къыдэлъэдащ; дауи, ар зибг исыр зэи имыутIыпщ и шы къарэращ, захуэр жыпIэмэ, и чышыращ. Ауэ ар зейм къыщохъуж абы нэхъ шыфI щымыIэу, щыIэнкIи мыхъуну. Шууейр цIыхубзхэм яблож, къыфIэбгъэкIмэ, ахэр илъагъуххакъым. Шыр къыжьэдекъуэ. Iэдакъэжьауэ ищIауэ маплъэ, зыблэжахэм гу ялъитакъыми, хэтми зыгуэр къилъыхъуэу аращ. ИтIанэ, и «шым» йолъэдэкъауэри, щIопхъуэж.
Гуащэшхуэр нэщхъыфIэу щIалэ цIыкIум кIэлъоплъ икIи кIэлъо-
– Адэл-Джэрий, дэнэ унэсыну?
– Нанэ, шум укIэлъыджэну фIыкъым зэрыжаIэр умыщIэу ара? Сэ зекIуэ сожьэ, – жеIэри, сэлам къарихыж щIыкIэу, Iэ къещI.
– Дэнэ лъэныкъуэкIэ, тIасэ, здэбгъэзэнур? Шым уанэ трилъхьэным и пэкIэ, уи адэм дапщэри къыджеIэ здэкIуэнур дэнэми. – Псыжь адрыщI сынэмысу хъунукъым. Къэзакъхэр къыспоплъэ. Абыхэм сахуэмызэнкIэ Iэмал иIэкъым.
– Уэргуэрым жыпIэр сыт? Уэри абыхэм уахуеплъэкIрэ? Къэгъазэ иджыпсту! Уэракъэ жыхуэсIэр?! – сабийм IейкIэ зыри къызэрыпумыхынур елъагъури, гуащэм ифI зыкърешэж: – Къепсых, си щIалэ цIыкIу, мыдэ къакIуэ. ИгъащIэм умылъэгъуа IэфIыкIэ гуэр уэстынущ.
КъыжраIэр зигу ирихьа Адэл-Джэрий къегъазэ. «Шым зэрытесу», кърата IэфIыкIэр ирегъэмэрэкIуэх, итIанэ, улIу зубжыжмэ, ужьэгъуашхэурэ зекIуэ уежьэныр фIэемыкIущи, «къопсых». – Мы еIуящIэ Iейри атэлыкъ ткIий гуэрым етамэ, лIы къыхищIыкIынт. Армыхъумэ зы упщIэ бгырыпх гуэр къищIыкIынщи, ди уэркъ напэр трихынщ.
Сисурэ и дамэхэр дрегъэуей: фызэрегуакIуэщ жыхуиIэщ. – Хъан-Джэрийрэ Сэхьид-Джэрийрэ дазэрыхуэзэшым нэмыщIыж, Адэл-Джэрий гуэрри атэлыкъым ефтмэ, ди унэм зеиншафэ Iей къытеуэнщ. Сабий зэрымыс унэр хьэдафэщ, псымейри къыщIех… – жеIэри, Сисурэ и псалъэхэм хущIогъуэж: гуащэшхуэм апхуэдэхэр еппэс хъурэ? АрщхьэкIэ – неIэмал. Уи IэмыщIэм илъэтыжа бзум ещхьщ псалъэр – къыпхуэубыдыжынукъым.
ЗэхрагъэхамкIэ мыарэзы гуащэм и щхьэр егъэкIэрахъуэ.
– КъызэрыщIэкIымкIэ, уэри си унафэхэр зыфIэмызахуэхэм уащыщщ. Сэ сыкъызыгурымыIуэхэм урателъхьэу ара-тIэ? – Хьэуэ! Хьэуэ! Сэ… сэ…
– Жьы сыхъуами, пэкIэ псы сефэркъым, тIасэ: я жьэкIэ жамыIэфыр я фэм къызэригъэлъагъуэр къызгуроIуэ, – и макъым губжь щIэту жеIэ Къанитат: – Бычи, Мыхьэмэт-Джэрии, пщIантIэм дэтхэми сафIэзахуэкъым сэ. Сабийхэр цIыкIухэр зэрыджэгу хьэпшып хъуакъым. Лъэпкъым и пщэдейр зэлъытар ахэращ. Нэхъыбэу здэплъэн хуейр абыхэм я дежкIэщ. Дэ лIо? Зы цIыху къигъэщIэн къэдгъэщIащ. Мохэр лъахэм, лъэпкъым хуэфащэу гъэсэн, къэгъэхъун хуейщ. Фэ фызэрыджэгун, фытезыгъэун сабий хьэпшып цIыкIухэми фи нэр къахуикIмэ, бэзэрхэр, тыкуэнхэр гъунэжщ – къэфщэху къупщхьэ гуащэ цIыкIухэр. ФрикъухукIэ, къывэлыжыхукIэ зытевгъэу мис абыхэмкIэ, – Къанитат и набдзэхэр хегъэлъэт. И нэхэм хъуаскIэр къыщIрегъэх. И пIэм зреIуэнтIыхь. – Пщыхэмрэ 39
уэркъхэмрэ я бынхэм бжэмышхыр я жьэм хуахьыф зэрыхъуу, занщIэу адэ-анэхэм къайIыхауэ, атэлыкъыфIхэм етын хуейщ. Япэ къызэрыгуэкIым къану иратыркъым быныр – сабий гъэсэкIэм, игъащIэ лъандэрэ ди лъэпкъым къыдекIуэкI хабзэфIхэм щыгъуазэ икIи абыхэм тет лIы Iущхэращ къуэр дзыхь зыхуащIыр. А хабзэр щагъэзащIэр щIалэ цIыкIухэм я дежщ. Ауэ, сэ сыхуитамэ, хъыджэбз цIыкIухэри къану естынт сабий пIыным хуэIэзэ цIыхубз зэкIэлъыкIуэхэм. АкъылыфIэхэм. АрщхьэкIэ зи пхъум хуэнэхъуеиншэ, тегужьеикIа анэ гумащIэр апхуэдэ IуэхукIэ къыпхуэгъэдэIуэн? Нэпсрэ псалъэкIэ ущIагъэнэнщи, уи мурадыр пIэпаудынщ…
И гуащэшхуэм сыт хуэдиз пщIэ хуищIми, фIэлIыкIми, укIытэ хэлъми, – Сабий зыщIэмыс унэр унэ ныкъуэщ. Адэ-анэм я IэфI зымылъагъу Сисурэ абы пэроуэ: бынри…
– Зы цIыкIу къащыщIынкъым, нэхъыфI хъунхэ фIэкIа! – хъыджэбз цIыкIум и псалъэхэр Iэпеуд гуащэшхуэм. – Дыдейхэм жаIэр пщIэрэ? Жэм лъакъуэ и шкIэ иукIыжыркъым. Дэтхэнэ зы атэлыкъми къаныр и быным пещI. Абы щхьэкIэ жэуап щихьыр и напэм деж къудейкъым – ар Алыхьым дежкIи маплъэ. Адэ-анэхэр жыпIэнущи, я бынхэм зэрыпэIэщIэм, абыхэм зэрахуэзэшым кърикIуэращ: ахэр нэхъыфIу ялъагъу, ягухэр нэхъ якIэрыпщIэ мэхъу. Жыжьэ щхьэ укIуэрэ? Ди Адэл-Джэрий еплъ. ДгъафIэм-дгъафIэурэ, дгъэфIэIуащ, щыдгъэкIащи, щхьэзыфIэфIу, удэфауэ къохъу. Ди деж зэрызыщищIым хуэдэу атэлыкъым зыкъригъэлъагъуу еплъыжащэрэт!.. Сэ фIы гуэр схэлъу щытмэ, абыкIэ фIыщIэр зейр сызыпIа цIыхубз телъыджэ, дунейм ехыжащи, ахърэт нэхур Тхьэм кърит, зи Iущагъымрэ зи щабагъымрэ нобэми IэфIу си гум илъ Шэмсэтщ.
Ар зэуэ ткIийт, пхъашэти, псалъэ жимыIэми, и къоплъыкIэ къудейм зыдэбгъэшырт. Абы и Iэхэр-щэ?! Ахэр къыптехуэмэ, пIэжьажьэу укъриудынт. АрщхьэкIэ а Iэ лъэщышхуэхэр Алыхьым къыщIритар щабэу, гуапэу уи щхьэфэм къыдилъэнрат. Пэжщ, ахэр къыщыпхуиIэти щыIэт. Абы ухуэмейрэ – хуэжыIэщIэ. ПщIэр хъун хуэдэу щIэ. Нэмыс, хабзэ зыхэгъэлъ. ЩхьэрыутIыпщыгъэр, щхьэзыфIэфIыгъэр къыпхуидэнкIэ дуней Iэмал иIэтэкъым. Адыгэ бзылъхугъэр нэмысыфIэу, жьы щIэту, и Iэпэм дыщэр къыпыщэщу, зэIусам псэ хилъхьэу дунейм тетын хуейщ – мис абыхэми нэгъуэщI Iэджэми сыхуигъэIущырт Шэмсэт….
– Ауэ, пцIыми сыткIэ дыхуей, анэIэмрэ хамэIэмрэ зэхуэдэкъым, – нэщхъей-нэщхъейуэ къопсалъэ Сисурэ.
– Ахьей зэхуэмыдэрэ, тIасэ. Аракъэ япэ къызэрыгуэкI атэлыкъым къуэр къану щIрамытыр, хэплъыхьищэ щIащIыр. Аркъудей? Быныр ди натIэ икIа закъуэ жаIэу ежьэжыркъым ар зейхэр – унагъуэ зратам я псэукIэм, щIалэ цIыкIум и къэхъукIэм я нэIэ трагъэт зэпытщ… Уи адэанэхэр, дауи, пщIэжыркъым уэ. Хъыджэбз цIыкIур мэщатэ: – Сэ зыгуэр къызгурыIуэ сызэрыхъурэ сцIыхур уэращ, гуащэшхуэ. Хабзэ ткIийм утетми, угуапэщ. Ухьэлэлщ. Псэр пхущыгъэуэнукъым – абы ещIэ хэт сыт хуэдэу хущытыпхъэми. Уэр мыхъуамэ, сэ… – Сисурэ и гур къызэфIонэ.
– Упсэу, тIасэ, упсэу… Уэ усабий цIынабзэт ахэр Псыжь щитхьэлам. ЗэрыжаIэжхэмкIэ, кхъуафэжьейр щхьэпридзауэ щыщIилъафэхэм, уи анэ тхьэмыщкIэм укъыдридзеящ. ЦIыхум укъапхъуатэри, уэ укърагъэлащ. Мохэр… Ахэр дэнэ щыщми, хэтхэ яйми къахуэщIакъым. Уэ 40
зеиншэ цIыкIу мыгъуэр дэ укъыщытхуахьым, Алыхьым гъэунэхуакIуэу къытхуигъэкIуауэ арами тщIэркъым жысIэри, си бгъафэм ущIэскъузат. Пэжщ, цIыхум уащыдгъэпщкIуатэкъым: хэт ищIэрэ, лъэпкъщ е къупщхьэщ, Iыхьлыщ е благъэщ, зыгуэр къыкъуэкI хъужыкъуэмэ, жытIэурэ зыгуэрхэм Iэджэрэ дапэплъащ. АрщхьэкIэ… Сисурэ пфIэзыщари сэращ. Алыхьым укъыдитри, дыдей ухъуащ. Хамэу, удиIуэхутхьэбзащIэу зэи удбжакъым.
– Сэ къысхуэфщIар Алыхьым къыфхуищIэж, ди гуащэшхуэ. Ди унагъуэ насыпыфIэр гуфIэгъуэншэ Тхьэм имыщI, – Сисурэ и нэпсхэм къызэпежыхь. Къызэрыгухам ириукIытэжауэ, псынщIэу зызэпелъэщIыхьыж.
– Умыгъ, тIасэ. Умыгъ, си хъыджэбз цIыкIу. ЛIыгъэ зыхэгъэлъ. Сыт пщIэн? Шэрхъыу кIэрахъуэ мы дунеижьым Iэджэ къыщохъу – гуфIэгъуэуи гуауэуи. Гуауэр зи мащIэн, гуфIэгъуэм щымыщIэн Тхьэм дищI… Укъэзыгъэдзыхар къызгуроIуэ, тIасэ. Ди анэ мыгъуэм и псалъитI язт: уи гуауэр уи гущIэм щIэбгъэфыхьыж хъунукъым – ар нэгъуэщIхэм яхуэIуэтэн хуейщ. ЦIыхур цIыхуу Алыхьым къыщIигъэщIар зым и гуауэр адрейм дигъэпсынщIэн, и гуфIэгъуэр диIэтын папщIэщ. Арыншамэ… Уи гуауэр зыхуэпIуэтэн уимыIэрэ – щхьэнтэр гъэтIылъи хуэтхьэусыхэ. Абыи уи гуауэр псынщIэ къыпщищIынущ. Апхуэдэ щхьэнтэ зэрыщыIэм теухуа хъыбарым ущыгъуазэ уэ? – Хьэуэ. СщIэркъым.
– Мыдэ къызэдаIуэ-тIэ. Хъыбархэр щIыщыIэр ахэр псоми ящIэн папщIэщ – зы жьэм къыжьэдэкIмэ, адрейм жьэдыхьэурэ. ЖаIэжращ-тIэ. Зы нысащIэ гуэрым гуащэ ябгэ бзаджэ иIэт. НысащIэм нэмыс хэлът. Щхьэх иIэтэкъым: унагъуэр къабзэу зэрихьэрт. ПщафIэрт. ЖьыщIэрт. ТхьэщIэрт. И гуащэм дежи нэсырти, Iэбжьанэ-лъэбжьанэхэр хупиупщIырт. И щхьэр хуижьырт. И щхьэцхэр хуиухуэнырт. АрщхьэкIэ гуащэ ябгэр зыкIи арэзы хуэщIыртэкъым. НысащIэм щыхьэрт. И жагъуэ ищI зэпытт. Гуауэ Iэджэ ирипэсурэ игъагъырт. Гуащэ гущIэгъуншэр мобы и нэпсхэм щыгуфIыкIырт. А цIыхугъэншагъэр куэдрэ ишэчащ нысащIэ цIыкIум. ИтIанэ, адэкIэ хуэмыхьыж щыхъум, я гъунэгъу нысащIэм хуэтхьэусыхащ: «Сыту уакъылыншэ мыгъуэ уэ! Уи гуауэ къомыр уи гущIэм хьэлъэу щхьэ щIэбгъэлъ? ПщIэнур пщIэркъэ? Угъуэлъыжыным и пэ къихуэу, щхьэнтэр уи пащхьэм къилъхьэ. Быдэу къэгъэбырыб. Уи гукъеуэу хъуар хуэIуати, зыхэпщIэу уи псэр тыншыжынщ».
– Щхьэнтэм дауэ къызэрыгурыIуэнур уи гукъеуэхэр? – егъэщIагъуэ – Мыдэ укъэдаIуэркъэ-тIэ? Гъуэлъыжыгъуэ мэхъу. НысащIэм щхьэнтэр къещтэ. КъызэрыжраIам хуэдэу ещI. Уи фIэщ хъун – щхьэнтэм къэбэгыу, уфIыцIу щIедзэ. АпхуэдизкIэ къэбэгыщати, щхьэнтэтебзэр къызэгуотхъ. Абы къощэщ уфIыцIыжарэ зэкIэрыпщIэжауэ къауцыр. Ар зэуэ къэплъати, укъисыну пщтырт. Iугъуэр къыхихыу мэс. – Ар дауэ?! – къощтэ Сисурэ.
– Алыхь Iэмырщ, тIасэ. НысащIэ насыпыншэм и гукъеуэр къимыIуэтамэ, а щхьэнтэм и махуэр къыхуэкIуат: Iугъуэр къыхихыу и гур сынут… Куэд мыгъуэщ гуауэхэмрэ гузэвэгъуэхэмрэ дазэрытепсэлъыхьар. Зыри жыдмыIэу, пшэплъым и дахагъым дегъэплъ. Си щхьэкIэ абы сеплъ пэтми зызгъэнщIыркъым. Си псэм зегъэпсэху. Дэ зыкъыддищI нэхъей, еплъыт ари зэрынэщхъейм. Зэрыхэплъэм. Ди Хъан-Джэрий цIыкIуи фIэфIт пщыхьэщхьэ пшэплъым кIэлъыплъу, итIанэ вагъуэхэр къызэСисурэ. 41
къоувыIэхэр.
ритIысхьэм еплъу щысыну. Иджыпсту абы Шапсыгъым щищIэр Тхьэм ещIэ: зэрихабзэу щытауэ, щыс? Игу дыкъэмыкIыу пIэрэ? Зэгуэрым ар къызэрызэупщIауэ щытар пщIэрэ. «Дыгъэр щыкъухьэкIэ укъэнэщхъейркъэ?»
Сыту ахъырзэман а ди щIалэ цIыкIур! Абы игу къэкIхэр плъагъуркъэ?! Ебгъэжьэж гуэрым ущыкIэлъыплъкIэ, дапщэри нэщхъей укъохъу. АтIэми, а узыкIэлъыплъыр уи гум и щIасэу щыщытым деж… абы уи псэ щIэлъэныкъуэр здихь къыпщохъу… Дыгъэри апхуэдэщ…
Уи нэ жан цIыкIухэмкIэ плъэт, Сисурэ – ди ежьахэм къагъэзэжа хуэдэу къысщыхъурэ?.. Мес сэри къэслъэгъуакIэщ: Мыхьэмэт-Джэрийрэ Щэуейрэ къэсыжащ. КIуэи нысащIэм жеIэ гъуэгу тетахэр кърагъэблэгъэжыну… Ар дауэ? Мыхэр къыщысыжын хуеяр пщэдейт.
Къыдыхьэжахэм япожьэ Бычэ. Мохэр къопсых. Хабзэм тету, жыжьэу – Къохъусыж, Мыхьэмэт-Джэрий. Уэри къеблэгъэж, Щэуей. ФынакIуэ фыныщIыхьэж. Гъуэгу фытетащ. Фешащ. Сытхэр щыхъыбар Шапсыгъым? – жэуапу къратынум пэмыплъэфу, куэдым щIэупщIэни укIытэу, Щэуей гъунэгъу зыхуещIри: – Хъан-Джэрий флъэгъуа? – хуэмурэ щIоупщIэ Бычэ.
– Ахьей тлъэгъуа! Ар дымылъагъуу дауэ хъунт? – нэжэгужэу къопсалъэ Щэуей. – ИкъукIэ хуабжьу къытщыгуфIыкIащ. Фэри щхьэхуэщхьэхуэу къыфщIэупщIэжащ. Сэлам къывихыжащ. ДызрихьэлIар узыщыгуфIыкIынщ: щIалэм и Iуэхухэр дэгъуэкIейщ.
– ХъыбарыфI къытхуэпхьащи, Тхьэм гуфIэгъуэ къуит, Щэуей. И теплъэкIэ дауэ щыт? Гъур цIыкIу хъуа? – Хьэуэ, ди гуащэшхуэ! Алыхьым узэрелъэIуну, и фэр фIы дыдэщ. ЛIы, шууей хъуащ! – Умыгузавэ, Къанитат, умыгузавэ, си адэ шыпхъужь. Лажьэ лъэпкъ щыIэкъым. Псори дэгъуэщ, – Мыхьэмэт-Джэрий къыпогуфIыкI. 42
КIурацэ и пшыналъэхэр
Адыгэ пшынауэшхуэр къызэралъхурэ илъэси 110-рэ зэрырикъур ди журналым еджэхэми фигу къэдгъэкIыжын папщIэ, фи пащхьэ итлъхьэ мы тхыгъэр къитхыжащ ди литературэмрэ щэнхабзэмрэ псэемыблэжу илъэс куэдкIэ хуэлэжьа КIурашын БетIал 1996 гъэм къыдигъэкIа «Гъуазэ» тхылъым.
Тхыгъэр гъэкIэщIауэ тыдодзэ.
Дыщэр дыщэпс хуэныкъуэкъым, жи. Ди псалъэмакъыр зытеухуа Къашыргъэ КIураци ди щытхъу хуэныкъуэкъым. Ауэ куэд щIауэ дэ мурад тщIат адыгэ лъэпкъ пшынауэшхуэм псалъэ гуапэ хужытIэнуи, ар фи пащхьэ идолъхьэ.
Мы дунеишхуэм къытехъуауэ искусствэм и лэжьакIуэ нэхъ цIэрыIуэ дыдэу зи IэзагъэкIэ а искусствэм и щыгу лъагапIэм лъэIэса, ар увыIэпIэу зыгъуэтауэ апхуэдэ насыпыр зи натIэ хъуа цIыхухэр ираIэту, ирагъэину, ирагъэлъагэу, абы щIыхь зэрыхуэфащэр хэIэтыкIауэ кърагъэлъагъуэу гуапэу хужаIэ «маэстро» гъэфIагъыбзэ псалъэ гуакIуэр. Лъэпкъ щIагъуэ щыIэу къыщIэкIынкъым апхуэдэ Iэзагъэ зыбгъэдэлъ къызыхэмыкIа. Адыгэхэр дрогушхуэ – жьыи щIэи, – псоми ди щхьэр ину дегъэлъагъуж дуней псом къыщацIыху дирижер цIэрыIуэ Темыркъан Юрэ и цIэр жаIэу щызэхэтхкIэ е, псалъэм папщIэ, адыгэ пшынауэ телъыджэ, зи Iэзагъэм гури псэри ихьэху Къашыргъэ КIурацэ ди нэгу къыщыщIэдгъэхьэжкIэ. Органым IэкIуэлъакIуэу еуэIауэ ущедаIуэкIэ, ар зы музыкальнэ инструмент закъуэу къыпщыхъуркъым. Абы ещхьыркъабзэщ Къаршыгъэ КIурацэ и пшынэр щигъэбзэрабзэкIи – ар оркестрышхуэм хуэдэу къоIу. Апхуэдэу 43
щIыщытыр къызыхэкIыр, дызэригугъэмкIэ, пшынэ Iэпэхэм я Iэмал псори Iэзэу къызэригъэIурыщIэрщ.
– Апхуэдэ пшынэм сытри къибгъэкIыфынущ, – жаIэрт языныкъуэхэм КIурацэ и пшынэ фIыцIэ зэкIужыр щалъагъукIэ. – Пшынэракъым, атIэ пшынауэм и Iэпэхэращ Iуэхур здэщыIэр, – жаIэрт адрейхэм.
– «Пшынауэм зэгуакIуэр кърегъэкI», жеIэ адыгэ псалъэжьым, – къахопсэлъыхь зэдауэхэм яхэт нэхъыжьыр…
Адэ, ижь-ижьыжкIэ узэIэбэкIыжмэ, адыгэхэм япэ дыдэу къагъэсэбэпу щыта музыкальнэ Iэмэпсымэу зи гугъу тщIын хуейр, ди гугъэмкIэ, бжьамийрщ, абы и ужькIэ шыкIэпшынэмрэ пхъэцIычымрэщ. ИтIанэ абы къыкIэлъыкIуэу къыщIэкIынщ пшынэ дыкъуакъуэ, пшынэкъэб, Iэпэпшынэ, пшынэ, нэгъуэщI-къинэмыщIхэр. «Пшынэ» псалъэр, къызэрыщIэкIымкIэ, адыгэ псалъэжьщ. Ныбжьышхуэ иIэ пэтми, нэхъ иужьыIуэкIэ адыгэхэм къагъэсэбэпу къыхыхьа музыкальнэ Iэмэпсымэм зэреджэр аращ.
Пшынэ… Пшынауэ… Пшынэуэныр нэхъапэм IэщIагъэ нэхъ зыхуэхъуу щытар бзылъхугъэрщ. Хъулъхугъэу пшынэ еуэр зырызыххэт. Иджы тIуми я зэхуэдэ хъуа IэщIагъэщ. Хабзэ зэрыхъуащи, ди лъэпкъым пшынауэм пщIэрэ нэмысрэ хуещI. Абы кIэлъызэрахьэ хабзэр, нэмысыр, хуащI пщIэр нэхъри нэхъ иныжу къиIэтащ ди лъэхъэнэм. Абы и щыхьэтщ Къашыргъэ КIурацэ хуэфащэ дыдэу -ми КъБАССР-ми я цIыхубэ артисткэ цIэ лъапIэр къызэрыфIащар, ПщыхьэщIэ Мухьэжыр КъБАССР-м и цIыхубэ, -м щIыхь зиIэ и артист цIэ лъапIэр зэрыхуагъэфэщар, Адыгейм и пшынауэ Iэзэ ЛIыпсэрыкъу Ким КъБАССР-ми -ми щIыхь зиIэ я артист цIэ лъапIэр къызэрыфIащар.
«Пшынауэм зэгуакIуэр кърегъэкI» щIыжаIар пшынауэ къэс езым и пшыналъэ, и макъамэ, и репертуар иIэжу зэрыщытарщ. Нобэ ди гъащIэм къыщыхъу зэхъуэкIыныгъэ хьэлэмэтхэм я жьы къабзэ къыщIихуну и чэзу хъуащ ди лъэпкъ искусствэр къэгъэщIэрэщIэжынми. Сыт щIэн хуейр, ди лъэпкъ культурэм и зы Iыхьэу щыт музыкальнэ искусствэм нэхъри зиужьын, зиIэтын папщIэ? Псом япэрауэ, куэд щIауэ увыIэпIэ щащIауэ музейхэм щIэлъ адыгэ музыкальнэ Iэмэпсымэхэр къэгъэщIэрэщIэжауэ, псэщIэ хэлъхьэжауэ лъэпкъым бгъэдэлъхьэжын хуейщ. Ар дауэ къызэрыбгурыIуэнур? Ди лъэпкъ музыкальнэ Iэмэпсымэхэм хуэIэзэу еуэфын папщIэ, щIалэгъуалэр музыкальнэ школхэм, музучилищэм, культпросветучилищэм щрагъэджэн хуейщ. ИтIанэ культурэмкIэ министерствэм жэрдэм ищIу къэрал филармонием и деж лъэпкъ оркестр къыщызэригъэпэщыну и чэзу хъуащ. «Щхъухьышхуэри щхъухьщи, щхъухь цIыкIури щхъухьщ» жиIащ пасэрейм. Хэку зауэшхуэм и пэкIэ диIа лъэпкъ ансамблхэр, щхъуэ ирахьам хуэдэу, щIэкIуэдыжар гурыIуэгъуэкъым. Ди къэралыгъуэшхуэм зы лъэпкъи ису къыщIэкIынкъым дэ тхуэдэу зи лъэпкъ музыкальнэ Iэмэпсымэхэр зыгъэкIуэдыжа. Тхуэфащэкъым ар дэ. Лъэпкъ культурэмрэ искусствэмрэ и унафэщIхэм жей уз къефыкIам хуэдэу, къэмыушыжу иджыри къэсыхукIэ жеящ.
ЗэрыжаIэщи, гугъэр адэ щIэинщ. Дыгугъэнщ ахэр къыщыушыжыну пщэдджыжь дыгъэпсыр къыщыунэхунур къэблагъэу. Ди нэгу къыщIэдвгъэгъэхьэт адыгэ фащэ зэкIужкIэ зэщыхуэпыкIа, лъэпкъ музыкальнэ оркестрхэр, пшынауэхэр яхэсыжу, адыгэ уэрэдыжьхэр жызыIэ уэрэджыIакIуэхэм псалъэ дыгъэлым хуэIэзэ джэгуакIуэ-IуэрыIуэдзхэр ящIыгъужу, лъэпкъ къафэхэмрэ джэгукIэ зэмылIэужьыгъуэхэмрэ зыгъэзащIэ къэфакIуэ гуп зэкIужхэмрэ хьэтиякIуэ-джэгуакIуэхэр (Нало Заур «церемониймейстер» зыфIищахэр) къызэгъэпэщакIуэхэу яхэтыжу – а 44
псом щIэныгъэ, талант зыбгъэдэлъ режиссер, балетмейстерхэмрэ дирижерхэмрэ ядэлажьэу, Iуэху псоми фIыуэ хэзыщIыкI художественнэ унафэщIым Iэдэу зэщIиIыгъэу. Дэтхэнэ зы лъэпкъми, ар хэтми кърипцIыхуу езым и лъэпкъ фащэ зэриIэжым ещхьыркъабзэу, иIэжщ и уэрэди, и пшыналъи. Ахэр къэзыгъэщI, музыкэр зи IэдакъэщIэкI композиторхэм, пшыналъэхэр, макъамэ гуакIуэхэр зи Iэпэгъу музыкант-хэм, уэрэдхэр жьгъырууэ зыгъэIу уэрэджыIакIуэ-хэм зы цIыху гъащIэкъым, дэ къызэрытфIэщIымкIэ, яIэр – гъащIитI мэхъу. Зыр иухми, адрейр ух зимыIэщ. Апхуэдэ насып зи натIэ хъуахэм ящыщ зыщ адыгэ пшынауэ цIэрыIуэ Къашыргъэ КIурацэ. Ар псэунущ адыгэр псэуху.
ПцIы зыхэмылъыжыр пэжырщ. Пэжыр жыт-Iэнщи, Къашыргъэ КIурацэ теухуауэ ттхащэрэт жытIэу дигу къыщыкIам фIэгъэнапIэ тщIыну абы и сурэт зытIущрэ и пшыналъэ макъ къэнамрэ фIэкI зыри диIакъым. Ар мащIэт. ИкъукIэ мащIэт, ди псалъэмакъыр етшэжьэн папщIэ. Сыту хъуми, ерыщу Iуэхум дыбгъэдыхьэри, материал къэтлъыхъуэн щIэддзащ.
зыгуэр «Лъыхъуэм къегъуэт» – псалъэ шэрыуэщ ар икIи нахуэщ. ЗэрыжаIэу, лъыхъуэм, къызэрыщIэкIымкIэ, къегъуэт. Къэзыгъуэтри зэпымыууэ лъыхъуэрщ. Сэ, си щхьэкIэ, мызэ-мытIэу зэрызгъэунэхуащи, зи мащIи зи куэдаи Iуданэ кIапэр къызэрысIэрыхьэу, лъыхъуэным сыдехьэх, сызыIэпешэ. Уеблэмэ, апхуэдизкIэ сетхьэкъупэри, абы фIэкIа нэкуи-напIи симыIэж жыхуаIэм хуэдэу, нэхъуеиншэ, хьэщыкъ сещI.
Арати, япэу материал къэлъыхъуэн щыщIэздзар ди республикэм и къэрал архив нэхъыщхьэмрэ ди щIэныгъэ-къэхутакIуэ институтым еймрэщ. Iуэху сызытекIухьар абыхэм я лэжьакIуэхэм къащыгурызгъаIуэм, гуапэу къысIущIахэщ икIи сыт и лъэныкъуэкIи къыздэIэпыкъуахэщ. АрхивитIми Къашыргъэ КIурацэ хэту лъэпкъ музыкальнэ триом, ди ансамблым, езым и закъуэу траха сурэт зэмылIэужьыгъуэ зыбжанэ къыщыдгъуэтыжри, щIэрыщIэу сурэт тредгъэхыжащ. Абы къищынэмыщIауэ, КъБАССР-м и къэрал архивым материал гъэщIэгъуэнхэр щIэлъу къэтхутащ КIурацэ теухуауэ. Ахэм щыгъуазэ фыхуэтщIынщ. Ауэ абы и пэкIэ зы Iуэхугъуэ гуэрым гу лъывэдгъэтэнут. Ар сабийр къызэралъхуам и щыхьэт тхылъ япэм ятхыу зэрыщымытам къыхэкIкIэ ди лъэпкъ литературэмрэ искусствэмрэ я лэжьакIуэ нэхъыжьхэр къыщалъхуа махуэр, мазэр, илъэсыр тэмэму убзыхуа зэрымыхъурщ. Апхуэдэ Iуэху зэхэмыбз дрихьэлIащ Къашыргъэ КIураци ехьэлIауэ. КъБАССР-м и къэрал архивым абы теухуауэ щIэлъыр куэд хъуркъым. А мащIэми КIурацэ и Iэрытхыу хэлъыр зэрыхъур тхылъымпIэ кIапитI къудейщ адыгэбзэкIэ: «Ленин» уэрэдым и псалъэхэмрэ ансамблыр илъэс тIощI щрикъуам щыгъуэ урысыбзэкIэ абы щыжиIа хъуэхъумрэщ.
Зыр кIэщIу, адрейр нэхъ кIыхьу тхарэ машинкэкIи традзэжауэ, Къашыргъэ КIурацэ и автобиографиеу тIу хэлъщ архивым. Япэр 1951 гъэм сентябрым и 10-м ятхащ, адрейр щатхар теткъым. Япэм итщ ди пшынауэр 1899 гъэм январым и 3-м къалъхуауэ, етIуанэм – 1901 гъэм. 45
Тамбий Исмэхьил ипхъу КIурацэ зыхалъхуар музыкальнэ Iэмэпсымэ зэрымылъа мэкъумэшыщIэ унагъуэщ. КIурацэ илъэсибгъу щыхъум пшынауэкIэ зрегъащIэ. Куэд дэмыкIыу хъыджэбз гурыхуэ цIыкIур пшынауэ Iэзэ мэхъу, щIэхыу къожэпхъри унагъуэ йохьэ. 1929 гъэм колхозым хохьэ. А гъэ дыдэм къызэIуахауэ щыта радиостудием ирагъэблагъэри, пшынауэу щолажьэ. 1931 гъэм Налшык щекIуэкIа япэ олимпиадэм япэ увыпIэр къыщехьри, Щытхъу тхылъ кърат, абы нэмыщIауэ искусствэ зыгъэлъэгъуэныгъэмкIэ Северо-Кавказскэ Крайолимпиадэм хэтыну ягъакIуэ, фIыуэ пшынэ зэреуэм ипкъ иткIэ. Дон Iус Ростов щекIуэкIа олимпиадэми япэ увыпIэр къыщехьри, Щытхъу тхылъ къыщыхуагъэфащэ. Архивым хэлъ справкэхэм ящыщ зым зэритымкIэ, Къашыргъэ КIурацэ 1929 гъэм и сентябрым щыщIэдзауэ 1933 гъэр иухыхукIэ Радиоцентрым пшынауэу щылэжьащ. Абы и ужькIэ 1934 гъэм Уэрэдхэмрэ къафэхэмкIэ Къэбэрдей-Балъкъэр къэрал ансамблым пшынауэу икIи къэфакIуэу хэтащ.
Къашыргъэ КIурацэ школ щIэсащ, еджащ жиIэу апхуэдэ щыхьэт тхылъ диIэкъым, ауэ езым и гурыгъуазэкIэ, и губзыгъагъэкIэ зригъэгъуэтыжауэ щIэныгъэ бгъэдэлът: урысыбзэкIи адыгэбзэкIи тхэфырт икIи къеджэфырт. Тхэф-къеджэфым къыщымынэу, усэ, музыкэ хьэлэмэтхэр зэхилъхьэрт. Зэрынэрылъагъущи, талант зыбгъэдэлъхэр езыхэр цIыху Iущхэщ, гурыхуэщ. Езым я гурыхуагъэрэ я IущагъэкIэ я гъуэгури, гугъуехь пылъми, нэхуу яубзыхужыф. Къашыргъэ КIурацэ и гъащIэ гъуэгуанэр езым иубзыхужат. Ар нэхут икIи хуитт.
Нэхут и гуращэ дахэхэмкIэ. Хуитт и IэщIагъэмкIэ цIыхупсэр зэригъэщIэращIэм, цIыхубэм дэрэжэгъуэ зэрыхилъхьэм къыхэкIкIэ. Арат абы и гъащIэ гъуэгуанэм нэхъ насыпышхуэу къыщилъытэри. Адыгэ пшынауэшхуэм, и лэжьыгъэм гурэ псэкIэ зэрыбгъэдэтым къыдэкIуэу, зыкъыдигъахуэурэ лъэпкъ музыкальнэ культурэр иджырт, цIыхухэм яхэтт, щIалэгъуалэм яIущIэрт, яхэпсэлъыхьырт.
Къэбэрдей-Балъкъэр уэрэджыIакIуэ, къэфакIуэ къэрал ансамблыр илъэс тIощI щрикъуам щыгъуэ нэхъыжьхэм къабгъэдэкIыу КIурацэ хъуэхъу псалъэ дахэ жиIауэ щытащ. Хъуэхъур хъуэхъущ. Хъуэхъу къыпхужаIэныр фIыщ. ФIыщ икIи гуапэщ ар дэтхэнэ зы творческэ цIыхум и дежкIи. Хъуэхъу псалъи псалъэ гуапи къыщыпхужаIэми, къыпхуэарэзыуэ уи Iэр быдэу щакъузми, Iэгуауэшхуэ щыпхуащIми – а псоми ефIэкIрэ жыпIэну, гугъуехь узыхэтари лъэпощхьэпо узыхуэзари пщигъэгъупщэжу, къыпхуэмыIуэтэщIыным хуэдэу, IэфIу икIи гуакIуэу щытыкIэ гуэрым щихуэ щыIэщ творчествэм пыщIа цIыхур. Апхуэдэ щытыкIэ дахэм, шэч хэмылъу, мызэ-мытIэу ихуауэ щытащ ди пшынауэшхуэ Къашыргъэ КIурацэ – ди къэралыгъуэ иным и щIыпIэхэр ансамблым щIыгъуу къыщызэхикIухьа лъэхъэнэхэм. Абыхэм ящыщ зыщ мыри…
Новосибирск къалэшхуэм дэтщ оперэмрэ балетымкIэ театр лъэщ. 46
Абы и сценэ абрагъуэм ди ансамблым зыкъыщигъэлъагъуэрт. Ар игу къигъэкIыжу Къашыргъэ КIурацэ итхыжыгъащ: – Чэзур ди лъэпкъ музыкальнэ Iэмэпсымэхэм – триом къылъысат. Бжьамийр и макъ къызэрихькIэ мэзу, абы нехьэкъехуэрэ жыпIэну пшынэр дожьу, ар къыддиIыгъыу, бэрэбанэми щабэу, дахэу зыкъыддещI. Лирическэ макъамэ дгъэIум къыхэтэджыкIыу ди нэгум къыщIыхьэрт нэр щыджылу узэзымыгъэплъ чэщей щыкъу къабзэ дыдэм ещхьыфэу къащхъуэ, ди Кавказ къуршыщхьэ уэс чэсейхэмрэ гъатхэ щхъуантIагъэм щIигъэнауэ налкъуту лыд дыщалъхуауэ ди Хэку ди Къэбэрдейм и губгъуэ абрагъуэхэм я образхэр. Гур апхуэдизкIэ хохъуэ, апхуэдизкIэ щыз мэхъури, дамэ къытекIауэ лъэтэным хуэдэу къоуэ. Пшынэми апхуэдизкIэ сахуеуащэрэт жызоIэ, концертым кърихьэлIауэ залым щIэс цIыху псоми, си гум и къеуэкIэр зэхахын хуэдэу. Абы къизгъэкI пшыналъэхэр Къэбэрдей-Балъкъэр АССР-м щыпсэу гуащIэрыпсэу псоми къабгъэдэкI сэламу Сыбыр псышхуэм и Iуфэм деж щыт къалэ хьэлэмэтыщэм щыпсэухэм гуапэу есхыж къысфIэщIырт.
Къашыргъэ КIурацэ и пшыналъэ сэлам гуапэр дыгъэр къуэмыхьэжу сыт щыгъуи щепс ди Хэку зэрамыщIэм и щIыпIэ куэдым нэсащ, абы щыпсэу цIыху куэдым ялъэIэсащ. Ди Хэкум и мызакъуэу, ди ансамблым мы дунейр къызэхикIухьащ, дыгъэм и къуэкIыпIэм щегъэжьауэ и къухьэпIэм нэс, хым мыдрыщIкIи хым адрыщIкIи щыIэ къэралыгъуэ куэдым щыIащ, ди лъэпкъ искусствэм щыгъуазэ ищIащ. Ауэ, псом хуэмыдэу, ар зыхуэлажьэри зыхуэпсэури ди республикэм и цIыхухэрат.
Ди ансамблыр илъэс тIощI щыхъуам ирихьэлIэу газетым къытрадза «Ансамблым и ехъулIэныгъэхэм дыщогуфIыкI» тхыгъэм хэтт мыпхуэдэ псалъэхэр: – Дэ тфIэфIщ Къашыргъэ КIурацэ и пшынэ гъэбзэрэбзэкIэр, Ашуров Тэнэхъум и бжьамий макъыр. Къэбэрдей аузхэмрэ ди хъупIэ губгъуэшхуэхэмрэ уигу къагъэкIыр Тхьэщыкъуей Билал къыхидзэу хорым Къэбэрдейм игъэлъапIэ лIыхъужь уэрэд «Андемыркъан» къуршхэр къигъэушу зэрыжиIэр. Ди ансамблым теухуауэ тхыгъэ куэди материал зэмылIэужьыгъуэ Iэджи щыIэщ, ауэ Къашыргъэ КIурацэ теухуауэ щыIэр мащIэ дыдэщ. Псом хуэмыдэу къыхэгъэщхьэхукIауэ тепсэлъыхьын хуейщ Москва 1961 гъэм «Советский композитор» тхылъ тедзапIэм «Народнэ уэрэджыIакIуэхэмрэ музыкантхэмрэ» псалъащхьэм щIэту Къашыргъэ КIурацэ теухуауэ къыщыдэкIа тхылъ цIыкIум. Ар зи IэдакъэщIэкIыр илъэс куэдкIэ ди музыкальнэ культурэм зегъэужьыным хэлэжьыхьа композитор Трувор Карлович Шейблерщ.
Трувор Карлович «Къашыргъэ КIурацэ» зыфIищауэ итха очеркым узыIэпишэу укъоджэ. Ар адыгэ пшынауэшхуэм и творчествэр фIыуэ зэпкърыхауэ бзэ къабзэкIэ, бзэ дахэкIэ хьэлэмэту тхыжа фэеплъ лъэщщ.
ГуфIэгъуэм ди гур зэщIищтат радиом и фондым хэлъу Щоджэн Хьэбас итха очеркыр къыщыдгъуэтыжам. Абы щыхъума хъуащ КIурацэ и псалъэхэр. Дэтхэнэ зыми и хъуэпсапIэщ цIыхум я гум фIыкIэ къинэныр. Ар фэеплъу щыIэм я нэхъ фэеплъ лъэщщ. Апхуэдэ фэеплъ мыкIуэдыжын къызэринэкIыу мы дунеишхуэм тетащ Къашыргъэ КIурацэ.
«Къафэ», «Удж», «Ислъэмей», нэгъуэщI макъамэ зэмылIэужьыгъуэу Къашыргъэ КIурацэ и пшынэм къригъэкIыу 23-м я цIэ къэрал архивым, 31-рэ радиом и архивым пленкэм тратхауэ хэлъщ. Езым уэрэду итхауэ 47
къэрал архивым 13, радиом ейм 12 хэлъщ. Абы къищынэмыщIауэ, япэ дыдэу «Къэбэрдей вальс» зытхари Къашыргъэ КIурацэщ.
ЦIыху акъылым и IэужьыфIу, мыкIуэдыж фэеплъу дунейм къытенахэм ящыщ хъугъуэфIыгъуэщ сурэтыр. Сурэтым бзэ Iурылъкъым, ауэ куэд къыбжеIэ. Куэд къыбжиIэм и мызакъуэу, абы и «бзэр» живописым, скульптурэм, музыкэм ещхьыркъабзэу интернациональнэщ, лъэпкъ псоми къагуроIуэ. Сурэтыр лъэпкъ культурэм щыщ Iыхьэ мыгуэшщ, уасэ зимыIэж дыщэ зэрылэщ. Мис Союзхэм я Унэу Москва дэтым и колоннэ залым 1957 гъэм щытраха зы сурэт. Мыбы дэ щыдолъагъу Къэбэрдейр езым фIэфIу Урысейм зэрыгухьэрэ илъэс 400 щрикъум и щIыхькIэ екIуэкIа зыкъэлъэгъуэныгъэхэм Къэбэрдей-Балъкъэр уэрэджыIакIуэ, къэфакIуэ къэрал ансамблыр зэрыхэтар. Мы зи гугъу тщIы сурэтым къощ Къашыргъэ КIурацэ и пшынэр и Iэпэгъуу. ПIалъэ-пIалъэкIэрэ Къашыргъэ КIурацэ сурэт зыбжанэ трахащ. Ауэ ахэр апхуэдизкIэ икъухьащи, зыдэмылъ къуэладжэр укIуэдыж жыхуаIэм хуэдэщ…
Япэм адыгэ хъыджэбз цIыкIухэм, я гуащэ хьэпшыпхэм къадэкIуэу, ириджэгуну, тригъэуну хэт пшынэ цIыкIу зимыIар? Куэдым яIащ. Ауэ а псори пшынауэ хъуакъым. КIураци щысабийм къыхуащэхуат IэпипщI зытет пшынэ цIыкIу. Ар гукъэкI зыщIу къэзыщэхуари гъуэгу дахэ хъыджэбз цIыкIур тезыгъэувари и адэ Тамбий Исмэхьилт. Исмэхьил фIэфIт, и шыпхъу Хъаний хуэдэу, ипхъу КIураци пшынауэ Iэзэ хъуну. Адэм фIэфIыр пхъум натIэ хуэхъуащ. Илъэсибгъум пшынауэкIэ зэзыгъэщIэну къыщIэзыдза КIурацэ и ныбжьыр илъэс 15 щрикъуам Къуэшыркъуей (Кэнжэ къуажэм) и мызакъуэу, щIыпIэ куэдым къыщацIыху пшынауэ Iэзэ хъуат. Хъаний и гъукIэгъэсэныр пшынэ еуэнкIи къэфэнкIи езым къызэрытекIуэжам иригуфIэрт, иригушхуэрт. Нэмыс, хабзэ зэрылъ адыгэ унагъуэм щапI хъыджэбз цIыкIур щIэх дыдэу къэжэпхъри, зэрыжытIащи, и ныбжьыр илъэс 16 фIэкIа мыхъуу унагъуэ ихьат. Лъэпкъ зыхыхьами унагъуэ зэрыхьами КIурацэ зыри къыщыпэрыуакъым и натIэм къритха пшынэуэным нэхъри зригъэузэщIынымкIэ, хигъэхъуэнымкIэ, фIыуэ илъэгъуа IэщIагъэм ирилэжьэнымкIэ. Ар а лъэхъэнэмкIэ хахуагъэу къэ-лъытапхъэщ. Япэм щыгъуи иджы зэманми цIыхубзхэр искусствэм, культурэм хуеджэну, хуэлэжьэну адыгэм щIыфIэмыфIыр быныр кIэрыутIыпщ хъункIэ тошыныхьри аращ.
«Пхъур зэрыбгъасэщ, нысэр зэресащ», - жиIащ пасэрейм. КIурацэ къызыхэкIа Тамбий лъэпкъми зыхыхьа Къашыргъэ лъэпкъми гъэсэныгъэфI щигъуэтащ. Ещхьыркъабзэу, и нэм и нэхуу, и псэм и хъуахуэу, фIы дыдэу илъагъу пшынэуэным игури и псэри етауэ и гъащIэ псокIэ ирилэжьэнуи Iэмал игъуэтащ.
Къашыргъэ КIурацэ дэлэжьахэм ящыщ зыщ КъБАССР-м искусствэмкIэ щIыхь зиIэ и лэжьакIуэ Мыд Хьэжмусэ. Абы игу къигъэкIыжу гуапэу жиIэжырт КIурацэ теухуауэ: – Къашыргъэ КIурацэ цIыхугъэу бгъэдэлъамрэ IуэхуфIу илэжьамрэ кIэщIу я гугъу пщIыну тыншкъым. Абы и псэукIам, и лэжьэкIам фIыгъэу хэлъам и инагъым сыт хуэдизрэ утемыпсэлъыхьа- 48
ми, пхуэIуэтэщIынукъым. «Адыгэ цIыхубз Iэдэбщ, щэныфIэщ, цIыхугъэ ин зыбгъэдэлъщ» хужаIэу псэуащ. Дэнэ щIыпIэ КIурацэ ущыхуэмызами, абы сыт щыгъуи дэплъагъур фIы защIэт. Пшынэ еуэнымкIэ абы Iэзагъэ ин зэрыбгъэдэ-лъар цIыхубэм я пащхьэм пасэу наIуэ щыхъуащ. Къэбэрдей-Балъкъэрым и самодеятельнэ искусствэм и япэ лъэпкъ областной олимпиадэр 1931 гъэм и ноябрым Налшык къалэ щыщекIуэкIам щыгъуи, абы и ужькIэ Кавказ Ищхъэрэм щыпсэу лъэпкъхэм я самодеятельнэ искусствэм и япэ краевой олимпиадэу 1931 гъэм и декабрым Ростов щекIуэкIами Къашыргъэ КIурацэ пшынэ еуэнымкIэ нэхъ Iэзэ дыдэу къыщалъытэри, Кавказ Ищхъэрэм и япэ лъэпкъ краевой олимпиадэм и Щытхъу тхылъыр къратыгъащ.
Олимпиадэ зыхэтахэм текIуэныгъэ инхэр къызэрыщихьауэ щытар абы къыхуэщхьэпащ пшынэ еуэныр гъащIэ IэщIагъэ зэрыхуэхъуамкIэ. Къэбэрдей-Балъкъэр ансамблыр къыщызэрагъэпэща дыдэм дыщIидзэри, КIурацэ абы щылэжьащ илъэс щэщIым щIигъукIэ. Ансамблым дэщIыгъуу ар здэщымыIа, абы и пшынэ макъыр щымыIуа щIыпIэ щIагъуэ ди къэралышхуэм щыбгъуэтынукъым.
Ди лъэпкъ музыкальнэ культурэм, ди лъэпкъ къафэхэм фIыгъэу яхэлъыр наIуэу зыгъэлъэгъуахэм я пашэщ КIурацэ. Пшынауэ IэщIагъэм дэщIыгъуу, КIурацэ солисткэу къафэуи щытащ. Адыгэ цIыхубзым нэмысрэ щэныфIагъыу, Iэдэбыгъэу хэлъыр абы IупщIу щигъэлъагъуэрт гъащIэми сценэми. КIурацэ и къэфэкIэр адрей цIыхубз къэфакIуэхэм я дежкIи щапхъэт. Къашыргъэ КIурацэ фIыгъэу бгъэдэлъахэм ящыщу мыри жысIэну сыхуейт: абы и гъусэу ансамблым щылэжьа цIыхубзхэм я дежкIэ ар шыпхъу нэхъыжьт, нэхъыщIэхэм я дежкIэ анэ пэлъытэт. Псоми гулъытэшхуэ яхуищIу, чэнджэщэгъу яхуэхъуу, езыр зыщыгъуазэхэр зымыщIэхэм яригъащIэу ядэIэпыкъу зэпытт.
ДыщэкI ФатIимэт хъыджэбз щIалэ дыдэу ансамблым щыхыхьам щыгъуэ КIурацэ абы гулъытэшхуэ хуищIащ, зэрыхузэфIэкIкIэ пшынэуэкIэ абы иригъэщIэну хущIэкъуащ икIи иригъэщIащ, – щытхъур хуэухыркъым Мыдым. 1947 гъэм июлым и 6-м Таджикистаным и щыхьэр Душанбе ди ансамблым концерт щитынут. А махуэр егъэлеяуэ хуабэт. Пщыхьэщхьэми хуабэр зыкIи нэхъ кIащхъэ хъуакъым. Хуабэвэхыр къемызэгъыу КIурацэ и гум къыхигъэзыхь хъуащ. Дохутыр къраджам къызэрилъытамкIэ, ар сымаджэщым псынщIэу нэгъэсын хуейт. Ауэ ар КIурацэ идакъым. Дохутырым хущхъуэ къритахэр зрихьэлIащ, псы щIыIэкIэ зитхьэщIыжри, концертым щыщIадзэну пIалъэм ирихьэлIэу зигъэхьэзыращ. А пщыхьэщхьэм езым игъэзэщIэну и пщэ къыдэхуэ къалэнхэм щыщу зыри къимыгъанэу концертыр и кIэм нэсыхункIэ иригъэкIуэкIащ.
Апхуэдэу къарууэ иIэр ирихьэлIэу игури и псэри етауэ ар и лэжьыгъэм бгъэдэтащ, концертым еплъыну зэхуэса цIыхухэм дэрэжэгъуэ яхилъхьащ.
Мыд Хьэжмусэ и гукъэкIыжхэм ФатIимэт къыпищащ: – Къашыргъэ КIурацэ сэ япэ дыдэу щыслъэгъуар зэи сщыгъупщэнкъым. Илъэс 13-м ситу си адэ ДыщэкI Залымхъан КIурацэхэ я унэм сишащ, укъезгъэлъагъунщ, сеупщIынщ пшынауэ къыпхэкIынрэ къыпхэмыкIынрэ жиIэри. Си адэр абы я деж кIуэуэ, зэныбжьэгъухэу, унагъуэм фIыуэ къалъагъуу щытт. «Сыту хъыджэбзышхуэ хъуа уи пхъур», – жиIэурэ, КIурацэ унэм дыщIишащ. Си адэр занщIэу еупщIащ: «Хъуну пIэрэ мыр пшынауэ?» - жиIэри. КIурацэ и Iуэхур къигъанэри пшы- 49
нэр къищтащ, зы макъамэ кIэщI цIыкIу сригъэдэIуащ. ПсынщIэ дыдэу къэспхъуатэри, занщIэу пшынэм къизгъэкIыжащ. Арати, а махуэм щыщIэдзауэ «къакIуэ» къызжиIащ. Ар 1954 гъэрт. Сэ зэи сщыгъупщэнкъым КIурацэ гу хуабагъэкIэ къыспежьэу, и зэман игъэкIуэду гугъу зыкъызэрыздригъэхьар. А гъэ дыдэм Къашыргъэ КIурацэ зыхэт ансамблым сыхагъэхьащ. Сэ лэжьапIэми унэми абы зэманышхуэ къыщыстригъэкIуадэрт, сытым щыгъуи гуфIэжу. Зэи гу лъыстакъым сыкъехьэлъэкIыу. Сытым щыгъуи нэжэгужэу, гуфIэжу си нэгум щIэтщ. КIурацэ цIыху гу хьэлэлт, цIыху гуапэт. КIурацэ пшынауэфI къудейтэкъым, сценэм зэрихьэ и фащэ дахэр езым идыжырт. Ансамблым хэт хъыджэбз къэфакIуэхэм я фащэхэр яхуидырт. Абы нэмыщIауэ, IэфI дыдэу пщафIэрт. Мы дунейм цIыхубз тету си фIэщ хъуртэкъым абы здихьыфымрэ ищIэфымрэ хуэдиз хузэфIэкIыну. Артист-кэ цIэрыIуэу, пшынауэ Iэзэу зэрыщытым нэмыщIкIэ, цIыхугъэшхуэ бгъэдэлът. ЖысIэ пэтми схуэухынукъым КIурацэ и хьэлэлагъыр, цIыхуфIагъыр. Сэ КIурацэ илъэситI къудейщ сызэрыдэлэжьар. И узыншагъэм къимыгъэгугъэж щыхъум, зигъэпсэхуну тIысыжащ 1957 гъэм. КIурацэ ещхьыркъабзэу цIыхуфI дыдэт абы и щхьэгъусэ Хьэнащхъуэ. Сэ а унагъуэр си унагъуэ етIуанэу, сахэсыхьауэ сахэст, тIури фIыуэ слъагъуу. Хьэнащхъуэ дунейм ехыжа нэужь, КIурацэ щIэх пшынэ къищтакъым.
Къашыргъэ КIурацэ дэлэжьауэ ар фIыуэ зыцIыхухэм ящыщ зыщ -м щIыхь зиIэ и артисткэ Блэнауэ Быцэ: – Къашыргъэ КIурацэ теухуауэ псалъэ жысIэну куэду си гуапэщ. КIурацэ хуэдэ пшынауэ Къэбэрдейм зэи диIакъым. Абы хуэдэу пшынэр игъэбзэрэбзэфу щыIауэ сщIэркъым нэгъуэщI пшынауэ. Ар зыми ещхьтэкъым. Аращ псом нэхърэ нэхъ гъэщIэгъуэныр, телъыджи къыщIытщыхъур. КIурацэ пшынауэфI къудейтэкъым. Абы псоми пщIэ, щIыхь зыхуригъэщIыфырт, дунейм екIуу зэрытетын ищIэрт. КIурацэ екIуу, дахэу хуэпауэ, и щхьэр лъагэу Iэтауэ къихьэрт утыкум, и пшынэ еуэкIэмкIи псори къыдихьэхырт. КIурацэ щапхъэ къытрахауэ, ар зэреуэр зэхахауэ диIэхэщ пшынауэфI куэд: ПщыхьэщIэ Мухьэжыр, ДыщэкI ФатIимэ, Борий Линэ, Уэрзей Лидэ. Ахэм ящIэж КIурацэ и пшынэуэкIэр. Абы кIэлъыплъурэ фIы Iэджэ къыхаубыдыкIащ я егъэджакIуэм и Iэзагъэм.
1948–1957 гъэхэм къриубыдэу Къашыргъэ КIурацэ зэхилъхьауэ, ди лъэпкъ музыкальнэ культурэм и тхыдэр зытхыжа композитор-теоретик цIэрыIуэ Трувор Карлович Шейблер нотэм иригъэзэгъауэ уэрэд куэдрэ къафэ зыбжанэрэ мыкIуэдыжыну дунейм къытенащ. Абыхэм щIэлъ псалъэхэри езым зэхилъхьэжырт. Ар зи гурыхуагъэрэ зи акъыл жанкIэ лъэпкъ усэ гъэпсыкIэм и хабзэхэр къэзыгъэIурыщIэфа япэ адыгэ цIыхубз усакIуэщ. КIурацэ гурэ псэкIэ зыхищIэрт икIи къыгурыIуэрт уэрэд макъамэмрэ абы щIэлъ псалъэхэмрэ зэнэзэпсэрэ зэпсэгъуитIу, зэпэхъуу, зэкIужу щытын зэрыхуейр. Арат абы макъамэри псалъэри зэщIыгъуу 4 Заказ № 64 50
щIызэхилъхьэр. Ди адыгэ лъэпкъым и уэрэд зэхэлъхьэкIэм и нэщэнэ дыдэщ ар. Къашыргъэ КIурацэ уэрэдус-усакIуэм и мызакъуэу, адыгэ къафэм и усакIуэщ, и композиторщ. Музыкэр цIыхубэм яйщ, жаIэу къафэ зэмылIэужьыгъуэ куэд дунейм къытехьащ КIурацэ зэхилъхьауэ. Абы къигъэщIа макъамэ дахэхэр ди нобэ гъащIэми къыддощIэращIэ, ди лъэпкъым и пшыналъэ мыкIуэщIщ, мыужьыхыжщ, уедаIуэ пэтми зызыщумыгъэнщIщ. Лъэхъэнэ къэс макъамэщIэ къегъэщI. Зи цIэ къэдгъэлъэгъуа пшынауэхэм къытхуагъэна пшыналъэхэр псэуху, абыхэм я цIэр ди лъэпкъым и гум илъынщ. Пшынауэ Iэзэм и Iэзэж Къашыргъэ КIурацэ и пшынэм ислъэмей, удж, къафэ зэмылIэужьыгъуэ Iэджэ къригъэкIыу щытащ. Абы къищынэмыщIауэ, езым зэхилъхьа «Ислъэмейр», «Уджыр», «Удж пыхур», «Уджхэшыр», «Иджырей къафэр», «Къафэжьыр», нэгъуэщIхэри нотэкIэ тхауэ, езым игъэзащIэу магнитнэ пленкэм, пластинкэм тратхауэ къэнауэ щыIэщ. Ахэр псори ди адыгэ музыкальнэ культурэм и хэлъхьэныгъэ мыкIуэдыжщ.
Зэгуэрым Налшык щыпсэуа композиторышхуэ Авраамов Арсений и фIыгъэкIэ ди музыкэм марш къыхыхьауэ щытащ. А жанрыщIэм и мэсхьэбым иту, Къашыргъэ КIурацэ итхащ «ЩIалэгъуалэ маршымрэ» «КъБАССР-р илъэс 39-рэ щрикъум и щIыхькIэ маршымрэ». ТIури уедэIуэнкIэ удихьэхыу, дахэу, гуакIуэу зэхэлъхьащ, укъызэщIэзыIэтэ гуфIэгъуэкIэ гъэнщIащ. ЗэрыжаIэу, макъамэращ музыкэм лъабжьэ хуэхъур. КIурацэ зэхилъхьа макъамэхэм лъабжьэшхуэ, лъабжьэ куу яIэщ.
«Кабардинка» ансамблым дэ сыт щыгъуи фIыкIэ дыщогугъ. Абы и япэ пшынауэщ, и япэ къэфакIуэ-солисткэщ Къашыргъэ КIурацэ. ЛэжьыгъитIри екIурэ ещхьу, тэмэму, щытхъу пылъуи зэдихьырт абы. КIурацэ еплъагъулIэр ебгъуэтылIэжырт. «Акъылыр ландыщэщи (дыщэ зэрылэщи), гъэсэныгъэр дыщэ жыгщ» жиIэгъащ пасэрейм. Апхуэдэ зыхужаIэнкIэ хъунури зыхуэфащэри, шэч хэмылъу, и цIыхугъэкIи, и хьэл-щэнкIи, и акъылкIи КIурацэ хуэдэщ. Апхуэдэ цIыхухэрт ди лъэпкъым и пщIэри и щIыхьри лъагэу зыIэтыр. Ахэр адыгэм ди гъуазэт, ди дыгъэ-мазэт, ди лъэпкъ набдзэт. Апхуэдэ цIыхухэм сыт щыгъуи дрогушхуэ, дроин, ди щхьэр лъагэу дагъэлъагъуж. Апхуэдэ цIыхухэрщ дунейр зэтезыIыгъэри, цIыхур зыгъэцIыхури, хабзэр зыгъэхабзэри, лъэпкъыр зыгъэлъэпкъри, лъэпкъ напэр зыхъумэри. «И Iэпэм дыщэр къыпощ» жыхуаIэм хуэдэ IэщIагъэ зиIа Къашыргъэ КIурацэ и творческэ гъащIэр къыгуэхыпIэ имыIэу пыщIащ «Кабардинка» ансамблым. Абы и япэ концертыр, КIурацэ и гукъэкIыжхэм зэрыщитхыжымкIэ, щекIуэкIар Зеикъуэ къуажэрщ. Абы дыщIидзэри, нобэр къыздэсым ди ансамблым гъуэгуанэшхуэ зэпичащ.
Советхэм я Чрезвычайнэ съездыр Москва дэт Театр Иным щекIуэкIырт. Абы щIэст Сталиныр я пашэу партымрэ правительствэмрэ я унафэщI лIыщхьэхэр, ди къэралышхуэм и щIыпIэ псоми къикIа депутатхэр. Абыхэм я пащхьэм гурыхьу зыкъызэрыщагъэлъэгъуэфам ди артистхэм дэрэжэгъуэшхуэ къахилъхьащ, ди ансамблым и «Iэпкълъэпкъыр» нэхъ зэрыубыдащ. 1935 гъэм ди ансамблыр Москва щыIэу Алексей Максимович Горькэм иригъэблэгъауэ щытыгъат. Ар игу къигъэкIыжу, Къашыргъэ КIурацэ мыпхуэдэу жиIэжырт: – Дэ драгъэблагъэри, Горькэм и унэм дашат. Алексей Максимович гуапэу икIи хуабэу къытIущащ, ди къафэхэм къыщытхъуащ, хахуагъэрэ гуащIагъэрэкIэ зэрыгъэнщIам, зышыIэныгъэшхуэ, къабзагъэ, хабзэ дахэ 51
зэрыхэлъым гуапэу тепсэлъыхьащ. Лъэпкъ искусствэм зедгъэужьыну, тегушхуауэ япэкIэ дыкIуэну къыдэхъуэхъуащ. Абы щыгъуэм дыхьэшхэн гуэр къэхъуат: пхъэщхьэмыщхьэкIэ къытхуэупсэу Iэнэм дыздыбгъэдэсым, Алексей Максимович щIэупщIащ: «Къэбэрдейм къыщыкIыу пIэрэ мандарин?» Ар зыщIэупщIар къыгурымыIуауэ, мо урысыбзэри фIыуэ зымыщIэ бжьамияпщэ Ашуров Тэнэхъум жэуап иритыжащ мандолинэм и мызакъуэу, гитари, балалайки гъунэжу Налшык щыдиIэщ, куэди йоуэф, жери. Ар зэхэзыха псори дигъэдыхьэшхащ. Зыхуэмыубыдыжу, ауэ щабэу икIи удихьэхыу дыхьэшхащ Алексей Максимовичи. Горькэм дызэрыхуэзар тщымыгъупщэжу ди гупым хэт псоми ягу илъщ.
ПIалъэ дэкIыху ди ансамблым и лъэр нэхъри лъэщу увырт. 1938 гъэм ди республикэм профессиональнэ хор къыщызэрагъэпэщри, ар къэфакIуэ гупым гуагъэхьэжащ. Уэрэд жыIэнымкIи къэфэнымкIи артистхэм я Iэзагъэм зэпымыууэ хагъахъуэрт. Ар хэтащ Украинэр Урысейм зэрыгухьэрэ илъэс 300 зэрырикъуам и щыхькIэ Киев щекIуэкIа гуфIэгъуэ махуэшхуэм. А псом ящхьэжщ Къэбэрдейр езым фIэфIу Урысейм зэрыгухьэрэ илъэс 400 щрикъум и щIыхькIэ ди къэралыгъуэшхуэм и къалащхьэ Москва ди искусствэмрэ литературэмрэ я гъэлъэгъуэныгъэ щыIам ансамблыр зэрыхэтар, а гъэ дыдэм щIалэгъуалэмрэ студентхэмрэ я Союзпсо, Дунейпсо фестивалхэм я лауреат зэрыхъуауэ щытар. А псоми Къашыргъэ КIурацэ и гуащIэрэ и щIыхьрэ хэлъщ.
Пшынауэ щэджащэ Къашыргъэ КIурацэ и творческэ гъащIэм къриубыдэу цIыхушхуэ куэдым ядэлэжьащ, я цIыхугъэу щытащ. ЩоджэнцIыкIу Алийрэ КIурацэрэ зэныбжьт, зэдэлажьэрт, зэдэлъхузэшыпхъум хуэдэу, фIыуэ зэрылъагъурт. Аращ КIурацэ абы уэрэд телъыджэ щIыхуитхари: Къашыргъэ КIурацэ ди цIыхухэм гуфIэгъуэ езыт пшынауэ Iэзэт, хуэфащэу «маэстро» гъафIэ псалъэр зыхужыпIэ хъуну музыкант телъыджэт. Къашыргъэ КIурацэ псэухукIэ пщIэ къыхуащIащ, и щхьэри ягъэлъэпIащ. Абы щIыхь, щытхъу тхылъу, диплому Iэджэ къратащ. «Знак Почета» орден къыхуагъэфэщащ, КъБАССР-мрэ -мрэ я цIыхубэ артисткэ цIэ лъапIэ къыфIащащ. Ауэ дунейм зэрехыжрэ яIэщIэхужыпауэ и цIэр къраIуэжыркъым. Ар ди лъэпкъым къыхэкIа пшынауэшхуэм хуэфащэкъым. Дэ дызэреплъымкIэ, Къашыргъэ КIурацэ и цIэр къытщIэхъуэ щIэблэм ящымыгъупщэжын папщIэ, абы и щIыхькIэ гъэ къэс пшынауэхэм я республиканскэ конкурс егъэкIуэкIын, абы и фэеплъ къыщалъхуа къуажэм щагъэувын, ансамблым щыхэтым абы къыдэлэжьа Ашуровым и цIэр ди республикэм и къалащхьэ Налшык и зы уэрамым зэрыфIащам хуэдэу, Къашыргъэ КIурацэ и цIэри уэрам гуэрым фIэщын хуейт. Ди щхьэм, ди лъэпкъым я пщIэр дэ дымыIэтыжмэ, нэгъуэщI къакIуэу тхуиIэтынукъым.
Ди псалъэмакъыр къызэрыщIэддза дыдэмкIэ дыухыжынщи, дыщэр, зэрыжаIэу, дыщэпс хуэныкъуэкъым. Къашыргъэ КIураци ди щытхъу хуэныкъуэкъым. Ауэ адыгэ пшынауэшхуэм и гъащIэмрэ и творчествэмрэ щыгъуазэ фыхуэтщIын мурад диIауэ арати, къыдэхъулIауэ Тхьэм къыщIигъэкI. БетIал. 4* 52
ХьэфIыцIэ Мухьэмэд Мусэбий и къуэр 1946 гъэм мартым и 30-м Зеикъуэ къуажэм къыщалъхуащ. 1970 гъэм Къэбэрдей-Балъкъэр къэрал университетыр къиухащ. Абы щыщIэса илъэсхэм ар лэжьащ «Университетская жизнь» газетым и редактору, итIанэ – «Советская молодежь» газетым и редактор нэхъыщхьэм и къуэдзэу. Нэхъ иужькIэ ХьэфIыцIэр щытащ «Эльбрус» тхылъ тедзапIэм и редактору, газет-журнал тедзапIэм и директору, 1997 гъэ лъандэрэ «Адыгэ псалъэ» газетым и редактор нэхъыщхьэщ. Адыгэ щыпсэу щIыпIэ псоми Мухьэмэд щыцIэрыIуэщ общественнэ гъащIэм жыджэру зэрыхэтымкIи. Иужь илъэсипщIым ар и тхьэмадэщ Къэбэрдей Адыгэ Хасэм, 2009 гъэ лъандэрэ – Дунейпсо Адыгэ Хасэм и япэ вице-президентщ.
Урысей Федерацэм и Журналистхэми ТхакIуэхэми я союзхэм хэт ХьэфIыцIэ Мухьэмэд а IэнатIэхэми щыжыджэрщ. Абы тхылъ тIощIым нэс къыдигъэкIащ езым итхауэ е и гуащIэ ирихьэлIауэ.
ХьэфIыцIэ Мухьэмэд УФ-м культурэмкIэ щIыхь зиIэ и лэжьакIуэщ, КъБР-м и Журналистхэм я союзым и саугъэтым и лауреатщ. Абы къыхуагъэфэщащ Мамырыгъэр хъумэнымкIэ Урысей фондым и Дыщэ медалыр, Абхъаз республикэм и орден, ди республикэм и ЩIыхь тхылъ, нэгъуэщI щIыхь дамыгъэ куэди.
И лъэр жану, и узыншагъэкIи и гукъыдэжкIи зыпэрыт IэнатIэхэм хуэIэижьу и илъэс 65-м IущIа ди ныбжьэгъум «Iуащхьэмахуэ» журналым щылажьэхэри дохъуэхъу и гъащIэ гъуэгуанэм дяпэкIи ехъулIэныгъэкIэ пищэну! 53
Уэс тесэ щхьэкIэ, Iуащхьэмахуэ нэхъ ин хъуркъым
Хэхэсхэми хэкурысхэми я нобэрей адыгэ дунейкIэ дызэджэм щынэхъ цIэрыIуэхэм ящыщщ ХьэфIыцIэ Мухьэмэд. Апхуэдэуи ар фIыуэ къыщацIыху Кавказ Ищхъэрэми Урысей Федерацэми. Пэжу, Мухьэмэд псоми зэхуэдэу фIыуэ ялъагъуу щымытынкIэ мэхъу, ауэ и цIэр куэдым зэрыжаIэм, тепсэлъыхьыр зэрымымащIэм, и зэхэзекIуэхэм къагъэлъагъуэ абы лъэпкъым дежкIэ мыхьэнэ ин зиIэ Iуэхушхуэхэр зэрызэрихьэр, а Iуэхухэр цIыхухэм я нэхъыбэм зэрыдаIыгъыр. ХьэфIыцIэм сытым щыгъуи и1эжщ езым и Iуэху еплъыкIэ, и дуней тетыкIэри езым ейуэ щытщ, и акъыл къызэрихьщ зэрыпсэури.
Джеймс Олдридж «Каир» зыфIища и тхылъым, адыгэ мамлюкхэм щатепсэлъыхьым, мыпхуэдэу щетх: «Сэ адыгэхэр фIыуэ слъагъущэркъым, я ткIиягъэм къыхэкIкIэ, итIани сэ абыхэм пщIэ яхуэзмыщIын слъэкIыркъым, мы дуней псом и пащхьэ фIыщIагъэу щабгъэдэлъым, лъэужь дахэу къагъэнам папщIэ». АдэкIэ тхакIуэм къребжэкI адыгэхэм дунейм фIыуэ щалэжьар, абыхэм ящыщуи къегъэлъагъуэ адыгэхэм цIыху гъэпщылIыныр псом япэ зэрызыханар, а Iуэхур адрей лъэпкъхэм щапхъэ зэрахуэхъуар. Олдридж етх, дэтхэнэ я цIыху къызэрыгуэкIми адыгэхэм гулъытэ зэрыхуащIым къыхэкIкIэ, я къуажэхэм тхьэмыщкIэ, дэхуэха, факъырэ зэрыдэмысар, Мысырым тетыгъуэ щызыIыгъа адыгэ пащтыхьхэм я зэманым мэжджыту е унэ сэреишхуэу дащIыхьахэм я гъэпсыкIэм (архитектурэм) и дахагъыр нобэр къыздэсым цIыхухэм зэрагъэщIагъуэр. НэгъуэщI фIагъдахагъэу адыгэхэм ябгъэдэлъхэри къребжэкI: адыгэ пщащэр дахагъэкIэ дунейм цIэрыIуэ зэрыщыхъуари, адыгэлIым лIыгъэ-хахуагъэу хэлъри. Аращ ХьэфIыцIэ Мухьэмэд и Iуэхури зытетыр: ар фIыуэ умылъагъункIи, уи гупсысэр абы ейм темыхуэнкIи хъунущ, ауэ, дауэ ухущымытми, адыгэ лъэпкъым и пащхьэ абы фIыщIэу щиIэмрэ езым хэлъ цIыхугъэмрэ щыпщIэкIэ, Мухьэмэд пщIэ хуумыщIыныр Iэмал зимыIэщ.
Лъэпкъхэр мамыру зэдэпсэуным, я зэхущытыкIэхэр егъэфIэкIуэным зэрыхуэлажьэм, илъэс куэд лъандэрэ адыгэ журналистикэм хуищI хэлъхьэныгъэфI дыдэм папщIэ къыфIащауэ Адыгэ, Къэбэрдей-Балъкъэр, Къэрэшей-Шэрджэс Республикэхэм щIыхь зиIэ я журналистщ ХьэфIыцIэ Мухьэмэд. А цIэ лъапIэхэр хьэлэлу къилэжьащ абы, ауэ адыгэ хэкурысхэмрэ хэхэсу мы дунеишхуэм щикъухьахэмрэ зэпыщIэжыным теухуауэ хузэфIэкIахэм тепщIыхьмэ, а журналистым нэхъыби хуэфащэу къызолъытэ.
А зэманым щIэныгъэрылажьэ, тхакIуэ, журналист куэдым шынагъуэу къалъытэрт адыгэ хэхэсхэм ятетхыхьыныр, ятепсэлъыхьыныр, абыхэм я Iуэхур, я щхьэ кърикIуар Урыс-Кавказ зауэм зэрепхам щхьэкIэ властым, КГБ-м фIэлIыкIхэрт. ЖыпIэнуракъэ, ар темэ «зэхуэщIат». Абы къыхэкIкIэ хамэ щIыпIэ щыпсэу ди лъэпкъэгъухэм я тхыдэм зыгуэр хэзыщIыкIми абыхэм я хъыбар тегушхуауэ икIи зэIухауэ хуэтхыртэкъым. НэгъуэщI къэралхэм кIуэгъуейт, ар пхузэфIэкIами, уи лъэпкъэгъу хэхэсхэм фIырыфIкIэ уIуагъэщIэнутэкъым. Плъэгъуа мащIэри тхыжыгъуейт икIи къытедзэгъуейт. Аращ ХьэфIыцIэ Мухьэмэд и япэрей тхыгъэхэр нэхъ щIэлъапIэри, мыхьэнэшхуэ щIаIэри, журналист лIыгъэу зэрихьам и инагъыр къэзыгъэлъагъуэри. 54
Зи гугъу сщIа адыгэ мамлюкхэм я деж къыщыщIэдзауэ иджырей хэхэсхэм я деж щыщIэкIыжу ХьэфIыцIэ Мухьэмэд нобэр къыздэсым къытхуеIуатэ хамэ щIыгу щыпсэу ди лъэпкъэгъухэм я тхыдэ, я хъыбар, ар езым итхыжауэ е зи унафэщI газетым и журналистхэр игъакIуэурэ ирагъэтхауэ. Урысей Федерацэм и щIыналъэ щхьэхуэхэм щыпсэу хэкурыс адыгэхэми нэхъ япыщIари абыхэм нэхъыбэрэ якIэлъыкIуэри ХьэфIыцIэ Мухьэмэдщ. Сэ срищыхьэтщ Мухьэмэд зэрихьэ лъэпкъ Iуэхум гурэ псэкIэ къабзэу зэрыхущытым. Лъэпкъым хуэлажьэкIэрэ, дэнэ лъэныкъуэкIи щыIэ адыгэхэм ялъэIэсыныр, абыхэм гулъытэ яхуэщIыныр, зэрыхузэфIэкIкIэ ядэIэпыкъуныр и псэм къызэрыбгъэдэкIыр си дежкIэ нэрылъагъущ.
Ставрополь крайм хыхьэ Курской районым, Осетие Ищхъэрэм щыIэ Мэздэгу къалэмрэ районымрэ щыпсэу ди къуэш-ди шыпхъухэм я деж къыщыщIэдзауэ тенджыз ФIыцIэ Iуфэр зи лъахэ ди лъэпкъэгъухэм я деж щыщIэкIыжу УФ-м и щIыналъи 6-м щыпсэу адыгэхэр Мухьэмэд зэпещIэ, яхохьэ, я гуфIэгъуэ ядеIэт, гукъеуэ зиIэхэм ядоIэпыкъу, хузэфIэкIымкIэ защIегъакъуэ. Апхуэдэ дыдэуи, нэгъуэщI къэралхэм щыпсэу адыгэхэми япыщIащ ар. Ауэ щыхъукIи, Мэздэгу адыгэхэм я деж кIуэми, Тыркум е нэгъуэщI къэрал щыпсэухэм я деж лъатэми, абы гъусэу здещтэ адыгэ артист цIэрыIуэхэр, ди лъэпкъэгъухэр щэнхабзэкIэ зэпищIэн мурадкIэ, Хэкужьым и дахагъэр, и IэфIагъыр хэхэсхэм захригъэщIэн папщIэ.
Уэхъутэ Александр, «Черкес хэку» газетым и редактор нэхъыщхьэ Дэбагъуэ Мухьэмэд, ХьэфIыцIэ Мухьэмэд сымэ Черкесск къалэм щызэхуэзащ.1998 гъэ.
Хамэ къэрал къикIа ди лъэпкъэгъухэр Налшык къыщрагъэблагъэ. 1984 гъэ.
ХьэфIыцIэ Мухьэмэд гъуэгу удытехьэныр тыншщ. Уи щхьэ фIыуэ уегъэлъагъуж, и гъусэм гулъытэ хуещI, гушыIэр къыбдещтэ, гъуэгум сыт и кIыхьагъми, «пкIэлъей иредзри», нэхъ псынщIэ ещI. Сэ мызэ-мытIэу гъуэгуанэ сыдытехьащ Мухьэмэд: Сирием, Иорданием, Тыркум зэгъусэу дыщыIащ, Мэздэгу лъэныкъуэкIи, хы ФIыцIэ IуфэмкIи дызэдэкIуащ лъэпкъ IуэхукIи, ныбжьэгъугъэ IуэхукIи. ИкIи адыгагъэмрэ цIыхугъэмрэ, гулъытэ лъагэр я гъусэу, сыт щыгъуи дэслъэгъуащ.
Си гум къинэжащ Мэздэгу къалэм и махуэшхуэр щагъэлъапIэм, «ди къуэшхэм пщIэ яхуэтщIынщ, я щхьэр лъагэу едгъэлъагъужынщ, зы лъэпкъыу дызэрыщытыр, зы анэм дыкъызэрилъхуар ахэр зыхэсхэм къедгъэщIэнщ, ди зэпыщIэныгъэр нэхъ быдэ тщIынщ», – жиIэу, Мухьэмэд гуп дахэ къызэригъэпэщу Осетие Ищхъэрэм дишауэ зэрыщытар. А зекIуэм хишар «Адыгэ псалъэм» и журналистхэм я закъуэтэкъым, атIэ КъэрэшейШэрджэсым и къэрал телевидением и адыгэ редакцэм и унафэщI, журналист IэкIуэлъакIуэ ЩакIуэ Мусэлийрэ «Хэкужь» фондым и тхьэмадэ 55
Адэмокъуэ Альбертри (Черкесск) къригъэблэгъат. Абы щыгъуэ Мэздэгу Адыгэ Хасэм хэтхэри, а щIыналъэм щыпсэу ди лъэпкъэгъухэм я нэхъыжьхэри кърихьэлIэу зэIущIэ дахэ зэрекIуэкIар иджыри си нэгум щIэтщ. Апхуэдэу си гум къинэжащ Истамбыл дэс адыгэ щIэныгъэрылажьэ, хьэтхэм ятеухуауэ тхылъ гъэщIэгъуэн зыбжанэ къыдэзыгъэкIа тхыдэдж Чурей Алий къызэралъхурэ илъэс блыщI щрикъум Мухьэмэд къызэригъэпэща гупыр дызэщIыгъуу адыгэлIыр дгъэлъэпIэну, дгъэгуфIэну хъуэхъуакIуэ Тыркум дыкIуауэ зэрыщытар. Абы щыгъуэми цIыху гъэщIэгъуэнхэр гупым къыхишат Мухьэмэд: ЦIыпIынэ Аслъэн, Къардэн Мухьэмэд, Ажахъуэ Къанщобий, уэрэджыIакIуэ цIэрыIуэ, Урысей Федерацэм щIыхь зиIэ и артист Ташло Алий сымэ. Мыбдежи гу лъытапхъэщ зы Iуэхугъуэм – ХьэфIыцIэм хэгъэрейхэм къыхуащIа пщIэмрэ гулъытэмрэ. Истамбыл дызэрыщыIэр къыщищIэм, дыкъилъагъуну, къыддэуэршэрыну, афIэкIа Iуэху имыIэу, Анкара къикIри (фщIэн папщIэ, а къалитIыр зэпэгъунэгъукъым) Хъуажь Фахърий къэкIуащ икIи махуэ псом къыдбгъэдэсащ. Апхуэдэуи, ХьэфIыцIэ Мухьэмэд я пашэу гуп Истамбыл къызэрыкIуар къыщащIэм, ди хьэщIэщым къеблэгъауэ щытащ уэрэджыIакIуэ икIи жылагъуэ лэжьакIуэ Мухьэмэд Тыркум щохьэщIэ. 1971 гъэ.
Иорданием щыпсэу и ныбжьэгъухэм ирагъэблэгъауэ. 1972 гъэ.
Къущхьэ Догъэн, Истамбыл Адыгэ Хасэм и тхьэмадэу щыта Тумэ Рэхьми, нэгъуэщIхэри.
Илъэс тIощIкIэ узэIэбэкIыжмэ Хэкужьым къэIэпхъуэжа Сэбаншы Назми (Тыркум къикIыжауэ Налшык щопсэу) ныддежьэфатэкъым а зекIуэм. Ауэ абы и къуэш Наим дахэу къытпыкъуэкIащ икIи зэкъуэшитIыр телефонкIэ зэпыщIа зэпытурэ, гъуэгум епхауэ сыт хуэдэ Iуэху къытлъыкъуэкIами, зэхуагъэхъуауэ щытащ. Уеблэмэ, дыкъежьэжауэ Истамбыл кхъухьлъэтапIэм зы махуэкIэ зыщытIэжьэн хуей зэрыхъуар нэхъапэу къэзыщIар Налшык дэс Назмит. ИкIи абы Наим хъыбар иригъащIэри, жэщым дыздэщыIэну хьэщIэщыр къытхуигъуэтауэ щытащ, кхъухьлъатэм дыщыпэплъэ зэманым лейуэ гугъу драмыгъэхьу.
Хэхэс, хэкурыс адыгэхэм пщIэ къызэрыхуащIым и щыхьэту апхуэдэ куэд дэслъэгъуащ Мухьэмэд! СощIэж Сириемрэ Иорданиемрэ щыпсэу адыгэхэм я деж гупу дыкIуэу, абыхэм щыIэ Адыгэ Хасэхэм дадэлэжьауэ зэрыщытар. А зекIуэр Хэкум къэзыгъэзэжыну хуей ди лъэпкъэгъухэм я Iуэхухэм теухуат. Сирием щыIэ Адыгэ ФIыщIэ Хасэм и тхьэмадэу а зэманым щыта Абазэ Шарафи, Хасэм хэтхэри, Иорданием щыпсэу ди лъэпкъэгъухэри гурэ псэкIэ къыщыгуфIыкIыу ХьэфIыцIэм къыIущIат. Нэрылъагъут Мухьэмэд пщIэуэ къыхуащIыр езым и гукъабзагъэу хэхэсхэм зэрапылъым къызэрыпэкIуэжыр.
ХьэфIыцIэ Мухьэмэд гулъытэ хэха яхуищIу ядолажьэ адыгэ хэхэсхэм: 56
макIуэри зрегъэлъагъу, хамэщI щыпсэу ди лъэпкъэгъухэм я Iуэху зытетыр зрегъащIэ. Адыгэхэр жылагъуэшхуэу щыпсэууэ ар здэщымыIа зы къэрал къэнауэ къыщIэкIынкъым: Голландие, Франджы, Германие, Америкэ, Тырку, Хьэрып къэралхэр, уеблэмэ Япониеми нэсащ. Хабзэ зэрыхуэхъуам тетщи, адыгэхэм ятеухуа хъыбару къыздихьыжхэм хэкурысхэр щыгъуазэ ещI, газетхэм тхыгъэу къытредзэ, телевидениемрэ радиомкIэ къеIуэтэж. Тхылъ къыдэгъэкIыным и гугъу пщIыми, адыгэ хэкурысхэм папщIэ урысыбзэрэ адыгэбзэкIэ, адыгэ хэхэсхэм щхьэкIэ хамэ къэралыбзэхэмкIэ тхылъ куэд лъэпкъым и пащхьэ кърилъхьащ ХьэфIыцIэ Мухьэмэд, ахэр е езым и IэдакъэщIэкIщ, е нэгъуэщI тхакIуэхэм я тхыгъэхэр зэхуэхьэсыжауэ, зэдзэкIауэ къыдигъэкIащ. Ахэр псори зэгъунэгъу зыщIыр адыгэхэм зэратеухуарщ: лъэпкъым и цIыху пажэхэр, усакIуэ, тхакIуэ Iэзэхэр, композитор, дирижер, сурэтыщI щэджащэхэр къыдегъэцIыху, я зэфIэкIым и лъагагъым дыщегъэгъуазэ, я дунейм дытрешэ, жыпIэнуракъэ, адыгэм и щэнхабзэмрэ тхыдэмрэ лъэныкъуэ куэдкIэ къызэщIаубыдэ а тхылъхэм. Мухьэмэд адыгэм и дежкIэ фIыщIагъэу бгъэдэлъыр икъукIэ лъагэщ икIи бжыгъэншэщ Дунейпсо Адыгэ Академием и зи чэзу Зэхуэс
Хамэ къэралхэм щыпсэу адыгэхэм ятеухуа сурэт выставкэ Черкесск къыщызэIуех
щыжысIэкIэ, а тхылъхэри си псалъэм и щыхьэтщ икIи ХьэфIыцIэм зыгуэр хужыпIэну щытмэ, япэ щIыкIэ абыхэм нэIуасэ захуэпщIын хуейщ. Мухьэмэд и Iэдакъэ къыщIэкIа «Си гугъэ – си кхъуафэжьей», «Адыгэ мамлюкхэр», «Израилым ис адыгэхэр», «Щикъухьащ адыгэр дунеижьым» (адыгэбзэкIи урысыбзэкIи) тхылъхэм я фIэщыгъэ къудейм къыбжаIэ ахэр хэхэс гъащIэр зи натIэ хъуа ди лъэпкъэгъухэм, абыхэмрэ хэкурысхэмрэ зэпыщIэжыным, лъэпкъым зыкъищIэжыным зэрытеухуар, зи гугъу ищIхэм папщIэ авторым и гум щыщIэр, зыгъэпIейтейр. Темыркъан Юрэ, КIыщокъуэ Алим, Шемякин Михаил, нэгъуэщI цIыху цIэрыIуэхэми ятеухуа лэжьыгъэшхуэхэр къыдигъэкIащ Мухьэмэд. ГъэщIэгъуэнщ икIи купщIафIэщ абы и публицистикэ тхыгъэхэр, хэхэс адыгэхэм яхъума IуэрыIуатэр, я усэхэр щызэхуэхьэсауэ къыдигъэкIа «ХамэщIым вагъуэхэр щоужьых» тхылъыр. Абы ихуащ адыгэ сурэтыщIхэм (хэхэсми хэкурысми) я IэрыщIу ХьэфIыцIэм зэхуихьэсыжахэр. Мухьэмэд и жэрдэмкIэ дунейм къытехьа куэди яхэтщ а сурэтхэм. Апхуэдэщ Мысырымрэ Сириемрэ я сулътIану щытахэу Бейбэрс Зэхьир, Къанщауэ Гъур, адрей адыгэ сулътIанхэр, Урысей правительствэм и унафэщIу щытахэу Черкасский Урыскъан (1604-1666), Черкасский Алексей (1680-1742), Урысейм и япэ генералиссимус Черкасский Алий (Михаил) (1645-1721), адыгэ дзэпщ Редадэ къытепщIыкIыжахэм ящыщ адмирал Ушаков Федор (1745-1817), Тыркум, Сирием, Иорданием, Урысейм я дзэзешэу, генералу, маршалу, лIыхъужьу щыта адыгэхэм я сурэтхэр. Апхуэдэ дыдэу сурэтхэмкIэ Мухьэ- 57
мэд дегъэцIыху щэнхабзэм щыцIэрыIуэу дунейм тета ди лъэпкъэгъухэр: усакIуэхэр, тхакIуэхэр, уэрэджыIакIуэхэр, сурэтыщIхэр, узэщIакIуэхэр, жылагъуэ лэжьакIуэхэр; дахэу дыщегъэгъуазэ хэхэс дунейми Хэкужьым ис адыгэхэми я зэпыщIэныгъэм кIуэ пэтми зэрызиужьым. Адыгэ цIэрыIуэхэм я сурэт куэд иту, гъэщIэрэщIауэ, Мухьэмэд альбом щхьэпэ къыдигъэкIащ еджапIэхэм, щIэблэр щагъасэ IуэхущIапIэхэм къахуэсэбэпыну. Альбомыр адыгэ щыпсэу зэкъуэш республикищым я мызакъуэу, Урысей Федерацэми, хамэ къэралхэми щызэбгрыкIащ, а лэжьыгъэм и щхьэпагъыр ди мылъэпкъэгъухэми зэхащIыкIащ.
Гуапэ къудейуэ къэмынэжу, гуфIэгъуэшхуэу къысщыхъуащ адыгэ усакIуэ цIэрыIуэ Къэшэж Иннэ теухуауэ ХьэфIыцIэм иджыблагъэ къыдигъэкIа тхылъыр. Иннэ и усэхэр япэу щызэхэсхам, сэ сыстудентт, Москва сыщеджэрт. Къалащхьэм щIэныгъэ щызэзыгъэгъуэт адыгэ щIалэгъуалэм нэхъыжьу къытхэт ГъукIэлI Исуф Иннэ и гугъу куэдрэ къытхуищIырт (езыр Къэбэрдейм щыщти, Иннэ нэхъ ицIыхурт), и усэхэми къытхуеджэрт, гукIэ ищIэрти. Абы лъандэрэ си гум илът Къэшэж Иннэ и усэхэр, ауэ, зэи дызэрихьэлIатэкъыми, езыр сцIыхуртэкъым. Абы дэлэжьахэм, ар зи нэIуасэу щытахэм я гукъэкIыжхэм «къыхэщIыкIа» сурэтущ Иннэ си нэгу зэрыщIэтыр. Абы и псэм и къабзагъыр зи гугъу сщIы тхылъым нэхъри нэхъ дахэжу къыспкъригъэхьащ. Мы лэжьыгъэр икъукIэ лэжьыгъэшхуэщ, щIэблэр ирибгъэсэну щапхъэфIщ, цIыху дахэм, къабзэм, къызыхэкIа Мухьэмэд гъащIэм къыщыхиха гъуэгумкIэ фIыщIэ псори зейр и адэ-анэращ – Мусэбийрэ Бабцинэрэ
Мухьэмэд къехъуэхъуну къэкIуащ и шыпхъухэмрэ и благъэхэмрэ.
лъэпкъым лъагъуныгъэ ин хузиIа адыгэ бзылъхугъэм, зэчиишхуэ зыбгъэдэлъа усакIуэм и фэеплъщ. Зи гугъу сщIыхэр щапхъэ зытIущ къудейуэ аращ, апхуэдэ лэжьыгъэ щхьэпэ куэд дыдэ къыдигъэкIащ ХьэфIыцIэ Мухьэмэд, адыгэ тхакIуэу, узэщIакIуэу ижькIэ псэуахэми, ди лъэхъэнэгъухэми ятеухуауэ. Архив щхьэхуэу Мухьэмэд зэхуихьэса, «Черкесское зарубежье» зыфIища гъэлъэгъуэныгъэр гъэщIэгъуэныщэщ. Ар Черкесск и гъэлъэгъуапIэ пэшхэм япэу къыщишам, ди лъэпкъэгъу хэхэсхэм ятеухуа куэд республикэм ис адыгэхэм щIэуэ къащIат. Гъэлъэгъуэныгъэм нэхъыжь куэд кърихьэлIат икIи ялъагъур яфIэгъэщIэгъуэну тепсэлъыхьат, ауэ нэхъ Iуэху щхьэпэу сэ къэслъытэр сабийхэм, къыдэкIуэтей щIэблэм абы нэIуасэ зэрызыхуащIарщ. Мухьэмэд игъэлъагъуэ хьэпшыпхэмрэ тхылъхэмрэ я купщIэр, я мыхьэнэр, я лъапIагъыр къагурыIуэу егъэджакIуэхэм абы ныбжьыщIэ куэд яшащ, апхуэдэ щIыкIэкIэ еджакIуэхэр адыгэ тхыдэм нэIуасэ хуащIын папщIэ. Ар зылъэгъуа сабийхэм я дежкIэ гукъинэжщ 58
икIи икъукIэ щхьэпэщ адыгэ хэхэсхэм ятеухуауэ нэхъыбэ хэкурысхэм къащIэнымкIэ, лъэныкъуитIри нэхъыфIу зэрыцIыхужынымкIэ.
ХьэфIыцIэ Мухьэмэд зыпэрыт сыт хуэдэ лэжьыгъэми фIыуэ йохъулIэ. Къэбэрдей-Балъкъэр Республикэм и Парламентымрэ Правительствэмрэ къыдагъэкI «Адыгэ псалъэ» газетым, Дунейпсо Адыгэ Хасэм, Къэбэрдей Адыгэ Хасэм я газетхэм я редактор нэхъыщхьэу щыткIэрэ, ХьэфIыцIэм тхыгъэ гъэщIэгъуэнхэр, хъыбар купщIафIэхэр цIыхубэм ялъегъэIэс. «Адыгэ псалъэ» газетым и редакцэм къыщыдэлажьэхэр Мухьэмэд зэригъэпэщащ гуп зэкъуэту, я IэщIагъэр фIыуэ ялъагъуу икIи фIыуэ хащIыкIыу. «Дэтхэнэ гупми хуэфэщэн тхьэмадэ Тхьэм кърет», – жаIэ адыгэхэм. Мыбдежи арауэ согугъэ зэрыщытыр – гупымрэ тхьэмадэмрэ зэхуэфащэщ. ЦIыху дахэщ абы къыдэлажьэхэр икIи газетыр къыдэгъэкIынымкIэ, абы и теплъэр, и купщIэр егъэфIэкIуэнымкIэ дэтхэнэми лэжьыгъэшхуэ ирегъэкIуэкI.
Жэщ, махуэ иIэкъым Мухьэмэд лэжьыгъэм щыпэрыткIэ. Пщыхьэщхьэр хэкIуэтауэ щытми, пщэдджыжьым къыдэкIыну газетым хуэгузавэу, жэщыр ибг фIэкIыху IуэхущIапIэм щыIэнкIэ мэхъу. Абы псэху иIэнукъым пщэдей щIэджыкIакIуэм Iэрыхьэну газетыр и кIэм нэс щIимыплъыкIауэ, зы хьэрф къэмынэу щIимыджыкIауэ. Iуэху иIэу гъуэгу техьами, телефонкIэ щIэупщIэ, хуэсакъ зэпытщ абы. УнафэщIым и апхуэдэ гумызагъагъымрэ лэжьакIуэ гупым я Iэзагъымрэщ «Адыгэ псалъэр» газет нэхъыфI дыдэхэм ящыщу къыщIалъытэр, и теплъэкIи и купщIэкIи куэдым ягу щIрихьыр. «Адыгэ псалъэ» газетыр лъэпкъ щIэнгъуазэу (энциклопедиеу) плъытэ хъунущ, апхуэдизкIэ куууэ, убгъуауэ, гъэщIэгъуэну адыгэхэм я Iуэхухэр къызэщIеубыдэри. Сыт хуэдэ IуэхугъуэкIэ «зыхуэбгъазэми», газетым «къуитынущ» узэреупщIам я жэуап тэмэмхэр. Зэм адыгэ цIэрыIуэхэм я сурэтхэр зытет махуэбж къытридзэнщ, зэм псалъэзэблэдзыр зы цIыху пажэ гуэрым триухуэнщи, редактор нэхъыщхьэм зэхуихьэса сурэт гъэтIылъыгъэ куэдыкIейм щыщ дыщIигъунщ, е ныбжь зиIэ сурэт гъэщIэгъуэн дыдэхэр дигъэлъагъунщ. Журналист лъэрызехьэхэр щолажьэ «Адыгэ псалъэм», фIыщIэ яхуэпщIурэ зи цIэр къеббжэкI хъун защIэу. ЗэкIэ си тхыгъэр зытеухуар ХьэфIыцIэ Мухьэмэдрэ абы лъэпкъым и пащхьэ щилэжь IуэхуфIхэмрэу щытми, ар зи унафэщI «Адыгэ псалъэ» газетым и журналистхэм, газетыр къыдэгъэкIыным зэпымыууэ елэжьхэм я Iуэху зехьэкIэр наIуэ къэзыщI щапхъэфI зыбжанэ къэзгъэлъэгъуэну сыхуейт. Апхуэдэ щапхъэхэм ящыщщ «Адыгэ псалъэм» и журналист IэкIуэлъакIуэхэу Ширдий Маринэрэ Ныбэжь Таисэрэ илъэс зэхуэмыдэхэм хамэ къэралхэм щыпсэу ди лъэпкъэгъухэм я деж кIуэуэ, абыхэм я иджырей щыIэкIэ-псэукIэм зыщагъэгъуазэу, тхыгъэ убгъуахэр газетым къызэрытрадзэжар. Маринэрэ Таисэрэ я нэгу щIэкIахэр бзэ дахэкIэ ятхыжа а тхыгъэхэмкIэ гъэщIэгъуэну къытхуаIуэтэжащ, къищынэмыщIауэ, сурэт куэд дыдэкIэ дагъэлъэгъуащ Тыркумрэ Иорданиемрэ щыпсэу нобэрей адыгэхэр, дыщагъэгъуэзащ хэхэсхэм я гупсысэхэм. Апхуэдэ тхыгъэхэм нэхъ зэпэгъунэгъу дащI, адыгэ лъэпкъыр дызэрагъэубыдыж. «Адыгэ псалъэм» Интернетри фIы дыдэу къегъэсэбэп. Нобэ дэтхэнэ зы адыгэми «мы газетым и къыдэкIыгъуэ сеплъащэрэт, седжащэрэт», – жиIэмэ, дэнэ щыпсэури газетым и сайтым тыншу ихьэфынущ.
«Си Хэкужьым и гуфIэгъуэр си гуфIэгъуэщ, си Хэкужьым и гукъеуэр си гукъеуэщи, ар дэзгуэшынщ», – жиIэу, хамэ щIыпIэр къигъанэу адэжь лъахэм къэзыгъэзэжа, ар псэупIэ зыщIыжа адыгэм нэхърэ гулъытэ нэхъыбэ хуащI Хэкум хьэщIапIэ, зыплъыхьакIуэ къакIуэ адыгэ хэхэсхэм», – жеIэ 59
Дунейпсо Адыгэ Хасэм и секретарь нэхъыщхьэу щыта, Тыркум къикIыжу Мейкъуапэ къэзыгъэзэжа МэшхуэфI Нэждэт. «А IуэхугъуитIым хуаIэ еплъыкIэмрэ бгъэдыхьэкIэмрэ зэхъуэкIын хуейуэ къызолъытэ, – жеIэ абы, – икIи зи Хэкужь къэзыгъэзэжам гулъытэ нэхъ ин хуэпщIыпхъэщ, нобэ хьэщIэу къакIуэу пщэдей кIуэжынум нэхърэ». А псалъэхэр щыжиIэкIэ гушыIэ гуэр щIилъхьэми, Нэждэт фIыуэ ещIэ уи Хэкужь бгъуэтыжыныр зи уасэр, хьэщIэм пщIэуэ адыгэм хуищIыр сыт щыгъуи зэрылъагэри игу иригъэхуркъым. ХьэфIыцIэ Мухьэмэди и унагъуэм хьэщIэ куэд къыщопсых. Дунейм тет адыгэм уащыпыщIакIэ, хьэщIэри дэнэ лъэныкъуэкIи къикIынщ. «ХьэщIэ щIалэ щIыIэкъым», – жеIэ адыгэм. Ар хамэ къэрал къикIауэ щытми, хэкурысым ящыщми, хьэщIагъэм и хабзэ лъагэм Мухьэмэд сыт щыгъуи тетщ. Унэгуащэу и щIыб къыдэтыр Розэщи, гуфIэгъуэр и нэгум къищу, и псэм хуабагъэр къыбгъэдэкIыу, и псалъэр дахэрэ Iэсэу, и Iэнэгур гъэпсарэ шыгъупIастэ хьэлэлкIэ дэтхэнэми яIуощIэ, хьэщIэр егъэгушхуэ, егъэлъапIэ. «Зэхуэмыдэ зэхуэзэркъым» жаIэ. Шэч лъэпкъ хэлъкъым Мухьэмэд зэрихьэ IуэхуфI псоми Розэ и фIыщIи мымащIэу зэрыхэлъым.
Дунейпсо Адыгэ Хасэм и япэ вице-президент, илъэс куэд хъуауэ а лъэпкъ зэгухьэныгъэм жану хэлэжьыхь, Къэбэрдей Адыгэ Хасэм и тхьэмадэ ХьэфIыцIэ Мухьэмэд жылагъуэ Iуэхуу зэрихьэ къомым утепсэлъыхьыну, а псори зэуIуу къэбгъэлъэгъуэну гугъущ. Ауэ псалъэ лей умылъыхъуэуи наIуэщ – адыгэхэм ди Хасэ нэхъыщхьэм зиужьын, дунейм щикъухьа лъэпкъыр дызэрыцIыхужын, зыкъэтщIэжу дызэкIэлъыкIуэ-дызэрылъагъу дыхъужын папщIэ Мухьэмэд и гуащIэ щысхьыркъым, дэнэ щыIэ Адыгэ Хасэри зэдэлэжьэным и гупсыси и къаруи хилъхьэ зэпытщ. Дунейпсо Адыгэ Хасэм и Iуэхузехьэ-гъэзэщIакIуэ гупым зэрыхыхьэрэ, Мухьэмэд пщэрылъ къыщащIым сыт щыгъуи хуэжыджэрщ, нэгъэсауэ фIэкIаи игъэзэщIэнукъым. Гулъытэ-гукъэкI нэхъыбэ дыдэ ДАХ-м и лэжьыгъэм хэзылъхьэри ХьэфIыцIэрщ. Мыбдеж къыхэгъэщыпхъэщ, япэрауэ, Мухьэмэд къэрал Iуэху зехьэкIэм мыIейуэ зэрыщыгъуазэр (зэманкIэ узэIэбэкIыжмэ, Къэбэрдей-Балъкъэрым и Совет Нэхъыщхьэм и цIыхубэ депутату щытащ), етIуанэрауэ, журналистикэм фIы дыдэу зэрыхищIыкIыр, ещанэрауэ, хамэ хэкухэм щыпсэу адыгэхэм я деж кIуэ лъагъуэр япэ пхызышахэм зэращыщыр, абыхэм пыщIэныгъэ быдэ яхуиIэу зэрыщытым фIагъ куэд къызэрыпэкIуэр. Ахэр псори лъэпкъым къыхуигъэсэбэпу нобэ къэса хэкулIщ ХьэфIыцIэ Мухьэмэд.
ЩIэныгъэхэмкIэ Дунейпсо Адыгэ Академием и япэ вице-президенту щыткIэрэ, ХьэфIыцIэ Мухьэмэд а IэнатIэми лэжьыгъэшхуэ щызэфIегъэкI. -м и зы зэхуэс блигъэкIыныр щыгъэтауэ, ар зэIущIэхэм я къызэгъэпэщакIуэщ. Ар дэнэ щемыкIуэкIми (Къэбэрдей-Балъкъэрым, Къэрэшей-Шэрджэсым е Адыгэ Республикэм), Iуэху зехьэкIэ зыщIэ къызэгъэпэщакIуэ гурыхуэм и лэжьыгъэр нэгъэсауэ зэфIех, абы и щIыIужкIи зэIущIэм и хъыбар газетым къытредзэжри, цIыхухэр екIуэкIам щегъэгъуазэ. Анэдэлъхубзэр хъумэным теухуауэ ХьэфIыцIэр зэлэжьыр «Адыгэ псалъэ» газетым адыгэбзэ къабзэ «Iурылъыным» и деж щиухыркъым. Мы газетым и жэрдэмщ илъэсипщIым щIигъуауэ Къэбэрдей-Балъкъэрым щекIуэкI «Си бзэ – си псэ, си дуней» республикэпсо зэпеуэр. ХьэфIыцIэр абы и къэпщытакIуэ гупым и тхьэмадэщ. Курыт еджапIэхэмрэ сабий гъэсапIэхэмрэ «Адыгэ псалъэм» и жэрдэмым тету ядэлэжьэныр щапхъэфI яхуэхъуащ Къэрэшей-Шэрджэс Республикэми, икIи илъэс зыбжанэ хъуауэ «Си бзэ – си псэ, си дуней» 60
зэпеуэр еджакIуэхэм ядрегъэкIуэкI Адыгэ лъэпкъ-щэнхабзэ автономием. Зэпеуэр ди республикэм щызэтеублэнымкIэ япэ лъэхъэнэхэм дэIэпыкъуэгъу къытхуэхъуащ ХьэфIыцIэ Мухьэмэди, абы и гъусэу къызэгъэпэщакIуэ гупым хэтхэри. ЩIыналъэм щыщ хэгъэрейми, жыжьэ къикIа хьэщIэ гуэрми, «Адыгэ псалъэ» газетым и редактор нэхъыщхьэм, Къэбэрдей Адыгэ Хасэм и тхьэмадэм деж цIыху куэд IуэхукIэ къыщIохьэ, лъагъунлъагъу къыхуэкIуэхэри мащIэкъым. Мухьэмэд абыхэм гуапэу къапожьэ, къызытекIухьам йодаIуэ, чэнджэщ къарет, хузэфIэкIымкIэ ядоIэпыкъу, хьэщIагъэ ярех, ауэ езым Iуэху куэд дыдэ къыпэщылъуи, зэманыр къемэщIэкIыуи зыми закъригъащIэркъым. Сыт щыгъуи Iуэху щхьэпэ, фIы зыпылъ гуэрым яужь зэритыр сощIэри, сэ сыхуосакъ Мухьэмэд и зэманыр лейуэ къызэрытезмыхыным икIи апхуэдиз лэжьыгъэ купщIафIэ емышу абы зэриIэтыфыр зэпымыууэ согъэщIагъуэ. ХьэфIыцIэ Мухьэмэд псалъэ гуапэ куэд хужыпIэным хуэныкъуэуи, щытхъум нэхъ пагэ ищIынуи щыткъым. Къеижхэмрэ къыхуэшхыдэхэмрэ захуэзыгъэгусэ цIыху жьгъейхэми ящыщкъым ар, зыпэрыт Iуэхуми лэжьыгъэу зэрихьэми апхуэдэ щIыкIэкIи зэран ухуэхъуфынукъым. Ауэ щыхъукIэ, адыгэ усакIуэ Iэзэ Бицу Анатолэ ХьэфIыцIэм хуитха сатырхэм сэри арэзы сыдохъу:
Зыгуэрхэм дэ фIы дыдэу дыкъалъагъур,
Къэдмылэжьа щытхъу инхэр къытлъагъэс, Щыпхыдагъэшри щIыгум бгъуфIэу лъагъуэ, Вагъуэхэр щылыд уафэм дынагъэс.
Егъэлеяуэ дифI зыIэтхэм ещхьу,
Ди Iей тхуэзыгъэбатэри мэхъу куэд.
Абыхэм жаIэм тепщIыхьмэ, дыхущхьэу
Дохь гъащIэр, пщIэншэу зэман догъэкIуэд.
Дащыщкъым щытхъум зи щхьэр игъэуназэм, Дащыщкъым жагъуэгъу псалъэм дэгулэзым, Яжынур дишхэм тщIэжу дытетщ гъуэгу, ГуфIэу къытхуеуэу ди ныбжьэгъухэр Iэгу, Къиплъэн укIытэу ди егъухэр ди нэгу.
«Уэс тесэ щхьэкIэ, Iуащхьэмахуэ нэхъ ин хъуркъым!» – жаIэ. Апхуэдэщ Мухьэмэди. Абы ущытхъукIэ, нэхъ лъаги, нэхъ паги хъунукъым, ауэ цIыхум IуэхуфIу игъахъэм сытепсэлъыхьмэ, ар нэхъри хуэбэгъуэну солъытэ, ди ныбжьэгъу нэхъыжьым фIыуэ бгъэдэлъым сытепсэлъыхьыху, сэри тIэкIу нэхъыфI сыхъункIэ согугъэ, сыту жыпIэмэ, фIым утепсэлъыхьыху фIыр къыпхуокIуэ. Аракъэ адыгэми жиIэр: «Узэджэр къокIуэ!». И гуащIэ пэлъэщу Мухьэмэд иджыри куэдрэ дяпэ итыну, лъэпкъым хуэпсэуну, хуэлэжьэну сохъуэхъу! Уи гум къабзагъэу илъыр Тхьэм къыбдигъэхъу, Мухьэмэд! Александр,
Урысей Федерацэм щыпсэу адыгэхэм я лъэпкъ-щэнхабзэ автономием и тхьэмадэ, -м и академик.
Черкесск къалэ, гъатхэпэ мазэ. 61
Франджы балетым и вагъуэ
Дунейм къэрал тету къыщIэкIынкъым франджы балетыр фIыуэ щамылъагъу, щамыцIыху. Ар икIи гъэщIэгъуэнкъым: абы и хабзэ дахэхэм лIэщIыгъуэкIэрэ заужьащ, лъэпкъ теплъэр яфIэмыкIуэдрэ адрейхэм ейхэм хэлъ нэхъыфIхэри зыхалъхьэу, икIи нэхъри къулей хъуауэ нобэм къэсащ. Париж, Марсель, Ницце я сценэхэм къагъэщIащ балетым и тхыдэм и щапхъэ нэхъыфIхэр, зи зэфIэкIымкIэ цIэрыIуэ хъуа къэфакIуэ-хэр. Малъхъэдисым хуэдэу балетым зыщIешэ икIи зреубыдылIэ лъэпкъ щэнхабзэхэр. Абы и щыхьэтщ, къэбгъэлъагъуэмэ, ди къэралымрэ Франджымрэ я театрхэм яку дэлъ зэныбжьэгъугъэр. А театрхэм я лэжьыгъэм ущеплъкIэ, зыхыбощIэ классикэ къэфэкIэм абыхэм хуащIа хэлъхьэныгъэхэр, куэдкIи зэщхьщ къащтэ сюжетхэри. Ауэ зэкIэ зи гугъу тщIынур езы франджы балетыркъым, атIэ абы и къэфакIуэхэм ящыщ, дуней псом щыцIэрыIуэ Черинэ Людмилэщ – «Гранд Опера» лъэпкъ театрым и примэ-балеринэрщ.
Япэ дищынщи, дигу къэдгъэкIыжынщ I лIэщIыгъуэм псэуа Готье Теофиль («Жизель» и либреттэр зытхам) – франджы тхакIуэм, театр критикым, усакIуэм, Гейне, Бальзак, Санд Жорж, Мицкевич сымэ зи ныбжьэгъуу щытам – къэфакIуэ Iэзэ Гриз Шарлоттэ щхьэкIэ итхауэ щытар: «Ар (Гриз) къалъхуащ насыпыр щIыгъуу икIи зэи абы пэIэщIэ хъуакъым. Сыту екIущэу зэпIэзэрыт! КъэхъукъащIэм сыщхьэпрыкIащэрэт жиIэу хьэмэрэ къэхъу хабзэм емыщхьу, иригъэлейуэ зыри дэплъагъункъым. Къэфэным къыхуалъхуати, ар къафэрт».
Шэмырзэ Людмили къэфэным къыхуалъхуат. Ауэ ар сценэм зэпIэзэрыту куэдрэ иттэкъым. Мыбы дэплъагъур нэгъуэщIт: балеринэм зипхъуатэрти къызэрыгуэкI псоми уардэу защхьэщиIэтыкIырт, зэми хъуэпсэгъуэ гуэрым хуэпабгъэу пыIэрт, уащхъуэдэмыщхъуэу зишэщIт, абдежми зыхыуигъащIэрт романтикэм зэрыдихьэхыр, имыгъэунэхуа къэхъугъэм, гурыщIэм къызэрыхуэушар.
Адрейхэм къазэрыхэщу балеринэм езым иIэж зыщIыкIэр щыцIыкIуми къыпкърыщырт – ар «лъэрытемыту» къыщыфэкIэ макъамэм зэрыдекIурт, музыкэм зэрыхуэгурыхуэрт, дунейм и дахэр куууэ зэрызыхищIэрт. 62
«Людмилэ и зекIуэкIэр щыплъагъукIэ, занщIэу уи нэгум къыщIохьэ Кавказым щыпсэу адыгэ цIыхубзхэр – дунейм къыщигъэщIа бзылъхугъэхэм я нэхъ тхьэIухуду жыхуаIэхэр, – итхащ балеринэу щыта, франджы искусствовед Лидовэ Иринэ, – бланэ шыр лъакъуэхэр зэкIужщ».
Зыми емыщхьу абы далъагъуу щыта гуакIуагъэр, дауи, «ищхъэрэжь» къызэрыщIихуам и Iэужьт (Людмилэ и адэ Шэмырзэ Авенир адыгэт). «Пари Мач» журналым и корреспондентым абы къыIиха интервьюм езы Черинэм щыжиIэрт адыгэм къызэрыхэкIар. И анэр франджы бзылъхугъэт.
Шэмырзэ Людмилэ къызыхэхъукIа унагъуэм зэи зыщигъэгъупщэртэкъым и адэжь хэкур, къафэм и хэкуу ялъытэ Кавказыр.
Людмилэ и адэ Шэмырзэ Авенир
Шэмырзэ Людмилэ
Урыс пащтыхьым и балетым хэта къэфакIуэ куэдым революцэм и ужькIэ еджапIэ яхуэхъуащ Париж къыщызэIуахауэ щыта хореографие курсхэр. ДжэгуакIуэ цIэрыIуэ Iэджэм я гъэсакIуэу щыта профессор Преображенская Ольгэ и унафэм щIэту а еджапIэм япэ лъэбакъуэхэр щичащ Шэмырзэ Моники (аращ Людмилэ и цIэ дыдэр). ИужьыIуэкIэ итальян балеринэ Вальдине Бланш дАлександри артисткэ ныбжьыщIэр хурегъаджэ езыр зыщыщ къэралым и школым и хабзэ нэхъыфIым.
И ныбжьыр илъэсипщIым щитым Моникэ «сабий телъыджэкIэ» къеджэрт. Балигъхэм ящIыгъуу ар спектаклхэм щыджэгурт, Париж щыцIэрыIуэ хьэщIэщхэм зыкъыщигъэлъагъуэрт. Ар емышыжт, хуумыгъэфэщэн хуэдизу ерыщу лажьэрти, зыхуейр зригъэхъулIэрт. Къызэрыфэфым и мызакъуэу, сценэм щыджэгуфуи щытыным Людмилэ хуигъасэрт урыс актер Тверский Михаил. Ар щIэныгъэфIрэ зэхэщIыкIышхуэрэ зиIэ цIыхут.
ЕтIуанэ дунейпсо зауэм и пэщIэдзэхэм, илъэс пщыкIутхум иту, Шэмырзэ Моникэ Ницце къалэм щыIэ «Опера Монте-Карло» гупым и балеринэ нэхъыщхьэу щылажьэу щIедзэ икIи зыхэтхэм я набдзэ мэхъу. Адыгэ пщащэм ехъулIэныгъэшхуэ къыхуахь дуней псом щыцIэрыIуэ балет спектаклхэм щигъэзащIэ ролхэм икIи абы и гъащIэр зытетыну гъуэгур къыхузэIуах. «Езыр апхуэдизу щIалэу икIи хур пщащэм хуэдэу дахэу, и IэпкълъэпкъкIэ зэкIужу а телъыджэ къэунэхуам» гу лъетэ балетмейстер цIэрыIуэ Лифар Серж. Абы Моникэ Париж ирегъэблагъэ икIи «Гранд Опера» театрым щигъэув балетыщIэм – «Ромеорэ Джульеттэрэ» – Джульеттэ и ролыр щигъэзэщIэну кърет. А зэманым адыгэ пщащэр илъэс пщыкIух ирикъуу арат, ауэ, и ныбжькIэ щIалэми, абы 63
къыгурыIуат а къалэн гугъум зэрыпэлъэщым куэд зэрелъытар. Лифар и чэнджэщкIэ абы и цIэ-унэцIэр ехъуэжри, Черинэ Людмилэ мэхъу. ИкIи «Ромеорэ Джульеттэрэ» балетым къыщыфа нэужь, хъыджэбзым и щIыхьыр нэхъри лъагэ мэхъу.
Япэм мащIэу Iэнкуну щытами, Шэмырзэм щIэх зиIэтат икIи утыкушхуэ куэдрэ ихьэ зэрыхъуам и фIыгъэкIэ тегушхуэныгъи къызыкъуихат. Илъэсхэр пщIэншэу зэримыгъэкIуэдар наIуэт. Макъамэм ипхъуэта Iэпкълъэпкъым и щытыкIэнур фIыуэ зэрищIэр, сыт хуэдэ зыщIыкIэри тыншу къипхъуэтэфу зэресар абы хуабжьу сэбэп къыхуэхъурт. Псы Iуфэм къамылу зыщаукъуэдийрт абы и «тхьэмпэхэм», жьым хэсыхь щхьэцхэщIэу, и Iэ псыгъуэ лантIэ цIыкIухэм зыщIаупскIэрт.
Шекспир зэритхымкIэ, Джульеттэ етхьэкъу Ромео и макъым. Ар къафэм къыщигъэлъэгъуэн папщIэ, Лифар Серж мыпхуэдэу ищIащ: къыздэфэм Ромео и нэIупхъуэр къыIуохури, Джульеттэ абы Iуоплъэ. ЩIалэм и дахагъыр щилъагъукIэ, пщащэр абы йогуакIуэ. Абдеж щIэхыу зехъуэж къафэм: абы нэхъри зешэщI, зеукъуэдий. А тэлайм къоуш ныбжьыщIэхэм я лъагъуныгъэр.
Езы Лифар Серж екIуу игъэзэщIащ Ромео и ролыр, апхуэдэу ар къызэхъулIа щIагъуэ щыIэнкъым. ЗэщIыгъуу къэфакIуэхэм къагъэщIащ хьэщыкъ зэхуэхъуахэм я образ дахэхэр.
Прессэм пщIэшхуэ хуищIащ Шэмырзэм и зэфIэкIми, Лифар Серж къызэрыщIэрэщIэжами. Абыхэм къайхъулIащ, зы щIыпIэ дежи къафэм и «тхыпхъэр» щамыгъэкIуэду, Iуэхугъуэхэр удихьэхыу зэIуащэн. Абы щыгъуэми къафэм и бзэм Iуралъхьауэ ахэр ирызэпсалъэ хуэдэт Шекспир и псалъэкIэ:
Сэ си гурыщIэр хы укъубеям хуэдэнщ, ПхуэсщI лъагъуныгъэр тенджызу куущ. Сэ сыкъулейщи насыпкIэ, уэ сынотэнщ. СIых сэ схэмыщIыр, умыгъэпуд.
Шэмырзэм и къэфэкIэри и джэгукIэри нэхъ нэгъэса хъурт, и зэфIэкIым хэхъуэрт, ар иджы изэгъэжыртэкъым ягъэува гъунапкъэхэм – фIэфIт гупсысэну, лъыхъуэну. Абы шыгъуэми ар хущIэкъурт къафэм и дэтхэнэ Iыхьэри нэхъ удэзыхьэх зэрищIыным, теплъэгъуэхэм я нэхъ тэмэмыр къызэрихутэным. Къыдэлажьэхэм, къыкIэлъыплъхэм къащыхъурт а цIыхубзым хузэфIэмыкIын щымыIэу, абы псори тыншу къехъулIэу. Ауэ еш имыщIэу, и къаруи и пси ирихьэлIауэ махуэ къэс зэрызигъасэрт къызыпэкIуэр псоми ягъэщIагъуэ Iэзагъыр.
«Черинэ Людмилэ зэчиишхуэ зиIэ цIыхущ. Балеринэ нэсщ!» – а псалъэхэр зейр Франджым и Академием хэт Дрюон Морисщ. АдэкIэ абы мыпхуэдэу етх: «Абы къигъэщIа образхэм – Жизель, Джульеттэ, «Къыу лIэм», нэгъуэщIхэми трагедиер куууэ щызыхыбощIэ, поэзие нэс яхэлъщ».
Трагедием щыджэгу актерыр зищIысымкIэ трагик гуэрым щеупщIым: «Макъщ», – жиIащ абы. Шэмырзэм ардыдэмкIэ еупщIати, жэуапу къитыжар мыращ: «Къафэщ». Шекспир и Джульеттэр утыку щызыгъэлъэгъуахэм ящыщу Шэмырзэр Франджым и балеринэ нэхъ Iэзэ дыдэу къалъытэ къудейтэкъым, атIэ ар дуней псом и Джульеттэ нэхъыфI дыдэхэм ящыщу ябжырт. дахэу псэурт. Абы къикIыр екIуу зихуапэу, цIыхубзхэм 64
щапхъэ трахыу къызэрыгъуэгурыкIуам и закъуэкъым. Черинэм пасэу гу хуищIат сурэт щIыным, зыгуэрхэр гъэщIэрэщIэным, иужькIэ кином щыджэгуащ, тхылъ зыбжанэ итхащ. 1945 гъэм къыщыщIэдзауэ Шэмырзэр щолажьэ «Опера Марселым», илъэситI докIри, ар яхохьэ «Монте-Карло БалетыщIэм». Аргуэру Людмилэ балеринэ нэхъыщхьэщ, гупым и набдзэщ.
КъэфакIуэшхуэ Одран Эдмонд дэкIуа нэужь, адыгэ бзылъхугъэм и гъащIэм зэхъуэкIыныгъэ егъуэт.
Одран балетым гъуэгущIэ къыхуэзылъыхъуэ цIыху емышыжт, ар нэхъыбэу зыхущIэкъур цIыхуитI щыджэгу спектаклхэм я купщIэр щIэщыгъуэ, я теплъэр нэхъ удэзыхьэх зэрищIынт. АбыкIэ дэIэпыкъуэгъу икIи чэнджэщэгъу къыхуэхъуащ Людмили. Абыхэм зэгъусэу ягъэзэщIащ Одран и адэшхуэм итха «Мадам Мазэмрэ» Лист Ференц и «Мефисто вальсхэмрэ».
Шэмырзэмрэ Одранрэ дахьэх революцэм теухуа лэжьыгъэхэм. Я репертуарым хагъэхьэ зы теплъэгъуэ фIэкIа мыхъу балетхэр: Рюд Франсуа и «Марсельезэр», Скарлатти Доменикэ и «Дыгъужьымрэ щынэмрэ», Лифар Серж итха «ЛIыхъужьым и фэеплъыр», нэгъуэщIхэри. Абыхэм къахощыж Франджым зыкъыщызыIэта революцэхэр, пащтыхьыгъуэр зэрызэтракъутар, Париж Коммунэм и махуэ хьэлъэхэр.
Наполеон теухуауэ ягъэува «ЛIыхъужьым и фэеплъым» Людмилэ щоджэгу Бонапарту, Одран Эдмонд абы щегъэзащIэ пащтыхь бгъэм и ролыр.
ЯпэкIэ зи гугъу тщIа зы теплъэгъуэ фIэкIа мыхъу балетхэращ Шэмырзэмрэ Одранрэ «Гранд Операм» къыщагъэлъэгъуар. Еплъахэм щIэщыгъуэ, нэгузыужь къащыхъуащ ялъэгъуахэр, хуабжьу ягу ирихьащ Людмилэ зэрыджэгуар, къалъытащ зэи хуэмыдэжу абы зиузэщIауэ, нэр пIэпихыу и Iэзагъэри зэщIэлыдауэ.
А гъэ дыдэм (1945) Шэмырзэр гъунэгъу хуохъу Пти Роланд – иджырей франджы хореографием куэд езыта IэщIагъэлI иныр. Балетмейстер цIэрыIуэр дехьэх къэзыкIухь актерхэм, музыкантхэм, сурэтыщI къулейсызхэм, Париж и къалэ гъунэхэм щыпсэу тхьэмыщкIэхэм я образхэм. Абы нэхъыбэу къыхихыр гуузу иух лъагъуныгъэр къыщыгъэлъэгъуа, Iуэху шынагъуэхэр къыщыхъу тхыгъэхэрщ. «Париж и къалэ гъунэхэм я Ромео шынагъуэ» къыхужаIауэ щытащ абы.
«Елисей губгъуэхэр», «ТхьэIухуд жей» балетхэм зэгъусэу щыджэгуащ Роландрэ Людмилэрэ. Псом хуэмыдэу «ТхьэIухуд жейм» зэдекIуу зыкъыщагъэлъэгъуащ, тIури гъащIэм, нэхугъэм зэрыхуэпабгъэр, дуней Iуэхухэм нэхъ зэрыдахьэхыр белджылы къащIащ. Абыхэм я лIыхъужьхэр псэ IэфIкIэ, гурыщIэ дахэкIэ зэпэгъунэгъущ.
Аврорэу къэфэну зыхузэфIэкIыр зэчий ин зиIэ къэфакIуэ зырызщ. Шэмырзэм а ролыр къехъулIащ. Абы и къалэнт зы образыр лIэужьыгъуищу къызэкIуэцIихыну.
Япэ теплъэгъуэм удехьэх балигъыпIэ иджыри имыувэпа, сабий хьэлхэр зыхэзымына щIалэгъуэ дахэр уи нэгу зэрыщIигъэкIымкIэ.
ЕтIуанэ теплъэгъуэм укъегъэуIэбжь жыпIэ хъунущ. Людмилэ псэ зыпымытым и сурэтым ихьауэ, абы щыгъуэми, пащтыхьыкъуэ Дезире зыщIигъэхъуэпсу, Аврорэ бгъэдэлъ цIыхубзыгъэ дахэр нэIурыт ещI.
Ещанэм, иужьрей теплъэгъуэм, балеринэм и зэфIэкIыр щыгъунапкъэншэщ. Шэмырзэм къигъуэтыфащ дунейм щытепщэ лъагъуныгъэм 65
и инагъымрэ абы и мыхьэнэмрэ, къигъэлъэгъуащ ар насып зэрыхъу щIыкIэр, гуфIэгъуэ нурыр къащхьэщех а насыпыр зэуэлIаитIым.
А балетхэр ягъэува нэужь, адыгэ бзылъхугъэр кином ирагъэблагъэ. Режиссерхэу Жак Кристиан, Жовэ Луи сымэ абы контракт къращIылIэ. А зэманым Людмилэ и гъащIэр къызэрегъэдзэкI и щхьэгъусэ Одран Эдмонд дунейм зэрехыжам. Куэдрэ зыкъыхуэужьыжакъым абы и ужькIэ Шэмырзэм. Дапхуэдэу щымытми, гъащIэм къыхуигъэув къалэнхэм япэIэщIэ зищIыфакъым. Кином зэрыщылажьэм хуэдэурэ, Шэмырзэм еубзыху классикэ балетхэм къыщыгъэлъэгъуэн хуей образхэр, йогупсыс абыхэм яхэлъ гурыщIэр нэхъ куу, къулей зэрищIынум, зэманым къигъэув Iуэхугъуэхэм зэрырипхынум.
Людмилэ къаруушхуэ ирихьэлIащ франджы хореографхэм я лэжьыгъэхэр кином къыщыгъэлъэгъуэным. Ар фильм 18-м щыджэгуащ. Абыхэм ящыщщ «Вакъэ плъыжьхэр», «Гофман и таурыхъхэр», «О, Розалие», «Мазэ щIэщыгъуэр», нэгъуэщIхэри. «Гофман и таурыхъхэм» щигъэзэщIа ролым папщIэ Черинэм «Оскар» саугъэтыр къыхуагъэфащэ.
1958 гъэм «Мазэ щIэщыгъуэ» балетыр Испанием щагъэувауэ щытащ икIи абы иIа ехъулIэныгъэшхуэм и фIыщIэр зыхуахьыр Шэмырзэрт.
Людмилэ ди къэралми зыбжанэрэ щыIащ. Москва дэт Театрышхуэм 1958 гъэм щекIуэкIа еплъыныгъэм Шэмырзэм щигъэзэщIащ и роль нэхъыфIхэр – Сен-Санс Камил и «Къыу лIэр», Шарль Адан и «Жизелыр». Ди цIыхухэм ар гуапэу кърагъэблэгъа къудейкъым, абы зэи щыгъупщэжакъым хуащIа нэмысыр, пщIэр. Совет прессэр (адрей къэралхэм яйми хуэдэу) Черинэ Людмилэ щытепсэлъыхькIэ, зи гугъу ящIыр гъащIэм и пэжыр къэзыгъэлъагъуэ франджы гъуазджэрт, франджы щэнхабзэм хэлъ гуманизмэрт. А псом мыхьэнэшхуэ къритырт балеринэ цIэрыIуэм и IуэхущIафэм.
Мэзкуу икIыжа нэужь, Людмилэ «Гранд Опера» театрым игъэхьэзыра «Щихъ Себастьян ишэча хьэзабхэр» оперэм уэрэд щыжеIэ. Газетхэм зэратхащи, Черинэм абыи зэфIэкIышхуэ иIэу зыкъыщигъэлъэгъуат.
Зэчийр улъийркъым, ар зыбгъэдэлъыр гумызагъэу щытмэ. 1980 гъэм Франджым и телевиденэм Шэмырзэр къигъэлъэгъуащ Наполеон и ролыр игъэзащIэу. Илъэс тIощIрэ тхурэ и пэкIи хуэдэу, абы къехъулIащ удихьэхыу, щIэщыгъуэу балетым къыщыфэн. Людмилэ ди къэралым и ныбжьэгъушхуэт, ди къафэм хэлъ нэщэнэ нэхъ дахэхэр фIыуэ зылъагъут. Абы и цIыхугъэфIт икIи и ныбжьэгъуфIт урыс балеринэ пажэхэу Улановэ Галинэрэ Плисецкая Майерэ.
Адыгэ бзылъхугъэр здынэсам зэи къыщызэтеувыIэртэкъым, абы и гъащIэр гъуазджэм щхьэузыхь хуищIат икIи «зызгъэпсэхужащэрэт» жиIэртэкъым, сыту жыпIэмэ а и IэщIагъэмкIэщ Черинэ-Шэмырзэм франджы лъэпкъышхуэм Iуэхутхьэбзэ зэрыхуищIар.
2004 гъэм и гъатхэпэ мазэм Париж щылIащ франджы балетымрэ киномрэ я артисткэ цIэрыIуэр. Шэмырзэ Моникэ илъэс 80 къигъэщIащ. Франджы Республикэм и премьер-министр Раффарен Жан-Пьер щыгъуэ махуэм щыжиIащ Черинэ Людмилэ «франджы гъуазджэм ХХ лIэщIыгъэм бжьыпэр щызыIыгъахэм ящыщ зыуэ» зэрыщытар. Сценэм икIыжа нэужь, Шэмырзэм романитI итхащ. А тIум я зыр, балет гъуазджэм теухуар, цIэрыIуэ дыдэ хъуащ. И ныбжьыр хэкIуэтауэ, 90 гъэхэм, скульптурэм 5 Заказ № 64 66
зритри, цIэрыIуэ хъуащ Черинэр. И лэжьыгъэхэм ящыщ зыр – «Европэр ди гущIагъщIэлъщ» зыфIищар, Людмилэ ищIащ Европэ Советым и лъэIукIэ. Скульптурэ фэеплъ иныр щагъэуващ Страсбург – Евросоветым и унэм и гупэкIэ.
Мис апхуэдэ гъащIэ телъыджэ къипсэуащ адыгэ лIакъуэлIэшымрэ франджы бзылъхугъэмрэ япхъу гъэфIэн Шэмырзэ Моникэ, Черинэ ЛюдмилэкIэ зэджэжым. Мухьэмэд. 67 Мухьэмэд
Рассказ
ПщыхьэщхьэхуегъэзэкI хъууэ дыгъэ жьэражьэр тIэкIу нэхъ къыщыщабэм, цIыхур хуэм-хуэмурэ паркым зэриужьгъэу хуежьащ. Абы кIуэцIрыкI гъуэгу бгъуфIэм и зы лъэныкъуэм егъэкIэкIа жыгышхуэхэм я жьауэм щIэту, мыпIащIэу зы лIыжь кIуэрт. Сабийхэмрэ щIалэгъуалэмрэ я нэгузегъэужьыпIэм нэса нэужь, ар къыщызэтеувыIащ цIыхухэр нэхъ Iуву здекIуалIэ хабзэ, кIэрахъуэурэ метр тIощIырыпщIым нэскIэ удэзышей шэрхъышхуэм и пщIантIэ дыхьэпIэм деж. Шэрхъыр зэрырагъажьэ Iэмэпсымэм епэщэщу абдеж зылI тIорысэ щытт. Ар къызэплъэкIри, къыIухьар щилъагъум, и IитIыр шияуэ, гуфIэу къыпежьащ:
– О, Хьэрун! Лъапэ махуэ къыухьэжьэж! Дапщэщ укъыщыщIэкIыжар сымаджэщым?
– ТхьэмахуитI мэхъу, – сэлам-чэламыр зэфIэкIа нэужь, жэуап ет мыдрейм. – Уэ дауэ ущыт, Петрович? – Тхьэм и шыкуркIэ, хъарзынэурэ сокIуэкI. Уэ ухъужыпа?
– Iуданэхэр хахыжащ, ауэ иджыри уIэгъэр кIыжыпакъым. Унэм сыщIэзэшыхьати, сыкъэкIуащ жьы къабзэкIэ сыбэуэнщ жысIэри. Дауэ хъурэ уи лэжьыгъэр?
– Нобэ лъандэм сегъэбампIэ мыбы. Зэм йожьэ, зэми езыр-езырурэ къоувыIэж. Иджыпсту цIыхум щIадзэнущ уэру къакIуэу. Лэжьыгъэм дыхуэмыхьэзыру къищIэмэ, ди унафэщIыр шхыдэнущ. Абы нэхъеи, электрикыр нобэрей махуэм къыкъуэкIыркъым. Ефэн тIэкIур и щIасэщи, Тхьэм ещIэ щыщIэбжьэхъуар. – Сэ сеплъынти, схуещIэнIауэ пIэрэ?.. Дауэ щымытми, сыинжеЛIыжьитIыр куэд щIауэ зэрыцIыхурт – я щIалэгъуэм зэдэлэжьахэт. Хьэрун, кIапсэхэм зыкъомрэ епэщэщри, гузавэу къыщхьэщыт и ныбжьэгъум къыхудэплъеящ:
– И лажьэр къэзгъуэтащ, Петрович. Дакъикъэ зыщыплIкIэ ежьэжауэ бжы уи шэрхъыр. Ахъшэ къызэрыптхъунум зыхуэгъэхьэзыр. – Къэптхъунщ хьэлIамэ. Билет имыIыгъыу зы цIыху игъэтIысхьи еплъыжыт къуащIэм – уагъэфтреини!
Абдежым зэшэкIауэ а тIум къабгъэдохьэ зы щIалэ Iэчлъэчрэ зы хъынерщ.
– Хэт мыбы и начальникыр? – щIоупщIэ щIалэщIэр, и макъым – Сэращ, – зыкъегъазэ абы и дежкIэ Петрович.
– Егъажьэ уи шэрхъыр! Си хъыджэбзыр уафэм дэкIуеину мэпIащIэ, – жеIэ щIалэм, и урысыбзэр дахэ-дахэу хуэмыгъэшэрыуэу. джэбзрэ.
зригъэIэту.

– Зэ умыгъэпIащIэ-тIэ, – жэуап ирет абы Петрович, – зыгуэр и лажьэщи, зэдогъэпэщыж, иджыпсту хьэзыр хъунущ.
– Лажьэ лъэпкъ иIэкъым, – къопсалъэ хъыджэбзыр, – нетIэ си нэкIэ слъэгъуащ шэрхъыр кIэрахъуэу. ПсынщIэу егъажьэ, лIыжь, армыхъумэ, си щIалэм уи нэвагъуэр уигъэлъагъужынщ. Мыр чемпионщ.
ЩIалэм лIыжьым и джанэбгъэр иубыдауэ иудыныщIэу щыхуежьэм, Хьэрун абы адыгэбзэкIэ зыхуегъазэ:
– Ей, щIалэ, дакъикъитI дэкIмэ, едгъэжьэнущ шэрхъыр. УщIэукIытэжын Iуэху зэи умылэжьи нэхъыфIщ. УхущIегъуэжынщ зэгуэр.
И анэдэлъхубзэр щызэхихым, Iэнкун къэхъури, щIалэм лъэныкъуэкIэ зригъэзэкIащ. – Къысхуэхъуатэкъым ари чемпион, – ауаныщIу абы еплъащ хъыджэбзыр, – псалъитI къудей къыжраIати, къикIуэтыжащ.
И Iэхэр хъыданкIэ илъэщIыжауэ Хьэрун къыщыIуигъэзыкIыжым, щIалэр IэштIымкIэ абы и ныбэм къыкIуэцIыуащ, ари фIэмащIэу, щхьэкIэ и нэкIуми къиуэри зэфIигъэщэхащ. – Сэ сыхэтми пщIэрэ уэ? – и нэм лъы къытелъэдауэ мэкIий щIалэр. И цIэ-унэцIэр къреIуэри пещэ: – ЛIо уэ узиIыс уи гугъэжыр, сыбгъэIущыжыну?
Хьэрун и мурадат къызэфIэувэу къеуам жэуап иритыжыну, арщхьэкIэ хузэфIэкIакъым. Иджыпсту хуэдэу игъащIэм ягъэикIатэкъым ар. ИкIи щIалэр щыIукIыжым кIэлъедз:
– Сэ уэ усцIыхуркъым. УсцIыхунуи сыхуейкъым. Ауэ… соцIыху уи адэр. Сэри сыхэтми, Тхьэм жиIэмэ, зэгуэр къэпщIэнщ.
И ныбжьэгъум и Iуэхур зэрызэIыхьар щилъагъум, Петрович «ДэIэпыкъуэгъу псынщIэр» асыхьэту къриджэри мор сымаджэщым иригъэшащ. * * *
– Ерыскъыр богъэупщIыIуж, лIыжь, къакIуи шхэ! Хьэрун апхуэдизкIэ гупсысэ куум хэтти, и щхьэгъусэм жиIар зэхихакъым. Зыкъом дэкIыу етIуанэу къыщыджэм, пщэфIапIэм щIохьэ. – КъэтIыс, фызыжь, уэри. Шей уефэнщ. Зэщхьэгъусэхэр илъэс 40-м нэсат зэрызэдэпсэурэ. Ауэ Хьэлимэт иджыри къыздэсым зэи тIысатэкъым и лIыр зыпэрыс Iэнэм. Ипхъури, и къуитIри апхуэдэу игъэсат. И ныситIырщи, тхьэмадэр щышхэ пэшым щIыхьэхэнутэкъым.
– Ефэ уэ. Сэ итIанэ …
– КъэтIыс, уемыфэнуми. Зы Iуэхушхуэ гуэрым и гугъу пхуэсщIын хуейщ. жакъэ?
Хьэлимэт ауэ деж щыт шэнтым йотIысэх. – Уэ куэд щIауэ ущIэхъуэпсырт къуажэм уIэпхъуэжыну. УщIегъуэХьэлимэт зэхихар апхуэдизкIэ зэмыжьа псалъэмакъти, IэщIэлъ шынакъыр IэщIэху пэтащ. Пэжу, илъэс Iэджэ щIауэ абы и нэ къикIырт къуажэм щыпсэуну. Ауэ иджы сыт, и бынхэр балигъ защIэщ, псори унагъуэщ. Щылажьэхэри къалэрщ. И къуэрылъху-пхъурылъхухэрщи, къалэ школщ щеджэр. 69
– Ди бынхэр-щэ? Ахэр мыбы дэсу… ИтIанэ, тIэкIу дыкъыкIэрымыхуауэ пIэрэ къуажэм дыIэпхъуэжыну? Апхуэдэ узыншагъэ диIэж …
– Узыншагъэ и IуэхукIэ къуажэм удэсыну куэдкIэ нэхъыфIщ. Хьэуар абы щыкъабзэщ, мыпхуэдиз Iэуэлъауи щызэхэпхынукъым. Куэдщ бзу абгъуэм дызэрисар. Сыт щIауэ утхьэусыхэрэ тыкуэнхэм щащэ шэри шатэри щIагъуэкъым, къэуат ящIэлъкъым жыпIэу. ДыIэпхъуэжмэ, жэм къэтщэхунщ, хадэм дилэжьыхьынщ, пхъэщхьэмыщхьэ жытIэнщ.
– Дыщыпсэунур дэнэ?
– Унэм щхьэкIэ умыгузавэ. Иджыпсту къуажэм лэжьыгъэ щIагъуэу дэлъкъыми, Iэджэм я унэхэр ящэжурэ къалэм къоIэпхъуэ. Ди фэтэрымкIэ къэтхъуэжын дгъуэтынущ.
– Тхьэ, сэ содэмэ, ауэ ди щIалэхэм дечэнджэщам арат…
Адэ-анэм я мурадыр бынхэм къыхуагъэдэхакъым. – Тэмэму къыщIэкIынщ апхуэдэ мурад зэрыфщIар, – жиIащ я къуэ нэхъыжьым, – ауэ дэ дыхуейкъым фытпэIэщIэу фыпсэуну.
– СлIо, щIым и гъунэм дыIэпхъуэжрэ дэ? Уи машинэмкIэ сыхьэт ныкъуэ гъуэгу дэлъуращ, – жэуап иретыж абы Хьэрун. ПщыхьэщхьэхуегъэзэкI щыхъум, и къуэм и машинэм ису, Хьэрун и къуажэжьым кIуэжри и сабиигъуэм ныбжьэгъуу иIа, и хьэблэгъу Мыхьмудхэ я куэбжэпэм ирихулIащ. Машинэ къэувыIэ макъ щызэхихым, мэкъуэщым ит бысымыр къыдокI. – О-у, уи лъагъуж фIы ухъу! Къеблагъэ, Хьэрун! Къеблэгъапэ.
И ужьым ит и къуэрылъхумкIэ зрегъэзэкIри:
– ПIытIэ, жэи нанэ жеIэ хьэщIэ лъапIэ къызэрытхуэкIуар. И гуахъуэр чырбыш сэрейм иреупсейри куэбжэ цIыкIур ину Iуех:
– Илъэс дапщэ хъуа уэ мы пщIантIэм укъызэрыдэмыхьэрэ. КъакIуэ. Уэлэхьи, уэ пхуэдэу сызыщыгуфIыкIын хьэщIэ сэ къысхуеблэгъэну къыщIэмыкIын! Сыту пIэрэ нобэрей махуэм си пэр щIэшхэр жысIэрти… – Пэжщ, куэд щIауэ сыкъихьакъым уи унэ. Сыкъуаншэщ. Ауэ уэри унэхъ пщIэгъуалэкъым. Къалэм дапщэрэ унэкIуами, зэ уныIухьа си унэбжэм?
– Хъунщ, хъунщ. Ди гукъанэхэр лъэныкъуэ едгъэзынщ. НакIуэ, ныщIыхьэ.
Хьэрун щалъхуа и къуажэжьыр ибгынауэ аратэкъым. КъыфIэбгъэкIмэ, мазэм зэ, тIэу къыщыдыхьэж къыхуихуэрт. Ауэ къыщIэкIуэжыр фIэкIыпIэ зимыIэ Iуэхут: и Iыхьлы гъунэгъухэм я лъэныкъуэкIэ гуфIэгъуэ е гузэвэгъуэ къэхъуамэт. Апхуэдэхэм дежт Мыхьмуди школым щыщIэса зэманым къыдеджахэми ар щаIущIэ хабзэр. Здеблэгъа унагъуэм щIэсхэм сэлам ярихри, Хьэрун етIысэха къудейт хьэблэдэсхэм лъагъунлъагъу къыщIыхьэу щыщIадзам. Хуэм-хуэмурэ Мыхьмуд и унэм щызэхуэсащ школым къадыщIэсауэ а хьэблэм пэмыжыжьэу щыпсэухэр. Куэдрэ щысащ ахэр, Iэджи ягу къагъэкIыжащ. КъэкIуахэр зэбгрыкIыжа нэужь, Хьэрун Мыхьмуд унэм къыщIишащ, «накIуэ, жьы къабзэкIэ дыбэуэнщ» жери. – Уэлей, Хьэрун, хуабжьу сыщогуфIыкIым ныщхьэбэ узэрызихьэщIэм, псапи къэпхьам, – къригъэжьащ Мыхьмуд, – ауэ си фIэщ хъуркъым уэ зы мурад гуэр уимыIэу нобэ укъежьауэ. И ныбжьэгъур къызытекIухьа Iуэхур зыхуэдэр къыщищIэм, Мыхьмуд зы хъугъуэфIыгъуэшхуэ гуэр къыхэхъуауэ къыфIэщIащ:
– Аракъэ тэмэмыр, уи адэжь лъапсэ укъетIысылIэжыныр! Хъуни а къалэм узэрыдэбэмпIыхьар. Уэ пхуэдэ гъунэгъукъэ сэ сыщIэлIэр. 70
– Мы Iэгъуэблагъэм зыгуэрым унэ ищэжу згъуэтыну пIэрэ? Е сызыщIэсымкIэ есхъуэжынт.
– Уэ нэгъуэщI къыщIэплъыхъуэнур сыт? Уи адэ лъапсэжьыр къызыхуэбгъэна уи къуэшым и къуэм и щхьэгъусэр куэд щIауэ иужь итщ унэр ищэу къалэм Iэпхъуэну. «Си лIыр Iуэхуншэщ, йофэ» жери … – Iагъ? Уэрей, ар апхуэдэу ефэу сымыщIа. НакIуэт-тIэ си гъусэу, къэтщIэнти Iуэхур зытетыр…
ТхьэмахуитI дэкIатэкъым Хьэрун и жылэжьым къыщыIэпхъуэжам. Унэми, гуэщми, жэмэщми, куэд щIауэ цIыхухъуIэ зэремыIусар бэяну, тхьэмыщкIафэ къатеуат. Гъатхэпэм Хьэрун и къуитIым отпуск къыIахри зыхуей хуагъэзащ лъапсэри псэуалъэхэри. Унагъуэм, зы пщыхьэщхьи къэмынэу, гъунэгъухэр къалъихьэрт. ИгъащIэ лъандэрэ щыпсэуа фIэкI къащымыхъуу, зэщхьэгъусэхэри есэжат къуажэ гъащIэм. Псом хуэмыдэу Хьэрун деж уэршэракIуэ къэкIуэрейт школым къыдыщIэсауэ хьэблэ гъунэгъум дэс лIыжьитIыр. Iэджэ ягу къагъэкIыжу, жэщыбг пщIондэ щыщыс къахуихуэрт.

А гъэм зигъэгуват гъатхэм: дунейр щIыIэу, уэлбанэрилэу екIуэкIащ зэман кIыхькIэ. Накъыгъэр къэсри дунейм нэхъ зыкъиIэтащ. Хуабэ кIапэ зэрилъагъуу, Хьэрун къалэм кIуэри къищэхуащ жыгыщIэ цIыкIу зыкъом, щIылъэ мэракIуэ, помидор, нащэ – унагъуэ хадэм щыхащIэ хабзэ жылапхъэ псори. Гъунэгъухэр зэщхьэгъусэхэм къакIэлъыплъырт «апхуэдизу нэхъуеиншэу хадэм илэжьыхь лIыжь-фызыжьым я къарур куэдрэ яхурикъуну пIэрэ?» – жаIэу… Илъэс нэхъ дэмыкIыу, Хьэрун и унагъуэр зэтеуват хьэблэм дэс адрейхэм зыкIи къакIэрымыхуу: и къуэшым и къуэм зеиншафэ къызытригъэуа я унэ-лъапсэр зэпэщыжат, жэм къаш къащэхуат, джэдкъаз яIэт. Хьэлимэт пщэдджыжь къэс шэщIэхум кIуэрт, шэ пэгун ихьырти. Абы хъыбар къыщищIэ гъэщIэгъуэнхэр и лIым хуиIуэтэжырт. – НтIэ, сыт нышэдибэ уздэкIуам щызэхэпхар? – зы пщэдджыжь гуэрым, къалмыкъ шей ефэу здэщысым, Хьэрун йоплъэкI пщэфIапIэм щыIэуэлъауэ и щхьэгъусэмкIэ. – Тхьэ, хъыбарышхуи щымыIэ, кIуэ Расул и къуэ Алим къызэрырагъэблэгъэжынумрэ абы иращIэкIыну жыхуаIэ гуфIэгъуэмрэ ягъэныщкIу армыхъумэ. Маршынэ щIэрыпс саугъэт къыхуащIыну яIуатэ щIалэм. Езы Расули и щхьэр Iэтауэ дэту жаIэ, чымпийон хъуар езыра хуэдэ. Алыхь, абы дежкIэ пщIэшхуэм ар – уи къуэр апхуэдэу цIэрыIуэу…
– СытыпщIэ зи гугъу пщIыр! – шей зэрефэ пхъэ лошкIэр, макъ иригъэщIу, Iэнэм тридзащ Хьэрун. – Сыт щIа мыбы дыкъызэрыIэпхъуэжрэ, абы лъандэрэ а щIалэр жыхуэпIэр зэ закъуэ нэхъ мыхъуми, и адэ-анэм къалъихьа лъагъунлъагъу?
– АIей, ар уэ дэнэ щыпщIэр?
– СощIэ. Сызыщымыгъуазэ сIуатэркъым сэ! Хьэрун къотэджри адрей пэшымкIэ еунэтI зихуэпэну:
– Сэ Мыхьмудхэ я дежкIэ секIуэкIынщ.
– А-а, къысщыгъупщэрти… Алим иращIэкIыну гуфIэгъуэр зэрызэфIэкIыу къишэнущ. – Хэт абы нэ зрища хъыджэбз тхьэмыщкIэр?
– ЩIэтхьэмыщкIэр сыт? ЩIалэр цIэрыIуэ хъуащ, мылъку и ма- 71
жари.
щIэкъым… Лъыхъу игъэкIуащ Щэуейхэ я дей. Хьэмид пхъу тхьэIухуд иIэщ, Анжелэ жари. БоцIыху уэ ар, дохутыру мэлажьэ. Хьэрун къызэтоувыIэ:
– НтIэ, арэзы хъуа Анжелэ?
– ЗэкIэ жэуап пыухыкIа къратакъым, «иужькIэ хъыбар фэдгъэщIэнщ» – А Анжелэм акъыл гуэр иIэхэмэ, дэкIуэнкъым Расул и къуэм.
– Ар сыт щхьэкIэ, на?
Щхьэгъусэм жэуап иримытыжу, щIокI Хьэрун. Мыхьмуд щытт я куэбжэпэм деж.
– НыщIыхьэ, шей пщтыр тIэкIу уефэнщ.
– Хьэуэ, Iэнэм сыкъыпэрыкIа къудейщ. – НакIуэ, сыгъэлъагъу а зэбгъэпэщыжыну жыхуэпIэ Iэмэпсымэр.
– Мыр сыт, Хьэрун, нобэ тIэкIу укъызэщIэплъауэ фэ птет? Уи щхьэгъусэм фэрэ фызэщыхьауэ ара?
– Сыт щхьа дызэщыхьэу… Расул и къуэм хуащIыну жыхуаIэ зэхуэсым иращIэкI псалъэмакъым тIэкIу сызэгуигъэпауэ аращ. – А-а, зэхэсхащ сэри ар… А жыхуэпIэр зырикIщ зы гъэ ди жылэм щекIуэкIа хэхыныгъэм щыгъуэ щыIа зэрызехьэм елъытауэ. Насып уиIэти, ар уэ плъэгъуакъым, абы щыгъуэ укъалэдэст. Къуажэ тхьэмадэр хахыу арати, лъэпкъ къэсыхункIэ езым я Iыхьлы ягъэувыну иужь итт. Зым адрейм фIейуэ тритхъуэм щIэи гъуни иIэтэкъым. Сэ сщIэрт, сыт кърагъэкIуэкIми, икIэм-икIэжым, ищхьэмкIэ щыIэ унафэщIхэр зыхуей цIыхум и пхъэ къызэрикIынур. Къалэм къикIщ Алим я пашэу спортсмен Iэчлъэч гупи, клубым щIэсхэм яхэпсэлъыхьащ, хэти ягъэшынащ, хэти ахъшэрэ ерыскъыкIэ къащэхуащ… Еплъ нобэ дэ дызыхуэкIуам. Къуажэм лэжьыгъэ дэлъкъым, совхозыр щэщэжащ, фызхэр хэти бэзэрым тесщ, хэти, сом къалэжьыну Арысейм кIуауэ къэтщ. ЛIы Iуэхуншэхэми сыт къахуэнэжыр – фадэр нэрыгъ яхуэхъуауэ зэхэсщ. Ди щIалэгъуалэрщи, хабзи-бзыпхъи ящIэжыркъым, нэхъыжьым пщIэ хуащIыжыркъым, Iэфяным дихьэхым я бжыгъэр гужьеигъуэу нэхъыбэ хъу зэпытщ.
– Уэ тIэкIу иумыгъэлейуэ пIэрэ? Мес, ди клубым спортым и унэ хьэлэмэт къыщызэIуахащи, гъэсакIуэ Лэкъумэн деж ныбжьыщIэхэр уэру екIуалIэу жаIэ.
– ЕкIуалIэр пэжщ. Зы лъэныкъуэкIи ар IуэхуфIщ. Ауэ абы мыхъумыщIагъэу хэлъ псор уэ пщIэрэ? Лэкъумэн и гъэсэнхэр ди жылэм къыдэнэркъым, къалэм кIуа нэужь, абы ящыщ зыкъом узыхуэмейхэм пэшэгъу яхуохъу. – Зи гугъу пщIыр?..
– Мис а «ракетчик» жыхуаIэу мылъку зиIэхэм къатезыххэрщ. А сызытегузэвыхь Iуэхухэр мащIэрэ утыку къислъхьэрэ сэ, арщхьэкIэ зыми сызэхихыркъым, вынд гупым къахэпIиикI къуаргъ хужьу сыкъонэж … * * *
Зы пщыхьэщхьэ гуэрым, Iэщыр игъэзэгъэжа нэужь, Хьэрун къыщIыхьэжщ, зиупсри, и щыгъын нэхъыфIыIуэхэм ящыщ щIитIэгъащ: – Телевизорыр сыужэгъуащ. Сыт щыгъуи зыщ плъагъур: жаIэм и нэхъыбэр пцIыщ е кIэ зимыIэж кино мышыущ къигъэлъагъуэр. Ди клубым сыкIуэнщи, спортым зыхуэзыгъасэ щIалэгъуалэм сахэплъэнщ. Си зэшыр стеунщ, зи мыхъуми … 72
гъасэм.
«Щэнхабзэм и унэ» зыфIаща клубым и пэIущIэ пэшышхуэм Хьэрун гукъыдэж къритакъым. Зэ утеувэху унэлъэгур тхьэусыхэрт, фейцей хъуа блыным фIэлъ сурэтхэр сабэм иуэжарэ гъуэжь хъужауэ, уеплъыпэми, и нэхъыбэр къыпхуэмыцIыхуну апхуэдэт. Дунейм зэрехыжрэ куэд щIа пэтми, фIахыжыну ягу къэмыкIыу, Брежневым и сурэтышхуи фIэлът. Хьэрун, кIэлындорым ирикIуэурэ, гъущIыбжэ зыхэлъ пэшым Iухьащ. Абы Iэуэлъауэ макъ къыщIэIукIырт. «Зэран сахуэмыхъуну пIэрэ?» жиIэу, хуэм цIыкIуу бжэр Iуихри щIыхьэпIэм деж уващ. Пэшышхуэм щIэзт сабийр. И нэхъыбэр тIурытI зэрыщIауэ щызэбэнырт лъэгум илъ алэрыбгъушхуэм, языныкъуэхэр унэм щIэт тIысыпIэ кIыхьхэм тест ахэм еплъу. Тренерыр зэбэнхэм гъуэрыгъуэурэ ябгъэдыхьэурэ зыгуэрхэр яжриIэрт, зэращIын хуейр яригъэлъагъурт. Спортзалым къыщIыхьам гу къыщылъитэм, Лэкъумэн абы нэщхъыфIэу къыбгъэдыхьащ:
– Къеблагъэ, Хьэрун!
Сэлам-чэламыр зэфIэкIа нэужь:
– Iуэху гуэр уиIэу ара хьэмэрэ уи щIалэгъуэр уигу къэбгъэкIыжын мурадкIэ укъытхуэкIуа? СощIэ зэман гуэрым уэ бэнэнкIэ лъэрызехьэу узэрыщытар.
– Хьэуэ, Лэкъумэн, тIэкIу си зэш тезгъэун си гугъэу сыкъежьауэ арати, фи уэздыгъэр блэуэ щыслъагъум сыкъыщIыхьащ. – Хъарзынэщ, хъарзынэ! НакIуэ, тIыси еплъ ди сабийхэм зэрызаХьэрун гу лъимытэу къэнакъым Лэкъумэн и Iуэхум IэхъуэтегъэкIыу зэрыбгъэдэмыхьэм. Зыри къигъанэртэкъым абы гулъытэншэу. Языныкъуэхэр игъэгушхуэрт, языныкъуэхэми «апхуэдэукъым зэрыпщIынур» яжриIэурэ нэхъ заригъэлIалIэрт. Пщыхьэщхьэ щIагъуэ къэмынэу кIуэуэ къиублащ Хьэрун спортсмен ныбжьыщIэхэм я деж. Ауэрэ абы гу лъитат хэт сымэ нэхъ лъэрызехьэми, хэт и лъэкIыныгъэкIэ нэхъ мащIэми. Абы ищIыIужкIи, и нэхъыбэм я хьэл-щэныр, я гъэсэныгъэр зыхуэдэр къищIат. ЛIыжь набдзэгубдзаплъэм и нэм фIэкIакъым текIуэныгъэ инкIэ ущыгугъ хъуну, школакIуэ ныбжьыщIэхэм зы къазэрыхэщым. Абы зигъасэрт еш жыхуаIэр имыщIэу. Ауэ Хьэрун игу ирихьыртэкъым а щIалэр. Адрейхэм епэгэкIырт. Зыгуэрым лъакъуэпэщIэдз хуищIынт е еIунщIынт. Е ауаныщIу псалъэ дыдж ириутIыпщынт. А псор щищIэр тренерым къыщимылъагъум дежт. Зы пщыхьэщхьэ гуэрым а щIалэр еIунщIащ гырэ къэзыIэту щыт щIалэ нэхъыщIэ цIыкIум. Модрейм гъущI хьэлъэжьыр Iэпыхури и лъапэм техуащ. ЩIалэ цIыкIур къыхэкIиикIри къеIунщIам зридзащ. Асыхьэтым а тIум къабгъэдэхутащ Лэкъумэни. Сабийм и лъакъуэр хуашытIэщ, хуфIапхыкIри лъэныкъуэкIэ ягъэтIысащ.
– Къоузрэ? – бгъэдохьэ абы Хьэрун.
– Хьэуэ, – жэуап къет щIалэ цIыкIум, – ар сэ нэхърэ нэхъ инщ, сызэрытемыкIуэнур сощIэ, армыхъумэ …
– Умыгузавэ, ин ухъумэ, хэбгъэщIэфынущ ар. Ауэ абы щхьэкIэ ерыщу зыбгъэсэн хуейщ. Уи фIэщ щIы: абы щыгъуэ мо уи жагъуэ къэзыщIам уи Iуфэлъафэр къижыхьу щIидзэнущ.
Хьэрун щIалэм игу фIы хуищIу здэщысым, Лэкъумэн IукIати къыIуо-
– ДыщызэбрыкIыжкIэ унэм усшэжынщ, уи жагъуэ къэзыщIар щIэсхужащ. ЖесIащ афIэкIа и лъапэ мы унэм къызэрыщIезмыгъэшиенур.
– УемыпэщIэкIауэ пIэрэ? – йоупщI абы Хьэрун. – Къысхуэгъэгъу хьэж: 73
си мыIуэху зэрызесхуэм щхьэкIэ, ауэ Ростов пшэну гупым щыщтэкъэ а щIалэр? Ар хэмытмэ …
– Щыщт, ауэ адэкIэ пшэчыж хъунутэкъым абы зэхищIыхьхэр. Зэкъым, тIэукъым а щIалэм сызэрешхыдар, итIани жесIар и тхьэкIумэ ихьакъым. Иужь зэманым абы хуабжьу зыкъыфIэщIыжат… Езыми и гугъа къыщIэкIынкъым Ростов щекIуэкIыну чемпионатыр къэсыпауэ командэм хэсхуну. Ауэ сиIэщ сэ абы и пIэкIэ згъэкIуэн… Нэгъабэ, зэхьэзэхуэм сшауэ, Алим пэшэгъу хуэхъуащ а щIэсхужар. Абы ижь къыщIихуауэ къыщIэкIынущ. А Алимми щыщIидзауэ щытар си дежщ. Спортым и мастер хъухукIэ сэращ зыгъэсари. Иужьым, областым и чемпион хъуа нэужь, «уэ утренер щIагъуэкъым» жери, къалэм кIуэуэ щIидзащ нэгъуэщI гъэсакIуэм и деж. – А Алим жыхуэпIэр сыт хуэдэ цIыху езыр?
– Хуабжьу спортсмен лъэрызехьэщ. ИкIи, гъэщIэгъуэныракъэ, пхужымыIэным хуэдизу хьилэшыщ щыбанэкIэ. Зыри зыпэмыплъа Iэмал гуэр напIэзыпIэм къызыкъуихынщи, и ныкъуэкъуэгъур хигъэщIэнщ. Абы щыгъуэми езым къещIэф зэбэным ичыну лъэбакъуэр зыхуэдэр. Нэхъ жыжьэж кIуэну къыщIэкIынущ а щIалэр…
– Ар нэгъуэщI тренер деж зэрыкIуар тIэкIу уи жагъуэ хъуауэ къысфIэщIащ. – Дауэ ар зэрыбжесIэнур? Си гугъат сэ абы нэхъри хэкъузауэ сыдэлажьэу лъагапIэщIэ дэсшеину, ауэ… Хьэуэ, сыхущIегъуэжыркъым Алим си гупым зэрыхэмытыжым. ЦIыхугъэ, напэ, адыгагъэ жыхуэпIэхэр бжэгъукIэ къраудми зымыщIэ цIыхущ ар. Абы и лъэныкъуэкIэ ар щхьэпрыкIыжащ ди жылэм пщIэи щхьэи щызимыIэ и адэм. Алим щагъэлъэпIэну махуэм Хьэрун йокIуэкI Мыхьмудхэ я дежкIэ:
– ГъэщIэгъуэнщ, сыту пIэрэ чемпионымрэ абы и адэмрэ щхьэкIэ къуажэдэсхэм жаIэнур?
– Уи нэ къикIмэ, хэт зэран къыпхуэхъур? КIуэ.
– Ухуеятэкъэ уэ! Клубым щIэсынухэр билеткIэщ зэрыщIагъэхьэнур. Зэрырагъэблагъэ билетхэр езыхэр зыхуейхэм хуагуэшащ. Алим бэнакIуэ къыхэзыщIыкIа и тренер Лэкъумэн къратакъым апхуэдэ. – Ар сыт а жыпIэ емыкIур? Апхуэдэ хабзэ щыIэ ди жылэм? Сэ абы сыкIуэну си пщIыхьэпIэ къэкIтэкъым, мо и адэ алаушын Расул зэрызигъэщIэгъуэнум сеплъыну сигу схутегъэхуэнутэкъыми. Иджы Iэмал имыIэу сыкIуэнущ. Уэри узигъусэнущ. Иреплъыжхэт сыщIамыгъэхьэну. А зэадэзэкъуэр зиIысри къезгъэщIэнщ кърагъэблэгъэну хьэщIэхэм.


Шэджагъуэ нэужьым къуажэм и унафэщI Мыхъутар екIуэкIащ щэнхабзэм и унэмкIэ. ХьэщIэхэр къэсыным сыхьэт ныкъуэ нэхъыбэ иIэжтэкъым, атIэми цIыху зытIущ фIэкI щыплъагъуртэкъым унэ бжэIупэм. Къуажэ тхьэмадэр къэгузэващ, цIыхухэр щхьэ къемыкIуалIэрэ жери. Махуэ зытIущ ипэкIэ игуэшат билетищэм щIигъу. Абы ищIэрт жылэм щыпсэухэм я нэхъыбэм Расули абы и къуэри фIыуэ зэрамылъагъур. «Мыпхуэдэу дывмыгъэщI, билет Iуэху дыхэвмыгъэт» жиIа щхьэкIэ, къедэIуахэтэкъым, Мыхъутари чемпионым пэрыуэфакъым. Абы и фIыгъи хэлът 74
читI.
ар къуажэ Iэтащхьэу зэрыхахам. ИтIанэ, Мыхъутар егупсысырт Алим къигъэсэбэпу дяпэкIэ къулыкъу нэхъ иныж зыIэригъэхьа зэрыхъуным. Къуажэ унафэщIыр гузавэу, сыхьэтым щIэх-щIэхыурэ еплъу здэщытым, къилъэгъуащ щIалэгъуалэ гупышхуэ Щэнхабзэм и унэм къакъэпщIыпщIу къакIуэу. «Сыту фIыт, – и гум жьы дихужащ жылэм я тхьэмадэм, – зи мыхъуми хьэщIэхэм яIущIэнщ».
Куэд мыщIэу къэсащ Мыхъутар зыпэплъэхэри: хамэ къэрал щащIа машинэхэр цIуужу пщIантIэм къыдэлъэдащ. Къуажэ Iэтащхьэм хьэщIэхэр унэм щIишэри япэ сатырым игъэтIысащ. Нэхъ къулыкъушхуэ зыIыгъхэр лъэуейм дришеящ Алим. Щыхьэрым къикIахэм къагурыIуакъым гуфIэгъуэ зэхуэсым апхуэдэу цIыху мащIэ фIэкI къыщIемыкIуэлIар. Я къуажэгъум иращIэкI утыр Мыхъутар къызэIуиха къудейуэ, пщIантIэм къыдэужьгъащ жылэм цIыхухъуу дэсым я нэхъыбэр. Ахэр Мыхьмуд къызэщIигъэуIуауэ арати, пщIантIэ дыхьэпIэм къыщысым, къыздикIари къыздихуари ямыщIэу, абдеж хьэ хьэулей гупышхуэ щызэхуэсри зэрышхыу хуежьащ. Нэхъ тэмэму жыпIэмэ, зы хьэрат псоми тегушхуэгъуафIэ ящIар. Абдеж цIыхухэр къыщызэтеувыIащ хьэ гупым ящышынэри. Ауэ Хьэрунрэ Мыхьмудрэ я башхэмкIэ мохэм яхэлъэщыхьу щIадзэри, хьэхэр зэбграхужащ. И уIэгъэхэр къибзеихьыжурэ, лIыжьитIым гуапэу къеплъащ хьэ зэрышхым хашхыхьар. ЛIыхэм унэмкIэ яунэтIащ. Нэсхэмэ – дэнэт! Абдеж щытт щIалэ Iэчлъэ-
– Уи билетыр сыгъэлъагъу! – къапоув щIалэхэм ящыщ зы.
– Сыт билет? – къэгубжьащ Мыхьмуд. Абдежым хьэргъэшыргъэ къэхъуну къыщIэкIынт, зэхуэсым ирагъэблэгъахэм ящыщ зы къыщIэкIыу хъумакIуэхэм яжримыIамэ:
– Мыхэр хамэкъым, къыщIэгъэхьэ. ЛIыжьитIым я ужь иту, щIалэ IэчлъэчитIыр япэмылъэщу, гуфIэгъуэ зэIущIэр щекIуэкI унэшхуэм яфIыщIыхьащ Мыхьмуд къызэщIигъэуIуауэ хъуар. Алими президиумым исхэри зэплъыжащ къэхъуар къагурымыIуэу. КъыщIыхьахэр тIысу тIэкIу зэтесабыра нэужь, жылэм и унафэщIым и псалъэхэм пищащ:
– Дэ дрогушхуэ икIи дропагэ Кавказ къурш щхьэ тхъуахэм я куэщIым ис къуажэ цIыкIум къыдэкIа щIалэм. Абы ди жылэм и пщIэр лъагэу иIэтащ, дуней псом щигъэвууащ.
Япэ сатырым щыс хьэщIэхэр Iэгу еуащ, ауэ къуажэдэсхэм ар даIыгъакъым. – Абы ди жылэм и пщIэр иIэта къудейкъым – и напэри трихащ, – къыхэкIиикIащ Мыхьмуд, – пщэдей зэрыреспубликэу къытщыдыхьэшхынущ.
Абдежым Мыхъутар и бзэр иубыдащ, жиIэнури зэрызищIынури имыщIэу. Алим и щхьэр щIигуащ. Президиумым исхэр зыр адрейм еплъырт, я дамэхэр драшейуэ. – Хуит сыкъэпщIмэ, псалъэ зытIу жысIэнут, Мыхъутар, – къэтэджащ Хьэрун, – хъуну? ди гуапэу дедэIуэнущ.
– Сыт щIэмыхъунур? КъакIуэ. Уэ хуэдэ нэхъыжьыфIым и псалъэм ЦIыхухэм гъэщIэгъуэн ящыхъуащ Хьэрун утыкумкIэ щиунэтIым, абы и ужь иту, ещIэкъуауэу сценэм зы хьэ кIуэуэ лIыжьым пэгъунэгъуу зэрытIысар. 75
– ПщIэ зыхуэсщI хьэщIэ лъапIэхэ! – зигъэпсчэуIури, къригъэжьащ Хьэрун, – емыкIу дыкъэвмыщI дыкърамыгъэблэгъауэ дыкъызэрыфхыхьам щхьэкIэ. Дэ тлъытащ ди къуажэгъу щIалэм ефщIэкI гуфIэгъуэ зэхуэсым дыхэтыпхъэу. Ди жагъуэ зэрыхъущи, зызыгъэгубзыгъэ гуэрым цIыхухэр тIууэ зэхидзащ: гуфIэгъуэ пшыхьым щIэсыну зыхуэфащэхэмрэ зыхуэмыфащэхэмрэ я гупу. Сэ зэрысщIэжымкIэ, ди адэжьхэм я хабзэу игъащIэми къокIуэкI: гуфIэгъуэри гузэвэгъуэри жылэм зэдаIэт. Алим и ехъулIэныгъэм и къежьапIэр мы жылэрщ, абыкIэ псом япэу фIыщIэр зейр и тренер Лэкъумэнщ. НтIэ, ар гуфIэгъуэ зэхуэсым кърагъэблэгъэххакъым. Апхуэдэ Iуэхухэм утемыпсэлъыхьу уфIэкI хъунукъым. Аращ сэ нэхъыбэу утыкум сыкъыщIихьар… А зы Iуэхум фIэкI си жагъуэ хъун нэгъуэщI сримыхьэлIамэ, зызущэхунти сыщысынт. Ауэ ди жылэм къыщохъу адыгэ хабзэм жыжьэрэ гъунэгъуу къемызэгъ хьэдэгъуэдахэхэр. Нобэ хуэдэ махуэм абы и гугъу дымыщIмэ, дапщэщ утыку къыщитлъхьэнур?.. Ди адыгэ лIыжьхэр куэдрэ тхьэусыхэу зэхэпхынущ «зым адрейм пщIэ хуэтщIыжыркъым, мылъкум зыдедгъэхьэхри ди адэжьхэм я щIэин нэхъ лъапIэ дыдэр – адыгэ хабзэр, жьы хъуахэм, цIыхубзхэм ягъуэтын хуей пщIэр IэщIыб тщIащ» жаIэу. Япэ сатырым щыс хьэщIэхэр, мыарэзыуэ, Iэуэлъауэу щIадзащ, президиумым исхэми заIуантIэ-зашантIэу хуежьащ. – Сэ къызгуроIуэ жысIэмкIэ фызэрымыарэзыр. Фэ мыбы фыкъыщIэкIуар ди хабзэр зэрыкIуэдыжым федэIуэну аракъым, ауэ нобэ ди мыхъумыщIагъэхэр дымылъагъу нэпцI зытщIмэ, псалъэм щхьэкIэ, ди гъунэгъу лIыр ефэрэ и щхьэгъусэмрэ и бынхэмрэ щIиукIыхьмэ, «апхуэди къохъу» жытIэрэ дежьэжмэ. Ди щхьэ къэдгъэпцIэжынкъыми, Iуэхур куэдкIэ нэхъ куущ дэ дызэригугъэм нэхърэ…
Ягъэ кIынкъым, шыIэныгъэ зыхэфлъхьи фыкъызэдаIуэ, кIыхь зезгъэщIынкъым, нэгъабэ сызрихьэлIа зы Iуэху хьэдэгъуэдахэ гуэрым и гугъу сщIыжынщи, сикIыжынщ утыкум. Унэ кIуэцIыр щым мэхъу. Хьэрун къызэхуэсахэм яхуиIуэтэжащ гъэ кIуам Алим паркым зэрыщрихьэлIа щIыкIэри, абы кърищIари. Пэжщ, лIыжьым абы и цIэ къриIуакъым, лей зылъысар езыр армырауэ, и ныбжьэгъу гуэруи жиIащ.
– Апхуэдэ хьэдэгъуэдахэ зылэжьар ди къуажэщ, – пищащ Хьэрун, – уеблэмэ мыбы щIэсхэм ящыщ зым и къуэщ.
Абдежым гуфIэгъуэ зэIущIэм кърихьэлIахэр зэщIэвэ-зэщIэжьэу хуежьащ:
– Пэж хъункъым ар!
– И цIэ къиIуэ а хьэбыршыбырыр хэтми! «Зэ фыувыIэ» жыхуиIэу, Хьэрун, и Iэр иIэтри, пищащ:
– Мо щIалэ Iэчлъэчым и удын зытехуэу къызэфIэмэха лIыжьым и узыр тIу хуэхъуат а къеуар я жылэм щыщу къыщищIам. И къуажэгъу къудейтэкъым – уеблэмэ абы и адэмрэ а лIыжьымрэ я сабиигъуэм зэдэджэгуэгъуу щытат. Хьэрун нэбгъузкIэ еплъэкIащ президиумымкIэ. Алим щыст, и щхьэр щIигуарэ зызэфIигъэпщхьауэ. Абы и фэр шэхум хуэдэу пыкIат. ЗэIущIэм кърихьэлIахэр къигъэгубжьат зэхахам. Абыхэм ящыщ куэдым, дауи, къащIат утыкум ит лIыжьым зи гугъу ищIыр хэтми. Iуэхур зэрыхьзэрий щыхъум, щхьэхуэу щыс хъыджэбз цIыкIухэм зыкъаIэтыжащ. Хьэрун гу лъимытэу къэнакъым Алим къишэну жыхуаIэ дохутыр Анжелэ псом япэ къэтэджу щIэкIыжыпIэмкIэ зэриунэтIам. 76
– Сэ абы и цIэр къисIуэу и напэр тесхынкъым. Ауэ а жысIам шэч къытезыхьэ щыIэмэ, фыкъызбгъэдыхьи вжесIэнщ. Девгъэгупсыс: апхуэдэу декIуэкIмэ, дауэ пщэдей ди Iуэху зэрыхъунур? Мыбы кърихьэлIа лIыжьхэм тлъэгъуащ си лъапэм деж щыс хьэм нэгъуэщI хьэ гуп къежэу зэпкъратхъ зэрыпэтар. Абыхэм ещхь дымыхъуну пIэрэ? ЦIыхухэр зэтесабырэжат. Хьэрун президиумымкIэ зегъазэри пещэ:
– Арат сэ нобэ жысIэну сызыхуеяр. Алим, уи фIэщ щIы, сэ срогушхуэ уи текIуэныгъэм. ИкIи утыкум сикIыжын ипэ мы зыр щIызгъужынут. Диплом плъыжькIэ Мэзкуу еджапIэ нэхъыщхьэ къыщызухауэ, дунейр тIэу пкIэгъуэ схуримыкъуу, сыкъокIуэж унэм. Уэрамым къыщысхуэза мо си ныбжьэгъу Мыхьмуди сщIыгъуу сыбгъэдохьэри хадэбжэр зэзыгъэпэщыжу щыт ди адэм дипломыр IэщIызолъхьэ. Си гугъащ къысщытхъуну. АрщхьэкIэ дипломыр и жыпым ирелъхьэри и Iуэхум пищэу мэувыж. Ар си жагъуэ хъуауэ, жызоIэ: «Си дипломыр къызэрыгуэкIкъым, дядэ, ар диплом плъыжьщ. Зэтепхыу уеплъыххакъым». Ди адэр, мыарэзыуэ, къызэплъри жиIащ: «ЛIо дипломыр? Инженер узэрыхъуам и щыхьэт тхылъу аращ. Уэ цIыху ухъун хуейщ… Щхьэ фыщыт фыкъызэплъу? Къафщтэ пхъэхымрэ уадэмри мыр псынщIэу и кIэм нэвгъэс…» Абы щыгъуэ тIэкIу си жагъуэ сщIами, ди адэм и дерсыр сыпсэуху зыщызгъэгъупщакъым. Ноби си гум илъщ а псалъэхэр… НтIэ, Алим, уэ чемпион ухъуащ. Иджы цIыху ухъун хуейуэ аращ…
Хьэрун утыкум къикIыжри щIэкIыжыпIэмкIэ иунэтIащ. Абы и ужьым иту зыкъаIэтыжащ гуфIэгъуэ зэхуэсым кърихьэлIа къуажэдэсхэм я нэхъыбэми.
Черкесск.
Насып къутахуэ
Эссе
ГъащIэ. Сыту IэубыдыпIэншэ ар. Зыри пхухэмылъхьэ, зыри пхухэмых. Дэ дызэрыхуейуэ дыухуэну дыхэтми, езыр зэрыхъун хуейм хуэдэу макIуэ. Сыту псынщIэуи кIуэрэ. Асыхьэтым блэкIа дакъикъэм къыпхуегъэгъэзэжынукъым икIи къыпхуэгъэувыIэнукъым. Ауэ сыту дахащэ икIи сыту IэфIыщэ. ФIыщ упсэуну, гъащIэм и мыхьэнэр уи гум щызу зыхэпщIэмэ. Зы дакъикъи блэбгъэкI хъункъым абы фIыщIэ хуумыщIу. Узэрыгупсысэн акъыл, бынунагъуэ, фIыуэ плъагъу щхьэгъусэ уиIэмэ – сыт иджыри узыщIэхъуэпсын хуейр? Хьэуэ, цIыхур абыкIэ ирикъуркъым. ИIэ псор имылъагъуу имыIэр къелъыхъуэ. Егупсыскъым иIэм нэхърэ нэхъыфI дунейм зэрытемытым.
БлэкIар ищIэжми, къэхъунур зыми ищIэркъым. Нобэрей махуэр яужьрей махуэщ жыпIэу упсэун хуейуэ аращ. ПщIэн хуейщ адрей дунеймрэ дуней дызытетымрэ зы лъэбакъуэ фIэкIа зэрамызэхуакур. Ар занщIэу къыдгурыIуэу дыкъалъхуу щытамэ, сыту фIыт. Ауэ гъащIэм гущIэгъуншэу диутхыпщIа нэужьщ абы егупсысын щыщIэддзэр.
«Сынасыпыншэщ» жызыIэ куэд срихьэлIащ сэ. Пэжкъым ар. Насып гуэр зимыIэ щыIэкъым. Алыхьым Iейри фIыри ныкъуэ-ныкъуэу къыттригуэшауэ къысщохъу. ЦIыхур и натIэ къритха Iейм блэкIыфмэ, абы текIуауэ аращ. ИтIанэ ар насыпыфIэщ. Япэ къыптехуа удыным уи лъэр щIебгъэудмэ, упсэуфынукъым. Уи щхьэр бужэгъужами, къыпщыгугъхэм я хьэтыркIэ 77
упсэун хуейщ. ГъащIэм къыптрилъхьэ хьэлъэм зрумыгъэщIыкIыу укъэтэджыжыфмэ, псори уфIэIэфIынущ, псори фIыщIэ пщIынущ, уиIэр зыхуэдэр плъагъужынущ.
ЦIыху гъащIэм япэ зыри ибгъэщ хъунукъым. АбыкIэ акъылэгъу фыкъыздэхъуну къысщохъу, си гъащIэм и зы Iыхьэ фхуэсIуэтэжмэ. Си гум щыщIэ псор зыхуэсIуэтэфыну щыIэри фэращ. Пэжу, сэ иджыри жысIэфынукъым тхылъымпIэм истхэну къезгъэжьа мы си гурыгъу-гурыщIэхэр зэгуэр зыгуэрым и пащхьэ ислъхьэфыну. Ари Алыхьым зэриухам хуэдэу хъунщ. Нэхъыщхьэр си гум илъ бампIэр къэзутIыпщу, абы зезмыгъэхьу сыкъелынырщ. ЯIэлыхь, къыздэIэпыкъуи си сабиитIыр сымыгъэхъуапсэу сыгъэпIыж. «Мы дунейм теттэкъым сызыхуей, Арсен щхьэгъусэ схуэпщIыну фIэкIа» жысIэрти, къысхуэпщIащ, сабиитI дыгъэм хуэдэу къызэптащ. Сытыт-тIэ иджыри сызыхуейр? Сэ сукIытэрт нэгъуэщI лъэIукIэ зыпхуэзгъэзэну. «Сыт иджыри узыхуейр, фIыуэ плъагъум удэзгъэкIуакъэ», – жыпIэну къысщыхъурт. «Зэакъылэгъу дыщIи, насыпыфIэу куэдрэ дызэдэгъэпсэу» жысIамэ, къысхуэпщIэну пIэрэт? Иджы сыт ар жысIэжкIэ – Арсен мыгъуэр сиIэжкъым. «Мы дуней псом теткъым, Жаннэ, уэ нэхърэ нэхъыфIу ялъагъу» жиIэмэ, «НтIэ мыгъуэ, щхьэ дызэмызэгърэ» жысIэрэ, силIыкIыным хуэдэу фIыуэ слъагъуу илъэс 12-рэ мазихкIэ дызэбгъэдэсащ Арсен сэрэ. Ди акъыл зэтехуакъым. Нэ зырызкIэ псоми деплъырт. Ди гъэсэныгъэкIи, дунейм дызэрытеткIи дызэщхьтэкъым, ауэ лъагъуныгъэм псори тщигъэгъупщэрт. Сэ иджы куэдрэ сыпсэунуми, мащIэ фIэкIа къэзмыгъэщIэнуми сщIэркъым, ауэ мы дунейм зы цIыхухъу теткъым усщигъэгъупщэну. Илъэс пщыкIутху мэхъу уэ узэрысцIыхури, абы лъандэрэ зы махуи, зы жэщи, зы дакъикъи сигу уихуакъым. Языныкъуэхэм дежи сызыхуэгубжьыжурэ жысIэрт: «Мыбы и гъащIэщ сэ къэзгъащIэр, апхуэдизрэ щхьэ сегупсысрэ, сабиитIым япэ сфIощ мыр». Апхуэдизу цIыхур нэхъуеиншэ хъуныр фIыкъым. Ар пфIэмыкъабыл Iуэхуу къыщIэкIынщ, Алыхьышхуэ.
Лъагъуныгъэр зищIысыр зы цIыхуми нэсу ищIэ къыщIэкIынкъым. Сэри абы нобэр къыздэсым согупсысри, фIы лъэпкъ хэлъу къысхуэщIэркъым: фIыуэ зэрылъагъуитI куэдрэ зэбгъэдэскъым, е я насып зэхэлъыххэкъым, е зы бэлыхь гуэр я зэхуаку къыдохъуэ. Сыту пIэрэ ар апхуэдэу щIыщытыр, ЯIэлыхь. ЗыгуэркIэ къокъуэншэкIам ещхьу, уи щIыб яхуэбгъазэу, фызэрыхуейуэ фщIы, сывдэIэпыкъунукъым жыпIэу ара? Аурэ жысIэ щхьэкIэ, сыту фIы куэди дяку дэлъа сигу къэзгъэкIыжыну, Арсен. Сытым дежи унэщхъыфIэу, дунейр пфIэIэфIу, псори фIыуэ плъагъуу, сытым дежи узэрылъагъуну ухуейуэ, зэи гу зэщумыхуэу – мис аращ лъагъуныгъэр зищIысыр. Гугъущ мы дунеижьым ущыпсэуныр. Гъуэгу пэж къыщыхэпхыныр. Ди адэшхуэ-анэшхуэхэм гъащIэ гугъу къагъэщIауэ жаIэжырт сытым дежи. Ауэ мы ди зэманыр нэхъ гугъужу къысщохъу. ЦIыхуитI зэхуэгуапэу плъагъумэ уогуфIэ. ТэмакъкIэщI, нэпсей, гущIэгъуншэ хъуахэщ. Зым адрейр щIитIэнущ мылъку щхьэкIэ. зыми идэнукъым. Джэд фIагъэжауэ къащымыхъуу щIалэгъуалэр зэроукIыж ахъшэ щхьэкIэ. Сыту угъурсызыщэу къежьат а псалъэр. Псори аращ зытекIуадэр, щIызэмызэгъыр. Пэжщ, дэ нэхъ гугъу дехьу допсэу, дынэхъ псэукIэмыщIэщ адрей къэралхэм нэхърэ. Псоми яхурикъун лэжьапIэ щыIэкъым, улажьэми узыгъэпсэун ахъшэ къыпэкIуэркъым, къэнэжыр удыгъуэну, уфыщIэну, 78
зиIэм къытепхыну аращ. Апхуэдэщ куэдым я псэукIэри. Къэхъунум демыгупсысу нобэрей махуэмкIэ дыщыпсэу зэманщ. ЦIыху цIыкIум ахъшэ къыздрахыным щхьэкIэ я щхьэ зэрахьэу, зэрышхыу къэнащ. Ди зэмызэгъыныгъэри къыщежьар мис а ахъшэ мыгъуэжьым дежт. Арсенрэ сэрэ 9–10-нэ классхэм дызэхэсат. Сэ къуажэкIэ дыдэм сыщыщт, Арсен къуажапщэ дыдэм щыпсэурт. Ди къуажэкIэ школым 8-нэ класс хъуху фIэкIа щрагъаджэртэкъыми, ипщэ школым дыдэкIуеящ дызэрызехьэрэ дуней гуфIэгъуэр диIэу, псори тфIэгъэщIэгъуэну. Мы дунейм зы зэман теткъым сабиигъуэм нэхърэ нэхъ IэфI. Гуауэракъэ, зэи къыпхуеIуэнтIэкIыжынукъым школ гъащIэр, япэ хьэрфхэм я мызакъуэу, япэ лъагъуныгъэри щызыхэпщIэр. Зы махуэм нэхърэ къыкIэлъыкIуэ махуэм нэхъыфIыжу дызэрылъагъурт уэрэ сэрэ, Арсен. Школым дызэрыщызэрылъагъур тхуримыкъуу, махуэ ныкъуэ къэнэжам ди деж лъакъуэрыгъажэкIэ тIэу-щэ унехырт. ЯIэлыхь, апхуэдиз жытIэри дэни къитхрэт, сытыт апхуэдизу дызытепсэлъыхьри? ПщIэжрэт, уи адэр лэжьапIэм лъэсу кIуэуэ щыщытар? IункIыбзэ ириту абы гаражым къыщIина машинэр уэ щэхуу къыщIэбгъэжа нэужь, уи шыпхъу нэхъыщIэ цIыкIуитIым, жыхапхъэкIэ машинэ лъэужьхэр хагъэгъуэщэжти, Iэ къыпхуащIу укъыдагъэкIт. А зэманым еджакIуэ куэдым машинэ руль яIыгъыфтэкъым. ЗыбгъэлIрэ машинэм укъилыдыкIыу, угуфIэжу унакIуэрт. Сыту дынасыпыфIэIуэт абы щыгъуэ уэрэ сэрэ. Уи цIэр си жьэм жьэдэкIтэкъым. Iыхьлыми, благъэми, гъунэгъуми, – псоми уацIыхуат. Фи дежкIи арат. «КъуажэкIэмкIэ сох» жиIамэ, ди гур къыхэмыскIыкIыу дэдгъэкIырт жаIэурэ уи шыпхъу цIыкIуитIым къызжаIэжт. Сыту щIэхыщэу кIуа зэманыр, Арсен, дыгъуасэ хуэдэ мыгъуэти а псор… Сытуи куэдыщэ къыдэхъуапсэрэт дэ тIум, дэри ди лъагъуныгъэр нэхъ къабзэ, нэхъ куу хъууэрэ кIуэрт. Ди благъэхэм жаIэрат: «Арсенрэ Жаннэрэ псалъитIыр зы псалъэм ещхьу къытщохъу».
Арсенрэ сэрэ ди лъагъуныгъэр нэхъ дахэж ищIу дэ къытщхьэщытт ди классрук Зое. Сыту куэдыщэ сигу къэзгъэкIыжрэ, Зое, уэ сыныпIуплъэху. ПщIэжрэ школыр къэдухын гъунэгъу хъуауэ мэзым дыщыпшар? Уэрэдыжьыр къитшу, шхын лIэужьыгъуэу дымыIыгъ щымыIэу дыздежьам, шэджагъуэ хъуху ди нэгу зедгъэужьащ. Шэджагъуэм деж мафIэшхуэ пщIыри шашлык дгъэжьащ. ШхэнкIэ дрикъуа нэужь, ди классэгъу Зарэрэ сэрэ мэзым дыщIыхьэу деплъыну мурад дощI. Ар уэ щыбжетIэм, уи псэм ищIа нэхъей, жыпIащ: «Фысакъ, фыгъуэщэнщ». Дэ додыхьэшх: «Дэ хъыджэбзышхуитIым щхьэкIэ ушынэу ара, сыту дымыгъуащэрэт?» Арати, мэзым дыхохьэ. Сыту дахэIуэт. Сытым дежи дахэщ мэзыр, ауэ бжьыхьэм деж зыми хуэдэжкъым. Хьэуам и къабзагъыр пхуэмыIуэтэнщ. Урибауэ пэтми, зыбгъэнщIыркъым. Щымщи, бадзэ блэлъэтхэр зэхыбох. Тхьэмпэхэм къыпыщэшыжын щIадзащи, алэрыбгъу къуэлэныбзэ щIым траубгъуа фIэкIа пщIэркъым. УщызекIуэкIэ, жыг щIагъым щIэлъ къудамэ гъур цIыкIухэр зэхощащэри, мэз щымыбзэр къагъэпсалъэ. А жэнэт дахащэм дыдихьэхауэ дыздэкIуэм, гъуэгур бзэхащ. КъыщыбжаIэжым деж уи фIэщ мыхъункIи хъунщ мэзым узэрыщыгъуащэр, ауэ сыту гугъуIуэ узытегъуэщыкIа гъуэгур мэзым къыщыбгъуэтыжыну. Япэ щIыкIэ апхуэдэуи дыгузэвакъым, ауэ зы сыхьэтри блэкIщ, етIуанэри, ещанэри кIуэри, итIанэ гъын щIэддзащ. Ди гъусахэм доджэ, ину догъ, ауэ зыми дызэхихкъым. Сыт тщIэнур, кIыфI къыттехъуэмэ, мис итIанэщ зыри къыщыдмыгъуэтыжыххэнур. 79
Мэзым дызэрыхыхьэрэ зы зэман дэкIауэ, нэкIэ сыкъилъыхъуэурэ Зое жеIэ: «Жаннэ, уэрэд къыджеIэт». Псоми заущэхуащ. ЕгъэджакIуэм зыкърамыгъащIэурэ абыхэм дыкъалъыхъуакIэт. «ДаIэ Жаннэ?» – жеIэри, Зое гужьеяуэ псоми йоупщI. «Зарэ и гъусэу мэзым зэрыхыхьэрэ къыхэкIыжакъым», – жаIэ. «Сыт мыгъуэ мы къызжефIэр, сылIамэ нэхъыфIт, нобэрей махуэм тлъэгъуари тшхари тщагъэгъупщэжащ», – жиIэурэ магъ Зое. Мы дунейм теткъым уегъэджакIуэн нэхърэ нэхъ гугъу, сабиитI бгъэкIуэдыну къызыщывгъэхъут. Зое хъыджэбз цIыкIу гупым ядэгъыу, щIалэ цIыкIухэр къащхьэщыту зэманкIэ щот. ИтIанэ зыкъещIэжри жеIэ: «Гупищу зыдвгъэгуэши дывгъэлъыхъуэ, ауэ фэри фыгъуэщэнщ, фызэрыIыгъыу къэфкIухь».
Зарэрэ сэрэ мазитIкIэ къытхуэмыкIухьыну гъуэгуанэр зы махуэ ныкъуэм зэпытчат. Дыгъыурэ ди напIащхьэр къэбэгат, ди напэр фIейт, ди лъэгур щIихауэ къытхуэкIухьыжыртэкъым. Дыгужьеипати, жытIэхэри тщIэри тщIэжтэкъым. Пшапэр зэхэуэу щIидзауэ жэм гуп долъагъу. Зарэ жызоIэ: «Дегъауи мы жэмхэм я ужь дигъэувэ. Мыхэр, пщыхьэщхьэ хъуащи, я унэ екIуэлIэжыну аращ». ЗэрыжысIам ещхьу, абыхэм я ужь диувэри, мэзым дыкъыщIашыжащ. Ауэ дыкъыщыщIэкIыжар дыщыщIыхьам хуабжьу пэжыжьэ щIыпIэт. Мэзым дыкъызэрыщIэкIыжу, лIыжь гуэр мэкъу зэтрилъхьэу дыхуозэ. ЛIыжьым дыбгъэдохьэри ди Iуэху зытетыр жыдоIэ. И фIэщ дымыхъуами сщIэркъым, ауэ ухъыджэбз цIыкIуу, пшапэр зэхэуауэ уи закъуэ мэзым укъыщIэкIыжауэ, фэфI дыди къыдиплъагъэнтэкъым абы. Сытми, гъуэгу дызэрыкIуэжынур дегъэлъагъури, дыкъожьэж. ДыкъыздэкIуэжым, ди цIэхэр жаIэурэ къаджэу зэхыдох. Арсен зыхэт гупрат нэхъапэу къытIущIар. Дэ зыкIэ дыгуфIэрти, а дакъикъэм етIуанэу дыкъалъхужам ещхьт. Дашэжри Зоеу плъагъум и суд пащхьэм драгъэувэ. IэплIэ зэхуэтщIурэ дыгъырт псори. Зои, жиIэр имыщIэжу, зэм къытщIокIие, зэм мэдыхьэшх. Псоми зызэщIакъуэжауэ, яшхынуIамэ яшхауэ къыдэжьэхэу арати, дыгъын дыухри, хъыбарыжьыр яжетIэжрэ дызэрызехьэу дыкъэкIуэжащ. ДыкъыздэкIуэжам ди адэ-анэхэр зэхуэсарэ гузавэу дакъыхыхьэжащ. ЗыгъэпсэхуакIуэ сыщыIауэ умыщIэну сешат, гуэбэн сщIати, занщIэу сыгъуэлъыжат. ЗыгуэркIэ сытхьэусыхэмэ, шхыдэну хьэзыру щыст мамэрэ папэри, къэхъуам щыщ абыхэм зыри яжесIатэкъым. Иджы зэныбжьэгъухэм куэдрэ дигу къыдогъэкIыж а махуэр.
Ауэрэ школри къэдухащ. Сэ еджапIэ сыщIэтIысхьэри, ди школым вожатэу сыуващ. Арсен щIэмытIысхьэфу къэнати, зы мазэ нэхъ дэмыкIыу армэм дашащ. ФIыуэ зэрылъагъуитIым дежкIэ сыту хьэлъэ илъэситIкIэ узэрымылъагъуу узэкIэрачыныр, ауэ илъэситIыр дакъикъитI хуэдэти, нобэ дэ тIум къытщыщIа мыгъуэм елъытауэ.
Си армэ щIалэм письмо къитхыну пIэрэ нобэ жысIэу пощтзехьэм сежьэу илъэситIыр згъэкIуат. Уигу илъыр зэуэ жьэкIэ жумыIэфми, щыхуэптхым деж уи гурылъыр нэхъ къызэIубохыф. Сыту гурылъ дахащэхэр зэхуэтIуатэрэт, Арсен. Армэм узэрыщыIа илъэситIым нэхъ зэпэгъунэгъуж дащIат уэрэ сэрэ. Зыри дяку къыдэмыхьэжыфыну ди лъагъуныгъэр нэхъ кууж хъуауэ къысщыхъурт.
Ущыхъыджэбз цIыкIум деж хьэгъуэлIыгъуэхэм, джэгухэм укIуэну уопабгъэ, псори зэбгъэлъагъуну ухуейщ. Арсен армэм кIуа нэужь, сэ зыщIыпIи сыкIуэну сыхуеижакъым. Си анэр ди благъэ гуэрхэм я хьэгъуэ- 80
лIыгъуэ сыздишэну хуежьами, сыхуэкIуэртэкъым. Си гум ислъхьат Арсен къэкIуэжыху зыщIыпIи сымыкIуэну. Зыгуэр къызэплъыну, зыгуэр си ужь къихьэну сыхуейтэкъым.
КъэбгъэщIа псом сыхоплъэжри, Арсен, армэ илъэситIым нэхъ тыншыгъуэ уиIауэ къысхуэщIэркъым. Дызэрыша нэужь, куэдрэ къызжепIэжырт армэ хъыбархэр. ГукIэ сщIэрт, зы махуэ къэмынэу, армэм узэрыщыIар, уи гъусахэм я цIэхэр. Уи Iэхъуамбэ зэхуакум дебгъэтха «Ж» хьэрфым си нэр щытехуэм, къызжепIат: «СыкъамыцIыхужын хуэдэу зыгуэркIэ сылIэмэ, уэ яжеIи, мы хьэрфымкIэ сыкъацIыхужынщ». Уи псэ мыгъуэм ищIэ къыщIэкIынт уи лIэкIэ хъунур. «Жаннэ, узыщызгъэгъупщэну сыхуейми, мы «Ж»-р си нэгу зэи щIэкIкъыми, усщигъэгъупщэркъым», – жыпIэрт. Сэри, Арсен си цIэр зэрыжиIэм хуэдэу зыми дахэу жиIэфкъым жысIэурэ, зызгъэщIагъуэрт. «Жан» – арат укъызэрызэджэр. Нэху щыху дыпсалъэу, ину дыдыхьэшхыу дыщыщыта зэман мыгъуэр сыту щIэхыщэ кIуа, сыту Iейуэ сыхуэныкъуэ сэ иджы абы. Ауэ зэи къигъэзэжынукъым, си нэгу къыщIэзгъэхьэжыну фIэкIа. Зэи сигу ихужынкъым Арсен армэм къыщикIыжа пщэдджыжьыр – 1989 гъэм декабрым и 1-р. Лъэгуажьэм къос жыпIэну уэс къесауэ нэху къекIат. Пщэдджыжьым лэжьапIэм сыздэкIуам, си ныбжьэгъухэр къызбгъэдэлъэдат, «ГуфIапщIэ къыдэт, Арсен къэкIуэжащ», – жаIэри. «Пэжуи, сыту фIыт, зэ къэкIуэжамэ». Арат схужыIари. Плъыжьыбзэ сыхъуауэ сыкIэзызт. Iэнкун сызэрыхъуар ялъэгъуати, ауан сыкъащIырт. Псори къызэхэзнэри си кабинетым сыдэжеящ. СытIысауэ си закъуэу сыгуфIэу сыщыст, слъагъумэ дауэ зыхуэсщIынуми сегупсысу. Сэ ар зыкIэ сигу къэкIати, псалъэкIэ пхуэIуэтэнутэкъым. Зэ къакIуэу слъэгъуарэт жысIэу сежьэрт. АрщхьэкIэ, Арсен унэм зэрынэсыжу, я къуэр армэм къикIыжащ жаIэри, гъунэгъуи благъи къызэхуэсати, къыщIэкIыпIэ ираттэкъым. Сытми, ефэ-ешхэр зэхаубла нэужь, ди деж нох. КъоджэIа жаIэри, сыдож. Сыплъэмэ, сэлэт фащэ щыгъыу Арсен щытщ и ныбжьэгъу и гъусэу. АпхуэдизкIэ си гур ину къеуэрти, гъунэгъуу сыбгъэдыхьэмэ зэхихынущ жысIэри, сыгузавэу сыкъэувыIэжащ. Си напэр дэпым хуэдэу къызэщIэнащ. Зэи IэплIэ хуэсщIатэкъым Арсени, сщIэнур сымыщIэрэ сыжауэ сыщытщ. Зы тэлайкIэ дыщытауэ, Арсен мэдыхьэшх. И ныбжьэгъури къэувауэ ауан дыкъещI. «Iэу зиунагъуэрэ, IэплIэ зэхуэфщI, илъэситI хъуауэ фызэрылъэгъуакъым», – жиIэурэ Арсен къоIунщI. Арати, дыукIытапэурэ япэ дыдэ IэплIэ зэхуэтщIауэ щытащ. Августым и 26-м 1990 гъэм Арсенхэ я унагъуэ сихьащ. Илъэс къэс а махуэр дгъэлъапIэрт дэ тIум, зэи дигу идгъэхуртэкъым – ди унагъуэ махуэшхуэхэм ящыщт. Сэ, ущIэкIамэ, укъыщIэмыхьэжын сфIэщIу, уэри лэжьапIэм сыкъыщикIыжыну сыхьэтыр къыпхуэмыгъэсу дызэдэпсэурт. ТIури илъэс тIощI-тIощI дыхъуу арат. ЦIыхубзыр нэхъапэ балигъ хъу щхьэкIэ, цIыхухъум дежкIэ илъэс 20-р ныбжькъым. Арсент и ныбжьэгъухэм ящыщу япэу къэзышар. Уи фэеплъу къысхуэбгъэна уи ныбжьэгъуищым: Жэмал, Эдик, Роберт сымэ саIуплъа нэужь, иджы си нэпсыр къысфIокIуэ. Сыту щIэхыщэ уахэлъэтыкIыжа, си Арсен мыгъуэ, сытуи ныбжьэгъу пэжу къыщIэкIахэ. Къуэш егъу нэхърэ – ныбжьэгъуфI жиIащ пасэрейм. ЗыбгъэлIэну мыгъуэт дэтхэнэ зым щхьэкIи. Сыту фIыщэу плъагъухэрэт. Унагъуэ ухъуа пэтми, уи ныбжьэгъухэм ящIэр ядумыщIэмэ, уахэмытмэ, ауан укъащIыну къыпщыхъурт, и фызым фIэкIа Iуэху иIэкъым 81
жаIэнщ жыпIэу уукIытэрт. Зэ мыгъуэ къашарэт мы уи ныбжьэгъухэм, я фызхэм къыдамыгъэкIмэ, псори фи унэ фыщIэсыжынт жысIэрт сэ. «Жаннэ, сыту дынасыпыфIэIуэ, Алыхьым апхуэдизу фIыуэ щхьэ дыкъилъагъуу пIэрэ дэ тIур? ФIыуэ зэрылъагъуу куэд зэрышэркъым дэ тхуэдэу, – жыпIэрейт уэ. – Си фIэщ хъужкъым апхуэдизу сынасыпыфIэу, сэрауэ пIэрэ ар?» Сэрати, апхуэдизу сынасыпыфIэти, абы сригузэвэжырт. Си гур сытым дежи къигузэвыкIт, ауэ сыщIэгузавэр сыт, ди Iуэхур псори тэмэмщ, жысIэурэ зытезгъэужт сигукIэ. Сыту пIэрэт си гум сыщIызэрихуэр, апхуэдизу дыщызэхуэнэхъуеиншэкIэ Iейм щхьэ зыкъызигъащIэрэт? Апхуэдэу зэманыр кIуэурэ, япэ сабийр дгъуэтащ. Япэу Алыхьым къыдипэса хъыджэбз цIыкIум Каринэ фIэтщащ. ДжэдыкIэ къутэным ещхьу зетхьэт ди хъыджэбз цIыкIур. Зэи сигу икIыжынкъым япэ дыдэ ар Арсен къыщищтар, пу мэшалэхь жиIэурэ, IэпыхункIэ гузавэу, и бгыр гъэшауэ зэриIыгъар. И адэр щымытмэ, и куэщIым иригъэтIысхьэурэ игъашхэрт, игъафIэрт. ЩыбогъэкI жысIэурэ, сыщышхыди къэхъурт. Езы Карини и адэм фIэкIа Iуэху иIэтэкъым. Унагъуэ ухъуамэ, бын уиIэмэ, уэ зыгуэр зыхуэбгъэныкъуэми, уи быныр зыри зэрыхуумыгъэныкъуэным яужь уитщ сытым дежи. Уи быныр умыгъэхъуапсэу упIын щхьэкIи, ахъшэ ухуейщ. Ауэ уемыджамэ, щIэгъэкъуэн гуэри уимыIэмэ, лэжьапIэ тэмэм дэнэ къипхын. ТхьэмыщкIагъэм ирихулIа нэужь, цIыхубзым зыгуэрхэр нэхъ зэригъэкIуэкIыфми, и пщIэр зыгъэпуду къилъытэ лъэпкъ адыгэ цIыхухъум и щхьэм хуигъэфэщэфыркъым. Горбачев и зэманым нэхъ гугъуж хъуат лэжьапIэми, улахуэу къахьми я Iуэхур. Дунейм и зэхэзэрыхьыгъуэ дыдэм дыхиубыдат ди псэугъуэ дыдэу. Арсен лэжьапIэ куэд зэрихъуэкIын хуей хъурт. Ауэ, дэнэкIэ мыкIуэми, унагъуэр зыхуей хуэзэу зэрипIын къыхуэлэжьыртэкъым. Еджэ, Арсен, зыщIыпIэ щIэтIысхьи жысIэмэ, ари къысхуидэртэкъым, школыр къызэрызухыу сыщIэтIысхьамэ зыгуэрт, иджы сабийр спIын хуейуэ дэнэ сыздэбгъэкIуэнур жиIэрти.
Каринэ илъэсищ хъуауэ сымаджэщым сыщIохуэ. Ар нэхъ зэман гугъу дыдэхэм ящыщт ди унагъуэмкIэ. Унэм къыщIэна сабийми кIэлъыплъын хуейми, мазитIкIэ сыщIэлъат сымаджэщми, махуэм тIэу-щэ ныщыкIуэ къыхэхуэу Арсен ныскIэлъыкIуащ. Ауэ сыхъужу сыкъыщIашыжа нэужь, Арсеныр къысхуэцIыхужыркъым. Зыгуэрхэр ибзыщIу шэч сщIыуэ, сыгузавэу щIызодзэ. Жэщхэм къэгувэу хуожьэ. «Зыгуэр къэкIуэн хуейщ, Iуэху гуэрхэр сиIэщ, ныжэбэ сыкъэгувэнущ, сыкъэмыкIуэжыххэнкIэ хъунущ», – жиIэрей хъуащ. «Хэт уи гъусэр? Дэнэ уздэкIуэнур?» упщIэхэм жэуап къритыртэкъым. А псор сэ сымыщIэми хъуну жиIэрт. Аурэ сымыцIыху куэд къыкIэлъыкIуэу хуежьащ. А псом уи гум фIы щагъэщIэнт? Куэд къэзгъащ сэ а зэманым. А и ныбжьэгъущIэхэм гъуэгуфI зэрытрамыгъэувэнур, Iуэхур фIыкIэ зэримыухынур къызгурыIуат. Сыт сщIэнур? Дауэ къахэсшыну абыхэм? И гъусэхэр зи адэ-анэ емыдэIуэж, лэжьэну хуэмей, ахъшэшхуэм и IэфIыр къэзыщIахэу мафIэр къызыIуриххэщ. Сыту Iейуэ унэхъуат ахэр пэщIэщIэгъу щыхуэхъуа махуэм. КъызэдэIуа мыгъуэмэ, и насыпти. Наркотикым, фадэм ещхьщ мыр, узыIэпешэ. ИлъэсибгъукIэ дызэныкъуэкъуащ Арсен и «Iуэхухэмрэ» сэрэ. Телевизорым къигъэлъагъуэ сериалхэм ещхьт ди гъащIэр. Нобэ сыту пIэрэ къэхъунур, Арсен щIэмысу 6 Заказ № 64 82
къакIуэIамэ, дауэ дыхъуну жысIэу, сыкIэзызу сыпсэурт. «Арсен, кхъыIэ, зумыгъэгувэ, сошынэ, си псэр пIейтейщ», – жысIэрт щыщIэзгъэкIкIэ. Ауэрэ зэманыр кIуэурэ, сабий етIуанэр Алыхьым къыдитащ. Ауэ Арсен абыи къигъэувыIакъым. И ныбжьэгъухэмрэ и Iуэхухэмрэ нэхъыбэ хъу фIэкIа, нэхъ мащIэ хъуртэкъым. Сыпэувырт, е сэрэ уи сабиитIымрэ, е уи ныбжьэгъухэр къыхэх жысIэрти. Щымыхъужыххэм, сыббгъэдэсынукъым, жысIэурэ си дыщым сыкIуэжырт. АрщхьэкIэ, ара къыщIэкIынт Алыхьым тхуиухари, дызэфIэну, дызэкIужу дыкъэгъуэгурыкIуащ. Дызэбгъэдэсуи хъуртэкъым, дызэбгъэдэмысуи хъуртэкъым. «Жаннэ, бдзэжьейр псым хэмысу зэрымыпсэуфым хуэдэу, сэри уэрыншэу сыпсэуфынукъым» жиIэрти къыспэувырт.
Аргуэру си дыщым сыкIуэжауэ сыщыIэу, махуэ гуэрым лэжьапIэм сыкъыдэкIуеящ. Арсен къыспэплъэу щытт гуфIэжу. Тхьэмахуэ хъуауэ дызэрылъэгъуатэкъым. «Жаннэ, сыту Iейуэ сигу укъэкIа, кхъыIэ, зыкъегъэутIыпщ, нэкIуэжи дызэгъэпсалъэ», – жиIэу къыщызэлъэIум, зыкъызогъэутIыпщри сокIуэж. ЦIыхум фэкIэ зыщищIри, жиIэр и гумрэ и псэмрэ къащыбгъэдэкIри зыхыбощIэ. А махуэм Арсен и нитIым лъагъуныгъэу щIэтар пхуэмыIуэтэнт. «ФIыуэ сыкъимылъагъужу арагъэнщ» жысIэу егупсысрей сызэрыхъуар зэуэ сщыгъупщэжат. ИтIани ткIиифэ зытезгъауэри жесIат: «ФIыуэ сыкъэплъагъумэ, уи щытыкIэмкIэ, уи дуней тетыкIэмкIэ къэзгъащIэ. ФIыуэ узолъагъу жыпIэ закъуэр зырикIщ». АрщхьэкIэ сытри хуэзгъэгъурт, фIыуэ слъагъурти. Сэ схуэдэу ар зыцIыхурэ къызыгурыIуэрэ зыри дунейм теттэкъым. «Уз мыхъужым ещхьщ мы си дуней тетыкIэр, жиIэрт езыми, ауэ, кхъыIэ, Жанн, къысхуэгъэгъу, къахэкIыжыпIэ сиIэкъым. СощIэ гугъу узэрезгъэхьыр, игъащIэкIэ мыпхуэдэу сыщытынкъым, зэ кIэ иIэнщ абыи. ТIэкIу зыхуэгъэшэч, сэ уэрыншэу сыбэуэфынукъыми, а зыр зэи зэщумыгъэгъупщэ. Сабийхэм сатепсэлъыхьыххэкъым, ауэ абыхэм я хьэтыркIэкъым сыббгъэдэсыну сыщIыхуейр. Мы дунейм теткъым зы цIыхубз уэ пхуэдэу фIыуэ ялъагъу, си Жан».
Дапхуэдэу гугъу демыхьми, дызэмыгъусэу дызэрымыпсэуфынур тIуми хьэкъыу тпхыкIат. Сыт хуэдэ ныкъусаныгъэ имыIами, Арсен хуэдэкъуэ, апхуэдэ анэкъилъху, апхуэдэ адэ уигъэлъыхъуэнт. СабиитIым гу зэращимыхуэну мыгъуэрагъэнт, абыхэмкIэ егъэлеяуэ нэхъуеиншэт. Мыхэр щыбогъэкI, Арсен, тIэкIу ящIэкIие жысIэмэ, щIэкIиен дэнэ къэна, я цIэхэмкIэ еджэртэкъым, «си хъыджэбз цIыкIур, си щIалэ цIыкIур» жиIэ фIэкIа. Мы дунейм тетыр къахуищэхуу, дэни ишэу апхуэдэт. И адэ-анэм и гур апхуэдизкIэ яхуихати, яхуищIэ пэтми зигъэнщIыртэкъым. «Уи къуэш нэхъыщIэ пщIантIэм дэсым зебгъэгъэгусэнущ, абыи зыгуэр къылъыгъэс», жесIэмэ, «Зыгуэр яхуэзмыщIауэ къанэрэ ахэр лIэмэ, сигу къеуэжынущ», жиIэрт, езы тхьэмыщкIэр япэ ищынрэ пэт.
ТэмакъкIэщIт Арсен, ауэ къилъырти, асыхьэтуи щIегъуэжырт. ЗэрыгумащIэм ещхьыркъабзэу икIи жумартт. Уи джанэр сыту дахэ е уи вакъэр сыту дахэ жаIэмэ, зыщихти яритт. Сэ сышхыдэрт, апхуэдизу уигу ирихьу къэпщэхуар уогуэшыж, зыри уиIэжкъым, жысIэурэ. АрщхьэкIэ нобэр иужьрей махуэм ещхьу къыщыхъуу дунейм тетт. Си шыпхъу нэхъыщIэр дэкIуауэ абы и Iуэху дыхэтт. Сэ ди деж сехыжауэ садэIэпыкъуу сыщыIэт. Арсени нехырт пщыхьэщхьэкIи, ди хьэщIэхэр игъэхьэщIэрт. Адрей си шыпхъум и пщыкъуэми къишати, зы пщыхьэщхьэ гуэрым хъуэхъуакIуэ дыкIуэну тыдоухуэ. ДокIуэ, щыгъын нэхъ дахэ дыдэу диIэр тIуми щыдотIагъэри. ДыкъыщыкIуэжым, и ныбжьэгъу щIалэ ди 83
гъусэти, жреIэ: «КIуэжи, уэри уи щхьэгъусэр къыздэщтэ, зы кафеифI гуэр соцIыхури, абы фысшэнущ». Кафем нэхущ хъуху дыщIэсауэ, псым докIуэри, нэху щыху абы зыщыдогъэпскI. Иджы дывгъэкIуэжи зыдвгъэгъэпсэху щыжытIэм, Арсен идэркъым, Iуащхьэмахуэ лъапэ дывгъакIуэ жери. ИтIанэ дыкIуэнщ, нобэ дешащ, щыжытIэм, хьэуэ, итIанэ зэи дызэгъусэу абы дыкIуэжыфынукъым жеIэри еукъуэдий. Абы щызытредгъэха сурэтхэм соплъыжри, иджы сыщогуфIыкIыж, сыту гукъинэжу зыдгъэпсэхуат жызоIэри. Сурэт тIэкIури сыту фIы, псэууэ уи гъусэм ещхьу къыпщегъэхъу. Куэдрэ дызэбгъэдэмысами, гукъинэж куэд диIащ Арсенрэ сэрэ. Куэди къыдэхъуапсэрт, къыдэфыгъуэхэри гъунэжт. Иджы, согупсысри, сыту мыхьэнэншэ мылъкури, лэжьапIэри, цIыху гъащIэм елъытауэ. Зэ унэ къэтщэхуатэмэ жытIэу, диIэри тфIэмыгъэщIэгъуэну дыщыпсэуам а псом дегупсысыртэкъым. Иджы зы щхьэ щIэIупIэ фIэкIа димыIэми здэнт, Арсен псэууэ сиIэжамэ. Апхуэдизу си нэ къыщIикIа унэр иджы сфIэгъэщIэгъуэныжкъым. ЯIэлыхь, уигу къызумыгъабгъэ, сэ сыхуэмейми, я адэм и фэеплъу сабийхэм къахуэнащ.
Арсен къуэ нэхъыжьти, адыгэ хабзэм тету, пщIантIэм къыдэкIащ. Ди къуажэм унэшхуэ дэтт къатитхуу зэтетуи, абы щыщу зы пэш хъууэ фэтэр къэтщэхуащ. СабиитI уиIэу зы пэшым ущыпсэуну тынштэкъым, ауэ абы щыгъуэ арат тхузэфIэкIыр. Тхьэм щхьэкIэ, гъунэгъу хъарзынэхэр диIэт зи щIалэгъуэ защIэуи, фIы дыдэу дызэгурыIуэхэу дыпсэууэ щIыдодзэ. Ауэрэ, дызыхуэныкъуэ зыри щыIэжкъым жытIэу, дызэрыпсэуни зэдогъэпэщ. Ауэ цIыхугур щIы фIыцIэжьым фIэкIа иризыгъэкъуфын щыIэкъым жаIэркъэ. А зы пэшыр нэхъыбэ дымыщIу хъунукъым, сабийхэр къыдокIуэтей жыдоIэри, мурад дощI. Ди фэтэрыр дощэри, абы къыщIэкIа ахъшэмкIэ Iэщ къыдощэху. ПэшиплI хъууэ унэ ищэжырт Арсен и цIыхугъэ гуэрми, макIуэри гуроIуэ мазэ зыхыблкIэ дыщIигъэсыну, Iэщхэр ищэмэ, жиIэм нэхърэ нэхъыбэ иритыну. И уасэмкIэ зэгуроIуэри, IункIыбзэр иIыгъыу къокIуэж. Бжьыхьэпэу, школым дыкIуэжа къудейуэ, доIэпхъуэж унэщIэм. ПцIы хэмылъу, унэр хъарзынэт, зыри ещIэжын хуэмейуэ, зыхуей хуэгъэзауэ. Арсен щыгуфIыкIыпэрт. Ауэ мазих къудей щIэса мыгъуэу аращ. Зыми гу зэрыщимыхуам ещхьу, унэми гу щихуакъым. Гъэмахуэ псоми, Iэщым я шхын жиIэурэ, мэкъу еуат и ныбжьэгъухэр и гъусэу. Iэщыр игъашхэу, Iуэхэр игъэкъабзэу, хадэр зэрихьэу лэжьакIуэшхуэ хъуат. ИтIани сыгузавэрт, япэрей Iуэхухэм яужь ихьэжмэ жысIэурэ. Езым си гур фIы зэрищIыным хэтт, дяпэкIэ Iэщ куэду згъэшхэнущ, нэгъуэщI зыри сщIэнукъым, жиIэрт.
Унэ уасэр щритыжын хуей зэманыр къэблэгъауэ Арсен и анэр сымаджэ мэхъу, операцэ ямыщIыну Iэмал имыIэу. ЗэнысэгъуитIрэ пщыпхъуитIрэ дыхъурти, зэхудогуэшри чэзууэ дыдыщIэлъын щIыдодзэ. Сэ жэщым сымаджэщым сыщыIэти, пщэдджыжьым школым сыкIуэрт. Арсенрэ сэрэ зэзэмызэ дызэрылъагъуу арат. Ари зэрыхущIыхьэ щыIэтэкъым, зэпымыууэ лажьэрти. Гъэмахуэ лъандэрэ псэуным нэхъ хущIэкъу хъуат. Мыхэр къэсщэхунущ, мыхэр сщIэнущ, мыпхуэдэу сыщытынущ жиIэрейт. ЦIыхум и ажалыр гъунэгъу къыщыхуэхъуам деж зехъуэж жыхуаIэр пэж къыщIэкIынщ. «Арсен, тхьэмадэ ухъуауэ уи нэгу къыщIэгъэхьэт. Сыту тхьэмадэ щабэIуэ ухъунут», – сыдэгушыIэрт сэ абы. «Сыту жыжьэфI уIэба, апщIондэху дыпсэумэ, зыгуэр дыхъунщ, – жиIэурэ езыри дыхьэшхырт. – Сэри 6* 84
сохъуапсэ лIыжь къабзэлъабзэ цIыкIухэу моуэ баш цIыкIухэр яIыгъыу гуфIэгъуэхэм хэтхэм». Iэджэуи лIыжь дахэ хъуну мыгъуэт, апщIондэху псэуамэ. «ПщIыхьэпIэфI слъагъуркъым, Арсен. Дыгъужь фIыцIабзэхэм уэрэ сэрэ дыкъаухъуреихьауэ слъэгъуащ», – жысIащ зы пщэдджыжь гуэрым сымаджэщым сыкъикIыжауэ. «Уэлэхьи, сэри сымылъагъу, мамэ зыгуэр къыщыщIыну арауэ пIэрэ?», – жиIат. И щхьэ мыгъуэм хуихьатэкъым и пщIыхьэпIэри.
Зы пщэдджыжь гуэрым сыкъыщIолъэдэжри, Арсен и пIэр зэрыщытыпсщ, езыри къэкIуэжакъым. Дэнэ мыгъуэу пIэрэ здэщыIэр, жысIэри сыгузэващ. Сыт сщIэнт, лэжьапIэм сыкIуэн хуейти, зысхуапэри сыщIэкIащ. Шэджагъуэм сыкъэкIуэжауэ, гуфIэжу къыщIохьэж. «Дэнэ ныжэбэ уздэщыIар, сыгузэващ уи пIэр зэрыщыту щыслъагъум», – жызоIэ. «Iуэху гуэрхэр сиIащ», – жиIащ. «Iуэху» псалъэр зэрызэхэсхыу, мастэ къыхаIуам ещхьу, си гур къыхэузыкIащ. АпхуэдизкIэ сыгузэвати, къызжиIэхэр зэхэсхтэкъым. Езыми къыгурыIуат ар, ауэ псалъэмакъыр нэгъуэщIыпIэкIэ тришауэ къызэубзэрабзэрт. «Анзор и машинэр къеIысхащ, пщафIи уи шыпхъум деж дыкIуэнщ», – жиIащ. Си шыпхъу нэхъыщIэм и сабийм щIыIэ хыхьауэ сымаджэщым щIэлът. СыпщафIэу сыздэщытым, Арсен къызбгъэдыхьэри, «Жаннэ, си хъыджэбз цIыкIу, сэ узэрысцIыхурэ фIыуэ узолъагъу, ауэ иджы нэхъыфIыжу услъагъу сыхъуащ. Си лъым хэту узолъагъу, схужыIэркъым ар, къызэрыбгурызгъэIуэфынур сщIэркъым», – жиIэри IэплIэ, кIуэ аракъэ, сепIыт жысIэу, къысхуищIащ. Си нэпсыр къытеувауэ сеплъри, езыми и нэпсхэр щIэзу щIэтт. «Сэри апхуэдабзэу узолъагъу, Арсен», – жысIэри IэплIэ хуэсщIыжащ. Иджыпстуи зыхызощIэ абы щыгъуэ къыбгъэдэкIа хуабагъыр. ЗищIэжа мыгъуэти, яужь дыдэу къызжиIэжат а псалъэхэр. «ЩIымахуэр къызэрихьэрэ зысхуэгъэхуабэкъым», – къысхуэтхьэусыхат тхьэмыщкIафэ къытеуауэ. Згъэгъуэлъри сэри сыбгъурыгъуэлъхьэжат, згъэхуэбэн си гугъэу. Дыхэлът зыр зым и нэгум диплъэу: и нитIым лъынтхуэ плъыжь цIыкIухэр къытрикIутат мо здэмыжеям. И набдзэшхуитIым Iэ дэслъэурэ сыIурыплъыхьыпат: тIэкIуи и натIэмрэ и нэщIащэхэмрэ зэлъащ, и щхьэцми тхъугъэ тIэкIу къыхедзэ, иджыри къэс щIэлами, дяпэкIэ лIыпIэ йоувэ, ди Iуэхухэри хъарзынэу зэфIохьэ, унэ уасэ тIэкIур иритыжмэ, зыри дыщIэгузэвэжын щыIэкъым, дяпэкIэ дылажьэ–дышхэжу, сабийхэм я егъэджэн Iуэху зетхуэу дыпсэунщ, жысIэурэ сигукIэ сегупсысат. Тебэр тетти, шхыныр хьэзыр хъури, дызэгъусэу сымаджэщым дыкIуащ. Си шыпхъум и сабийм дэджэгуу дыщытащ зы сыхьэт ныкъуэкIэ. ИтIанэ, машинэр естыжын хуейщ жиIэри, дыкъыIукIыжащ. ДыкъыздэкIуэжым къызжеIэ: «Сэ зыкIэ сешащи, Жаннэ, дыгъуасэ лъандэм сэ къэзжыхьар пхужыIэнкъым, ныжэбэ си нэбдзыпэ зытеслъхьакъым, си жеин къокIуэ». Сэ унэм сыкъигъэсыжри, Арсен Iужыжащ, машинэр зейм иритыжыну. СабиитIым яшхын яхуэзгъэхуэбэжри Iэнэм къытезгъэува къудейуэ, Арсени къэсыжащ. КъэтIысри псори дышхащ. Ипэ жэщым сыжеятэкъым – си гуащэм сыдыщIэлъауэ, Арсени жей щхьэкIэ лIэрт. Ауэ дыгъуэлъыжыну дыхуейтэкъым. Сабийхэри ди гъусэу телевизор деплъу дыщысащ зыкъомрэ. ЩIыIэм сес жиIэри, аргуэру тхьэусыхати, и лъакъуитIыр хуэзгъэхуабэу щIэздзащ. Абы хэту, телефоныр къеуащ. Дэгуи, нэфи уохъу жаIэ апхуэдэм деж: телефонкIэ здэпсалъэм е жиIэм семыдэIуа, е хэтми семыупщIа, езыми зыри жиIакъым. СабиитIыр лъэгум щылъу жеяти, къэтIэтыжри дгъэгъуэ- 85
лъыжащ. Ди пIэр сщIыжыну яужь сыщихьэм, зыгуэркIэ зигъэзэхуэжыну хэт хуэдэ, темыгушхуащэурэ къызжиIащ: «СыдэкIын хуейщ, зы сыхьэткIэ сыкъэкIуэжынщ, сыхьэтыр блым схутеухуэ, пщэдджыжь Iуэху гуэр сиIэу жьыуэ сыкъэтэджын хуейщ». Сыхьэтыр щытезухуэм сеплъри, пщыкIутI хъуным дакъикъитху иIэжт. Жэщым зыщIыпIэ кIуэну зигъэхьэзырмэ, сыгъынанэ си хабзэт сытым дежи. Угъынанэу сыдумыгъэкI жиIэурэ шхыдэрт апхуэдэхэм дежи, мы зэм е дэнэ уздэкIуэнур, е хэт уи гъусэр жысIэу зы псалъэкIэ сеупщIатэкъым. СеупщIамэ, къызжиIэн мыгъуэу пIэрэт? Сэ сыгъуэлъыжащ. Езыр машинэкIэ къыIухьэнум ежьэу къикIукIникIукIыу щIэтт. Сызэрыгъуэлъу, мо сыздешам, занщIэу сыIурихащ. Сыщыгъуэлъым селъэIуат, «Арсен, ныжэбэ кIуам сыжеихакъыми, сыкъэмыушу куэдрэ укъезгъэуIумэ жызоIэри согузавэ, IункIыбзэIухыр къыздэщти нэхъыфIщ» – жысIэри. Чэфым хуэдэу жейм сиIыгъти, мы дунейм темыту къысщыхъут зэ сыжеямэ сыкъэзыгъэушын. АрщхьэкIэ, зыгуэр къызэуIуу сыкъигъэушам ещхьу, занщIэу сыкъызэщоуж. Сыкъаплъэмэ, Арсен щIэкIатэкъым иджыри. ЯIэлыхьышхуэ, зэ еплъыж иджыри жыпIауэ пIэрэт? Арсен къызбгъурылъу хэIубауэ хэлът жейуэ. СедэхэщIарэт жысIэу сеплъащ сфIэгуэныхьу, ауэ ирежей, жейм ехь жысIэри, сыкъимыщIэу тIэкIурэ сеплъри сыIурихыжащ. Щхьэ мыгъуэ семыдэхэщIарэт, зыгуэр мыгъуи сыту жезмыIарэт, армырами тэмэму дызэрылъагъутэкъым иужьрей мазэм. Сэ сымаджэщым сыщыIэт, езыми унэ уасэр естыжын хуейщ жиIэу хущIэмыхьэу къижыхьырт. Арсен щыщIэкIкIэ бжэр къэгъэбыдэ, сэ сыщIокI жиIэ хабзэти, а жэщым, къысщысхьагъэнщ, зыри жимыIэу, бжэр езым игъэбыдэри, щIэкIащ. ЩIэкIащ зэи къыщIэмыхьэжыну. Арат и гъащIэр зэрыхъур. 2003 гъэм и февраль мазэт… Жэщым сыкъызэщыури, Арсен и пIэмкIэ сыIэбащ – хэлътэкъым. «Еууей мыгъуэ, къэкIуэжакъыми иджыри, зы сыхьэткIэ къэсыжыну сыкъигъэгугъати», – жысIэри аргуэру сыжеижащ. Блым тезухуа сыхьэтыр къеуэри пщэдджыжьым сыкъыщылъэтащ. Си гум, сэ къыхаIуам хуэдэу, зыгуэр къыхэуащ. Сыкъыщылъэтауэ къызожыхь. Зы бэлыхьыр къэмыхъуамэ, щхьэ къэмыкIуэжарэ? Сыт сщIэнур? И къуэшым дауэ езгъэщIа хъуну? А псом сыхэзэрыхьауэ сыздыхэтым, ди къуажэм щыщ мылицэ щIалэ къокIуэ. Сыщтащи, жиIэри къызгурыIуэркъым, зэхэзэрыхьауэ зыгуэрхэр къызжеIэ. КъызэрызгурыIуамкIэ, аварие хъуа хуэдэу къысщохъу, ауэ мыпсэужу си пщIыхьэпIи къыхэзгъахуэркъым. Ар щIокIыжри, нэхъ Iеижу гузэвэн щIызодзэ. Щхьэгъубжэм сыкIэрыту, Анзор къыIулъэдауэ солъагъу. Уэс телът, жэщым уэс къесауэ. ЗэрыщIыIэри сымыщIэжу, лъапцIэу сыщIож. Арсен къызэрымыкIуэжар жызоIэри, Iуэхур зытетыр псори къысхуищIэну сыкъегъэгугъэ. Сыт сщIэнт, си нэм щIы имылъагъуу, хъыбар лъэпкъи сымыщIэу лэжьапIэм сокIуэ, Анзор къысхуищIэнущ жысIэу абыкIэ си гур тIэкIу згъэфIу. ЕтIуанэ урокт сиIэри, абы щIидза къудейуэ, мылицэ щыгъынкIэ хуэпауэ школым щIалитI ныщIохьэ. Си нэр щоункIыфIыкI ахэр зэрыслъагъуу. Абы зыри фIы къызжаIэнукъым, ауэ ЯIэлыхь, псэууэ къыщIэгъэкI, жызоIэ. СыкъыщIокIри сабгъэдолъадэ. Си гур къызжьэдэхуну фIэкIа сщIэркъым, жьы згъуэтыркъым. «Арсен псэу, псэу Арсен?» – жысIэурэ соупщI. Псэущи, лIащи жаIэу зыри къызжаIэркъым. Алыхь, Алыхь, псэужкъым мыр, жысIэурэ, си гур поткIукI. «Дынопсэлъэну унэм утшэжыну аращ», къызжаIэ. Сабийхэр нэгъуэщI егъэджакIуэ деж согъакIуэ, завучым зыкъызогъэутIыпщри, сыкъокIуэж. СыкъыздэкIуэжам, мылицэ машинищ щытщ. Уи гум фIы щыщIэнт? Са- 86
биитIри щIэтщ, гузэвэгъуэр ятелъу. «Мамэ, мылицэ щхьэ къэкIуа, папэ дэнэ здэщыIэр, къэмыкIуэжауэ ара?» жаIэ. Сэри увыIэгъуэ симыIэу мылицэхэм соупщI «Псэу Арсен?» – жысIэурэ. Ауэ псоми я щхьэр ирахьэх фIэкIа, зыри къызжаIэркъым. Зыри къащыпызмыхым, лIауэ иджыри зыми къызжиIакъым жысIэурэ, си гур фIы сощI.
Iэджэ упщIи къызатащ, хэт къэкIуар, хэт къэпсэлъар, хэт и гъусар, дапщэм дэкIа жаIэурэ. Зыри сщIэжыртэкъым. «СщIэркъым» фIэкIаи си жьэм къыжьэдэкIыртэкъым. Мылицэ нэхъыжьыIуэр къэпсалъэри къызэгиящ: «Фэ тIур дауэ атIэ фызэрызэдэпсэуар, афIэкIа уи щхьэгъусэм и Iуэхум хыумыщIыкIыу». Зэи сигу ихужынкъым абы щыгъуэм сызэрыукIытар. Къэтэджыжауэ щыщIэкIыжым, къэзгъэувыIэжри аргуэру селъэIуащ: «КхъыIэ, къызжеIэ Арсен псэурэ лIарэ», – жысIэри. «Сэ сыт щIыбжесIэнур, уэ зыри къыджепIэн бдакъыми», – жиIэри щIэкIыжащ. Ди гъунэгъу фызхэр пщIантIэм дэтт зэIущащэу. Сыт къэхъуар жаIэу къыщызбгъэдыхьэхэм, Арсен зыгуэр къыщыщIауэ си гугъэщ, зыри къызжаIэркъым яжесIащ. АрщхьэкIэ фыз нэхъыжьыIуэ гуэрым «Жаннэ, IэлъэщI зытелъхьи Арсенхэ дэкIуеиж» жи. Сыпхъуэри и IитIыр сыубыдащ. «Апхуэдэу щхьэ къызжепIа, лIауэ ара?» – щыжысIэм, «КIуэ, дэкIуеиж», – жиIащ аргуэру. Сыхуейтэкъым зыри зыгурызгъэIуэну. Абыи «лIащ» къызжиIакъым жысIэурэ, делэм хуэдэу сыкъыдокIуеиж. Абы ирихьэлIэу си пщыпхъу нэхъыжьри къокIуэж. Псоми зыгуэр къызгурагъэIуэну хэтщ, ауэ си щхьэм изгъэхьэркъым. Мылицэхэр къыщыкIуам ди унэр къащат. Пщыхьэщхьэм холодильникым къыдэсхауэ лы къэзгъэвыжт. Лым еIусауэ холодильникыбжэр Iуахагъэнт – бжэр лъы защIэт. Сэ абы дакъикъэ къэс сыблэкIт, сыкъыблэкIыжт, лъыр слъагъут. Мыри щхьэ лъы защIэу пIэрэ жысIэурэ, си гум зишхыхьыжт. Хъыдан къасщтэрт слъэщIынуи, мыри щхьэ си лажьэ мыгъуэ жысIэурэ, хыфIэздзэжт. Лъым сигъэшынат.
Къэхъуар псоми къащIакIэти, зэ зыр, зэ адрейр къыщIыхьэрт, ауэ зыми и щхьэ течауэ зыри жиIэфтэкъым. ЩхьэгъубжэмкIэ сыдэплъу сыщыту, ди гъунэгъу щIалэ къыдокIуеиж, занщIэуи я унэм къыдокIыж пыIэ щхьэрыгъыу. Мис итIанэ нэхъ сыкъогужьей. Си пIэм симыхуэжу, сщIэнур сымыщIэу инышхуэу сыкъогъ. Хьэуэ, иджыри зыми зыри жиIакъым, сыгъмэ, лIэнущ жызоIэ сигукIи, щызогъэтыж. Ауэрэ цIыхухэр къызэхуос. Сыплъэмэ, си пщыкъуэр къыщIохьэ и дамитI мыгъуэр дэшеяуэ. Абы сыбгъэдолъадэри соупщI: «Аслъэн, Арсен зыгуэр къыщыщIауэ ара?», – жызоIэри. Къыхудэмышейуэ, и щхьэр ещI. «ЛIауэ ара?» жысIэурэ зызодзэ. Аргуэру щхьэкIэ сегъэлъагъу. СотIысэх. Псоми соплъ. Зыри жысIэфыркъым. Ара ди Iуэхур зэрыхъур, Арсен? Дуней псо мыгъуэр къыстебгъэункIыфIаи, Арсен. УзимыIэж мыгъуэу къызжаIэри. Дэнэ мыгъуэ укъисхыжыну иджы? Псори къызэхызонэри, ди лэгъунэу щытам сыщIохьэж. Пэж къыщIэкIынщ жаIэр: сытми укъелынущ, Алыхьым къыптрилъхьэмэ. Ар езы Алыхьми пщхьэщеIэтыкI. Угужьеяуэ, узэрыхъури къыбгурымыIуэурэ зэманыр пщыхьэпIэм ещхьу макIуэ. Зэманыр къэувыIауэ къыпщохъу. Си псэм ищIэ мыгъуэт гъащIэшхуэ зэримыIэр, ауэ апхуэдизу кIэщI хъун си гугъакъым. Сыт си Iэмал. Согъ, соувыIэжри, ярэби, мыр пэжу пIэрэ жысIэу согупсыс. Дауэ ар, дыгъуасэ гуфIэжу унэм щIэсар нобэ щыIэжкъым, зэи слъагъужынукъым. СабиитIри дауэ зэрыхъунур, зеиншэ хъуащ, адэ зиIэм игъащIэкIэ ехъуэпсэнущ. Сыту Iеищэ мыгъуэу 87
убгъунлъат. Уи псэм ищIэрти куэдрэ узэрымыпсэунур, арати лIэныгъэм куэдрэ ущIытепсэлъыхьыр. Сыту Iеищэу ущIэукIт, сыту Iеищэу сыбгъэунэхъуа… Си жеин къокIуэ жыпIати, ужея мыгъуи зэи укъэмыушыжыну. АфIэкIа дыщызэбгъэдэмысынуми, сыту Iей мыгъуэу дызэфIэнэрэт. Унэ уасэр естыжмэ, сыту цIыху куэдыщэ згъэхьэщIэну жыпIэрти, сыту цIыху куэдыIуэ къытхуэпша. Унэ уасэри и кIэм нэс ептыжыну ухунэсакъым. Уи псэ мыгъуэр гузавэ хъунщ Iуэху зэфIэмыкIам щхьэкIэ. Сыту угъащIэ мащIэ Iейт, дауэ мыгъуэ узэрыхъунури, дунеягъэмкIэ укъэмыхъуэпсэну пIэрэ? БжесIэу щыта мыгъуэхэр уигу къэмыкIыжу пIэрэ? Сыту Iей мыгъуэу ди закъуэу дыкъызэхэбна. Иджы сэ дауэ мыгъуэ сыхъужыну, уэрыншэу дауэ сыпсэуну, сабиитIыр схуэпIыну зыми езмыгъэхъуапсэу, зыхуей хуэзгъэзэфыну? Си гур дэнэкIи мажэ, согуIэж. Ди унэм щIэфхьэжи зы сыхьэт нэхъ мыхъуми щIэвгъэлъыж, и адэ-анэм я деж къэфхьыжын ипэ, жызоIэри солъаIуэ. Ауэ ядэркъым, апхуэдизрэ бгъэхъей хъунукъым, ерагъыу зэрагъэзэхуэжауэ аращ жаIэ. Алыхь-алыхь, мыбы и лажьэр сыт, жызоIэри, нэхъри согужьей. Бомбэм зэпкъриудащ жаIэ. Аращ къызжаIэ мыгъуэр. Сыту лIэкIэ Iейт, Арсен, къыплъысар. Апхуэдизу сыт мыгъуэт пщIар? Сыту утхьэмыщкIэт, си насыпыншэ.
МашинэкIэ къашэжауэ хьэдэр кърах. ЗэрызысщIынумрэ жысIэнумрэ сщIэркъым. Ямылейуэ зысщIмэ, емыкIу сыкъащIынкIэ сошынэ. Арсенрэ сэрэ ди закъуэ фIэкIа дымыхъуу зыщIыпIэ сыщыIэну сыхуейт. ЗызопIытI, зызохуз. Си макъыр утIыпщауэ сыгъыну сыхуожьэ, хъуркъым. Арсен унэм къыщIахьэжри, абыкIэ дыщIашэ. Дауэ мыгъуэ сыIуплъэну? И щхьэр трахри, целофаным кIуэцIылъу тхьэмыщкIэр щылъщ. Сыту уешаифэ, уи жеин къакIуэ мыгъуэрти. Мы уи нэкIу къудейм дыркъуэу телъыр урикъунти, си тхьэмыщкIэ мыгъуэ. Си нэр къысхутехыркъым. Сыту фIыщэу слъагъурэ мыбдеж мыбауэу щылъыр. Уи Iупэ тIэкIур зэтеха мыгъуэщ, зыгуэр къызжепIэжыну къэнам ещхьщ. Сытым дежи гукIэ сынопсалъэу щытати, иджыри, мис, сынопсалъэ. МакъкIэ гъы, уи гур гъэтIыс, зыгуэр къыпщыщIынущ жаIэурэ, псори къысхуогузавэ. Сыту къулейсызыщэ уищIа къыпщыщIам, зы Iэпкълъэпкъ тэмэму пхэлъыжкъым. Ауэ итIани Алыхьым сыхуэарэзыщ: и нэкIу тIэкIур псэууэ къигъанэри дыIуигъэплъэжащ, и хьэдэр зыщIыпIэ яшэу щIамытIэжу къагъуэтыжащ. Псори дылIэжынущ, ауэ къыщыскIи, ЯIэлыхь, ди пIэщхьагъ дытелIыкIыжын щIы. НапIэдэхьеигъуэ хуэдизкIэ си гур зыгъэбыда гупсысэхэр къызэрыкIуам ещхьу мэкIуэжри, сызыхэт гуIэгъуэр си гум сэм хуэдэу къыхоуэж. Дауэ мыгъуэ ущIезгъэлъхьэну, си Арсен! Сыт дяку дэлъами, сыпхуэарэзыщ. ФIыуэ сыкъэплъэгъуащ. Зи закъуэ къуаншэ щыIэкъым, сэри сынокъуэншэкIагъэнщ. ЯIэлыхь, къысхуэгъэгъу… ЩIалэр мэзэш Iейуэ, дадэхэ дыгъэкIуэжыпэ, мамэ, жеIэри сызэрехуэ. Письмо къытхуебгъэхьауэ пщыхьэпIэу слъэгъуащ. Сынопсэлъауэ къысщыхъуащ, си гур нэхъ псэхуащ, куэд си нэгу къыщIэзгъэхьэжащ. Кхъэм дынэкIуат зымахуэ. Уи сыным гъунэгъу сызэрыхуэхъуу, гъуджэм хуэдэу сыкъищащ, IэлъэщI фIыцIэ стелъу. ЗанщIэу сигу къэкIыжащ улIэным куэд имыIэжу си щхьэцыр пезгъэупщIынущ бжесIауэ зэрыщытар. ПегъэупщI нэхъ кIэщIу, аращ уэ уэкIур, ухъыджэбз цIыкIуу щыщытар сигу къегъэкIыж жыпIат. Гъуджэм сыбгъэдыхьэри сиплъат абы щыгъуэ. «ПебгъэупщIмэ, нэхъыфIщ, IэлъэщI зытеплъхьэмэ, уи щхьэцыр кIыхьы- 88
Iуэу къыщIэщынущ» – жиIэри зыгуэр къызэIущэщат. «АIей мыгъуэ, сыт IэлъэщI щIызытеслъхьэнур?» – жысIэри сыкъэщтат. Си псэм къищIагъэнт зыгуэр къызэрыхъунур, ара хъунт къызэIущэщар. Мазэ етхуанэ итщ узэрызимыIэжрэ. Си зэманыр къэувыIащ. Узышхуэ Iей мыгъуэу укъызоузри, Арсен. Зэманым пщегъэгъупщэ жаIэ псори. Апхуэдэ зэман къэхъуну пIэрэ? Арсен сщызыгъэгъупщэн, ЯIэлыхь, сумыгъэлъагъу. СабиитIым гущIэгъу къахуэщI. Сабийхэм я Iэбжьанэ ласкIэм пщигъэгъупщэнущ псори. Быныр нэхъ гуащIэжщ. Уи адэ-анэр сыту Iейуэ сфIэгуэныхь хъурэ, Арсен. Узижагъуэным и бын щIиулъхьэж уэ уи адэм узэрыщIилъхьэжам хуэдэу. Сыту Iейуэ сыпхуэныкъуэ, Арсен, сыту Iейуэ сигу укъэкIа. Уи нэ дахитIымкIэ гуапэу укъызэплъу си нэгум ущIэтщ. Ауэ сыт ди Iэмал? Зэман Iей мыгъуэм дыхиубыдати, абы уихьащ уэ тхьэмыщкIэр. Дэнэ сыкIуэми, хэт сыхуэзэми, уи хъыбарщ жысIэр. Я щхьэр езгъэужэгъуа хъунщ жысIэурэ, зыкъызощIэжри щызогъэтыж. А псом сэ сраIуэху? Аращ, Арсен, блэкIащ псори. Сыту псынщIэIуэ мыгъуэт. Иджы сигу къэзгъэкIыжхэм фIэкIа зыми къысхуегъэгъэзэжынукъым. ИтIани си фIэщ схуэхъуркъым. ЗыщIыпIэкIэ укъыщыкъуэкIыну, зыщIыпIэ укъикIыжыну сфIэщIу сыножьэ. ПщIыхьэпIэуи услъагъужыркъым зыкъом щIауэ. Жэщым сынопщIыхьамэ, укъэхъужа къысщыхъурт. Иджы, услъагъужыркъыми, укъызоуз. Зыкъысхуэужькъым. Си псэр поху, си лъэр щIоху. Сыту зеиншафэ къыттеуа щыми. Унагъуэм цIыхухъу къыщыщхьэщытымрэ къыщыщхьэщымытыжымрэ куэд я зэхуакущ. Си зэманыр къэувыIауэ къысщыхъуми, сыту щIэхыщэу кIуэрэ ар, мажэ къэувыIэ имыIэу. Илъэс 33-рэ ухъути, сэри сыпкIэлъэщIыхьэжащ. Дапхуэдизрэ сыпсэунуми сщIэркъым, ауэ тIэкIу дэкIмэ, уи япэ сищыжынущ. Уэ нэхърэ нэхъыжь сыхъунущ, уэ а зы ныбжьым укъинащ. Мы дуней дахэшхуэм гу щызымыхуа, си Арсен мыгъуэ, си насыпыншэ мыгъуэ. Сыту я насып мы дунейм губзыгъэу тетыфхэм. Утетыфа мыгъуэкъым…
Пщэдей ди щIалэр къыщалъхуа махуэщ. Си гур икъутащ дыгъуасэ, гъыурэ унэ лэжьыгъэхэр ищIыжу щысу къэслъагъури. Гъунэгъуу сыбгъэдыхьэри, уи сурэтыр и тетрадым телъу, и нэпс цIыкIухэр абы теткIуэу щыст. Къысхудэплъейри, инышхуэу къэгъащ. Си куэщIым изгъэтIысхьэри, и гур игъэтIысыху згъэгъащ. НэгъуэщI сыт мыгъуэр хуэсщIэнт? Карини къысхуэгъащ зымахуэ. Ахъшэ зэхуахьэсырт я классым щIэсхэми, адэ зимыIэжхэм ямытми хъуну къыжраIащ. Ар абы зыкIэ гущIыхьэ щыхъуати, уэзгъэлъэгъуащэрэт. Гу къыпщахуа мыгъуэкъым зеиншэу къэбгъэна уи бынитIым, адэм и IэфIыр къащыгурыIуэ дыдэм уахэкIыжащ. ЗыкъыпщагъэнщIтэкъым, куэдрэ укъалъагъуртэкъыми. Пщэдджыжьым пIэм ухэлъу укъалъэгъуамэ, дуней гуфIэгъуэр яIэу ныпкIэщIэпщхьэхэрт. Нобэ сыту сыIей дыдэ, Арсен. Си гум укъыщIетхъ мыгъуэри. Узогъеижыпэри иджы. Зы фIэкIыпIэ гуэрым сыфIокI нобэ. Иджы си гугъэщ уи Iуэхум къэгъэзапIэ зэримыIэр къыщызгурыIуэпар. Си нэпсыр дэнэкIи тоткIуэри сигъатхэркъым. Сыт мыгъуэ сщIэнур? Уи деж сынэкIуэжынт, Арсен, сабиитIыр дауэ зеиншэ къабзэ сщIын? А тIур нэхъапэу щытын хуейщ иджы си дежкIэ. Сыту уэрэд дахащи къыдэIукIрэ щхьэгъубжэмкIэ. Уэрэд дахэм ещхьщ уэрэ сэрэ ди гъащIэр жытIэу щытати… Ар сигу къэкIыжри, си нэпсхэр нэхъ уэрыжу къыщIэжащ. ЛIахэм йопсалъэ жаIэу зэхэсхати, зы Iэзэ гуэрым деж сыкIуащ нобэ, си гур тIэкIу нэхъыфI схуищIыну пIэрэ жысIэри. Уи псэр згъэгузавэу къыз- 89
жиIащ пщIыхьэпIэу зыкъэзбгъэлъагъуну сынолъэIуурэ. СынолъэIужынукъым афIэкIа. УздэкIуам Алыхьым ущигъэтынш. Уи псэ тIэкIури згъэгузэвэнкъым афIэкIа. Уэ уи псэри сутIыпщыжу, сэ си псэри хуит сщIыжын хуейщ. СхузэфIэкIыну мыгъуэу пIэрэ? ИгъащIэкIэ узмыцIыхуами нэхъыфI мыгъуэти, сыкъамылъхухами нэхъыфIыжти. Сыту куэдыIуэ мыгъуэ къэзбжрэ Алыхьым деж нэмысын псалъэу. ФIыти дызэрыхуейм ещхьу псори къэхъуу щытамэ. Апхуэдэу жысIэ щхьэкIэ, къэхъуну псом ящхьэтэкъэ фIыщэу узэрыслъэгъуар?! ИтIани сыщызэгуэбгъэпахэм деж нэгъуэщI къаши дызэпыгъэкI, уэри гугъу уохь, сэри сыбогъэхь жысIэ мыгъуэрт. Къэпшагъауи щытащэрэт нэгъуэщI. Зэзэмызэ дыкъэплъагъунт укъакIуэурэ. Иджы зэзэмызи, зэи дыкъэплъагъунукъым. ЯIэлыхь, уигу къызумыгъабгъэ, лей жысIэмэ, си пIэм сыкъокIри, къысхуэгъэгъу. Сызэрыщытым хуэдэу сыщытын зэрыхуэмейр къызгуроIуэ, ауэ сызыпэлъэщыжыркъым.
ПщIэжрэ, уи закъуэу укъанэмэ, жыпIэрейти. Мис иджы сыкъэнащ. Нобэ уи сурэтхэм сеплъу сыщысати, диваным къизнащ сигу къэмыкIыжу. ЩIалэр абыхэм еплъурэ гъауэ, и нэ цIыкIуитIыр плъыжьыбзэу сыкъэкIуэжащ. СымыщIэххэу и гур хэзгъэщIа мыгъуэщ. Сыту Iеищэу къатехьэлъэрэ тIуми, сыту Iейуэ бгъэгуIэжа. Уэри зыбгъэунэхъужри, дэри дыбгъэунэхъуащ. Ауэ иджы сыт мыгъуэ абы утепсэлъыхьыжкIэ?.. Нобэ илъэс 34-рэ ухъунут, упсэужамэ. ПщIыхьэпIэкIэ къызжепIа уи лъэIур згъэзэщIащ. Укъыщалъхуа махуэм уи ныбжьэгъухэмрэ уи Iыхьлыхэмрэ зэхуэсшэсри Iэнэ къахуэсщтащ. Ауэ иджы пщIыхьэпIэхэм я нэхъыбэр сIэщIохуж. Узигъусэну си гугъэщ сытым дежи, арщхьэкIэ си нэгу щIэкIахэр сщогъупщэж. Нэхъ зэпэжыжьэ дыхъуу арауэ пIэрэ? Илъэс плIыщI, щэ ныкъуэ сыхъуу щытами сыт хъунт, адэкIэ куэд къэнэжтэкъым. Иджы Алыхьым ещIэ сызэрыхъунур. Еплъыт, иджыри къэс уэр фIэкIа зыри симылажьэу, узгъейуэ сыщытащ. Иджы, плъагъурэ, сэ дауэ сызэрыхъунур жызоIэри си щхьэм согупсыс. Аращ щIыжаIэр: «ЛIаращ тхьэмыщкIэр». ЦIыхухэми къысхуэпсалъэу щIадзащ. Си щхьэтепIэр степха мыгъуэщи, зи мыIуэху зезыхуэ псори къыстопсэлъыхь. Сыту си жагъуащэ. Апхуэдизу цIыхухэр щхьэ гущIэгъуншэ? Сыту тхьэмыщкIэхэ. Псоми сэ си пIэкIэ си унафэ ящI. Сэ зым фIэкIа къэмынэу си Iуэхур зыхуэкIуэнур псоми ящIэ. Алыхьым зэригъэзэхуэжынщ, абы псори елъагъу. Тхьэм къахуигъэгъу. Сыту псы куэдыщэ щежэхыну мы дунейм, сыту куэдыщэ дунейм къытехьэну, сыту куэдыщэм захъуэжыну уэ ухэмыту, Арсен. Уи сабиитIри балигъ хъунущ уэ уащхьэщымыту. Письмо къытхуебгъэхь мыгъуэу зыщIыпIэ ущыIэу, узэрыпсэур сщIэуэ дунейм утетыжамэ, зэи узмылъагъуми здэнт. ПщIэрэ, языныкъуэхэм дежи къысщохъу зэи ущымыIэххауэ, ад-дэ зэман жыжьэ гуэрым пщIыхьэпIэу ущыслъэгъуауэ. ПщIыхьэпIэкъэ-тIэ. Илъэс 12-рэ мазихыр сыт мыгъуэ зищIысыр? Ар зэман сытми?.. МазипщI хъунущ узэрызимыIэжрэ, тIэкIу дэкIмэ. Сыту куэдыIуэ. МазитI дэкIмэ – илъэс. Псори дежьэу къысщохъу а махуэм – уэри дэри. Уэ уи псэм зигъэпсэхужыну, къеплъэкI уимыIэу уздэкIуам уахыхьэпэну, дэри ди гугъэр пхэтхыжыну, нэгъуэщI дунейм узэрыщыпсэур ди фIэщ хъуну. Си гум къыхоуэ а гупсысэхэр. Сыхуейкъым спэIэщIэ ухъуну. Ауэ къызэдэдгъэщIа гъащIэр си нэгу къыщыщIэзгъэхьэжкIэ, кино сеплъу къыщысщыхъу щыIэщ. Кино дыди тепх хъунти уэрэ сэрэ къызэдэдгъэщIам. Куэди тепыхьэнт, куэди ехъуэпсэнт ди лъагъуныгъэм. Сэ языныкъуэхэм 90
деж узэзгъэщхьыр Лермонтовым и Печоринырат. Уэри абы хуэдэу, игъуэ нэмысу, дунейм уехыжащ. УлIэным куэд имыIэжу уезгъэджэжа къудей мыгъуэти «Ди зэманым и лIыхъужьым». Щхьэи уезгъэджэжат, сигу къыщIихьари сщIэжкъым абы уезгъэджэну. «Печориным и хьэлыр уэ узогъэщхь, школым ущыщIэсым уахуеджакъым мыбыхэм, еджэ», – жысIэри пхуэсшият. Абы ещхьу пасэу узэрылIэнур сщIамэ, уезгъэджэнтэкъыми. Илъэс плIыщI ухъуху мыгъуэ упсэуами сыту ди насыпт. Сыту ущIалэIуэу дунейм уехыжа. Алыхь Iуэхущ жытIэми, Алыхьми «Уэри сакъ», – жиIэу жаIэ. Усакъа мыгъуэкъым.
Зы лъэбакъуэщ гъащIэмрэ лIэныгъэмрэ я зэхуакур. А зы лъэбакъуэмкIэ укъикIуэтыжыфу щытамэ, сыту фIыт. Ауэ укъикIуэтыжыфыркъым, аращ гузэвэгъуэр. ДызэпэкIуэтыпакъэ дэ иджы, ди зэхуакум къуэшхуэ къыдэхутащ. Ауэ апхуэдэу куэдрэ сыгъыжыркъым, Арсен. Сыномыгупсысу зы махуи дэкIыркъым, ауэ си гъыныр нэхъ кIащхъэ сщIащ. Сешащ. Узырей хъуащи, си щхьэм сегъэгузавэ. Гъуджэм сыщиплъэхэм деж сыкъощтэ. ЗыщIыпIэ илъэскIэ щагъавэу къаутIыпщыжам срещхьщ. НэгъуэщI дуней сыщыIам хуэдэщ. Нэхъ жьы сыхъуащ. Си щхьэцыр тхъуащ. Сэ сыщыгуфIэми, си нитIыр гуфIэжкъым. Си псэр поху сытым дежи. ЯIэлыхь, уигу къызумыгъабгъэ. Сынопсэлъапэу къысщохъу, Арсен, мы тхыгъэм сыщыбгъэдэсым деж. Ущыпсэуми, дыщызэгурымыIуэм деж письмо ныпхуэстхмэ, си гукъеуэр нэхъ зыхэпщIауэ, фIыуэ сынопсэлъауэ къысфIэщIырт. Иджыри апхуэдэщ. Тхэр си Iэрами, ди псэхэр зэрыщIэ къыщIэкIынщ. ПщIыхьэпIэу узолъагъу, тхыгъэкIэ си бампIэр згъэтIыса нэужь. Ныжэби услъэгъуащ. Уи нэгум хуиту сиплъакъым, ауэ узэрыслъэгъуар сощIэж. Си Iэпкълъэпкъыр нэхъ жан мэхъу, пщIыхьэпIэу ущыслъэгъуам деж. Сыгъуэлъми сытэджми си нэгум ущIэкIыркъым, Арсен. Уи цIэр иджыпсту щыстхым, си гур къыхэлъэдащ. Ауэ, уи щхьэм ещхьыркъабзэу уи цIэри щыпсэужкъым ди унагъуэм. Пэжщ, дыптопсэлъыхь, ауэ абы и ужькIэ дызэтопыхьэри, нэхъ мащIэрэ уи гугъу зэрытщIын яужь дитщ. Си адэ-анэм я деж сыщыщыIэм нэхъ сытоу. «Тшхыри тщIэри тлъагъуркъым, фыкъэкIуэжи ди унэ фыщIэсыж» къызжаIэ. Ахэри сфIэгуэныхьщ. УзэрылIэрэ зы жэщ я пIэ кIуэцI игъуэлъхьахэкъым зэ къытхэмыплъэу. ДиIэри димыIэри ялъагъу. Алыхьым къуэ къащIримытар апхуэдэу сэ къыстеубгъуауэ зэрыпсэунухэрауэ пIэрэт? Арсен, цIыхур лIа нэужь зэзгъэщхьыр пщIэрэ? Плъэгъуакъэ я Iэхэр зэрыIыгъыу псынщIэу щыжэкIэ зыгуэр хэджэлыкIауэ? А джэлар къыбогъанэри, мо зэрыIыгъ къомым укъамыутIыпщу уашэ. Уэри укъызэплъэкIыурэ уожэ. Ужэху, пкIэрыхуар нэхъ жыжьэ хъуурэ макIуэ. Куэдрэ укъызэплъэкIыу псынщIэу ужэфынукъым, аращи, иджыри зэ узоплъэкIыжри, псоми я гъусэу адэкIэ уожэ. ЛIам и Iуэхури апхуэдэ сфIощI. Япэ щIыкIэ уогъ, уобжэри, зыри щыпхуэмыщIэкIэ, сыт сщIэн-тIэ жыбоIэри, псэун щIыбодзэж. АрщхьэкIэ, фIыуэ плъагъур ущимыгъусэжым деж, ар нэгъуэщI гъащIэщ. НапIэзыпIэти дэ ди илъэс 12-р. Иджы дызэтоувэ щыжытIэм, псори къэлъэлъэжа мыгъуи. Унэм щIэтлъхьэн гуэр щIэуэ къэсщэхумэ, уэращ япэу сигу къэкIыр: Арсен илъэгъуамэ гуфIэнт, жызоIэ. Сыту унэ дахэIуэ жыпIэу утыкум узэритар сигу къокIыж. Зы дакъикъэ сигу усхуигъэхукъым. «Мыгъуэ» псалъэр, стхы фIэкIа, жысIэфыркъым, зэи схужыIэнуи къыщIэкIынкъым. СабиитIми жаIэкъым. «Ди папэ жеIэ, ещIэ» жаIэ, блэкIа зэманым имыту. 91
Илъэс сэдэкъэ пхуэтщIащ дыгъуасэ. Псори зы напIэзыпIэ мыгъуэм къриубыдащ: уи лIэныгъэри, уи сэдэкъэри. УщыщIалъхьа махуэт дыгъуаси, кхъэм сыкIуащ. Абы сыщыкIуэм нэхъ сытоу. Иджы уи гупэм уи анэшхуэ мыгъуэри къралъхьэжащ. Илъэс фи зэхуакуауэ аращ. Уи гуауэм ихьыжащ а тхьэмыщкIэри. АфIэкIа щымыпсэужынум, уэ ущIимылъхьэжами сыт хъунт. ЗдэкIуам Тхьэм щигъэтынш, къысхуэцIыхуфIащ, си бынитIыр къыздипIащ, бзэ IэфI иIащ, и мыIуэху зэрихуакъым.
IэлъэщI фIыцIэр зытесхыжащ нобэ. «Куэдщ зэрыптелъар, щыгъуэм щыгъуэ къешэ», – аращ къызжаIар си гуащэми си анэми. IэлъэщI щыстелъым, Арсен сыхуощыгъуэ жысIэрт. Иджы зытесхыжащ. Зыри къэмыхъуам ещхьу гъащIэм пещэ. Гъуджэм тет уи сурэтым сыблэкIыху сыкъэувыIэурэ сепсалъэрт япэми, иджы иныкъуэм деж къысщогъупщэри сыблокI. Дунейм ехыжар къызэрыпхуэкIуэр бгъеихущ жаIэ. Пэжщ ар. Ауэ япэ махуэхэм узэрыщытым хуэдэу ущытмэ, уихьыпэнущ абы. Сыт япэ махуэхэм жыхуэсIэр, япэ илъэсым жысIэмэ, нэхъ пэжщ. Иджы уэ уздэщыIэр нэхъыфIу пIэрэ, Арсен? Иныкъуэхэм деж сынохъуапсэ. АбыкIэ псори щыцIыхуфI защIэу, псори фIыуэ зэрылъагъуу къысщохъу. Дэ ди дунейм цIыху Iейр, бзэгузехьэр, пцIыупсыр, хьэбыршыбырыр щыкуэдщ. ИгъащIэм уигу къэмыкIхэр къыптралъхьэ. Иныкъуэхэм деж сызытогузэвыхьыж, апхуэдизкIэ зым жаIэри си фIэщ хъужыркъыми. Дауэ апхуэдэу узэрыпсэунур? Аращ цIыху Iейхэм я псалъэмакъ мышыухэм къысхуахьар. Абыхэм ящыщ гуэрым зыгуэр къыщыщIат иджыблагъи, сыгуфIэрт. Си гур зыщокIыж абы щхьэкIэ. Сэ апхуэдэу сыщытакъым, сыщытынуи сыхуейкъым. ЯIэлыхь, къыздэIэпыкъуи сызэрыщытам ещхь сыщIыж. ЦIыхухэм яхуэзгъэгъуф, сыт хуэдэ псалъэмакъми щыуагъэ сымыщIэу сыкъыхэкIыжын сыщI.
Уэращ сытым дежи сызыхуэтхьэусыхэ мыгъуэр, Арсен. Уэ уи Iуэху дауэ щыту пIэрэ? ПщIыхьэпIэм къызэрыщызжепIэм хуэдэу тэмэм хьэмэрэ сумыгъэгузэвэн щхьэкIэ къызжепIэу ара? ПщIэрэ, иджы, япэхэм хуэдэу, сэри сыгъыжкъым. ЗыщIыпIэ ущыпсэууэ къызыфIэзгъэщI фIэкIа, лIащи, сэри силIыкIынущ жысIэжыркъым. СигукIэ сыногупсысмэ нэхъ къызощтэ, сыптепсэлъыхь нэхърэ. Сыптепсэлъыхьмэ, сабиитIыр магъ. Апхуэдизрэ згъагъмэ, ныкъуэдыкъуэ хъунщ. Ахэр узыншэу, губзыгъэу къэхъун хуейщ. ЯIэлыхь, къысхуэгъэхъу тIури. Уэ къыумыгъэщIар абыхэм Тхьэм къахупищэ. Нобэ илъэс 34-рэ срокъу. Зы илъэскIэ уэ нэхърэ нэхъыжь сыхъуащ. СыщылIэкIэ уэ нэхърэ сынэхъыжьыну сыхуейтэкъым – сыкъыпхуэцIыхужыну итIанэ? УфIэделагъэ мыгъуэ хъунщ жысIэр. ЯIэлыхь, къысхуэгъэгъу. Нанэ сфIэгуэныхь хъууэ щытащ, уи щхьэгъусэр зауэм зэрыхэкIуадэрэ нейзэман, уэ тхьэмыщкIэр ущхьэгъусэншэурэ жьы дыдэ ухъуащ, укъицIыхужыну иджы, адэ фыщызэхуэзэжмэ жысIэу. Уэ сытым дежи дебгъапщэрт уи адэшхуэмрэ уи анэшхуэмрэ. А тIур илъэсиблкIэ зэбгъэдэсауэ арат. ИлъэсиблкIэ зэгъусэу дыпсэумэ, адэкIэ зыгуэр хъунщ жыпIэрт. Дэ нэхъыбэрэ дызэдэпсэуащ а тхьэмыщкIитIым нэхърэ. Ауэ абы щыгъуэ зауэ зэмант. Уи адэшхуэр зауэм хэкIуэдауэ арат. Уэ мыгъуэ, зауи-бани емыкIуэкIыу, зауэм хэкIуэдахэм нэхърэ нэхъ гуузу укIуэдащ. Уи хьэдащхьэм зы лIыжь гуэрым щыжиIауэ жаIэ «ИлъэсиплIым щIигъукIэ зауэм сыIутати, мыпхуэдэ гузэвэгъуэ слъэгъуакъым», – жиIэу. Сыт мыгъуэр пхуэсщIэн?..
Иджы илъэсрэ мазиплIрэ мэхъу узэрызимыIэжрэ. Си пщIыхьэпIэхэми 92
нэхъ мащIэу укъыхэхуэ хъуащ. Сызыщыгъэгъупщэ, скIэрыкIи жыпIэу пIэрэ? Дауи, уэ узимыгъусэми, сэ сыпсэунущ, сыбэуэнущ, ауэ ар япэрейм емыщхьу нэгъуэщI гъащIэщ. Сесэн хуейуэ арагъэнщ. Щхьэж и натIэм къритхарщ къылъысыжыр. Таурыхъхэращ узыхуей псор къыщыхъур. Хьэуэ, пщIыхьэпIэхэри таурыхъым ещхьщ. Абыхэм зэрапх адрей дунеймрэ ди дунеймрэ. Языныкъуэхэм деж ахэр уи фIэщ мыхъуным хуэдизщ. Зыгуэрхэм щажесIэжкIэ, ауан сыкъыщащI щыIэщ, апхуэдэ къэхъурэ жаIэурэ. СщIэркъым, нэгъуэщIыпIэ къыщымыхъуми, ауэ сэ згъэунэхуащ. Дигу къеуэу зэжедмыIауэ къэнахэр пщIыхьэпIэу зэжетIэжащ. Сыту куэдыщи къэнат зэжедмыIауэ. Иджы сэ сощIэ, псэухэм нэмыщIкIи, лIахэри фIыуэ плъагъу зэрыхъур. Кхъэм дынэкIуат дыгъуасэ, Арсен. Розэ ныпхуэтхьри уи сыным тедгъэуващ. Мыбы ущыдэтым нэгъуэщI дуней утету фIэкIа пщIэркъым. Щымыбзэщ, зыри щымыбауэу. Сын къомыр зэзгъэщхьыр пщIэрэ, Арсен? Зэхэтурэ еша цIыху гупышхуэ зы щIэ гуэр къалъагъуным хуэпабгъэу я щхьэр къыхашиикIыурэ къаплъэм ещхьщ. Си гур нэхъ псэхуауэ, псэкIэ сынопсэлъауэ, услъэгъуа къысфIэщIу, сыкъыдэкIыжащ кхъэм. Мы дунейм сытетыху уэ усщызыгъэгъупщэн Тхьэм симыгъэлъагъу. Абдежым щызухынщ, Арсен, си тхыгъэхэр. АдэкIэ езгъэлеинуращ. УздэкIуам Тхьэм ущигъэтынш. Къэнахэр щыуагъэм Тхьэм дыщихъумэ! Унагъуэ дахэу, насыпыфIэу псэуну щIэхъуэпса уи щхьэгъусэ
2004 гъэ. 93 Афлик Сонет Iэрамэ 1.
Макъ зэмыфэгъухэм – махуэлыншэщ –
Акъыл ешар къызэхакIухь,
КъыхокIри кIапсэлъэрышэу,
Гупсысэм зыкъыхуащI пшэкIухь.
А макъхэр дэнэ къыздиIукIыр,
КъызыхэIукIыр сыт зэман?
Лъэхъэнэ бзаджэр лъэрыщIыкIыу
ЗыпхыкIа макъхэр къыпхуэбжын?
ЛIэщIыгъуэм къыпещэж лIэщIыгъуэ,
Зэманым тхыдэр зэхуехьэс.
ЩIыр мэкIэрахъуэ. И щIэщыгъуэу
КъыщIокIыр дыгъэр махуэ къэс,
Гъуэгу зытехьар IэщIэмыужагъуэу,
ЩIышхуэр дыгъэпсым кIуэцIегъэс. 94



ЩIышхуэр дыгъэпсым кIуэцIегъэс
НэхулъэфI къекIауэ къакIуэ махуэм.
Къыхуэмызатэмэ пцIыупс,
Ар къытекIынтэкъым гъуэгу нэхум.
Ар къытекIынтэкъым гъуэгу нэхум,
ЦIыху щхьэрыуар игъэжэкъуэну,
Зэман ежэхым и псыпыхум
Макъ минхэр зэщIригъэкъуэну.
ИтIани ар къафIэмыIуэхуу,
Зыгуэрхэм жыгыр яудыныщIэ –
Къамылэжьыфыр къыпагъэхуу,
Езым я Iуэхур дэкIын папщIэ.
А псори къэмыувыIэу ешэ
Дуней мыжэщI нэбэнэушэм.
Дуней мыжэщI нэбэнэушэм
ЩаIэжщи псоми я чэзу,
Жыгым и гулъыр къигъэушу,
Щоушэ щхьэкIэм къуалэбзу.
Бзэ зэмыфэгъухэр дапщэ хъурэ?
ЦIыхупсэм иIэкъэ бзэ лей,
Дуней мамырыр зэхэутхъуэм,
Хэт и нэфI щыхуэу, хэт и ней?
Псэр псэуфынут мыныкъуакъуэу,
Пшыналъэм игъэдахэу и бзэр,
Иримыкъужыр гум и закъуэщ,
Нэпсей къэхъуху псэм трикъузэу.
ФIожэщIыр цIыхум гъащIэ мащIэр
Дыщэ жаIамэ, хуэлъэпсынщIэу.
Дыщэ жаIамэ, хуэлъэпсынщIэу
Йобэкъуэжыфыр и нэмысым, 95
ЩIызэхуихьэсри имыщIэу,
КъэмыувыIэжу зэхуихьэсу.
Дыщэ щилъагъум и пщIыхьэпIэм,
ПщIыхьым къегъажэ гурыIупсыр.
НэгъуэщI имыIэжыххэу плъапIэ,
Акъылыр дыщэщ зыхуигъэпсыр.
Кърагъэжэхыурэ щытхъупсыр,
И щхьэм тралъхьэурэ темылъыр
Драхьеяр и нэщхъ зэхэлъым
КъыщIэплъу сыт щIэмыгупсысэр,
ХуеплъэкIыжыфу выгухэм я шэрхъ кIыргъым
Хы Iуфэм щызэбгриша хьэдагъэм.

Хы Iуфэм щызэбгриша хьэдагъэм
ИгъэудэIуфкъым кхъухьыр нобэм къэс.
Иджыри къэскIэ бгыхэм жьыр щокъугъыр,
Иджыри япэм хуэдэу уэсыр къос.
Мэщыщыр уанэгу нэщIу шыр иджыри,
И макъ нэIуасэр къыхуэмыгъуэтыж.
А макъыр къыкъуэкIыжрэ зэ къеджэжым,
Шым дуней псом фIэщIынут щиIутIыж.
Мыужьыхыж толъкъун къэукъубеяри –
И лъабжьэм щIэлъщ зэфIари зэбияри.
Хым щIызэхилъхьэр ноби хэт и гъыбзэр?
Хым ноби зыхуигъэшыр хэт и гыбзэр? Лъэужь уфафэ куур къызэринэкIыу,
Толъкъун уфафэм щхьэщосыкIыр кхъухьыр,

Толъкъун уфафэм щхьэщосыкIыр кхъухьыр,
Хы ныджэм дыщэ пшахъуэр толыдыкI,
Хы Iуфэм щыму дыгъэ къыщхьэщыхьэм
Дыщэ IуданэкIэ псы щхьэфэр тредыкI. 96
Нэм къиплъыхь псори дыщэщ, дунеишхуэм
ЩIым щыпсэу цIыхухэм тыгъэ къахуищIауэ.
Абы щIэфыгъукIыжу сыт зезыхуэр
ЦIыху цIыкIур, и жып щIэншэр иущIауэ?
Дыщэ щIэлъэIуу махуэ къэскIэ къаджэу,
Макъ гуэрым къримытрэ псэхупIэ?
Зыгуэрхэр къытридзэм пцIанэу ныджэм,
Дыщэм къохъулIэр зыщIэхъуэпс гугъапIэр.
КъыфIощIри дунеишхуэм щынэхъыщхьэу,
ЦIыхур мэгуфIэ, дыщэм ирагъэщхьым.
ЦIыхур мэгуфIэ, дыщэм ирагъэщхьым,
Ауэ дыщэ бжьакъуэ хуейкъым щыхьыр.
Дыщэ пыIэ щхьэратIагъэкIэ, пащтыхьым
Къыхуэгъуэтыжкъым фIэкIуэда и щIыхьыр.
Зригъэщхьыжкъым дыщэм нэхущ пшэплъым,
Езым иIэжщи нэху къезытыфын.
Дыщэм щIэзэууэ лъы зыгъажэм и лъыр
КъызэрыгуэкIыу щIым зыщIифыжынщ.
Бзу цIыкIуми къигъуэтамэ дыщэ кIанэ,
Мылъатэ иухуэну дыщэ абгъуэ.
Йосыфыр насыпыфIэу си пкIэунэм,
Къилъэтрэ шырхэм яшхын тIэкIу къилъыхъуэу.
ПщэдджыжькIэ пэрыхьэту нэхущ пшэплъыр
Тогъуалъхьэр псы гущIыIум, лъащIэм щIэплъэу.


Тогъуалъхьэр псы гущIыIум, лъащIэм щIэплъэу,
Ныжэбэ бгы задэжьхэм къеха пшагъуэр,
Псы щIагъым нобэ къэсыхункIэ псэ къыщIэплъхэм
Хьэзабу ягъэв псор димыгъэлъагъуу.
Псэ зэшхэм псым и лъащIэм щагъэIу гъыбзэр
КъыпхыIукIыфкъым пшагъуэ Iув пцIыупсым. 97
Къыхашри зэзэмызэ псым ар мазэм
И бзийхэм жэщ мазэгъуэм къагъэIусыр.
А мазэ бзийм и макъыр джэрпэджэжу
ЩоIужыр щIы хъурейм и кIапэ Iэджэм,
Гъыбзэ игъэшым псэхэр игъэтхьэджэу,
Пшыналъэр щхьэщоIукI хы Iуфэ ныджэм.
Пшагъуэм игъэпщкIуф къыфIэщIми гъыбзэр,
ХэкIакъым зэи си псэм а пшыналъэр.
ХэкIакъым зэи си псэм а пшыналъэр,
Ар хэкIмэ, хэкIынущ езы псэр.
Толъкъунхэм, а пшыналъэм къагъэкъуалъэу,
Хы Iуфэ ныджэм къытракIэ псыр.
Псэхэм я тхыдэр зытратхэ пшахъуэр
Бештоужь къепщэм тафэу есеиж.
ТIэкIу докIри, гъыбзэ макъыр псыхьэлъахуэу
Тенджыз гущIыIум къафIыдосеиж.
Псэ гъыбзэхэм ятхыж езым я тхыдэр
Езым я макъкIэ щагъэIуж хы лъащIэм,
А гъыбзэм къегъэчэфыр мывэ дыдэр,
Дыщэм и закъуэщ ар зыхэзымыщIэр. Зыгуэрхэм я тхьэкIумэр иракудэу,
ЩIым дыщэу щызэрахьэри мымащIэ.


ЩIым дыщэу щызэрахьэри мымащIэ.
Губжьауэ къызэщIищIэм уафэм гъуагъуэр,
КъафIэмыIуэхужу бзум я абгъуэр,
Дэтхэнэри зэрыуэр и гуэн лъащIэрщ.
ИIэжщи уафэгъуагъуэми и макъ,
Псы ныбэ пшэхэр щызэзауэм уэгум,
Езым и макъыр къигъэIусу щIыгум,
Къабзэу ихъумэжыным ар хуосакъ.
7 Заказ №64 98
Дэтхэнэ зыми фIэдахэжщ и шырыр,
Ар дзапэкIэ къыщрехьэкIыр щIым.
Макъ зэмыфэгъу мелуанхэм я уэршэрым
Езым ей закъуэр хэткъым зыпищIын.
Уеблэм, макъыншэу къытфIэщI губгъуэ нэщIхэм
Езым я макъкIэ хъыбар зэрагъащIэ.
Езым я макъкIэ хъыбар зэрагъащIэ
Бзэ яIурылъу щIым къыщигъэщIам.
Хамэ шхуэмылакIэм зыкIэрищIэу,
Езыр зытеса шыр Iэдэж зыщIар
ШэсыжыфынкIэ хъунукъым и хуарэм,
Апхуэдэ лейр шым зэи имыгъэгъу.
Уигъэшэсынкъым и шым нэгъуэщI гуэрым, ЗигъэбзэIэфIу, уищIми ныбжьэгъу. Шыгъажэщ гъащIэр, уиш утемысыжым,
Абы укъыхахуж, ухамыгъыхьэу.
Уи шыр уэ езым зумыпэсыжым,
НэгъуэщIым ар щыхъунукъым гущIыхьэ.
Гъуэгубгъум къыIуанахэм ягу щIэмыгъуу,
Шыгъажэм хэтхэм яуфэбгъур губгъуэр. 11.

Шыгъажэм хэтхэм яуфэбгъур губгъуэр,
Щхьэж къэскIэ егъэIуж езым и макъ.
И макъым удежьууэ узыщIыгъум,
УимыIэм макъ, къыпхуищIкъым гущIэгъу лъэпкъ.
Хэт срилъэпкъ, хэт срикъупщхьэ, си щхьэм
КъещакIуэурэ щIагъэпщкIур сыт си тхыдэр? –
УпщIэр бжыгъэншэу къыпфIоувэ пащхьэм,
Жэуап ептынуи куэдым къыпхуамыдэу.
Абы жэуап зэреттыфыну псалъэр
Зэи итхакъым ди псэм и чысэм,
Ди гъащIэр зыгъэдахэ насып налъэу 99

Анэдэлъхубзэр сыт щыгъуи ди гъусэщ.
Ебгъэхьыжамэ уи макъыр гъуэжькуийм,
Узэхахкъым, сыт хуэдизри кIий!

Узэхахкъым, сыт хуэдизри кIий,
Уи макъыр бгъэIужыну къыпхуэмейм.
Уэ езым ущимыIэжым макъ,
Уэ езыр ущымыIэжу пщащIыр хьэкъ.
Зэгуэр ягъэгъужауэ я гугъа
Жыгей къудамэр щыму къэгъэгъащ.
Ирагъэжыхьыжами псыр и лъапсэм,
Яхуэгъэгъужакъым жыгей къуэпсыр.
Макъыншэ дыдэу ягъэIуа жыгейм
И щхьэкIэр ябгынакъым къуалэбзум.
ЗэроIыгъыжыр, зэролъагъури дунейр,
Дыщэ къезыгъэлъагъум хуэмыубзэ.
Мэбагъуэ мэшыр, щыхьхэр къохьэ губгъуэм,
ЩIыгулъым хуагъэIуфым макъ щIэщыгъуэ. 14.
ЩIыгулъым хуагъэIуфым макъ щIэщыгъуэ,
Дэтхэнэми иIэжу и къалэн,
Макъ зэмыфэгъухэр къыпэджэжмэ губгъуэм,
Дыгъэшхуэ берычэтыр къыпхуэблэнщ.
Макъ къабзэм дыщэр хуэхъуфынкъым пщалъэ,
Дыщэм къыхищIыкIа и къамэр мывэм дилъэу
Бжьэпэм тетми иIэжщ езым и пIалъэ,
Ар имыщIэжу дэнэ ар здэплъэр?
СодаIуэ и уэршэрым псынэ къабзэм,
Шэрашэурэ ар тенджызышхуэм хуокIуэ,
ХэкIуэдэжыну псышхуэм псынэм и бзэр
ЖысIэну зэи си жьэм къысхуемыкIуэ. 100
Си лъэпкъ гъуэгужьым тету сашэ
Макъ зэмыфэгъухэм – махуэлыншэщ.

Макъ зэмыфэгъухэм – махуэлыншэщ,
ЩIышхуэр дыгъэпсым кIуэцIегъэс
Дуней мыжэщI нэбэнэушэм.
Дыщэ жаIамэ, хуэлъэпсынщIэу,
Хы Iуфэм щызэбгриша хьэдагъэм,
Толъкъун уфафэм щхьэщосыкIыр кхъухьыр,
ЦIыхур мэгуфIэ, дыщэм ирагъэщхьым,
Тогъуалъхьэ псы гущIыIум, лъащIэм щIэплъэу.
ХэкIакъым зэи си псэм а пшыналъэр.
ЩIым дыщэу щызэрахьэри мымащIэ.
Езым я макъкIэ хъыбар зэрагъащIэ,
Узыхамыхыу, сыт хуэдизри кIий,
Шыгъажэм хэтхэм яуфэбгъур губгъуэр,
ЩIыгулъым хуагъэIуфым макъ щIэщыгъуэ. 101
ЦIыхубэ Iущыгъэ
Псалъэ шэрыуэхэр, псалъэжьхэр
Адыгагъэр псэкIэ зепхьэмэ, езым IэплIэкIэ укърехьэкI.
Адыгэм и тхьэмыщкIэри лъэпкъщIэкъущ.
Адыгэм нэмысти-нэсынти жаIэурэ, бзэмыIур нэсри къэсыжащ.
Адыгэр зэхъуэзэщэщи, адрейхэр зэщэ-зэблэкIщ.
Адыгэр гъэшынэгъуейми, гъэукIытэгъуафIэщ.
Адыгэр щхьэемыгугъущ – ифI хуэгъэлъэпIэжкъым.
Адыгэу щытыну хуейр дэни щоадыгэ.
Адыгэ хабзэм адыгэбзэр и бзыпхъэщ.
Адыгэ хабзэр адэжь щIэинщ.
Адыгэ хабзэр дэгъэзеигъуэ кIыхьщ.
Бэрэ хашэм иш фIокIуэд.
Бэр зэбг шыбг изагъэкъым.
БлэкIам идз къуэпсым лъэдий къыщIож.
БлэкIам кIэлъыбгэр бгым йолъэпауэ.
БлэкIам уи щхьэр хуэгъэщхъи, къэкIуэнум уи Iэщхьэр худэхьей.
БлэкIам уехьэкъумэ, хьэкъу къуадзынщ.
БлэкIам укIэлъымыджэ.
БлэкIам ухуэмыпыхьэу, къэкIуэнум зыхузэфIэлъхьэ. БлэкIам ухущIегъуэж мыхъумэ, улъэщIыхьэжкъым.
БлэкIам хуэIэзэр къэкIуэнум и гъуазэщ.
БлэкIар зэманым къыхуонэри, къэкIуэнур гъащIэм къыздехь.
БлэкIар зымыщIэм, и нобэм пщIэ хуищIкъым.
БлэкIар зымыщIэр къэкIуэнуми хуэхамэщ.
БлэкIар къэкIуэнум и куэбжэщ.
БлэкIар къызэплъэкIыжкъым.
БлэкIар тхыдэщи, къэкIуэнур тхыдэщылъхущ.
БлэкIар умыгъейуэ, къэкIуэнум хуэлажьэ.
Гугъэм кIэлъымыжэ цIыху щыIэкъым.
Гугъэр гъунэ зимыIэщ.
Дунеижьым щымыгъуазэр дунеищIэми хэгъуазэркъым.
Дунейм и фIыгъуэр гъуэрыгъуэ шэнтщ.
Дунейр Iэрыхьэ-IэрыкIщ.
ЕмыкIум уегъэпудри, гугъэм укърегъэл.
Ерагъыу зэрагъэпцIам чыцI ажэр тепкIэри икъутэжащ.
Жылэм емыдаIуэу фIы зэхъулIа щыIэкъым.
Жьым щытхъур акъылыфIэщи, щIэм декIур лIыфIщ.
Захуэм хабзэр и телъхьэщ.
Зэгуэр нахуэ мыхъуж щэху щыIэкъым.
Зэман блэкIым къэкIуэнур йочэнджэщ.
Зэманыжьым жьэрымэ хуегъэу.
Зэманым зыкъыбдищIмэ, зегъэзэгъ.
(*КIэлъыкIуэр. ПэщIэдзэр езанэ номерым итщ). 102
Зэманым и хьэкъ къыптринэкъым.
ПIэщIэкI зэманыр хэщIыныгъэшхуэщ.
Зэманым псори и пIэ ирегъэувэж.
Зэманым щхьэж и шхалъэ ирегъэшхыкIыж.
ЗэфIэнэр зэзауэщ, зэзауэр лъэпкъгъэкIуэдщ.
Зи закъуэу псэум Тхьэр къеуащ.
Зыри зимыIэм хабзи иIэкъым.
ЗищI бейм и цIыхури бейщ.
ЗызыIэжьэм зиужькъым.
ЗызышыIэм и Iэр и мурадым тохуэ.
Зым и насып ефыгъуэр мыгъуэ мэхъу.
И жьым щыгъуазэрэ зекIуэм ядекIумэ, Iущщ.
И лъэпкъым хуэмылажьэм лажьэ къытохуэ.
КIухьэн зыхуэпщIым къыпхуищIыжынщ.
Къэбублэр хабзэ щыхъу щыIэщ.
Лъэпкъ напэр нэхъапэщ.
Лъэпкъ хабзэм епцIыжыр и лъэпкъми йопцIыж.
Лъэпкъым и лъапсэр быдэмэ, и гъащIэр мыкIуэщIщ.
Лъэпкъ унафэншэрэ джэдыгу пщампIэншэрэ.
ЛIыр жьы хъумэ, шхыдэбэIущ.
Мыгъасэ нэмыс и хамэщи, щхьэхынэр насыпым хон.
Напэ зимыIэм и напэм куэд тохуэ.
Напэ зимыIэм кIапэри ехь.
Напэм и пэ псэр ихуэ.
Напэм къелъэпIэкI щыIэкъым.
Напэр бахъэм хуэдэу кIуэдыгъуафIэщ.
Напэр зэ щэгъуэщ, къыщIэкIыр зэ шхэгъуэщ.
Напэр нэхъ къабзэху нэхъ техыгъуафIэщ.
Напэр ящэкъым, пщIэр къащэхукъым.
Нартхэ фэрыщIщ, лIы ищIэ я хъуэпсщ.
Насып зимыIэм и хьэджафитIыр мэжакъуэ.
Насып зиIэм и благъитI зэуэ къыхуокIуэ.
Насып зиIэм нэхъуейрэ нэмысрэ иIэнщ.
Насып зиIэм фыгъуэгъуи иIэщ.
Насып зиIэм шыIэныгъэ иIэщ.
Насып зиIэр и дзыгъуэ джанэмкIи боцIыху.
НасыпкIэ ирикъуа щыIэкъым.
Насыпым бий и куэдщ.
Насыпым къимыхьмэ, псы тасри хышхуэщ.
Насыпым пеуэр щIогъуэж.
Насыпым цIыху зэхэгъэж ищIкъым.
Насыпым хы щIагъми укъыщегъуэт.
Насып щIэкъуныр аращ насыпыр.
Насыпыншэм и махуэ шы мыкIуэщ.
Насыпыншэ щыIэщи, гугъэншэ щыIэкъым. 103
Насыпыншэр шыми хуэхькъым, кърахьэкIми яхуэщэкъым.
Насыпыр ажалым хуэдэщ, дэнэ ущыIэми укъегъуэт.
Насыпыр бжыхьым епхакъым.
Насыпыр жьыуэ ягуэш.
Насыпыр зэ къежьэмэ, къызэкIэлъокIуэ.
Насыпыр къэкIуэн хъумэ, мэлыр цы Iуданэми къешэ, щыкIуэжкIэ щынэм гъущI пщэхъур зэпеч.
Насыпыр пщэдджыжьым ягуэш.
Насыпыр пщIэнтIэпсым къыхокI.
Насыпыр хьэщIэм хуэдэщ.
Насыпыр шы лъашэ тесми, здежьам зэгуэр лъоIэс.
Насыпыр щагуэшым дурэшым дэсащ.
Насыпыр щагуэшым сакъыщыгъупщащ.
Насыпыр япэ зэрежьэщ.
НасыпыфIэм и Iуэхур шы жэрщ.
Нэмыс здэщымыIэм насыпи щыIэкъым.
Нэмыс зи щIасэм насып и мардэщ.
Нэмыс зыхэлъ цIыхур насыпыншэ хъуркъым.
Нэмыс пщIымэ, уи щхьэщ зыхуэпщIыжыр.
Нэмысым дзэ Iуткъым, ауэ къодзакъэ.
Нэмысым насып къыдокIуэ.
Нэмысымрэ насыпымрэ зы къамэм и дзитIщ.
Нэмысыншэр лъэпкъыншэщ.
Нэмысыншэр насыпыншэщ.
Нэмысыншэ нэхърэ – акъылыншэ.
Нэмысыр гугъуехьми, щIыхь къыпхуехь.
Нэмысыр лъэIукIэ къахькъым.
Нэмысыр хьэхурэ щIыхуэрэ ящIкъым.
Нэхъыбэм къызэдащтэр хабзэ мэхъу.
Псори арэзы зыщIыфа щыIэкъым.
Пшыналъэр бгъунлъэмэ, лъэпкъыр мэукIытэ.
Пщы зи щыпэлъагъум Тхьэ къыщохъу.
ПщылI зыгъэпщылIыр лъэщырщ.
ПщылI пщIэнтIэпсыр пщым и фо хьэкIуэщ.
Пщы хабзэ щыIэкъым, уэркъ хабзэ нэхъ.
Пщым и щэIур пщылIым и гуфIэгъуэщ.
Пщымыгъупщэну ухуеймэ, зэплъэкI, ипэкIэ укIуэтэнумэ – блэкIар зыщумыгъэгъупщэ.
ПщIэ здэщыIэм насыпи щыIэщ, пщIэ здэщымыIэм насыпыр щыхьэщIэщ.
Сыт зэмани езым и фащэ щыгъыжщ.
Тхыдэр дерс хэкIыпIэщ.
Тхыдэр жьы хъукъым.
Уи адэ иукIами, къоджэм и деж кIуэ.
Уи лъэпкъ и тхыдэ пщIэжыныр насыпышхуэщ. 104
Уи насып зыхэлъым дыщэ тепхъуауэ болъагъу.
Уи насып зыхэлъ зыми птрихынкъым.
Уи насып зыхэлъ пщIэнукъым.
Уи насып зыхэлъыр, хым хэлъми, бгъуэтынщ.
Уи унэ зыщыгъаси, Хасэм яхыхьэ.
УифI иумыпэсыр Тхьэми къыуипэскъым.
УкIытэ зиIэм насып иIэщ.
УкIытэ зиIэм цIыхугъи иIэщ.
УкIытэмрэ нэхъуеймрэ цIыхугъэм и дамэщ.
УкIытэм цIыхур егъэдахэ.
УкIытэншэ пэшэгъу умыщI. Унафэр Iущмэ, захуагъэ къехь.
Унэ кIуэцIым ущимыIэ нэмысыр унэ щIыбми къыщыпхьынкъым.
Унэрысыр мэусэбри, хасэ яхыхьэр мэщIэж.
Унэ хуэщIэм фIыщIэ хэлъщ.
Ухеймэ, улъэщщ.
УяпэкIэ мывэ хъурей бгъажэмэ, уIуощIэж.
ФIэхъусыр цIыхугъэщ, жэуапыр къалэнщ.
Хабзэжь хэкужь къранэкъым.
Хабзэ здэщымыIэм зэгурыIуи щыIэкъым.
Хабзэ зыгъэзащIэм хабзэ егъуэтыж.
Хабзэ зыхэлъым лIыгъи хэлъщ.
Хабзэ зыщIэм и Iуэху мэкIуатэ.
Хабзэ щIэкъум хабзэ икъутэкъым.
Хабзэ хьэху махуищщи, ущиер тхьэмахуэщ.
ХабзэмыщIэ емыкIухьщ.
ХабзэмыщIэ жьантIакIуэщ.
ХабзэмыщIэ напэтехщ.
ХабзэмыщIэ щIыкIейщ.
Хабзэм ирипсэум емыкIу къихькъым.
Хабзэм къемызэгъыр и бийщ.
Хабзэм убзэрэ Iулъхьэрэ хэзагъэркъым.
ХабзэмыщIэ хабзащIэ макIуэ.
ХабзэмыщIэ щытхъухьым хьэгулывэми фо хекIэ.
ХабзэмыщIэ Iуэху зэIыщIэщ.
Хабзэр адэжь щIэинщи, цIыхур зэман уэсийщ.
Хабзэр бгъунлъэху лъэпкъым и лъэр щIоху.
Хабзэр бзэгупэкIэ кърахьэкIкъым.
Хабзэр гукIэ зэрешэ.
Хабзэр зэлъытар ар зыгъэзащIэращ.
Хабзэр здэпшэм макIуэ.
Хабзэ зимыIэм напэ иIэкъым.
Хабзэ зиIэр хабзэ IуощIэ.
Хабзэр зым къигупсыскъым – гъащIэм къыхокI. 105
Хабзэр зымыщIэр щхьэнэщIщ.
Хабзэр зыIыгъ адыгэ тхьэусыхэркъым.
Хабзэр лъэпкъым и гъуазэщ.
Хабзэр убзэ зыфIэщIым хуэпщIэнум и ныкъуэр къегъанэ.
Хабзэр убзэкъым, къалэныр Iулъхьэкъым.
Хабзэр фIымэ, бзыпхъэфIи трах.
Хабзэр шыбзэщи, уегъэкъабзэ.
ХабзэфIыр къегъэжьэгъуейми, гъэкIуэдыгъуафIэщ.
Хамэ унэ иныжь къыщофэ.
Хасэм яхыхьэм кIухьэн егъуэт.
Хэт и насыпи и бзэгупэм тесщ.
ЦIыхубэр зэкъуэтмэ, батэр ягъэш.
ЦIыху зи закъуэр насыпыфIэ хъуркъым.
ЦIыху игъэсар жыIэдаIуэщ.
ЦIыхум къыщалъхуар и хэкущи, хьэм игъэлъапIэр щагъашхэрщ.
ЦIыхум фIыуэ къалъагъур насыпыфIэ мэхъу.
ЦIыху хьэлыншэм езым зеукIыж.
ЦIыхум я неймрэ Тхьэм и неймрэ зыщ.
ЦIыхур емыкIуми йосэж.
ЦIыхур зыщIэхъуэпсыр гугъэм къыхуеший.
ЦIыхур нэмысыфIэмэ, фIэлIыкI иIэщ.
Чэзу зимыIэ щыIэкъым.
Чэнджащэ щыуэркъым.
ЧэнджэщыфIыр Iущыгъэм и нэхущ.
ШыIэ зиIэм насып иIэщ.
Шы Iейр ящэжри, хабзэ Iейр яхъуэж.
Щэнхабзэр лъэпкъым и блэкIам и гъуджэщ, къэкIуэнум и гъуазэщ.
Щхьэзакъуэ насып умылъыхъуэ.
Щылъым и насып щытым иратащ.
ЩымыIэ хабзэ къыумыджэ, къомыджа гуп умыкIуэ.
ЩымыIэ къэзыублэм и анэр щыблэм еукI.
IуэрыIуатэр хабзэжьщ.
Iуэхутхьэбзэр зэхуэщIэщи, адыгагъэр хуэщIэщ.
Iупэр напэм и хашэщ.
Анэ-адэм, Iыхьлы-благъэм яхуэгъэзахэр
Адэжь и лъагъуэрэ адэжь и благъэрэ умыбгынэ.
Адэ зэращI къуэ иращIыкI.
Адэ лIэужьыншэрэ лыншэ къупщхьэрэ зэлъытащ.
Адэм и гъуазэр быным и шабзэщ.
Адэм имылъэгъуа къуэм елъагъу.
Адэм и щыуагъэр быным и мыгъуагъэщ.
Адэм и Iэщэр къуэм и щэнщ.
Адэм и IэщIагъэр къуэм и уагъэщ. 106
Адэ мыгъасэм и къуэри мэсэхъу.
Адэ мылъку бынгъэкIуэдщ.
Адэ уиIэ щIыкIэ, уи лъэпкъыр зэгъэцIыху.
Адэ ухъухункIэ адэр зыхуэдэр пщIэкъым.
Адэ щIэинкIэ псэуа щыIэкъым.
Адэм къыхуэна сабийр ибафэщ.
Адэм хуэмыгъасэр анэм хуэумыскъым.
Адэр псэухукIэ къуэр щIалэщ.
Ажэми жьакIэ тетщ.
Анэ-адэм бын зэхадзкъым.
Анэ-адэм шэч яхуумыщIыж.
Анэ-адэм уэ ебгъэлъагъур бынхэм уэ уагъэлъагъужынщ.
Анэ-адэм я хьэкъ къызытенэм быным ирегъэпшыныж.
Анэ-адэфI быныфI яхуэщщ.
Анэ бгъафэр сабийм и жэнэтщ.
Анэ быдзышэм щIакхъуэри кхъуейри хэлъщ.
Анэ гыбзэр быдз зэхуакум дэкIкъым.
Анэгур гуауэ пхъуантэщ.
Анэгур мыгъуэщи, бын мыгъуэр IэфIщ.
Анэ гущIэр лъащIэншэщ.
АнэдэкIуэрэ лIы дэкIуасэрэ емыкIу хэлъкъым.
Анэ здэщыIэм сабии щыIэщ.
Анэ зиIэм дунейр иIэщ.
Анэ зиIэм и Iэр быдэщ.
Анэ зимыIэм гуIэр и махуэщ.
Анэ къалэным нэхъ гугъу щыIэкъым.
Анэ щабэр бынгъэкIуэдщ.
Анэм быныр и зэхуэдэщ.
Анэм и бгъафэр фом нэхърэ нэхъ IэфIщ.
Анэм и бгъафэр хъурыфэ джэдыгущ.
Анэм и бын гуауэр зэи жьы хъуркъым.
Анэм и быным хуищIэр фIэмащIэщ.
Анэм и гуапэр дыгъэм нэхърэ нэхъ хуабэщ.
Анэм и гуэныхьыр пхуэпшыныжкъым, уи Iэгу джэдыкIэ хуибгъэжьыхьми.
Анэм и губжьыр уэсым хуэдэщ – куэду къесми, щIэхыу мэткIуж.
Анэм игукIэ сеужьи, фызым игукIэ сыкъэукIуэж.
Анэм игу пцIанэр бын псоми я зэхуэдэщ.
Анэм и губжьыр жьым хуэдэщ – ину къепщэми, щIэх тоуж.
Анэм и гур быным хуосри, дыгызэм и кIэдахъуэр мэс.
Анэм и гъуапэр пхъум и джанэщ.
Анэм и гъуапэр пхъум и щыдэжынщ.
Анэм и дэлъхур адэ пэлъытэщ.
Анэм и куэщIыр сабийм и гущэщ.
Анэм и псэм дэкIыр и фэм къеIуатэ. 107
Анэм и удыныр узкъым.
Анэм къыуипэсыр гъэгунэс.
Анэм къыуитыр IэфIщ.
Анэм лъэгущIэтын зыхуэщI.
Анэм и щIыхуэр зыми хуэпшынакъым.
Анэм и Iэр ину иIэтми, цIыкIуу тохуэ.
АнэнэпIэсым хуэпщIэр фIэмащIэщ, къыпхуищIэр фIэкуэдщ.
АнэнэпIэсыр уэсым нэхърэ нэхъ щIыIэщ, зэзым нэхърэ нэхъ дыджщ.
Анэм псибл Iутщ.
Анэншэ гъащIэр гу щIыIэгъуэщ.
Анэншэм мыгъуэр и махуэщ.
Анэншэр зеиншэщ.
Анэпсэр фоупсым хуэдэщ.
Анэр зыгъэзеиншэр лIэмэ хьэдагъэншэщ.
Анэр зыфIэIейми ар ихъуэжыфкъым.
Анэр зыщытхъур и бынщи, быныр зыгъэдахэр гъэсэныгъэщ.
Анэр нэщи, адэр лъэпкъщ.
Анэр хабзэ ублапIэщ.
Анэшыпхъу анэ пэлъытщ.
Анэ иIэмэ, сабийр ибэкъым.
АнэIэкIэ къыгуэхи, анэгукIэ къызэт.
Благъэжь хыфIумыдзэ, гъуэгужь умыбгынэ.
Быныр гъэсамэ, зыпIар епIыж.
Бын зыщIэмыхъуэр и щхьэ щIотIахъуэ.
Дадэм щIыгъур нанэщи, нанэм щIыгъур дадэщ.
Дахэм дахэ къелъхури, Iейм Iей къелъху.
Ди адэхэр зэмышми, ди анэхэр зэшыпхъущ.
Дыгъэм и хуабагъэмрэ анэм и гуапагъэмрэ зэхуэдэщ.
Дыгъэр хуабагъэщ, анэр гуапагъэщ.
Дыгъэ нэпс нэхърэ – анэ бгъафэ.
Зэлхэр зэпэIэщIэмэ, я щIэщыгъуэу зэлъохьэ.
Зи адэ зымыгъэфIам фIыкIэ ущымыгугъ.
Зи адэ лIар ибэ ныкъуэщи, зи анэ лIар ибэ хъурейщ.
Зи анэ зыхъуэжым имыхъуэжын щыIэкъым.
Зи анэ хуэмыщыпкъэм и хэкумкIи щыпкъагъэ хэлъкъым.
Зи къуэш мащэ хуэзытIым зэраукIыну сэр къеулъэпхъэщ.
Зипхъу къэт анэр и кIэ тетIысхьэжкъым.
И адэ еплъи, и къуэр къуэдзэ щIы.
И анэ гупсэщ, и адэ псэущ.
И анэ къызэрилъхуауэ пцIанэщ.
Къэзылъхуа зымыцIыхужыр къилъхуахэми яцIыхужынукъым.
Къомыщэжынур уи анэмрэ уи нитIымрэщ.
Къуэ делэ зиIэм и анэр гуIэ хигъэкIкъым.
Къуэ закъуэрэ нэ закъуэрэ.
КъуэфIым адэ щIэин ухуэмылъыхъуэ. 108
КъуэфI и анэ гуфIэ щигъащIэкъым.
Къуэш зимыIэу щIэлIэм башым IэплIэ хуещI.
Къуэш лей щыIэкъым.
Къуэшыншэ щIэупщIакIуэншэщ.
ЛъыкIэ зэш нэхърэ – гукIэ зэш.
Мыгъуэр зи мыгъуар анэрщ.
Нанэ хьэлыващIэ, дадэ кIэрыщIэн.
Пхъурылъхур къихьэмэ, Псатхьэр магъ.
Уи адэ къошхыдэкIэ, зумыгъэгусэ, уи анэ къыпщытхъукIэ, зумыгъэсэхъу.
Уи адэм и щIапIэр гъэдахи, уи анэм дахэу епсалъэ.
Уи анэ зэрымысым дыщасэ умыкIуэ.
Уи анэ зэрымысым зыщыгъэпсэхуи къикIыж.
Уи анэ къимылъхуа уи къуэшкъым, уи къуэш къимыша уи нысэкъым.
Уи анэ зыубым уи щхьэр дэгъэсыс.
Уи анэ и Iэгу илъым еплъи, уи Iэ илъым едзакъэ.
Уи анэ къыбжиIэм едаIуэ, уи адэ къыбжиIэр гъэзащIэ.
Уи анэрэ уи нитIрэ.
Уи анэр фIыуэ плъагъумэ, нэгъуэщIым анэкIэ уемыхъуэн.
Уи анэ Iейми, нэхъыфI бгъуэтынукъым.
Уи анэр уиIэхукIэ ущIалэщ.
Укъэзылъхуахэм яхуэщIыпхъэ цIыхугъэр зэи пасэ хъукъым.
ЩIэблэ зыщIэмыхъуэр лъэпкъ хъуркъым.
Iыхьлы зимыIэм и жыгым IэплIэ ирешэкI.
Зыгъэхьэзырар Шэрджэс Алийщ.
КъыкIэлъыкIуэнущ. 109
Бацэжь Мухьэмэд-Хъер: «Лъэ быдэкIэ щIым тетыфыр и Хэку исыжырщ»
Бацэжь Мухьэмэд-Хъер ящыщщ Иорданым нэхъ цIэрыIуэ дыдэу ис адыгэхэм – и щIэныгъэкIи, и пщэрылъкIи, зэрихьа къулыкъухэмкIи. Ар философие щIэныгъэхэм я докторщ, Иорданым и университет зыбжанэм я декану, ректорым и къуэдзэу, ректорым и къалэнхэр игъэзащIэу щытащ. Апхуэдэу Бацэжьыр зэфIэкIышхуэ зиIэ политикщ – ар щэнейрэ хахащ Иорданым и министру, Парламентым и сенатору щытащ. А псом къадэкIуэу, Мухьэмэд-Хъер комитет, федерацэ, комиссэ, совет куэд дыдэм я унафэщIу лэжьащ. И щIалэгъуэм Иорданым и баскетбол командэм и капитану, иужькIэ абы и тренер нэхъыщхьэу, Иордан Олимп комитетым и председателу щытащ. ЩIэныгъэм, спортым зегъэужьыным хэлъхьэныгъэ ин дыдэ зэрыхуищIам, общественнэ лэжьыгъэм, щIалэгъуалэр гъэсэным жыджэру зэрыхэтым папщIэ, къэралым орден зыбжанэ къыхуигъэфэщащ.
Пенсэм зэрыкIуэрэ Мухьэмэд-Хъер и зэфIэкI псор ирехьэлIэ адыгэхэм я культурэр, я хабзэр, я тхыдэр джыным. Абы тхылъ зыхыбл къыдигъэкIащ Иорданым щыпсэу адыгэхэм ятеухуауэ. Илъэс зыщыплI япэкIэ тхын иухащ и гъащIэм щынэхъыщхьэ дыдэу къилъытэ лэжьыгъэшхуэр – адыгэ тхыдэм и энциклопедиер. Илъэс мин зыбгъупщI къызэщIэзыубыдэ а лэжьыгъэр 2009 гъэм Амман къыщыдэкIащ напэкIуэцI 5200-рэ зыдэт тхылъий хъууэ. Иджыблагъэ Мухьэмэд-Хъер ди редакцэм щыхьэщIащ, ди упщIэ зыбжанэми жэуап къритащ.
– Мухьэмэд-Хъер, псом япэу уи унагъуэр дыбгъэцIыхуамэ, – Сэ сыкъыщалъхуар Сириеращ. Си къуэшитIыр къэхъуа нэужь, си ныбжьыр илъэсиблым иту Иорданым дыкъэIэпхъуэжри, абы школым сыщыщIэтIысхьащ. СыкъызыхэкIа лъэпкъым и гугъу пщIымэ, си адэр ди гуапэт. 110
къэзылъхужахэр Абейкъуажэм (Урожайнэм) иIэпхъукIащ. Си анэр Батырдэгухэ яйщ. Зы щIалэрэ зы хъыджэбзрэ сиIэщ – Нартрэ Тамарэрэ. ТIури унагъуэщ. Си щIалэр Эмиратым щопсэу, лэжьыгъэ хъарзынэ иIэу. Си бынхэм я анэр Къандурхэ япхъущ.
Школыр къэзуха нэужь, 1954 гъэм ЩIэныгъэхэмкIэ министерствэм Мысырым (Египетым) еджакIуэ сигъэкIуащ спортым сыхуеджэну. Абы илъэсиблкIэ сыщыIауэ сыкъэкIуэжри, си щIэныгъэм адэкIи хэзгъэхъуэну Америкэм сыкIуащ.
– Америкэм ущыщеджакIэ, хьэрыпыбзэм нэмыщI, инджылызыбзэри фIыуэ пщIэ къыщIэкIынщ.
– СощIэ. Адыгэбзэри сощIэ мыIейуэ. Абы нэмыщIкIэ, нэмыцэбзэм, ермэлыбзэм сропсэлъэф. Абыхэм садэлажьэурэ сщIа хъуащ. – Ар уи IэщIагъэу, уи щIэныгъэу щыщымыткIэ, адыгэм я тхыдэр птхыжыным уи акъылыр дауэ хуэкIуа, абы яужь щхьэ уихьа?
– Мысырым сыщеджэну сыщыкIуам цIыхугъэ схуэхъухэр къызэупщIырт, дэнэ укъикIа жаIэрти. Сэ срипагэу яжесIэрт сыадыгэщ, сышэрджэсщ жысIэрти. СщIэртэкъым «шэрджэс» псалъэм абыхэм я деж Iей къыщрахыу. КъызэрыщIэкIамкIэ, сыт мыхъумыщIэу я щхьэ кърикIуами, бэлыхьу зыхэхуауэ хъуари шэрджэс мамлюкхэм я зэрану жаIэурэ, я цIыхухэм шэрджэсхэм гущыкI хурагъэщIауэ арат. Апхуэдизу къыхуэдзэлашхэхэрти, джэд къуий нэгъунэ адыгэ джэдщ хужаIэрт, мыхъумыщIагъэ зыщIа ирихьэлIамэ, шэрджэсхэм ирагъэщхьырт, цIапIагъэ гуэр къэхъуамэ, ари зыкIэралъхьэр адыгэрат. Мыр дауэ, адыгэр игъащIэм апхуэдэу щытакъым, нэмыс хэлъу, и щхьэм пщIэ хуищIыжу къогъуэгурыкIуэ жысIэри, зэхэсххэр си щхьэм ихьащ. Абдеж къыщыщIэздзэри зэхуэсхьэсу щIэздзащ адыгэ тхыдэм, адыгэхэм ятеухуа тхылъхэр. Мамлюкхэр зищIысми сыщыгъуазэтэкъым абы щыгъуэ фIыуи, ари зэзгъэщIащ. Мысырым сыкъикIыжа нэужь, къэрал куэд къызэхэскIухьын хуей хъуащ си лэжьыгъэм пыщIауэ. Дэнэ сымыкIуами, сыадыгэщ яжесIамэ, сыт ар зищIысыр, тхыгъэ фиIэ, тхыдэ фиIэ жаIэрти къызэупщIырт. Абы нэхъри къызэщIигъэплъащ адыгэ тхыдэр тхыжыным теухуауэ сщIа мурадыр Iэмал имыIэу гъэзэщIэн зэрыхуейр. 2003 гъэм, адыгэхэм я щыгъуэ махуэм щхьэкIэ дызэхуэсауэ, а Iуэхур къэтIэтри дытепсэлъыхьащ. АрщхьэкIэ, зым зы жиIэу, адрейм нэгъуэщI жиIэу, ди Iуэху еплъыкIэр зэтехуэртэкъым. Сэ тхылъ куэд седжат Мысырми, Тыркуми, Европэ къэралхэми щатхауи, Урысейм нэхърэ мынэхъ мащIэу Инджылызми, Франджыми, Тыркуми лей къызэрыдахар жысIэрт. Ар адрейхэм къысхуадэртэкъым, пэжкъым жаIэрти. Зыи ди акъыл зы хъуакъым, куэдрэ дызэныкъуэкъуами. ИтIанэ, мыр мыпхуэдэу хъунукъым, сэ сетIысылIэнщи стхынщ жысIэри сегупсысащ. Ар 2004 гъэрат. Абы и ужькIэ, дэнэ къэрал сымыкIуами, адыгэм теухуауэ згъуэту хъуар зэхуэсхьэсащ, хэт зэрытхылъу, хэти сурэт трезгъэхауэ. Урысей архивым документ миным щIигъу къыщызгъуэтащ, мыбы щыIэ си унэкъуэщхэр къыздэIэпыкъуурэ. Интернетми куэд дыдэ къисхащ. Ахэр хэслъхьэжщ илъэс тIощI хуэдизкIэ зэхуэсхьэсахэми, лэжьыгъэм сеувэлIащ. Къызыхэсхынур си куэд щхьэкIэ, ахэр бзэ тIощI хуэдизкIэ тхат, езыхэр миниплIрэ щитхум щIигъути, а псор акъылкIэ къызэщIэпкъуэу зэбгъэзэхуэныр Iуэху тынш цIыкIуу пхужыIэнутэкъым.
– НтIэ, апхуэдиз лэжьыгъэм уи закъуэу упэлъэща хьэмэрэ дэIэпыкъуэгъу уиIа?
– Чэнджэщэгъу гуэрхэр сиIащ. ТIу дыхъуамэ, куэдрэ тхуэухыну- 111
щIыкIрэ?
тэкъым, щы дыхъуамэ, нэхъыбэжрэ делIэлIэнут е дызэгурымыIуэжу дызэбгъэдэкIыжынут. Ауэ ахъшэкIэ зыкъысщIагъэкъуащ си ныбжьэгъу гуэрхэми, Адыгэ хасэми, Амман и мэрми (абы и анэр адыгэщ), культурэмкIэ министерствэми, нэгъуэщIхэми. Тхылъхэм текIуэдэнум и Iыхьэ щанэм хуэдизыр абыхэм схузэхалъхьащ, къэнар сэ хэслъхьэжащ. Тхылъыр зы мин хъууэ къыдэзгъэкIати, дыхуейщ жызыIэу хъуам яхуэзгуэшащ: хамэ къэралхэм щыпсэухэми, Иорданым исхэми, университетхэми, библиотекэхэми, школхэми. Къэнар Хасэм естри нэхъ пудурэ цIыхухэм иращащ, нэхъыбэм яIэрыхьэн папщIэ. Пащтыхьым пщIы ищэхуащ. Хьэрып куэдми къащтащ тхылъыр щалъагъум, сыту жыпIэмэ, дэ абыхэм дыкъызэращIэр хабзэ тхэлъу, ди къафэхэр дахэу, дылэжьакIуэшхуэу дазэрахэтымкIэщ. Нэхъыбэм ящIэркъым тхыдэшхуэ, культурэшхуэ, щIэныгъэ дызэриIэр. Ар яфIэгъэщIэгъуэн хъуащ. Тхылъым къеджа нэужь, хьэрыпхэм сызэрагъэлъэпIар уи фIэщ мыхъуным хуэдизщ. СыкърашэкIыурэ цIыхухэм сыIуагъэщIащ, университетхэм сашащ, радиом, телевиденэм сыкъыщагъэпсэлъащ, газетхэм, журналхэм сыкъытрадзащ.
– Мысырым ебгъэхьакъэ тхылъыр?
– НтIэ. Езгъэхьри си гур згъэзэгъащ. Абы адыгэу мин 250-рэ хуэдиз щыIэщ, зэрыадыгэр ящIэжу, абазэхэри мин 40 мэхъу. Абазэ хасэм тхьэмадэ яIэщ, Абазэ Щэмил жаIэри, илъэс 80 хъууэ. Абы деж сыкIуэри зэзгъэцIыхущ, тхылъри естри, адыгэхэм яхигуэшащ. Абы хуабжьу къигъэушахэщ. ИужькIэ къыдэлъэIури, Иорданым щыщ адыгэ къэфакIуэхэр яхуэтшащ, ди хъыджэбзи нысэ ящIри джэгушхуэ яхуэтщIащ.
– Дэ хъыбар зэрытщIэмкIэ, Ливиеми адыгэ исщ. Абы сыт хэп-
– Сыщыгъуазэщ абыи. Дэ хасэ щхьэхуэ диIэщ адыгэхэмрэ хьэрыпхэмрэ яку дэлъ зэпыщIэныгъэхэр егъэфIэкIуэным, абыхэм яку къаугъэ къыдэмыхъуэным телажьэу. Абыхэм ящыщу нэрыбгэ тIощIым щIигъу Ливием и пащтыхьым иригъэблагъэри, а къэралым щыIащ. Абы щыгъуэ си тхылъри здахьри пащтыхьым иратащ. Абы адыгэхэр фIыуэ ецIыху.
Ливием къалэшхуитху щыIэщ адыгэхэр дэсу. Езыхэм зэрыжаIэмкIэ, я бжыгъэр мин 60-м нос. Дауэ ахэр абы къызэрыщыхутар жыпIэмэ, мамлюкхэм я пащтыхьыгъуэр зэтракъутэу адыгэхэр Мысырым ирахуа нэужь, япэ щIыкIэ ахэр Суданым щетIысэхащ. Египетым ухуэныгъэ ину куэд дыдэ зэрыщащIам ещхьыркъабзэу, адыгэ тхьэмадэхэм Суданми лъэужьышхуэ къыщагъэнащ. ЖыпIэ хъунущ а къэралым и къалащхьэр зыухуар адыгэхэрауэ, нэгъуэщI къалиплIи абы щIыгъужу.
ИужькIэ адыгэхэр Ливием Iэпхъуащ. Я бзэр ящыгъупщэжами, зэрыадыгэр ящIэжу, зэрыIыгъыу мэпсэу. Хасэ къызэрагъэпэщауэ, адыгэбзэ едгъэджэнущ жаIати, дадэIэпыкъуну дызопсалъэ. Сэри сахыхьэу я псэукIэр зэзгъэлъагъуну си мурадщ.
Адыгэхэр щопсэу Иракми. Кавказым икIахэм щыщу абыхэм я гъусэщ дагъыстэнхэмрэ шэшэнхэмрэ. Зэгъусэуи зы хасэ яIэщ. НэхъапэкIэ уIэбэжрэ, адыгэхэм Иракым щагъэхъам и гугъу пщIымэ, нэхъ тхьэмадэшхуэу Багдад дэсахэм адыгэ тIощI хуэдиз яхэтащ. Ахэр псори итщ си тхылъым. Адыгэхэр щыпсэууэ сэ къызогъэлъагъуэ къэрал 45-рэ, я бжыгъэр мелуани 6, 5-рэ хуэдиз хъууэ къызолъытэ. – Адыгэ тхыдэм узделэжьым, нэхъ гъэщIэгъуэн дыдэ къыпщыхъуауэ сыт урихьэлIа?
– Нэхъ гъэщIэгъуэн къысщыхъуахэм ящыщщ французхэм трахауэ 112
(адыгэ си гугъэщ тезыхари) къэзгъуэтыжа картэр, илъэс мини 3-4 ипэкIэ Кавказым иса цIыхухэр тету. А цIыхухэр кавказ нэгу зиIэ, кавказылъ зыщIэт жыхуаIэхэращ. Абыхэм къащIэнар дэращ. ЕтIуанэ гъэщIэгъуэну къэзгъуэтар – къалэ цIыкIу щыIэщ Палестинэм тенджыз Iуфэм Iуту, Акэ и цIэу. Абы сын дэтщ. А сыным мыпхуэдэу тетхащ: адыгэ лIыхъужь Къалэун и дзэр щIыгъуу 1291 гъэм мыбы къыдыхьэри, жорзехьэу къэнэжар зэтриукIащ, зытIущ нэхъ къэмынэу, а зытIущри мыбдеж щыщIэпхъуэжащ. Абы нэхърэ нэхъ гъэщIэгъуэныжи къэзгъуэтащ. Адыгэхэм къэралыгъуэ яIэу, зэкъуэувэу зы хъуауэ щытакъым япэхэм щыгъуэ жаIэ языныкъуэхэм. Пэжкъым ар. Сэ къэзгъуэтыжахэм хэтщ адыгэхэм 12-рэ къэралыгъуэ яIауэ. Синдхэм я деж къыщыщIедзэ абы. – Адыгэпщхэм я къежьапIэу ябж Инал Мысырым къикIыжри мыбы къэкIуэжауэ къалъытэ. Ауэ абыкIэ тегъэщIапIэ нэхъыщхьэу къахьыр IуэрыIуатэращ. Уэ ухуэмызауэ пIэрэ Инал теухуа тхыгъэ гуэрхэм?
– Сызэджа куэдым хэтщ Инал и Iуэхур. Сэ сызэреплъымкIэ, мыпхуэдэущ ар зэрыщытар. Фирхьэун Рамзес ЕплIанэр мыбы къэкIуауэ щытащ Египетым къикIри. Щигъэзэжым щыгъуэ, абы и гъусэу адыгэ зыкъом икIахэщ. Абыхэм къулыкъушхуэ зыубыда куэд къахэкIащ. Я щхьэхэр щхьэцыгъуэу, я нэхэр щIыхуу нобэ Египетым узыщрихьэлIэхэр абыхэм къатепщIыкIыжауэ аращ. ИтIанэ, а зэманым фирхьэунхэм яIурылъа бзэмрэ адыгэбзэмрэ зэтехуэу щытауэ къалъытэ. Абы щыхьэт тохъуэ Сирием щыщ еджагъэшхуэ зыбжани. Иналыр Мысырым щетIысэха адыгэхэм ящыщу, абыхэм къахэкIыжу къэкIуэжауэ хуэбгъэфащэ хъунущ. Апхуэдэу уезыгъэгупсыс тхыгъэ срихьэлIэри, си тхылъми хэзгъэхьащ.
ИтIанэ, нэхъ гъэщIэгъуэну къэзгъуэтахэм ящыщщ мыри. Пасэрей алыдж тхыдэдж Геродот ди лъахэм къыщихьам, зыхуэзахэр зи щIыфэр хужь цIыху дахэ защIэт. Нэхъ фIыцIафэ гуэрхэми щрихьэлIэм щIэупщIащ, дэнэ мыхэр къыздикIар жиIэри. КъызэрыжраIэмкIэ, ахэр къатепщIыкIыжат Рамзес мыбы къыщихьам къигъэна зауэлIхэм. Ахэр Индием къикIахэм къатехъукIауэ къэзылъытэхэри щыIэт. Хэт къыщIэнами, дауэрэ хъуами Тхьэм ещIэ, ауэ дэ лъэпкъ 30 хуэдиз къытхэсащ – е къыддэпсэуахэщ, е къыдэзэуахэщ, е ди гъунэгъуу щысахэщ. Ауэ, я хабзэ гуэрхэр мащIэу къэтщтами, ди бзи, ди хабзи абыхэм яхуэхъуэжакъым, ахэр дэ дэщхь хъуащ, ахъумэ езыхэм ещхь дыхъуакъым, адыгэр адыгэу къэнэжащ. – Апхуэдэу жыжьэ уIэбэу адыгэ тхыдэм ущриплъэжакIэ, ди лъэпкъым и блэкIам, дауи, фIыуэ щыгъуазэ ухъуащ. Абы укъыпхыплърэ нобэ адыгэм и Iуэху зытет хъуам укъеплъмэ, дауэ дыкъищрэ нобэрей зэманым и гъуджэм, ди къэкIуэнур уэ сыт хуэдэу плъагъурэ?
– Сэ стхам хэнейрэ седжэжащ. Седжэжыху къэскIи гупсысэщIэ гуэрхэм сыхуишэу, зыгуэрхэр зэзгъэзэхуэжу. СызыхуэкIуар аращи, илъэс минитху-минихым къриубыдэу адыгэм зэдгъэпэща хабзэм, цIыху хэтыкIэм, гупсысэкIэм, щIэныгъэм, культурэм щыщу и зэхуэдитIыр е абы нэхърэ нэхъыбэр тфIэкIуэдащ мы яужь илъэс щэ ныкъуэм – бзэкIи, хабзэкIи, лIыгъэкIи – сыт ищIыскIи. ХэкужьымкIэ иджыри зыгуэрхэр нэхъ щыIэщ, ауэ хэхэсхэр къапщтэмэ, хуабжьу дыкъыщIэхуащ. Илъэс щэ ныкъуэм къриубыдэу апхуэдиз щытфIэкIуэдакIэ, иджыри зы илъэс щэ ныкъуэ дэкIыжмэ, сыт ди натIэ хъунур жыпIэу уогупсыс. Ар хэплъэ- 113
тэр?
гъуэщ. Дыхуэмысакъмэ, адыгэ щыIат зэгуэр жаIэу дыкъэнэныр зыхуэIуа щыIэкъым.
– Апхуэдэм дыхуэмыкIуэн папщIэ, сыт тщIэн хуейуэ къэплъы-
– Псом япэрауэ, Iэмал имыIэу адыгэбзэр псоми зэдгъэщIэн хуейщ – иджы къэхъухэми, ар зымыщIэу къэнахэми. Абы нэмыщIкIэ, дэтхэнэ зы цIыхури хэкупсэу гъэсэн хуейщ, псом хуэмыдэжу – хамэ къэралхэм щыпсэухэр. Адыгэхэр, ахэр дэнэ щымыпсэуами, я адэжь хэкум къэкIуэжыным хуэзыгъэхьэзыр комитет гуэрхэр щыIэн хуейщ. КIий-гуо хэмыту, губзыгъэу, гугъу зрагъэхьу лажьэу. Я хэку исыжхэрщ лъэ быдэкIэ щIым тетыфыр. Дауи, сэ жысIэркъым цIыхухэр гупышхуэ-гупышхуэурэ къызэрехьэжьэу хэкужьым къэкIуэжыфыну. Ар пхузэфIэмыкIынщ. Ауэ зи Iуэху хуэхъухэм я къэкIуэжыныр зэи зэпымыууэ екIуэкIыпхъэщ. А Iуэхур иджы нэхъ тегушхуэгъуафIэ, нэхъ тынш хъуащ – Путинымрэ Къанокъуэмрэ Иорданым щыIа нэужь. ИтIанэ гу лъыботэ мыбыи: нэхъапэхэм къэкIуэжхэр ныбжь нэхъ зиIэхэрауэ щытамэ, иджы хэкумкIэ къыхуеIэм я нэхъыбэр щIалэгъуалэщ – еджэни ирехъу, лэжьэни ирехъу. Абыхэм я нэхъыбэр щIохъуэпс мыбы унагъуэу щытIысыжыну. ЗэрыжысIащи, мелуанихрэ мин щитхурэ хуэдиз мэхъу нэгъуэщI къэралхэм щыпсэу адыгэри, зэкIэ зи ужь дитыр деплъурэ ахэр зэрыхэкIуэдэжырщ. А псоми мин яхэт къыщIэкIынкъым адыгэбзэкIэ тхэфу. Ар гукъутэщ, зи лажьэжри дэращ. Абы къыхэкIыуи мы узыфэр хэхэсхэм нэхъ гуащIэу зыхыдощIэ. Мыгувэу къызэхэскIухьыну си мурадщ адыгэ щыпсэу къэралхэри, анэдэлъхубзэм ехьэлIауэ дызыхэхуа гузэвэгъуэр тегъэчыныхьауэ ягу къэзгъэкIыжыну си гугъэщ. Щапхъэу къэсхьынщ цIыху минищ фIэкIа мыхъуу дэ къытхэс лъэпкъ гуэри, абыхэм я бынхэм псоми я бзэр ящIэж. Я адэ-анэм я унэм щIагъэхьэжыркъым хамэбзэкIэ псалъэу. Дэ апхуэдэу дыщыт щхьэ мыхъурэ? Уи бзэр бгъэкIуэдмэ, псори зэрыпфIэкIуэдыр зыщыдогъэгъупщэ, е абы дегупсысыну, дытелэжьэну дощхьэх. Аращи, ди бзэм щIыгъуу ди пщIэри мэкIуэд, сыту жыпIэмэ зи щхьэм пщIэ хуэзымыщIыж лъэпкъым нэгъуэщIми къыхуищIынукъым.
Дэ дубзыхун хуейуэ къытпэщытхэм ящыщщ ди сабийхэр адыгэбзэ зэредгъэджэну алфавитри. Нэхъыбэм нэхъ яфIэкъабылыр латин хьэрфхэрщ. Сэри ар нэхъ тэмэму къызолъытэ, сыту жыпIэмэ, латин хьэрфкIэ тха адыгэбзэм къеджэфу дэтхэнэ зыми езыр-езыру зигъэсэфынущ. Адыгэ школ здэщымыIэ щIыпIэхэм абы мыхьэнэшхуэ щиIэщ. ИтIанэ, латин хьэрфыр интернетым нэхъ тыншу къыщыпхуэгъэсэбэпынущ. Дунейм адыгэу тетхэм интернеткIэ зэрыщIэу щIадзэмэ, ди бзэмкIэ нэхъ дызэгурыIуэж дыхъунщ. АдыгэбзэкIэ роман ирамытхыфми, абыкIэ узэпсэлъэф ухъумэ, ар Iэджэ и уасэщ. Бзэр пщIэмэ, хабзэри, тхыдэри, культурэри пхузэгъэщIэнущ. Апхуэдэу хъарзынэт дэтхэнэ унагъуэми адыгэ фащэ, адыгэ тхылъ илъамэ, адыгэ макъамэ къыщыIуу щытамэ.
– Адыгэу дунейм тетыр дызэреджэн, псоми ди зэхуэдэ зы букварь зэхэлъхьэным уэ дауэ уеплърэ? Абы зы литературэбзэ диIэнми дыхуимышэжыфыну пIэрэт?
– Ар хъарзынэ дыдэт. Ауэ иджыпстукIэ ар дыдэм дынэсауэ къыщIэкIынукъым. ЗэкIэ дэ дызэлэжьыр латин хьэрфкIэ тха букварщ. Ар къэрал зытIущым щыдгъэунэхумэ, адэкIэ дызыхуэкIуэнур абы къигъэлъэгъуэну догугъэ. Зыри умыщIэу ущысынырщ нэхъыкIэр, зыгуэрым уелэжьмэ, ущыуэми, къэбгъэзэж мэхъу. Ар дигу илъу, тхузэфIэкI тщIэуэ псори лъэпкъ Iуэхум дытелэжьамэ, нобэ адыгэр зэрыт щытыкIэм къи-
8 Заказ № 64 114
хутэнтэкъым. Зэрыбэлэрыгъар, щхьэхыным и псэр зэрыригъэубыдар къызыгурыIуэжын лъэпкъ Тхьэм дищI, кIасэ дыдэ мыхъу щIыкIэ.
– Мухьэмэд-Хъер, фIыщIэ ин пхудощI уи зэман зэпэубыдам щыщ Iыхьэ бгъэкIуэду журналым укъызэрытхуеблэгъамкIэ. Шэч лъэпкъ хэлъкъым ди журналым еджэхэм нобэ къыджепIахэр гъэщIэгъуэн зэращыхъунум. Ауэ иджыри зы упщIэ уэстыжынут: зы цIыху гъащIэкIэ уэ пхузэфIэкIар умыгъэщIэгъуэн пхузэфIэмыкIыным хуэдизщ, итIани узыщIэхъуэпс гуэр къэнагъэнкIи мэхъу. СытынкIэ хъуну ар, апхуэдэ щыIэмэ?
– Сэ илъэс 74-рэ къэзгъэщIащи, пэжыр жыпIэмэ, схузэфIэкIын гуэри си щхьэхынагъкIэ къыщызгъэна сщIэжыркъым. Си хъуэпсапIэ нэхъыщхьэр адыгэ тхыдэм теухуа тхылъыр и кIэм нэзгъэсынырати, ар къызэхъулIащ. Ауэ ар нэхъыбэу щIэстхар абы еджэ си лъэпкъэгъухэм зыкъащIэжу иригушхуэн, гъуэгугъэлъагъуэ яхуэхъун дерс къыхахын папщIэщи, а тхылъыр адыгэбзэкIэ къыдагъэкIауэ слъэгъуамэ, гъащIэм мураду щызиIа псори къызэхъулIауэ сыбж хъунут. Хэт ищIэн, си хъуэпсапIэм къыкъуэувэн гуэри къыкъуэкIынкIэ хъунщ, адыгэпси иIэу, мылъкуи бгъэдэлъу. Абы щыгъуэ си кIэн къикIат.
– Хъуапсэ и псэ кIуэдыркъым, жи. Тхьэм нахуапIэ ищI.
Епсэлъар Арсенщ. Тыркухэм я тепщэныгъэ лъэхъэнэм
Адыгэ тхыдэм и энциклопедием щыщ пычыгъуэ
Тырку сулътIан Сэлим ЕтIуанэм 1517 гъэм Каир къищтэу адыгэ мамлюкхэм (Бурджитхэм) я иужьрей пащтыхьыр щхьэпылъэ ищIа нэужь, Египетым и унафэр тыркухэм къахуэнащ. Бурджит къэралыгъуэм и унафэщIу щыта адыгэхэр, псом хуэмыдэу нэхъ ткIийуэ тыркухэм япэщIэтахэр, Сэлим ЕтIуанэм игъэкIуэдат. Ауэ тыркухэм я унафэр игъэбыда нэужь, адыгэхэм дахэ закъыхуищIыжри, я тхьэмадэхэр зришэлIэжу щIидзащ. Арати, Мысырыр губернэ 24-уэ игуэшри, губернэ къэс зы адыгэ тхьэмадэ игъэуващ. ИкIи, къэралым и зэхэлъыкIэу щытынум тещIыхьауэ, абыхэм щыIэну къулыкъухэр къигъэнэхуащ: Лъахэм и шейхъ. Премьер-министрым ещхьт. Кихъия. Тырку уэлийм и къуэдзэт.
Дэфтэрдар. Ахъшэ Iуэхухэр зэригъакIуэрт.
Рузнамджи. Налог Iуэхухэмрэ щIы Iуэхухэмрэ я унафэщIт. ХьэжыщI кIуэхэм я амир. ХьэжыщIхэм я Iуэхур зэрагъэзахуэрт, Мэчэм нэсыху яхъумэрт, къашэжт.
Хъазындар. Налог ахъшэр илъэсым зэ Истамбыл ишэрт.
Къэбуданхэр. Хы Iуфэм Iут къалэхэм я унафэщIхэт. Къэтэхъуа. Кхъухьхэмрэ кхъухь тедзапIэхэмрэ я унафэщIт. Мыхэр зыгъэувыр тырку сулътIан дыдэрат. Адрей къулыкъущIэхэр тырку уэлийуэ Мысырым щыIэм игъэувырт.
Тыркум игъэува мысыр уэлийм Лъахэм и шейхъым унафэ хуищIырт икIи унафэр зэригъэзащIэм кIэлъыплъырт. И нэхъыбитIым уэлийр адыгэт, 115
ауэ абы тыркудзэхэм я унафэщIу Мысырым щыIэхэр къыкIэлъыплъырт. Апхуэдэ тыркудзэхэр хыуэ зэщхьэщидзт, «Уджакъ» цIэр зэрахьэу.
ЗэмылIэужьыгъуэхэр. Шу 1000–2000 хуэдиз хъухэрт, уэлийм и хъумакIуэхэри хэту.
Хьэзэбхэр. Лъэс зэуакIуэхэт, зауэлI 3000–4000 хуэдиз хъууэ.
Исбахьиехэр. Шуудзэт, 3000 хуэдиз хъухэу.
Шаушиехэр. Лъэс зауэлIхэт, 1000-м нэблагъэу. Инкишариехэр. Я хэщIапIэр Каир быдапIэрт, я унафэщIым тетыгъуэшхуэ иIэт, уэлийм и унафэм щIэттэкъым.
Шэрджэ уджакъ. Сулейман Ал-Къануний и зэманым зэхашауэ, зи унафэщIхэри зауэлIхэри адыгэ защIэ шу гупт. Мы гупихым я унафэщIхэр зэIущIэрти, арат чэнджэщэгъухэм я мэджлис (совет) хъужыр, мыхэр тхьэмахуэм тIэу зэхуэст. Абыхэм емыупщIу уэлийм унафэ ищIыфынутэкъым, ахэм я унафэрат къэрал унафэ хъужыр.
Тырку уэлийм къыкIэлъыкIуэу Мысырым иIа унафэщIхэм адыгэ куэд яхэтащ. Нэхъ цIэрыIуэхэм ящыщт Синам-пэщэр, Шэрджэс Искандерпэщэр. Синам-пэщэм Йеменыр къищтауэ щытащ. Искандер-пэщэр гущIэгъушхуэ зыхэлъ цIыхути, зыхузэфIэмыкIхэм налог къаIихтэкъым, щIэныгъэмрэ щIэныгъэлIхэмрэ пщIэшхуэ яхуищIт, еджакIуэхэм ядэIэпыкъурт. ИкIи щытыкIэр дахэу зэтриIыгъэу, къэралыр зыхуей хуигъазэу, лъахэм теплъэ екIу иIэу зэрихьащ. Лэжьыгъэ нэхъыщхьэу зэфIигъэкIахэм ящыщщ Александрие кIэнауэр щIэрыщIэу къызэрыригъэтIыжар. Апхуэдэу абы мэжджытхэр игъэщIэрэщIэжащ, еджапIэщIэ, хьэмэм зыбжанэ къызэIуихащ. Каир къалэм, Булакъ деж уэрамыщIэ, сату щIапIэхэр щищIащ. Абы иригъэухуа мэжджытым нобэр къыздэсым «Шэрджэс мэжджыт» цIэр зэрехьэ.
Мысырым щыщ адыгэ тхыдэтх Рушдий Расым зэрыжиIэмкIэ, тырку сулътIан Сэлим ЕтIуанэм зэтригъэува къэрал гъэпсыкIэм куэд ихьакъым. Тыркудзэ къудамэхэм я тхьэмадэхэм зэрышхыжу щыщIадзэм, ар адыгэ пэщэхэм къагъэсэбэпщ, хуэмурэ унафэр зыIэщIалъхьэжри, тырку уэлийм Iэ щIэдзын фIэкIа нэгъуэщI унафэ имыщIыжу, къэралыр зэрахьэу утыкур яубыдыжащ. лIэщIыгъуэм и зэхуэдитIхэм щегъэжьауэ, Лъахэм и шейхъым къыхуэнат Мысырым и унафэ псори. Абы щыхуейм деж тырку уэлийр тригъэкIыф хъуат, гугъу демыхьу. Хьэрып щIэныгъэлI Зидан Георгий зэритхыжымкIэ, Лъахэм и шейхъымрэ абы и дамэщIэтхэмрэ я гур тырку пэщэм ебгъэмэ, зэIущIэшхуэ ящIырти унафэ къащтэрт. А унафэр тхауэ Iутэпашийм (пощтзехьэм) иратырт, пэщэм хуихьыну. Тхылъыр иIыгъыу, шыдым тесу ар пэщэм деж кIуэрт (хабзэм хуит ищIыртэкъым шы е къыдыр тетIысхьэну). Пощтзехьэр быдапIэм зэрыдыхьэу пэщэм и деж щIыхьэрти, лъэгуажьэмыщхьэу щысу щхьэщэ хуищIырт. Ауэ къызэрызэфIэувэжу зытеса алэрыбгъур занщIэу къызэщIикъуэрти, и макъым къызэрихьу кIийрт: «Пэщэ, къех!» Абдежым щыщIэдзауэ пэщэм и къулыкъур фIэкIуэдырти, къыхуащIыр и унафэу къанэрт. Апхуэдэу къулыкъур зыфIэкIуэда пэщэр, сыхьэт 24-рэ нэхъыбэ быдапIэм дэмысыжу къыдэкIырти, Булакъ кIуэрт, Истамбыл къикIыну унафэм пэплъэу. Тырку сулътIаным адыгэ тхьэмадэхэм ящIа унафэр зэи икъутэртэкъым, ахэр зэрылъэщыр ищIэрти, къимыгъэгубжьхэмэ нэхъ къищтэрт. 8* 116
Адыгэ бэчхэр тырку лъэхъэнэм – 1517–1811 гъэхэм
Адыгэпщхэм, нэгъуэщIу жыпIэмэ, Iэмирхэм, «бэч» цIэр зэрахьэу щытащ. Абыхэм къалэн пыухыкIахэр ягъэзащIэрт: шынагъуэншагъэр щIыпIэм щыхъумэныр; зэфIэнэхэр, зэрызэгурымыIуэ Iуэхухэр зэфIэхыныр; налог псори къыхэхыныр.
А къалэнхэр ягъэзэщIэфын папщIэ, бэч къэс къуэдзэхэр яIэт, ахэр куейхэм, къуажэхэм ягъакIуэрт – налогхэр къыхахын, шынагъуэншагъэр яхъумэн папщIэ, дзэм щыщхэри я гъусэу. Налогхэр зэхуэмыдэхэу, Iыхьищу зэщхьэщыкIырт.
ЩIыгухэм ятелъ налогыр зыхуэкIуэр тырку сулътIанырат. ЕтIуанэрей налогыр зыхуэкIуэр адыгэ бэчхэрат. Ар я унафэм щIэт районыр зегъэкIуэным, шынагъуэншагъэр хъумэным, дзэм щыщу ящIыгъухэм улахуэ етыным трагъэкIуэдэн хуейт. Ещанэрей налогыр зыхуэгъэзар тырку уэлийрт. Ар къызыхэкIыр «таможнэ» пэлъытэу кхъухь тедзапIэхэм щыхахырт. Абы щыщу тырку пэщэм итын хуейт и унафэм щIэт дзэлIхэм я улахуэхэри.
Налогхэр къыхэзыхыу щыта адыгэ бэчхэм леишхуэ зэрахьауэ зытхыжахэр щыIэщ. Ауэ ар къызыхэкIар Сэлим ЕтIуанэм иубзыхуауэ щыта къэрал хабзэхэращ. Абыхэм япкъ иткIэ Мысырым и щIыгу псори сулътIаным ейуэ къалъытэ хъуат. Арати, мэкъумэшыщIэхэр я щIыгухэм хуитыжтэкъым, ящэфынутэкъым икIи ятыфынутэкъым – бэджэнду яIыгъыу арат хабзэм къызэрилъытэр. МэкъумэшыщIэр лIэмэ, щIыр къэралым къищтэжырти, къыщIэнахэм къагъэсэбэпыжыфыртэкъым, тырку уэлийм ахъшэ ирату хуит къимыщIамэ.
Налог къыхэхынми езым и хабзэ гуэрхэр иIэжт. А Iуэхур адыгэ бэчым е и къуэдзэм имыгъэзащIэу, нэгъуэщI гуэрхэм я пщэ далъхьэрт, къыхахым щыщу процент гуэр къаIэрыхьэу. Апхуэдэ Iуэхур къалъысын папщIэ зэхьэзэхуэ, зэпеуэхэр щыIэт. Псалъэм папщIэ, щIы налогыр къыхихыну хуит ящIым, налогыр къыхихын и пэ къэралым ахъшэ гуэр иритын хуейт (налогыу къыхихынум пэкIуэу). Итынур иту хуит ящIа нэужь, адэкIэ, и Iуэхур нэхъ къызэрикIынум хуэдэу, налогхэр къыхихыжт, пэрыуэгъу имыIэу.
Тхыдэтх гуэрхэм жаIэ тыркухэр щытепща лъэхъэнэм Мысырым и Iуэхухэр зэIызыгъэхьар адыгэхэрауэ. АрщхьэкIэ Мысырым и щхьэхуитыныгъэр зэрыфIэкIуэду и Iуэхур екIакIуэу щIидзат, псом хуэмыдэу IэщIагъэлIу исыр, хъугъуэфIыгъуэу яIэр Истамбыл яша нэужь.
Адыгэ пащтыхьхэм я лъэхъэнэм и тхыдэр зытхыжа Ибн Iиас зэрыжиIэмкIэ, тырку сулътIану «хъалиф» цIэр зыфIэзыщыжа Сэлим ЕтIуа-нэм Истамбыл здишауэ щытащ Египетым IэщIагъэу илъа псоми я IэщIагъэлI нэхъыщхьэхэр, гъуазджэм и лэжьакIуэхэр, икIи а псори тыркум щагъэлэжьащ. ЗэрыжаIэмкIэ, муслъымэнхэм я хъалиф хъуа Сэлим ЕтIуанэм Мысырым щызэщIикъуа хъугъуэфIыгъуэхэр махъшэ минкIэ ишат. Дыщэрэ дыжьынхэмрэ нэмыщIкIи, хъалифым ишат и нэм къыфIэнэу а лъэхъэнэм Мысырым иIа хьэпшыпхэм я нэхъыфI дыдэхэр. А псом и щIыIужкIэ, тырку зауэлIхэм къэнар яхъунщIэжри, мысыр къэралыр дэхуэха хъуат, илъэсищэ бжыгъэ лъандэрэ зызыужьа IэщIагъэхэм щыщу щэ ныкъуэ кIуэдыжыпат.
Тхыдэтххэм зэрыжаIэмкIэ, тыркухэм я тепщэныгъэ лъэхъэнэми Мысырым адыгэ тхьэмадэшхуэхэр щыIэурэ екIуэкIащ, икIи абыхэм я фIыгъэкIэ адыгэ пащтыхьхэм я лъэхъэнэм зэтрагъэува цивилизацэр хамыгъэкIуэдэжу зэтраIыгъащ. Апхуэдэурэ Мысырым и унафэр зэра- 117
хьэурэ къэгъуэгурыкIуа адыгэпщхэм я тхыдэр IыхьитIу бгуэш хъуну къалъытэ тхыдэтххэм.
Адыгэ тхьэмадэхэр – 1517–1775 гъэхэм
Тыркухэм Мысырыр яубыда нэужь, абы и япэ уэлийуэ 1517 гъэм Сэлим ЕтIуанэм игъэувар Шэрджэс Хъер-Бэчт, абы «пэщэ» цIэри къыфIащат.
Лъахэм и шейхъ (премьер-министр) цIэр къызыфIащу, къэралым и етIуанэрей къулыкъушхуэр япэу къызылъыса адыгэр Къасым ИуазБэчт. Абы и ныбжьыр а лъэхъэнэм илъэс 16 фIэкIа мыхъуми, ар мысыр адыгэхэм я парт нэхъ ин дыдэ «Къасмием» и тхьэмадэт (а зэманым тхьэмадагъэр адэ щIэинт). ШейхъыщIэр зэрыныбжьыщIэм емылъытауэ, щIэныгъэлI Ал-Джибиртий зэритхыжымкIэ, и тепщэгъуэр насыпыфIэу, цIыхухэр къыхуэарэзыуэ ирихьэкIащ, шынагъэншагъэр фIыуэ зэтриIыгъащ, дыгъуэгъуакIуэхэр, гъуэгухэм цIыхухэр щызыхъунщIэхэр игъэкIуэдащ. АкъылыфIэт, гулъытэшхуэ хэлът, политик Iэзэти, цIыхухэри Iуэхухэри псынщIэу къыгурыIуэрт. Абы Iуэхушхуэу зэфIигъэкIахэм ящыщ зыщ Ал-Iэзхьэр мэжджыт цIэрыIуэм и унащхьэ жьы хъуар къытрихыу щIэрыщIэу зэрытрилъхьэжар. Абы нэмыщIкIи щIэуэ мэжджытитI Дусукъурэ Мэлиджрэ щригъэщIащ. Иуаз-Бэч фIы щIэныр, тхьэмыщкIэхэм кIэлъыплъыныр и гуапэти, цIыху псоми фIыуэ къалъэгъуат.
Iуэхур апхуэдэу щыту, тырку сулътIаным Истамбыл къригъэкIыу Хьэсэн-пэщэ уэлиищIэу къыщигъакIуэм, адыгэ тхьэмадэм къефыгъуэу хуежьащ. Арати, нэгъуэщI партым хэт адыгэ тхьэмадэхэр къригъэныкъуэкъуу щIидзэри, щызэпэщIэувэхэм, Иуаз-Бэч хэкIуэдащ, Хьиджрэт махуэгъэпсымкIэ 1136 гъэм, и ныбжьыр илъэс 36-рэ фIэкIа мыхъуу. Хьэрып тхыдэтх Зидан Георгий «Мысырым и нобэрей тхыдэ» тхылъым зэрыщитхыжамкIэ, «Ар дунейм щехыжым, цIыхухэм апхуэдизу я гум къеуати, захуагъэм и телъхьэу щыта унафэщI гъуэзэджэр я адэхэр, я къуэшхэр зэрагъеижым хуэдэу ягъеижащ. Сыту жыпIэмэ, гулъытэшхуэ иIэу, захуагъэм и телъхьэу зэрыщытам и щIыIужкIэ, Иуаз-Бэч лIыгъэшхуэ хэлъу, гушхуэ иIэу щытащ. Абы Мысырым щыхуащIа жэназышхуэм нэмыщIкIи, Мэчэ, Мадинэ къалэ лъапIэхэми «зи хьэдащхьэ нэгъуэщI щIыпIэм щыIэм» хуащI хабзэ жэназы нэмэз щыхуащIащ». Лъахэм и шейхъыу Мысырым етIуанэу щыхаха адыгэпщыр Къасым-Бэч и къуэ Исмэхьилт. Ари, и адэм хуэдэу, щIалэ губзыгъэти, зэпэщIэувауэ щыта адыгэ гупитIыр занщIэу зэригъэкIужщ, зэкIужынми къыщымынэу, зэкъуигъэувэжхэри, хьэргъэшыргъэ къахэзылъхьа тырку уэлийр трахуащ. Абы и пIэкIэ тырку сулътIаным къигъэкIуа уэлиищIэри трахуа нэужь, адыгэпщ Исмэхьил-Бэч цIыхубэм дзыхь къыхуащI икIи фIы дыдэу къалъагъу хъуат.
Мы адыгэ тхьэмадэр захуагъэм и телъхьэу, цIыхугъэшхуэ хэлъу зэрыщытам и щыхьэту Зидан Георгий хъыбаритI итхыжащ.
Япэрей хъыбарым зэрыжиIэмкIэ, тырку уэлийуэ Мысырым щыIэм хьэрычэтыщIэ гуэрым и кофэ къэп 3000 трихат. Ар Исмэхьил-Бэч къыщищIэм, уэлийм епсалъэри къыхуIихыжащ. Арати, хьэрычэтыщIэм дыщэкIэ гъэщIэрэщIа сандыкъ цIыкIурэ фошыгъу лъапIэу къэп зыбжанэрэ фIыщIэ къызэрыхуищIым и нэщэнэу къыхуригъэшащ. Ауэ къыIихын имыдэу, жриIащ: «Си фIыгъэкIэ къыпхуэнэжа мылъкур пэжу ууейуэ, уи хьэкъыу щытмэ, сэ си къалэныр сщIауэ аращ, абы и фIыщIэр тхьэм деж щызгъуэтыжынущи, уи тыгъэр къасщтэмэ, сэ лей зэсхыжынущ. АдэкIэ, сэ 118
защIэу.
къыпхуэзгъэнэжа мылъкур умейуэ, гъэпцIагъэкIэ къыпIэрыхьауэ щытмэ, а гъэпцIагъэмкIэ Iыхьэгъу сыныбдэхъунущ. Аращи, фошыгъу къысхуебгъэшар къызогъанэ, ауэ и уасэр си къуэдзэм къуитыжынущ»…
ЕтIуанэрей хъыбарым зэрыжиIэмкIэ, Исмэхьил-Бэч нэщI мазэкIэм щIэныгъэлIхэр, дин лэжьакIуэхэр къригъэблагъэрт, Iэнэшхуэхэр яхуигъэувырт. Арати, зы пщыхьэщхьэ гуэрым, нэхъапэкIэ имылъэгъуауэ зылI нэщхъей дыдэ къригъэблэгъахэм яхэту и нэгу къыщыщIэхуэм, гупым я зэбгрыкIыжыгъуэм деж ар къыхуашэну унафэ ещI. Къыщыхуашэм, КъурIэныр иретри, зы сурэ къеджэну жреIэ. Ауэ лIыр, кIэзызу щIедзэри, къолъаIуэ: «Тхьэм уи гъащIэр кIыхь ищI, зиусхьэн, сэ сыпхъащIэщ, тхэкIи еджэкIи сщIэркъым, егъэза дыдэу сопсэу, си ныбэм из хъуху сышхэнщ жысIэри аращ сыкъыщIэкIуар, къысхуэгъэгъу». Ар щыжиIэм, игу щIэгъури, лIыр лэжьакIуэу къищтащ.
Исмэхьил-Бэч илъэс 16-кIэ тетащ и къулыкъум, ар фIы дыдэу игъэАдыгэ тхьэмадэ ещанэу Лъахэм и шейхъ къулыкъур къызылъысар Зулфикъар Уэсмэн-Бэчт. Ари захуагъэм и телъхьэт, ауэ хуабжьу ткIийт. И блыгущIэтхэм ящыщ зым район гуэрым лей щызэрихьэу зэхихати, къриджэри Iуэхур зэхигъэкIащ. ХужаIар пэжу къыщыщIэкIым, и щхьэр занщIэу пригъэупщIащ. Мы тхьэмадэм и тетыгъуэм къэхъуауэ нэгъуэщI хъыбар гуэри ятхыжащ. Каир дэсхэм ящыщ гуэрым и унэр щызэригъэпэщыжым, дыщэр изу зы кхъуэщын къигъуэтат. Арати, дыщэр и фызым иритри быдэу игъэIущащ: хуэсакъ икIи зыми жумыIэ, дыкъащIэмэ, дыщэр къэралым тIихыжынущ!.. Ауэ, фызыр нэпсейти, щыгъын лъапIэхэмрэ налкъутналмэсхэмрэ къысхуэщэху жиIэри къыщыхьащ. Дыщэм и Iуэхур къыщIэщынкIэ шынэрти, лIым щимыдэм, фызыр Уэсмэн-Бэч деж кIуэри хуэтхьэусыхащ. Арати, лIыр унафэщIым ириджэри къыжриIащ: мы фыз бзаджэр утIыпщыжи, тхьэм къуита дыщэр къэгъэсэбэп!..
Зулфикъар Уэсмэн-Бэч и лъэхъэнэм Мысырым тало узыр къыщежьауэ щытащ. А зэманым абы шхын гъэтIылъыгъэу, ахъшэ гъэтIылъыгъэу иIахэр щымысхьу цIыхухэм зэрахуигуэшам тхьэмыщкIагъуэшхуэр псынщIэ ящищIат. Ауэ, абы и ужькIэ куэд дэмыкIыу, къыхуэдзэлашхэу щыта тырку дзэзешэхэм и къулыкъур IэщIагъэкIри, Каири къыдагъэкIащ.
ЕплIанэрей адыгэпщу Лъахэм и шейхъ къулыкъушхуэр къызылъысар Шэрджэс Алий-Бэчт, «Жин Алий» зыфIащыжауэ щытарт.
Мы адыгэ тхьэмадэр 1728 гъэм Кавказым, Псыжь аузым къыщалъхуащ. И адэр адыгэ щоджэнт, чыристан дин лэжьакIуэт, и цIэр Даутт. ЩIалэ цIыкIу къыщыхуалъхум, Исуф фIищат. Исуф и ныбжьыр илъэс 13-м нэсауэ хъунщIакIуэхэм ядыгъури, Ахьмэд и цIэу сондэджэр гуэрым иращащ. Абы щIалэр Мысырым къишэри, Ибрэхьим Катэхъда кърищащ. Къэзыщэхуам Алий фIищщ, пщылIыгъэри щхьэщихри, хьэрыпыбзэ иригъэщIэну, КъурIэнымрэ нэгъуэщI щIэныгъэхэмрэ иригъэджыну егъэджакIуэхэр къыхуищтащ. Алий и япэ къулыкъур къратауэ щытащ илъэс 22-рэ фIэкIа мыхъуауэ. Абы адкIэ куэд дэмыкIыу хьэжыщI кIуэхэм я Iэмиру ягъэуври, ахэр иришажьэу щIидзащ хъумакIуэхэм я тхьэмадэу. Мэчэ гъуэгум хьэжыщIхэр щызыхъунщIэу щыта бедуин фыщIакIуэхэм зыкъамыIэтыжыфыну кIэ зэрыритам папщIэ, абы «Жин Алий» цIэр къыфIащат. Нэхъ иужькIэ, Мысырым и тет тырку пэщэм Алий «бэч» цIэр къыфIищри, и къулыкъущIэхэм я тхьэмадэу игъэуващ, адкIэ Лъахэм и шейхъ къулыкъури къылъысащ. КъызэралъытэмкIэ, Мысырым щы- 119
зэблэкIа тхьэмадэ псоми Шэрджэс Алий-Бэч хуэдэ лIыгъэ зиIэ, нэхъ губзыгъэ, нэхъ жыжьаплъэ къахэкIакъым. Абы къэрал кIуэцIми къэрал щIыбми щыIэ бийхэр иригъэкIуэту, Мысырыр къэралыгъуэ щхьэхуит щIыныр нэрыгъ ищIауэ щытащ. Сыту жыпIэмэ, фIыуэ къыгурыIуат Уэсмэн къэралыгъуэм и унафэ техьэтекIым щIэту Мысырыр къэрал зэрымыхъунур. Мысырым и щхьэхуитыныгъэр къигъэблэгъэн папщIэ, Шэрджэс Алий-Бэч Иным япэ лъэбакъуэу ичар езым и ныбжьэгъу дыдэхэм щыщу лIы тIощIым я къулыкъухэр нэхъ лъагэ ищIу «бэч» цIэр зэрафIищарщ. Абыхэм щыщу 18-р адыгэт. ЕтIуанэрей лъэбакъуэр шынагъуэншагъэр хъумэным и унафэщI псори ихъуэжу, езым дзыхь зыхуищIхэр зэригъэуварщ. АдэкIэ, тыркудзэу Мысырым щыIэхэм я бжыгъэр нэхъ мащIэ ищIын папщIэ, абыхэм дыщэ е дыжьын ахъшэу ирату щытам и пIэкIэ я улахуэр тхылъымпIэу яриту щIидзащ. Ар ахъшэкIэ щахъуэжым деж и уасэ пэжым щыщу процент 90-р яфIэкIуэдырт. Арати, тыркудзэм хэтхэм я улахуэхэр мыхьэнэншэ дыдэ щыхъум, дзэм хэкIыжхэу щIадзащ. Апхуэдэурэ дзэр мыхьэнэншэ зэрыхъур щилъагъум, а зэманым Мысырым и уэлийуэ щыта Мухьэмэд-пэщэ дзэлашхэу щIидзат, ауэ абы емыдаIуэу Алий Iуэхуу игъэпсар щэхууи нахуэуи игъэзащIэрт. Абы ныбжьэгъу гуэр иIэт Мухьэмэд Бэч-Iэбу Ал-Захьаб и цIэу, икIи и пхъур ишауэ и малъхъэу тырку уэлийр абы къелъэIуат Шэрджэс Алий-Бэч Иным епсэлъэну, тырку къэралыгъуэм пэрыуэгъу хуэхъуу иригъэкIуэкI лэжьыгъэхэр игъэувыIэну. Алий-Бэч иригъэжьа Iуэхур абы щхьэкIи имыгъэувыIами, и малъхъэр ахъшэрэ къулыкъукIэ тыркухэм дахьэхыу щIадзат, и щыкъу адэр иукIыжмэ, нэхъыбэж къыхуащIэну къагъэгугъэрт. Ауэ малъхъэ нэпсейр абы хунэмысу Алий-Бэч тырку уэлийр трихури Истамбыл иригъэшэжащ. И малъхъэр къызэрепцIыжари, хэт къыжримыIами, и фIэщ ищIакъым, нэхъри дзыхь къыхуищI хъуа мыхъумэ. ИкIи тыркухэр нэхъ ерыщыжу яужь ихьащ Мысырым и шейхъ (премьер-министр) Шэрджэс Алий-Бэч Иныр укIыным.
Истамбыл дэс тырку сулътIаным Шэрджэс Алий-Бэч Иным и унафэр укIкIэ ищIа нэужь, абы и щхьэр пиупщIу къыхуихьыну унафэ иIыгъыу Мысырым и уэлиищIэу игъэувар къиутIыпщащ. Ар къыщищIэм, Алий-Бэч и къуэдзэр сэлэтипщI и гъусэу пигъэтIысри, унафэр зэрыт фэрманыр уэлийм къытрахащ. ИкIи Алий-Бэч зимыIэжьэу адыгэпщхэмрэ бэчхэмрэ зэхуишэсри яжриIащ: «Мы унафэмкIэ яукIынур сэ си закъуэкъым, фэри фаукIынущ, дэ тщыщ зыри къагъэнэну хуэмейхэу аращ. Аращи, ди щхьэр, ди хьэкъыр тхъумэжын хуейщ!.. Фэ фощIэ иджыри къэс адыгэхэр Мысырым и унафэщIу зэрыщытар, икIи ахэр щIылъэри уафэри зэрыгушхуэ сулътIанхэу къызэрыгъуэгурыкIуар. Нобэ хуэдэ махуэр уасэншэщ, ар блэдвмыгъэгъэкI, игъащIэкIэ апхуэдэ махуэ къытхуимыхуэжынкIи хъунщ. Девгъауи щхьэхуит къэралу дыкъэвгъэув!..»
Мысырыр къэралыгъуэ щхьэхуиту
Шэрджэс Алий Бэч и псалъэхэм пэжыгъэу хэлъхэмкIэ псори акъылэгъу хъуащ икIи къимыкIуэту къыдэщIынхэу псалъэ къратащ. Арати, тырку уэлийм хуатхащ сыхьэт 48-м къриубыдэу къэгъазэ имыIэу Мысырым икIыжын хуейуэ, имыкIыжмэ, и судыр щхьэпылъэкIэ ящIэну… Апхуэдэ щIыкIэкIэ хэIущIыIу ящIащ хьижрэт махуэгъэпсымкIэ 1183 гъэм Мысырыр къэрал щхьэхуит зэрыхъуар, уэсмэн къэралыгъуэм зэрыхэмытыжыр. Абы тырку унафэщIхэр хьэжэпхъажэ ищIащ Истам- 120
был щIыр щыхъеям ещхьу икIи Сирием щаIыгъ тыркудзэ мин 20 хъур къаутIыпщащ Мысырыр яубыдыжыну. Ауэ Алий-Бэч ныбжьэгъу, гъусэ къыхуэхъуауэ къыдекIуэкI Аккэ и амирыр тыркудзэм пегъуэкIащ. Адыгэ унафэщIыр и къуэхэри, и къуэрылъхуиблри хэту миних фIэкIа мыхъу дзэмкIэ Тэбэрием псы хъурейм деж тыркудзэм щыпэуври, хигъэщIащ. А зэпэщIэувэныгъэм и ужь тырку сулътIаным дзэ къигъэкIуэжакъым икIи Мысырыр къэрал щхьэхуит хъуащ.
Дзэ къимыгъэкIуэжами, и IитIыр зэтедзауэ мытIысыжу, тырку сулътIаным нэгъуэщI Iэмал щэхухэр къигъэсэбэпу щIидзащ. Арати, а гъэ дыдэм, хьижрэт махуэгъэпсымкIэ 1183 гъэм, Мысырым и ипщэ лъэныкъуэм щыпсэууэ щыта хьэрып бедуинхэм зыкъаIэтри къэзэуатышхуэ ящIащ Алий-Бэч Иным хуэмейхэу. Ауэ Алий и малъхъэ Мухьэмэд Iэбу Ал-Захьаб дзэ щIыгъуу игъакIуэри, ахэр я пIэ иригъэзэгъэжащ, тезырышхуэхэри ятрилъхьащ.
Алий-Бэч Мысырым и ипщэ лъэныкъуэм щытыкIэр щызэтригъэувэжа нэужь, мин 20 хъууэ дзэшхуэ къызэригъэпэщри, Мухьэмэд Iэбу Ал-Захьаб и унафэм щIэту Йемэным иутIыпщащ. Дзэшхуэм, хы Плъыжьым и къуэпситIыр зыри къыпэмыувыфу зэпичщ, Йемэным нэсри, ар къищтащ. Абы здэкIуэм, Джэддэ къалэри, хы Плъыжь Iуфэхэри иубыдащ. Апхуэдэурэ мазихым къриубыдэу хьэрып щIыналъэшхуэ хытIыгум ещхьыр, Мэчэри хэту, къищтауэ къигъэзэжащ. Абы хиубыдэрт нобэрей Сауд Хьэрыпри, Эмиратри, нэгъуэщIхэри.
Мэчэ къалэр къащта нэужь, абы и тхьэмадэм (бегъымбар унагъуэм къыхэкIам) Алий-Бэч къыхуитхат «Мысырым и пащтыхь» цIэр къыфIищу. А цIэр игу ирихьри, унафэ ищIащ абыкIэ къеджэнхэу, жумхьэ нэмэз ящIыхуи а цIэр къраIуэну икIи, хабзэу зэрыщытам тету, хьижрэт махуэгъэпсымкIэ 1185 гъэм щегъэжьауэ ящIа ахъшэхэм а цIэ дыдэр традзащ.
Алий-Бэч Иныр Мысырым и сулътIан хъууэ, и къэралыгъуэри нэхъ ин ищIа нэужь, ар уэсмэн къэралыгъуэм щихъумэн папщIэ, Iэбу АлЗахьаб мин 30 хъууэ дзэшхуэ иритри Сирием игъэкIуащ, ари къищтэу Мысыр пащтыхьыгъуэм къыхигъэхьэжын папщIэ. Тырку къэралым и бийхэми яхуитхащ щхьэщыжэгъу зэхуэхъун папщIэ зэгурыIуэныгъэхэр ядищIыну. Абы и жэрдэмыр зыкъомым къащтащ, урыс пащтыхьыгъуэри хэту.
Алий-Бэч Иным и дзэхэр Сирием здэкIуэм, а гъуэгум тет къалэхэр: Гъэззэ, Рэмлэ, Наблус, Ерусэлим, Фафа Сэида, нэгъуэщIхэри къащтащ. АдэкIэ Щам и блынышхуэм нэсри, къалэр къаувыхьащ. А къалэм зыкъитыну щытащ, ауэ апхуэдиз текIуэныгъэм зи щхьэр игъэунэза дзэзешэр, ахъшэшхуэкIэ, къулыкъу инкIэ къагъэгугъэу щIадзэри, Щам дэмыхьэу игъэзэжащ, и дзэр щIыгъуу. Абы нэрыгъ ищIат Алий-Бэч унафэр къыIэщIихыу Мысырыр тырку къэралыгъуэм хигъэхьэжыну. Ауэ Каир занщIэу кIуэну дзыхь имыщIу, абы АсиутI къалэм пIалъэкIэ зыщиIэжьэри, итIанэ дзэшхуэ щIыгъуу Каир екIуэлIащ.
Алий-Бэч и малъхъэр апхуэдэу епцIыжакIуэу къызэрыщIэкIар Iей дыдэу и жагъуэ хъуами, зимыту зэуэн унафэ иIэт. Ауэ абы хэту, Хьэккэ къалэм и уэлий икIи и ныбжьэгъу Шейхъ Дахьир и къуэм письмо къыхуитхащ псынщIэу и адэм деж нэсын хуейуэ. Арати, и дэIэпыкъуэгъу гуэрхэмрэ и унагъуэмрэ щIыгъуу Каир дэкIащ. Хьэккэ щынэсым, абы и тетыр Алий-Бэч дахэ дыдэу къыпегъуэкIат, ауэ езыр хьэлъэу сымаджэт, гъуэгуанэ кIыхьымрэ гукъеуэмрэ зэхаукIауэ.
Махуэ зыбжанэкIэ абы зыщигъэпсэхуа нэужь, урыс кхъухьхэм Iэщэ 121
гуэрхэри къыхуашати, Алий-Бэч унафэ ищIащ Каир ягъэзэжу Iэбу АлЗахьаб и Iуэхур зэтракъутэну. Арати, пэжу къыбгъэдэт дзэзешэ Ал-ТIэнтIауий и дзэм Сирием и къалэхэр къищтэжу щIидзащ. Къалэ зыбгъупщI яубыдыжри, абыхэм псоми адыгэ унафэщIхэр трагъэувэжащ, Алий-Бэч и телъхьэхэм щыщу.
Алий-Бэч Иныр Жава къалэм дэсу лIыкIуэхэр къыхуэкIуащ, Каир къикIри. Ахэр Мухьэмэд Iэбу Ал-Захьаб зэрихьэ лейм игъэтхьэусыхэрт икIи къагъэгугъэрт, зэрынэсыжу Каир и куэбжэхэр къыхузэIуахыну, цIыхухэри лей зылъыса я пащтыхьым къыпегъуэкIынхэу хьэзыру. Ауэ абы гъэпцIагъэ гуэр хэлъ хуэдэт.
Сыт хуэдэу щымытми, хъыбарыфIхэм къытрагъэхьэри, Алий-Бэч ежьащ зауэлIу миний хъу дзэ щIыгъуу. Абы щыщу сэлэт 3500-р Мароккэм къришат, ахъшэкIэ игъэзэуэну. Арати, Шэрджэс Алий-Бэч и дзэр Iэбу Ал-Захьаб и дзэ мин 12 хъум хуэзащ. Зауэм щIидзэри, сыхьэт зыбжанэ фIэкIа дэмыкIыу, Алий-Бэч бийм и дзэр хегъащIэри ирехужьэж. Ауэ езыр уIэгъэ хъуащ.
Ар къигъэсэбэпри, Iэбу Ал-Захьаб дзэшхуэ зэрегъэуIуж, езыр япэ иту къожьэ Алий-Бэч и дзэм аргуэру къытеуэну, ауэ, и уIэгъэм щхьэкIэ къимыгъанэу абыи и дзэр зэригъэзэхуэжат. ИжьырабгъумкIэ щыIэ зауэлI гупым Ал-ТIэнтIауий, сэмэгурабгъумкIэ Шейхъ Дахьир и къуэр, езыр и кум дэтхэм я пашэу зауэм щIадзэри, бийр щIэпхъуэжыным нэсат, бзаджагъэм хуемыкIуамэ: Iэбу Ал-Захьаб и тIасхъэщIэххэр Мароккэм щыщ ахъшэкIэ ягъэзауэхэм къахэзэрыхьщ, дыщэкIэ дахьэххэри, я лъэныкъуэкIэ яшащ. Арати етIуанэ махуэм Алий-Бэч и зауэлIхэр хьэжэпхъажэ хъуащ, псом хуэмыдэу ТIэнтIауий къаукIа нэужь. Алий-Бэч къелъэIуахэт зэуапIэм и щхьэр Iуихыу и псэр ихъумэну, ауэ яхуидакъым.
Сыхьэт зыбжанэ нэхъ дэмыкIыу Алий-Бэч и пщыIэм шу щэ ныкъуэ къытелъэдащ, Iэбу Ал-Захьаб и къуэдзэ Ал-Кихъил Мухьэмэд я пашэу. УIэгъэ хьэлъэ телъу пIэм хэлъым, и сэшхуэр иIыгъыу къыщылъэтри, япэ итар иукIащ. Аргуэру тIу щиукIым, къызэтеувыIэхэри и Iэ ижьым шэкIэ къеуахэщ. Ауэ итIани зимыту, сэшхуэр Iэ сэмэгумкIэ къищтэжри, аргуэру зыбжанэ иукIащ. Апхуэдэу зауэурэ, лъы куэд зэрыщIэжам къыхэкIыу, зыхуэмыIыгъыжу къыщыджалэм, яубыдри Iэбу Ал-Захьаб и пащхьэм ирадзащ. Абы и унафэкIэ Каир яхьыжри, и унэм дашэжащ. Абы и ужь махуиблкIэ псэужри, еянэ махуэм лIащ. ЗэрыжаIэжамкIэ, щхъухь гуэрхэр и уIэгъэм тралъхьат.
Тхыдэтххэр щыхьэт зэрытехъуэмкIэ, Шэрджэс Алий-Бэч Иныр и лъэхъэнэгъу къэрал тхьэмадэ псоми ефIэкIыу щытащ, шыфэлIыфэ дахэ иIащ! Гу лъамытэу къэнакъым абы цIыхубэр фIыуэ илъагъуу, къэралым зегъэужьыным елIалIэу зэрыщытами. ЩIэныгъэ бгъэдэлъу, куэдым гу лъитэу, цIыхухэм пщIэрэ щIыхьышхуэрэ къыхуащIу, фIэлIыкI иIэу къекIуэкIащ. Захуагъэм и телъхьэт, цIыхухэм я хьэкъыр мыкIуэдыным, псом хуэмыдэу шынагъуэншагъэр хъумэным елIалIэрт. Шэрджэс Алий-Бэч зэфIигъэкIахэр
Шэрджэс Алий-Бэч Иныр Мысырым и унафэщIу зэрыщытар илъэсипщI хуэдизщ, хьижрэт махуэгъэпсымкIэ 1177-1187 гъэхэм. А зэманым къриубыдэу абы зэфIигъэкIахэр куэд мэхъу, ауэ нэхъыщхьэхэр жыпIэнумэ, налогхэр нэхъ мащIэ ищIащ, къэрал лэжьапIэхэмрэ Iуэху зехьэпIэхэмрэ щIэрыщIэу къызэригъэпэщыжри, Iуэху зехьэкIэхэр нэхъ псынщIэ ищIащ, псом хуэмыдэу таможнэм ехьэлIахэр. Абы щIыгъуу хамэ къэралхэм сату ядэщIыныр зэпэщ ищIащ. ЦIыхухэр зыгъэгумэщIу 122
щыта бедуинхэр пшахъуалъэхэм иригъэзыхьыжхэри, шынагъуэншагъэр зэтригъэувэжащ. Абы къыхэкIыу «ДыгъуакIуэхэм я лъапсэрых» цIэр къыфIащауэ щытащ.
Абы адэкIэ Алий-Бэч Мысырым ухуэныгъэ инхэр щригъэкIуэкIащ, а ухуэныгъэхэм ящыщ куэд нобэми къэсащ. Зи цIэ къипIуэ хъунухэм ящыщщ ТIэнтIэ къалэм и мэжджытышхуэр, сату уэрамхэу (бэзэрхэу) Булакъ щищIахэр, Булакъ къалэм кърищIэкIа быдапIэр. А псом и щIыIужкIэ еджапIэу, псы ефапIэу, лъэмыжу, Мысырыр нэхъ хъумэгъуафIэ хъун папщIэ быдапIэрэ дзэ тIысыпIэу ищIахэр…
Мысырым и адыгэ тхьэмадэхэр – 1775–1811 гъэхэм
Шэрджэс Алий-Бэч Ин, лIэщIыгъуэ бжыгъэкIэ тыркухэм я унафэм щIэта Мысырым щхьэхуитыныгъэр къыхуэзыхьыжауэ щытар, щыхэкIуэдар 1775 гъэрщ. Ауэ абдежым адыгэхэм Мысырым и унафэр щаIэщIэкIауэ къэплъытэ хъунукъым. Сыту жыпIэмэ, тыркухэм бзаджагъэрэ дыщэкIэ ар зрагъэукIыжауэ щытар, ищхьэкIэ и гугъу зэрытщIащи, Алий-Бэч и малъхъэт икIи адыгэт. Арати, абы тетыгъуэр къылъысри, аргуэру Мысырыр адыгэхэм яIыгъыжащ 1811 гъэм нэсыху, арнаут (албан) лъэпкъым къыхэкIауэ Мысырым и уэлийуэ ягъэува Мухьэмэд-Алий Ал-Кэбир адыгэ тхьэмадэхэр «лъыгъажэкIэ» иригъэукIыху. Абы къэсыху Мысырым адыгэ унафэщI зыбжанэ щызэблэкIащ. ЕпцIыжакIуэ Iэбу Ал-Захьаб и тхьэмадэгъуэр
Шэрджэс Алий-Бэч Иныр игъэкIуэда нэужь, и лъэпкъэгъухэмрэ и хэкумрэ зэрепцIыжам къыпэкIуэу, тырку сулътIаным Абу Ал-Захьаб Мысырым и унафэр къритат. Арати, «пэщэ» цIэр къыфIащу Уэлий хъуа нэужь, абы Алий-Бэч и гуэгъуу щытахэр хьэлэч ищIри, зэбгрихуащ. Шэрджэс Алий-Бэч къыдэщIу щыта Шейхъ Дахир зи тхьэмадэ Аккэ къалэм дзэшхуэ щIыгъуу зауэкIэ дыхьэхэри, дэсхэм и ныкъуэм хуэдизыр яукIащ, къэнахэм я мылъкур къытрахащ. Апхуэдэурэ Палестинэм и къалэу къыпэува псори хьэлъэч зытрищIыхьащ. Ауэ ажалыр езыми пэгъунэгъуу къыщIэкIри, зэуэзэпсэу лIащ. ЖызыIа щыIэщ и гур увыIэу лIауэ. Ауэ цIыху хей куэдыщэ зэриукIам къыхэкIыу, и гъуса гуэрхэм щхъухь иратауэ тезыгъэчыныхьхэри щыIэщ. Сыт хуэдэу щымытми, епцIыжакIуэр и къулыкъум илъэситI нэхъыбэ тетакъым.
Исмэхьил-Бэч и тхьэмадэгъуэр
Iэбу Ал-Захьаб лIа нэужь, адыгэ тхьэмадэу Лъахэм и шейхъ къулыкъур зылъысар Исмэхьил-Бэчщ. Арат Iэбу-Ал-Захьаб дзэшхуэ щIыгъуу щежьэкIэ и пIэкIэ къигъанэу щытар. Ауэ абы къулыкъур къылъыса нэужь, Алий-Бэч пэжу бгъэдэтахэм ящыщу, Iэбу Ал-Захьаб зэи гъусэ хуэмыхъуауэ жиIэу щIидзащ. Iэбу Ал-Захьаб пэжу бгъэдэтахэм ящыщт адыгэ тхьэмадэхэу Мурад-Бэчрэ Ибрэхьим Бэчри, абыхэм ИсмэхьилБэч жиIэхэм щхьэкIэ дзэлашхэу щыщIадзэм, а тIум зэфIэкIышхуэ яIэти, Исмэхьил-Бэч шынэри лъэныкъуэ зригъэзащ.
Ибрэхьим-Бэч и тетыгъуэр
Ибрэхьим-Бэч Iэбу Ал-Захьаб и малъхъэт. Бэч цIэр къыфIаща нэужь, ар ягъэув хьэж кIуэнухэм я амиру. Абы къикIыжа нэужь, финанс IуэхухэмкIэ къулыкъущIэ нэхъыщхьэ хъуащ. Iэбу Ал-Захьаб дзэшхуэ щIыгъуу щежьэм, ар Каир къалэм и тету игъэуват. Исмэхьил-Бэч щIэпхъуэжа 123
нэужь, Лъахэм и шейхъ къулыкъур къылъысащ. Япэрей Iуэхушхуэу мы адыгэ тхьэмадэм къыхукъуэкIар тырку сулътIан Абдулхьэмид, Мысырыр тырку унафэ ткIийм щIигъэувэжын папщIэ, къигъэкIуа дзэм пэщIэувэнырт. Ауэ Рэхьмание деж щекIуэкIа зауэм текIуэныгъэр къыщимыхьыфу икIуэтын хуей хъури, Мысырым и ипщэ лъэныкъуэм щтапIэ кIуэжащ, Мурад-Бэчи щIыгъуу. Тыркудзэу текIуэныгъэр къэзыхьахэм, Каир дэхьэн и пэ, Мысыр къуажэу, къалэу къапэщIэхуахэр зэрапхъуащ. Абыхэм я тхьэмадэ Хьэсэн-пэщэ и унафэкIэ адыгэ тхьэмадэ щIэпхъуэжахэм я мылъкухэри трахри, я сабийхэмрэ цIыхубзхэмрэ пщылIу ящэну, пщылI бэзэрым яшащ. Апхуэдэу леишхуэ зрахар адыгэ муслъымэнхэм я закъуэтэкъым, – журтхэми чыристанхэми я натIэ хъуар арат. Тыркудзэм и дзэзешэ Хьэсэн-пэщэ Истамбыл зэригъэзэжу, Ибрэхьим-Бэч Каир къэкIуэжщ Мурад-Бэчи щIыгъууи, Лъахэм и шейхъ къулыкъум пэрыувэжащ. Тырку сулътIаным и лIыкIуэ Мысыр уэлийр быдапIэм къыдамыгъэкIыу, унафэ ирамыгъэщIу, хабзэу зэрыщытам хуэдэу, Мысырым и унафэр адыгэхэм яубыдыжащ. Тырку сулътIану Мысырым дзэшхуэ къэзыгъэкIуауэ щытар щылIэм, къыкIэлъыкIуа сулътIаным Мысырым къыщыхъухэр къыфIэIуэхущакъым.
Мурад-Бэч и тхьэмадэгъуэр
Ибрэхьим-Бэч щIыгъуу тыркудзэм пэщIэта, абы щIыгъуу Мысырым и унафэри зыубыдыжа Мурад-Бэч тхыдэм къыхэнэжащ Мысырым къытеуа Наполеон и дзэм зэрыпэщIэувауэ щытамкIи. ЩIэныгъэлI Ал-Джибиртий зэритхыжамкIэ, Мурад-Бэч лIы сырыху кIэщI зэIэщIэлът, щхьэцыгъуэт, макъ гъум иIэт, жьакIацэт, и нэкIум сэшхуэ уапIэм и дыркъуэ телът, телъэдэгъуафIэт, лейзехьэт, зыкъыфIэщIыжт. Зы сэшхуэ уэгъуэкIэ выщхьэр пиупщIт, и теплъэр аслъэн теплъэт, зэуапIэм къыщыпэувыф щыIэтэкъым, къэгубжьамэ, и пащхьэ итыр игъэкIэзызырт. Ауэ жумартт, и тыгъэхэр куэдт, къэгубжьыгъуафIэми, теужыгъуафIэт. И бий дыдэми и пщIэр игъэкIуэдынутэкъым, и ныбжьэгъухэм яхуэпэжт, псалъэ итам тебгъуэтэжырт…
Мысырым и унафэр адыгэ амирхэм щаIэщIэлъа лъэхъэнэм а лъахэм и нэгу лъэпощхьэпо куэд щIэкIащ. Къэрал кIуэцI Iуэхухэм я мызакъуэу, къэрал щIыбым къикIхэри хэту. А псоми я нэхъыщхьэжт Наполеон и зауэр.
Наполеон Мысырым къызэрытеуар
Наполеон и зауэм 1798 гъэм щIидзэри, 1801 гъэм нэсыху екIуэкIащ. Абы нэхъыщхьэу пэщIэувар адыгэхэрат икIи абыхэм ящыщу а зауэм тхьэмадэ, зауэлI куэд хэкIуадэри, адыгэхэр нэхъ къарууншэ хъуащ. Дауи, адыгэхэм къызэрагъэпэща дзэм и закъуэкIэ Наполеон къэгъэувыIэгъуафIэ хъунутэкъым. Мысырым зыкъом щIауэ къыхукъуэплъ Инджылызыр Iуэхум къыхыхьэщ, тыркухэри гъусэ къащIри, французыдзэр хагъэщIащ. ИкIи а лъэныкъуитIым зэдащIа зэгурыIуэныгъэм ипкъ иткIэ Мысырыр япэм зэрыщытам хуэдэу, Тырку къэралыгъуэм и зы Iыхьэу къэнэжащ… АдкIэ, Исуф-пэщэ Уэлийуэ, тыркум и кхъухьыдзэхэм я тхьэмадэу Наполеон езэуа Хьэсэн-пэщэ абы и дэIэпыкъуэгъуу ягъэува нэужь, тырку сулътIаныр и фIэщу егупсысу щIидзащ Мысыр адыгэпщхэр (бэчхэр) зэригъэкIуэдыну щIыкIэм. А Iуэхур Тырку къэралыгъуэм ищIа унафэ пыухыкIауэ зэрыщытар адкIэ къэхъуахэм къахощыж. 124
Тырку уэлий Исуф-пэщэ Лъахэм и шейхъыу адыгэ тхьэмадэ Ибрэхьим-Бэч игъэувыжат. Ауэ абы и ужь Мысырым и уэлий хъуа Хьэсэнпэщэм адыгэхэр иужэгъуати, ятеплъэ хъуртэкъым. Арати, Истамбыл къриха къэрал унафэм ипкъ иткIэ, Ибрэхьим-Бэч, нэгъуэщI адыгэ тхьэмадэхэри щIыгъуу лъэхъуэщым щIадзащ, зыкъомри яукIащ, я унэхэр ягъэсащ. Арати, инджылызхэр Iуэхум къыхыхьэу кърагъэутIыпщыжа адыгэхэр щIэпхъуэжын хуей хъуащ.
Хъысро-пэщэ Мысырым и уэлий щащIым, абыи адыгэхэм езэуэн щIидзэжащ. Ауэ ахэр зэтриукIэн мурад иIэу Мысырым и ипщэ лъэныкъуэмкIэ иутIыпща дзэр адыгэхэм Бэни Суеф къалэм деж къыщызэтракъутащ. АдэкIэ адыгэпщхэм Дэмэнхьур къалэм зыщагъэбыдэри, Iуэхур зытетыр инджылызхэм ирагъэщIащ. АрщхьэкIэ, тыркухэр хъийм икIати, аргуэру дзэшхуэ къагъэкIуащ, ауэ Дэмэнхьур зэхэуэми уэсмэныдзэр щыхагъащIэри, ипэкIэ зыIэрагъэхьа текIуэныгъэ псоми нэхърэ нэхъ иныж къахьауэ зауэр иухащ.
Инджылызыдзэу Мысырым Наполеон щезэуахэм щыщу къэнэжахэр щикIыжым, адыгэпщхэм я тхьэмадэ Мухьэмэд-Бэч Ал-Алфий пщIэшхуэхэр къыхуащIу здашэри ягъэлъэпIат икIи быдэу къагъэгугъат тырку сулътIаным епсалъэхэу, Наполеон къатеуэным и пэ адыгэхэм Мысырым щаIа тетыгъуэр къалъысыжыным хэлIыфIыхьынхэу. Ауэ инджылызхэр икIыжа нэужь, Хъысро-пэщэ аргуэру дзэ къызэригъэпэщыжри, Мысырым и ипщэ лъэныкъуэм кIуэжа адыгэхэм ятеуащ. АрщхьэкIэ зэхэуэн щIадзэн и пэ и зауэлIхэр къызэтеувыIащ, мазэ бжыгъэ лъандэрэ кърамыта я улахуэхэр къаIэрымыхьэжауэ зэуэн ямыдэу. Абы ирихьэлIэу, Инкишарий дзэм хэта арнаут (албан) лъэпкъым щыщхэми зыкъаIэтащ. Арати, тырку уэсмэныдзэм щыщ гупитIыр зэпэщIэувэжу щызэзауэм, Мысырым и тырку уэлий ТIэхьир-пэщэ хэкIуадэри, абы и пIэм Инкишарий дзэм и тхьэмадэ Ахьмэд-пэщэ иуващ. Инкишарий дзэм и тхьэмадэу арнаут лъэпкъым къыхэкIа Мухьэмэд-Алий ягъэуващ. Ар инджылызхэм щIыгъуу къэкIуа тыркудзэм офицер цIыкIуу хэтами, иджы бэкбаши (полковник) хъуат. Мухьэмэд-Алий адыгэхэм фIы закъыхуищIын хуэдэу щIидзэри, я тхьэмадитIым – Ал-Бэрдиси Уэсмэн-Бэчрэ Ибрэхьим-Бэчрэ къахуэзащ икIи гъусэ къахуэхъуну къигъэгугъахэщ, Ибрэхьим-Бэч тырку уэлий Ахьмэд-пэщэр трихумэ. Ауэ Ибрэхьим-Бэч ар щимыдэм, МухьэмэдАлий шынэжри зиущэхужащ. Абы фIыуэ къыгурыIуэрт, адыгэ тхьэмадэшхуэ Ал-Алфий-пэщэр инджылыз къэралыгъуэм къикIыжрэ адыгэ тхьэмадэ псори зэкъуигъэувэжмэ лъэщ зэрыхъунухэри, Мухьэмэд-Алий ахэр зэфIэгъэкIуэдыным елэжьу щIидзащ, пэрыуэгъу имыIэу Мысырым бжьыпэр щиубыдын папщIэ.
Ар Ал-Алфий-пэщэм къыщищIэм, дзэшхуэ къызэригъэпэщри КаиркIэ иунэтIащ, икIи Хъуршед-пэщэми, инджылызхэми хъыбар яритащ. Арати, инджылызхэр тырку сулътIаным епсалъэхэри, абы къэрал унафэ «лъагэ» къыдигъэкIащ Мысырым и адыгэ тхьэмадэхэмрэ абыхэм я цIыхухэмрэ зэрагъэкъуэнша псори ящхьэщихыжу. Абы щхьэкIэ къимыгъанэу, 1805 гъэм Ал-Алфий-пэщэр и дзэр щIыгъуу Каир дыхьащ. Абы ирихьэлIэу тырку кхъухьыдзэ къэсащ, Мысырым и уэлиищIэу сулътIаным къигъэкIуа Сэлим-пэщэ щIыгъуу. Нэхъыщхьэрати, уэлиищIэм сулътIаным и унафэ тхылъ иIыгът Мухьэмэд-Алий хуэгъэзауэ. А унафэм ипкъ иткIэ ар Бэлкъаным Iэпхъуэу, абы къыщыхуигъэлъэгъуа 125
къулыкъум пэрыувэн хуейт, адыгэхэм къалъысыжырт Мысырым щаIа тетыгъуэри, щаIыгъа къулыкъу псори.
Мухьэмэд-Алий зыпэмыплъа унафэм къигъэуIэбжьат, ауэ зыкъыхимыгъэщу, мысыр щIэныгъэлIхэмрэ дин лэжьакIуэхэмрэ закъуидзэри, абыхэм сулътIаным деж тхылъ яригъэтхащ, Мухьэмэд-Алий Мысырым къигъэнэну лъаIуэу. Ар а къэралым къэнэным нэхъыбэу хуейр француз посолу абы щыIэрт, инджылызхэм япэщIигъэтын папщIэ. Арати, Iуэхум тырку кхъухьыдзэм и тхьэмадэу къэкIуари къыхыхьэри, Мухьэмэд-Алий Мысырым и уэлийуэ къэнэн Iуэхур сулътIаным ирагъэдащ. МухьэмэдАлий абы зэрыщыгуфIыкIар къригъэлъагъуэу, и къуэ Ибрэхьим тыгъэ лъапIэхэр иIыгъыу сулътIаным хуигъэкIуащ. ИкIи тхылъ хуитхащ сулътIаным и унафэ хэIэтыкIа псоми зэреувалIэмкIэ, адыгэ тхьэмадэхэм папщIэ ищIа унафэри хэту. А псоми и щIыIужкIэ, илъэс къэс тыгъэ ищIын хуейхэм и лейуэ, чысэ 400 итыну, зы чысэм дыщэ ахъшэу тху илъу, апхуэдэуи хьэжыщI кIуэхэм ятекIуэдэну ахъшэри езым и пщэм дилъхьэжыну зэрыхьэзырыр къигъэлъэгъуащ. Абы иужькIэ куэд дэмыкIыу, тырку сулътIаным и унафэр къэсащ, Мухьэмэд-Алий Мысырым и уэлийуэ игъэуву икIи унафэ къыхуищIащ адыгэ тхьэмадэхэм я гугъу имыщIыну. Адыгэхэм я Iуэхур зэфIэувэжу щIидза къудейуэ, январь мазэм и къихьэгъуэм, 1807 гъэм, адыгэ тхьэмадэ Ал-Бэрдиси Уэсмэн-Бэч лIащ, абы и ужьым иту, а мазэ дыдэм, Ал-Алфий Мухьэмэд-Бэчи дунейм ехыжащ. Апхуэдэу зэкIэлъепсыхыжа адыгэ тхьэмадэхэм я пIэм Шахьин-Бэч иуващ.
Инджылыз къэралыгъуэм къилъытащ Мухьэмэд-Алий Мысырым и унафэр зэрыIэщIалъхьам зэгурыIуэныгъэу къэралитIым я кум дэлъыр икъутауэ, икIи ар инджылызхэм яхуэгъэза жагъуэгъу IэщIагъэу. Арати, гъатхэпэ мазэм, 1807 гъэм инджылызыдзэ Мысырым къагъэкIуащ, зауэлI минибл хъууэ, Франзер я тхьэмадэу. Дзэм и къалэныр Мухьэмэд-Алий IуигъэкIыу, французхэр Мысырым пэIэщIэ щIынырт. Инджылызхэр щыгугъырт адыгэ тхьэмадэхэм я дэIэпыкъуныгъэм икIи абыхэм яIа тетыгъуэ псори ирагъэгъуэтыжыну жаIэрт, ауэ адыгэхэм ядакъым. Зы лъэныкъуэкIэ, ар МысырымкIэ нэхъыфIу къалъытакъым, адрей лъэныкъуэмкIэ, Мухьэмэд-Алий-пэщэм зыхуей псори къахуищIэну къигъэгугъати, абы адыгэхэр гъусэ щыхуэхъум, инджылызхэр Мысырым икIыжащ. Абы иужькIэ Мухьэмэд-Алий къэрал унафэр, ныкъуэкъуэгъу имыIэжу, къыхуэнащ. Адыгэ тхьэмадэхэми екIужати, Шахьин-Бэч Мысырым и ипщэ лъэныкъуэм къыщикIыжым, дахэ дыдэу пэгъуэкIри, тыгъэ лъапIэхэри хуищIащ икIи Ал-Джизэ хьэблэм унэшхуэ щыхуищIри щIигъэтIысхьэжащ. Ауэ Ибрэхьим-Бэч, Мухьэмэд-Алий дзыхь къыхуищIыртэкъыми, къигъэзэжын имыдэу а къэралым и ипщэ лъэныкъуэм къэнащ.
Адыгэ тхьэмадэхэм я Iуэхур Мысырым щызэтеувэжа хуэдэу зэкIэ къэлъэгъуами, ар нэпцI защIэу зэхэлът. Къэралым и адыгэпщхэр щыгъэкIуэдыным теухуа унафэр къэзыщтар хэту щытми, а Iуэху еплъыкIэ ткIийр щыIэт, ар зыгъэзэщIари Мухьэмэд-Алий-пэщэрщ. Абы папщIэ «быдапIэм и лъыгъажэр» къызэригъэпэщри, адыгэ тхьэмадэу къригъэблэгъауэ хъуар зэтриукIащ. Хьэрып тхыдэтх Ал-Джибиртий къызэригъэлъэгъуэжымкIэ, и къуэ Тосон я пашэу Сирием дзэ игъэкIуэнути, гъатхэпэ мазэм и 1-м, 1811 гъэм Мухьэмэд-Алий Мысырым и тхьэмадэхэмрэ лIыщхьэмрэ и быдапIэм иригъэблэгъащ, псори зэгъусэу абы къыдэкIыу, ежьэным хуэхьэзыру 126
Каир пэмыжыжьэу щыт дзэр гъуэгу трагъэхьэну. Арати, адыгэ тхьэмадэхэм сэлам къарихыу дахэ къажриIа нэужь, Мухьэмэд-Алий япэ иту гупыр къришажьэри, быдапIэм къыдэкIхэу щIадзащ. Iуэхур зэрагъэпсам тету, адыгэпщхэрат яужь дыдэу быдапIэм къыдэкIын хуейр. Арати, ахэр къыдэкIын и пэ быдапIэм и куэбжэхэр зэхуащIри, шухэр дэкIыпIэ зэвым даубыдащ. Лъыгъажэм хуагъэхьэзыра сэлэту дэкIыпIэм къыдэплъэу лъагапIэм тетхэр Iэщэу яIыгъ псомкIи къауэу, шэр лъэныкъуэ псомкIи къателъалъэу щалъагъум, адыгэ шухэм щIакIуэ гъэщIэрэщIауэ я плIэм илъхэр зытрадзщ, шыхэм къепсыхщ, я Iэщэхэр кърапхъуэтри, хэт бжэмкIэ жащ, Iуахын я гугъэу, хэт быдапIэ пщIантIэшхуэмкIэ иунэтIащ сэшхуэр игъэдалъэу. Ауэ шэуэ къателъалъэм къанэ щымыIэу иригъэгъуэлъыкIащ. Адыгэхэм я тхьэмадэ Шахьин-Бэч зэрыджалэу и щхьэр паупщIри, Мухьэмэд-Алий-пэщэм хуахьащ, гуфIапщIэ къыIахыну.
Ал-Джибиртий тхыдэтхым зэрыжиIэмкIэ, а махуэм быдапIэ лъыгъажэм хэтауэ къела адыгэ тхьэмадэ закъуэр Iэмин-Бэчщ. Ар и шым тесу быдапIэ блыным яфIыдэкIуейщ, епкIэри, Щам кIуэжащ. БыдапIэм и куэбжэр зэхуащIу абы даубыдахэр яукIыу зэрыщIадзэу, нэгъуэщI сэлэтхэр абыхэм я унагъуэхэм ятеуэри, я унэхэр зэрапхъуащ, я цIыхубзхэмрэ сабийхэмрэ леишхуэ къылъагъэсащ. ЗэрыхуагъэфащэмкIэ, а махуэм быдапIэм даукIыхьахэмрэ нэгъуэщI щIыпIэхэм бэлэрыгъауэ щаукIа адыгэ тхьэмадэхэмрэ зы мин хуэдиз хъурт.
АдыгэбзэкIэ зытхыжар Мэмдухьщ. ЗАУЭ
Урыс-Кавказ зауэр зэриухрэ илъэси 147-рэ щрикъум ирихьэлIэу
Кавказ зауэр илъэсищэкIэ зэрекIуэкIам псори дыщыгъуазэщ – Къэбэрдейм щызэхаублэри, убых щIыналъэм 1864 гъэм щаухащ. Зауэм Кавказ щIыналъэм и нэхъыбапIэм зыщиубгъуауэ щытащ, ауэ ар лъапсэрых дыдэ зыхуэхъуар адыгэхэрщ: а мафIаем хэкIуэдам нэмыщI, я хэкур ирагъэбгынащ адыгэхэм я процент бгъущIым. Шэч лъэпкъ хэлъкъым ар зэрыгеноцидым – апхуэдэ лей ирахащ адыгэхэм: я лъахэр нэщI хъуху, лъэпкъгъэкIуэд зауэр ящхьэщыкIакъым. Аращ зи лъапсэм псы ирагъэжыхьыжакIэ зэджэр – лъэпкъыр зэтебукIэмэ, къэнар и хэкум ипхумэ. Ди жагъуэ-ди щIасэми, урысыдзэхэм апхуэдэ лей зэрызэрахьауэ щытамкIэ зыумысыжыпхъэщ нобэ. Абы хуейр лъыгъажэ зауэм хэкIуэдахэркъым, хуейр хэкур зрагъэбгынахэм я щIэблэмрэ зы къэралым нобэ щызэдэпсэу лъэпкъхэмрэщ.
ЩIэупщIапхъэщ: зауэр лъэныкъуитIми къащытехьэлъэкIэ, абы и мафIэр кIуэ пэтми щызэщIэплъэкIэ, гъэувыIэн хуейтэкъэ ар – насыпыншагъэмрэ геноцидымрэ къызыдэкIуа зауэ гущIэгъуншэр? Абы жэуап етыгъуафIэкъым… 1837 гъэм Кавказым кIуауэ щытащ пащтыхь Николай Езанэр. Абы «гъуэгур хуагъэхьэзырын» хуейуэ я пщэ далъхьащ Шэрджэсым щызауэ урыс дзэпщхэм; Кавказым къагъэкIуэжащ полковник Хъан-Джэрии, бгырыс тхьэмадэхэм заIуигъэщIэн папщIэ. Генерал Филипсон игу къигъэкIыжыр: «Геленджик дынэсри, етIуанэ махуэм хъыбар дагъэщIащ бгырыс тхьэмадитху, зиусхьэн Вельями- 127
новым епсэлъэн папщIэ, быдапIэм къызэрыкIуамкIэ. Шапсыгъхэмрэ натхъуэджхэмрэ лIыкIуэ къащIауэ жаIащ абыхэм. ЛIыкIуэхэм епсэлъащ Вельяминовыр. Ахэм генералым къыжраIащ: «АбыкIэ хуитыныгъэ имыIэми, Урысейм дэри ди лъахэри тырку сулътIаным дритауэ игъэIуащ. Дэ дыщхьэхуитщ, ди хуитыныгъэр тхъумэн щхьэкIэ, лъы дгъэжэнущ, урысхэр Псыжь зэпрыкIыжыху, зауэр дгъэувыIэнукъым, ди лъахэр яубыдын мурад ящIауэ къытлъемыжьэмэ, урысхэмрэ дэрэ дызэныбжьэгъунущ…» ЛIыкIуэхэм жэуап кIэщI яритащ Вельяминовым: «Ди пащтыхьым и унафэр догъэзащIэ дэ, зауэм хэунахъуэхэмэ, зи лажьэр езы шэрджэсхэращ…» Адыгэ лIыкIуэхэм я псалъэм тепщIыхьмэ, Урысей къэралыгъуэм и къарур здынэсым хащIыкI щыIагъэнукъым бгырысхэм а гъэм. Езы урыс генералхэми а гъэм я пщIыхьэпIэ къыхэхуагъэнкъым зауэм иджыри илъэс щэщIым нэблагъэкIэ зэрызиукъуэдиинур, абы цIыху куэди зэрихьынур, мылъкушхуэ дыди зэрытекIуэдэнур. Урыс дзэпщхэм я нэхъыбэм зэралъытэмкIэ, сыт текIуадэми, зауэр и кIэм нэгъэсын хуейт, бгырысхэр зэтекъутауэ; абыхэм уепсалъэурэ уагурыIуэмэ, сату ядэпщIурэ къыдэпхьэхмэ, нэхъ зыфIэзахуи яхэтащ урыс дзэзешэхэм. Шэрджэс лIыкIуэхэм Вельяминовыр ткIыбжьу щепсэлъа 1837 гъэм Кавказым щызауэ генерал Симборскэм убыххэр щыгъуазэ ищIауэ щытащ урысей пащтыхьым и унафэм. Езы Симборскэм убыххэм яхуитхащ: «Зиусхьэн императорым и IэмыщIэ зифлъхьа нэужь, абы фIыгъуэ къыфхудэкIуэнущ, мамыру фыпсэунущ, къайгъэрэ зауэ-банэрэ фяку къихъуэжынукъым, Урысейм сату дэфщI хъунурэ зывужьынущ, абы фи пщIэмрэ фи щIыхьымрэ лъагэ дэхъунущ». Убыххэр нэгъуэщIкIи къигъэгугъащ генералым: «Фи хабзэхэм зыри хэIэбэнукъым, фи динымкIи пэрыуэгъу фиIэнукъым». АдэкIи: «Фи щхьэмрэ фи мылъкумрэ фызэрыхуитщ, сату вдэтщIынущ, фи IэрыкIхэр фэ вгъэув уасэхэмкIэ фщэ хъунущ»… А псор бгырысхэм хуащIэн папщIэ, ахэр еувэлIэн хуейт къыпаубыд псоми (ахэр щызэхалъхьар Бытырбыхущ): Iэщэр ягъэтIылъауэ зауэр ягъэувыIэн; аманатхэр къратын; бгырысхэм я деж кIуэсахэмрэ яубыдахэмрэ къратыжын; зауэр зэщIэзыгъэстхэмрэ абрэджхэмрэ зыхамыгъэхьэн; унафэщIу къыхуагъэув «урыс нэхъыщхьэм» и жыIэм фIэмыкIын… Зэрынэрылъагъущи, шэрджэсхэр генерал Симборскэм зыщигъэгугъымрэ абыхэм Бытырбыху къапиубыдымрэ шурэ лъэсрэ я зэхуакут: Бытырбыху къажриIэр къащтамэ, вакъэ зэв зылъатIэгъауэт бгырысхэм зэралъытэнур: зэрыгурыIуэгъуэщи, абы еувэлIакъым шэрджэсхэр, ар дэнэ къэна, шэрджэсхэр Урысейм нэхъри пэжыжьэ ищIащ Бытырбыху къапиубыдам. Урыс дзэпщхэм а псор яхузэфIэкIыххэнутэкъым 1837 гъэм – шэрджэсхэр нэхъри къызэщIагъэплъэн фIэкI. Симборскэм жиIам хуэфащэ жэуап къратыжащ убыххэм: «Хэт ди пщэ къыдэвгъэтIысхьэнур, абы и жыIэм дыфIэкI щIэмыхъунур сыт дэ? Ди хэкум фикIыжи, зэуакIуэ дыныфхуэкIуэнукъым…» Натхъуэджхэм, шапсыгъхэм, абазэхэхэм я жэуапыр нэхъ щабэт, ауэ абыхэми Iэщэр ягъэтIылъын ядакъым. Махуэ къэси къебгъэрыкIуэ урысыдзэм пэуври, 1840 гъэм хы Iуфэм къыIуащIыхьа быдапIэ зыбжанэ адыгэхэм зэхакъутащ. Абы и ужькIэ, лъэныкъуитIри зэрытемыгъакIуэурэ илъэс пщыкIубгъу нейкIэ зэпыуакъым зауэр. 128
1859 гъэм и кIэм генерал Филипсонрэ абазэхэхэмрэ зэгурыIуэри, зауэр ягъэувыIащ. Абазэхэхэм затащ: абыхэм я дзэпщ Мухьэмэд-Iэмин урысхэм я IэмыщIэ зрилъхьащ. Я диныр, хабзэхэр, я хэкур къыхуагъанэмэ, зауэр яублэжынутэкъым абазэхэхэм – апхуэдэ псалъэ ятащ. Абазэхэхэр зауэм зэрыхэкIам щыгуфIыкIащ Бытырбыху е щыгуфIыкIауэ фэ зытригъэуащ. Абы щымыгуфIыкIар, уеблэмэ къигъэуIэбжьар уеблэмэ зи жагъуэ хъуар урыс дзэпщхэрт: абазэхэхэм зата щхьэкIэ, зауэр игъэувыIэн мурад иIэтэкъым Кавказ армэм и дзэпщ нэхъыщхьэ генерал-фельдмаршал Барятинскэм. Абазэхэхэр къащыдэмызэуэжкIэ, адрей бгырыс лъэпкъхэр нэхъ хэгъэщIэгъуафIэ хъунут – ар ящIэрт урыс дзэпщхэми, адыгэхэм кIэ щратыпэнум нэхъри зыхуагъэхьэзыр хъуащ. Абазэхэхэм Iэщэр зэрагъэтIылъари я гуапэ хъуакъым – дзэр игъэбэлэрыгъынкIэ шынащ. Генерал Ольшевскэм итхыгъащ: «Мухьэмэд-Iэмин бзаджагъэ хуекIуауэ аращ, абы псалъэ къыдита щхьэкIэ, абазэхэхэм я нэхъыбэм затын мурад яIэкъым, уащIепсэлъэни щыIэкъым – дагъэплъэкъуэн фIэкI, къикIынуIакъым. Дзэм дежкIэ емыкIущ абазэхэхэм уекIужауэ плъытэныр». Шэрджэсхэмрэ урыс дзэпщхэмрэ, дапщэрэ зэпсэлъами, щIызэгурымыIуэм щхьэусыгъуэ иIащ: гущIэгъуншагъэр, лъы гъэжэнкIэ зэрызамыгъэнщIыр, зыр адрейм егъэлеяуэ зэрыхуэкъанлыр. Абы щыхьэт техъуэр мащIэкъым. «Нобэ бгырыс хьэдэ зыбжанэ къытIэрыхьащ, – итхыгъащ Филипсон. – Хьэдэхэм я щхьэр паупщIри, чэтэным кIуэцIалъхьащ. Щхьэ къэс Вельяминовым зы тумэнкIэ ещэху, итIанэ ЩIэныгъэхэмкIэ академием ирегъэхь»» Ар дыдэм етх: «Зэрихабзэу, Засс унафэ ищIри, хьэдэхэм я щхьэхэр пригъэупщIащ, ахэр здишэри, ар Прочнэ Окоп кIуэжащ. Абы и ужькIэ илъэс дэкIауэ, Засс Ставрополь сыщрихьэлIащ. Езыр зы Iэжьэм ист, Iэжьэ зыбжани и ужь итт. «Дэнэ уежьа, зиусхьэн, IэжьэкIэ пшэри сыт?» – жысIэри сеупщIащ. «Вельяминовым деж сокIуэ», – жиIащ генералым. Iэжьэхэм ярылъыр сигъэлъэгъуащ: ахэр щхьэ къупщхьэ щэ ныкъуэ хъурт… Си гур къекIуащ…» А псор щIэстхыр бгырысхэр лъыгъажэ зауэм хэзыдза дзэпщ къанлыхэм гущIэгъу зэрахэмылъам щыхьэт техъуэ куэд зэрыщыIэрщ, абыхэм зэрахьа лейми къыхэкIащ и нэм нэсыху бгырысхэм Iэщэр зэрамыгъэтIылъар. Шэрджэсхэр абы зыхуишар дощIэ псоми: зауэм къелахэм хэкур ябгынэн хуейуэ ирахулIащ. Шэрджэсхэр (кIахэ адыгэхэр) я хэкум игъэкIын хуейуэ япэ зыукъуэдияр Кавказ корпусым и штаб нэхъыщхьэм и Iэтащхьэ Милютин Дмитрийщ. 1857 гъэм абы итхащ: «Ахэр (шэрджэсхэр) Дон гъэIэпхъуэн хуейщ, сыту жыпIэмэ Ставрополь губернэм щIы нэщI щыIэкъым, ахэр абы дгъэIэпхъуэрэ къэзакъхэм я щIыб дэдгъэтIысхьэмэ, ди мурад нэхъыщхьэм, – абыхэм я лъахэм къэзакъхэр къыщебэкI тщIын зэрыхуейм – нэхъри пэIэщIэ дыхуэхъунущ. Ахэр Дон дгъэIэпхъуэу абы щыдгъэзэгъэн хуейщ. Апхуэдэ мурад дызэриIэр бгырысхэм ящыдобзыщI, щыдгъэIэпхъуэну пIалъэр къэсыху». Кавказ корпусым и дзэпщ Барятинский Александр акъылэгъу дэхъуащ Милютиным: «Лъэпкъ жыIэмыдаIуэхэм гущIэгъу щIахуэтщIын щхьэусыгъуэ диIэкъым, абыхэм я щIыр къытетхын хуейщ, къэралым и фейдэ хэлъщи». Кавказ комитетыр (Бытырбыху) арэзы техъуакъым Милютинымрэ 129
Барятинскэмрэ къыхалъхьа Iуэхум. Абы хэплъа нэужь, Комитетым чэнджэщ къыхилъхьащ: «Хэкум пащI зэрыщымыIэм дыщыгъуазэщ (адыгэхэрщ зи гугъу ящIыр – Ред.), абы къыхэкIкIэ, шэч къыщIытепхьэн щыIэкъым Дон губгъуэм Iэпхъуэ нэхърэ (адыгэхэм) лIэныгъэр нэхъ къызэращтэнум. Лъэпкъхэр дэнэ къэна, унагъуэ щхьэхуэхэри пхуеувэлIэнукъым абы, а щIыкIэмкIэ ахэр къэбгъэдэIуэфынукъым, зэтумыукIауэ. Апхуэдэ мурад яхуэпщIрэ я ужь уихьэмэ, псори къызэрыIэтынурэ къытпэувынущ, уеблэмэ я пIэ итIысхьэжа лъэпкъхэри гъусэ яхуэхъунущ абыхэм». Апхуэдэ псалъэмакъ къыщыхъеям Шэшэнымрэ Дагъыстанымрэ зауэр щыувыIа щIыкIэтэкъым – илъэситI дэкIа нэужьщ Щамил зыщитар (1859 гъэм). Бытырбыху дэс лIыщхьэхэмрэ къулыкъущIэхэмрэ зыщышынар аращ – бгырыс лъэпкъ псоми я къарур зэщIагъэуIуэнырщ. ЛIыщхьэхэм, дауи, къагурыIуэрт бгырысу хъуар зэувалIэрэ дзэм къыпэувамэ, абы кърикIуэнкIэ хъунур. Статс-секретарь Головнин Александр 1858 гъэм гъатхэпэ мазэм Милютиным хуитхащ: «Зауэм хуэщIауэ зауэлI мин 300 зыIыгъыфын къэрал дунейм тет, абы илъэс къэс мин щэщIи хэщIу? И хэхъуэм и Iыхьэ ханэр абы тезыгъэкIуэдэфын къэрал щыIэнкIэ хъуну?!» Зауэ кIыхьыр къытехьэлъауэ, Урысейм и къарур кIуэ пэтми зэрыщIэкIыр къагурыIуащ къэрал лIыщхьэ куэдым, зауэр гъэувыIэн хуейуэ и чэзу зэрыхъуам шэч къытрахьэртэкъым абыхэм – Бытырбыху ар нэхъ фIэзахуэу къыщIэкIынут а зэманым, ауэ ар дзэпщхэм я тхьэкIумэ ирагъэхьакъым. Адыгэхэри абы хуэхьэзыр хъуагъэнутэкъым асыхьэтым – щхьэусыгъуэхэр мащIэтэкъым: шэрджэсхэм дежкIэ IупщIтэкъым зауэ къезыщIылIа къэралыгъуэм бгъэдэлъ къарур зыхуэдизыр, къинэмыщIауи, ахэр ягъэжакъуэрт, къызэщIагъэст зэпытт инджылыз тIасхъэщIэххэм. Кавказ армэм и дзэпщ Барятинскэри абы и генералхэри зэщэр арат: зауэр нэхъри зэщIэгъэплъауэ, бгырысхэр абы нэхъ куууэ хэшэн – итIанэ ахэр зэтебукIи я хэкур ебгъэбгыни хъунут, псори езы бгырысхэм я зэранкIэ къэхъуауэ бгъэIуу. 1860 гъэм къащтащ адыгэхэр зытеунэхъуа унафэр. Абы теухуауэ Милютиным итхыгъащ: «Псыжь адрыщI (Шэрджэсым – Ред.) зауэр зэрыщекIуэкIын хуей щIыкIэмкIэ я акъыл зэтехуакъым генерал-лейтенант Филипсонрэ граф Евдокимовымрэ. Филипсон зэрыжиIэмкIэ, КъухьэпIэ Кавказым щыпсэу лъэпкъхэмрэ КъуэкIыпIэ Кавказым исхэмрэ зэплъыт хъунутэкъым, Шэшэнымрэ Дагъыстанымрэ щедгъэкIуэкIа зауэм хуэдэ къыщезэгъынутэкъым Шэрджэсым, псом хуэмыдэу шапсыгъхэмрэ убыххэмрэ я деж – абыхэм дахуэпхъашэмэ, европей къэралхэр, псом япэрауэ, Инджылызыр, зауэм къыхыхьэнкIэ зыхуэIуа щыIэтэкъым. Филипсон зэрилъытэмкIэ, КъухьэпIэ Кавказым ис лъэпкъхэм дахэкIэ дагурыIуэн, къэдгъэдэIуэфын хуейт, Тыркум дащI сатумкIи я хабзэхэмкIи дапэрымыуэу. Илъэс щэщI хъуауэ къулыкъу щещIэ Кавказым Филипсон Григорий, ауэ иджыри къэс къыгурыIуакъым бгырысхэм дахэкIэ уазэрыхэмызэгъэнур, къэбгъэдэIуахэу фэ зытрагъауэми, гува-щIэхами, къызэропцIыжынур». Си гугъэмкIэ, Филипсони фIыуэ къыгурыIуэрт шэрджэсхэр къэгъэдэIуэгъуафIэ зэрымыхъунур – абы зэман зэрыхуейр. Шэрджэсхэм я хьэл-щэным, я хабзэхэм, я псэукIэм куууэ щыгъуазэ хъуа цIыхут ге-
9 Заказ № 64 130
нерал-лейтенант Филипсон. Илъэс тIощIрэ тхурэ щрихащ абыхэм я щIыналъэм. Абы шэч къытрихьэртэкъым, уахуэмыпхъашэмэ, захуагъэ якIэлъызепхьэмэ, шэрджэсхэм уазэрыхэзэгъэнум (1859 гъэм ар ягурыIуауэ щытащ абазэхэхэм – Iэщэр яригъэгъэтIылъын хузэфIэкIащ епсалъэурэ; ахэр иужькIэ зауэм хыхьэжын хуей хъуамэ, зи лажьэр Филипсонкъым, – абы и псалъэм емыдэIуа урыс дзэлIхэрщ). Милютиным адэкIэ етх: «Филипсон и ужькIэ къэпсэлъащ граф Евдокимовыр. Мор зэрыщыуэр псоми я фIэщ ящищIын хузэфIэкIащ графым, дзэпщми фIэкъабыл, езыри зыхуэлажьэ Iуэхур пхигъэкIащ: бгым къихуауэ, шэрджэсхэр е къэзакъ жылагъуэхэм я щIыб дэгъэтIысхьэн, е Тыркум гъэIэпхъуэн хуейщ. ЗэрыгурыIуэгъуэщи, граф Евдокимовым и псалъэм еувэлIащ псори, къэнэжар ар зэдгъэхъулIа зэрыхъуну Iэмалхэр убзыхун хуейуэ аркъудейрт». Шэрджэсхэм я унафэр IупщI дыдэ щыхъуар пащтыхь Александр ЕтIуанэр 1861 гъэм и бжьыхьэм Кавказым щыкIуам щыгъуэщ. А гъэм и сентябрь мазэм и 16-м пащтыхьым IущIащ абазэхэхэм, убыххэм, шапсыгъхэм я лIыкIуэхэр. Милютиным и гукъэкIыжхэм дыкъыщоджэ: «Урыс императорым и пащхьэ ихьащ Бэрзэдж лъэпкъ цIэрыIуэм ящыщ зы. (Зи гугъу ищIыр убых дзэпщ Бэрзэдж Джырандыкъуэщ. – Ред.). Абы и псалъэм и ужькIэ, абазэхэ тхьэмадэхэм ящыщ зым пащтыхьым иритащ абазэхэхэм къабгъэдэкI тхылъ. Тхылъым зэрыратхамкIэ, урыс пащтыхьым и IэмыщIэ зралъхьэн мурад яIэт абазэхэхэм, абы игъащIэкIэ хуэпэжын щхьэкIэ; абазэхэхэр хущIегъуэжат зэрымыщIагъэкIэ иджыри къэс зэрызэуам… Пащтыхьым зэрелъэIури иратхащ тхылъым: Лабэ псым къыщыщIэдзауэ бгыщхьэм нэс, Псыжьрэ шапсыгъхэмрэ яку дэлъ щIыналъэр памыубыдыну, я хэкум быдапIэ кърамыщIыхьыну, хамэ жылагъуэхэр кърамыгъэтIысхьэну, гъавэ щIапIэхэм зэран хуэхъу гъуэгухэр ямыщIыну. Абазэхэхэр щIэлъэIуащ Псыжь адрыщI урысхэм я деж кIуэса пщылIхэмрэ унэIутхэмрэ къратыжынуи. Шэрджэс лIыкIуэхэм пащтыхьым жэуап кIэщI къаритащ: ди IэмыщIэ зыкъифлъхьэнумэ, къытпэвубыдIауэ фхуэздэнукъым, фи Iуэху зытетынумрэ фи псэукIэ хъунумкIэ унафэ яхуэсщIащ си дзэпщхэм. ЛъэIу гуэр фиIэмэ, ар граф Евдокимовым ефхьэлIэ». Милютиным зэритхымкIэ, «бгырыс лIыкIуэхэм ягу зэгъакъым пащтыхьым къарита жэуапымкIэ. Абы щыгъуазэ щыхъум, бгырысхэр къызэрыгъэгубжьащ, зызытын мурад зиIахэми лъэныкъуэ зрагъэзыжын хуей хъуащ. Убыххэмрэ шапсыгъхэмрэ унафэ ящIащ – зауэр яублэжу, и кIэм нэсыху, увыIэ ямыIэну. Абазэхэхэм Евдокимовым иджыри зэ епсэлъэху заIэжьэмэ нэхъ къащтащ. ЗэрыгурыIуэгъуэщи, Евдокимовым аргуэру зыхуагъэза щхьэкIэ, къикIа щыIэкъым. Абдеж кIэ щигъуэтащ лъэныкъуитIри арэзы зытехъуэн унафэм щыгугъахэм я жэрдэмым. Милютиным и гукъэкIыжхэм ущыхэплъэкIэ, гу лъыботэ ар зыщымыгъуазэ (е ибзыщI) гуэрхэри Iуэхум зэрыхэлъам. Шэрджэс тхьэмадэхэмрэ урыс пащтыхьымрэ 1861 гъэм щызэхуэзам щыгъуэ Iуэхум нэгъуэщI унафи тращIыхьынкIэ хъуну зэрыщытар къыхощ тхыгъэ гуэрхэм. Зи гугъу сщIыр Венюков М. И. къызэринэкIа «Кавказ гукъэкIыжхэрщ» (дунейм къыщытехьар 1880 гъэрщ).
«Куэд зыщымыгъуазэ Iуэху гуэрым и гугъу сымыщIын слъэкIынукъым, – итхыгъащ Венюков М.И. – Кавказым нэса нэужь, бгырыс 131

тхьэмадэхэм захуигъазэу епсэлъылIэн мурад ищIащ пащтыхьым. Си гугъэмкIэ, абы щыгъуэ унафэ белджылы гуэри щыIакъым бгырысхэм ятеухуауэ, – адыгэхэр я лъахэм ихун хьэмэ ар къыхуагъэнэн хуей, быдапIэхэм фIэмыкIауэ? «Александр и тетыгъуэм и тхыдэр» (1871 гъэ) щыхьэт зэрытехъуэмкIэ, абы и правительствэм бгырысхэр я лъахэм ихун мурад иIагъэнукъым. А «Тхыдэм» дыщрохьэлIэ: «Бгырысхэр я хэкум ипхун щхьэкIэ, абы куэд дыдэ зэрыхэкIуэдэнумрэ зэрытекIуэдэнумрэ егупсысагъэнщ… Бгырыс лIыкIуэхэм щепсалъэм, пащтыхьым яжриIащ я хабзэхэмрэ я мылъкумрэ зэрыхэмыIэбэнуIар, гулъытэ зэрыхуащIынур, быдапIэхэр зытращIыхьа щIым фIэкI зэрафIэмыкIуэдынур, а псом щхьэкIэ паубыдынури зыщ: бгырысхэм гъэр ящIахэмрэ абыхэм я деж кIуэсахэмрэ къратыжынырщ. Сыт хуэдэ жэуап бгырыс тхьэмадэхэм къратар? ЕтIуанэ махуэм абыхэм (пащтыхьым) къыхуахьащ ахэр зыхуей псори зэрыт тхылъ – урысыдзэр Псыжьрэ Лабэрэ икIэщIыпIэкIэ зэпрыкIыжын – къагъэувырт бгырыс тхьэмадэхэм». Ар пэжщ, ауэ пэж псор хэIущIыIу ищIакъым а хъыбарыр къэзыIуэтэжам – Iуэхум и пэжыпIэм зэрыщымыгъуазэм къыхэкIагъэнщ. Сэ сыщыгъуазэщ абы. Шэрджэс лIыкIуэхэр пащтыхьым хуэза нэужь, граф Евдокимовыр гузэвэгъуэ хэхуащ: Iэщэр ягъэтIылърэ Урысейм и IэмыщIэ зралъхьэмэ, ахэр я лъахэм къранэнкIэ шынащ. Генералым и мурадыр нэгъуэщIт: бгым зы шэрджэси къимынэн – арат зыщIэзэур. Евдокимовыр бзаджагъэ хуекIуащ: и дзэлIхэм ящыщ полковник Абдеррахман жэщым бгырысхэм я деж игъэкIуащ, ахэр игъэжэкъуэн щхьэкIэ. «Хэвгъэзыхьмэ, пащтыхьым сытри къыфхуищIэнущ, – яжриIэрт Евдокимовым бгырыс тхьэмадэхэм. – Пащтыхьым пэвубыд дзэр Лабэрэ Псыжьрэ зэпришыжын, хы Iуфэм IуащIыхьа быдапIэхэри яригъэкъутэжынущ…» Евдокимовым и чэнджэщым игъэжэкъуащ шэрджэсхэр, абдеж къыщыкъутащ я Iуэхур – зэщэр къехъулIащ генералым». Венюков и псалъэм уи фIэщ мыхъун хэлъкъым. Александр ЕтIуанэм имылъагъупIэр иIэтэкъым Урысейм и къарур зауэ кIыхьым зэрыщIихар, абы мылъкушхуэ зэрытекIуадэр. Шэрджэсхэр уи IэмыщIэ иплъхьэн щхьэкIэ, дяпэкIи зауэм Iэджэ зэрыхэкIуэдэнур къыгурыIуэ хъунт пащтыхьым, ауэ ар къафIэIуэхутэкъым дзэпщхэм, шэрджэсхэм кIэ иратын мурад ящIати, абы текIынутэкъым ахэр. Императорым нэгъуэщI мурад гуэр иIауэ хуэбгъэфащэмэ, егъэлея хъун ди гугъэкъым. Дауи щрети, шэрджэсхэр иджыри къэс зытетам тетыж хъуну къыщIэкIынутэкъым – абы ирихулIат езы зэманми. ТIум я зыр къыхахын хуей хъунут шэрджэсхэм: е Урысейм хуэм-хуэмурэ гъунэгъу зыхуащIын, е я щхьэр зауэм халъхьэн – нэгъуэщI хэкIыпIэ яIэжакъым а лъэхъэнэм. ЕтIуанэращ я натIэ кърикIуар – аращ зытекIуэдэжар; Урысейми фIы къыхудэкIуакъым абы. Шэрджэсхэм насыпыншагъэ иныр къалъыкъуэкIын щхьэкIэ лъэкI къигъэнакъым Евдокимовым. Хэт ар езыр – шэрджэсхэм апхуэдиз лейр езыха генерал къанлыр? Дэ дыщыгъуазэщ ар Наурскэ станицэм (Шэшэным) къызэрыщалъхуам. Къэзакъ унагъуэ хуэмыщIащ къызэрыхъуар. И адэм илъэс 29-кIэ дзэм езыри хэту къулыкъу щищIащ прапорщик хъуху. Дагъыстаным щызауэурэ, штабофицерым нихусащ. ЛIыгъэншэкIэ уеджэнтэкъым, нэгъуэщIхэм ялъ игъажэурэ, езыри зыбжанэрэ уIэгъэ хъуащ. Бгырысхэращ зэрысабий лъандэрэ бийуэ иIар – ятеплъэ хъуртэкъым абыхэм, ар икIи 9* 132
зэи ибзыщIакъым. ЦIыху ябгэт, гущIэгъуншэт – абы щыхьэт тохъуэ и гъусэу зэуахэр. Евдокимовыр зэрыIэбжьанэ фIейри кIэзонэ ахъшэм зэрыхэIэбэри ящIэрт, итIани хуагъэгъурт. Генералыр кIэзонэ ахъшэм хэIэбэныр зэримыжагъуэр щыжраIэм, фельдмаршал Барятинскэм жэуап къаритыгъащ: «СлIожь-тIэ? Куэд хуэшхын? Мелуан ныкъуэ, мелуан, уеблэмэ мелуанитI. Урысейм хуэдэ къэралым дежкIэ сыт мелуанитIыр зищIысыр? Сэ абы Кавказыр къысхуизэунущ, аращ псори хуэбгъэгъу щIэхъунур: Кавказ зауэм кIэ игъуэтмэ, урыс мелуан дапщэ псэууэ къэнэнур?..» Дзэпщым ищIэрт зауэм, нэхъ белджылыуэ жыпIэмэ, шэрджэсхэм, кIэ ептын щхьэкIэ, Евдокимовым хуэдэ дзэлI гущIэгъуншэ уиIэн зэрыхуейр… Мы тхыгъэр зэрыдублам, геноцид Iуэхум, тебгъэзэжмэ, хэкум щрахум щыгъуэ шэрджэсхэм кIэлъызэрахьа леймрэ залымыгъэмрэ зэбгъэпщэн бгъуэтынукъым – ар къалэжьатэкъым адыгэхэм, ялъ щIэбгъэжэн, я хэкур нэщI щIэпщIын лажьи ябгъэдэлъакъым. Адыгэхэм я нэхъыбапIэр, – тхьэмадэхэмрэ нэхъ хуэщIахэмрэ нэмыщI, – шэджэладжэ зэтехъуауэщ Тыркум зэрыIэпхъуар. Абхъаз щIэныгъэлI цIэрыIуэ Дзидзарие Георгий етх: «Хьэжрэтхэм я мылъкур пудыбзэу ящэн хуей хъуащ. Ар къызыхэкIар бгырысхэм Тыркум Iэщэ ирахьэн, я Iэщыр хым зэпрашын къызэрыхуамыдарщ». Хым Iэщ зэпрырагъэшакъым урыс дзэпщхэми. Зэпрашын мурад яIами, ар къайхъулIэнутэкъым шэрджэсхэм. Академик Дзидзарие зэритхымкIэ, я дунейр напIэзыпIэм къатекъутэн я гугъакъым бгырысхэм, аращ я мылъкур и нэм нэсыху щIамыщар. Апхуэдэ пэмыплъауэ ешхуэр къащытепсыхэм, нэгъуэщI къахуэнэжакъым – игъащIэм зэрагъэпэщар пудыбзэу ящэн хуей хъуащ: шы-уанэ зэтелъым и уасэр сомитху-тумэнитIкIэ, нэхъапэм сом 200–300 зи уасэу щыта сэшхуэ дэгъуэр тумэни 3–4-кIэ. «ИгъащIэ лъандэрэ зэрахьа Iэщэр, ямыщэн щхьэкIэ, хым хэзыдзи урихьэлIэрт». Тыркум Iэпхъуэн и пэкIэ хы Iуфэм щызэтрихьащ бгырыс мин Iэджэ, абыхэм ятелъа хьэзабыр урысхэми хамэ къэралхэм къикIахэми я нэгу щIэкIащ. «Хы Iуфэр ясеят бгырыс хьэдэхэмрэ зи псэм еджэ насыпыншэхэмрэ, абыхэм яхэплъагъуэрт кхъухьхэм пэплъэурэ зи гур зэщыуа цIыху гужьеяхэр», – итхыжащ а гукъутэгъуэр зи нэгу щIэкIахэм ящыщ зым. Евдокимовым и унафэр фIэкIыпIэ зимыIэ хъуати, шэрджэсхэр бгым кърахухыурэ тенджыз Iуфэм кърахулIэрт, ауэ апхуэдиз мин бжыгъэр псым зэпрызышын кхъухь щIэх къалъэIэсакъым. Абдеж къащытепсыха насыпыншагъэр къызыхэкIахэм ящыщщ ар. А насыпыншагъэм и щапхъэ куэд къэпхьыфынущ. «Последняя борьба с горцами на Западном Кавказе» тхыгъэр («Кавказский сборник». 1877, Т.) къызэзынэкIа Дроздов И. щыхьэт тохъуэ: «Гъуэгум щытлъэгъуам уи гур егъэуз: хьэхэм зэхачэтхъа сабийхэм, цIыхубзхэм, лIыжь-фызыжьхэм я хьэдэхэр тенджыз Iуфэм щикъухьащ. Зи лъэм зэрихьэжыр мащIэщ, къарууншэ зэтехъуащи, абыхэми хьэр къахуэлъэщ… Тырку шкиперхэр апхуэдизкIэ нэпсейщи, адыгэхэр кхъуафэхэм ирагуэ, Iуфэр къабгына нэужь, сымаджэ , псым хадзэ… Гъуэгу техьам я зэхуэдитIи нэсагъэнукъым Тыркум. Апхуэдиз зи инагъ насыпыншагъэ цIыхум зэи къатепсыхагъэнукъым». Аращ Берже Адольф, Абрамов Яков сыми, нэгъуэщI Iэджэри щы- 133
хьэт зытехъуэр. «Шэрджэсхэм я хэкуращ Урысейр зыхуейр, езыхэм хуэныкъуэкъым» жызыIауэ щыта генерал, щIэныгъэлI Фадеев Ростислав иужькIэ зиумысыжауэ щытащ «я лъахэм щрахум шэрджэсхэм лей куэдыщэ зэрырахамкIэ». Къыумыгъэхъун плъэкIынутэкъэ а насыпыншагъэр – шэрджэсхэм я хэкукъутэр? Абы жэуап етыгъуафIэкъым. Сэ зэрыслъытэмкIэ, Кавказ зауэр зэхэзыубла урыс дзэпщхэм къыхахари зытемыкIари гъуэгу нэхъ пхэнж дыдэрщ – абы теунэхъуащ шэрджэсхэр, Урысейми мыгъуагъэ куэд къыхудэкIуащ. «Къэхъуар къэхъуащ, абы пхуещIэжынуIакъым» жызыIэхэр сфIэзахуэкъым сэ. Ар пфIэзахуэмэ, щIэпхъаджагъэ зылэжьахэм жэуап яхьын хуэмейуэщ зэрыплъытэр. Тхыдэм псори зэригъэзэхуэжауэ, абы тебгъэзэж мыхъуну плъытэмэ, хэт-тIэ къуаншэр? Къуаншэмрэ лей зезыхьамрэ я цIэ къипIуэ хъунущ. Иджыри зэ къытызогъэзэжри жызоIэ: шэрджэсхэм геноцид зэрыращIылIам шэч хэлъкъым – ар пхущIэхъумэнукъым, къэралым зиумысыжын хуейщ абыкIэ. Яков,
тхыдэ щIэныгъэхэм я доктор.
(«Звезда» журнал, Санкт-Петербург, 2007 гъэ, №12). 134 Я увыIэнщ.
Псалъэхэм я зэкIэлъыкIуэкIэм мыхьэнэшхуэ иIэщ, жыпIэр тэмэму убзыхуа хъун папщIэ. Абыхэм я зэкIэлъыкIуэкIэм языныкъуэ бзэхэм икъукIэ къалэн ин щагъэзащIэ. Ахэм я мыхьэнэр нэхъ цIыкIу щыхъуи щыIэщ. Псалъэм папщIэ, урысыбзэм псалъэ зэкIэлъыкIуэкIэм къыщегъэлъагъуэ актуальнэ члененэм и щIыкIэр. Коммуникативнэ къалэнхэм нэмыщI, псалъэ зэкIэлъыкIуэкIэм а бзэм щегъэзащIэ стилистикэм ехьэлIа Iуэхухэри. Ауэ а Iэмалыр урысыбзэм къэгъэсэбэпа щыхъуркъым синтаксисым епха зэпыщIэныгъэр къигъэлъагъуэу, сыт щхьэкIэ жыпIэмэ урысыбзэм и флективнэ ухуэкIэр инщ, Iэмал куэди зэрегъэкIуэкI. Абы ещхькъым инджылыбзэр, псалъэ зэкIэлъыкIуэкIэм абы синтаксис зэпыщIэныгъэхэр къыщегъэлъагъуэ, икIи зэрыщытын хуейм тещIыхьауэ, я увыпIэр быдэу яIыгъщ.
Псалъэ зэкIэлъыгъэкIуэкIэм елъытауэ, ди бзэр зи гугъу тщIа мо бзитIыр зыщыщ гупхэм хиубыдэкъым.
Адыгэбзэм псалъэ зэкIэлъыкIуэкIэм къалэн зэхуэмыдищ щегъэзащIэ: синтаксис зэпыщIэныгъэр къызэригъэлъагъуэр, коммуникативнэ, нэгъуэщIу жыпIэмэ, псалъэ зэкIэлъыкIуэкIэм актуальнэ члененэр зэригъэбелджылыр. Ещанэ къалэныр елъытащ стилистикэм.
Псалъэ зэкIэлъыкIуэкIэхэм я дэтхэнэ къалэнми кIэщIу дыкъыте-
1. Синтаксис зэкIэлъыкIуэкIэм адыгэбзэм щигъэзащIэ мыхьэнэр.
Псалъэ зэкIэлъыкIуэкIэм адыгэбзэм щигъэзащIэ къалэн нэхъыщхьэу къэплъытэ хъунущ абы синтаксис зэхущытыкIэм ехьэлIауэ псалъэхэм я зэхуаку дэлъыр къызэригъэлъагъуэр. Синтаксисым епха къалэныр псалъэ зэкIэлъыкIуэкIэм щегъэзащIэ индефинитнэ ухуэкIэм тету зэхэува псалъэухам. Псалъэм папщIэ: мыщэ дыгъужъ фэбэлацэщ, нанэ дадэ хуэпщэфащ, жэм лъакъуэ шкэ иукыркъым.
Мыпхуэдэ псалъэухахэм субъект къэзыгъэлъагъуэ псалъэри, объектым ехьэлIа псалъэри зы щытыкIэм иту къокIуэ. Объектымрэ субъектымрэ я мыхьэнэр зэлъытар, ахэр зэрызэщхьэщыкIыр абыхэм псалъэухам щаIыгъ увыпIэрщ. Абы и щапхъэу щIэныгъэлI Тау Хьэзешэ къехь: «Iэбузед Хьэсэн Исмэхьил хуишащ. Мухьэмэд Хъусен здишащ».
Зи гугъу тщIы псалъэ зэкIэлъыкIуэкIэмкIэ псалъэухам и пкъыгъуэхэм яку дэлъ синтаксис зэпыщIэныгъэхэр къэгъэлъэгъуа мэхъу. Мыпхуэдэм деж псалъэхэм псалъэухам щаIыгъ увыпIэр яхъуэж хъуркъым, сыт щхьэкIэ жыпIэмэ, псалъэухам и мыхьэнэр зэхъуэкIа хъунущ. Синтаксисым елъытауэ псалъэ зэкIэлъыкIуэкIэм мыхьэнэ щаIэщ атрибутивнэ комплексхэми: щэ дагъэ, хадэ дахэ, удз гъэгъа хужь.
Мы псалъэ зэпхахэм хэтхэм я увыпIэхэр пхъуэж хъуркъым. Ар псалъэ зэкIэлъыкIуэкIэм синтаксисым и къалэн игъэзэщIа зэрыхъум и 135
нэщэнэ нэхъыщхъэщ. Ауэ къыжыIэпхъэщ псалъэухам определенэу хэт псалъэхэр зэм и пэмкIэ, зэм и кIэмкIэ къыщыкIуэнкIэ зэрыхъунур.
Псалъэ зэпхахэм определенэр и ужь иту къокIуэ: куэбжэ удзыфэ, уафэ къащхъуэ, сыхьэт ин, жыг баринэ.
Псалъэ зэпхахэм определенэр япэ иту къыщыкIуэм и щапхъэхэр: дыгъуасэрей махуэ, дыщэ сыхьэт, гъущI куэбжэ, пхъэ лошкIэ.
Дэнэ деж къыщыхьами, атрибутивнэ псалъэ зэпхахэм я нэхъыбэм хэт определенэхэм увыпIэ хэубыдыкIа яIыгъщ. Ауэ а увыпIэр къыхэхынымкIэ мыхьэнэр щхьэусыгъуэ зыбжанэм епхащ. Япэрауэ, определенэу къакIуэр зыщыщ псалъэ лъэпкъыгъуэм. ЕтIуанэрауэ, синтаксисым и ухуэкIэм. Ещанэрауэ, синтаксис конструкцэхэм хыхьэ псалъэхэм яку дэлъ зэпыщIэныгъэхэм.
ДыкIэлъыплъынщ псалъэхэм атрибутивнэ комплексым щаубыд увыпIэм. Зи щытыкIэр къахутэ предметыр къэзыгъэлъагъуэ псалъэм определенэр япэ иту къокIуэ а определенэ псалъэр щыIэцIэу щытмэ: жыг хадэ, жыг тхьэмпэ, уэс дадэ, дыху сабын.
Определенэу къакIуэ псалъэр относительнэ плъыфэцэу щытмэ, мыпхуэдэу зыкIэлъахь: нобэрей дыгъэ, ищхъэрэ къуажэ, дыгъуасэрей газет.
Определенэр зэрабж бжыгъэцIэ «зы» жыхуиIэрауэ щыщытым деж, псалъэхэр зэрызэкIэлъыкIуэр: зы къуажэ, зы сыхьэт, зы лIыжь, зы унэ.
Дэтхэнэ увыпIэр яIыгъми, атрибутивнэ псалъэ зэпхахэм я нэхъыбэм хэт определенэм увыпIэ хэубыдыкIа иIэщ. Ауэ, зэрыжытIащи, увыпэхэр тэмэму зэкIэлъыхьауэ къыхэхыныр щхьэусыгъуэ зыбжанэм ехьэлIащ. Псом япэрауэ, ар елъытащ определенэу къакIуэ псалъэр зыщыщ псалъэ лъэпкъыгъуэм. Псалъэ зэкIэлъыкIуэкIэм бзэм и синтаксисым ехьэлIауэ игъэзащIэ къалэнхэр тщIэн хуей щIэхъур адыгэбзэм и зэхэлъыкIэм склоненэм зыужьыныгъэшхуэ зэрыщимыгъуэтырщ. Абы къыхэкIкIэ формантхэу «р», «м»-хэм падежхэм я къалэнри белджылагъ мыхьэнэри къызэрагъэлъагъуэрщ. Адыгэбзэм псалъэхэм псалъэухам щагъуэт увыпIэр елъытащ глаголым, абы щхьэ префикс куэд зэрыпыувэм, нэгъуэщIу жыпIэмэ, адыгэ глаголыр полиперсональнэу зэрыщытым. Номинативнэ гъэпсыкIэм тету зэхэлъхьа псалъэухам мыпхуэдэ зэкIэлъыхьыкIэ яIэщ: подлежащэр именительнэ падежым иту псалъэухам и пэм къыщахь, абы и ужьым иту къокIуэ лъэмыIэс глаголыр. Псалъэм папщIэ: зэпеуэр иухащ куэдрэ емыкIуэкIыу. ЩIалэр машинэм къикIыжащ. Сыхьэтыр хуэму макIуэ.
Эргативнэ гъэпсыкэ зиIэ псалъэухахэм нэгъуэщI псалъэ зэкIэлъыхьыкIэхэри хыдолъагъуэ: «субъект – объект». Эргативнэ ухуэкIэм, объект нэхъыщхьэм нэмыщI, кIэрыдзэн объектхэр иIэу къэкIуэнкэ мэхъу. Апхуэдэм деж глаголым пыувэ щхьэ префиксхэм я къэкIуэкэм къегъэлъагъуэ субъектымрэ объектымрэ я зэкIэлъыкIуэкIэр. НэгъуэщIу жыпIэмэ, эргативнэ ухуэкIэм субъектымрэ объектымрэ яку дэлъ зэпыщIэныгъэр морфологие елъытакIи къэгъэлъэгъуа мэхъу. Номинативнэ, эргативнэ конструкцэхэми нормэу къэдгъэлъэгъуа псалъэ зэкIэлъыкIуэкIэм елъытауэ псалъэухахэр бзэм къэгъэсэбэпа щохъу. Псалъэм папщIэ, эргативнэ конструкцэм псалъэхэр къыщыкIуэнкIэ хъунущ мыпхуэдэу: «объект – субъект – предикат».
Къэпсэлъыныгъэм апхуэдэ псалъэ зэкIэлъыкIуэкIэм дыщрихьэлIэр 136
псалъэхэм я къэкIуэкIэм коммуникативнэ, синтаксис къалэн щигъэзащIэм и дежщ. Адыгэбзэм зы мыхьэнэр ухуэкIэ зэхуэмыдэ зиIэ псалъэухакIэ къэIуэта щыхъу щыIэщ: цIэрэ (именнойрэ) причастнэрэ. Абы теухуауэ бзэ щIэныгъэлI Урыс Хьэталий етх: «ЩыIэцIэр е цIэпапшIэр подлежащэу зыхэт псалъэуха къызэрыкIуэм, цIэ (именной) гъэпсыкIэ зиIэкIэ дызэджэм, и подлежащэр сказуемэ щIауэ, абы щыгъуэми сказуемэр причастие е причастнэ обороту щыт подлежащэ щIауэ бгъэпс мэхъу псалъэухар: зы коммуникативнэ мыхьэнэр гъэпсыкIэ зэтемыхуэкIэ къэIуэта мэхъу. Апхуэдэ ухуэкIэм причастнэ гъэпсыкIэкIэ уеджэ хъунущ. Адыгэбзэм куэд дыдэрэ къегъэсэбэп причастнэ гъэпсыкIэр. Псалъэм папщIэ, БетIал усэ итхащ – темэр подлежащэу щыт БетIалщ, ремэр итхащ сказуемэр аращ. Егъапщэ: БетIалщ усэр зытхар. Мыбы темэр сказуемэу щыт БетIалщ, ремэр подлежащэ зытхар арщ.
Причастнэ гъэпсыкIэр хэгъэгъуэщэн хуейкъым зэблэдза пкъыгъуэ гъэувыкIэ зиIэ псалъэухам – инверсием. Зэгъапщэ: БетIалщ усэр зытхар – Итхащ усэр БетIал. Причастнэ гъэпсыкIэм деж реальнэ субъектыр грамматическэ сказуемэ зэрищIым ар хеIэтыкI, и мыхьэнэр егъэлъэщ.
ЦIэ (именной) гъэпсыкIэ зиIэ псалъэухам хэт и пкъыгъуэхэм я увыпIэр мыпхуэдэу къэбгъэлъагъуэ хъунущ: П – О – Д – С. П – подлежащэщ, О – определенэщ, Д – сказуемэр зыгъэбелджылы, абы епха пкъыгъуэ етIуанэхэрщ, С – сказуемэщ. Мыпхуэдэ псалъэ зэкIэлъыкIуэкIэр бзэм хабзэу щыуващ. Ар хъуэжа щыхъур актуальнэ члененэр синтаксисым темыхуэу нэгъуэщI псалъэуха зэпкърыхыкIэ къыщигъэлъагъуэм дежщ. Синтаксис мыхьэнэр псалъэ зэкIэлъыкIуэкIэм щемылъытам деж, пкъыгъуэхэм я увыпэхэр яхъуэжынкIэ мэхъу. Апхуэдэхэм деж абы Iэмал имыIэу мыхьэнэщIэ гуэр псалъэухам хепщэ, ар ищхьэкIэ зэрыжытIащи, актуальнэ члененэм епхагъэнкIэ мэхъу, е стилистикэм къалэн игъэзащIэм елъытащ.
Адыгэбзэм и псалъэ зэкIэлъыкIуэкIэр нэхъыбэу зытеухуауэ къалъытэр абы и синтаксис мыхьэнэри къигъэлъагъуэу зэрыщытырщ. Ауэ синтаксис зэпыщIэныгъэр псалъэ зэкIэлъыкIуэкIэм щемылъытам деж псалъэхэм псалъэухам щаIыгъ увыпIэр щахъуэж къохъу. Псалъэ зэкIэлъыкIуэкIэ зэблэгъэувыкIам мыхьэнэ гуэр къимыгъэлъагъуэу хъуркъым. Нэхъыбэрэ ар пыщIауэ щытщ актуальнэ члененэр къэгъэлъэгъуэным. Псалъэ зэкIэлъыкIуэкIэм актуальнэ члененэр елъытауэ зэрыщытым адыгэбзэм елэжь щIэныгъэлIхэм гулъытэ щIагъуэ хуащIауэ щыткъым. Абы ныкъусаныгъэ куэд кърикIуащ. Псалъэ зэкIэлъыкIуэкIэм адыгэбзэм щегъэзащIэ коммуникативнэ Псалъэуха къэс коммуникативнэ мыхьэнэ хэлъщ. Зы ухуэкIэ хэха зиIэ псалъэухахэм коммуникативнэ мыхьэнэ зырыз яIэнкIи мэхъу. Псалъэухам и коммуникативнэ мыхьэнэр къэгъэлъэгъуа зэрыхъу Iэмалхэм я нэхъыщхьэщ псалъэ зэкIэлъыкIуэкIэм къигъэлъагъуэ актуальнэ члененэр. Псалъэухар IыхьитIу гуэша мэхъу, темэрэ ремэу. ТемэкIэ йоджэ псалъэухар зытепсэлъыхьым, ар зытеухуам. Ремэр темэм къигъэлъагъуэм зыгуэр хужызыIэ, тепсэлъыхь, ар зыгъэбелджылы Iыхьэщ. Нэхъыбэрэ темэкIэ зэджэ Iыхьэм псалъэухам и пэм дыщрохьэлIэ, ремэм – псалъэухам и кIэм. Ауэ апхуэдэ зэкIэлъыкIуэкIэр хъуэжа щыкъалэнхэри. 137
хъуи щыIэщ, Щапхъэ: Хьэсэн тхылъ еджэн фIэфIтэкъым. ФIэфIтэкъым тхылъ еджэн Хьэсэн.
Темэр къызыбгъэдэкIам нэхъ мыхьэнэ иIэу къилъытэр, къыхигъэщхьэхукIыну, зытригъэчыныхь псалъэр псалъэухам и пэ иту къехь.
Адыгэбзэм псалъэуха гъэпсыкIэм зи увыпIэр зэблэпх хъу псалъэхэр къыщыкIуэм деж, псалъэ зэкIэлъыкIуэкIэр хъуэжа хъуурэ псалъэухар нэхъ шэрыуэ, нэхъ купщIафIэ, къэпсэлъыкIэ и лъэныкъуэкIэ нэхъ къулей мэхъу. Адыгэбзэр ящыщщ псалъэ зэкIэлъыкIуэкIэм синтаксисым и мыхьэнэри актуальнэ члененэр къэгъэлъэгъуэн къалэнри зыгъэзащIэ бзэхэм. Псалъэ зэкIэлъыкIуэкIэм игъэзащIэ стилистикэ къалэнхэр къыхокI псалъэухам хэт пкъыгъуэхэр стиль и лъэныкъуэкIэ зэрызэщхьэщыкIым.
Зы стилым тету убзыхуа текстхэми уащрихьэлIэу, дэтхэнэ зы стилми иIэжщ псалъэ зэкIэлъыкIуэкIэм и ухуэкIэ. А Iуэхур нэхъыбэу зэлъытар бзэмрэ ар зэрагъэлажьэ щIыкIэмрэщ. Псалъэ зэкIэлъыкIуэкIэр зэщхьэщыкI хабзэщ жьэрыIуатэбзэрэ тхыбТхыбзэм псалъэухам щигъуэт гъэпсыкIэмрэ жьэрыIуатэбзэм щиIэ ухуэкIэмрэ зэбгъапщэмэ, гу лъумытэу къанэркъым а тIум я зэщхьэщыкIыныгъэ нэхъыщхьэм: тхыбзэм псалъэухахэр зэрыщаухуэр бзэм хабзэ хуэхъуа щытыкIэм тетущ. Егъэлеяуэ мыхьэнэшхуэ зиIэ коммуникативнэ IуэхугъуэкIэ къытеша мыхъумэ, нейтральнэ стилым псалъэухам щагъуэт гъэпсыкIэм зихъуэжкъым.
зэу. Заудин Мухьэмэд
Дунейм ехыжам кIэлъызэрахьэ дауэдапщэхэр
Адыгэ хабзэм щыщ дэтхэнэ зы Iуэхугъуэми езым и лъабжьэ, и къежьапIэ иIэжщ. Хабзэр къызэрыгуэкI Iуэху цIыкIукъым. Ар къызыгурымыIуэм хабзэм и мыхьэнэм и мызакъуэу, и пщIэри егъэлъахъшэ. Ди хабзэм куэд къызэщIеубыдэ, ар здынэмыс плIанэпэ адыгэ гъащIэм къыщыгъуэтыгъуейщ. А хабзэр лIэщIыгъуэкIэрэ зэфIэуващ, зигъэпсрэ зипсыхьыжу. ГъащIэм зэрызиузэщIым елъытауэ, хабзэми зихъуэжащ, щIэм хуэнабдзэгубдзаплъэу, жьыми хуэсакъыу. Хабзэхэм ящыщу дунейм ехыжам кIэлъызэрахьэр яужь дыдэу цIыхум иращIэкIыж дауэдапщэрщ. Абы и лъэныкъуэкIэ убгъэдыхьэмэ, ди лъэпкъым къыдэгъуэгурыкIуа хабзэхэм ящыщу зэхъуэкIыныгъэ нэхъ зыгъуэтурэ нобэм къэсари а лэжьыгъэм ехьэлIа Iуэху зехьэкIэ дыдэхэрщ. ЖыпIэ хъунущ ар ди лъэпкъыр зыIууа дин зэпыдз-зэхъуэкIхэм къыздахьауэ.
Тхьэ куэд зиIэ мажусий диным ди лъэпкъым зэман кIыхькIэ зэритам и нэщэнэщ ноби адыгэхэм яIэ тхьэлъэIухэмрэ зэрахьэ хабзэхэмрэ я лъабжьэр а мажусий дауэдапщэхэм зэрекIуэлIэжыр. Зырызыххэщ абы зи къуэпсыр къыщемыжьэр, мажусий Iуэху зехьэкIэм щыщ куэд чыристан динми, муслъымэн динми щIэгъэкъуэн щащIар мащIэкъым.
Адыгэхэм мажусий диныр куэдрэ зэрызэрахьам и щыхьэтщ, псалъэм 138
папщIэ, ноби гузэвакIуэ кIуэ фызхэм «хьэдагъэ пашэ» зэраIэр. Дунейм ехыжам хуэщыгъуэну къекIуалIэхэм зы нэхъыжь хагъэщхьэхукI хабзэщ. Куэбжэм нэса нэужь, ар лъэбакъуэ зытIущкIэ япэ йощри, гупыр пщIантIэм дешэ. Гуауэ зиIэм хуэгузэвэнухэр пщIантIэм дэзышэ цIыхубз нэхъыжьым «хьэдагъэ пашэкIэ» йоджэ.
Чыристан диным и хуэмэбжьымэу адыгэм ди гъащIэмрэ ди хабзэмрэ къыхэнар куэд хъуркъым, абы и зы щапхъэу къэплъытэ хъунущ цIыхухэр, псом хуэмыдэу бзылъхугъэхэр, щыщыгъуэкIэ щыгъын фIыцIэ зэрызыщатIагъэр, IэлъэщI фIыцIэ зэрызытралъхьэр, унагъуэм хьэдэ щилъым деж гъуджэм, нэгъуэщI укъызэрыщхэм зыгуэр къызэрырапхъухыр. Чыристан диным епхащ дунейм ехыжам махуэ плIыщI нэужьым хьэдэIус зэрыхуащIри.
Адыгэхэм я мызакъуэу, ди гъунэгъуу къыщыс муслъымэнхэми дунейм ехыжар а махуэм е етIуанэ махуэм фIамыгъэкIыу щIалъхьэ. Хьэдэр щагъэлъ хабзэкъым, я къэт е зыгуэрым пэмыплъэхэмэ. Ди зэманым дауэдапщэр зэрыдахыр муслъымэн хабзэм тетущ. Ислъам диным къызэригъэувымкIэ, дунейм ехыжа муслъымэныр умыгъэпскIыу щIэплъхьэ хъунукъым, ар «шэхьиду» мылIамэ. Хьэдэр зэрагъэпскIми езым и хабзэ иIэжщ.
Хьэдэр зыгъэпскIам илъэгъуахэр жиIэжыным гуэныхьышхуэ пылъу ябж. ЛIар ягъэпскIа нэужь, ар джэбыным кIуэцIылъхьэн хуейщ. ДжэбынкIэ зэджэр хьэдэм кърашэкI щэкI хужьыращ. А псалъэр, ислъам диным и гъусэу, ди бзэм къыхыхьауэ къалъытэ. Джэбын псалъэм ехьэлIауэ къагъэсэбэпу урихьэлIэнущ «ахърэт джанэ» жыхуаIэми. Хьэдэм джэбыныр кърамышэкI щIыкIэ абы джанэ Iэгъуапэншэ щатIагъэ. ЦIыхубзым и джанэр и жьэгъум къыщегъэжьауэ и лъапэхэм нос, цIыхухъум ейр – и лъэгуажьэхэм. Аращ «ахърэт джанэкIэ» зэджэри.
ЗэрыжытIащи, джэбыну кърашэкIыр щэкI хужьщ. Ар мылъку хьэлэлым къыхэкIауэ щытыпхъэщ. ЦIыхухъум и ахърэт джанэр Iыхьищу зэхэлъщ:
1. Езы джанэр – и дамитIым къыщыщIэдзауэ и лъэгуажьитIым нэсу (и щхьэр къищын хуэдэу щэкIыр къигъэжауэ);
2. Тепхъуэр – лIам и нэкIумрэ и лъакъуитIымрэ къыщIэмыщу зэ-
3. КъешэкIыр – лIам и щхьэмкIи и лъакъуэмкIи сантиметр тIощIтIощI хуэдиз пылеикIыу (ар пупхыкIыфын щхьэкIэ) къагъэсэбэп щэкIыр.
Бзылъхугъэм и джэбыным, ищхьэкIэ жыхуэтIахэм нэмыщI, щхьэфIэпхыкIи хэлъын хуейщ (бзылъхугъэр джэбыным щыкIуэцIалъхьэкIэ и щхьэцыр кIыхьмэ, яухуэнри и гущIыIумкIэ къытралъхьэ).
Дунейм ехыжар ягъэпскIыу джэбыныр кърашэкIыжа нэужь, дыуэ тращIэ, деур ящI, жэназы нэмэзыр тращIэжри щIалъхьэ.
Гуауэ зиIэ унагъуэм пасэ зэманми ноби хьэдагъэ махуищым шхын къиIэтыныр къемызэгъыу ябж. Я гъунэгъу, я благъэхэм шхын къыхуахьурэ ягъэшхэнырщ нэхъыфIыр. Апхуэдэ ерыскъым зэреджэр «гуIэ шхынщ». Тхыдэтххэм къызэралъытэмкIэ, мы хабзэр ижь-ижьыж лъандэрэ адыгэхэм къадогъуэгурыкIуэ.
ЛIа зиIэм и куэбжэр хьэдагъэ махуищыр дэмыкIауэ зэхуащIыркъым. А зэманым къуажэ ефэндыр е нэгъуэщI духьэшы гуэр гуауэ зиIэм и пщIантIэм дэсын хуейщ, гузэвакIуэ дыхьэхэм дыуэ яригъэщIу. Дунейм ехыжар зэрылIэрэ махуибл щрикъум деж лIам и щыгъынхэр ятыж хабрыщIахъумэр; 139
зэщ. Абы зэреджэр щыгъынихыжщ. ИтIанэ махуэ плIыщI, махуэ щэ ныкъуэрэ тIурэ, илъэс сэдэкъэхэр ящI.
Хъан-Джэрий зэритхымкIэ, нэхъапэхэм адыгэхэм лIам щхьэкIэ илъэс хьэдэIус щащIым деж Iэщ яукIырт, махъсымэ куэду ящIырт, ерыскъы, фадэ къаIэтырт. А хабзэр адыгэхэр чыристан диным щитахэм щыгъуэт щыщыIар, ауэ муслъымэн диныр къащтэри, фадэр къемызэгъыу къызэрилъытэм къыхэкIкIэ апхуэдэ дауэдапщэхэм хагъэкIыжащ.
Адыгэхэм я гъащIэм сыт хуэдэ гузэвэгъуэрэ гужьеигъуэрэ къыщыхъуами, абыхэм сыт хуэдэ хьэзаб ятелъами, дэнэ къэралыгъуэ къыщыхутами, ахэм яхузэфIэкIащ я хабзэхэр яхъумэжын, зэхъуэкIыныгъэ гуэрхэр ягъуэтами. Iэдэм Маринэ
Адыгэхэм я щэкIуэкIэр. «ЩакIуэбзэкIэ» зэджэр
Адыгэхэм сыт зэмани хабзэфIу яIащ я щIэблэр лэжьыгъэм щIэпIыкIыныр. Ди лъэпкъым къыдекIуэкI лэжьэкIэхэм хыхьэрт гъукIэныр, бжьахъуэныр, щэкIуэныр, бдзэжьей ещэныр, нэгъуэщIхэри.
Дэ мыбдеж зи гугъу щытщIынур абыхэм ящыщ щэкIуэнымрэ абы епха бзэмрэщ. Зэрыхабзэу, щакIуэ зэманым щIидзэрт октябрь мазэм, ар февралыр къихьэху екIуэкIырт. Адрей мазэхэм, дыгъужьым фIэкIа, нэгъуэщI псэущхьэ уещэкIуэну ухуиттэкъым. Абы и щхьэусыгъуэр мырат: дыгъужьхэр мэл пщыIэхэм къатеуэрейт, мэлыхъуэхэм куэдкIэ ар зэран къахуэхъурт.
Ди деж щэкIуэныр тIууэ щызэщхьэщыкIырт: хьэжэбажащэ, къызэрыгуэкI щэкIуэкIэ.
Япэр нэхъыбэрэ къэзыгъэсэбэпыр зыхузэфIэкI цIыхухэрт: пщы, уэркъ сыт хуэдэхэрт, абыхэм хьэщIэ къахуэкIуарэ зэрытрагъэу нэгузыужьыкIэт. Апхуэдэхэм деж уэркъхэм е пщыхэм гъусэ ящIырт къадэIэпыкъун цIыхухэр, ахэр нэхъыбэри мэкъумэшыщIэхэрт. Абыхэм я къалэнт хьэкIэкхъуэкIэр мэзым къыщIахуну, щакIуэхэр тыншу еуэфын хуэдэу. ЗэрыжытIащи, мыпхуэдэ щэкIуэкIэр зэштегъэу къудейуэт нэхъыбэм къызэрагъэсэбэпыр.
ЕтIуанэ лIэужьыгъуэм нэхъ хуэIэзэр мэкъумэшыщIэхэрт. Мэзым кIуэн и пэкIэ ахэр зэхуэсырти зэчэнджэщырт, хэт гъэщтакIуэу, хэт уакIуэу щытынуми яубзыхурт. ЩакIуэхэр пщэдджыжьым жьыуэ дэкIырт, цIыху куэдым яхуэмызэныр нэхъ къащтэрти. Псом хуэмыдэу нэ бзаджэ зиIэу, угъурсызу ябж IущIэну яфIэфIтэкъым. ЩIежьар абыхэм кърамыгъэхъулIэну къафIэщIырт.
Мыбдеж жыIапхъэщ, езы щакIуэхэм сэлам ехыкIэ щхьэхуэ зэраIэжыр: я щакIуэгъу хуэзамэ, «щакIуэжь апщий!», - жаIэрти, жэуапу къратыжт: «Си хьэм къуэжар Тхьэм къуит апщий!» ЩакIуэм зыгуэр къиукIауэ къихьу IущIамэ: «Миным и лъабжьэ ухъу», – жраIэрт, абы и жэуапт: «Хъун куэдым Тхьэм ди насып хилъхьэ». ЩакIуэм хуэзар и 140
щакIуэгъумэ е щакIуэ кIуэфыну щытмэ зыри ириттэкъым, ауэ къыхуэзар зи узыншагъэкIэ мыщэкIуэжыф гуэрмэ, иIыгъымкIэ дэгуашэрт.
ЩэкIуэным щIидза нэужь, гъащтэм псэущхьэр къыхихурт, ауэ езыр еуэтэкъым, ар зи къалэныр уакIуэрт. Хабзэм ипкъ иткIэ, япэу псэущхьэм еуэр гупым я нэхъыжьырт. ЩэкIуэн яуха нэужь, къаукIар ягуэшыжын щIадзэрт. Мыбдежми хабзэ щхьэхуэ щыIэт. Iэмал имыIэу, пшэрыхьыр зэхуэдэу ягуэшыж, хэт дапщэ къиукIами емылъытауэ. Ауэ щхьэр, лъакъуэр, фэр хьэкIэкхъуэкIэр къэзыукIам ейт. Языныкъуэхэм деж псэущхьэ къаукIам и щхьэр жылэм нэхъ цIэрыIуэ дыдэу щытауэ дэс щакIуэм хуахьт, ар хэт къиукIауэ щытми.
Зэрыхабзэу, къащэкIуар зэпкърызыхыр нэхъыщIэхэрт, нэхъыжьхэр зэзэмызэт абы щыхыхьэр. Псэущхьэм и кIуэцIфэцIыр ягуэштэкъым, ар абдеж щагъажьэрти зэдашхырт. Шхыным япэу хэIэбэр нэхъыжьырт, иужькIэт нэхъыщIэхэм шхэн щыщIадзэр. Ижь зэманхэм щакIуэхэм Iэмал имыIэу мэзытхьэм Iыхьэ къыхуагъанэрт. Апхуэдэу ямыщIмэ, мэзытхьэр къэгубжьу къадэмыIэпыкъужыну къащыхъурт.
ЩакIуэм и гугъу щыпщIкIэ, утемыпсэлъыхьу къэбгъанэ хъунукъым «щакIуэбзэкIэ» зэджэр. Адыгэхэм щакIуэбзэ зэраIам щыхьэт тохъуэ I лIэщIыгъуэм псэуа щIэныгъэлI, зекIуэлIхэри. Ауэ абыхэм зи гугъу ящI бзэм и щапхъэу куэд бгъуэтынукъым.
ЩакIуэбзэм щытопсэлъыхь Клапрот Ю. и «Описание поездок по Кавказу и Грузии в 1807-1808 годах» жыхуиIэ лэжьыгъэм. Абы етх: «… абыхэм (щакIуэхэм) яIэжщ бзэ щэху, езыхэр иризэгурыIуэу. Нэхъыбэрэ къагъэсэбэпхэм зэреджэр – шакобше, фаршипсе….» Ахэр а тхылъым зэритыр мыпхуэдэущ:
ЩакIуэбзэр
Папхле
Баетао
Каепе
Пгакокнаф
Ткемеша
Наегхунэ
Уппэ
Паша Шуга
Бруг
Вуп
Пчакоанче
Фогабе
Шег
Аэльса
Наэкуша
Адыгэбзэр
Нэ
Тхакума
Че
Жэм
Бжан
Мафа
Фыз
Ахше
Жако
Шха
Топанг
Махше
Мэль
Псе
Чала
Шакуа
Урысыбзэр
Глаза
Ухо
Конь
Корова
Коза
Огонь
Женщина
Деньги
Фетровый плащ
Голова
Ружье
Верблюд
Баран
Вода
Ребенок
Хлеб
АдэкIэ «фаршипсе» зыфIищар адыгэбзэм къытекIащ, пычыгъуэ къэс «ри» е «фе» хэувэурэ. Абы и щапхъэхэр: 141
Адыгэбзэ
Шха
Туле
Я
Тхакума
Нэ
Пэ
Жэ
Бзэ
Жаке
Фаршипсе
Ириш хари Трарукуари
Иряри
Таримарикуари
Иринэри
Ирипэри
Ирижери
Ирибзери гери
Жарикери
Урысыбзэр
Голова
Нога
Рука
Ухо
Глаз
Нос
Рот
Язык
Борода
ЖыIапхъэщ: дэтхэнэ зы щакIуэми езым и бзэ хэха зэриIэжыр, езымрэ и гъусэхэмрэ фIэкIа къагурымыIуэу. Дэ къэтхьар Клапрот и щапхъэ къудейрщ.
ЩакIуэбзэр ноби щыIэрэ щымыIэрэ зэхэдгъэкIын ди мураду, дэ захуэдгъэзащ илъэс Iэджэ хъуауэ щэкIуэным дихьэх щакIуэ Iэзэ куэдым. Абыхэм къыджаIа псалъэхэм щыщщ мыхэр: ЩакIуэбзэ
Гъуабжэ
Бзаджэ
Дахэ
Нагъуэ
Домбей
Къуацэхэс
Цыбэ
Къуэлэн
ПщэкIыхь
Лырышхэ
ПIащэ
Къуэш
КIэкIыхь
Шабзэ
Дзыгъуащэ
ЩIырытI
Бырыб
Уэгупщащэ
Вындыжь
ЦIэиIуэ
Къуаншэ
Лъэбыкъ
Пщэпсыгъуэ
Гъурэ
ХъумакIуэ
Плъыр
ПхъащIэ
Бгъэгуху
Гъатхэпежьэ
Урысыбзэ
Коростель Лев
Коза
Лось
Лань
Фазан
Овца
Тигр
Журавль
Барсук
Дрофа
Конь, лошадь
Змея
Стрела-змея
Кошка
Крот
Белка
Голубь
Ворон, ворона
Кукушка
Орел
Утка
Гусь
Ласка
Козёл
Сова
Дятел
Ласточка
Скворец
Адыгэбзэ
Адэжынэ Аслъэн
Бжэн
Бжьо
Бланэ
Мэзджыд
Мэл
Къаплъэн
Къру
Уашхэ
Дудакъ
Шы
Блэ Блэшэ
Джэду
ЩIыIуб
КIэпхъ
Тхьэрыкъуэ
Къуаргъ
КIыгугу
Бгъэ
Бабыщ
Къаз
Ужьэ
Ажэ
Жьынду
ЖыгыуIу
ПцIащхъуэ
Бжэндэхъу
Щапхъэу къэтхьа мо псалъэхэми къагъэлъагъуэ щэкIуэбзэр зэгуэр зэрыщыIам и мызакъуэу, ар ноби къызэрагъэсэбэпыр. ТАУ Хьэзешэ, Маринэ. 142
УсакIуэфIыр сытми хуитщ
«Тхьэм и бынхэр» зыфIищам сигу къигъэкIа гупсысэхэр
Тхьэгъэпсэу Увжыкъуэ и тхылъ
Псори зэакъылэгъущ усакIуэбзэр дахэу, къабзэу щытын зэрыхуеймкIэ. АрщхьэкIэ зым нэхъ фIэкъабылщ ар макъамэм ещхьу дахэу Iумэ, адрейм – къикI мыхьэнэр фIэнэхъапэщ, ещанэм – псалъэухам и ухуэкIэр псоми лъабжьэ хуещI. ЩыIэщ адыгэм къигъэсэбэп псори адыгэбзэу зыбжи. Апхуэдэр бзэр зэригъэщIэрэщIэным елIалIэркъым. ЖиIэр къагурыIуэмэ аращ. Ауэ щыIэщ а псори зэзыпхыж – ар абыхэм ящыщ дэтхэнэми анэдэлъхубзэр фIыуэ зэрилъагъурщ. ХьэрэкъуакIэ дэздзэжарэт!
Тхьэгъэпсэу Увжыкъуэ и тхылъым щхьэкIэ псоми зыжьэу «фIыщ» жаIэну къыщIэкIынкъым. Увжыкъуэ и усэхэм нэхъыщхьэу хэлъыр узэрызригъэгупсысыжырщ. Ахэр ящыщкъым щхьэзыфIэфIыгъэм ухуезыджэхэм. Уи хьэлыншагъыр пхуагъэщIэрэщIэну хэткъым. УзыщагъэукIытэж, псынщIэу тхылъыр згъэтIылъу мы хьэлыр зыхэзнарэт жыпIэу. Ар пхузэфIэмыкIынумэ, мы тхылъыр сыкъэзыцIыхухэм щамылъагъун хьэрэкъуакIэ дэздзэжарэт жыбоIэ. Апхуэдэми, Увжыкъуэ щыткъым и уIэгъэхэр «зыгъэтIыгъуэ» усакIуэуи. Адыгэ щэнхабзэм къиубыд къэухьымкIэ, ар тхылъ зыIыгъ джэгуакIуэщ. Ар «сэ си усакIуэу», «уэ уи усакIуэу» щымытынкIи мэхъу. Ауэ «ди усакIуэу» убжыным и Iыхьэ хэмылъу пхужыIэнукъым: Шэ щыфий губгъуэ къэрабгъэр имыхьэ,
Ихъумэжыну и Хэку хущIэмыхьэ.
Уафэр щыгъуагъуэкIэ – игукIэ мэпыхьэ…
Лъэпкъым имыпIу ар, ипIтэкъэ зы хьэ. Фадафэр пагэу лъэпкъым топсэлъыхь
Нэхъыбэм зэрабжымкIэ, цIыхур ефэми, и акъылыр иримыфыжмэ, ягъэ мыкIын хуэдэу щытщ. Ауэ Тхьэгъэпсэум и лирическэ лIыхъужьым ар идэркъым: кхъуэл мащIэри, кхъуэл куэдри тIури зыщ. Зыгъэгузавэри цIыхум и узыншагъэм, и мылъкум, и насыпым сэкъат зэригъуэтым и закъуэкъым:
Фадафэр пагэу лъэпкъым топсэлъыхь,
Ундэрэбжьа чэф Iупэхэр игъабзэу.
Iупс къыIурипхъри Iэнэм токIуэдыхь,
И фIэщу жиIэу зэрыпсэур лъэпкъ хабзэу. ПщIэ зиIэ цIыхум хабзэ мыхъумыщIэ иришажьэмэ, ар адрейхэми щапхъэ пхэнж яхуохъу. Фадэм лъэпкъыр зэригъэкIуэдым Увжыкъуэ топсэлъыхь щабэуи, пхъашэуи, дыхьэшхыуи, губжьауи.
«Гуэныхь псори зы пэшым щIэлъщ, абы и бжэр фадэрщ», – щыжыIащ бегъымбарым и хьэдисхэм ящыщ зым. Увжыкъуи нобэрей адыгэ лъэпкъым 143
и щытыкIэ укъэзыгъэуIэбжьым и щхьэусыгъуэ нэхъыщхьэхэм ящыщу илъагъур Iиманыншагъымрэ фадэмрэщ. Абы къыхохьэж фэрыщIагъэри: «Iэнэракъэ-тIэ ди хабзэхэр къыщыбырсеижу, ди гурыфIыгъуэу къэнэжар?! Абы ущыбгъэдэсым деж, псом хуэмыдэу Iэгубжьэшхуэ пщIимэм изу зырыз уефа нэужь, уэри уохъу хабзэщIэкъу, псэлъакIуэ, дауэрей, Iуэрвэр, зэгуэудыгъуэ».
Ефэныр ди хабзэм къигъэува унафэ хуэдэу адыгэм къыддекIуэкI хъуащ. Благъагъэр Iыгъын хуейкъэ – дофэ, цIыхубзым пщIэ хуэщIын хуейкъэ – дофэ, щIэблэр унагъуэу гъэтIысыжын хуейкъэ – дофэ. Iэнэм тежеяуэ къахуэмыгъэушыж нэхъыжьым унафэ ещI. ЦIыхур-тIэ зэдаIуэр ишхымрэ ирифымрэкъэ. Ефэрейми фадэм и фейдэр къэзыгъэлъагъуэ гупсысэкIэ иIэщ. Ар нэхъ ткIий дыдэу фадэр къыIэщIэзытхъ диным дежкIэ мэIэбэри, езым и фадафэ диным къришэлIэну хэтщ: «Фадэр хьэрэму, Алыхьталэр пщигъэгъупщэу хэт жызыIар? Фадэр зэрыт кумбыгъэм и пщэдыкъ зыубыдауэ Алыхьым и цIэр къизымыIуэ, абы емылъэIу щыIэ? Фадэращ нэхъыбапIэм Алыхьталэр дигу къэзыгъэкIыжыр». Бадзэу псэумэ, нэхъ и гуапэу
Тхьэгъэпсэум и усэхэм ущеджэкIэ уигу къэмыкIыжу къанэркъым Увжыкъуэ и хэкуэгъу, Урысейм щыцIэрыIуэ бард Щауэ Тимур. Хьэлэмэтщ Увжыкъуэ и «фадэмыдэ» усэхэр Тимур и «пивэ уэрэдхэм» ебгъэпщэну. Щауэм и хъэтIым и нэщэнэщ псоми ящIэ уэрэдым и сатыр гуэрым зы псалъэ щихъуэжу абыкIэ зэманым и нэщэнэр нэхъ IупщI щIыныр. Псалъэм папщIэ, апхуэдэу абы къигъэсэбэпахэм ящыщщ зэгуэр цIэрыIуэ дыдэу щыта «Юность остается с человеком» жыхуиIэ уэрэдыр. Пивэ емыфэм мыгъуэр ямыгъуауэ псоми къащыхэхъыжьа зэманым Тимур уэрэдым хэт «юность» псалъэр «пивэкIэ» зэрихъуэкIри, мыпхуэдэу утыку кърихьащ: Пиво остается с человеком,
Будь он грек, черкес или менгрел.
Щауэм пивэ ефэн хуейуэ ибжу аракъым. Ар пивэ зыфIэфIым и фэм йопщхьэри, абы езыр зыхуей ныбжь трырегъадзэ. Увжыкъуэ а Iэмал дыдэр къыщегъэсэбэп и гушыIэ хъыбархэм. Ауэ тхакIуэм зытепсэлъыхьым и гупсысэкIэр езым утыкум кърырегъэлъхьэжри, къеджэр абы щегъащтэ: «Умылажьэу, умыпщIантIэу, сыт щыгъуи уефэу, уи щхьэ куцIым и пIэкIэ уи кIуэцIыр уси-л-ленэу бгъэлажьэу! Аракъэ дуней жэнэт жыхуаIэр?!»
Щауэм цIыхур зыхуэдэр абы къигъэсэбэп псалъэ мыфэмыцхэмкIэ къегъэлъагъуэ. Абы сытым дежи «сэ» жи. Ауэ а «сэр» контекст гуэрым хигъэувэурэ, цIыхум и мыхьэнэншагъым и лъабжьэр егъэсыс. Дежьу хуэдэурэ, щыхупIэм Iуешэ. Увжыкъуэ нэхъ щIэгузавэр и лъэпкърамэ, Щауэм Урысейр зэрыщыту фадэм зэритхьэлэр къегъэлъагъуэ. Увжыкъуи Тимури нэрылъагъу ящI фадафэм и гур зэрынэщIыр, абы и фIым зызыкIэрищIэн пэж гуэр зэримыгъуэтыр. Фадафэм, фадэм щытепсэлыхьым деж, гъэщIэгъуэнщ ди тхакIуэ пажэхэм ящыщ Хьэх Сэфарбии узэрызригъэплъыж Iэмалри. Абы цIыхум зыкъызэригъэпцIэж гъуэгум и япэ лъэбакъуэр, емыIусэ хуэдэурэ, къыхегъэнэIукI. Абы и лIыхъужьыр фадафэкъым, блэкI пэтрэ пивэ ефапIэм Iухьауэ аращ. Ар уеблэмэ щысу ефэкъым: «Махуэр хуабэт. Псы сыхуэ- 144
лIэу губгъуэм сыкъикIыжу къызолъагъу цIыхур зэпщIа пивэ ефапIэр. Мо сешам, лъэныкъуэ зезгъэзауэ пивэ сефэу сыздэщытым, куэд щIауэ сымылъагъужа си цIыхугъэ гуэр сыIуощIэ.
ЕтIуанэ махуэми абыкIэ гъуэгу схуэхъуауэ, а пивэ щапIэ дыдэмкIэ согъазэ. Хуабейт, сэри сыпщIэнтIауэ сыIуохьэри, пивэ крушкIэ щIыIэ къэсщтауэ сефэну зыщызгъэхьэзырым, а си цIыхугъэ жыхуэсIам аргуэру сыIууащ. Абы сыт щыгъуи сэ фэфI есплъырт, ауэ мыбдежым сегупсысащ: махуэ къэс мыбы къакIуэр, дауи, щIагъуэкъым!
Зэмани дэкIыжауэ сигу къэкIащ: ярэби, абы сэр щхьэкIэ сыту пIэрэ жиIар, а пивэ ефапIэм сэ ар зэрыщыслъэгъуам хуэдиз дыдэрэ езыми сыкъыщилъэгъуащ!» Iей гуэр къыщыпкIэрыпщIэну щIыпIэ псори пивэм хуэдэу аращ: сыкъол жыпIэурэ ухелъафэ. ЗыкъищIэжу фадэр IэщIыб имыщIмэ, абы зэрылъэпкъыу ихьынкIэ зэрыхъунур нэрылъагъущ. Аращ Увжыкъуэ зыгъэгумэщIыр. Ар IупщIу къыхощ «Бжьэхэмрэ бадзэхэмрэ» усэм. Зыхуэмысакъыж бжьэм и дамэр… фом тритхъащ. Иджы дамэ зытемытыж бжьэр бадзэхэм я пщылIщ:
Игу лэжьыгъэм бгъэдэмыхьэу,
Бэгу, гуэрэф, уз фIей зэрихьэу,
Хьэдэ къупщхьэр и унапIэу,
Бадзэу псэумэ, нэхъ и гуапэу. Гъуазэншэ шыщхьэмыгъазэу
Сыт Увжыкъуэ и тхылъыр зытеухуар жыпIэу ущIэупщIэмэ, жэуапыр зыщ: адыгэр адыгэ нэсу зэрыщымытыжым. Ауэ хэт абыкIэ къуаншэр? Абы и жэуапыр къилъыхъуэурэ, усакIуэм гупсысэ Iэджэ зэрегъэзахуэ:
Хабзэншагъэм дэудафэр лIыфIу щабж зэман,
Напэм ныбэр тезыгъакIуэм мылъку щигъуэт зэман,
Нэхъ Iужажэу фитIнэ нэкIур лIыщхьэ щащI зэман…
УсакIуэфIыр сытми хуитщ
ЖызыIэ щыIэщ кIэух зэгъэкIуахэмрэ сатыр зэблэдзахэмрэ адыгэ усыгъэм емыкIуу. Усэ щхьэхуитыр – верлибрыр – усэу къэзымылъытэу абы хуэдзэлашхэхэри щыIэщ. Мыбдежым хэт бгъэкъуэншэн? Усэр цIыхум зэрызытригъэу IэфIыкIэу аращ. IэфIыкIэ хэплъыхь пщIы щыхъукIэ, усэ хэплъыхьи щIыпхъэщ. Ауэ адыгэхэр кIэух рифмэм елIалIэу е емылIэлIэххэу сатырхэр къракIут я хьэлтэкъым жыпIэныр, дэ зэрыжьыщIэ маршынэ къэдгъэсэбэпу щытакъым жыпIэм ещхьщ. ЩыIэр щыIэщ. Нэхъыщхьэр аракъым - жыпIэр ягу ирихьынырщ. Ерыскъыр IэфIмэ, ар ягъэвами ягъэжьами къыпфIэIуэхукъым. Томас Элиот – инджылыз усакIуэ, критик Iэзэм – жиIэгъащ: усэ щхьэхуиткIэ тхэр сытми хуитщ, усэфI имытхыу зэрымыхъуну закъуэр къыгурыIуэмэ. Ар усэкIэм и Iэмал псоми епхьэлIэ мыхъуну пIэрэ? Пэжыр дахэу щытыпхъэщ
Нобэ адыгэ усэм цIыхум хуиIэ гужьгъэжьыр къызыхэкIыр фэрыщIыгъэращ, армыхъумэ абы къигъэсэбэп Iэмалхэракъым. Аращ къыпфIэ- 145
зыгъэщIыр рифмэр адыгэбзэм емыкIуу. Апхуэдэ дыдэу пхужыIэнущ адыгэ шхыныр лъакъуиплI зыщIэт Iэнэм емыкIуу. Усэр усэмэ, абы рифмэ иIэ е имыIэ упщIэр къэувыркъым. Рифмэр усакIуэм къехъулIауэ убжын щхьэкIэ, абы гу лъумытэу щытын хуейщ. УсакIуэм жиIэр уи фIэщ щыхъум деж ар рифмэм елIэлIэххауэ уигу къэкIыркъым. Зыхуей гупсысэр наIуэ къищIын щхьэкIэ, бзэм макъ зэкIухэр зэришэлIауэ къыпфIощI. УсакIуэр апхуэдэм деж лъэмыжу аращ:
Гъатхэ махуэм жеяр
Бжьыхьэ хъуамэ щIогъуэж, Ауэ сыт и Iэмал, бетэмал!
IэщIэкIащи блэкIар,
Хуейми кIэлъырепхъуэж,
Ауэ сыт и Iэмал, бетэмал.
Увжыкъуэ рифмэншэу тхэн и жагъуэщ. Абы и усэхэр IупщIщ. Езым химылъхьа мыхьэнэ тхылъеджэм къигъуэтыну къалэн хуигъэувкъым. НэгъуэщIу жыпIэмэ, и усэр езым еижу къонэ, тхылъеджэм иритыпэркъым. ИтIанэ купщIэм нэхъ йолIалIэ. ЖиIэну зыхуейр ещIэжри, зэрыжиIэну щIыкIэр езыр-езыру и гупсысэм кIэлъеутIыпщ. Пэжыр нэхъ гъуэтыгъуейщ дахагъэм нэхърэ. Ауэ пэжыр дахэу щытыпхъэщ. Апхуэдэу абы гу нэхъ лъыботэ. Дахэу мыпэжым уигу зыщегъэкI. Пэжу мыдахэми фIым уигу щегъэкI. А псор зэпилъытыф хуэдэщ Увжыкъуэ. «Урысыбзэр фи псапэ хуэныкъуэкъым»…
Тхэным гу хуэзыщIа дэтхэнэ зыми къалэмыр щIэгъэкъуэну Алыхьым къритащ. Абы езым и хъэтIыр зэуэ къимыгъуэтыжыфынкIи хъунщ. Ауэ ар абы и закъуэкъым зи лажьэр. Нобэ адыгэбзэкIэ усэ птхы щхьэкIэ, а птхыр къагурымыIуэнкIэ, къагурыIуэпэнуми зыри къемыджэнкIи хъунущ. Адыгэ усакIуэхэр езым я анэдэлъхубзэкIэ игъэтхэн щхьэкIэ, лъэкI къигъанэу щытакъым критик цIэрыIуэ Сокъур Мусэрбий. «Урысыбзэ абрагъуэр фэ фи псапэ хуэныкъуэкъым. Анэм къыбгъэдумыха бзэмкIэ усакIуэ Iэзэ ухъуфынукъым», – жиIэрейт абы. И анэдэлъхубзэмкIэ тхэж усакIуэм и бзэр абы и тхыгъэхэм къеджэхэм махуэ къэс яIурылъ бзэуэ щытын хуейщ. Абыхэм я фIагъ-мыфIагъым зэрытепсэлъыхьыпхъэри адыгэбзэщ. И нэхъыбэм деж дэ адыгэ усэхэм урысыбзэкIэ дытепсэлъыхьыну дыхуожьэри, я IэфIагъыр щIыдох, тхылъеджэхэми ягу щыдогъэкI. Адыгэ усэм и мыхьэнэр хамэбзэкIэ къыпхуэIуэтапэу пщIыми, уи адыгэ гупсысэкIэр узэпсалъэм и щхьэм пхуилъхьэну щыхьэт утехъуэфыну? Къыпхуэгъэлъэгъуэну хамэбзэкIэ абы и дахагъэр? Дахагъэ зыщIэмылъ усэр зэбгъапщэ хъунур джэд зыхалъхьэну къащыгъупща джэд лыбжьэрщ. Литературэм и пщIэм хуэм-хуэмурэ зеIэтыж. Абы и къалэну къелъытэж дуней зэхэзэрыхьам гугъу иригъэхьа цIыхупсэр гъуэгу захуэкIэ иунэтIынуи, усакIуэм къехьэкI-нехьэкI хэмылъу зыкъытхуегъазэ:
Ей, Тхьэм и быну цIыху хьэлэл,
Хъумэж уи вагъуэр!
Дунейри уи щхьэри къегъэл – Техьэж Тхьэ лъагъуэм!..
10 Заказ № 64 146
Адыгэ усыгъэм и IэфIыр дигу къэзыгъэкIыжа, псори тфIэмыкIуэдыпауэ ди фIэщ зыщIыжа Тхьэгъэпсэу Увжыкъуэ зытет лъагъуэр кIыхь хъуну, псалъэм и купщIэр псэращи, усакIуэм и псэ къабзэм ижь адыгэм куэдрэ къыщIихуну ди гуапэщ. Марьянэ
ГъэщIэгъуэнщ И Псэущхьэ гъэщIэгъуэн
Сэ зоологием е ботаникэм срищIэныгъэлIкъым. Ауэ дыкъэзыухъуреихь дунейр фIыуэ солъагъу. ГъэщIэгъуэнщ абы къыщыхъу-къыщыщIэхэм укIэлъыплъыну. Пэжщ, сэ щIэныгъэ къэхутэныгъэхэм я гугъу сщIынукъым – сызыхуейр гу зылъыстахэм е зэхэсхахэм щыщ гуэрхэр фи пащхьэм ислъхьэжыну аращ.
Сабий усэхэм, таурыхъхэм тхьэкIумэкIыхьыр шынэкъэрабгъэу куэдрэ щыжаIэ. Ар уи фIэщ пщIы хъунукъым.
ТхьэкIумэкIыхьхэр къызэрымыкIуэу губзыгъэщ икIи Iущщ. Ахэр нэхъыбэу щыпсэур мэзымрэ губгъуэмрэщ. А псэущхьэхэм бий я куэдщ. Бажэм, дыгъужьым, жьындум, мыщэм тхьэкIумэкIыхьылыр я жагъуэкъым. ЦIыхухэри къощэ абы. Ауэ ахэм ар къащыIэрыхьэр зэзэмызэххэщ.
Бажэмрэ дыгъужьымрэ тхьэкIумэкIыхьыр тыншу яIэщIокI. Ахэр абы лъэщIыхьэркъым, уэсым къыхина и лъакъуапIэмкIи ар къэбгъуэтыну гугъущ. И лъэужьыр игъэкIуэдынымкIэ тхьэкIумэкIыхьыр икъукIэ Iэзэщ. И лъагъуэм уздрикIуэм, здэкIуари здэжари къыпхуэмыщIэу, лъакъуапIэр пфIобзэх. Дэнэ ар здэкIуар, лъэтауэ ара? Хьэуэ, метр-метритI хуэдэкIэ пкIэри, зигъэпщкIуауэ аращ. УлIмэ, къэлъыхъуэ иджы абы и лъэужьыр. Апхуэдэуи хуабжьу жыжьэу пкIэуэ и лъагъуэр пфIигъэкIуэдынкIэ хъунущ. Гъэмахуэм щхъуафэу зехъуэж, удзым, пабжьэм къыхэгъуэтэгъуей зещI. ЩIымахуэм абы уещэкIуэнуи нэхъ гугъужщ: и фэр уэсым нэхърэ нэхъ хужьыжу зэрехъуэкIыф.
КIуапIи-жапIи къримыту зыгуэр къытеуамэ, тхьэкIумэкIыхьым иIэжщ езым и Iэмал: и бийм псынщIэу щхьэпролъри йожьэж. Къэхъуар адрейм къыгурыIуэху, псэущхьэ дахэ цIыкIур макIуэ-мэлъей. ТхьэкIумэкIыхьым ещIэ шынагъуэм укъызэригъэпщIантIэр икIи пщIэнтIэпсымэм укъызэрыщIигъэщыр, абы зэи зыщIимыгъэпщIантIэр къызэрамыгъуэтынур ещIэри аращ.
Жьындухэм а псэущхьэхэр гугъу ирагъэхь. Жэщым тхьэкIумэкIыхьым и шхэгъуэм ирихьэлIэущ абыхэм щэкIуэн щыщIадзэр. Жьындур, Iэуэлъауэ лъэпкъ иримыгъэщIу, мэлъатэ, гу лъумытэххэу абы и лъэбжьанэхэм уфIэнэныр бетэмалщ. Пэжщ, апхуэдэ щытыкIэхэм дежи тхьэкIумэкIыхь Iэмалшыр жьындум къыщыIэщIэкIыф, и гъащIэр щихъумэжыф куэдрэ къохъу.
Ауэ ар щакIуэхьэхэм щаIэщIэмыкIыфыр нэхъыбэщ, хьэр абы занщIэу лъэщIэмыхьэ пэтми. ТхьэкIумэкIыхьым псынщIэ дыдэу зреч, иныкъуэхэм 147
деж сыхьэтым хуэзэу километр блыщIым нэс еж. Ауэ апхуэдэу куэдрэ жэфыркъым.
Ди мэзхэм, губгъуэхэм тхьэкIумэкIыхьым щишхын гъунэжу щегъуэт. Гъатхэм, гъэмахуэм, бжьыхьэм удзыр, пхъэщхьэмыщхьэхэр пэрыхьэтщ. ЩIымахуэм банэ Iувхэм я лъабжьэм удз гъуахэр, кхъужьей, мыIэрысейхэм я щIагъым пхъэщхьэмыщхьэ ныкъуэфхэри щымащIэкъым. Абы хуабжьу фIэфIщ уэс щIагъым ажэгъуэмэр, нэгъуэщI удзхэр къыщIищыпыкIыу ишхын.
Гъатхэ пасэм деж тхьэкIумэкIыхьым пабжьэ нэхъ Iувхэм лъхуэн-пIэн щыщIедзэ. Абы къелъху ику иту шыри 10-12 хуэдиз. Ахэр хэлъщ я анэм ипхъа цы щабэм. Абыхэм я анэм и шэр къызэрымыкIуэу Iувщ, къэуатщи, а цIыкIухэр псынщIэу хегъахъуэ. Удзхэр щIым къызэрыхэпщу, абыхэм къэжыхьын щIадзэри зэбгрыжурэ щIыпIэ-щIыпIэхэм зыщагъэпщкIу. ТхьэкIумэкIыхь анэм ахэр къегъуэтыж, езым имеи гъусэ къахуэхъуами, Iумпэм имыщIу, ари егъашхэ.
ТхьэкIумэкIыхьыхъухэр уэрэджыIакIуэ-джэгуакIуэхэм ещхьщ: щызэшхэм деж я плIэ лъакъуэхэр ягъэджэгуу къотIыс. КъыжыIэн хуейщ тхьэкIумэкIыхьхэр ди лъахэм и псэущхьэ нэхъ дахэ дыдэхэм зэращыщыр, ахэр хъума хъуным, бэгъуэным дыхуэсакъыпхъэщ дыкъэзыухъуреихь дунейр фIыуэ зылъагъу псори.
Хэт егупсыса: бэджхэм зэранагъ е сэбэпынагъ япылъ? Бэдж ялъэгъуамэ е къатетIысхьамэ, цIыхухэм я нэхъыбэр мэшынэ, зызэхуашэ, нэхъ псынщIэу зэрызытрадзыжыным, зэрапIытIыным пылъхэщ. Ар щыуагъэщ. А хьэпщхупщыр цIыхухэм дежкIэ мыIуплъэгъуафIэу, гущыкIыгъуэу къытщыхъуныр къызыхэкIыр абы лъакъуий зэрыщIэтым и мызакъуэу, и щхьэ хуэхъурейр зэредмыгъэкIур, и Iэпкълъэпкъыр мыдахэу зэрыщытрагъэнщ. ИтIанэ, псори дызэрегупсысыр абы щхъухь зэрихьэ хуэдэущ, ущымэхъэшэн хуейуэщ. Ди щIыпIэм щыпсэу бэджхэм уащIыщIыщтэн щыIэкъым, абыхэм ущIэшынэн ябгъэдэлъкъым. Ахэм я бэджыхъыр-щэ? Ари Iумпэм ящI, унэм апхуэдэ кIэрылъу ялъэгъуамэ, унэгуащэр IэфIейлъэфIейуэ, хуэмыхуу ябж. Бэджыхъыр бдзэжьеящэм и хъым хуэдэщ, бэджым и шхын къызэриубыд, зэрызекIуэ лъэмыжщ. Мэзым, пабжьэхэм, жыгхэм яфIэлъ бэджыхъхэм пщэдджыжь уэсэпсым деж уеплъыну дахащэщ. Абыхэм ещхь тхыпхъэщIыпхъэ телъыджэхэр зыщIыфын гъуэтыгъуейщ. Нэхъ Iэзэ дыдэу щэкIым хэзыдыкIхэм е сурэтыщIхэм апхуэдэ яхуэщIынкIэ е яхуэтхынкIэ фIэщщIыгъуейщ.
Къызыщывгъэхъут иджы: дыкъэзыухъуреихь дунейм бэджу хъуар текIуэдыкIыжауэ. Зэман кIэщIым и кIуэцIкIэ дэ бадзэм, аргъуейм, хъуным, гъудэм дызэщIащтэнти.
Бэджхэр зэмыфэгъу лъэпкъыгъуэу миным ноблагъэ. Абыхэм яхэтщ нэм къимыщтэ цIыкIунитIэхэри, дзыгъуэ, жумэрэнхэр къэзыубыдыфхэри, ахэр зи шхыныгъуэхэри. А хьэпщхупщхэр икъукIэ зэмыщхьу щытми, псори гъэщIэгъуэнщ икIи сэбэпщ.
Ди щIыпIэм щыIэ бэджхэр унэми, удзми, жыгми, къыфIэбгъэкIмэ, псыми щопсэу. Абыхэм уащIыщышынэн щыIэкъым. Бэджыхъхэр лъэныкъуитIкIэ зэпэщIэхауэ щаухуи къохъу. Ар къызыхэкIыр зым икIыу адрейм зэрылъэфырщ. А хьэпщхупщыр адрей гъудэбадзэ лъэпкъхэм щыщу нэхъ жыжьэ дыдэ пкIэфхэм хабжэ. Абы и Iэщэ нэхъыщхьэр и щхъухьырщ. Пэжщ, а щхъухьымкIэ зылъэIэ-

сар иукIыркъым, атIэ и Iэпкълъэпкъыр къыдэмыбзыжу заулкIэ и пIэм ирегъэжыхь. ГъэщIэгъуэныракъэ, бэджым псэхэлIэ хъуа ишхыркъым, и щхъухьыр зыхиутIыпщхьа, ауэ зи псэр хэмыкIам илщ шхыныгъуэ ищIыр. Бэджхэр здэщымыIэр дунейр щыщIыIэ дыдэ уэсылъэхэрщ. Ди деж урысхэр «крестовиккIэ» зэджэм нэхъ ущрохьэлIэ, абы и щIыбым, пэж дыдэу, жор тедзауэ щытщ. ИкIи абы цIыхухэр щошынэ.
«ГоломедкIэ» зэджэ бэдж цIыкIум нэхъ ущрихьэлIэр псыпцIэхэрщ, гуэлхэрщ. Ар псым щIилъафэркъым икIи итхьэлэркъым, уеблэмэ псыфи хъуркъым.
«ИныжькIэ» зэджэ бэджыр псыми щIыми щопсэуф. Абы дэтхэнэ зы Iэуэлъауэри занщIэу зыхещIэ. Зэщэр гъунэгъу къыхуэхъуа нэужь, хуумыгъэфэщэну апхуэдизкIэ псынщIэу мапкIэри, зэщэкIуар зыIэрегъэхьэ. А бэдж лъэпкъым бий куэд иIэщ: хьэIуцыдзхэр, бажэхэр, уеблэмэ дыгъужьхэр хуэлъэщ. Ауэ бэдж иныжьыр а шынагъуэ псоми хуэхьэзырщ, абы и лъакъуэхэм тет цы цIыкIухэр щхъухькIэ гъэнщIащ. АхэмкIэ, ухуеймэ, шыи ириукIыфынущ.
«ДыгъужькIэ» зэджэ бэджым зэщакIуэр занщIэу къеубыд, и гъуэм ирелъафэри, бэджыхъхэмкIэ къегъэбыдэж. А хьэпщхупщ лъэпкъыгъуэр псынщIэу зэрогъэбагъуэ. Бэджыбзым и джэдыкIэхэр бэджыхъ къэпым ирелъхьэри, дыгъэм иригъэуну къыщIех. Щымыуэу и зэманым деж къэпыщхьэр зэIуех. Бэдж шырхэр нэм къимыщтэу цIыкIунитIэщ, гъэщIэгъуэну анэм и Iэпкълъэпкъым кIэропщIэ. А цIыкIухэр анэм зэригъашхэр и IупсымкIэщ. Ахэр псынщIэу хохъуэ, махуэ куэд дэмыкIыу я анэр ябгынэ. Австралием щыпсэу бэдж плъыжьыр адрейхэм къащхьэщокI бэдж анэм и джэдыкIэхэр бэдж адэм и щIыфэм щигъэтIылъу зэрыщIиуфэжымкIэ. ЦIыхухэмкIэ нэхъ шынагъуэ дыдэу ябжхэм щыщщ «тарантул»-кIэ, «фызабэ фIыцIэкIэ» зэджэхэр. Тарантулхэм нэхъыбэу ущрихьэлIэр Европэм и ипщэрабгъу лъэныкъуэхэращ. Ар зэдзэкъа цIыхур иукIынукъым, ауэ уи лъакъуэхэр къыщIэмыувэжу (паралич жыхуиIэщ) уещI. А щхъухьым утекIуэн папщIэ, куэдрэ умыувыIэу укъэфэн хуейуэ испанхэм ябж. Нэхъ псынщIэу укъафэу пщIэнтIэпсым и гъусэу, щхъухьыр къыпхэкIын папщIэ. Къафэ щыIэщ тарантелэкIэ еджэу, бэдж зэмыдзэкъахэри яфIэфIу кърифэу.
ЦIыхухэмкIэ нэхъ шынагъуэ дыдэу щыIэр «фызабэ фIыцIэрщ», абы и щхъухьыр блэм ейм нэхърэ хуэдэ пщыкIутхукIэ нэхъ гуащIэщ. Ар зэдзэкъам хуэш къыхохьэ, уеблэмэ трегъэлIыкI. Апхуэдэ щытыкIэм ихуам и гъащIэр ажалкIэ иухынкIи хъунущ. Мыбы «фызабэ фIыцIэкIэ» щIеджэр, езыр бэджыхъыхъум нэхърэ хуэдэ тIощIкIэ нэхъ инщ, фIыцIабзэщи аращ. ЩIэжьей хъун къыкIэрыпщIа нэужь, и гъуса хъур ешхыж. Зэ къишыгъуэм мыбы дунейм къытреутIыпщхьэф щэм нэблагъэ.
Мы псэущхьэхэр дэркIэ шынагъуэкъым. Мыхэр щыпсэур дэ тпэжыжьэ дыгъапIэ, дунейр щынэхъ хуабэ щIыпIэхэрщ. Ахэм япэ зрагъэщу цIыхум къытеуэркъым. Апхуэдэ къыщыхъур бэджым шынагъэ къащыкIэщIэзэрыхьам е ягъэкIуэдыну яужь къыщихьахэм дежщ.
Дэ ди щIыналъэм щыIэ бэджхэр нэхъ щыбагъуэр бжьыхьэрщ. Бэдж шырхэм бжьыхьэ уэфIкIэ зэджэм и зэманым ирихьэлIэу заужь, балигъ гъащIэм зыхуагъэхьэзыру щIадзэ. Геннадий,
егъэджакIуэ.
ЗэзыдзэкIар Мухьэмэдщ. 149
НАЛО Заур И Нэмыцэ сырыхужьыр
«Пирот!» – жаIащ аби, зы махуэ гуэрым дыкърахужьэри, дыкъахум, дыкъахуурэ, Дон дыкъэсри, пхъэ закъуэ лъэмыж телъти, сыкъытехьащ. Псыкум сыкъэса къудейуэ, зы нэмыцэ сэмэлотыжь, дзэлыкъуэбгъэ хуэдиз хъууэ, къытщхьэщыхьэри, сэмэгурабгъумкIэ зы бомбэ фIыцIэжь къридзыхщ аби, псы щIагъым къыщыуэри, аргъей щитхурэ зы пащIэкIапсэрэ къыдридзеящ, я ныбэгу хужьыжьхэр къыдэгъэзеяуэ; ижьырабгъумкIи зы бомбэ щхъуантIэжь къридзыхщ аби, ари псы лъащIэм къыщыуэри, аргъей щиблрэ хьэлабгъуэ зыхыблрэ къыдридзеящ, я ныбэгухэр лъы защIэу; ещанэр сэ къыстригъапсэ пэтрэ, си фоч зэгуэтымкIэ сыдэуейри, сэмэлотыр зэпкърызудри, щыкъуей-щыкъуейуэ псым къыхэлъэлъэжащ. Абыхэм ящыщ зы мы си жьэпкъыпэм къытехуэри, мыпхуэдэу дыкъуакъуэ зыщIар аращ.
Сэ Дон сыкъызэпрыкIри, шэджагъуэ нэмэзым сытеувэн щхьэкIэ, андез сщтэуэ сыщысу, сеплъэкIри – нэмыцэ къом пхъэ закъуэ лъэмыжым къытехьауэ си лъэужьыр къаху. Iэдакъэжьауэ сщIырэ къэзбжмэ – инэралитIрэ IэфицарипщIрэ сэлэтищэрэ хъурт. Лъэмыж кIапэр къэсIэтри, фашист къомыр езгъэлъэлъэхщ аби, езгъэтхьэлащ зы къэмынэу. Сэлэтхэр хъуанэу, инэралхэр шхыдэу щIэтIысыкIри, бдзэжьейхэм яшхыжащ.
«Зэпытрэ зэкIэсу фыкIуэ!» – жысIэри, си шэджагъуэри сщIыщ аби, тIэкIу седзэкъэну сытIысауэ, уафэм къохуэхри, зы лIы сырыхушхуэ си пащхьэм «барф!» – жиIэу къохуэ. Ар нэмыцэ сэмэлотчикырат: и сэмэлотыр щызэпкърызудам щыгъуэ дрихуейри, иджыпсту къехуэхыжауэ арат. Си флашхэм и щхьэр къыIусIуэнтIыкIщ, зы сто грамыжь IурыскIэри, занщIэу къэплъэжащ: – Уэра ныдэуеяр? – жи.
– Алэхьэ, сэрам!
Убалъэ хуэдиз хъу и IэштымыжьымкIэ къауэри тIэрабгъуу сриАр сэ абы хуэзгъэгъунт? Сыкъыщылъэтыжщ, зызэддзщ аби, мо вэнвей ныбэжьыр къэсIэтри, и блэгущIэм къэскIэ щIы цIынэм хэсудащ. 150
тIащ. Нобэми хэтщ ар, ныжэбэми хэтщ, къыхамычыжыфу. И пщэм церп ирадзэу танккIэ къеIа пэтми, алэхьэ, къыхамычыжыфа нэмыцэми сэвецкэми – апхуэдизкIэ хэжыхьати! «Бэгъуэн ХьэзрэIил хитIам хэт пэлъэщын!» – жаIэри, къыханэщ аби, зэбгрыкIыжащ. Япэм, фашистами, чыристэнкъэ, жаIэурэ, урыс цIыхубзхэм кIэлбэса, кашэ, борщ, пIэтIрэжан сыт хуахьурэ ягъашхэу щытащ: иджы унэшхуэ щхьэщащIыхьащи, туристхэр пщIэкIэ ирагъэплъ: сэвецкэхэр сом зырызкIэ, хамэ къэрал къикIахэр - тумэн зырызкIэ.
Мелуан бжыгъэкIэ ахъшэ къыщIах абы, мелуан бжыгъэкIэ! ИтIани ар зи IэщIагъэ сэ, алэхьэ, фадэбжьэ уасэкIэ ягу сыкъэмыкI. Гуащэдыгъэрэ Бэгъуэневичымрэ
Еуэри… Сэвецкэм щыщу Берлин япэ дыдэ дыхьар а фэ пщIэ Бэгъуэныращ. Ди дзэм сатежауэ къыщIэкIри, сизакъуэпцIийуэ зы утышхуэ гуэрым сыкъытохутэ. Си гъусэхэр къэслъыхъуэу зысплъыхьыхукIэ, нэмыцэ Iэфтэматчыкищэм сыкъаувыхь, зы инэрал щхьэгъуанэ я кэмандиру. Шэрхъым ещхьу хъуреябзэу сыкъаувыхь. Шэрхъ жыхуаIэр фщIэркъэ фэ? ГупхъэтIэкIур зыхуэзэ курыкупсэм деж сэ сыщытщ: гулъэгур къызэрекIуэкIым ещхьу, хъуреябзэу фашистищэрэ зырэ къыспэщытщ, хэт и Iэфтаматыр си щхьэпхэтIыгум къытегъэпсащ, хэт и пылимотыр си тхьэкIумэ гъуанэм къытеубыдащ, инэралым и фаустыжьыр си нэзэрыхъэм къегъэпщащ.
Иджы а къомыр Гитлъырым къигъэкIуауэ арат. «А тэварыш Бэгъуэновыр, ажэжьым хуэдэу, чачэу къысхуэфлъэф е, фыпэмылъэщ хъужыкъуэмэ, фукIи и щхьэр къысхуэфхь! Абы фашисту сфIиукIар хуэзгъэгъумэ, сэ сыфашист гъуазэкъым!» – жиIэри. Фашист псалъэм къикIыр фщIэрэ фэ? «Фа» жиIэмэ, джэд къокI, «фаш» жиIэмэ, джэд пшэр жыхуиIэщ «ист» жиIэмэ, дыгъу жиIэу аращ. «Фашистыр» зэрыпсэууэ къапщтэмэ, «джэдпшэрдыгъу» жиIэу къокI. Сэ зы тхылъ псо сыкъеджащ а зы псалъэм и мыхьэнэм теухуауэ.
Ар Iуэхукъым, адэкIэ къэхъуаращ Iуэхур. Фашистищэм я инэрал щхьэгъуанэр къогуо: – Тэварыщ Бэгъуэневич, ханде хох! – жи. – Здэвайсэ!
– Бэгуэновы не здаюцэ, хьэжэжым къилъхуа! – жызоIэри, си Iэфтэматым и кIакхъур щIызоч аби, лъэдакъэкIэ сытету зызогъэкIэрахъуэри Iэфтаматчикищэр соукI.
Бжыхь иращIыкIым ещхьу изощIыкI. Ар зылъагъу инэралыжьым «ханде хох» - жеIэри, фаустыжьыр хыфIедзэ аби, и IэжьитIыр еIэт, гъущI гуахъуэ нэхъей, и IэхъуамбипщIыр зэкIэщIэпIиеу. И пхалъэм зы грэ- 151
натыжь изолъхьэ, кIапсэ кIыхь ищIауэ, щIэпхъуэ хъужыкъуэмэ, чекар кърисчу къэзгъэуэн щхьэкIэ.
– Марш Жукофым дей! – жызоIэ.
– Хьэтыр Алыхьым иIэмэ, Жукофым и деж сумышэ! – лъэгуажьэмыщхьэу къоув. – Уэр нэмыщI, абы нэхъ сызыщышынэ мы дунейм цIыху теткъым.
– Тэдж, хьэ зэрахуэм къыхэкIа! – жызоIэри, кIапсэм сыкъекъу хуэдэу сощI. Щхьэгъуанэм и фэр пыкIауэ къыщолъэтыж аби, къызошэ Жукофым деж. Гъуамэр Гитлъыр и шынэхъыщIэу къыщIокIри, Мэзкуу кърагъашэ.
Жукофым дэрэ зы бжьэ дызэдофэри, итIанэ приказ къызет: – Мо ныпыр плъагъурэ? – жи.
ПлIанэпэм дэтщ нып плъыжь дахэшхуэ, Сталиным и сурэтыр иту.
– А ныпыр къащти, уаукIауэ щытми къыумыгъазэу хьыи, Гитлъыр и рихстагым фIэдзэ, Сталиныр къаплъэмэ щыгуфIыкIыу, Рузвельтыр къаплъэмэ, къилъагъуу, Черчилыжьыр къаплъэмэ, и нэпситIыр щIилъэщIыкIыу. КъыбгурыIуа?
– Есть, товарыш Жукоф, къызгурыIуащ!
Ныпым ба хузощIри къыщIызох, си вешмишокым гранатыр из къызощI, зы шыплIэпылимоти къызолъэIухуэри сожьэ. Жукофыр къыскIэлъоджэ: – Тэварыш Бэгъуэневич, – жи, – а приказыр умыгъэзащIэмэ, уи пщэр сэ дзагуэкIэ пызупщIынщ; бгъэзащIэмэ, уи бгъэм дыщэ вагъуэр ныхэслъхьэнщ! Айдэ, лIы ищIэн Тхьэм уигъащIэ!
Апхуэдэ приказым умыгъэзэщIапIэр иIэт. СыкъокIуэ рихстагым. Рихстагыр зищIысыр фщIэрэ фэ? Ар Гитлъыр и унэращ, езыри и блыгущIэтхэри щIэсу. Ар яхъумэнтэкъэ фашистхэм! Си ныпыр зэралъагъуу, нэмыцэхэр пакIэ-пакIэу къоув. Зы пакIэ къэувмэ, гранат яхэздзэрэ зэбгрезгъэхыу, етIуанэ пакIэр къыкъуэкIмэ, етIуанэр яхэздзэрэ зэтезгъэмахэурэ мо дзэ фIыцIэм сапхрокI. Гранату сIыгъар щызухым, шыплIэпылимотыр ятезгъэлъалъэурэ, унащхьэм сафIыдокIуей. Рихстаг шыкъум си нып плъыжьыр фIэзмыдзэ щIыкIэ, зы снайпер емынэ къоуэри, зызмыщIэжу унащхьэм сыкърегъэпсых аби, Шыпрей жыхуаIэ псышхуэм цIомпI жиIэу сыхохуэ.
Илъэс дэкIауэ зыкъызощIэж, си гущIыIур дэгъэзеяуэ хышхуэ гуэрым и курыкупсэм сыхэлъу. Апхуэдизрэ ущымышхакIэ, умэжэлIэнтэкъэ! Ныбэм уимыгъэщIэн щыIэ – бдзэжьей къэзубыдурэ зэрыцIынэу езгъэлъэтэхыу щIызодзэ. Апхуэдэурэ си къарури къызэрогъуэтыж, си гугъэри къоушыж. Зы махуэ гуэрым жыжьэу кхъухь блэкIыу къызолъагъу аби, 152
серсым-сылъеIэурэ, сыщIэрохьэри, кIапсэ гуэр къыкIэрылэлти, ар соубыд аби, мазэ енкIэ зызогъашэ. Трусик тIэкIум фIэкIа щыгъын къысщымынэжауэ, Китайскэ зэливым дыносри, абдеж хым сыкъыщыхорсыкI. Хы Iуфэр мэзышхуэти, шхынлъыхъуэ мэзым сыщIохьэ. СызыщIэхьам «кIыр-кIыр-кIыр» жаIэу дыхьэшхыу хъыджэбз гуп саIуоуэ, мэракIуэхьэ къэкIуауэ. Хъыджэбзхэр зэбгрощт, зы тхьэIухуд фIэкIа къэмынэу. ТхьэIухудым Iэдакъэжьауэ ещIри къызоплъ: – Алыхь, – жи, – сэ си нэр нэжмэ, Бэгъуэневичыр уэрам!
Адыгэбзэ къабзэщ зэрыпсалъэр.
– Iау, – согъэщIагъуэ. – Дэнэ сыкъыщыпцIыхурэ, ди бзэри дэнэ щыпщIэрэ?
– Ан-на, сыкъыумыцIыхужу ара? Сэ Чайнкайшы срипхъу кIасэщ. ИлъэсипщIкIэ Къэбэрдейм сынигъакIуэри Цубэрей сыдэсащ, адыгэ хабзэмрэ къэбэрдеибзэмрэ зэзгъащIэу. А зэманым ба къысхуэпщIауэ щытати, иджыри къэс си гум уилъщ. УкъызэрыкIуэнури джэшым къисхауэ сыппэплъэрт, си дуней нэху.
– У-Гуащэдыгъэ? – Тхьэ, сыкъэпцIыхужам! – жи гуфIэжу.
Гуащэдыгъэ, щыгъын дахэкIэ сехуапэри, и адэм деж сешэ.
– Мыр си псэм хэмыкIыжу къыхэна Бэгъуэневичыращ, – жи. – Унафэ дахэ къытхуэщI.
Гуащэдыгъэрэ дэрэ ди нэчыхьыр абдеж щатх, мазэ хьэгъуэлIыгъуэр къыдащIэкI аби, сэмэлоткIэ дыкърегъэжьэж, и нэпситIыр щIилъэщIыкIыу, сипхъу кIасэр си гум дэзгъафэми, уэ си малъхъэр си фэм укъиIуэтэну мыгъуэщ, – жиIэурэ. АрщхьэкIэ, насып уимыIэмэ, сэмэлотым уисми, хьэ къодзакъэ. Сэвецкэ границэм дыкъызэрысыжу дыкърагъэтIысэхри дыкъащ.
– Уэ у-Бэгъуэневичщи псоми укъацIыху, – жаIэ, – ауэ мы уи гъусэр хэт? – Мыр си щхьэгъусэращ. Чайнкайшы ипхъу кIасэщ.
– Не пойдет, – жаIэ. – Чайнкайшы сэвецкэм ди бийщ, абы ипхъу ди къэралым къидгъэхьэ хъунукъым. Вонацудэ! – жаIэри, и нэпситIыр къелъэлъэхыу къыздикIам яутIыпщыж.
АрщхьэкIэ Гуащэдыгъэ и гум сихуркъым, гъэ къэсыху туристу къакIуэу щIедзэри, къуипщIрэ пхъуиблрэ къезгъэлъхуауэ Тайван щопсэу, я цIэхэр адыгэцIэу, уэрсэрыжьу адыгэбзэкIэ псалъэу.
Брежнуфым сыт хуэдизрэ селъэIуат, си щхьэгъусэмрэ си бынхэмрэ къэзгъэшэж, жысIэурэ! Си хьэтыр къилъэгъуакъым. Нэзэвхэщ, жи. Уэ щыгугъ абы ныбжьэгъукIэ! 153!
Мы жуналым иджыпсту фызэреджэр и щыхьэтщ адыгэ литературэм, культурэм, тхыдэм, лъэпкъ Iуэхум хамэгуу фазэрыхущымытыр. «Iуащхьэмахуэр» къыдэзыгъэкIхэми дяпэкIи тлъэкI къэдгъэнэнукъым ди тхакIуэхэмрэ щIэныгъэлIхэмрэ я тхыгъэ нэхъыфIхэр фи деж япэу нэзыхьэс адыгэ журналыр нэхъри гунэс фщыгъун папщIэ. Абы ехьэлIа фи чэнджэщхэр къытхуевгъэхьмэ, сэбэп зэрыхъунуми шэч хэлъкъым. Апхуэдэуи зыфхуэдгъэзэну дыхуейт 2010 гъэм «Iуащхьэмахуэр» зыIэрыхьэу щыта цIыху минитIым нэхърэ мынэхъ мащIэм дызыхыхьэ илъэсми ди журналым Iэ тевдзэну.
Пощтым Iэ щытевдзэмэ, илъэс ныкъуэм и уасэр сом 58-рэ кIэпIейкIэ Илъэс псокIэ занщIэу Iэ тевдзэну фыхуеймэ, редакцэм фыкъакIуэ е фыкъэпсалъэ. Абы щыгъуэм тедзапщIэу къыфIытхынур сом 50-щ.
Аращи, «Iуащхьэмахуэм» Iэ зэрытевдзам нэхъ хэщIыныгъэ фимыIэу, абы насып къыфхудэкIуэу илъэсыр ефхьэкIыну дынывохъуэхъу.
20-рэщ. Журналым къытехуа тхыгъэхэм я пэжагъ-мыпэжагъымкIэ жэуап зыхьыр Авторымрэ редакцэмрэ я Iуэху еплъыкIэхэр Iэмал имыIэу зэтехуэн езы авторхэрщ.
хуейуэ щыткъым. Редакцэм къищтэр зэи къытемыхуа, компьютеркIэ тедзэжа тхыгъэхэрщ (дискыр щIыгъумэ, нэхъыфIыжщ).
Журналым къытехуа тхыгъэ нэгъуэщIыпIэ щытрадзэнкIэ хъумэ, «Iуащхьэмахуэм» къызэрырахар къэгъэлъэгъуэн хуейщ.
Редакцэм и къалэнкъым Iэрытххэм рецензэ яритыну. Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэкIэ щыIэ уэрам, 5, епщыкIузанэ къат, «Iуащхьэмахуэ» журналым и редакцэ. Телефонхэр: 47-35-32 (редактор нэхъыщхьэм и къалэнхэр зыгъэзащIэ); 47-26-21 (жэуапыхь секретарым и къалэнхэр зыгъэзащIэ); 42-42-
14 (прозэ); 47-32-94 (публицистикэ, бухгалтерие). Электроннэ адрес: -i: i. Журналыр зэрытедзам сэкъат гуэр иIэу къыщIэкIмэ, абы теухуауэ фыщыщIэупщIэ хъунущ: Лениным и цIэкIэ щыIэ уэрам, 33, Полиграфкомбинат. 