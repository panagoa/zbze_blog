

ИЮЛЬ 2023 4



2 Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
июль 4 август Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКоллегиеМ хэтхэР:
ацкъан Руслан, БакIуу хъанджэрий, БищIо Борис, гъут Iэдэм, истэпан Залинэ (жэуап зыхь секретарь), Къэрмокъуэ хьэмид, тэтрокъуэ астемыр, тхьэгъэзит Юрэ, тIымыжь хьэмыщэ, хьэвжокъуэ людмилэ
налшыК
2023 Псалъащхьэхэр
«Iуащхьэмахуэ» журналыр илъэс 65-рэ ирокъу
Мыкъуэжь Анатолэ. Лъэпкъ литературэм и гъуджэ. 3
ТIымыжь Хьэмыщэ. Адыгэ тхакIуэхэм я кIыщ. 16
ТхакIуэ, щIэныгъэлI Нало Заур къызэралъхурэ илъэс 95-рэ ирокъу
Истэпан Залинэ. АдыгэлI щэджащэ. 30
Гъут Iэдэм. Езыр уардэт, и Iэужьхэри апхуэдэт. 32
Нало Заур. Новеллэхэр. 37 Нало Заур. Усэхэр. 52
УсакIуэ АфIэунэ Лиуан къызэралъхурэ илъэс 85-рэ ирокъу Хьэвжокъуэ Людмилэ. ЦIыкIухэм ноби яхуоупсэ. 59
АфIэунэ Лиуан. Усэхэр. 66
ЖьантIэ
Прозэ
МэшбащIэ Исхьэкъ. Уафэбгыкъу и нэлат. Тхыдэ роман. 74 Литературэ щIэныгъэ. Критикэ
Хьэвжокъуэ Людмилэ. «Евгений Онегин»-р Хьэмыз Руслан зэрызэридзэкIам теухуауэ. 134
Публицистикэ
Блий Даянэ. ЗауэлI хахуэм и гъуэгуанэ. 143
НэщIэпыджэ Замирэ. Шыфэкъуж Данэ: «Адэжь лъахэр щыппэIэщIэм дежщ ар зэрылъапIэр щызыхэпщIэр». Интервью. 146
Шыфэкъуж Данэ. Усэхэр. 151
Усыгъэ
Культурэ
Истэпан Залинэ. «Насыпщ зы псалъэ гуапэри, дыгъэпс махуэри». Интервью. 157
Хьэкъун Барэсбий. Адыгэ къэкIыгъэцIэхэр. 164
Псалъэжьу зэхэлъ псалъэзэблэдз. 166 «Iуащхьэмахуэ» журналыр илъэс 65-рэ ирокъу И Дэтхэнэ лъэпкъми и зыужьыныгъэр псом япэу къызэралъытэр ар культурэ и лъэныкъуэкIэ здынэсыфа лъагапIэрщ. Культурэм и пкъыгъуэ нэхъыщхьэу щыт литературэр къапщтэмэ, ди адыгэ тхакIуэхэм зы лIы ныбжьым къриубыдэу яхузэфIэкIащ утемыукIытыхьу сыт
хуэдэ утыкуми щыбгъэлъагъуэ хъуну литературэ нэс зэрагъэпэщыну. Псом хуэмыдэу дэ ехъулIэныгъэ ин дыдэхэр щызыIэрыдгъэхьащ
Поэзием. ИкIи дигурэ ди щхьэрэ зэтелъу жытIэфынущ ди усакIуэ пажэхэм я тхыгъэ нэхъыфIхэр дунейпсо усыгъэм и щапхъэу ягъэлъагъуэхэм зыкIи къазэрыпимыкIуэтынур.
Адыгэ литературэр художественнэ псалъэкIэ зэIуща зы унэшхуэу уи нэгу къыщIэбгъэувэмэ, абы и лъабжьэр зыгъэтIылъахэми, и блыныр дэзыщIеяхэми, щхьэ тезылъхьэжахэми, ноби а унэр псэм и хъугъуэфIыгъуэхэмкIэ зыгъэнщIхэми егъэлеяуэ фIыщIэшхуэ яхуэфащэщ. А фIыщIэм щыщ Iыхьэ, шэч хэмылъу, къылъос «Iуащхьэмахуэ» журналми. Къыпхуэмылъытэн литературэр зэфIэувэнымрэ анэдэлъхубзэм зегъэужьынымрэ хуэунэтIауэ абы зэфIигъэкIар.
хуэдизщ лъэпкъ Ди тхакIуэ нэхъыжь дыдэхэм къищынэмыщIа (абыхэм тхэн щыщIадзагъащIэм «Iуащхьэмахуэ» журналыр щыIакъым), мыдрейхэм япэ лъэбакъуэр щачар «Iуащхьэмахуэм» и напэкIуэцIхэрщ. «Iуащхьэмахуэрщ» ахэр гъуэгу махуэ тезыгъэувар. Ди журналыращ япэу къызытехуар КIыщокъуэ Алим, Шортэн Аскэрбий, Теунэ Хьэчим, Нало Ахьмэдхъан, МафIэдз Сэрэбий сымэ я романхэр, ЩоджэнцIыкIу Iэдэм, КIэрэф Мухьэмэд, Журт Биберд, Хьэх Сэфарбий сымэ я повестхэр, Нало Заур, Мэзыхьэ Борис сымэ я новеллэхэр, Тхьэгъэзит Зубер, Елгъэр Кашиф, Къагъырмэс Борис, КIэщт Мухьэз, Гъубжокъуэ Лиуан, Бещтокъуэ Хьэбас, Бицу Анатолэ, Ацкъан Руслан, Уэрэзей Афлик сымэ я усэхэр, Сокъур Мусэрбий, Шэвлокъуэ Пётр, Къэрмокъуэ Хьэмид, Къэжэр Хьэмид, КхъуэIуфэ Хьэчим, ХьэкIуащэ Андрей, КIурашын БетIал, Гъут Iэдэм сымэ я литературно-критическэ тхыгъэхэр.
Илъэс 65-рэ мэхъури, зэи зэпыу имыIауэ мазитI къэс зэ къыдокI «Iуащхьэмахуэр». Нобэр къыздэсым дунейм къытехьакIэщ къыдэкIыгъуэ 388-рэ. Илъэсым и кIэм ирихьэлIэу а бжыгъэр 390-рэ ирикъунущ.
Зэманым зэрызихъуэж, абы къигъэув къалэныщIэхэм елъытауэ, журналми зэхъуэкIыныгъэхэр игъуэтащ. А зэхъуэкIыныгъэхэм я гугъу щыпщIкIэ, уигу къыумыгъэкIыжынкIэ Iэмал иIэкъым ар къызытехъукIыжа «КъаруущIэ», «МакъыщIэ», «Къэбэрдей» альманаххэр. ЯпэреитIыр 30 гъэхэм къыдэкIыу щытащ. «Къэбэрдей» альманахым и япэ къыдэкIыгъуэр 1945 гъэм и октябрь мазэм дунейм къытехьащ. ФIыщIэ лей яхуэфащэщ ар гъуэгу захуэ теувэным зи гуащIэшхуэ хэзылъхьа тхакIуэхэу Теунэ Хьэчим, КIыщокъуэ Алим, КIуащ БетIал, ЩоджэнцIыкIу Iэдэм сымэ. 4 «Iуащхьэмахуэ» журналыр илъэс 65-рэ ирокъу
1958 гъэм дунейм къытехьащ адыгэ тхакIуэхэри тхылъеджэхэри куэд щIауэ зыщIэхъуэпс, лъэпкъым и гъащIэр – и культурэр, и литературэр, и щыIэкIэ-псэукIэр – лъэныкъуэ куэдкIэ къигъэлъэгъуэну къызыпэщылъ «Iуащхьэмахуэ» журналым и япэ къыдэкIыгъуэр. Абы фIэщыгъэ хуэхъунури, нэхъыфI къыпхуэмыгупсысыну, япэу зигу къэкIар ЩоджэнцIыкIу Iэдэмщ. А зэманым щегъэжьауэ и теплъэкIи, и IувагъкIи, зэрытрадзэ тхылъымпIэкIи, къытехуэ тхыгъэхэмкIи зэхъуэкIыныгъэфIхэр игъуэтурэ къогъуэгурыкIуэ журналыр.
Зэманым зэрыпэджэж Iэмалхэм ящыщщ рубрикэхэр. Абы и лъэныкъуэкIэ ди япэ итахэм къыхалъхьа Iуэхугъуэ щхьэпэхэм къызэрыпытщэным, зэредгъэфIэкIуэным дэри дыхущIокъу. Псалъэм папщIэ, иужьрей зэманым дэ къызэIутхащ мыпхуэдэ рубрикэщIэхэр: «Литературэ щIэныгъэ. Критикэ», «ЛIэщIыгъуэхэм я лъэужь», «Дунейпсо классикэ», «Адыгэ хэхэс литературэ», «Хэхэсхэм я дуней», «Ди лъэпкъ хабзэхэр», «Фантастикэ», «ЩIэблэ», «Iуащхьэмахуэм» и псалъалъэ», нэгъуэщIхэри. Ди тхакIуэхэм я юбилейм хухаха «ЖьантIэ» рубрикэр къэдгъэнэжащ. Ауэ абыи зэхъуэкIыныгъэ хэтлъхьащ: иджы тхакIуэхэм я мызакъуэу, абы щыдогъэлъапIэ культурэм, искусствэм, щIэныгъэм, егъэджэныгъэм, медицинэм, нэгъуэщI IэнатIэхэми ехъулIэныгъэшхуэхэр къыщызыхьа, пщIэрэ щIыхьрэ яхуэпщIыну зыхуэфащэ ди цIыху пэрытхэр.
Журналым и жинтым, япэхэми хуэдэу, цIыхушхуэхэм – тхакIуэхэм, усакIуэхэм, артистхэм, спортсмен цIэрыIуэхэм – я сурэтхэр тыдодзэ. Ди республикэм и щIыпIэ дахэхэм я теплъэ удэзыхьэххэр къыдэкIыгъуэ щIагъуэ къэмынэу идот. Куэд щIакъым адыгэ усыгъэм
и фIыпIэм щыщ сатырхэр жинтым къытеддзэу къызэрыдублэрэ.
Апхуэдэщ, псалъэм папщIэ, ди усакIуэ пажэхэу КIыщокъуэ Алим, Тхьэгъэзит Зубер, Гъубжокъуэ Лиуан, Бещтокъуэ Хьэбас, Ацкъан Руслан, Бицу Анатолэ, Къэжэр Пётр, КIэщт Мухьэз сымэ я IэдакъэщIэкIхэр. Апхуэдэ Iуэху бгъэдыхьэкIэр куэдым къыддаIыгъ.
ЩIыхь зыпылъ гъуэгуанэшхуэ къызэпичащ «Iуащхьэмахуэ»
журналым. Ар, зэрыгурыIуэгъуэщи, псом япэу зи фIыщIэр абы щылэжьа тхакIуэхэмрэ усакIуэхэмрэщ. Дигу къэдгъэкIыжынщ илъэс 65-м къриубыдэу абы и редактор нэхъыщхьэу щытахэр. Ахэр Щомахуэ Амырхъан, ЩоджэнцIыкIу Iэдэм, Тхьэгъэзит Зубер, Къэрмокъуэ Хьэмид, Шэвлокъуэ Пётр, IутIыж Борис, редактор нэхъыщхьэм и къалэнхэр илъэс зыбжанэкIэ зыгъэзэщIа Елгъэр Кашиф сымэщ. Абыхэм куэдкIэ я фIыщIэщ журналыр зиужь зэпытурэ къызэрыгъуэгурыкIуар. А зыужьыныгъэм я гуащIэшхуэ халъхьащ зэман зэхуэмыдэхэм редакцэм щылэжьа тхакIуэхэу, усакIуэхэу, журналистхэу Шырыт Хьэтызэ, КIурашын БетIал, Мысачэ Пётр, Балъкъэр Фоусэт, Сокъур Мусэрбий, Елгъэр Кашиф, Гъубжокъуэ Лиуан, Къагъырмэс Борис, КIэщт Мухьэз, Уэрэзей Афлик, Джэрыджэ Арсен, ХьэIупщы МуIэед, Къаныкъуэ Заринэ, НэщIэпыджэ Замирэ сымэ.
Я цIэ фIыкIэ къисIуэну сыхуейщ ди журналым илъэс куэдкIэ машинисткэу щылэжьахэу ПхъэвакъащIэ Марзиданрэ Амщокъуэ 5 6
«Iуащхьэмахуэ» журналыр илъэс 65-рэ ирокъу
ШэIибэтрэ; техническэ редакторхэу Жэмбей КIуушкIэ, Гъурыжь Мадинэ, ЛIуп Лидэ, оператор Джатокъуэ Залинэ, корректор Мэремкъул Ленэ сымэ.
Мы зэманым хьэлэлу я къалэнхэр ягъэзащIэу ди деж щолажьэ жэуап зыхь секретарь Истэпан Залинэ, редакторхэу Мыкъуэжь Людмилэ, Хьэвжокъуэ Людмилэ, корректор ЖьэкIэмыхъу Маринэ, оператор Джыназ Заретэ сымэ. Ахэр я гуащIэ еблэжыркъым ди журналыр зыхуей хуэзауэ и чэзум дунейм къытехьэн папщIэ. «Iуащхьэмахуэм» и лэжьыгъэр, псом япэу, зыхуэунэтIар цIыхупсэмрэ цIыху акъылымрэ зегъэузэщIынырщ, лъэпкъ литературэм и курыххэм тхылъеджэхэр щыгъэгъуэзэнырщ, игъащIэ лъандэрэ адыгэ лъэпкъым къыдекIуэкI лъапIэныгъэхэр хъумэнырщ, анэдэлъхубзэм зегъэужьынырщ, къытщIэхъуэ щIэблэр хэкупсэрэ псэкIэ къулейуэ къэгъэтэджынырщ, лъэпкъхэм яку дэлъ ныбжьэгъугъэмрэ зэгурыIуэныгъэмрэ гъэбыдэнырщ.
Журналыр литературэм и мызакъуэу, жылагъуэ гъащIэми тегъэпсыхьауэ щыщыткIэ, дэ абы къалэн къытщещI дызыхэпсэукI зэманым дыпэджэжыну, ди лъэпкъэгъухэм я гъащIэр лъэныкъуэ куэдкIэ къэдгъэлъэгъуэну. ЖыпIэ хъунущ абы ехьэлIауэ къытпэщыт къалэнхэр мыIейуэ къыдэхъулIэу. Ди зэманым тхылъ къыдэгъэкIыным гугъуехьхэр пыщIащ: къэрал тхылъ тедзапIэм къыщыдэбгъэкIынумэ, илъэс зыбжанэкIэ упэплъэн е уэ езым уи ахъшэкIэ уней тхылъ тедзапIэм къыщыдэбгъэкIыжынумэ, ар къызыхэпхын мылъку уиIэн хуейщ. Мыбдеж тхакIуэхэм я гъуэгу ягъуэтынымкIэ сэбэпышхуэ мэхъу журналыр. ЗэрыжаIэщи, дэтхэнэ авторым дежкIи журналыр гъэунэхупIэ нэсщ. А «гъэунэхупIэм» уикIамэ, уи сыт хуэдэ Iэрытхри нэхъ тегушхуауэ тхылъ тедзапIэми щIэплъхьэ мэхъу.
IэдакъэщIэкIхэр дунейм къытехьэнымкIэ, абыхэм Ди литературэм и гугъапIэр къытщIэхъуэ щIэблэращ. Дэ ар фIыуэ къыдгуроIуэ икIи иужь дитщ тхакIуэ, усакIуэ ныбжьыщIэхэр къызэретшэлIэным, я тхыгъэ нэхъыфIхэр къызэрытеддзэным. Журналыр щытыпхъэщ тхакIуэ нэхъыжьхэмрэ нэхъыщIэхэмрэ, апхуэдэуи тхакIуэмрэ тхылъеджэмрэ зэпызыщIэ лъэмыж быдэу. Дэ ар зэи зыщыдгъэгъупщэркъым.
Ди лъэпкъым и мызакъуэу, нэгъуэщI лъэпкъхэми я литературэм, я культурэм щыгъуазэ дощI ди щIэджыкIакIуэхэр. Апхуэдэщ, псалъэм папщIэ, иужьрей зэманым зи тхыгъэ ди журналым къытехуахэу Толстой Лев, Фет Афанасий, Лермонтов Михаил, Камю Альбер, Леонидзе Георгий, Отаров Керим, Кулиев Къайсын, Зумакуловэ Танзиля, Ольмезов Мурадин, Шинкубэ Бэгърат сымэ, нэгъуэщIхэри. Абыхэм я IэдакъэщIэкIхэр адыгэбзэм Iэзэу кърагъэтIэсащ ди тхакIуэ пажэхэу Елгъэр Кашиф, Къэрмокъуэ Хьэмид, Бещтокъуэ Хьэбас, Ацкъан Руслан, Уэрэзей Афлик, Мыз Ахьмэд сымэ. «Дунейпсо классикэ»
рубрикэм щIэту зэман гъунэгъухэм ди журналым къытехуэнущ Гейне Генрих, Хемингуэй Эрнест, Петефи Шандор, Думбадзе Нодар, Хайям «Iуащхьэмахуэ» журналыр илъэс 65-рэ ирокъу
Омар, Хьэфиз сымэ я IэдакъэщIэкIхэр. Апхуэдэ Iуэху бгъэдыхьэкIэр сэбэп мэхъу зы лъэпкъым и культурэм адрейр щыгъэгъуэзэнымкIэ, я гупсысэкIэ, я псэм и беягъкIэ ахэр зэрыщIэнымкIэ.
Ди къэралым, ди республикэм къыщыхъу Iуэхугъуэ нэхъыщхьэхэм дапэмыджэжу къанэркъым. Апхуэдэщ Къэбэрдей-Балъкъэрыр езым фIэфIу Урысейм зэрыгухьэрэ илъэс 460-рэ, Кавказ зауэр зэриухрэ илъэси 150-рэ, Хэку зауэшхуэм ТекIуэныгъэ къызэрыщытхьрэ илъэс 70, Къэбэрдей-Балъкъэрым и къэралыгъуэр илъэси 100 зэрырикъум теухуауэ тхыгъэ купщIафIэ куэд къызэрытеддзар; Къэбэрдей-Балъкъэрым и цIыхубэ усакIуэхэу КIыщокъуэ Алимрэ Кулиев Къайсынрэ къызэралъхурэ илъэсищэ щрикъу махуэхэр ди журналым и напэкIуэцIхэм зэрыщыдгъэлъэпIар.
Къэрэшей-Шэрджэсым, Адыгейм, апхуэдэуи хамэ къэралхэм щыпсэу ди лъэпкъэгъухэм къахэкIа тхакIуэхэм я IэдакъэщIэкIхэр Iэмал зэриIэкIэ журналым къытыдодзэ. «Iэмал зэриIэкIэ» щIыжытIэр абыхэм я тхыгъэу закъуэтIакъуэ фIэкIа къызэрытIэрымыхьэрщ.
Адыгэхэм (шэрджэсхэм) я махуэм, Адыгэ тхыбзэм и махуэм ирихьэлIэу тхыгъэхэр идот. Дунейпсо Адыгэ Хасэм и лэжьыгъэм, къэрал куэдым щикъухьа ди лъэпкъэгъухэм я гъащIэм, я псэукIэм ди щIэджыкIакIуэхэр щыгъуазэ зэрытщIыным дыхущIокъу. А Iуэхугъуэхэм журналым и напэкIуэцIхэм купщIафIэу щытопсэлъыхь ДАХ-м и тхьэмадэ Сэхъурокъуэ Хьэутий, Къэбэрдей Адыгэ Хасэм и унафэщI ХьэфIыцIэ Мухьэмэд, журналист НэщIэпыджэ Замирэ, лъэпкъ Iуэхум игъэпIейтей нэгъуэщI политикхэр, щIэныгъэлIхэр.
Журналыр щытыпхъэщ лъэпкъ литературэм, культурэм я зыужьыкIэр къызэрыщ гъуджэу; интеллигенцэм я гупсысэ къэIуэтапIэу; тхакIуэ ныбжьыщIэхэм я псыпэм и къежьапIэу; тхэн IэщIагъэм и щэхухэм зыщыхуагъасэ еджапIэу. Дэ сыт щыгъуи дыхущIокъу ди лэжьыгъэм джэлэс хуэхъуж а IуэхугъуиплIми хуэфэщэн гулъытэ зэрахуэтщIыным.
«Iуащхьэмахуэр» къыдокI цIыхум игъащIэ лъандэрэ къыдекIуэкI лъапIэныгъэхэр, адыгэпсэм и хъугъуэфIыгъуэхэр литературэм и IэмалхэмкIэ тхылъеджэм и деж зэрынихьэсыным хущIэкъуу. ЗэрыжаIэщи, фIыр гъунапкъэншэщ. Ди гупэр фIым хуэгъэзарэ зи дзыхь къыдэзыгъэзхэр зэрыдгъэпэжыным дыхущIэкъуу дяпэкIи ди IэнатIэм дыпэрытыну ди мурадщ.
Сыт хуэдэ лъэпкъыбзэми пщIэ нэс щиIэнур, ар и къару псомкIи щылэжьэнур икIи зыщиужьынур а бзэр къэрал IуэхущIапIэхэм щызекIуэмэщ. Ауэ дэ нобэ апхуэдэ Iэмал диIэкъым. Къэнэжыр дэтхэнэ адыгэри зэхэщIыкI лъагэ диIэу Iуэхум дыбгъэдыхьэнырщ, ди бзэм, ди культурэм, ди литературэм зезыгъэужьыну Iуэхугъуэ пыухыкIахэм дытелэжьэнырщ.
Лъэпкъ прозэмрэ поэзиемрэ я курыххэр, тхэн щIэзыдзагъащIэхэм я IэдакъэщIэкIхэр, адыгэ хъыбарыжьхэмрэ псалъэжьхэмрэ къытеддзэкIэрэ, ди культурэм, искусствэм, щIэныгъэм щыпашэхэм датетхыхькIэрэ, дэ яужь дитщ ди журналыр бзэ къулейкIэ «зэрыдгъэп- 7 «Iуащхьэмахуэ» журналыр илъэс 65-рэ ирокъу
сэлъэным», адыгэбзэм и беягъымрэ и IэфIагъымрэ щIэджыкIакIуэм зэрызыхедгъэщIэным. ЩIэныгъэмрэ техникэмрэ иджы хуэдэу щIэгъэхуэбжьауэ зыщаужь зэи къэхъуакъым. ЩыгуфIыкIыпхъэ, хьэмэ иригузэвапхъэ апхуэдэ зыужьыныгъэм? Зэ еплъыгъуэкIэ, цIыхум и зэфIэкIхэм хохъуэ, абы, гугъу демыхьыщэу, зыхуей информацэ псори интернетым къыщегъуэтыф, дунейм щекIуэкI сыт хуэдэ Iуэхугъуэми щыгъуазэ зещIыф и унэм щIэмыкIыу, сыт хуэдэ къэралми «щохьэщIэф», и нэгуи зыщрегъэужьыф. АрщхьэкIэ апхуэдэ «тыншыгъуэм» пхуэмыгъэзэкIуэжын мыхъумыщIагъэхэри кърокIуэ. Ар, псом япэу, цIыхупсэм и хъугъуэфIыгъуэ нэхъ лъапIэ дыдэхэр – цIыхугъэ, лIыгъэ, гуапагъэ, напэ, щIыхь, гущIэгъу жыхуэтIэхэр – цIыхум тIэкIутIэкIуурэ зэрыфIэкIуэдырщ, интернеткIэ илъагъу дуней «IэрыщIым» малъхъэдисым хуэдэу зыщIишауэ, мы дыкъэзыухъуреихь дахагъэр абы зэримылъагъужырщ, зыбгъэдэс компьютерым ещхьу, езыри хуэмхуэмурэ псэншэ зэрыхъурщ.
ЩIэныгъэ-техническэ зыужьыныгъэм фIыуэ къыдэкIуэмрэ Iейуэ къишэмрэ ущегупсыскIэ, «зым и хущхъуэр адрейм и щхъухьщ» жыхуиIэ адыгэ псалъэжьыр уигу къокIыж. Абы щыгъуэми хущхъуэр нэхъыбэу пхужыIэнукъым.
Глобализацэм псом япэу IэнатIэ Iей Iуигъэувэнур лъэпкъ цIыкIухэрщ. Абы и псыдзэшхуэр къытщIэуэрэ Лъэпкъ ЖыгкIэ дызэджэм и лъабжьэр тфIыщIилъэсыкIмэ, а жыгыр щIым зэрыхэт
къуэпсхэр зыми иIыгъыжынукъым. ЗэрыгурыIуэгъуэщи, къуэпсхэм ямыIыгъыж жыгым гулъи къищIыжынукъым икIи къэгъэгъэжынукъым, къудамэщIэхэри къыдэжыжынукъым.
Дауэ-тIэ глобализацэм дызэрыпэщIэтынур? Сыт дэ абы пэдгъэувыфынур? Ар псом япэу ди бзэр тхъумэжынымрэ абы зедгъэужьынымрэщ. Дызэрыщыгъуазэщи, лъапIэныгъэу щыIэ псоми ефIэкI хъугъуэфIыгъуэшхуэу дэтхэнэ лъэпкъми иIэр и бзэращ. Бзэращ лъэпкъым псэуэ Iутыр. Бзэр имыIэжмэ, лъэпкъри щыIэжкъым. Аращ, нэр напIэм зэрихъумэм хуэдэу, ди анэдэлъхубзэр тхъумэжын щIыхуейр. АрщхьэкIэ глобализацэм къыдежьа «узыфэ» псоми я хущхъуэгъуэ закъуэу бзэр къэплъытэныр тэмэмкъым. Гулъытэшхуэ зыхуэщIыпхъэ нэгъуэщI Iуэхугъуэхэри щыIэщ. Ар ди лъэпкъ зэхэщIыкIым зедгъэужьын, ди тхыдэр, ди IуэрыIуатэр дджыжын, ди диныр, ди хабзэхэр тIыгъыжын, ди дуней лъагъукIэр, ди псэм и зэхэлъыкIэр, нэгъуэщIу жыпIэмэ, ди лъэпкъ менталитетыр тхъумэжын зэрыхуейрщ. А псори пкъырылърэ зыщыщ лъэпкъым гукъуэпскIэ зэрыпыщIар езым псэкIэ зыхищIэу икIи абы иригушхуэу щIэблэр къэгъэтэджыныр дэтхэнэ адыгэми ди зэхуэдэ къалэнщ.
Узыщыщ лъэпкъым псэкIэ ухуэпэжу, уи фIымкIэ адрей лъэпкъхэми уадэгуашэу, узэгурыIуэрэ узэдэIуэжу узэрызэдэпсэуфынум, нобэрей гъащIэми узэрыдэбэкъуэфынум шэч хэлъкъым. Аращ ди гупсысэр зыхуэунэтIауэ щытыпхъэр. Апхуэдэ Iуэху бгъэдыхьэкIэрщ 8 «Iуащхьэмахуэ» журналыр илъэс 65-рэ ирокъу
зэманым и «жьы кIэрахъуэм» губгъуэжьым дримыпхъэжу, дэ дыкъезыгъэлыфынур.
СССР-кIэ зэджэ къэралыгъуэр щыщыIа, совет идеологиер тепщэу щыщыта илъэсхэм егъэлеяуэ гулъытэшхуэ хуащIу щытащ лъэпкъ куэду зэхэт совет литературэм зегъэужьыным. А зэманым «Iуащхьэмахуэ» журналри тиражышхуэу къыдэкIыу щытащ. АрщхьэкIэ 90 гъэхэм къэхъуа зэхъуэкIыныгъэхэм – зы къэрал ухуэкIэм дыкъытекIыу нэгъуэщI къэрал ухуэкIэм дызэрыхуэкIуам –
цIыхухэм я гъащIэми я гупсысэкIэми зригъэхъуэжащ. Тхылъыр тыгъэу щыIэ псоми я нэхъ лъапIэщ, щыжаIэу щыта зэманыр икIри, абы и пIэм нэгъуэщI лъапIэныгъэхэр, и щхьэ течауэ жыпIэмэ, ахъшэмрэ мылъкумрэ къиуващ. Абы ди щIэджыкIакIуэхэмрэ дэрэ ди яку дэлъ зэпыщIэныгъэхэр зыкъомкIэ къигъэтIэсхъами, дэ яужь дитщ ахэр зэрыдмыгъэкIуэдыпэным. ДаIущIэми, телефонкIэ дызэпсалъэми, журналыр зыIэрыхьэхэмрэ дэрэ дызэрыщIэу дыкъокIуэкI. Ди гуапэ мэхъу ахэр ди деж къакIуэурэ е къэпсалъэурэ чэнджэщ щхьэпэхэр къызэрыдатыр, езыхэм нэхъ яфIэхьэлэмэтхэр, нэхъ дэзыхьэххэр къызэрыджаIэр. Дэ а чэнджэщхэр гулъытэншэу къэдгъанэркъым. ИкIи ар сэбэп мэхъу ди журналым и къыдэкIыгъуэхэр нэхъ купщIафIэ хъунымкIэ. Ди щIэджыкIакIуэхэр хэт сымэ жыпIэмэ, ахэр лъэпкъ интеллигенцэм щыщхэрщ, курыт школхэм, колледжхэм, еджапIэ нэхъыщхьэхэм щеджэхэрщ, егъэджакIуэхэрщ, щIэныгъэлIхэрщ, тхакIуэхэрщ, усакIуэхэрщ, нэгъуэщI IэнатIэ зэхуэмыдэхэм пэрытхэу адыгэ литературэр, анэдэлъхубзэр фIыуэ зылъагъухэрщ, тхылъ еджэнымрэ гупсысэнымрэ зи щIасэхэрщ. Абыхэм куэдкIэ я фIыщIэщ ди журналым и тиражыр минитI и кIэ къимыхуэу нобэ къызэрыдэкIыр.
Ди жагъуэ зэрыхъунщи, иужьрей зэманым культурэм и пщIэр кIуэ пэтми йохуэх, тхылъеджэхэм я бжыгъэми, махуэ къэс жыхуаIэм хуэдэу, кIэроху. Тхылъыр ямыщIэ гуэр къызэращIэ Iэмэпсымэу щытыжкъым. Литературэми хуэм-хуэмурэ фIокIуэд щIэныгъэ, техникэ, культурэ я лъэныкъуэкIэ цIыхум игъащIэ лъандэрэ зыIэригъэхьа ехъулIэныгъэхэр бэм я деж нэхьэсын къалэныр.
Псом хуэмыдэу уегъэгузавэ лъэпкъыбзэхэм я пщIэр зэрехуэхым. Ар, ди республикэр къапщтэмэ, щIэныгъэрэ акъылкIэ диIэфыну зэфIэкIыр къыжьэдэзыкъуэ Iуэхугъуэщ. Литературэ, жылагъуэ зэгухьэныгъэхэм, библиотекэхэм я закъуэкIэ мы щытыкIэм зыпхуегъэхъуэжынукъым. Мыбдеж Iэмал имыIэу Iуэхум къыхыхьапхъэщ къэралыр икIи тхылъымрэ литературэмрэ я пщIэр къэIэтыжыным, лъэпкъыбзэхэм зегъэужьыным хуэунэтIауэ фIэкIыпIэ имыIэу гъэзэщIэн хуей Iуэхугъуэ пыухыкIахэр абы къыхилъхьапхъэщ.
Анэдэлъхубзэхэр «вакъэ зэв» зэриувам, псом япэу, гу лъызытэн хуейр лъэпкъ гъуазэу щытыныр зи къалэн интеллигенцэрщ. Ауэ интеллигенцэм и закъуэкIи Iуэхур зэфIэкIынукъым, абы и жэрдэмхэр, и Iуэху еплъыкIэр властым къыдимыIыгъмэ. Къэрал гулъытэмрэ лъэпкъ зэхэщIыкIымрэ зы мурадым хуэлажьэ нэужькIэщ ди бзэми, 9 «Iуащхьэмахуэ» журналыр илъэс 65-рэ ирокъу
ди культурэми, ди литературэми нэсу зыщаужьыфынур. Апхуэдэ зыужьыныгъэр, шэч хэмылъу, шэсыпIэ хуэхъунущ лъэпкъхэм яку дэлъ зэхущытыкIэхэр егъэфIэкIуэным и мызакъуэу, ди къэралыгъуэшхуэм и лъабжьэр нэхъри гъэбыдэным. Тхылъымрэ интернетымрэ я гугъу пщIымэ, а тIум я зэхущытыкIэр сэ зэзгъэщхьыр мэз лъапэм къыщыкI удз гъэгъамрэ удз гъэгъа IэрыщIымрэщ. Зым псэ хэтщ, адрейм хэткъым. ИкIи, сэ сызэреплъымкIэ, дунейр къызэрыунэхурэ псэмрэ акъылымрэ я хъугъуэфIыгъуэу цIыхум зэригъэпэщыфа псоми я хъумапIэ тхылъыр зэзыхъуэкIыфын щыIэкъым. КъыдэкIын зэрыщIидзэрэ лъэпощхьэпо Iэджэ къызэринэкIащ «Iуащхьэмахуэ» журналым. Ауэ а псоми емылъытауэ, абы хузэфIэкIащ езыр зи цIэджэгъу бгым и щыгум нэс ди лъэпкъ литературэр иIэтыну, анэдэлъхубзэм зригъэужьыну, талантыщIэхэр къызэIуихыну, цIыхупсэм и хъугъуэфIыгъуэ нэхъ лъапIэ дыдэхэр щIэджыкIакIуэхэм я деж нихьэсыну. Ноби ар и гъуэгу тетщ, нэхъыжьхэм кърахьэжьа IуэхуфIхэр ипэкIэ игъэкIуатэу, езыми жэрдэмыщIэхэр къыхилъхьэрэ мурадыщIэхэм уанэ хузэщIилъхьэу.
Ди щIэджыкIакIуэхэми зэрыщыту адыгэ лъэпкъми махуэ тхурехъу «Iуащхьэмахуэм» и юбилейр. Мы нобэрей къыдэкIыгъуэм
иджыри къыдэкIыгъуэ минхэр къыкIэлъыкIуэну Тхьэм жиIэ! Анатолэ,
«Iуащхьэмахуэ» журналым и редактор нэхъыщхьэ 10 «Iуащхьэмахуэ» журналыр илъэс 65-рэ ирокъу
РЕДАКТоР НЭХЪЫщХЬЭУ щомахуэ Амырхъан
щоджэнцIыкIу Iэдэм
Тхьэгъэзит Зубер
Къэрмокъуэ Хьэмид 11
Шэвлокъуэ Пётр
IутIыж Борис
Елгъэр Кашиф «Iуащхьэмахуэ» журналыр илъэс 65-рэ ирокъу
РЕДАКцЭМ щЫЛЭЖЬАХЭР
Шырыт Хьэтызэ,
жэуап зыхь секретарь
Сокъур Мусэрбий,
жэуап зыхь секретарь 12
Джэрыджэ Арсен,
жэуап зыхь секретарь
Гъэунэ Борис,
жэуап зыхь секретарь
ХьэIупщы МуIэед,
жэуап зыхь секретарь
Мысачэ Пётр,
редактор «Iуащхьэмахуэ» журналыр илъэс 65-рэ ирокъу
РЕДАКцЭМ щЫЛЭЖЬАХЭР
КIэщт Мухьэз,
редактор
КIурашын БетIал,
редактор 13
Гъубжокъуэ Лиуан,
редактор
Балъкъэр Фоусэт,
редактор
Къагъырмэс Борис,
редактор
Уэрэзей Афлик,
редактор «Iуащхьэмахуэ» журналыр илъэс 65-рэ ирокъу
РЕДАКцЭМ щЫЛЭЖЬАХЭР
ГъущIо Зариф,
редактор
Ныбэжь Таисие,
редактор 14
НэщIэпыджэ Замирэ,
редактор
НафIэдз Мухьэмэд,
редактор
Къаныкъуэ Заринэ,
редактор
ПхъэвакъащIэ Марзидан,
машинисткэ «Iуащхьэмахуэ» журналыр илъэс 65-рэ ирокъу
РЕДАКцЭМ щЫЛЭЖЬАХЭР
Жэмбей КIуушкIэ,
техред
Гъурыжь Мадинэ,
техред
Амщокъуэ ШэIибэт,
машинисткэ
Мэремкъул Ленэ,
корректор 15
ЛIуп Лидэ,
техред
Джатокъуэ Залинэ,
оператор
Дыду Маринэ,
бухгалтер «Iуащхьэмахуэ» журналыр илъэс 65-рэ ирокъу
РЕДАКцЭМ щЫЛАЖЬЭХЭР
Мыкъуэжь Анатолэ,
редактор нэхъыщхьэ
Истэпан Залинэ,
жэуап зыхь секретарь 16
Мыкъуэжь Людмилэ
редактор
Хьэвжокъуэ Людмилэ,
редактор
ЖьэкIэмыхъу Маринэ,
корректор
Джыназ Заретэ,
оператор «Iуащхьэмахуэ» журналыр илъэс 65-рэ ирокъу Я КIЫщ
Языныкъуэ щIэныгъэлIхэм къызэралъытэмкIэ, литературэ уиIэу къыщылъытапхъэр тхакIуэмрэ тхылъеджэмрэ зыр адрейм хуэныкъуэ, япэм и IэдакъэщIэкIым етIуанэр къыщIэупщIэ, къыпэджэж хъуа нэужьщ. Апхуэдэу къыщыхъур лъэпкъыбзэм и эстетикэмрэ тхыбзэмрэ зэрыубыду зы къалэным хуэлажьэу ежьэмэщ. Абы тепщIыхьмэ,
адыгэ литературэм и щIэдзапIэу (и гугъу тщIыркъым литературэм ипэ къихуэ лъэхъэнэм, жьэрыIуатэу щытми, автор зиIэ лъэпкъ усыгъэм) къэплъытэ хъунур Бахъсэн щэнхабзэ центрым и лэжьыгъэрщ, псом япэу Дым Iэдэмрэ Цагъуэ Нурийрэ я «Адыгэ макъ» газетырщ, 1917 – 1918 гъэхэм къыдэкIыу щытарщ. Апхуэдэу щытми, адыгэ (къэбэрдей-шэрджэс) литературэр къызэрежьэрэ илъэси 100 ирокъу, «Iуащхьэмахуэм» хуэдэу абыи и юбилейщ жытIэу, дукъуэдиину дыхэткъым дэ, литературэр зэрытын хуейуэ щIэныгъэм къигъэлъагъуэ жыпхъэ хэхахэм утетмэ, Iуэхур зэрыщытыр арами. Мыбдежым жытIэну дызыхуейр лъэпкъ литературэр ежьэным, зиузэщIыным ди деж къыщыдэкIыу щыта газетхэмрэ журналхэмрэ сыт щыгъуи хэлIыфIыхьу къызэрекIуэкIарщ. АбыкIэ мащIэкъым зэфIагъэкIар «Адыгэ макъым» 20 гъэхэм къыкIэлъыкIуа «Кавказ коммунэ», «Къэбэрдей плъыжь» газетхэм, «Къэрэхьэлъкъым» къыщежьэу лъэхъэнэ зыхэтым зэрезэгъынкIэ зи цIэр куэдрэ зыхъуэжа адыгэ газетым («Социалистическэ Къэбэрдей-Балъкъэр», «Къэбэрдей пэж», «Ленин
гъуэгу», «Адыгэ псалъэ»). Ауэ литературэм и лъэныкъуэкIэ убгъэдыхьэмэ, шэч хэмылъу, нэхъ инщ «Iуащхьэмахуэ» журналым и фIыщIэр. 30 гъэхэм щегъэжьауэ пIалъэ кIыхь и зэхуакуурэ дунейм къытехьэу щыта «Къэбэрдей» альманахым и пIэкIэ 1958 гъэм къыщыщIэдзауэ мазитI къэс зэ къыдэкIыу хуожьэ «Iуащхьэмахуэ» журналыр. ЗэрыжаIэщи, 60 - 70 гъэхэр адыгэ литературэм и «дыщэ лъэхъэнэ» хъуным куэд хилэжьыхьащ журналым. ИпэжыпIэкIэ а илъэсхэм япэкIи яужькIи лъэпкъ литературэм апхуэдэ зыужьыныгъэ иIакъым. Мы илъэсхэрщ лъэпкъ художественнэ дунейр утыкушхуэ изыша ныбжьыщIэ куэд зэдэууэ литературэм къыщыхыхьар. Журналым и фIыгъэкIэ тхакIуэхэм Iэмал ягъуэтат я тхыгъэхэр япэщIыкIэ журналым къытрагъадзэрэ щIэджыкIакIуэхэм ахэр къазэрыщыхъур зрагъэщIэну. ИужькIэ, ахэр тхылъ щхьэхуэу къыщыдагъэкIым деж, критикхэм, щIэныгъэлIхэм, тхылъеджэхэм я Iуэху еплъыкIэхэр, тхыгъэхэр зыхущыщIэу къалъытахэм тхакIуэхэм щыгъуазэ зыхуащIыну, зэрагъэзэхуэжыну Iэмал яIэт. Апхуэдэ зэдэлэжьэкIэм художественнэ тхыгъэр зытххэмрэ ахэр зыхуатххэмрэ зэришалIэрт, нэхъыщхьэращи, литературэр зыхуэлажьэ цIыхубэр а Iуэхум къыхэша хъурт. «Iуащхьэмахуэм» и напэкIуэцIхэрщ иужькIэ цIэрыIуэ хъуа ди тхакIуэ куэдым япэ лъэбакъуэр щачар. Ауэ журналым и фIагъ нэхъыщхьэу дэ къэтлъытэр лъэпкъ литературэм лъэщIэмыхьэу, нэхъ иужь къинэурэ къекIуэкIа литературэ щIэныгъэмрэ критикэмрэ абы лъэщIэгъэхьэжыным зэрыщIэрыIарщ. 17 18
«Iуащхьэмахуэ» журналыр илъэс 65-рэ ирокъу
Нэхъыщхьэращи, адыгэ литературэм къикIуа гъуэгуанэр сыт хуэдэ лъэхъэнэурэ умыгуэшми, зэи къэхъуакъым лъэпкъ художественнэ дунеймрэ журналымрэ яку дэлъ пэжагъымрэ зэныбжьэгъугъэмрэ щызэпыударэ ахэр я къалэнхэм щыхуэмыпэжарэ. Сыт хуэдэ зэманми (ди деж ар зэи тыншу щыщытакъым) журналым и тегъэщIапIэу, и гъуэгу гъуэмылэу иIащ япэ итахэм ягъэтIылъа лъабжьэр. Апхуэдэу абы зэи IэщIыб ищIакъым, нэмыплъи иритакъым тхакIуэ нэхъыжьхэм я IэдакъэщIэкIхэм. Абыхэм фIыуэ, художественнэ, эстетикэ я лъэныкъуэкIэ нэхъ лъапIэу хэлъыр ди зэманым кърипхыжурэщ ноби и лэжьыгъэр зэриунэтIыр. Журналыр къыдэкIыу щыхуежьа лъэхъэнэм лъэпкъ литературэм къыхыхьауэ нобэ ар зыунэтI тхакIуэ-усакIуэ нэхъыжьхэми (Тхьэгъэзит З., Бещтокъуэ Хь., Мэзыхьэ Б., КхъуэIуфэ Хь., Хьэх С., Елгъэр К., Бицу А., Ацкъан Р., Уэрэзей А., АбытIэ В., ХьэIупэ Дж., Шорэ А., Сонэ А.), курыт ныбжь зиIэхэми (Къуныжь Хь., Мыкъуэжь А., Мыз А., ХьэIупщы М., Хьэту П., Тхьэгъэпсэу У., Мыжей М., Лъостэн М., Аброкъуэ Б., Бэлагъы Л., Къаныкъуэ З., Къармэ I., ГъущIо З.) узыщыгугъ хъун щIэблэ узыншэ къазэрыщIэувэр (МахуэлI Н., Тау Н., ПщыукI Л., Къаныкъуэ А., Бэрбэч А., Щомахуэ З., Нартокъуэ А., Жэмбэч Р., Хьэвжокъуэ Л., КIарэ А., нэгъуэщIхэри) «Iуащхьэмахуэм» и напэкIуэцIхэм иболъагъуэ. Аращ зэрыщытын хуейри, ди литературэм лIэщIыгъуэрыбжэ ныбжь иIэкъым, абы и тхыдэ лъэхъэнэ гуэрхэм нэмыплъ еттурэ IудгъэкIуэтын хуэдэу. Псом япэу зэплъыпхъэр нэхъыжьхэм я IэдакъэщIэкIхэм литературэу хэлъымрэ ахэр зыхэпсэукIа гъащIэр зыхуэдэу щытамрэщ. Абы и лъэныкъуэкIэ я кIэн къикIатэкъым лъэпкъ литературэм и псыпэр езышэжьа ди япэ тхакIуэ-усакIуэхэм. Дуней зэблэхъугъуэм ирихьэлIэри, Урысей империем къыщылыда революцэмрэ политикэ залымыгъэмрэ лей къытрагъэхьащ абыхэм я нэхъыбэм (ШэджыхьэщIэ П., Нало Ж., Борыкъуей ТI., АфIэунэ М., Абыкъу Хъ., Темыр С., Хьэбэчыр Б., ДыщэкI М., Къуэжей С., Махъсидэ З., ЩэрэлIокъуэ Т., ЩакIуэ Т., Пщынокъуэ А., Пщынокъуэ М., Къылышбий И., н.). А тхыдэ Iуэху мыщхьэпэхэм къакIэлъыкIуащ Хэку зауэшхуэр, лъэпкъ литературэр, зэрыщыту щэнхабзэр куэдкIэ зыщыгугъ ЩоджэнцIыкIу А., Къэжэр И., Андырхъуей Хъу., Къуэныкъуей М., Шэру Н., Къущхьэ Б., ТIажь Ш., Тау Б. сымэ, нэгъуэщIхэри зыхэкIуэдар. Зауэ нэужьым и япэ илъэсипщIри ткIийуэ щытащ, зы парт унэтIыныгъэм, идеологием я бжьым адрей псори, литературэри хэту, щIэтын хуейуэ. Ауэ ар къэтIасхъэу хуежьащ 1956 гъэм – Компартым и ХХ съездым и ужькIэ. «IувыкIыжыгъуэкIэ» дызэджэ лъэхъэнэ кIэщIым къигъэщIащ «60 гъэхэм я тхакIуэхэр» («шестидесятники»). Къызэрыхэдгъэщащи, щэнхабзэм ехьэлIауэ а илъэсхэм къэралым щекIуэкIа политикэм и Iэужь щхьэпэщ «Iуащхьэмахуэ» журналри. лIэщIыгъуэм и 80 – 90 гъэхэм къэбэрдей-шэрджэс литературэм зэхъуэкIыныгъэ инхэр къыщыхъуащ. Ахэр епхауэ щытащ цIыхухэр жылагъуэ гъащIэм нэхъ жыджэру къыхэшэным, демократием и хабзэхэр пхыгъэкIыным хуэунэтIауэ а илъэсхэм къэралым щекIуэкIа 2 Заказ №1715 «Iуащхьэмахуэ» журналыр илъэс 65-рэ ирокъу
тхыдэ-политикэ, щэнхабзэ Iуэхугъуэшхуэхэм. ЩIэныгъэлIхэм я нэхъыбэм а илъэсхэр къалъытэ лъэпкъ художественнэ гупсысэм, псалъэр зи лъабжьэ гъуазджэм я къэщIэрэщIэжыгъуэу, зэхъуэкIыныгъэхэр къэгъэблэгъэным литературэр щIэрыIауэ. Абыхэм тегъэщIапIэ ящI зыхэпсэукI гъащIэм гуитIщхьитI ищIа, фIэщхъуныгъэ зимыIэж, зи псэр къызэныкъуэкъу, зи гупсысэр дыкъуакъуэ хъуа образхэр 60 - 80 гъэхэм къыдэкIа языныкъуэ художественнэ тхыгъэхэм зэрыхалъагъуэр. Зы плъыфэ зэбэкI жылагъуэ гъащIэ зэшыгъуэм тхакIуэхэр
апхуэдэ IэмалхэмкIэ пэщIэувауэ яукъуэдий языныкъуэ еджагъэшхуэхэм.
Мыбы ехьэлIауэ Iуэху еплъыкIэ куэд щыIэщ, узэувэлIэнури къыхэхыгъуафIэкъым, ауэ шэч къытумыхьэжу зы пэж щыIэщ – ар «60 гъэхэм я тхакIуэхэм» къалъыхъуэу зэрыхуежьарщ пIалъэ кIыхьым тегъэпсыхьа, къэкIуэнум ухуэзыгъаплъэ, укъэзымыгъэщIэхъужыну тегъэщIапIэ быдэхэр. Апхуэдэу къыщIэкIат совет идеологием мыхьэнэшхуэ зримыта лъэпкъ псэкупсэ дунейр. ГъащIэр зэпэшачэу, хужьри фIыцIэри зэлъэIэсу зэрыщытыр, цIыхур фIы защIэрэ Iей зэфэзэщу зэрызэхэмылъыр адыгэ тхакIуэшхуэ КIыщокъуэ Алим иджыри а илъэсхэм лъэпкъ литературэм къыхилъхьат Инал, Къазджэрий, Астемыр, Жыраслъэн сымэ я образхэмкIэ («Хъуэпсэгъуэ
нур» роман, 1960). Ар тегушхуат а «зэманым и лIыхъужьхэм» емыщхь хьэл-щэн зиIэ Мэремкъаныр лэжьакIуэбэм пашэ яхуищIыну. ТхакIуэр адкIэжкIи бэкъуащ, и роман-трилогием и етIуанэ Iыхьэм («Эмирым папщIэ сэшхуэ», 1982) шыдыгъу, уэркъ Жыраслъэн и образыр нэхъыщхьэ щищIри. НэгъуэщI тхакIуэхэри хущIэкъуащ литературэр гъащIэм нэхъ гъунэгъу хуащIыну, лъэпкъым къыдекIуэкI и лъапIэныгъэхэр утыку къралъхьэну, ауэ зауэр, абы иужь лъэхъэнэр хьэлъэу зэрыщытамрэ зи сабиигъуэр лыгъэм илыпщIахэм гур ящIэзыгъэуз психоанализ теплъэгъуэхэмрэ фIэкIыфакъым. Адыгэ тхакIуэ куэдыр а зэманым иджыри къаIэщIэкIыфыну щытакъым зауэм и лъэужь Iейр ягъэкIуэдыжмэ, псори насыпыфIэ зыдэхъуну псэукIэ къэунэхуну зыщыгугъа хъуэпсапIэхэм. ИужькIэщ наIуэ къыщыхъуар къутахуэхэр уэрамхэм дэбгъэкъэбзыкIыжу ухуэныгъэ къекIухэр къытепщIыхьыж щхьэкIэ, гуауэм цIыхупсэм къытринэ дыркъуэр зэрымыкIуэдыжыр. Дэ къызэрытлъытэмкIэ, аращ къэзыгъэщIар зауэм и нэщIэбжьэ шынагъуэхэм зи акъылым ирихуа «тхьэмыщкIэжьыр» пфIэпсэкIуэд зыщI сюжетхэр зи лъабжьэ художественнэ тхыгъэхэр (Нало А., Журт Б., Мэзыхьэ Б., Гъэунэ Б., нэгъуэщIхэми я рассказхэмрэ повестхэмрэ).
70 - 80 гъэхэм адыгэ лъэпкъ литературэм (къэбэрдейри,
адыгейри, шэрджэсри, хэхэс адыгэ литературэри къызэщIиубыдэу) къыхыхьа художественнэ тхыгъэ куэдым я фащэу щытащ мы зи гугъу тщIы Iуэхугъуэр. Апхуэдэ тхыгъэхэм я сюжетхэр щабэщ, жылагъуэм, цIыхухэм яку къыдэхъуэ зэгурымыIуэныгъэхэми къаугъэшхуэ кърагъэкIыркъым. Абыхэм пэжыр утыку къралъхьэ, цIыхухэм я псэукIэм и сурэтри къыббгъэдалъхьэ, ауэ я лIыхъужьхэр 19 20
«Iуащхьэмахуэ» журналыр илъэс 65-рэ ирокъу
бэнакIуэкъым. КъулыкъущIэшхуэхэм я псалъэкIэ ищхьэмкIэ къехыурэ къалъэIэс зэхъуэкIыныгъэхэм есэжащ, жэрдэмыншэ хъуахэщи, «къэрал щIыщыIэр аращ, къэралым унафэ къытхуищIынщ» (Мэзыхьэ Б. «Бжьыхьэр пщIащэ пылъэлъыжыгъуэщ») жаIэри, нэгъуэщIкIи гугъэжхэркъым. Аращи, тхыгъэхэм ящIэлъ гупсысэр «зыр лIэкIэ адрейм зилIэжрэ» псэлъафэм и мыхьэнэм хуагъэкIуэж икIи адэкIи псэун, щIэблэ къэгъэхъун зэрыхуейм тхылъеджэр ирашэлIэж.
Апхуэдэ щIыкIэкIэ, цIыхубэм дежкIэ мыхьэнэ хэха зиIэ темэшхуэхэр хуэм цIыкIуурэ унагъуэ Iуэхухэм хуокIуэж икIи щхьэ закъуэ къэлъыхъуэныгъэхэм тхыгъэхэм зыщаубгъу. ГъащIэм сыт хуэдизу натIэрыуапIэ имыщIами, мыпхуэдэ тхыгъэхэм я лIыхъужьхэр арэзыщ абы къащылъыс мащIэмкIэ. Ауэ «а мащIэр» зыхуэдэр и щхьэ течауэ иджы жаIэ хъуащ. «Хьэм и фэм дэкIынкъым абы игъэвыр, – йогупсыс Кургъуокъуэ. – Умыгъэвуи сыт пщIэн, гъащIэщ – къыптрилъхьар уигъэшэчынущ. Уи закъуэкъым зышэчри, къэрал Iуэхумрэ цIыху Iуэхумрэ зэгуэхыпIэ яIэкъым. ЦIыхуракъэ къэрал хъужыр?..» (Мэзыхьэ Б. «Бжьыхьэр пщIащэ пылъэлъыжыгъуэщ»). ЦIыхурат «къэрал хъужри», ауэ мыбдеж ар къызэрыбгурыIуэн хуейр щIагъыбзэущ – апхуэдэ гупсысэхэр хъуэпсапIэ къудейуэщ абыхэм зэраIэр.
А псоми къадэкIуэу, жыIэн хуейщ лъэхъэнэм и сурэт пэжыр зыщIа апхуэдэ тхакIуэхэр адыгэ литературэм 90 гъэхэм игъуэтыну зэхъуэкIыныгъэхэм я уэрэдпежьэу зэрыщытар. «Социализмэм и къэзэуныгъэхэм» цIыхухэр зыщIагъэхъуэпса гъащIэ тыншыр абыхэм къазэремыхъулIар зылъагъу тхакIуэхэм я лIыхъужьхэм къахокI я псэукIэмкIэ мыарэзыхэр (Хьэх С. «Сигу, къэувыIи сызылъэщIэгъэхьэ»; КIэрэф М. «Адэ щIэин мылъку хъурэ…»; Мэзыхьэ Б. «Гугъэр
зэрыункIыфIар»; Ацкъан Р. «Къэгъэшыгъуей»; усакIуэхэу Нало З., Бещтокъуэ Хь., Бицу А., Сонэ А., Мыкъуэжь А., нэгъуэщIхэми я граждан, социальнэ лирикэр).
НэгъуэщI Iуэхугъуэ зыбжани щыIащ а лъэхъэнэм лъэпкъ щэнхабзэр зэхъуэкIыныгъэхэм хуагъэхьэзырауэ, псалъэм папщIэ, цIыхухэр егъэджэным, бзэр хъумэным, я гурылъхэр, Iуэху еплъыкIэхэр жылагъуэ хъыбарегъащIэ IэмалхэмкIэ къаIуэтэну хуит щIыным ехьэлIауэ. Ауэ дэ зи гугъу тщIар – лъэпкъ зэхэщIыкIым игъуэта зыужьыныгъэр – псоми я нэхъыщхьэщ. Аращ икIэм-икIэжым лъэпкъ литературэм и пащхьэ къалэныщIэ икIи гугъу изыгъэувар: «Тхылъеджэм хэплъыхь ищI хъуащ ди зэманым. «Къащтэ образыщIэ!» – жеIэри махуэ къэс щIэ хуейщ. Урысми, сонэми, дунейпсо литературэми я образхэр зэхиплъыхьри къэтIысыжащ, «къащтэ образыщIэ!» (Нало А. «Фызыхъу» рассказ).
80 гъэхэм икухэм ирихьэлIэу зэхъуэкIыныгъэ нэрылъагъухэр
къэралми, цIыхухэм я псэукIэми, я гупсысэми къыщыхъуу хуежьами, адыгэ тхакIуэхэм ящыщ куэдыр иджыри къытекIыфакъым зыщIапIыкIа Iуэху еплъыкIэхэм. Абы и щапхъэу къэпхь хъунущ 90 гъэхэм я пэщIэдзэхэм къыдэкIа художественнэ тхыгъэ зыбжанэ: ЩоджэнцIыкIу Н. и «ГъащIэм и IэфI», ХьэIупщы Л. и «Жыг хадэр «Iуащхьэмахуэ» журналыр илъэс 65-рэ ирокъу
жейркъым» усэ тхылъхэр, Гъубж М. и «Хешыр Iущым и «Шыхулъагъуэ», ШэджыхьэщIэ Хь. и «ЛъыщIэж», «Гум псори къонэ», ХьэхъупащIэ Хь. и «Гъуэгущхьиблыр щызэхэкIым» романхэр, Бозий Людин и повестхэр, нэгъуэщIхэри. Апхуэдэу щытми, а илъэсхэм, щэнхабзэм и адрей IэнатIэхэми ещхьу, литературэми наIуэ къыщыхъуу хуежьат нахуагъэр, цIыхум жиIэну зыхуейр и щхьэ течауэ утыку кърилъхьэну иIэ хуитыныгъэр. Ар щIигъэбыдащ иужьрей илъэсипщIитIым къриубыдэу дунейм къытехьа художественнэ тхыгъэхэм я тематикэми зэфIах Iуэхугъуэхэми щIэ куэд къазэрыхыхьам. Апхуэдэу заубгъуат лъэпкъым къикIуа тхыдэ гъуэгуанэр къэгъэлъэгъуэжыным и Iуэхуми, адыгэхэм лъэхъэнэ зэхуэмыдэхэм яIа псэукIэ-зэхэтыкIэр, я гупсысэкIэмрэ дуней еплъыкIэмрэ, зыгъэгуфIэмрэ зыгъэпIейтеймрэ, псэкIэ зыхищIэмрэ гукIэ зэригъэзахуэмрэ нобэрей тхылъеджэм я пащхьэ илъхьэжын къалэнми. Абы къыдэкIуэу, тхакIуэхэм я пащхьэ ирагъэувэж мурадхэмрэ лъагапIэхэмрэ нэхъ ини гугъуи хъуат, я IэдакъэщIэкIхэм щIалъхьэ философие гупсысэхэм я купщIэми хэхъуат, тхыгъэхэр зыхуэгъэпса гъэсэныгъэ Iуэхури, абыхэм я эстетикэри поэтикэри ефIэкIуат. А псори литературэм и Iэпкълъэпкъым щокIуэкI, абы и дунейр яунэтIу. ИтIанэ Iуэхум къыхыумылъытэнри Iэмалыншэщ Совет Союзыр зэрылъэлъэжар. Абы и гъусэу утыкум икIыжащ а къэралым пыщIауэ щыта политико-экономикэ гъэпсыкIэмрэ Iуэху щIэкIэмрэ. Урысей Федерацэр зи щхьэ хущытыж къэралу уващ, идеологием зихъуэжащ, ди цIыхухэм гъащIэм, зыхэпсэукI дунейм нэгъуэщI щытыкIэ хуаIэ хъуащ. А псоми я нэпкъыжьэ къытрамыдзэу къэнакъым лъэпкъ литературэмрэ гъуазджэмрэ, абыхэм езыхэм я хабзэ хэгъэщхьэхукIахэм тету заужь пэтми. Ди деж псалъэм мыхьэнэшхуэ щиIэщ. ЦIыхухэр есащ абы и къарур зыхащIэу, пщIэ хуащIу. Адыгэ тхакIуэхэм ар къазэрыгурыIуэр кърибгъэлъэгъуэну ирикъунщ «зэрыхьзэрий лъэхъэнэм» пшыналъэр мыбгъунлъэу, лъэпкъри мыукIытэу къызэрыпхыкIар, гъэунэхуныгъэ ткIийхэм ахэр мызэ-мытIэу къихута пэтми. Жылагъуэм
и демократ зэхэтыкIэр зыхуэдэр къызэралъытэр и щхьэ хущытыж, къэрал текъузэныгъэм щIэмыт прессэ абы зэрыщыIэмкIэщ. «ТемэщIэ, образыщIэ», къэхъукъащIэ гукъинэжхэм хуэзэша тхылъеджэм ахэр къайлеекIыжу 80 - 90 гъэхэм ирагъэгъуэтат щIэуэ къежьа газетхэмрэ журналхэмрэ. Ауэ литературэм, зэрыщыту лъэпкъ щэнхабзэм щекIуэкI зэхъуэкIыныгъэхэр щIэгъэхуэбжьэнымкIэ, унэтIыныгъэщIэ, гупсысэщIэ етынымкIэ нэхъ щхьэпэ хъуауэ къэлъытапхъэр щIэныгъэ-узэщIыныгъэ къалэн ягъэзащIэу а илъэсхэм къыдэкIыу щытахэрщ. Апхуэдэщ «ЩIэнгъуазэ», «Черкесское зарубежье», «Горянка», «Аура» газетхэр, «Черкесский мир», «Ориентир» журналхэр, «ЩIэплъыпIэ», «Адыгэ хэку» альманаххэр, нэгъуэщIхэри. Апхуэдэу щытми, лъэпкъ литературэм зегъэужьыным и Iуэхум, япэхэми хуэдэу, хэлъхьэныгъэ нэхъыбэ хуэзыщIар «Iуащхьэмахуэ», «Литературная Кабардино-Балкария» журналхэм- 21 22
«Iуащхьэмахуэ» журналыр илъэс 65-рэ ирокъу
рэ «Адыгэ псалъэ» газетымрэщ. «Щэнхабзэм и лъахэм», «ЖьантIэ», «Пшыналъэ», «Литературэ напэкIуэцI», «МакъыщIэхэр», «ДифI догъэлъапIэ», «IуэрыIуатэ – дыщэ пхъуантэ» рубрикэхэм щIэту абыхэм къытрадзэ ди тхакIуэхэм я IэдакъэщIэкI нэхъыфIхэр, литературэм лъэбакъуэщIэ хэзычэхэм я япэ тхыгъэхэр, щIэныгъэлIхэм Iущыгъэм и налкъутналмэсхэр.
я къэхутэныгъэхэр, лъэпкъ Тхэным гу хуэзыщIа ныбжьыщIэхэр зэщIэгъэуIуэным, гъуэгу
тэмэм тегъэувэным хуэунэтIауэ а илъэсхэм куэд илэжьащ
«Шыхулъагъуэ» литературэ зэгухьэныгъэми (унафэщIу щытар тхакIуэ Хьэх Сэфарбийщ). «Шыхулъагъуэм» и гъэсэнхэщ лъэпкъ литературэм зи увыпIэ къыщызыгъуэтыжа тхакIуэхэу Хьэту Пётр, МахуэлI Нарзан, Тхьэгъэпсэу Увжыкъуэ, Къаныкъуэ Заринэ, Лъостэн Музэ, Къаныкъуэ Анфисэ, Емкъуж Мухьэмэд, ПщыукI Латмир, Хьэщыкъуей Олег, Тау Нинэ, НафIэдз Мухьэмэд сымэ, нэгъуэщIхэри. Лъэпкъ литературэм и жанрхэм зегъэубгъунымкIэ, тхакIуэ ныбжьыщIэхэм я Iэзагъым хэгъэхъуэнымкIэ мыхьэнэшхуэ яIащ «Адыгэ псалъэ» газетым а илъэсхэм къызэригъэпэща еплъыныгъэхэм, зэпеуэхэм, псалъэм папщIэ, «Детектив тхыгъэ нэхъыфI», «Адыгэ усыгъэм и налкъутналмэсхэр», нэгъуэщIхэри. Газетым фIыщIэ лей щIыхуэщIыпхъэхэм ящыщ зыщ хамэ хэгъэгу щыпсэу ди лъэпкъэгъу тхакIуэхэм я художественнэ дуней гъэщIэгъуэныр
Хэкужьым зэуIу щыщIыжынымкIэ иригъэкIуэкIа лэжьыгъэшхуэри.
НэгъуэщI зы гъэщIэгъуэнагъи къыхэхъуащ а лъэхъэнэм лъэпкъ литературэм – ар публицистикэмрэ беллетристикэмрэ я щэнхэр щызэхэухуэна тхыгъэхэрщ. Пэжщ, нэхъапэIуэкIи лъэпкъ литературэм иIащ мыпхуэдэхэм ещхь гуэрхэр – автобиографичнэу щыт тхыгъэхэу КIыщокъуэ А., Шортэн А., ЩоджэнцIыкIу I., нэгъуэщIхэми я Iэдакъэ къыщIэкIахэр. Ауэ мы зи гугъу тщIыхэр адрейхэм къащхьэщокI тхакIуэм и гупсысэр, тхыдэм и пэжыр хуиту къэIуэта зэрыщыхъуамкIэ, нэкъыфIэщI хъуэпсапIэхэм къагъэщIа щIэныгъэ IэрыщIхэм лъэпкъыр зэрыщамыгъэгугъымкIэ, авторым къиIэт тематикэри, зыхуигъэувыж къалэнри зэрыубгъуамкIэ. Апхуэдэщ Нало А. и «Псы Iуфэм Iут унэ цIыкIу», Къэрмокъуэ М. и «ХьэтIохъущыкъей хъыбархэр», «ГукъэкIыжхэр», КхъуэIуфэ Хь. и «Бгъэр уэгум иту и псэр хокI», «ИгъащIэкIэ гъэрибхэр», Нало З. и «IэщIагъэ махуэр дэнэ кIуа?..», «Шэрэджыжь игъэпскIа дыгъэ», КIэрэф М. и «ЛIыжь хъыбархэр», ХьэфIыцIэ М. и «Адыгэ мамлюкхэр», Шэвлокъуэ П. и «Тхыдэр и Iэпэгъуу», ХьэхъупащIэ Хь. и «ГукъэкIыжхэр», Хьэх С. и «Дуней гъащIэ», Мэзыхьэ Б. и «Хы адрыщIхэм щыIэ дуней», Бэрбэч З. и «Ашэмэз и бжьамийр зыхуигъаджэр» лэжьыгъэхэр, нэгъуэщIхэри. Лъахэм, лъэпкъым и гъащIэм ехьэлIауэ а тхыгъэхэм ягъэзащIэ къалэнхэм къадэкIуэу, ахэр къэплъытэ хъунущ иджырей адыгэ литературэбзэр здынэса лъагапIэр къэзыгъэлъагъуэ щапхъэ гъуэзэджэу.
Хабзэу зэрыщытщи, лъэхъэнэ зэблэкIыгъуэхэм къагъэщI Iуэху мыщхьэмыпэхэм лъэпкъыр, псом япэу щIэблэр щызыхъумэр, «гупсысэ цIуугъэнэхэм» дезымыгъэхьэхыр, дауи, публицистикэм и за- «Iуащхьэмахуэ» журналыр илъэс 65-рэ ирокъу
къуэкъым. Ар нэхъ псынщIагъуэу, зэIухауэ щытщ, ауэ нэхъ къалэн цIыкIукъым игъэзащIэр художественнэ литературэми. Абы и философиер, и гуащIэр къызыхих лъабжьэр зыхуэдэр, езы литературэм и зыужьыныгъэр нэхъ къэзыгъэлъагъуэу критикэм къилъытэр прозэрщ. КъиIэт темэхэмкIи, игъэзащIэ къалэнхэмкIи, жанрхэм, художественнэ Iэмалхэм я къэгъэсэбэпыкIэкIи иужьрей илъэсипщIитIым зэхъуэкIыныгъэ инхэр къыщыхъуащ лъэпкъ прозэм. Абы адыгэ художественнэ гупсысэкIэм и джэлэсыр – дуней лъагъукIэ щхьэхуэр,
и щэныр, эстетикэ лъагэр хъума щыхъуащ. Ди литературэм зыужьыныгъэ щIагъуэ щагъуэтакъым адыгэм и хамэу щыт къухьэпIэ модернизмэм, къуэкIыпIэ ислъам фундаментализмэм, нэгъуэщI «измэхэм» къапкърыкI «гупсысэ цIуугъэнэхэм». Апхуэдэхэм я хуэмэбжьымэ зыщыу е я фащэ зыщыгъ тхыгъэ закъуэтIакъуэхэм ди литературэм уащрихьэлIэмэ (Къанкъул З. «Къалэм дэгъуэщыхьа», Лыкъуэжь Н. «Щхъыщхъ макъ», ХьэIупщы М. «Хуэрэджейр мэгъагъэ», н.), ахэр къызэрыбгурыIуэн хуейр тхакIуэм зыхуигъэувыжа мурадым зэрылъэIэс художественнэ Iэмалущ е щIэ, щIэщыгъуэ гуэрхэм я къэлъыхъуэныгъэущ. Апхуэдэу убж хъуну а Iэмалхэр нэхъыбэу зэхьэлIари тхыгъэхэм я ухуэкIэмрэ бзэмрэщ, псом хуэмыдэу адыгэм и образ къэгъэщIыкIэ хабзэрщ – макъ зэщIэжьыуэхэмкIэ гъэнщIа псалъэхэмкIэ дунейм и щытыкIэм зыпыщIыжынырщ. И насыпыр и IэкIэ иухуэжын, абы щхьэкIэ бэнэныгъэ иригъэкIуэкIын зэрыхуейм цIыхур бгъэдэзыш, гъащIэм и мыхьэнэншагъэр, и сэбэпыншагъэр дамыгъэхэмкIэ къагъэлъэгъуэну хэт нэгъуэщI литературэ унэтIыныгъэхэм (авангардизм, пессимизм, экзистенциализм, н.) иджырей тхакIуэхэм пагъэуващ зи хуитыныгъэхэм къыщхьэщыж, яфI зыхэлъхэр яхъумэну хущIэкъу цIыху жыджэрхэм я образхэр.
60 гъэхэм ещхь хъуат лIэщIыгъуэм и кIэухыр. ТхакIуэхэм тегушхуауэ къаIэтырт япэм къуэгъэнапIэхэм щэхуу щаIуатэу щыта «темэ зэхуэщIахэр». Абы литературэм псэщIэ къыIуигъэкIэжат. А зэманым дунейм къытехьащ Кавказ зауэжьымрэ ИстамбылакIуэмрэ, залымыгъэ илъэсхэмрэ Хэку зауэшхуэмрэ, къэралым и зыужьыныгъэр къыщызэтеувыIа лъэхъэнэмрэ Шэшэн зауэмрэ, адыгэ лъэпкъым и нобэмрэ и пщэдеймрэ ятеухуа тхыдэ-философие художественнэ тхыгъэ пIащэхэр. Абыхэм къахэбгъэщхьэхукI хъунущ КIыщокъуэ А. и «Лъапсэ», МафIэдз С. и «Гъыбзэ хуэфащэт», «Мыщэ лъэбжьанэ», Къашыргъэ Хь. и «ГъащIэр матэ щIэдзакъым», Къэрмокъуэ М. и «Къоджэм уигъэжейркъым», Журт Б. и «Гъуэжькуий», «Унагъуэ», Елмэс I. и «Бгъэхэм къуршым къагъэзэж», ШэджыхьэщIэ Хь. и «Гум псори къонэ», Бещтокъуэ Хь. и «Мывэ лъэхъэнэ», Мэлбахъуэ Э. и «ЩумыгъэтIылъам щылъыхъуэ» романхэр, Хьэх С. и «Сигу, къэувыIи сызылъэщIэгъэхьэ», «Махуэм дунейр и кIыхьагъщ», КIэрэф М. и «Сэфар», Щамырзэ I. и «Махуэ лъапIэр къэсыпат», Мэзыхьэ Б. и «Зы жэщ закъуэрэ гъащIэ псорэ», Апажэ А. и «Зэмыжьа лъагъуныгъэ», Щоджэн Хь. и «Гум телъ уIэгъэ», МафIэдз С. и «Мыхъур», ХьэIупщы М. и «Хуэрэджейр мэгъагъэ», Бозий Л. и «Гукъеуэ», Къанкъул З. и 23 24
«Iуащхьэмахуэ» журналыр илъэс 65-рэ ирокъу
«Къалэм дэгъуэщыхьа» повестхэр, IутIыж Б. и «Эдип», «Мазэгъуэ», «Лъыгъажэ жэщ», «Кхъужьеибэ» драмэ лэжьыгъэхэр, нэгъуэщIхэри.
НэхъапэIуэкIэ къыдэкIахэм мы тхыгъэхэр къащхьэщокI ищхьэкIэ къыщыхуащIыну унафэм ежьэу щымыс, зи щхьэ Iуэху дэзыгъэкIыж, зэхъуэкIыныгъэ екIуэкIхэм жыджэру хэт лIыхъужьыщIэхэр утыку къызэрырашэмкIэ. Иджы тхакIуэхэр тхыдэ къэхъугъэхэм зэрабгъэдыхьэр идеологие гуэрым и къэухьым итукъым, атIэ иджырей щIэныгъэмрэ художественнэ гупсысэмрэ я зыужьыныгъэхэр, иужьрей лIэщIыгъуэм цIыхур гъэлъэпIэным, абы и хуитыныгъэхэм пщIэ хуэщIыным ехьэлIауэ зэфIэува Iуэху еплъыкIэр я тегъэщIапIэущ. Абы персонаж IэрыщIхэр тригъэкIуэтащ, фIырэ IейкIэ ахэр зэхэгъэщхьэхукIыным къыбгъэдишри, цIыхур зэрыщытым хуэдэу – и ефIэкIыныгъэхэри, и щыщIэныгъэхэри зэрыкIэрылъу – литературэм къыхишащ. Иджырей адыгэ прозэм хэт лIыхъужьхэр зэщхькъым, занщIэуи
пэжыр, захуагъэр къагъуэту щыткъым. Ауэ псори гъуэгуанэ тетщ: мэлъыхъуэ, мэгъуащэ, щоуэ, ар къагурыIуэжмэ, щIэрыщIэу къыщIадзэжри, япэкIэ мэкIуатэ. КIэщIу жыпIэмэ – мэпсэу. КIыщокъуэри аращ, псэуху зытета къэлъыхъуэныгъэ гъуэгум ар хуашащ езым и ныбжьым хуэфэщэж къэIуэтэкIэм – ущииныгъэ стилым. «Лъапсэ» романым и сюжет джэлэсыр зэтезыIыгъэр Iуэху еплъыкIэ зэхуэмыдэхэм ягъуэт щытыкIэрщ, персонажхэм я гупсысэкIэм къыщыхъу эволюцэрщ, зэхъуэкIыныгъэхэрщ. IэрыщIу (клон) къигъэщIыфыну зэфIэкI зыгъуэта цIыхум и зэхэщIыкIыр фIым, къэкIуэным хуэунэтIын зэрыхуейрщ тхакIуэм къызыхуриджэр. Ар нэгъуэщIыпIэкIэ ещIэмэ, кърикIуэнкIэ хъунум ухуэзыгъэсакъщ адыгэхэм я блэкIа благъэр. Абы дерс къыхэхыпхъэу зэрыщытырщ тхакIуэм дызыхуигъэIущыр.
«Лъапсэ» романыр 60 гъэхэм адыгэ прозэм игъуэта унэтIыныгъэ нэхъыщхьитIым я зым – цIыхур зыгъэгуфIэ, зыгъэпIейтей Iуэхугъуэхэр куууэ къэгъэлъэгъуэныр, абы и гурыгъу-гурыщIэхэр къызэIухыныр зыгъэнэхъыщхьэм – тету тхащ. Мы тхэкIэ лIэужьыгъуэм йозэгъ Къашыргъэ Хь. и «ПшэкIухь» романыр, Хьэх С. и «ЩIымахуэ мэракIуэ», «Сигу, къэувыIи сызылъэщIэгъэхьэ», Мэзыхьэ Б. и «Зы жэщрэ гъащIэ псорэ», ХьэIупщы М. и «Хуэрэджейр мэгъагъэ», Тхьэмокъуэ Б. и «ЩыхупIэ», Щоджэн Хь. и «Гум телъ уIэгъэ» повестхэр. ЕтIуанэ лIэужьыгъуэм – тхыдэ къэхъукъащIэхэри зэманри убгъуауэ, абыхэм персонаж куэд къыхэшауэ къэзыгъэлъагъуэхэм – ящыщщ МафIэдз С. и «Гъыбзэ хуэфащэт», «Мыщэ лъэбжьанэ», Къандур М. и «Кавказ», Журт Б. и «Гъуэжькуий», Къэрмокъуэ М. и «Къоджэм уигъэжейркъым», Мэлбахъуэ Э. и «ЩумыгъэтIылъам щылъыхъуэ» романхэр. Мы тхыгъэшхуэхэр щыхьэт тохъуэ адыгэ литературэм эстетикэ гъунапкъэщIэхэр къигъэIурыщIэну, гъащIэм къыщыхъу Iуэхугъуэ къиинхэр художественнэ IэмалхэмкIэ зэфIихыну зэфIэкI иIэ зэрыхъуам. КIыщокъуэ А., Шортэн А., Къашыргъэ Хь. сымэ я романхэм я щапхъэхэм тету иджырей тхакIуэхэм «къагъэщIэрэщIэж» лIэщIыгъуэ блэкIахэм къэхъуа тхыдэ Iуэхугъуэхэр, абыхэм къыхашэ «Iуащхьэмахуэ» журналыр илъэс 65-рэ ирокъу
а лъэхъэнэм псэуа цIыху цIэрыIуэхэр, уеблэмэ Урысейм, Тыркум, Инджылызым, нэгъуэщI хэкухэми я къэрал лIыщхьэхэм нэсу. Апхуэдэу тхылъеджэр нэIуасэ хуащI лъэпкъ-щхьэхуитщIыжакIуэ бэнэныгъэм и пашэхэу нобэр къыздэсым зи цIэр хэIущIыIу ямыщIу къекIуэкIахэм.
Тхыдэ романхэм, жанрым и хабзэхэм къыхэкIыу, лIыхъужьым къыщылъымыс увыпIэр, абы и псэкупсэ дуней къызэIуамыхыр ирагъэкъуж повестхэм, псом хуэмыдэу лиро-эпическэ лIэужьыгъуэм хыхьэхэм. ЦIыхур зыгъэпIейтей Iуэхугъуэхэр, абы и гущIэм щыхъэр куууэ къэгъэлъэгъуэным адыгэ тхакIуэхэр нэхъ хущIэкъу зэрыхъуам а жанрым щытыкIэщIэ ирагъэгъуэтащ. Елгъэр К., Мэзыхьэ Б., Тхьэмокъуэ Б., Хьэх С., Щхьэумэжь Б., МафIэдз С., Къэрмокъуэ М. сымэ я тхыгъэхэм лиризмэр къобэкI. Абы къикIыркъым художественнэ Iэмалхэм ящыщ зыуэ лирическэ щэнхэр тхакIуэхэм къагъэсэбэпу, мыбдежым нэхъыщхьэр лирическэ лIыхъужьыр къэзыухъуреихьхэр зэщIэзыгъэуIуэ, зыунэтI къалэныр езыхэм я пщэ зэрыдалъхьэжырщ. Апхуэдэ тхыгъэхэщ «Бжьыхьэр пщIащэ пылъэлъыжыгъуэщ» (Мэзыхьэ Б.), «Сигу, къэувыIи сызылъэщIэгъэхьэ», «Махуэм дунейр и кIыхьагъщ» (Хьэх С.), «ГущIэгъу» (Шыбзыхъуэ М.), «ШейтIан къафэ» (Елгъэр К.), «Абрэдж» (Куэшбей Ж.), «Мыхъур» (МафIэдз С.), «Щолэхъу» (Къамбий З.) повестхэр, нэгъуэщIхэри. Мыбыхэм нэхъ куууэ къыщыгъэлъэгъуэжащ лирическэ лIыхъужьхэр щыпсэу лъэхъэнэр, лъэпкъым и хабзэ-зэхэтыкIэр, и дуней лъагъукIэ щхьэхуэр, цIыхухэм яку къыдэхъуэ зэхущытыкIэхэр. Нэхъыщхьэращи, тхыгъэхэр гурыщIэрэ гукъыдэжкIэ гъэнщIащ.
Мы жанрым епхауэ нэгъуэщI зы гъэщIэгъуэнагъми гу щылъыботэ къэбэрдей-шэрджэс литературэм – ар повесть-гукъэкIыж, повесть-дневник, повесть-биографие жыхуаIэхэм хуэдэхэрщ. Лирическэ лIыхъужьым и гъащIэ гъуэгуанэмрэ езы тхакIуэм абы къыхих дерсымрэ зэхэухуэнауэ къыщокIуэ а тхыгъэхэм. Абыхэм авторыр икIэм-икIэжым зыхуашэж чэнджэщырщ а повестхэм купщIэ яхуэхъужри. Мы жыпхъэм иту тхащ Нало З. и «Сыту IэфIу зэхэщIат сабиигъуэ дыджыр», ХьэхъупащIэ Хь. и «ГукъэкIыжхэр», Къэрмокъуэ М. и «НапIэдэхьеигъуэ. ГукъэкIыжхэр», Хьэх С. и «Дуней гъащIэ» литературэ лэжьыгъэхэр. Мы тхыгъэхэм тхакIуэхэр лIыхъужьу зэрыхэувэжыркъым къыщIыхэгъэщыпхъэр, атIэ ихъуреягъым щекIуэкI Iуэхугъуэхэм, зыхэпсэукI гъащIэм езыхэр зэрахущытыр художественнэ Iэмал нэхъыщхьэу къызэрыщагъэсэбэпырщ.
Дызытепсэлъыхь лъэхъэнэм къэралым политикэ гъэпсыкIэщIэ етыным, цIыхубэм я псэукIэр егъэфIэкIуэным хуэунэтIауэ ирагъэжьа реформэхэм я нэхъыбапIэр, сыт щыгъуи хуэдэу, гъэзэщIа мыхъуауэ къэнащ. ЗэхъуэкIыныгъэхэм лэжьакIуэбэм гъащIэ тынш къызэрыхуамыхьар, ахэр зыщIэхъуэпсахэр къазэремыхъулIар, демократхэм я щыуагъэ куэдыр зылъагъу тхакIуэхэр къэуву хуожьэ я псэукIэмкIэ мыарэзыуэ. Ауэ тегушхуэныгъэ яхэлъкъым, зэкIэ зэрыпсалъэри щIагъыбзэкIэщ. Апхуэдэхэм деж къызэрыхъу хабзэм тету, жылагъуэ гъащIэм щекIуэкI зэпэщIэувэныгъэхэр теплъэгъуэ закъуэкIэ 25 26
«Iуащхьэмахуэ» журналыр илъэс 65-рэ ирокъу
къызэIузыхыф жанрыр – рассказыр – документалистикэми тхыдэ прозэ пIащэхэми япэ ищу хуожьэ. Жанр кIэщIхэм къэбэрдей-шэрджэс литературэм нэхъ зэрызыщаужьамкIэ фIыщIэ нэхъыбэ ябгъэдэлъщ хамэ Iуэху еплъыкIэхэм утыкур езымыгъэубыда тхакIуэхэу КIыщокъуэ А., КIэрэф М., Къагъырмэс Б., Мэзыхьэ Б., Гъэунэ Б., Мыз А., КхъуэIуфэ Хь., Елгъэр К., Хьэх С., Iэщыж Б., Ацкъан Р., ХьэIупщы М., Шыбзыхъуэ М. сымэ, нэгъуэщIхэми.
Абы, дауи, къикIыркъым ихъуреягъым щекIуэкI гъащIэ къэукъубеям тхакIуэхэм нэхъапэм зыпыIуадзауэ. Ауэ а дунейр зысея мыхъумыщIагъэхэр ауанымрэ гушыIэмрэ хуагъакIуэурэщ 90 гъэхэм къызэрагъэлъагъуэу щытар. А зэманым щIэупщIэшхуэ яIэ хъуат тхакIуэхэу IутIыж Б., Журт Б., ШэджыхьэщIэ Хь., Хьэх С., Бекъул Т., Думэн М., Мысостышхуэ П., Иуан Б., Бахъуэ Б. сымэ, нэгъуэщIхэми я ауан, гушыIэ рассказхэм. А илъэсхэрщ лъэпкъ драматургием къыщыхыхьар «Жьэмыгъуэ-сондэджэрым», «Жьэмыгъуэ-кооператорым», «Жьэмыгъуэ-дипломатым» я образхэр. Къэбэрдей театрым щагъэув спектаклхэм я нэхъыбэри комедиет. Мыбдежым къыжыIэпхъэщ, сыт хуэдэ щIыкIэкIэ зэбгъэхъулIэми, театреплъыр гъэдыхьэшхын зэрыхуейм Iуэхур тращIыхьурэ, языныкъуэ тхакIуэхэм я драмэ лэжьыгъэхэм ягъэзэщIэн хуей эстетикэ къалэным щыкIэрагъэху, пьесэхэр, рассказхэр «бэзэр гушыIэхэм» щыхуагъакIуэ мымащIэу къызэрыхъуари. Пэжщ, тхылъеджэми театреплъми я нэгу зегъэужьыни, я гукъыдэжыр къэIэтыни хуейщ. Комедиеми, мелодрамэми, идиллиеми хуэныкъуэщ литературэр, ауэ абыхэм я лъабжьэу щытыпхъэр ди псэукIэм, цIыхухэм яку къыдэхъуэ зэхущытыкIэхэм узыщрихьэлIэ мыхъумыщIагъэхэр дэзыгъэлъагъуж гушыIэ, ауан щIэщыгъуэхэрщ, Iущыгъэр щытепщэ жыIэкIэ дахэхэрщ.
Прозэм еплъытмэ, адыгэ усыгъэм нэхъ псынщIэу зыдихъуэжу къэплъытэ хъунущ зэманым. Ауэ зэхъуэкIыныгъэхэм я япэ илъэсхэм абыи мымащIэу хэтащ пафос зыхэлъ усэхэр, зыузэщIыныгъэм, псэукIэ тыншым ухураджэу. Абыхэм нэхъыбэу яхэлъэгъуапхъэри лъэпкъ литературэр зэрызэфIэувэрэ зытета гъуэгум усакIуэ куэдыр иджыри къызэрытемыкIыфырщ, армыхъумэ, языныкъуэ критикхэм зэрыжаIэу, ахэр «зэхъуэкIыныгъэхэр зыщIэрыIа» постмодерн гупсысэкIэм къигъэщIакъым. «Епэр къапщIийуэ» мыпхуэдэ Iуэху еплъыкIэхэр къызэщэщэх усэхэр зы Iыхьэшхуэ мэхъу.
ЕтIуанэр – дунейр «цIыкIу зэрыхъум», цивилизацэхэр зэрызэхэшыпсыхьым, лъэпкъышхуэхэм я щэнхабзэм, иджырей бэзэр псэукIэм лъэпкъ цIыкIухэм я щхьи, я фащи яфIигъэкIуэдынкIэ шынагъуэ зэрыщыIэм тегузэвыхьхэрщ. И «псэр щIэгумэщI» и хэку дахэм къыщыхъу-къыщыщIэхэм «гухэ ящIауэ» щилъагъукIэ, Нало Заур и «Къэбэрдей» усэм хэт лирическэ лIыхъужьыр къызэщIокIуэ: «Тхьэм игъэмахуэу щыта лъэпкъыр ИрашэлIащ щыхупIэ нэпкъым. Яшхыжыр нобэ бэлэрыгъыр – Ар срикъункъэ сэ гурыгъуу!». Адыгэ усыгъэр иужьрей илъэсипщIитIым, къэралым и политикэ гъэпсыкIэр, и экономикэ лъабжьэхэр нэхъ зэтеувэжыху, мы Iуэху «Iуащхьэмахуэ» журналыр илъэс 65-рэ ирокъу
еплъыкIитIым я кум дэтауэ жыпIэ хъунущ. Оптимизмэмрэ пессимизмэмрэ я зэпэIэщIэ гъунапкъитIыр гъэнщIащ усэм и купщIэр, и зэхэлъыкIэр, и теплъэр, макъамэ щIэтыр егъэфIэкIуэным хуэунэтIа къэлъыхъуэныгъэхэмрэ гъэунэхуныгъэхэмкIэ. Абы, япэхэми хуэдэу, зэманым пэджэж, лъэпкъым, цIыхум къадекIуэкI фIыгъуэхэр зыгъэнэхъыщхьэ, усакIуэпсэ тепыIэншэм къыпкърыкI гурыщIэ псалъэ хэIэтыкIахэмкIэ псыхьа усэхэр щытепщэщ. Лъэпкъ литературэм и лъагапIэщIэщ иужьрей илъэсхэм дунейм къытехьа усэ тхылъхэр. ЦIыху щхьэхуитым, лирикэ хуитым я щапхъэщ КIыщокъуэ А. и «Щхьэлыкъуэ», Тхьэгъэзит З. и «УзэщIакIуэ», Нало З. и «Урыху Iубыгъуэ», Бещтокъуэ Хь. и «Дуней телъыджэ», IутIыж Б. и «Тхыгъэ къыхэхахэр. Усэхэр», Къэжэр Хь. и «Усыгъэхэр», Къагъырмэс Б. и «Тхыгъэ къыхэхахэр», Елгъэр К. и «Тхыгъэ къыхэхахэр. Усэхэр», Ацкъан Р. и «Гупсэхугъуэ», Бицу А. и «Псэм и дуней», Уэрэзей А. и «Iуащхьэжь», «Кхъужьей къудамэ», Къэжэр П. и «Гупсысэр – псалъэкIэ», Балъкъэр Ф. и «Тхыгъэ къыхэхахэр», Сонэ А. и «Iэгу махуэ-IэщI жэщ», Мыкъуэжь А. и «Лъэхъэнэ», «Къэрэгъул бжыхь», Иуан Б. и «Тхыгъэ къыхэхахэр», Къуэдзокъуэ Хь. и «МыкIыж уIэгъэ» сборникхэр, нэгъуэщIхэри.
Лъэпкъ усакIуэхэм къаIэт темэхэмрэ зэфIах Iуэхугъуэхэмрэ я закъуэкъым зызыхъуэжар. Я мурадхэр зэрызрагъэхъулIэ художественнэ Iэмалхэри ирагъэфIэкIуащ. Иджырей адыгэ усыгъэм IэкIуэлъакIуэу къегъэIурыщIэ дунейпсо литературэм и усэ гъэпсыкIэ нэхъ хэIэтыкIауэ къалъытэхэри. Нэхъапэхэм урыс, къухьэпIэ классикэ литературэхэмкIэ нэхъ еплъэкIыу щыта ди усакIуэхэм я IэдакъэщIэкIхэм щIэщыгъуагъ зэрыщIалъхьэну хэкIыпIэхэр иджы къыщалъыхъуэ къуэкIыпIэ художественнэ дуней къулейми, псом хуэмыдэу хэхэс адыгэхэр зыдэпсэу лъэпкъхэм я литературэхэм. КъуэкIыпIэ классикэ усыгъэм и метрикэри, рифмэри, ритмикэри, апхуэдэу къэжэр, хьэрып, тырку усэхэм щытепщэ хабзэ анафорэри, аллитерацэри, къытезыгъэзэж псалъэр е фразеологиеу зэхэжыхьыжа псалъэ зэпхахэр усэм темэ нэхъыщхьэ зэрыхуэхъужри гъэщIэгъуэну къагъэсэбэп адыгэ усакIуэхэм. Зы Iуэхугъуэ хэхам теухуа усэхэу стопа зыбжанэ фIэкIа мыхъухэм (бейтхэм) къыщыщIэдзауэ сатыр куэду зэхэтхэм (газелхэм, касыдэхэм) нэсу Нало З., Иуан Б., Къагъырмэс Б., Бицу А., Мыкъуэжь А., Къэжэр Хь., Тхьэзэплъ Хь. сымэ, нэгъуэщIхэми я Iэдакъэ къыщIэкIахэр лъэпкъ Iущыгъэхэмрэ дуней еплъыкIэ хэхамкIэ гъэнщIащ. Къэбэрдей усыгъэм лъэ быдэкIэ щыуву жыпIэ хъунущ прозэу тха усэхэри. НэхъапэIуэкIэ мы жанр лIэужьыгъуэр усакIуэ зырызхэм фIэкIа (Къэжэр Хь., Сокъур М.) къамыгъэсэбэпу щытамэ, иджы абы хуэIэижьхэм я сатырым хэтщ Хьэх С., Ацкъан Р., Лыкъуэжь Н., Къаныкъуэ А., ПщыукI Л. сымэ, нэгъуэщIхэри. Лъэпкъ усыгъэм и лIэужьыгъуэщIэу къэплъытэ хъунущ, ауан щабэ зыщIэлъ, ауэ гъэсэныгъэ-ущииныгъэ къару ин къызыпкърыкI, прозэу тха усэхэу Хьэх Сэфарбий («Си хъуреягъкIэ»), Къагъырмэс Борис («Тхыгъэ кIэщIхэр»), Къэжэр Хьэмид («Прозэу тха усэхэр»), Лыкъуэжь Нелли («Щхъыщхъ 27 «Iуащхьэмахуэ» журналыр илъэс 65-рэ ирокъу
макъ» сборникым ихуа языныкъуэ тхыгъэхэр), Къаныкъуэ Агнессэ («Си лъэхъэнэгъухэмрэ сэрэ» циклым хыхьэхэр) сымэ иужь зэманым къытрагъэдзахэр.
Усыгъэм игъуэта зыужьыныгъэр къызэралъытэ пщалъэхэм ящыщ зыщ лиро-эпическэ жанрым абы щиубыд увыпIэри. Тематикэ убгъуа зиIэ, лъэпкъым и блэкIамрэ и нобэмрэ художественнэу къэзыгъэлъэгъуэж поэмэхэр иджырей къэбэрдей литературэм и фIыпIэу убж хъунущ. КъиIэт Iуэхугъуэхэм ятещIыхьауэ, адыгэ поэмэм зиужьащ унэтIыныгъэ зыбжанэм тету, ауэ нэхъыщхьэу щы къыхэбгъэщхьэхукI хъуну къыщIэкIынущ. Ахэр – тхыдэ, IуэрыIуатэ лъабжьэ зиIэхэмрэ иджырей лъэхъэнэм теухуахэмрэщ. Мыбдежым къыщыхэгъэщын
хуейщ лъэпкъым, лъахэм я блэкIар зи лъабжьэ тхыгъэхэм я ухуэкIэкIи, я хъэтIкIи IуэрыIуатэм ижь къащIихуу зэрыщытыр. Езы тхыдэ
поэмэм и мыхьэнэри убгъуащ. Абы къызэщIеубыдэ тхыдэ къэхъукъащIэ гуэрым теухуахэри, тхыдэ-IуэрыIуатэ лъабжьэ зиIэхэри.
Иджырей ди псэукIэм, ди къэкIуэнум теухуа поэмэхэм я гъэпсыкIэри нэхъ пкъыфIэ, ящIэлъ гупсысэри нэхъ куу хъуащ, лиризмэмрэ психологизмэмрэ ебэкIыу щытыным усакIуэхэр зэрыхущIэкъум ахэр нэхъ шэщIаи дахи ящIащ. Мы зи гугъу тщIы лIэужьыгъуэхэм – тхыдэ, тхыдэ-миф, иджырей тематикэ зиIэхэм – я щапхъэу къэпхь хъунущ лъэпкъ литературэм и хэлъхьэныгъэ щхьэпэхэу Бещтокъуэ Хь. и «Мывэ лъэхъэнэ», Сонэ А. и «Къуалэбзу джэгуакIуэхэр», Бемырзэ М. и «Iэдииху», Бэлагъы Л. и «Сэтэней», «Гуащэнэ», Куэцэ-ХьэIупщы Л. и «ЦIыхубз насып» лиро-эпическэ тхыгъэшхуэхэр, Къагъырмэс Б., Балъкъэр Ф., Ацкъан Р., Уэрэзей А. сымэ я поэмэхэр.
Нэхъ узыгъэгуфIэу къэбэрдей литературэм иужь илъэсхэм къыхэхъуахэм ящыщщ сабийхэм яхуэгъэза тхыгъэхэр нэхъыби нэхъыфIи зэрыхъуар. НыбжьыщIэхэм уахуэтхэныр къалэн лъапIэщ икIи жэуаплыныгъэшхуэ зыпылъщ, сыт щхьэкIэ жыпIэмэ сабий ныбжьым итущ абыхэм псалъэм и IэфIри, и дахагъри щызыхащIэр. ЩыцIыкIуам тхылъым димыхьэхам, ин хъуа нэужьи ар къищтэжынукъым. Тхыгъэ губзыгъэхэм къыщIэхъукI ныбжьыщIэр псэкIэ къулейщ, дуней и пIалъэ ищIэу, гъащIэм и IэфIыр зыхищIэу къотэдж. Апхуэдэ гъэсэныгъэ къалэн гугъу, ауэ лъапIэ ягъэзащIэ адыгэ тхакIуэ, усакIуэ пажэхэми, нэхъ щIалэIуэхэми яйуэ иужь зэманым къыдэкIа мыпхуэдэ тхылъхэм: «Сабий щэнгъасэ», «Зэшыпхъухэм теухуа псысэхэр» (Нало З.), «Дадэкъуапэ» (Хьэх С.), «Псей цIыкIу», «Моцэрэ Боцэрэ» (Щоджэн Л.), «Ужьэ тIасхъэщIэх», «Ужьэмрэ блэмрэ» (Джэдгъэф Хъу.), «Таурыхъхэр» (Дудар Хь.), «Тхыгъэ къыхэхахэр», «ГъуэгурыкIуэ» (КIуантIэ I.), «ЩыIащ-псэуащ…» (Даур З.), «Тхьэгъэлэдж», «Жьырытэдж» (Хьэту П.), «Уэшх нэужьым», «Дыгъэ нэкIу» (Тау Н.), «Пшэ хужь цIыкIу» (Хьэщыкъуей О.), «Iэбэдзыуэ» (ПхытIыкI Ю.), «ФохьэкIуэ» (Иуан Б.), «Гъуэгу дамыгъэхэр» (ХьэцIыкIу Хь.), «Мыщэжьыкъуэ» (Къагъырмэс Б.), «Жэм пыджэрей» (Гъубжокъуэ Л.), «ЗэIущIэ гъэщIэгъуэн» (Брай А.), нэгъуэщIхэри. 28 «Iуащхьэмахуэ» журналыр илъэс 65-рэ ирокъу
Адыгэ лъэпкъ литературэм (къэбэрдейри, адыгейри, шэрджэсри хэту), зэрыщыту лъэпкъ щэнхабзэм дежкIэ мыхьэнэшхуэ иIэщ хэхэс адыгэхэм яхъума, къагъэщIа художественнэ лъапIэныгъэхэм хэкужьым къагъэзэжу зэрыхуежьам. Къыхэгъэщын хуейщ хэхэс адыгэ тхакIуэ куэдым я художественнэ дунейр нобэр къыздэсым хамэбзэхэмкIэ (хьэрыпыбзэ, тыркубзэ, инджылызыбзэ, н.) къаIуатэу зэрыщытыр, адыгэбзэкIэ тхэхэр иужь зэманым нэхъыбэу къахэкI
хъуами. Ди лъэпкъэгъухэм я тхыгъэ нэхъыфIхэр зэдзэкIауэ абыхэм хэкужьым исхэр щыгъуазэ щIыным хуэунэтIауэ лэжьыгъэшхуэ щокIуэкI Къэбэрдейми, Адыгейми, Шэрджэсми. Абыхэм я фIыгъэкIэ иужь илъэсхэм Налшыкрэ Мейкъуапэрэ къыщыдэкIащ Къандур Мухьэдин и «Кавказ» трилогиер (зэзыдзэкIар Къэрмокъуэ Хь.), Къумыкъу Мамдухь и «Сыт жиIэр псынэ цIыкIум» рассказ сборникыр, ди лъэпкъэгъу тхакIуэхэу Аиссе, Хъалиде Эдип, Омер Сейфеддин, Мыхьмуд Теймур сымэ, н. я рассказ нэхъыфIхэри щызэхуэхьэса «ЩIэин» тхылъыр (зыгъэхьэзырар ХьэфIыцIэ М., Къэрмокъуэ Хь.), я лъэпкъым теухуауэ Мыдхьэт Ахьмэд, Омер Сейфеддин, Четин Онер, Муса Уйсал, Осман Челик, Кубэ Шэбан, Инэмыкъуэ Мулид, Тхьэгъэзит Рафикъ сымэ, нэгъуэщIхэми я тхыгъэхэр щызэхуэхьэса «Хэхэс дуней» сборникыр, Iэпщацэ Зэхърэ и «Сосрыкъуэ и кIуэдыкIар» романыр (зэзыдзэкIар Къалмыкъ А.), Адыгейм и щIэныгъэрылажьэхэу Темыр Р., Унэрокъуэ Р. сымэ хэхэс адыгэхэм я деж щызэхуахьэсыжа IуэрыIуатэ къулейр. Мы Iуэхум епхащ тхыгъэхэр зэдзэкIын лэжьыгъэ мытыншри. ЗэдзэкIакIуэ IэщIагъэм хуеджауэ ар мыIейуэ къэзыгъэIурыщIэфхэр (п.п., Мэремкъул Л., Алъхъэс С., н.) щыIэми, хэхауэ абы ирилажьэ дызэримыIэм Iуэхур гугъу ещI. Нобэ мы IэнатIэр хуэныкъуэщ тыркубзэкIэ, хьэрыпыбзэкIэ, инджылызыбзэкIэ тхахэр адыгэбзэм къизыгъэзэгъэфыну IэщIагъэлIхэм. Лъэпкъ литературэм и ехъулIэныгъэхэм, абы къыщыхъу зэхъуэкIыныгъэхэм нэгъуэщIхэр щыгъуазэ щIынымкIэ къалэн нэхъыбэ зыгъэзащIэр литературэдж щIэныгъэрщ. Нобэ дэ диIэщ лъэпкъ литературэм и жанрхэр, художественнэ Iэмалхэм я къэгъэсэбэпыкIэхэр, IуэрыIуатэмрэ литературэмрэ я зэхущытыкIэхэр, адыгэ литературэхэр (адыгей, къэбэрдей, шэрджэс, хэхэс адыгэ) зэзышалIэ къуэпсхэр зыгъэбелджылы, абыхэм хамэ литературэ къулейхэм яжь къазэрыщIихур дэзыгъэлъагъуж щIэныгъэ лэжьыгъэ купщIафIэхэр. Дызытепсэлъыхь лъэхъэнэм абыхэм къахэхъуащ къэбэрдей литературэм къикIуа гъуэгуанэм щIэуэ уризыгъэплъэж, абы и гъунапкъэхэм зезыгъэубгъу лэжьыгъэшхуэ зыбжанэ. Абыхэм ящыщщ Гуманитар къэхутэныгъэ институтым томищ хъууэ къыдигъэкIа «Адыгэ литературэм и тхыдэ» лэжьыгъэшхуэр, ХьэкIуащэ А. и щIэныгъэ-къэхутэныгъэ, критикэ лэжьыгъэхэр щызэхуэхьэса «Тхыгъэ къыхэхахэр», «ЩоджэнцIыкIу Алий и гъащIэмрэ и творчествэмрэ» тхылъхэр, Тхьэгъэзит Ю. и «Адыгэхэм я художественнэ зэхэщIыкIым зэрызиузэщIар», Нало З. и «Бахъсэн щэнхабзэ центрым и адэбият», Гъут I. и «Псалъэмрэ щэнхабзэхэмрэ», БакIуу Хъ. и «Адыгэ усыгъэм хэлъ лъэпкъ нэщэнэхэм- 29 «Iуащхьэмахуэ» журналыр илъэс 65-рэ ирокъу
рэ усакIуэм и дуней еплъыкIэ щхьэхуэмрэ», «IутIыж Борис: тхакIуэ, усакIуэ, драматург», ЩоджэнцIыкIу Н. и «Тхыгъэм и лабиринтхэр», Къэрмокъуэ Хь. и «ГъащIэм и плъыфэхэр», Къэжэр Хь. и «Тхыгъэ къыхэхахэр», нэгъуэщIхэри.
Мы обзор кIэщIым, дауи, къызэщIиубыдакъым лъэпкъ литературэм и лIэщIыгъуэ гъуэгуанэм къыщыхъуа Iуэхугъуэ псори. Мыр иджырей лъэпкъ литературэм и щытыкIэм ухэзыгъэгъуазэ къудейуэ аращ. Апхуэдэу щытми, мы къэдгъэлъэгъуа щапхъэхэмкIи пхужыIэнущ адыгэ литературэр и пIэм зэримытыр, абы зэхъуэкIыныгъэ щхьэпэхэр зэрыщекIуэкIыр. Нэхъ иныжщ абы къыпэщыт къалэнхэри. Псом япэу ар щытын хуейщ пэжымрэ захуагъэмрэ я IэщакIуэу, лъэпкъым къыдекIуэкI хабзэфIхэм, нэгъуэщI лъапIэныгъэхэм я хъумакIуэу.
Иджырей тхылъеджэр хуэныкъуэщ дахагъэр щытепщэ, залымыгъэм гъуэгу щимыгъуэт, цIыхупсэм къыщхьэщыхьэ шынагъуэхэм япэщIэувэ литературэщIэ. А къалэн щхьэпэхэм зэрыпэлъэщын къаруи зэфIэкIи иIэщ абы: тхыдэ дахэ, нэхъыжь Iущ, щIэблэ Iумахуэ, «Iуащхьэмахуэ» журналым хуэдэ ныбжьэгъуфI. Хьэмыщэ, филологие щIэныгъэхэмкIэ доктор,
профессор 30 ЖьантIэ
ТхакIуэ, щIэныгъэлI Нало Заур къызэралъхурэ илъэс 95-рэ ирокъу 31 щЭДЖАщЭ
Нало Заур Лэскэн районым хыхьэ Хьэтуей къуажэм 1928 гъэм июлым и 15-м къыщалъхуащ. Илъэс 14 ныбжьым иту абы колхозым лэжьэн щыщIидзащ. 1952 гъэм, Къэбэрдей къэрал пединститутыр къиуха нэужь, зэфIэкI зиIэ щIалэщIэр ирагъэблэгъащ адыгэбзэмрэ литературэмкIэ кафедрэм. 1954 гъэм къыщыщIидзэри, 2008 гъэ
хъуху Нало Заур щылэжьащ Гуманитар къэхутэныгъэхэмкIэ институтым, 1979-1987 гъэхэм IуэрыIуатэмрэ литературэмкIэ и къудамэм и унафэщIу щытащ. Лъэпкъ литературэм хэлъхьэныгъэ нэс зэрыхуищIам къыпэкIуэу, Налом къыфIащащ «Къэбэрдей-Балъкъэрым и цIыхубэ тхакIуэ» цIэ лъапIэр. Налом ди къэралым, нэгъуэщI щIыпIэхэм щекIуэкIа конференцхэм, зэIущIэхэм щищIа докладхэр, и щIэныгъэ, литературэ-критикэ, публицистикэ тхыгъэхэр 200-м щIегъу. Абыхэм яхэтщ адыгэ филологиемрэ щэнхабзэм и тхыдэмрэ ехьэлIа монографиеу, тхыгъэхэр щызэхуэхьэса тхылъу блы. Апхуэдэу Налом и унафэм щIэту дунейм къытехьащ «Къэбэрдей литературэм и тхыдэм теухуа очеркхэр», «Къэзанокъуэ Жэбагъы теухуа хъыбархэр». Абыхэм къадэкIуэу щIэныгъэлIым игъэхьэзыращ икIи къыдигъэкIащ «Бахъсэн щэнхабзэ узэщIакIуэхэм я щэнгъасэ» (1991), «КIуащ БетIал. Тхыгъэхэр» (1991), «Елбэд Хьэсэн» (1991), «Нало Жансэхъу и литературэ щIэинхэр» (2004), «Къылышбий Исмэхьил. МафIэм имыса усэхэр» (2009) тхылъхэр, нэгъуэщIхэри. ЖьантIэ
Нало Зауррэ КъардэнгъущI Зырамыкурэ къыдагъэкIащ «Къэбэрдей поэзием и антологиер» (1957), Заур зэхуихьэсащ, зэригъэзэхуащ икIи зэхилъхьащ «Ипэрей адыгэбзэ литературэм и антологие» (2010), «Институт джегуако» тхылъхэр (2011). Ар яхэтащ IуэрыIуатэр зэхуахьэсыжу адыгэ щIыналъэхэм щылэжьа щIэныгъэлI гупхэм, икIи цIыхубэм къадэгъуэгурыкIуэ IуэрыIуатэ хъыбар куэд итхыжащ. Иджы ахэр Гуманитар къэхутэныгъэхэмкIэ институтым и щIэныгъэ архивым и гъэтIылъыгъэ лъапIэщ. Налом къэбэрдей сабий литературэм и антологиер къыдэгъэкIыным, адыгэ таурыхъхэр литературэ пщалъэм къигъэзэгъэным, дунейм щыпсэу лъэпкъхэм я таурыхъ нэхъыфIхэр зэдзэкIыным ехьэлIауэ зэфIигъэкIам и мыхьэнэр зыхуэдизыр къыпхуэлъытэнукъым.
Нало Заур и лэжьыгъэхэм уагъэлъагъу ар IэщIагъэм куууэ хэзыщIыкI, куэдым щыгъуазэ щIэныгъэлIым зэриIэдакъэщIэкIыр. Абы IуэрыIуатэм, цIыхубэ гъуазджэм, мифологием, тхыдэм, литературэм триухуа тхылъхэр иджырей кавказ щIэныгъэм и лъагапIэхэм ящыщщ. Абыхэм Налор щIэныгъэлI цIэрыIуэ дыдэхэм хабжэ ящIащ.
Лъэпкъ щэнхабзэм дежкIэ и мыхьэнэр нэхъ цIыкIукъым Налом и литературэ лэжьыгъэми. Абы и новеллэхэмрэ и усэхэмрэ адыгэ литературэм и классикэм щыщ хъуащ. Ахэр адыгэхэм я тхыбзэ гъуазджэм и щапхъэу къалъытэу школхэм, еджапIэ нэхъыщхьэхэм щадж. ТхакIуэм къигъэщIа образхэм философие купщIэ ин яIэщ, и бзэр адыгэбзэм и фIыпIэщ.
ЩIэныгъэ ин зыбгъэдэлъа лIы щэджащэм IуэрыIуатэм, литературэм телэжьэн щIэбли игъэсащ. Ар лъэпкъ IуэрыIуатэр зэрыджын хуей щIыкIэм и лъабжьэр зыгъэтIылъа цIыхущ. Нало Заур гулъытэшхуэ хуищIырт егъэджэныгъэмрэ гъэсэныгъэмрэ епха Iуэхухэм, курыт еджапIэхэмрэ еджапIэ ищхьэхэмрэ зэрыщрагъэджэн хуей щIыкIэм теухуа тхыгъэ куэди и Iэдакъэм къыщIэкIащ. Абы апхуэдэу зэхилъхьащ зи школ кIуэгъуэ мыхъуа, пэщIэдзэ, курыт классхэм щIэс сабийхэм яджын IуэрыIуатэ, литературэ тхыгъэхэр щызэхуэхьэса тхылъхэр.
Нало Заур зи хэкумрэ зи лъэпкъымрэ, нэгъуэщI лъэпкъхэри фIыуэ зылъагъу цIыхут. Абы зыхищIэрт лъэпкъыбзэхэмрэ щэнхабзэхэмрэ я Iуэху зыхуэкIуэнумкIэ, щалъхуа республикэм зиужьынымкIэ жэуаплыныгъэ и пщэ зэрыдэлъыр. Къэралым и Iуэху зэблэкIыгъуэ хъуа 1990 гъэм и пэщIэдзэм, КъБР-м и Совет Нэхъыщхьэм и цIыхубэ депутату щыщытам, ар къэуващ адыгэхэм я бзэмрэ щэнхабзэ щIэинымрэ хъумэным нахуэу къыщхьэщыжахэм ящыщу, «Адыгэ Хасэ» жылагъуэ зэщIэхъееныгъэм и къызэгъэпэщакIуэ икIи и япэ унафэщI хъуащ, Дунейпсо Адыгэ Хасэр зэхэзышахэм яхэтащ. Интеллигент нэсу, ерыщагъ хэлъу пэжымрэ захуагъэмрэ щIэбэну, и лъэпкъым и сэбэп зыхэлъхэм лIыгъэ къигъэлъагъуэу хуэлажьэу сыт щыгъуи псэуащ.
И гъащIэм и иужьрей махуэр къэсыху Нало Заур мыувыIэу лэжьащ. Абы мурадхэр, гупсысэщIэхэр и куэдт. Ар лэжьыгъэкIэ жыджэрагъ мыкIуэщI, хьэл-щэн дахэрэ нэмысрэ зыхэлъ цIыхут, егъэджакIуэм фIы и лъэныкъуэкIэ ехьэлIа псом и щапхъэу. Залинэ 32 ЖьантIэ
ЕЗЫР, И Нало Заур ящыщт нэхъыбэ дыдэ къызэхъулIэну, и щхьэри, и лъэпкъри лъапIэныгъэшхуэкIэ дунейм тезыгъэIуэфыну Тхьэм къиузэду щIым къытригъэхьа закъуэтIакъуэхэм. Пэжыр жытIэмэ, абы къехъулIари хузэфIэкIари мащIэкъым, дэ ар нэгъэсауэ нобэ къыдгурымыIуэми. ЗэIэбым псэ хелъхьэ зэрыжаIэу, Заур сыт хуэдэ Iуэху и ужь имыхьами, умыгъэщIэгъуэн плъэмыкIыну екIуу, гугъэпсэхуу, нэгъэсауэ, щапхъэу бгъэлъагъуэ хъун хуэдэу ищIэу щытащ – усэ зэхилъхьэми, рассказ итхми, щIэныгъэ Iуэху игъэзащIэми. Ар емызэшыж лэжьакIуэшхуэу зэрыщытым нэмыщI, икIи Тхьэм къыхилъхьауэ Iэзагъышхуэ зыбгъэдэлъ цIыхут. Сэ къэзгъэщIам къриубыдэу лIы цIэрыIуэхэуи, дэ тщыщ дэтхэнэми хуэдэ цIыху къызэрыгуэкIыуи Iэджэм сахуэзащ, Iэджэхэри згъэунэхуащи, псэ къыхэзылъхьам и тыгъэ лъапIэр пщIэншэ зэрымыхъуным Заур нэхърэ нэхъ ерыщу хуэлэжьа куэд слъэгъуакъым. рщхьэкIэ, Тхьэм пщэрылъ къыхуищIа псори зыгъэзэщIэфари бегъымбархэм яхуэдэ зырызыххэращ. Мыдрей къызэрыгуэкI цIыху цIыкIу жыхуаIэхэм яхэтщ нэхъыбэIуэ къызэхъулIаи, нэхъ мащIэ къызэхъулIаи, зыри къызэмыхъулIэххаи. Нало Заур, дауи, бегъымбартэкъым. ИтIани апхуэдэ пщалъэкIэ укIэлъыплъыжмэ, ар япэу жыхуэсIахэм ехьэехуэу жытIэмэ, дыщыуэну къысфIэщIыркъым.
Нобэ а лIыфIым и гъащIэмрэ и Iэужьхэмрэ щыгъуазэ дэтхэнэми ещIэ абы зылI хуэщIэнкIэ уфIэтелъыджэ хъун хуэдиз зэрилэжьыфар, илэжьа псори къызыхэкIа лъэпкъым и щIыхьымрэ и нэмысымрэ нэхъ лъагэу уэзыгъэлъагъухэм зэращыщыр. ИкIи абы ущыгъуазэу, нэхъыбэж щхьэ къемыхъулIарэ жыпIэнри щыуагъэщ, нэхъ тэмэмыр – апхуэдиз дауэ хузэфIэкIа, жыпIэнращ. Заур и гъащIэмрэ и гуащIэмрэ нэхъыфIу къыдгурыIуэну къысфIощI, абы хузэфIэкIахэр къызыхилэжьыкIа и лъэхъэнэм зэ дриплъэжмэ.
Апхуэдэм деж япэу зэплъыпхъэу си гугъэр а лIы уардэр къызыхэкIа лIакъуэмрэ унагъуэмрэщ. Ар 1928 гъэм дунейм къыщытехьам
щыгъуэ Налохэ, зэрыжыпIэнуращи, я хьэмтетыгъуэт. Ахэр лъэпкъ узыншэт, лэжьакIуэшхуэхэр куэду къахэкIырт, я гуащIэмрэ я лIыгъэмрэ елъытыжа цIыхугъи яхэлъыжт. Граждан зауэм щыгъуи пэжыр зыдалъагъуу щыта большевикхэм я Дзэ плъыжьым и телъхьэу зэуахэти, властыщIэ къэунэхуам къыхилъхьэ сыт хуэдэ Iуэхури Нало зэкъуэшхэм жыджэру даIыгът. Абы и щхьэжращи, къулыкъу къалъысми, ахэр абы щхьэуназэ ищIыртэкъым, пэжкIэ Iуэхум пэрыту, лей зылъысым и телъхьэу щытауэщ тхыгъэуи хъыбаруи къэнахэм къазэрыхэщыжыр. Апхуэдэу, хэкум зи цIэр фIыкIэ щаIуатэхэм ящыщт партизан гупзешэ Нало Жамырзэ, совет-парт лэжьакIуэ цIэрыIуэ Нало Шупагуэ, тхакIуэ, щIэныгъэрылажьэ, Къэбэрдей-Балъкъэрым и ТхакIуэхэм я союзыр къызэзыгъэпэща икIи абы и япэ тхьэмадэу щыта Нало Жансэхъу сымэ. КIэщIу жыпIэмэ, зэрыгушхуэн- 33 34
ЖьантIэ
рэ зыкъуэгушхукIынрэ и мащIэтэкъым Заур и къэхъугъуэм щыгъуэ.
Апхуэдэхэм къахэтэджыкIа щIалэри гушхуэнтэкъэ, япэ итхэм я лъэужьым теувэнми хуэхъуэпсэнтэкъэ. Щапхъэхэри и нэрылъагъут, езыми Тхьэм къыхилъхьауэ гуащIэшхуэри, гукъыдэжри, акъыл жанри
хэлъыжт.
АрщхьэкIэ, зэманыр арат зэрыщытри, къэралым тепщэныгъэр
щызыIэрызыгъэхьахэм ягу ирихьыртэкъым Налохэ хуэдэу псэ къабзэ зиIэхэр, нэр ирищIу пэжыр жызыIэфхэр. Ахэр зыхуейр, я щхьэкIэ мыгупсысэжу, къыхуащI унафэр фIыми Iейми ягъэзэщIэну хьэзырхэрат. Езыхэм нэхърэ нэхъ Iэзэхэр, я щыуагъэ-гъуэщагъэхэр къыщIэзыгъэщхэр я бийт, апхуэдэхэр зыгуэркIэ щхьэпэнуи, къэралыр абыхэм хуэныкъуэнуи ягу къэкIыххэртэкъым.
Арати, хуэм-хуэмурэ, ижьу щытам сэмэгуу, сэмэгум ижьу зыкъызэридзэкIри, цIыхубэм я щхьэхуитыныгъэм псэ хьэлэлкIэ хуэIэщакIуэу щыта Налохэ а цIыхубэ дыдэм я бийуэ къыщIрагъэдзщ, «лъэпкъым и бийр» дзыуэ къыфIащыжри, зым и ужьым адрейр иту хэт хьэпсым ирадзащ, хэт Сыбыр яхуащ, хэти «революцэм и хабзэм тету» яукIри, и хьэдэри щIавэжащ. Лажьи-хъати зимыIэу яукIахэм
яхэхуащ уи Жамырзэри, Шупагуэри, ямылейуэ тхакIуэшхуэ хъуну зыкъызэкъуэзыхауэ щыта Жансэхъури. Абыхэм къакIэлъыкIуэу, Налохэ зэращыщ закъуэм щхьэкIэ Заур и къуэш нэхъыжь Уэлии дапхъуэтри, псэууэ къелым нэхърэ щыкIуэдыр здэнэхъыбэ Магадан жыжьэм яхуащ. И адэ Мыхьэмэт мэкъумэшыщIэ-лэжьакIуэжьри яубыдщ, Сыбыр яшэри, абыи къигъэзэжыххакъым, уэхбзэхыу гъэрэщым икIуэдащ. Налохэ я лъапсэм псы ирамыгъэжыхьыжыпами, лъэпкъ дахэм щыщу зи щхьэ къэзыIэтыфын щIагъуэ къагъэнакъым. А къэнахэми илъэс куэдкIэ нэпкъыжьэу ятелъащ «лъэпкъым и бий унагъуэм къыхэкIа» цIэ жагъуэр. Ар птелъмэ, пщIэуэ къыпхуащIынур хьэм и пщIэт, уи натIэр лэжьыгъэм и нэхъ хьэлъэрат, зы Iэмал гуэр щыIэу гъуэгу къыуатынутэкъым – урагъэджэнутэкъым, лэжьапIэ тэмэм къудей уагъэувынутэкъым, сыт хуэдэу псэемыблэжу къэралым ухуэмылажьэми, уи цIэр фIыкIэ ираIуэнутэкъым, узытрамыгъэплъэххэнур парт-къэрал къулыкъухэрат.
Сэ Заур илъэс плIыщI нэблагъэкIэ сыдэлэжьащ, дызэгурыIуэу, сыткIи и дзыхь къызигъэзу, тхылъхэри зэдэттхыу, езым итхахэм я редактору сигъэуву. Ауэ псалъэ зырыз къыфIыдиху мыхъумэ, ар гъащIэм зыхидза бэлыхьхэм иритхьэусыхэу зэи зэхэсхакъым. НэгъуэщI зыгуэрхэми апхуэдэ зэхригъэхауэ къыщIэкIынукъым. ИтIанэми, апхуэдиз зэманым къриубыдэу псалъэ зырызурэ нэхъ мыхъуми къыжьэдэлъэтахэр зэпыбгъэувэжмэ, къыбгурымыIуэнкIэ Iэмал иIэкъым а лIы телъыджэм и сабиигъуэм щегъэжьауэ балигъ хъууэ зэманми
зихъуэжыху и псэм бэлыхьу телъар зыхуэдизыр. Ар школым къыщIэкIыу, зэрыжаIэщи, и Iэпкълъэпкъ зэрымыубыдауэ, кIыщым гъукIэгъэсэну щIэувэн хуей хъуащ. Зыкъомрэ абы щылэжьауэ, курыт еджапIэм яфIигъэзэжащ икIи школыр щытхъу пылъу къиухри, Налшык дэт пединститутым еджакIуэ къафIэкIуащ.
3 Заказ №1715 ЖьантIэ
Ар щымыгъуазэхэм фIэщ ящыщIыгъуейщ, ауэ а лъэхъэнэм тыншу щытакъым «лъэпкъым и бий унагъуэ» укъыхэкIауэ а дзыр птелъмэ, щIэныгъэ нэхъыщхьэ зэбгъэгъуэтыныр. Ар зыгъэунэхуар Заур и закъуэкъым. Апхуэдэу, иужькIэ усакIуэшхуэ хъуа КIуащ БетIал еджапIэм щыщIэса 30 гъэхэм щыгъуэ и щхьэр ирагъэужэгъуауэ щытащ, комсомолым хадз-хагъэхьэжу, зэхэзехуэн ящIу, еджапIэми щIадзыжынкIэ шынагъуэшхуэ телъу и дунейр ирагъэхьу. Абы и щхьэусыгъуэр сыт жыпIэмэ, КIуащым и адэм революцэм ипэкIэ зы лавкэ цIыкIу зэриIыгъарат: абы нэхъ хэмылъу, «буржуазие элемент» хъуащ, лажьэ зимыIэ езыри и къуэри. Хэку зауэшхуэм и ужь зэману 40-50 гъэхэми апхуэдащ зыкъомрэ. Зэкъым, тIэукъым Заур и къуажэ Хьэтуей къикIыурэ пединститутым тхыгъэ къызэрыкIуар, «лъэпкъым и бийм» и бын къэрал мылъкукIэ щIеджэн щыIэкъым, Налохэ лъэпкъым и бий зэфэзэщщ, жиIэу иту. Ахэри и фэ дигъэхуащ Нало Заур, цIыхум закъримыгъащIэу. Апхуэдэ вакъэ зэвым итт езым нэхърэ нэхъыжь, Хэку зауэшхуэм лIыхъужьу хэту орденыбгъэу къэзыгъэзэжа Нало Ахьмэдхъани. Ауэ тIури «тху» защIэкIэ еджэрт, тIуми ядэбгъуэн къыпхуэгъуэтынутэкъыми, зыгуэрхэм яфIэмыфIми, щIэныгъэ зрагъэгъуэтащ.
Абы нэмыщI, сыт хуэдэ зэман бзаджэми цIыхугъэр зымыгъэкIуэда гуэрхэр щымыIэу къэхъуркъым. А лъэхъэнэм адыгэбзэ кафедрэм и тхьэмадэу щыта АбытIэ Мухьэб и фIыщIэу Заур къилъытэрт езыри Ахьмэдхъани еджэн къауха нэужь егъэджакIуэу институтым къызэрыщIанар. Ар, езы Мухьэб зэрыжиIэжу щытамкIэ, адыгэлI пэжу зэгуэр къыхущIэкIа, репрессие мафIэм хейуэ хисхьа Нало Шупагуэ и фэеплът: мис аращ, лIыфIым и щхьэр хилъхьами, и фIыщIэр и лIэужьхэм къахуэщхьэпэжащ.
ИтIани, дунейм сыт хуэдэу зимыхъуэжами, а тIури лэжьакIуэегъэджакIуэ къызэрыгуэкIым фIагъэкIакъым, IэзагъкIэ абыхэм къапэхъун куэд ди республикэми Кавказ Ищхъэрэми имысарэ пэт. Гум тегъэхуэгъуафIэкъым ар – уи акъылыр зэIубзрэ псори къыбгурыIуэу, лажьи уимыIэу, ауэ урагъэкIуэтэкI зэпытрэ уи IэпхъуамбэжьакIэ имыуасэхэр драгъэкIуэтейуэ, уи зэхэщIыкIым и зы плIанэ нэхъ зимыIэхэр унафэщIу къыпщхьэщыту, уэ абыхэм уедэIуэн хуейуэ. Дуней псом зи цIэр теIуа Фрейд Зигмунд «сублимацием и теорие» фIищауэ щыIэщ зы Iуэху еплъыкIэ. Абы и купщIэр мыращ: гукъыдэжышхуэ зыхуищIа Iуэхугъуэм зы щхьэусыгъуэ гуэркIэ цIыхур лъэмыIэсыфамэ, абы и пIэкIэ нэгъуэщI гуэрым зрет. Псалъэм папщIэ, щауэм зэгуэкIуа пщащэр кърамытамэ, хьэмэрэ езы пщащэр абы къепэгэкIамэ, мэтIысри и губампIэр зэрыдихын уэрэд еус. Е IэнатIэм я нэхъ хьэлъэм пэроувэ, языныкъуэхэм дежи зауэм и курыкупсэм хохьэ. Дауэрэ имыщIми, и бампIэм гъуэгу гуэр къыхуелъыхъуэ. Хэт ищIэн, КIуащ БетIали, Нало Ахьмэдхъани ягухэм илъагъэнкIэ мэхъу а жыхуэсIэ губампIэ мафIэм щыщи. ИтIани абыхэм зауэм щагъэлъэгъуащ я Хэкур фIыуэ зэралъагъур, абы зэрыхуэпэжыр. 35 36
ЖьантIэ
УзыщIэхъуэпсыр къыщыпIэрамыгъэхьэм, пхуэмыфащэу адрейхэм нэхърэ нэхъ икIэу укъыщалъытэм деж, абы и пIэкIэ уэ блэжьыжыр а умыгъуэтам хуэдэ хъуркъым. ИтIани, ар губампIэдэх пхуохъу.
Ауэ апхуэдэм деж щхьэж тегъэупIэу къыхихым Iэджи елъытащ. Языныкъуэхэм деж къохъу лажьэ зимыIэ цIыху хейм и психикэр мывэкIэ зэуа кхъуэщыным хуэдэу зэхэщащэрэ гъащIэр хузэтемыухуэжу. НэгъуэщI зыгуэрым и бампIэр щыдихын зэштегъэупIэ къилъыхъуэурэ е хьэулей мэхъу е фадэхуэхъыжьэу къонэри, лIыгъэ гуэррэ Iэзагърэ хэлъами, ефапIэ-хьэулеипIэхэм щыкъуелъхьэж. Апхуэдэм деж и щхьэр лъагэрэ лъапIэу къызэтенэжым лIыгъэшхуэ хэлъу жыпIэ хъунущ. Абыхэм ящыщ зыт Нало Заур. Абы и щхьэми, къызыхэкIа лъэпкъми, хейм и хеижу кIуэда и адэми яхуигъэфэщакъым зыгуэркIэ
зигъэлъэхъшэну. Заур щеджэ зэманми, егъэджакIуэ щыхъуами, щIэныгъэ-къэхутакIуэ институтым щыкIуами фIы дыдэу ищIэрт адрейхэр зэ пкIэгъуэм зыпэлъэщыну дэтхэнэ лъэпощхьэпоми езым и гуащIэу хуэдищкIэ нэхъыбэ тригъэкIуэдэн зэрыхуейр. ИщIэрт, ауэ абы щхьэкIэ къэскIакъым, фадафи хъуакъым, чыхуми хыхьэжакъым. Ар къимыкIуэту ерыщу лэжьащ – тхылъ еджащ, тхащ, и Iэзагъым зэрыхигъахъуэ хъуну зы Iэмали къигъэнакъым. Сыти жыIи, уи сабиигъуэр зауэ лъэхъэнэм хиубыдауэ, къуажэ школ ущеджауэ, ди Налшык хуэдэ къалэ пхыдза гуэрым дэт пединститут нэхъ щIэныгъэ хэхыпIэ уимыIауэ, дунейпсо щэнхабзэм сыт и лъэныкъуэкIи ухэгъуэзэныр, философием, тхыдэм, литературэм, музыкэм, сурэт гъуазджэм, архитектурэм – а псоми хуеджахэм зэрыхащIыкIым хуэдэу щыгъуазэ ухъуныр Iуэху цIыкIукъым. Апхуэдэр щыпхузэфIэкIынур Тхьэм къыпхилъхьа талантыр уи ерыщагъкIэ пхуэгъэбатэу щытмэщ, уи зэхэщIыкIым зиужьыным илъэс куэдкIэ уемызэшу утелажьэмэщ.
Заур цIыхухэмыхьэу щытакъым. Абы цIыхур фIыуэ илъагъут,
ныбжьэгъури игъэпэжыфт, гупми яхэсыфт, гушыIэ дахи хэлът, адрейхэм я гушыIэри хэзагъэт, сыт щыгъуи нэгу зэIухат. Ауэ и щхьэ и пIалъэ ищIэжырти, гупым я хьэтыркIэ техьэулеикIынутэкъым, Iэмал иIэу зыгуэр емыджэу, зыгуэр имытхыу, Iуэхугъуэ гуэрым емыгупсысу, и щхьэм зы проблемэ гуэр щызэримыгъэзахуэу зэи къэнэнутэкъым. Арауи къыщIэкIынущ ныбжькIэрэ лэжьыгъэрэкIэ къыдэгъуэгурыкIуа куэдым япэ Налор щIищыфар. Абы и новеллэ цIэрыIуэ «Къру закъуэ» зыфIищам и персонажыр езы авторым куэдкIэ ещхьыжщ. Адрей и новеллэхэм хэт лIыхъужьхэм я хьэл-щэнхэм щыщи дэплъагъурт Заур: пхъэ гуащэ зыщIа Хьэбалэм хуэдэу гу къабзэт, бригантинэ зыщIыну еувэлIам хуэдэу хуэжыIэзыфIэщт, зи къуэр къэзыгъанэу хамэ сабийр псым къыхэзыхыжам хуэдэу псэ хьэлэлт, зи дыдыр зэпыуда фащIэ Мусэ хуэдэу и IэщIагъэми хуэIэкIуэлъакIуэт.
ЩыIэщ цIыху инат, ерыщагъкIэ куэдым япэ ищарэ, сэ сэлъытауэ фэ фысыт, жиIэу псоми захуигъэщхьэпэлъагэу. Заур и тхакIуэ-усакIуэ IэужьхэмкIи, и щIэныгъэ лэжьыгъэхэмкIи куэдым ятекIуауэ къру закъуэм ещхьу уэгум итащ. Ауэ сыт хуэдэ бэлыхь трамыгъэлъами, абы и псэм дыджыгъэр щыщIэтIысыкIакъым, цIыхугъэмрэ дахагъэмрэ ЖьантIэ
япэ щримыгъэщи къэхъуакъым. Ар щIэныгъэм я нэхъ куу зыбгъэдэлъ академикми лэжьакIуэ къызэрыгуэкIми, щхьэж зэрыхуэфэщэнкIэ, епсэлъэфырт, хамэ сабий IэплIэтес хуэзами, и бзэ IэфIымкIэ къыдихьэхырти, и анэм къыIэщIихыфырт. Хэт ищIэн, гуныкъуэгъуэр хьэвэу зиIа лIым апхуэдиз гу къабзагъэр цIыхухэм яхуихъумэфын, апхуэдиз щIэныгъэшхуэрэ Iэзагърэ игъуэтын щхьэкIэ и псэм щыщIа псор?!
ЗифI зымыгъэлъэпIэжым езыми лъапIэныгъэ хуэфащэкъым. Абы къизгъэкIыр фIыр уи Iэгум ису къепхьэкIыну аракъым, атIэ Тхьэм Iэзагъэ гуэр зыхуигъэфэщам и пщIэр зэрылъытапхъэрщ. Пэжыр жытIэнщи, дунейпсо тхыдэм хэзщ талантым я нэхъ абрагъуэ зыбгъэдэлъхэр дэкъузарэ дэхуэхауэ зэрыпсэуам и хъыбархэр. Ауэ нэгъуэщI хущытыкIэм и щапхъэхэр емыбэкIыу щытамэ, цIыхубэ тхыдэр куэдыщэкIэ нэхъ фагъуэу плъагъунут. Нэхъ тегъэчыныхьауэ жысIэнщи, уи фIым узэрыхущытыжыр уэ езым уи зэхэщIыкIыр здынэсым и зы пщалъэщ. Пэжыр жытIэмэ, быкIэ адыгэхэм ди япэ ища лъэпкъ куэд щыIэщ. Ди жагъуэ зэрыхъунщи, абы и лъэныкъуэкIэ дэ нэхъ къыкIэрыхуа лъэпкъхэм дахэбжапхъэу къыжызыIэми адыгэ тхыдэм тегъэщIапIэ хигъуэтэнущ. Сэ зэгуэрым, губжьым къыхэкIыу, къызжьэдэлъэтауэ щытащ, нобэ зи хьэмтетыгъуэ зыкъомми, абыхэм я убзэгъухэми ягъэхъахэр тхыдэм хэшыпсыхьыжынурэ, я цIэхэр сытми зыгуэркIэ дунейм къытенэжын хъумэ, ахэр Нало Заур, КъардэнгъущI Зырамыку сымэ хуэдэхэм зэрахущытаращ къызэрытенэжыну закъуэр, жысIэри. Сэр дыдэм симыгугъауэ, абы щыгъуэм ызэхэзыха къулыкъущIи щыIащ, зэхэзыхыну хуэмеиххахэм нэмыщIкIэ. Ауэ Iэмал къызыхуэгъуэтыгъуейр ахэракъым, атIэ пыIэр жыпIамэ, щхьэри къэзыхьыну илъэдэкъэщыкIыу абыхэм я хьэиху-бжэхуэщI щхьэрыкIуэ IуэхутхьэбзащIэхэрщ. Ахэр я унэ кIуэцIым щIэт краным хлор хэлъу къиж псым апхуэдизкIэ есэжахэщи, псынэпс къабзэм и IэфIыр зыхащIэжыркъым. Талантышхуэ зиIэ тхакIуэм, усакIуэм, артистым, сурэтыщIым, щIэныгъэрылажьэм я IуэхущIафэхэр дэ дызэса стандартхэм хуэдэу хлор зыщIэгъэжыжа краныпскъым, атIэ зэнзэныпсым хуэдэу къабзэу икIи лъапIэу псынэпсщ, уафэ къатиблым я щхьэжкIэ щызеуэ жьы къабзэкIэ щIэгъэпщауэ, щIым къатиблкIэ и къуэпсыр хэтыжу. Апхуэдэхэм мы дуней дызытетри абы къыщыхъукъыщыщIэхэри дэ зэрытлъагъум нэхърэ нэхъ IупщIу ялъагъу, нэмыс нэпцIым зыдрамыгъэшэхыуи я нэкIэ ялъагъу дыдэр я бзэгупэм телъыжщ. Сыщыуэну къысщыхъуркъым абыкIэ ахэр Тхьэ лъапIэм и лIыкIуэхэм гуэгъу яхуэхъуу жысIэмэ. Нало Заури ящыщ зыуэ щытащ абыхэм.
ГЪУТ Iэдэм,
филологие щIэныгъэхэмкIэ доктор 37 ЖьантIэ
Новеллэхэр НАЛО Заур
ТIасутIэ мыгъуэр фыз къабзэ цIыкIут, и щхьэц фIыцIэ тIэкIур джафэу ежьыхарэ гуэлмэдыныщхъуэкIэ фIэпхыкIауэ, нэ фIыцIэ цIыкIуитI иIэрэ къыпщыгуфIыкIыу къоплъу. «ТIасэ деж укIуамэ, дуней фIыгъуэр хуэпхьа хуэдэ къоплъ», – жаIэрт благъэми гъунэгъуми. И шыгъупIастэр IэфIт, и псалъэр щабэт. ТIасутIэ лIыр зыгъэтынш фызхэм ящыщт. Зрата лIыр абы щилъэгъуар щхьэтепхъуэр траха нэужьщ. ЗэрыIуплъэу, тхьэмыщкIэ, и лъакъуитIри къызэфIэщIэри, етIысэх пэтащ, ауэ и къару тIэкIур зэхуихьэсыжри зызэтриубыдэжыфащ.
Убзылъхугъэмэ, узратым урейщ: насып уиIэмэ, цIыху хуэдэ упэщIэхуэнщ, насып уимыIэмэ… абы щыгъуэми, Алыхьым къыпхуиухар плъагъунщ. ТIасутIэ Алыхьым къиужэгъужауэ къыщIэкIынтэкъыми, Иналыр щIалэ бжьыфIэ лъэщрэ цIыху къайгъэншэу къыщIокI – игъащIэкIэ и Iэ къиIэту къоуэнукъым, Алыхьым и ней къыпщыхуэ, жиIэу къощынукъым, ауэ и гурыфI къыщикIам деж, тхьэ, уигъэукIытэу къодэхэщIэнум. ЛIо-тIэ абы фIэкIа уэри узыхуейр? Тхьэм къыуитар ущиIыхьэм деж, шыкур хуэпщIу псэу! ЛIо ТIасутIэ Алыхьым щIыхуэмыарэзынур? И лIыр лэжьакIуэшхуэщи, къилэжьыр яшхынуи щатIэгъэнуи ярокъури, псапэ тIэкIуи хащIыкIыж, тхьэ! ДыкъэзыгъэщIа, зы Iэпыдзлъэпыдз иIамэ, итIанэ мор-мыр жыхуаIэм хуэдэу псэунтэм! АрщхьэкIэ, неIэмал – Инал къуэ иIэкъым. Алыхьым къритакъым. ЛIо-тIэ къримытамэ! Езы ТIасутIэ абы къыкъуэувэнщ, тхьэ, сыт и лъэныкъуэкIи: кIуэнщи, чау жиIэу Iэнэ ищтэнщ, хадэ ипщIэнщ, кърихьэлIэжынщ… Лэжьыгъэм иукIа слъэгъуакъым сэ. ФIыуэ шхэи, фIыуэ лажьэ – аращ узыншагъэри насыпри.
ЗэлIзэфызым я псэукIэр ефIакIуэрт. Иналым витI зэрегъэпэщ, унэ хуэдиз хъухэу, ауэрэ уанэши къещэху, мыгувэуи шыгу зэщIащIэ мэхъу, – хывищи къашу хуожьэ. ПхъуитI яIэти, ахэр Iэпыдзлъэпыдз зэрыхъуу, яужь йохьэри, илъэситIым къриубыдэу къэнжалыщхьэ телъу абджыпс унэ дахэ къыдагъэувэ – Хъуэхъужьхэ я унэхэм нэхърэ зыкIи мынэхъыкIэу! Алыхь-алыхь, сыт хуэдиз цIыху къекIуэлIа абы я унэ тхьэлъэIум! Сыт хуэдиз хъуэхъуи щыжаIа!
– Ялыхь, джанэ кIыхьыр нэхъ мащIэрэ, джанэ кIэщIыр нэхъыбэу къыщIэкIутэ!
– Уу, ялыхь, я лэжьыгъэшхуэр псыхэкIуадэ умыщI! – Я дэ ди тхьэ, мыр уардэ унэжь зыщIын къет!
Жылэр гуфIэрт, жылэр ефэрт, жылэр къафэрт, хъуахъуэрт, ауэ а хъуэхъу дахэхэр зэхихыхукIэ, ТIасутIэ тхьэмыщкIэм зипIытIыртзихузырт, къуаншагъэ гуэр бгъэдэлъ нэхъей, нэхъри нэхъ цIыкIуж хъурт. Еууей жыпIэркъэ, сыт гущэр и Iэмал ТIасутIэ, пхъу фIэкIа 38 ЖьантIэ
азалыхьым зримыта ТIасутIэ? МащIэрэ игъэплъа абы Къаншыр? Лалыхъуэ деж кIуэуэрэ, дапщэрэ игъэIэза! Алыхьталэм емылъэIуу махуэ дигъэкIа? Хьэжбарэ ефэндыми жиIащи, а Лэухъун-Мэхьфужьым иратхэм зэхъуэкIыж иIэкъым. Сыт мыгъуэр пщIэн-тIэ, гуныкъуэгъуэ гуэри зимыIэж щыIэ! ТIасутIэ тхьэусыхэну гуэныхьщ, тхьэ: къуэ къэплъхуркъым жиIэу, и лIыр къешхыдэркъым, уизгъэкIыжынщи къыжриIэркъым, къехъурджауэркъым. Абы нэхъ хэмылъу, изыгъэкIыж дапщэ ухуей!
Инал псалъэ жимыIэ щхьэкIэ, гурыгъу имыIэ уфIэщIрэ – тхьэ,
кIуэ пэтми, нэхъ нэщхъей мэхъум. Ар ТIасутIэ къыгурымыIуэ уфIэщIрэ! АрщхьэкIэ, неIэмал!.. Ауэрэ пащтыхьыжьыр традз, большевикхэр къоунэху, кадетхэри
зы къуэладжэ гуэр къыдокIри къожьэ. Дунейр къызэIохьэ. Лиуан, большевик гъуазэ мэхъури, жылагъуэр революцэ къэзэуатым хешэ. Лиуан псэзэпылъхьэпIэм щихьэкIэ, и къуэшхэр жьэгум пхудэсынт – мэшэсхэри, абы бгъуроувэ. Мис абдеж мыгъуэращ ТIасутIэ тхьэмыщкIэр Iейуэ къыщигъэгупсысар: «Зэшыжьхэр я къуэхэр я гъусэу мэшэсри докI, мыр абыхэм ехъуапсэу и закъуэпцIий дошэсыкI. ПсэкIуэдкъэ иджы ар! Дауэ гущэ упшыныжыну, фыз тхьэмыщкIэ, апхуэдиз гуэныхьыр? Сытыр Iэмал?.. Ярэби-яIэлыхь, хэкIыпIэ зимыIэжу пIэрэт мы сэ сызыхэхуар? СикIыжынути, хъыджэбзитIыр схухыфIэдзэнукъым… Сыкъинэжынущи, лажьэ зимыIэ лIыр насыпыншэ сфIохъу… Къан къызохьри – къызэрыхъуу, мэкIуэж…» ТIасутIэ щхьэщIэгупсыс хъури, къищтэр Iэпыхуу къэнат. Жэщ мащIэ игъэкIуа абы и нэбдзыпэ зэтримылъхьэу, и дуней гъащIэр зэригъэзахуэу, Алыхьымрэ бегъымбарымрэ и чэнджэщэгъуу… ИтIанэ «тIуанэ» жиIэри, а псалъэр и щхьэм къыщихьэм, игу тIэкIур къащтэри, къилъэт пэтащ… Адыдыд мыгъуэ, азалыхьым имыухи!.. ТIасутIэ куэдрэ пэщIэтащ а псалъэ гъуамэм, и щхьэм къыфIихьэну къримыгъэхьэу. Уу, нэлат, ари ар! Псэжьым хуэдэщ!.. ХъубтIийхэ я джэду фIыцIэжьым ещхьу, напэншэрэ екуэкуншэу – бжэр бгъэбыдамэ, щхьэгъубжэмкIэ къыщIэпкIэу, щхьэгъубжэр хуэпщIыжмэ, жьэгу гъуанэм зыкъридзэрэ, псывэми хэмыупIэу, мафIэми пэрымыхуэу… Iэгъуи-гъуэгуи хуумыгъуэту, башкIэ уеуэми темыхуэу… зы дакъикъэ убэлэрыгъамэ, блыным къыкIуэцIрыкIрэ хьэщIэ Iыхьэр ишхыу… Алыхьым идэнкъым, цIыху цIыкIум ядэнкъым!.. ТIасутIэ джатэ къихакIэ пэщIэта щхьэкIэ, а псалъэ гъуамэр нэмыукIытагъэкIэ и щхьэм къыфIихьащи, мэпэщащэри исщ. ТIуанэ… ТIуанэр фыз нэ плъыжьыжьщ, и дзэ гъуабжэжьхэр зэблэшыжауэ, бостей мыжьыщI щыгъыу… ТIуанэ жыхуаIэр фыз фIыцIэ нащхъуэщ, щхьэ мыжьрэ куофтакъыжь хъужауэ… Апхуэдэ фыз куофтакъыжькъэ НэтIасэ мыгъуэр жьэн зыщIу зыгъэлIар?.. А жэщыр жэщ тыншт. Гъашэ къыдэзыдза нартыху фIыцIэшхуэхэр лэгъунлей щхьэгъубжэм къыIухьэурэ къыщIэплъэрти, зэIущащэжхэрт. ХъыджэбзитIыр гъуэлъыжри, пырхъуэм тес цIыр-цIырым едаIуэурэ жеижат. Инал шхэри гъуэлъыжыну къыщыщIэкIыжым: 39 ЖьантIэ
– А лIы! – жиIэри ТIасутIэ и макъ щабэмкIэ къэджащ. – Зэ умыпIащIэт…
– Сыт къэхъуар? Дыгъуэлъыжа нэужь жыпIэ хъунукъэ жыпIэнур?
– Хьэуэ, апхуэдэр пIэм хэлъу яIуатэркъым: мэуэ зэ къэтIыс! – жери, тахътэбаным ирегъэтIысхьэ.
ТIасутIэ и псэлъэкIэ къудеймкIэ гурыIуэгъуэт абы Iуэху джэгу
и гум зэримылъыр. Абы и нэкIур къурIэн къыщищтэкIэ зэрыхъум
ещхьт иджыпсту – зэлъыIухарэ мамыру, таучэлышхуэ зэрищIар мащIэу Iэта и набдзэ цIыкIуитIым къагъэлъагъуэу. Инал егъэщIагъуэ, мыр Алыхь къэзыгъэщIам епсэлъэну мурад имыIэмэ, апхуэдиз таучэл щхьэ къигъэлъагъуэрэ, жыхуиIэу. ТIасутIэ и нэкIу мамыр хуэдэм ар зыкIи къигъапцIэртэкъым, абы илъагъурт фызым и напIэ къедзыхахэр зэрыпIейтейр. Инал къогузавэ, къэхъуар къыхуэмыщIэу.
ТIасутIэ егугъупэу, елIалIэу пщэфIапIэр зэлъыIуехыжри, езыр жьэгу дапхъэм тотIысхьэж. Ар занщIэ цIыкIуу зэфIэсщ, и щхьэр тIэкIу гъэкIауэ. И напIэр еIэтри, и лIым йоплъ, иредзыхыжри, и нэр и лъэгуажьэм тонэ, и лъэгуажьэм телъ бостеикIэр Iэ ижьымкIэ егугъупэу трелъащIэ, цы гуэрхэр къытрих хуэдэ ещI, итIанэ и лIым тIэкIу хущIогуфIыкIри:
– ЛIы! – жи, зегъэпсчэуIури. – ЗэгурымыIуитIыр гугъу йохьри, гугъу ехьитIыр зэгуроIуэ, жиIакъэ пасэрейм? Тхьэ, уэ гугъу уезыгъэхьри сэ гугъу сезыгъэхьри а зырам… Сэ сыкъэзыгъэщIа си Тхьэ закъуэм и пащхьэм дауэ сихьэжыну уэ уи гуэныхь стелъу?
– Уа, мы си гущIэр къызумыгъэдзэкIыу, жыпIэнур жыIэ!.. – ТIасутIэ Iэ къыдилъэну и псэм зыкъиший щхьэкIэ, Инал хабзэр зытрегъакIуэри, къыхуэгубжь хуэдэу зещI.
– Иджыпсту, лIы, иджыпсту… – ТIасутIэ и псэ гузавэр зэтреуIэфIэри: – Тхьэ, иджыри зы фыз къыумышэу хъун сфIэмыщI… – Абы и гур къилъэт пэта щхьэкIэ, лIым зыгуэркIи зыкъригъэщIакъым. Инал и гур Iэджэми жат, ауэ мы иджыпсту зэхихам хуэдэ зэхихыну ауи и пщIыхьэпIэ къыхэхуатэкъым – тIуанэ къыстещIэ жызыIэн фыз мы дунейм тет? Инал къоуIэбжьри, и жьэр къыщIоху, итIанэ нэхъу-нэхъуу и щхьэгъусэм йоплъри:
– Сыт мы фыз делэм жиIэр! – хуолъ ар ТIасутIи, къыщIэкIыжыну къыщолъэтыж.
ТIасутIэ мажэри, щIимыгъэкIыжу къыпоув:
– Хьэуэ, – жи, сабииIэ нэхъей и Iэ цIыкIуитIыр пэщIегъэувэри, – хьэуэ, зэ умыпIащIэ, лIы, делагъэкъым ар! – Абы щтэIэщтаблагъэр зэуэ пкърокIыжри, игурэ и щхьэрэ зэтелъу къопсалъэ: – Зэ моуэ тебэяуэ, лIы, тIуанэ зытращIэнур уэракъым, – сэращ. Сэ «но-о!» щыжысIэкIэ, уэ «уэв!» щIыжыпIэн хьэкъ слъагъуркъым. Сэ зы мазэкъым абы сызэрегупсысар, – ТIасутIэ къытегушхуэу езыр къикIуэтурэ, Инал тахътэбаным къотIысхьэж. – Сэ мазэ куэдкIэ згъэткIуащ ар, сэ Iэджэ щIауэ сыхэлъщ а шыгъушыпсыпIэм! Уэ егупсыс, лIы: уэ къуэ узэримыIэм 40 ЖьантIэ
гугъу урегъэхь, лIэун, сэ си хъыджэбзитIыр дэлъхуншэу къызэрынэнум срогузавэ. Уэрэ дэрэ дызэгурымыIуэу хъунукъым!..
– Уэ фызурэ фыз делэжь цIыкIу, а къыубжым къикIыр къыбгурыIуэжрэ уэ? – ЗэригъэщIэгъуэнур ищIэркъым Инал. – Уэ мы унэм жыхьэнмэ къибдзэну мурад щIэпщIар сыт? Уэ уи псэм хьэзаб теплъхьэжыну яужь ущIихьари слIо? Ы?.. Уэ щхьэ умыщIэрэ тIуанэ жыхуаIэр зищIысыр?! – ТIуанэ жыхуаIэр сэ сымыщIэмэ, уэ сыткIэ пщIэн? Уэ абы щхьэкIэ умыгумэщI, лIы: уэ укъытхэмыIэби, дэ дызэгурыIуэжынщ. Ари цIыхум къилъхуа къыщIэкIынщ, псалъэ гурыIуэнкIэ хъунщ е, сэ сщIэрэ, дахэ хэзэгъэнкIэ мэхъу… Мы ди щхьэщыгум къит азалыхьым гъущIыр къызэригъэшыр дахэщ, мылыр къызэригъэвыр дахэщ, мы щIы фIыцIэм щIэлъ жылэри къыхишу, зэрыдришейри дахэщ…
Инал мэпщIантIэ, фызым къыжриIэмрэ езым и псэмрэ хузэмыгъэзэгъыу: фызым уи IумпIэ ебгъэубыдри, хьэфизу къуршым ущызекIуэри – тIури зыщ. Ауэ пцIыр хьэрэмкъэ! – мыпхуэдэ IуэхукIэ къыпхутемыгъэхьэн цIыхухъу щыIэкъым. Инали и Iэнкуныгъэр пкърыкIыжри, итIанэ къыгурыIуащ и фызыр зэрызахуэр, къыгурымыIуапэми, и псэр ТIасутIэ и псалъэхэм мамыр къащIыжати, цIыхубз дэгъуэ, цIыхубз щIэщыгъуэ и нэгу къыщIэувэу хуежьэри, хуэм-хуэмурэ къытехьащ, жыIэщIэ хъури, фызыр зыхуеймкIэ ишащ. Ар иджы къилъыжыртэкъым, атIэ укIытэ нэпцIышхуэ зищIауэ, ТIасутIэ и псалъэ щабэхэм фIэIэфIу едаIуэрт, арыххэури, езыр хуэмейуэ къытрагъэхьа нэхъей, зигъэнэщхъеижщ аби, «хъунщ» псалъэр къызыжьэдригъэшащ. ТIасутIэ а псалъэр къэзэуаткIэ къыжьэдитхъа пэтми, зэрызэхихыу, и жагъуащэ хъури, и гур къехуэхащ. Ауэ гум жиIэм едэIуэн идакъым абы, «аууей, щхъухьыращ IэфIыр, хущхъуэр сыт щыгъуи дыджщ», – жиIэри, тэджщ, щхьэгъубжащхьэм телъ къурIэнышхуэр къищтэри, и лIым и пащхьэ къиуващ. Инал зэрыщысым хуэдэу ТIасутIэ елъэгэкIрэ жыпIэнт. Инал къыхуашия къурIэныр щтэIэщтаблэу къыIех. Ар зэрыцIыкIу лъандэрэ щошынэ мы тхылъ къыгурымыIуэм, абы и тхьэмпэ гъуэжьхэм, а тхьэмпэ гъуэжьхэм тетха фIыцIагъэ зэрыхъэхэм. Инал Iэмал зэриIэкIэ къыпикIухьырт Алыхьым и пащхьэм къикIа тхылъ ябгэм – пщIэнукъым апхуэдиз зэрыхъэр зэрытым зэрызищIынкIэ хъунур, жиIэрти, емыIусэм нэхъ къищтэрт. Ауэ ТIасутIэ ар тхылъ захуэу, леймыгъэгъуу, угъурлыуэ къелъытэри, фIыуэ елъагъу, икIи, къикIыр къыгурымыIуащэ пэтми, хущIыхьэгъуэ игъуэтыхукIэ, тхьэмпэ
гъуэжьхэр хуэсакъыпэу къызэтрихыурэ фIыцIагъэ лъапIэм йоджэ. – Мы фIыцIагъэ лъапIэр пIыгъыу тхьэ къысхуэIуэ, – жи ТIасутIэ, – сэри укъызэмыкъуэншэкIыну, абыи уемыкъуэншэкIыну: къыпхуэсша нэужь, мазэ дэкIыху, абы и деж ущIэлъынщ, нобэ мазэ ирикъуакъэ иджы щыжыпIэм деж – зы жэщыр сысейщ, къыкIэлъыкIуэ 41 42
ЖьантIэ
жэщыр абы и хьэлэлщ! АбыкIэ уарэзымэ, тхьэ Iуэ хьэрэмыгъэ умышхыну!
Инал Iейуэ и жагъуэт тхьэ иIуэн: къэхъунур зыщIэр Алыхьыращ, абы дауэ тхьэ зэрытепIуэнур! Нобэ упсэумэ, пщэдей зэрыхъунур пщIэркъым, япэм Хъуэхъужьхэ уащытхъумэ – улIыфIт, иджы
Хъуэхъужьхэ бубмэ, улIыфIу къыщIедзыж!. ИтIани – сыт
ищIэнт? – Инал мо къурIэнышхуэр IитIкIэ иIыгъыу, хуэсакъыурэ, къеIэтри:
– Мы Алыхьым и фIыцIагъэ лъапIэмкIэ тхьэ пхузоIуэ! – жи.
– Иджы абы ищIыIужкIэ: сэ сынэхъыжьщи, абы и ныбжьым емылъытауэ, сэ жесIэр и унафэщ!
– Уэлэхьи хьэзим, захуэкIэ ари!
– АтIэ, захуэу щытмэ, нэху дыкъызэрекIыу, яужь ихьэ!
– Хэт зяужь сибгъэхьэнур? Уэ зыгуэр уиIэ?
– Сэ сщIэрэ! Лъыхъуэ, щIэупщIэ. Уи къуэшхэм зыгуэр къыпхущIауIукIынщ. Сыт щхьэкIэ, Дыгъэ-щэ? Дыгъэ сыт и лажьэ?
ТIасутIэ имыщIэххэу и гум къридзэри, къыжьэдэлъэтауэ арат а цIэр, ауэ къытригъэзэжу егупсысыжа нэужьи игъэкъабылащ абы а фызабэ нэ къуэлэныр тIуанэу къишэну: хъурылъхущ, къилъхури езым хуэдэу дыгъэ бынщ – дахэм дахэ къелъхури, Iейм Iей къелъху, тхьэ. Си хъыджэбзитIым дэлъху дахэшхуэр къащхьэщытмэ, армыраи фIы жыхуаIэжыр. Дэлъху яIэмэ, бзаджэнаджэ къытегушхуэнкъым, ялI къатегъуэгъуэнкъым… Сызижагъуэм дыщ имыIэу къэунэ!.. Дыгъэ езыр лэжьакIуэшхуэщ, узыншэщ – зэIэр къыгуиуду апхуэдэщ, тхьэ, ар ауэ сытми фыз! Хьэуэ, ар къатшэмэ, дыхущIемыгъуэжыну си гугъэщ. Дахэ щхьэкIэ нэмысыфIэщ, цIыхум къазэрыхэкIар нэрылъагъущ. Азалыхь, псыхьэ гъуэгу ущыхуэзамэ, дидзыхынщи, гъуэгу къыуитынмэ! И пэгунитIым изу уIущIамэ, псыр къыуитынщи, езым игъэзэжынмэ!.. Алыхь, псалъитI я щхьэ зэтримыч!.. Тхьэ, абы нэхъ хъун сэ сымыщIэ!..
Арат ТIасутIэ жиIэр. Ауэ ар зэрыжиIэр акъыл гъущэкIэт; и псэм едаIуэмэ, и псэм жиIэр нэгъуэщIт: уэ къодэхэкIын къыхуумышэ, фыз тхьэмыщкIэ, ущIегъуэжын мыгъуэщ! – жиIэурэ къеIущащэрт, арщхьэкIэ а цIэр, езым имыщIэжу, Iэджэрэ илъа хъунт игуми, хуейхуэмейми, къыфIицIэфтащи – сыт епщIэжын иджы? ТIасутIэ шхуэIур жьэдэлъу иIыгъщ и псэри, цIутI жригъэIэркъым, и щхьэм ищIа унафэр трегъакIуэри. Инал а цIэр зэрызэхихыу, и псэр, дыгъэ ткIуэпс къыхэткIуа нэхъей, къилыгъуащ: мащIэрэ хуеплъэкIа ар а фыз нагъуэ дахэм, зы мэскъалкIи щымыгугъыу, ауэ ехъуапсэ хуеплъэкIкIэ хуеплъэкIрэ и пащIэкIэр щIиIуэнтIэжу. Иджы еплъ ар зэрыхъуам!.. Инал и Iупэр фIызэтож, зэрызэтежыр езым имыщIэжу, и Iэпхъуамбэхэр пащIэкIэм мэIэбэ. ТIасутIэ ар щилъагъукIэ, сэ пцIанэу и гум къыхоуэ. АрщхьэкIэ, фочым икIа шэр къыпхуэубыдыжрэ!..
А жэщым ТIасутIэ и лэгъунэм щIигъэхьакъым и лIыр, сэ алыхьталэм сыпхуелъэIун хуейщ ныжэбэ жиIэри. Инал пэш ищхъэрэм ЖьантIэ
щIэлъащ, фыз нагъуэр пщIыхьэпIэу илъагъуу. ТIасутIэ нэху щыху тхьэ елъэIуу, духьэ къибжу, нэпс щIигъэкIыу хэлъащ.
Ей, ТIасутIэ, ТIасутIэ, тхьэмыщкIэ цIыкIу мыгъуэ! Уэ пхуэдэ фыз губзыгъэ дунейм къыщытехьэр зэзэмызэххэт, ауэ уцIыхуфIыщэти, уи фIэрэфIагъым Iущ уищIакъым. Уэ уи гугъэрат, цIыхур нэхъ
дахэху нэхъ цIыхуфIу, нэхъ цIыхуфIыхуи нэхъ махуэу. Уэ дыгъэм мылыр зэригъэткIур плъагъурти, псыр зэригъэгъущым ублэкIырт, уэ дыгъэм жылэр къызэригъэкIым гу лъыптэрти, къэкIар зэригъэсыжым уебакъуэрт… СощIэ, сощIэ, уэ иджыпсту абы гу лъыптэж хуэдэ хъуащи, уошынэ, тхьэм уолъэIу, ауэ уэ уи гум къэмыкIыххэ гуэрхэри щыIэщ. Дыгъэр гуащIащэ хъумэ, псыдзэ къыпщIэуэу уихьынкIэ мэхъу… Хьэуэ, ТIасутIэ, хьэуэ: сэ ауани усщIыркъым, ухущIезгъэгъуэжынуи сыхэткъым. Сэ уэ сыкъыумылъхуами, уи псэм щыщ сIутщи, сигу ныпщIогъу, ауэ, итIани, сощIэ уэ къэгъэзэжи щIегъуэжи узэримыIэр, уэ зытеплъхьэжа хьэлъэр, уи псэ тIэкIур пытыху, ехьэх уимыIэу, зэрыпхьынур: уэ уи гъащIэм уил узыным ущышынакъым, нэгъуэщIым ил сымыгъэузащэрэт, жыпIэу упсэуа фIэкIа. Сэри уэ сурещхьщ, сэ уи гъуэгур псынщIэ пщыхъуну сыпхуохъуахъуэ!
Пщэдджыжьым ТIасутIэ и гур игъэбыдауэ къэтэджыжри, и Iуэху яужь ихьэжащ.
Инал-щэ? Абыи зигъэгувакъым, къуэш бэлыхь иIэхэти, и къуэшхэм Iуэхур ирагъажьэри, и кIэм нагъэсащ. Инал и къэбан пщIэгъуалэмрэ и дыщэ къамэмрэ Алимырзэ иратащ Дыгъэ пэкIуэу.
Дыгъэ а Iуэхум теухуауэ зыри ищIакъым ирашыжыху. Ирашыжри, мыращ уи унафэр жаIэу и пащхьэм къыщралъхьэм, «сылIэм и гъунэщ!» – жиIэри, зафIиублэрэкIащ. «Хьэтыр азалыхьым иIэмэ, си бынищыр сывгъэпIыж!» – жиIа щхьэкIэ, къепсэлъэн игъуэтакъым. Нэчыхьыр къабзэу ятхащ, уасэр зэIэпахащ. Щымыхъужым – сыт ищIэнт? «Фыз фIыцIэ нащхъуэ упэщIэхуэ нэхърэ, ТIасэ уритIуанэмэ – жэнэтщ, езы лIыри хъун хуэдэщ, си бынищри а хьэблэращи, зы мыхъуми, си нэIэ ятетынщ!» – жиIэри, и нэпсхэр зэпилъэщIыхьыжщ аби, тIысыжащ…
ТIасутIэ акъылкIэ къыгурыIуэрт мы езым къиIэта Iуэхум иджы гъэтIылъыж зэримыIэр, итIани псэкIэ гугъэрт Iэмал имыIэу зыгуэр къыхэIэбэу ар зэтрикъутэжыну е лъэпкъитIым зэпаубзыхуа фызышэ пIалъэр зэикI къэмысыну, къэс хъужыкъуэми, абы япэ езыр къытехуэу лIэну, ауэ – пцIыр хьэрэмкъэ! – Iуэхур зыгуэркIэ зэблэужын
хъумэ, ТIасутIэ нэхъ инатыжу япэщIэувэнурэ, и кIэм наригъэгъэсынут – апхуэдэт ТIасутIэ и хьэлыр! Арати, ТIасутIэ и псэмрэ и щхьэмрэ зэрызэгурымыIуэм тетурэ, гъэмахуэр икIри, гъавэр кърахьэлIэжащ: бэкхъыщхьэм телъ къэбхэм жэп къатехэу гуэным щралъхьэжым, Инал и фызышэ етIуанэр докI.
ПщIантIэм мэл щыфIагъэж, выщIэ щаукI, ТIасутIэ и лэгъунлейм къыщIих дагъэ жьэрымэм хьэблэр егъэпамэ. Благъэмрэ гъунэгъумрэ 43 44
ЖьантIэ
зэблож. ТIасутIэ и гур къолъэт, сыт къимыщтами, Iэпоху. Щымыхъужым, нэхъ теунщ, жаIэри, жьэпхъалъэм бгъэдагъэувэ лэкъум игъэжьэну, ауэ лэкъум игъажьэми и ныкъуэр фIыцIэщ, и ныкъуэр хужьщ…
– А ТIасэ мыгъуэ, тIэкIу зызэтеуIэфIэ! – жи Дисэ. – Мы уи лIыгъэшхуэм хуэфэщэну щыт!..
ТIасутIэ къоплъэкIри, и нысэгъу нэхъыжьым къыхуэгуфIэну
хуожьэ:
– Ауи къысфIэIуэхукъым, Дисэ, умыгузавэ уэ! – жи, ауэ абы и Iупэ тIар гуфIэм нэхърэ гъым куэдкIэ нэхъ ещхьт.
Дисэ и нысэгъум Iэ дилъэу зэтриуIэфIэн и гугъа щхьэкIэ, а дакъикъэм зыгуэр кIийуэ къыщIолъадэ:
– Уэиихь, фызышэр къэсыжащ! Фызышэр къыдохьэж! – жеIэри.
ТIасутIэ къоскIэ… ищIэр имыщIэжу, Iэ пцIанэкIэ дагъэ плъам хопхъуэри, фIыцIабзэу иса лэкъумыр къыхепхъуэтыж, ауэ а напIэзыпIэм и нэр щоункIыфIыкIри къызэфIощахэ…
Инал кърата мазэ пIалъэр икIа нэужь, и гур ТIасутIэ и лэгъунэм хущIэмыхьэж мэхъу. Ауэ, итIани, тхьэ Iуа иIэти, абы ебакъуэ хъуртэкъым: сенэм къыщIыхьэжа нэужь, и псэр пэш ищхъэрэмкIэ еIэ щхьэкIэ, езым пэш ипщэмкIэ игъазэрти, гукъыдэж имыIэу щIыхьэрт. ТIасутIэ абы гу лъимытэу къэнэнт – лъитащ, лъита щхьэкIэ «нысащIэм гу щихуакъыми аращ, гу щихуэмэ, тэмэм хъужынщ» – жиIэурэ игу егъэфI, апщIондэхукIи и лIыр нэхъ щIыIэ къыхуэхъу фIэкIа зихъуэжыртэкъым.
Апхуэдэурэ здекIуэкIым, Инал гувауэ къокIуэжри, ТIасутIэ и чэзу щхьэкIэ, ищхъэрэбжэр Iуех. Арыххэуи псалъэмакъ къоIу…
– Хьэуэ. Хьэуэ. Алыхьым жимыIэкIэ… – жи Дыгъэ.
– Утебэяуэркъэ зэ, зи унэр бэгъуэн! Ар жеижащ…
– Хьэуэ, – жи, – сэ абы и пащхьэм сыщыкъуэншэну сыхуейкъым – гъазэ!..
– Умыделэ, лIэун, уэ уи кIэныр къикIауэ аращ…
– Сэ сыхуейкъым апхуэдэ кIэн!.. Гъазэ зи чэзум деж, апхуэдэ цIыхубзкъым зи жагъуэ ящIыр!
Псалъэмакъыр зэрызелъафэ макъ мэхъужри, ищхъэрэбжэр ирадзылIэж, Иналым и кIэныр къыщимыкIым – сыт ищIэнт? – ипщэ лэгъунэм къегъэзэж, арщхьэкIэ ТIасутIэми зигъэгусауэ къыщIокIри, зыбгъэдигъэхьэркъым.
А жэщым и ужькIэ Инал ищхъэрэ лэгъунэм и бжэр нэхъыбэрэ Iуихыну хуежьэ мэхъу икIи, Дыгъэ къыхуимыдэу куэдрэ къыпэщIэта щхьэкIэ, цIыхур зыпэмылъэщ къару щыIэу къыщIокIри, зы жэщ гуэрым Иналыр токIуэ. Арати, Иналыр йоуасэ, Дыгъэри абы йосэжри, ТIасутIэр лей мэхъу. Куэдрэ ишэчаи ар абы къыфIэмыIуэхуу фэ зытригъауэурэ, арщхьэкIэ махуэ гуэрым къыщиудри и лIым ехъурджэуащ:
– А джаур-джаур, тхьэ къысхуэпIуэри къысхуэбгъэпцIыжащ. Къыпхуигъэгъуну пIэрэ ар уэ Алыхьым! ЖьантIэ
Инал и пащIэкIэ гъэкIэрэхъуам щIэгуфIыкI хуэдэ ещIри щIокI. Дыгъэ дэнэ кIуэнт – шынауэ зепIытI-зехузри хьэкум бгъэдэтщ, и тIуанэм шхын къыхурилъхьэну къищта тепщэчыр здихьын имыщIэу… Фыз уэндэгъушхуэм и фэр шэхум хуэдэу пыкIащ… Иджыпсту ТIасэ зыкъигъэзэнурэ хуэфащэр къыжриIэнущ абы, езым сыт пидзыжыфын!..
ТIасутIэ зыкъегъазэри, ар щилъагъукIэ:
– Уэ умышынэ, Дыгъэ, ар инатмэ, уэ сыт уи лажьэ! – жи. – Уэ мыбы лъэщыгъэкIэ укъэкIуа, сэ укъезгъэшауэ аращ…
Мопхуэдизрэ зи псэр дзапэкIэ зыIыгъа Дыгъэ къыщеуд абдежми, зэщыджэу магъ, и ныбэ уэндэгъушхуэр сысу, и нэпс къежэхыр хуэмылъэщIыжу…
– Ари сыт хабзэу къэбубла иджы! – хуилъ хуэдэ зещI ТIасутIэ, арщхьэкIэ мо хъущIэ-шхыдэу емыса цIыхубзыр щабэ къохъуж, бгъэдохьэри и тIуанэм Iэ делъэ. – Умыгъ, дахэ, умыгъ! Уэ щIалэ къэплъхуну аращ мыбы укъыщIашари, быдэу тхьэ елъэIу: щIалэ къыумылъхумэ, уэри уунэхъуащ, сэри сыкъэсэхыжащ! Умыгъ, ар уи ныбэ илъым дежкIэ зэранщ…
Дыгъэ гузавэрэ шынэу и кIуэцIым щызэхуихьэса къомыр нэпскIэ къигъыжын хуейуэ къыпэщылъти, зиубыдыжыфыртэкъым: дыджым пэплъэу, IэфIым къигъэщIыта цIыхум и нэпсыр псыдзэу къоу. ЦIыхубзитIыр етIысэхщ абдежи, ТIасутIэ нэмэз щыгъэ игъажэу нэмэзлыкъым тесу, Дыгъэ къащыкъыщхьэм Iэ дилъэу шэнт цIыкIум тесу, зэпсэлъахэщ – IейкIи фIыкIи я гум илъ зэщамыгъэпщкIуу. Языр делэу зэрихьэлIамэ, зэрытхьэлэжынт, ауэ мы тIум гъуэгу къагъуэтри зэгурыIуат.
Сэ а цIыхубзитIыр фIыуэ зэрылъэгъуащ вжесIэнкъым, вжесIэпэми, фи фIэщ хъункъым. А тIур фIыуэ зэрылъагъун хуейуи зыми къапиубыдыркъым – зэтIуанитI зэрымыукIыу зэдэпсэумэ, щытхъу къахь, ауэ сэ сызыщыгъуазэращи, ТIасутIэрэ Дыгъэрэ илъэс пщыкIухкIэ зы унэ зэдыщIэсат зы лIым и фызхэуи, яку къайгъэ къимыхъуа дэнэ къэна, Алыхьым и ней къыпщыхуэ, жиIэу зыр адрейм ещакъым – нэхъыжьым и унафэм нэхъыщIэр едаIуэу зэгурыIуэфащ. ТIасутIэ хъурджауэми, зэхъурджауэр и щхьэгъусэрати, абы:
– Куэдщ, куэдщ иджы! Уэ жьы ухъуащ, фызыжьхэм апхуэдэ жаIэрэ? – жиIэрти, зыщIригъэхырт.
ТIасутIэ махуэм зыгуэрурэ зытригъэурт, жэщыр хъуамэ, и бампIэшхуэмрэ езымрэ лэгъунэ нэщIыжьым къыздыщIэнэжырти, нэху щыху жыхуаIэм хуэдэу къугъыурэ и щхьэр игъеижу, и щхьэгъусэм ебгыу хэлът. Уи лъхуэгъуэ-уи пIэгъуэрэ уи зы щхьэц налъи мытхъуауэ, зыгуэрым нэхъри умынэхъ Iейуэ, уфIэрафIэ нэхъ дагъуэ уимыIэу лэгъунэ нэщIыжьым пIийуэ укъыщIэнэжын жыхуэпIэр – сызижагъуэным щигъэунэху ар!
Абы щыгъуэми, зы сенэ узэпрыкIмэ – уи лIыр нэгъуэщIым и гупэ хэлъу, ар абы къыщIэпшыжу, сенэм къызэрызэпрыпшыжын Iэмал 45 ЖьантIэ
закъуи Алыхьым къыуитам яхэмыту! Тобэ! Тобэ! Ялыхь, сыткIэ сынокъуэншэкIауэ пIэрэт? Сыт гущэр си Iэмал? КъысхуэпщI си унафэщи, сэ мы шыгъушыпсыпIэм схузэфIэкIыху сыхэлъынщ, ауэ схузэфIэмыкIыж щыхъуам деж уигу къызумыгъабгъэ, азалыхь!.. ТIасутIэ и гур игъэбыдауэ къэтэджыжырт пщэдджыжьми, и Iуэху яужь ихьэжырт. Зы илъэси дэкIатэкъым къызэрашэрэ, Дыгъэ лъхуэуэ къуэ къыщилъхуам. ТIасутIэ зымыцIыхум я гугъэращ, и бампIэр зытрилъхьэн къигъуэтащ иджы жаIэри, ауэ, тобэ, Алыхьыр зыщIэн, ТIасутIэ а щIалэ цIыкIум зэрыщыгуфIыкIам хуэдэу и адэри, и анэри щыгуфIыкIа хъунтэкъым. Лъэпкъри хьэблэри зэхуишэсри, тхьэлъэIушхуэ ищIащ…
– Дыгъэ шыр къытхуалъхуащ, дыгъэ шыр цIыкIу! – жиIэщ аби къищтэри, и анэм быдз къызэрыригъафэм нэхъ гугъу къыдемыхьу, ипIащ, дрихьей-кърихьэхыу. ТIасутIэ IэфIыгъэрэ дахагъэу зи щхьэ имытIэта къомыр а щIалэ цIыкIум хузэIуихащ. «Ар Дыгъэ къилъхуами, зи быныр сэращ, зи дэлъхур си хъыджэбзитIыращ! – жиIэурэ игъэпIийрт. – Дыгъэ и Iэпкълъэпкъым кърихащ, сэ си псэм къыхэсхащ… БампIэкIэ къэзлэжьащ…» Зэгуэрми и пщIыхьэпIэ къыхэхуакъым ар къабыл имыщIыну, икIи хьэблэм ТIасутIэ и къуэр жаIа мыхъу, Дыгъэ и къуэр жаIакъым. Мис апхуэдэу Дыгъэ къуэ дапщэ къимылъхуами – псори кIэдахъуэкIэ ипIащ абы. ТIасутIэ и пхъуитIыр адыгэ унагъуэ йохьэри, куэд дэмыкIыу езыр быкъшыкъ мэхъу, икIи зы пщэдджыжь гуэрым, къэтэдж зэрихабзэу, къеIа щхьэкIэ, къэмытэджыфу пIэм къыхонэ. Дыгъэ зэрылъэкIкIэ абы и узыр щигъэпсынщIэну яужь ит щхьэкIэ, ар кIуэ пэтми нэхъ хьэлъэ мэхъу, и фэр покI, мэткIу.
– Сыт нэхъ къоузрэ, тIасэ? – жаIэрэ щIэупщIакIуэ къыхуэкIуамэ…
– Си псэр мэуз! – къажриIэрт. – Си псэр ешащ псэуурэ! МащIэ къэзгъэщIа сэ… Илъэсищэ сыхъуа? ЩитI сыхъуа? СщIэжыркъым…
Инал зыкъомрэ къыфIэIуэхуакъым абы и узыр, фызхэм сымаджэн тIэкIур зыхалъхьэ щыIэкъым, жиIэри, ауэ ТIасутIэ хъыжьэ хъуа нэужь, къэгузавэщ, бгъэдэтIысхьэри, и щхьэр къыхуэмыIэту бгъэдэсащ жэщи махуи. А Iэшэлъашэм зы Iэзэ къринакъым къригъашэу къримыгъэIэза. Елъхъуэт игъакIуэри, дохутырышхуэ къригъэшащ. Налшык къалэ игъакIуэри, хущхъуэ гъуэтыгъуейхэр къыхуригъэгъуэтащ. АрщхьэкIэ псэ узым и хущхъуэр хэт зыщIэр?!
Зы пщыхьэщхьэ гурым Инал тIэкIу щхьэукъуауэ, зыгуэр къеджа хуэдэ къызэщоуж. И щхьэр къиIэтмэ – ТIасутIэ и нитIыр къытеубыдауэ къоплъ.
– Iау, сыту фIыт укъызэрыплъэжар, лIэун, унэхъыфIкъэ, тхьэм жиIэмэ? – Инал мэгуфIащэри, и нэпсыр къыфIыщIокI, ар зэрилъэщIа и IэмкIэ ТIасутIэ и натIэм Iэ делъэ. ТIасутIэ, хэпщIыкI къудейуэ, и Iупэр егъэхъейри къыхуогуфIэж, итIанэ: 46 ЖьантIэ
– А, лIы, укъэзгъэуша сфIощI, къысхуэгъэгъу! – жи. – ЖыпIэр сыт, лIэун! Сэ уэ къысхуэпщIамрэ уи гуэныхьу стелъымрэ илъэсищэкIэ… – А, лIы, сэ куэдрэ сыпсэлъэну хъункъым, – жи ТIасутIэ, ерагъкIэ къыдришейуэрэ. – Сэ иджыпсту си Тхьэм и пащхьэм сихьэжынущи, сыхуейкъым… си гуэныхь птелъу… дызэпыкIыну сыхуейкъым… – ТIасутIэ и нэхэр зэтрепIэжри мамырыбзэ мэхъу, Инал ар лIа и гугъэу
щеIэбкIэ, абы аргуэру и нэхэр къызэтрехыжри, зыри жимыIэу зыкъомрэ къоплъ: – Пхузогъэгъу, – жи, – си гуэныхьу птелъыр. Алыхьым къыпхуигъэгъунуи солъэIу! Уэри уи гуэныхьу стелъыр къысхуэгъэгъу!..
– Пхузогъэгъу! – жи Инали, и нэпсым къызэпижыхьауэ. – Сыпхуэарэзыщ, жэнэтыр унапIэ Тхьэм пхуищI!.. Напэ хужькIэ Тхьэм дызэхуихьыж!..
ТIасутIэ и нэхэр зэтрепIэжри, аргуэру мамырыбзэ мэхъуж, итIанэ, зыгуэрым къигъэскIа нэхъей, и напIэхэр къоупIэрапIэри зиплъыхьу, зыгуэр къилъыхъуэу щIедзэ: хьэкум щIыбкIэ бгъэдэту къаплъэ Дыгъэ хуозэ и нитIри, къытоувыIэ. Дыгъэ къыбгъэдохьэ. – Уэри сыпхуэарэзыщ! – жи. – Си къуитIыр псапэу Тхьэм къыуитыж. Зыхуей хуэгъазэ! Си хъыджэбзитIым дызеиншэщ жумыгъэIэ!.. ЩIалитIыр псом япэщ, уи нэIэ ятегъэт!.
– Си анэ сыкъэзылъхуам хуэдэу сыпхуэарэзыщ, ТIасэ!..
ТIасутIэ, ТIасутIэ, уэ уи дауэдапщэр зэфIэкIыху Инал зыгуэрурэ зишыIащ, ауэ ар зэфIэкIыу цIыхур щызэбгрыкIыжым, уи лэгъунэ нэщI хъуам щIыхьэжщ, бжэр къигъэбыдэри, зыхуэмыубыдыжу укъигъеящ. Уэ уи Iэпкълъэпкъым къикIа уи пхъуитIым фIэкIа, апхуэдизу уэ зигу укъыщIитхъа а дауэдапщэм кърихьэлIам яхэтауэ къыщIэкIынкъым…
Сэри сыпхуэарэзыщ уэ, ТIасутIэ мыгъуэ, уэ упсэуху сэ нэгъуэщIым сыкъилъхуауэ сщIакъым… ШЫР
ПщIэжрэ уэ япэ дыдэ дыгъэм ущыIущIар?
Сэ пщэдджыжь гуэру ди адэм и куэщIым сису пырхъуэм сытест: сылIыжьыкъуэти, сыщIалэ гъэфIэнт, ухуеймэ лIыжь уэршэрхэми сахэс хъурт. Абдежым къызолъагъу ди пщIантIэ удзыпцIэм хэкIутауэ къаз шыр цIыкIу къом хэпкIэрапкIэу хэсу – удзым пэкIэ еIэмэ, пхэкIэ къигъэтIысыжу. ПщIантIэр щхъуантIабзэт, къаз шырхэр IэшкIэ
гъуэжь цIыкIухэт.
– Мор сыт, Бабэ? – Iэпэ хузоший къаз быным. – Къаз шыр цIыкIущ, – жи, – ахэр.
Абыхэм ящыщ зы дэкIуеяуэ уафэ джабэм кIэрысу си нэр хуозэ. Уафэр къащхъуэт, къаз шыр гъуэжьыбзэм дыщэ кхъуакIэ Iутщи, и кхъуакIэхэр жьым зэрехьэ. Си нэр къицIыщхъукIри: 47 ЖьантIэ
– Къаз шыр цIыкIу! – жысIащ, Iэпэ хуэсшийуэ.
– Ар дыгъэщ, делэ, дыгъэ.
– Дыгъэ…
А псалъэр къаз шыр гъуэжь цIыкIум апхуэдизкIэ ещхьти, куэдрэ сфIызэхэгъуащэу щытащ къаз шырымрэ дыгъэмрэ я цIэхэр. Нэхъ сыкъыдэкIуэтея нэужь къэзгъуэтащ а дыгъэр зэщхь дыдэр: ди шыгъуэгу хадэм итт зы сэхураныщхьэ гъэгъаи, ар и нэр къижу дыгъэм худэплъейрт, езы дыгъэри абы гуфIэу къыхуепсыхырт. Сэ абы сэхуран хужаIэу къыщысщIар зыкъом дэкIауэщ: ар дыгъэм ещхьыркъабзэу дыщэ нэкIут, и дыщэ кхъуакIэхэр жьым зэрихьэуи, «Дыгъэ шыр» фIэсщащ.
Апхуэдэу дызэрыцIыхущ дыгъэм дэри, зэдэджэгуэгъуу зэман зыбжанэ етхьэкIащ: псым сыкIуэмэ, ныздэкIуэрт, мэзым сыкIуэмэ, си гъусэт, жэщкIи зэгъусэу дыгъуэлъыжырт. Дыгъэр сщIыгъумэ, зэикI сызэшыртэкъым. Пщэдджыжьым жьыуэ сыкъыщылъэтрэ: 48
Дыгъэ нэкIуплъ, Дарииплъ джанэ, Уи джанэр щыхи къыщIэкI, КъыщIэкIи, къытхэпсэ, Псы архъуанэр гъэхуабэ,
Губгъуэ мэракIуэр гъэхъу, Хъарбыз хъуа къэгъэкI, Ди чыцIым и натIэм къебзей! – жысIэрэ сыджамэ, гуфIэжу, и Iэхэр Iэтауэ къыщIэжырти, Пхъэш мэзыжьым и щхьэм къытеувэрт. Апхуэдэурэ балигъ сыхъуху сыкъисыгъащ. Куэдрэ бжьыбжьу щытащ ар зэпхъуа си гур – мыхъужу, иджыри зэзэмызэ къыщыхэдзэкъыкI къохъу.

Зэрыхъуаращ. Еуэри ди гъунэгъум къущхьэ хъыджэбз хьэщIэ къахуэкIуащ. Ар япэ дыдэ щыслъэгъуам цыплърэ уэгуш Iейуэ къысщыхъуат. Хъыджэбз дахэу къыщIэкIамэ, сыукIытэнурэ, пщыхьэщхьэщыс екIуэкIыныр щызгъэтыжынут. Мы дунейм теттэкъым сэ дахэм фIэкIа зызыпэщIэзмысэф. Ди Урыхужь я нэхъ Iейуэ къыщиуам къысфIэмыIуэхуу сызэпрысыкIырт. Зэныбжьэгъу щIалэжь цIыкIухэр дызэзэуамэ, гъуэгыу есхужьэжырт. Дызэбэнами, зыкъытрезгъадзэртэкъым. Еджэным Iуэхур хуэкIуа нэужьми, сипщэкIэ зыгуэр къэзгъэувыртэкъым. ГъукIэным сыхуежьэри – аргуэрыжьт. Ади къуэши симыIэж пэтми, цIыху зытезмыгъакIуэу унагъуэр сIыгът. Сэ IэубыдыпIэ зыхуэзмыгъуэтыр дахэрат. СыщыцIыкIуами, балигъ сыхъуа нэужьи хъыджэбз дахэ сыхуэзэнкIэ Iэмал иIэтэкъым: ЖьантIэ
си Iэпкълъэпкъ пщыкIутIыр къызэмыдэIуэж хъурт – си IитIыр щыщIэздзкIэ схузэгурыгъаIуэртэкъым, си лъакъуэхэр зэрихъэрт, си Iупэхэм гъырэ гуфIэрэ умыщIэну зызэблашырт. Мис абы щхьэкIэ хъыджэбз дахэ слъагъу хъуртэкъым – икIи сащышынэрт, икIи сафIэлIыкIырт. Сэ схуэмыхьыххэрат, сехъуапсэу къафIэщIынущ жысIэрти.
Арати, хъыджэбз хьэщIэр цыплъу къыщыщIэкIым, къысфIэмыIуэхуу секIуэкIыурэ нэIуасэ дызэхуэхъуащ.
Зэгуэрым ди танэр кIуэдри жэщ къэтати, пщэдджыжьым кIэху къыщищIым сыкъыщалъэфри лъыхъуакIуэ срагъэжьауэ Ипщэ Банэ сыкъикIыжырт. Колхоз щхьэлыжьым ипщэIуэкIэ сыкъэсыжауэ, удз гъэгъа зэхуихьэсу хьэмбыIуу щыс хъыджэбз хьэщIэм сыкъыбгъэдохьэ. Емынэм ныдихуат ари пщэдджыжь нэмэзым удз щыпэ! Сыкъыщыбгъэдыхьэм, и щхьэ плъыжьыр къиIэтщ, къыдэплъейри пыгуфIыкIащ: си псэр къаскIэри, Iазэ и нэкIур дыгъэм ещхьу къэслъэгъуащ, и дыщэ кхъуакIэхэр урыху акъужьым зэрихьэу. Iазэ абы гу лъимытауэ удз гъэгъа Iэрамэр къегъэпIий – ахэр дыгъэ цIыкIу защIэхэт, якухэр дыщэ хъурейрэ нэбзий хужьыбзэ яIуту.
– Мыхэр дыгъэ шырщ, – жи хъыджэбз хьэщIэм.
«Ахэр дыгъэ шырмэ, уэ удыгъэ анэщ», – жи си гум: Iазэ и нитIыр къуэлэнт, дыщэ IуэнтIа щIэлъ нэхъей, жыхапхъэм ещхь и нэбжьыц кIыхьхэри дыгъэ кхъуакIэт.
Псом япэ си IупитIыр си унафэм щIокI – гъырэ гуфIэрэ къыпхуэмыщIэну, зызэблаш, итIанэ си IитIыр, здэсхьын сымыщIэжу, лей мэхъу, сыIукIыжынщ щыжысIэкIэ, си лъэр къыздэмыбзыжу къыщIокI. Iазэ мэгуфIэ, сэри си щхьэм сыхуимытыжу зызэфIызош…
… Пщэдджыжьышхэ сышхэри кIыщым сыкIуащ. Бригадирыр къэкIуауэ къыспэплъэу къыщIэкIащ, мэкъуауэхэм я шэмэджхэр зэрауIун сыдж сигъэщIыну.
– Къепщэ! – жысIэри гъущIыр пэрыслъхьэри сыувыжащ.
Бригадирым и дзэлыфэр тIауэ къызоплъ:
– Уэ мэтыр зи мыхьэмэт, гъущI цIынэр сыдж хъурэ?

– ГъущI цIынэщ, зо, а пэрыплъхьар…
Щытхэм щыщ гуэр къопсалъэри:
– Щхьэ ущыхьа, – жи абы. – Ар езым ищIэркъэ? Пэрилъхьамэ, зы бэлыхь пхуищIынущи аращ.
Сэ абы я псалъэмакъыр жыжьэ къиIукI хуэдэу фIэкIа зыхэсщIэркъым. Сэ гъущIыр дыгъэм ещхьу хужьу согъэплъри, хэсхуу щIызодзэ – ар си уадэм зэрыхуэжыIэщIэм срогуфIэ, сэ къысщохъуж
сытри слъэкIыу, сытри сщIэфу, си Iэ бланитIым я Iэмырымрэ я зэфIэкIымрэ сропагэ, си нитIым я жанагъыр согъэщIагъуэ. Мы гъущI къыспэщIэхуари емынэ гуэр хъунщ – и пэнцIыв хъурейр дыгъэм хуэдэу маблэ, къапщIий кхъуакIэ IущIыхьыжамэ, Iазэ и дыгъэ шырхэм 49 50
ЖьантIэ
ещхь хъунут. Ауэ упщIыIужмэ, сыт епщIэжын, фIыцIэ хъункъэ! Дыгъэ фIыцIэ щыIэ? Бетэмал, ар мыупщIыIужу бгъэплъ хъууэ щытамэ аратэкъэ!
– Iа-зэ ды-гъэщ! Iа-зэ ма-зэщ! – къреш си уадэм. Ярэби, Iэмал гуэр щымыIэу пIэрэ ар лыду къигъэнэну? ИкIэ пхъуэмэ… е саут хэбгъэтIысхьэмэ, дауэ хъун? Хьэуэ, ар цIуугъэнэ къудейщ, мыр дыгъэм ещхьу гуащIэрэ лыду щытын хуейщ.
– Зау! Зау! Дин! Зауэ-зэуэ, дин-дин-дин! – къофэ, хетIэ си уадэм, си лъакъуитIми абы зыдащI. Уа, мы дыгъэ цIыкIум и къапщIийхэр кхъуакIэм хуэдэу псыгъуэ кIыхь щIамэ, мынэхъ дахэу пIэрэ?
– Лей гугуэ-лэгуагуэ, лэгуагуэ-лэгуажьэ, тригуагуэ-триупIащIэ, триупIащIэ-триуштIакъуэ…
– Уа, мыр делэ хъуа си гугъэщ, сыт шейтIаныбзэ мыбы къибжыр! – къоцырхъэ си тхьэкIумэм зы макъ гуэр, щIы щIагъым къыщIэIукI хуэдэу.
– Уэлэхьи, а иуIури а къибжым ещхьыжмэ…
– Ей, дуррач, пщIэр сыт?..
– ЫI? – сыкъыдэплъеймэ, бригадирым зешхыхьыж, нэгъуэщI зыгуэри мэдыхьэшх.
– ПщIэр сыт, зоIэ! Гуащэ хьэпшып пщIырэ, хьэмэрэ я шэмэджхэр зытрауIухьын ямыIэу мо Къубатий шытх кIэрытхэм уахуэлъащэрэ? ПщIэр сыт, делэ умыхъуауэ щытмэ, ы?
Си Iэдэпэм пылъым сеплъыжмэ – «дыгъэ шырт»! Iазэ нышэдибэ кърича «дыгъэ шырхэм» ещхь гуэрт. Мэкъуауэ сыджым и пIэкIэ удз гъэгъа сощI – шынэ-шынэ… Ар дауэ зэрыхъуар? Дауэ хъуами, ещхь мэхъу. Ауэ мы къапщIийхэр нэхъ кIыхь, нэхъ пIащIэу хэхуамэ нэхъ дахэжкъэ?
– Къепщэ уэ!
Ядэ-ямыдэми, махуэ ныкъуэр езгъэхьри, «дыгъэ шыр» сщIащ. Бригадирми зыхуейр Iэрыхьащ, «дыгъэ шырри» зыхуей хуэзащ.
Абы къикIыну псор сэ сыткIэ сщIэнт? Пщыхьэщхьэр къэсри, «дыгъэ шырыр» хуэсхьри Iазэ естащ. Iазэм ар сIихащи йоплъ, зэреплъым хуэдэурэ езыр плъыжь мэхъу. Ар плъыжь зэрыхъур къыщыслъагъум, сэри си псэм сыхуимытыжу зелъатэу щIедзэ, мафIэр къысщIэнауэ сес. Дэ тIур плъыжь дызэрыхъум нащхьэIущхьэ ящIу унагъуэр къоплъ, зэкIэщIоуIуэжхэр. Iазэ нэхъапэ зыкъещIэжри унэм щIож, сэ къэхъуам гу щылъыстэм, Iэнкун сохъури, щIыжысIэри зэрыжысIэри сымыщIэжу:
– Нобэ сыт махуэ? – жызоIэри сыщIоупщIэ.
– Мэремщ, – зэрыбынунагъуэу къыщетхъри мэдыхьэшх, сэ сопщIантIэри, си щIыбхьэкхъуафэмкIэ псыхьэлыгъуэр ежэхыу, хуэмурэ сыкъыщIокIыж.
Абы и ужькIэ хъыджэбз хьэщIэр мазэ псокIэ щыIэжа щхьэкIэ, секIуэкIыжыфакъым, и нэкIу сиплъэжыфакъым. СыукIытэрт. 4 Заказ №1715 ЖьантIэ
МафIэм сыпэрыхьэныр си дежкIэ нэхъ тыншт абы я бжэр Iусхыу сыщIыхьэным нэхърэ! «Мы гъукIэжь цIыкIури сытым щыщ, ди хъыджэбз хьэщIэм къыпылъын хуэдэу!» – жаIэурэ ауан сыкъащIу къысфIэщIырт, апщIондэхуи си гум зишхыжырт: «Пэжыр жыпIэнумэ, сытым сыщыщ сэ, Iазэ сыпылъын хуэдэу? – щIалэ гъуабжэжь цIыкIу, гъукIэ фIеижь цIыкIу, и IитIыр дагъэ защIэрэ езыр укIытэхыу». АфIэкIа дызэIумыщIэжу, Iазэ кIуэжащ.
Бжьыхьэр хъури, хъыбар къэIуащ Iазэ лIы дэкIуауэ.
УщIэмыупщIэ сэ ар къызэрысщыхъуам! Дыгъэми кхъуакIэ Iутыжтэкъым, дыгъэ шырхэри гъэгъэжыртэкъым. Сэ сызыукIыпэр Ди Гъунэгъум я Пхъур арат. СыхуэзэнкIэ Iэмал иIэтэкъым:
– Зэхэпхакъэ Iазэ зэрыдэкIуар? – жиIэрти, сэр къысхиIурт.
Я пщIантIэ сыдыхьами, ди унэ къыщIыхьами, уэрамым сыщрихьэлIами, фIэкIынтэкъым:
– Дауэ къыпщыхъуа а ди Iазэ ищIар? – жиIэрти дзасэм сыпиIурт.
Сэ Iазэ къызищIам хущIезмыгъэгъуэжауэ мы дунеишхуэм сытетынкъым, жысIэри… седжэу щIэздзащ. Сэ профессорышхуэ сыхъумэ, Iазэ ищIам пэзгъэуджэжауэ, е усакIуэшхуэу сыкъыщIидзрэ къэрал премие къызатмэ, Iазэ абыкIэ згъэгузэвэн си гугъэу, седжэрт, седжэрт сыпIащIэу, сыгубжьауэ, си нэр къыщипхъуауэ… жэщкIэ сыжеямэ, пщIыхьэпIэу слъагъурт си усэ тхылъыр къущхьэбзэкIэ зэрадзэкIарэ дыщэпскIэ гъэщIэрэщIэжауэ къыдагъэкIауэ, Iазэ абы бгъэдэсрэ и нэпситIыр къелъэлъэхыу, «щхьэ мыгъуэ къэзгъэпцIа мы лIы бэлыхьыр, щхьэ сыдэмыкIуарэт мы усакIуэшхуэм!» – жиIэурэ зэкуэфэуэжу…
Iазэ сыт и лажьэт! Ар сэ нэхъ иужьыIуэкIэ къызгурыIуэжащ, ауэ а зи гугъу яхуэсщIыж зэманым сэ Iазэ ныбжь бийуэ къэслъытэрт, цIыхум епщIэ мыхъун бзаджагъэ къыскIэлъызэрихьауэ къысфIэщIырти, зилъ зыщIэж пасэрей адыгэм ещхьу, си нэр къыщхьэрипхъуауэ седжэрт, жэщ жызмыIэу, махуэ жызмыIэу.
Курыт еджапIэм и экзаменхэр Ди Гъунэгъум я Пхъум дэстри, зэгъусэу университетым дыщIэтIысхьащ. ИлъэсищкIэ дзасэ гъэплъам пыIуауэ сыкърихьэкIащ, ауэ еплIанэ курсым дыхэсу зы пщыхьэщхьэ гуэрым кином дыкъикIыж пэтрэ зэрыхъуар сымыщIэу… ба хуэсщIри… абдежым си насыпым къигъэзащ. Ди Гъунэгъум я Пхъур хъыджэбз къамылыфэт, къамылыфэ пэтми, дыгъэм ещхьу гуащIэт, и кхъуакIэхэр жьым зэрихьэрт, къилъхухэри, езым ещхьу, дыгъэ фIыцIэ цIыкIухэт.
… Нартхэм теухуауэ щIэныгъэлI зэIущIэ ирагъэкIуэкIыу еуэри Орджоникидзе срагъэблэгъащ. Нэгъабэт ар. ИлъэсипщI хъуауэ дызэгурыIуэнкIэ Iэмал имыIэу сызэныкъуэкъу профессорым си унэ уныщIэмыхьэмэ сылIэм и гъунэщ, жиIэри сыщIилъэфащ. НысащIэр къэкIуэжыху жиIэу сызыщIиша кабинетым тхапIэ стIолитI щIэтт. Ар щызгъэщIагъуэм: 51 ЖьантIэ
– УмыгъэщIагъуэ! – жиIащ. – Ар ди унэгуащэм ейщ, дохутырышхуэщ…
Абдеж си нэр тохуэри къызолъагъу си «дыгъэ шырыр», мис а бэлыхь псор къызэрыкIа гъущIыпэ емынэр. Ар пхъэхуей дакъэ цIыкIум хэукIауэ тхапIэ стIолым тетти, сыкъэуIэбжьауэ сыщеплъым:
– А-а, – жиIащ профессорым, си хьэрхуэрэгъу-си ныбжьэгъужьым, – мыр къэбэрдей IэщIагъэу жаIэ… – «Дыгъэ шырыр» къещтэри топсэлъыхь, этнографием хыхьэжауэ.
Абы хэту, унэгуащэр къыщIохьэж… Iазэ къыщIохьэж. Сэ си щхьэр тхъуат, си жьэжьейр узырт, ревматизмэм сиукIырт, Iазэ хъыджэбз дэсым хуэдэу иджыри щIалэт. «ЛIыфI, лIы зэгъ пэщIэхуа хуэдэщ
мыр», – жысIэу сигу къыщыкIым ирихьэлIэу:
– … ЗищIысри къызыхэкIари сщIэркъым, – жи профессор насыпыфIэм, – ауэ псори мыбы зэреджэр «дыгъэ шырщ». УмыщIэу пIэрэ уэ… – Iазэ къызэплъри, и нэкIущхьитIыр плъыжь хъуащ, сэри Iазэ сеплъри, цIыплъ сыкъэхъуащ. Си ныбжьэгъури къэуIэбжьауэ къыдоплъ:
– Сыт къэхъуар?
Сэри делэм хуэдэу сыкъыдоплъейри зэрыхъуар сымыщIэу:
– Нобэ сыт махуэ? – къызжьэдолъэт, ар зэрыделагъэр къызгу- 52
роIуэжри, сопщIантIэ, сыздэкIуэнур сымыщIэжу.
– Мэремщ… сыт зэрыпщIынур?
А дакъикъэм дыгъэпс махуэшхуэм ныбжь гъуабжэ гуэр къытохьэ. Ар си щIалэгъуэм щепса дыгъэ нэбзийт… ЯщIэу пIэрэ физикхэм дыгъэ нурыр зэманышхуэ къызэпхрыкIмэ, ныбжьым ещхьу, гъуабжэ
зэрыхъур?
Сэ си дыгъэ гуащIэр нэгъуэщI къалэ щепсырт. Усэхэр НАЛО Заур
ЖьантIэ * * *
ГъащIэ гъуэгум гугъуехь Iэджэ
ЩрохьэлIэ лIыфIыр.
Зауэ мафIэм и псэ IэфIыр
Хэт щитын зыфIэфIыр?
Ауэ куэдрэ къохъу шэ цIывым
ЦIыхур пэщIэувэу,
Игу щIэмыгъуу асыхьэтым
И анэжь гузавэм.
Хэлъщ ди гъащIэм ди псэм нэхърэ
КуэдкIэ дгъэнэхъ лъапIэ –
ЛъапIэщ тхъумэм ди цIыху напэр,
Идмыгъэщу IэпIэ.
ГъущыпэнкIэ хъунщ тенджызыр,
КъегуэщIэкIмэ дыгъэр;
Ауэ напэм, ищмэ IэпIэ,
ИкIыжынкъым бжьыгъэр. ШУР
Адыгэ шур бий тIощI IущIами,
Щытащ лъэкIыфу ярикун,
ИтIани, ар цIыхубз хуэзамэ,
ИщIэн имыщIэу хъурт Iэнкун.
Дэ ди адыгэм я хабзакъым
Я щIыб хуагъазэу бий къэкIуам,
Курмыщи хуащIу щытыгъакъым
Бийм я нэхъ лъэщыр къатекIуам.
Абыхэм сэри сращIэблэщ –
Iэщэншэу слъокIыр бийм ескун,
ИтIани цIыхубз къызэпсалъэм,
Адэжьхэм ещхьу, сохъу Iэнкун. 53 54
Апхуэдэ цIыхур лIэркъым тыншу,
Дунейми екIуу щыпсэуфкъым,
Къилъхуфкъым щIэблэ лъэпкъ тхыдэншэм,
Тхыдэншэу лIари щIым щIэлъыфкъым. СИ ХЭКУ ДЫЩЭ
ЖьантIэ * * *
Ягуэшкъым тхыдэр дэлэн IупщIэу,
Ар лIами псэуми ди зэхуэдэщ.
Уи дэлэн Iыхьэм сыти ещIэ – Iэ фIейкIэ уемыIусэ тхыдэм.
Зыгъэш, плъэкIыхукIэ, умыпагэм.
Зыгуэр и псалъэ ущышынэу,
Андемыркъаным и щхьэ лъагэр
Яужь уимыхьэ къепшэхыну.
Уэ улIмэ, пэж яжеIэ цIыхум,
Зы бзаджи зы фIи умыгъэпщкIуу, Уядэжь и цей хьэзыр Iупэхур
НэгъуэщIым и пкъым иумыгъэкIуу.
Къэбэрдейм и тафэ щхъуантIэр
ЗэпаупщI къуршыпсхэм.
Нартыху лъагэм и бзий лантIэм
ТолыдыкI уэсэпсхэр.
Тафэ щхъуантIэр щIыпIэ-щIыпIэм
Къыщобэгыр Iуащхьэу,
Дунеижьым и гу бампIэм
Къыпхыришым ещхьу.
ЦIыхум и фэм дэкI бэлыхьым ИIэу пIэрэ гъунэ?
Дуней щIыIэм егъэпыхьэр
Сабийхэр нэгъунэ.
Джэрпэджэжу сэ зэхэсхыр
ЩIопщ уэ макъыу пIэрэ, ЖьантIэ
Мо гу къомым пщащэ исхэр
Къырым яшэм сщIэрэ?
Гъуэгу сабалъэу кIапсэ гъуабжэр
КIуэцIрокIыр губгъуэм.
ПщылI ешар зэрыхэ гъубжэр
Къегъэлыдыр дыгъэм.
МакIуэ хуэму сэ си гъуэгур, Хьэлъэу гур мэбауэ.
Модэ, модэ. Шэрэдж лъэгум
Пщыхэр щызозауэ.
Соплъыр, соплъыр, си нэр къихуу,
Iэнкун сыкъэхъуауэ:
Шэмрэ лъымрэ къыIурыжу
Ирауд пщы щауэр.
Ей, адыгэу лъэпкъ тхьэмыщкIэ,
Мыхэра уи гъуазэр?
Мы сэ слъагъухэм хэкум щхьэкIэ
Я щхьэ ямыгъазэ.
Къэбэрдейуэ си хэку дыщэ,
Мыра уэ уи тхыдэр?
Ар елъагъур си нэ гущэм, Си гум къысхуимыдэ.
Хьэуэ, щыIащ Темырыкъуэр –
Жыжьэ нэплъысыфу,
ЛIы Iущыжьу Къэзанокъуэр –
Нэхуу гупсысэфу!
ЩыIэгъащ Андемыркъаныр –
Игу имыгъэпсэхуу,
Дамэлейуэ бэм я къаныр –
Пщыхэр зэбгырихуу!
Къэбэрдейуэ лIыгъэ щапхъэ,
Щхьэ гъэщхъын зымыдэ, 55 56
ЖьантIэ
Насып жылэр щытырапхъэм
Щхьэ къобакъуэт тхыдэр?! * * *
ЩIым къытемыпсэр – ар мыдыгъэ,
ЛIыгъэншэр хэтми – мыадыгэ.
Адыгэр пэжмэ, бзэгу ихьынкъым,
Шхэн папщIэ пщылIи зыпхуищIынкъым.
ТегужьеикIыу езым и псэм,
ФIей уигъэщIынкъым и лIы напэр.
Дунейм и закъуэу къытенами,
Нэмыс жыхуаIэр къигъэнэнкъым.
Мы зым къедаIуэт, шынэхъыщIэ:
Адыгэр бзэкъым къызэращIэр –
ПцIыхун адыгэр уи мурадмэ,
ЩIым и пцIанапIэм ишэ аддэ! И IЭР
И уадэр сыджым трилъхьэжри,
И гупэр гъукIэм къигъэзащ:
Лэрыгъу уадэкIым ищIа и Iэр,
АдэIэм хуэдэу, сэ скъузащ.
ФIамыщIым фIыцIэу ириIами,
ПщIэнтIэпс хьэлэлкIэ ар тхьэщIащ:
Сэ си Iэр хужьми, а сэламым КъищIау нэхъ къабзэ къысфIэщIащ.
Солъагъу сэ фIыуэ лэжьакIуэIэр!
Ар – пхуэмыфащэм – умыубыд:
Мыкъабзэу уи Iэр сэлам епхым,
А лIым и щIыхьыр уогъэпуд. ЖьантIэ
«ГъукIэIэр Iэпэ щабэщ», – жаIэр,
Абы лэжьэнкIи зимыгъэнщI,
Iэмал щимыIэм, а Iэ лъэщым
IэштIым шынагъуэу зеуплIэнщI. АНЭ Хъийм икIауэ бийхэм загъэпхъашэрт.
Шэхэр уэфу къуажэ цIыкIум дапхъэрт.
КIыфIу, щIыIэу щIыунэ бэнзэвым
Ист фыз гуэр и бынхэм тегузавэу.
Бийм а махуэм шэуэ къиутIыпщыр
Къыщыуэжырт анэм и гу пщтырым.
Шэхум хуэдэу, сабий нэкIухэр фагъуэт,
Гужьеяуэ зыхуашийрт анэбгъэм.
Ажал лIыкIуэу бий топышэ цIывхэм
Я фий макъыр зэхихыхукIэ анэм,
Къыбгъэдэс и бынхэм я щхьэ пцIанэм
Ятрипхъуэрт IэлъэщI кIапэ пхъашэр,
Жьыбгъэ зымыубыду а щэкI цIырхъым
ПхымыкIын къыфIэщIу бий топышэр. Къызэджэу си Тхьэр сыщишэжкIэ,
Си гъуэгур евмыгъэхьу гугъу,
Сыкъэвгъэгугъэ псалъэ пэжкIэ,
Пщэдей насып сыщывгъэгугъ.
Жыхьэнэмэжьым и лъэмыжым,
ГугъэфI уимыIэм, икIыгъуейщ.
Хуэвгъади ар щауэишыжым,
Дакъикъэ закъуи сывмыгъей.
Къысхуэвмылъыхъуэ фэ дохутыри,
Къызэвмыгъапщэ уд бзэмыIу.
Къэфлъагъу, хъуххэнум, си хьэтыри,
Си лъынтхуэм мастэ къыхэвмыIу. 57 58
ЖьантIэ
Урыху Iубыгъуэ къысIурыфкIэ,
Хьэлу дзэкъэгъуэ къысIурыфлъхьи – Мы си псэр хьэршым къисшыжынщ,
Си нэ гъуабжитIри къэплъэжынщ. Сэ иджыри жьыгъэм сиухуакъым,
Сэ лIыжь баш иджыри къэзмыщта,
ФыфIэфIыхукIи фыкъызэплъ – сырещхькъым
Сэ ажал къэкIуэнум игъэщтам.
Ауэ сэ си жагъуэ мэхъу щIалэгъуэр,
СызримыгъэплъэкIыу, зэрыкIуар,
Жэщ зэIущIэ къомхэм я гуфIэгъуэр,
Къэгъэзэж имыIэу, зэрыткIуар.
Сэ си жагъуэ мэхъу зызэзгъэпэщу
Зэрыхуэзмыхьынур удз гъэгъа
Сызыпылъым. АфIэкI гъатхэ жэщу
Зэрызмылъагъунур ба дыгъуа.
Сэ си жагъуэщ гъащIэм и гугъуехьхэм
Ящыщ куэд дыгъуасэ зэрыхъуар,
Сэ сащыщми лIыпIэ иувахэм,
ЛIыгъэ щIапIэ сызэримыхуар.
Аращ си блэкIам сыщIыхуэзэшри,
Ар сэ, зикI, нэгъуэщIым къыхэзмых.
Сэ слъэкIынкъэ сщIэн зыкъом иджыри!
Сэ ажалым и макъ зэхэзмых. ГУМ ХЭЛЪ Егъэплъыр си гур мафIэ хъуаскIэм,
ЗэгъапIэ зэикI къызимыт,
Абы и жыIэм махуэ къэскIэ
СемыдэIуэнуи сыхуимыт. ЖьантIэ
Быдзышэ хужьу исфа IэфIым
Хэлъащ а си гур зыгъэплъар,
Адыгэ анэм арщ лIы гъащIэр
Хьэлэл зыщIыну къилъытар.
А хъуаскIэм хуэдэм нарт лIыхъужьым,
ЩIым щIэлъми, и псэр химыгъэкI;
ЛIэщIыгъуэ куэдкIэ лIыгъэ щIэным
ХущIэкъуу псэун хулъегъэкI.
Абы си гъащIэр си хэку дыщэм
Естыну сэри сегъэIущ,
Ажал зимыIэр цIыху насыпым
ЩIэбэныр ару ещI си фIэщ.
Зэгуэр си хэкум бийр къеIусэм,
А хъуаскIэр мафIэу къысщIэнэнщ:
Хуэфащэр бийм сэ лъызмыгъэсым,
Къемылу си псэр хисхьэпэнщ. 59 ЖьантIэ
УсакIуэ АфIэунэ Лиуан къызэралъхурэ илъэс 85-рэ ирокъу 60
цIЫКIУХЭМ НоБИ ЯХУоУПСЭ
Лъэпкъым и щIэблэр гъэсэнымкIэ, дахагъэм, хабзэм, нэмысым щIэпIыкIынымкIэ цIыкIухэм яхуэтхэ усакIуэхэмрэ тхакIуэхэмрэ къалэн ин ягъэзащIэ. Ахэращ къэкIуэнум гъуазэ хуэхъур, абы и лъэныкъуэкIи нэхъыбэ дыдэу псэкIэ гугъу ехьхэр. ЗэрыгурыIуэгъуэщи, сабийм и нэкIэ гъащIэм ухэплъэныр, и гурыщIэхэр зыхэпщIэныр, абы игу дыхьэу, фIэгъэщIэгъуэну тхыгъэ къэбгъэщIыныр тыншкъым. Апхуэдэм еувэлIэфынур усакIуэ, тхакIуэ нэхъ псэ къабзэ, псэ пIащIэ дыдэхэр аращ – АфIэунэ Лиуан хуэдэ зырызыххэхэрщ.
АфIэунэ Лиуан Алий и къуэр Бахъсэн районым хыхьэ Къулъкъужын Ипщэ къуажэм 1938 гъэм июным и 20-м къыщалъхуащ. 1957–1960 гъэхэм дзэм къулыкъу щищIащ. 1960 гъэм «Къэббалъкъпромстрой» трестым IэнатIэ щыпэрыуващ, абы щылажьэурэ епщIанэ классри къиухыжащ. 1998 гъэм къыщыщIэдзауэ Тырныауз дэт вольфрам-молибден комбинатым и къудамэу Налшык щыIэм щылэжьащ.
Зэрынэрылъагъущи, АфIэунэ Лиуан и лэжьыгъэкIэ литературэми щэнхабзэми пэIэщIэу щытащ, ауэ Тхьэр зэчийкIэ къызэретам и фIыщIэкIэ абы лъэпкъ литературэм хэлъхьэныгъэ нэс хуищIыну хузэфIэкIащ.
АфIэунэм балигъхэмрэ сабийхэмрэ яхуэгъэза усэхэр, апхуэдэуи къуажэхь гъэщIэгъуэнхэр и Iэдакъэ къыщIэкIащ, ахэр иту тхылъ зыбжани дунейм къытехьащ. Апхуэдэщ «Къэрабэ» (1976), «Дадэ и ЖьантIэ
сурэт» (1983), «НэщIэпкIэ» (1990), «Псынэ цIыкIу» (1993), «Хэмыхъуэ МыхъуратI» (1996), «Усыгъэхэр» (1998), «ШыщIэ цIыкIу» (2003), «Хъыринэ» (2008) н.
АфIэунэ Лиуан нэхъыбэу зыхуэтхар цIыкIухэр арами, усакIуэм и сабиипсэ хьэлэлыр, ар Iыхьэлейм икIауэ зэрыгумащIэр и балигъ тхыгъэхэми къыхэщащ. «Си унэм» зыфIища усэм ар и унэм, псэ зыIутым хуэдэу, йопсалъэ, фIыщэу зэрилъагъур, гупсэхупIэу зэриIэр хуеIуатэ. УсакIуэр и унэм зэрыхуэгупцIанэр псом хуэмыдэу щIэгъэхуэбжьауэ усэм и иужьрей едзыгъуэхэм къыщыIуэтащ:
АфIэунэм и балигъ усэхэм «зэрыщыпсалъэ» бзэри сабиибзэм пэгъунэгъущ. «Си бзэм сыхуоусэ» фIэщыгъэм щIэт усэр, сабий уэрэд цIыкIум хуэдэу, ритмикэ шэщIа, макъамэ псынщIэ щIэлъу гъэпсащ, макъ зэщIэжьыуэхэмкIи гъэнщIащ. 61
Сабий анэгуу, пхуэсщIу IэплIэ,
Уи пащхьэ ситщи, си дуней.
Зэгуэр уэ жьыгъэр къыптегуплIэу,
Уищэхэжынуи сыхуэмей.
Си сабиигъуэм и фэ зэсплъу,
Си бын щытэджу щыгъуэлъыж,
Уэращ къэнэнур си фэеплъу –
Упсэу, си Унэ угъурлыжь! («Си унэм»)
Си бзэр насыпышхуэщ,
Ижь-ижьыж бзэщIэжщ.
Хэкущ, жьэгу пащхьэщ, хышхуэщ,
Хабзэ зэтещIэжщ.
Ар си адэ-анэщ,
Си къэрэгъул бжыхьщ.
Тхыдэщ, гъуэгущ, гъуэгуанэщ,
Ар насыпырыхьщ.
(«Си бзэм сыхуоусэ»)
Си бзэр псэущ, псэунущ,
ПлъапIэм Тхьэр итыху!
Зы адыги псэкIэ
Бауэу щIым тетыху!..
(«Си бзэм сыхуоусэ»)
Усэм и кIэух едзыгъуэр телъыджэ щыIэу зи фIэщ хъу сабийм и фIэщхъуныгъэ быдэр щIэлъу, хъуэпсапIэ нэхухэр, псэ къабзэр къыпкърыщу гъэпсащ:
АфIэунэм и IэдакъэщIэкIхэм яхэтщ гъащIэм и философиер, и хабзэ щхьэмыгъазэхэр зи лъабжьэ усэхэри. «Кхъужьейм и жэуап» ЖьантIэ
усэм гупсысэ нэхъыщхьэу хэлъыр пэщIэдзэ зиIэм кIэухи зэриIэрщ, гъащIэр чэзууэ зэрызэхэлъырщ, сыт хуэдэ къэхъугъэми езым и фIыгъуэ пIалъэ зэриIэжырщ, жьыгъэмрэ ажалымрэ япэлъэщын къару къызэримыгъэщIарщ. ЕдзыгъуитI фIэкIа мыхъу усэ кIэщIым философие гупсысэ куу зыбжанэ щызэхэухуэнащ, абы и купщIэ нэхъыщхьэри зэпсэлъэныгъэ (диалог) гъэпсыкIэ гъэщIэгъуэным тету къэIуэтащ. Усэм и гупсысэ нэхъыщхьэр зыхэлъыр жыгым къыбгъэдэкI псалъэу етIуанэ едзыгъуэм къыщыхьа жэуапыр аращ:
Зэрыт хадэм щынэщхъейуэ,
Кхъужьей жыгыр щытщ.
Зыхэт жыгхэм ядэплъейуэ,
ЩIэмыгъагъэр сыт?..
– Къэхъуа зы гъэ, дэсхыу гъабгъэ,
Хьилагъ сыщекIуа?
КхъыIэ, уигу къызумыгъабгъэ,
Жьыгъэр къыстекIуащ. («Кхъужьейм и жэуап») 62
Лъэпкъ зэхэщIыкI и лъэныкъуэкIэ убгъэдыхьэмэ, мы усэм и купщIэр зэ еплъыгъуэкIэ узэригугъэнум нэхърэ куэдкIэ нэхъ куущ. Кхъужьей жыгыр фIым и нэщэнэу ижь-ижьыж лъандэрэ адыгэм къыдогъуэгурыкIуэ. А нэщэнэм и кIапэлъапэ гуэрхэр IуэрыIуатэми къыхэнащ (псалъэм папщIэ, «Кхъужьей жыгым и тхьэусыхэр»), усакIуэхэми, тхакIуэхэми, жыгым е пхъэм и образыр къагъэщIын е къагъэсэбэпын щыхъукIэ, нэхъыбэрэ къагъэIэщакIуэр кхъужьей жыгыр аращ. Къапщтэмэ, «Кхъужьей къудамэ» фIэщыгъэм щIэту КIыщокъуэ Алими Уэрэзей Афлики усэхэр ятхащ, апхуэдэ фIэщыгъэ иIэу Уэрэзейм 2004 гъэм усэ тхылъи къыдигъэкIащ. КъищынэмыщIауэ, адыгэ прозэм и жанр цIыкIухэм я зэхэублакIуэ хъуа тхыгъэхэм языхэзщ ЩоджэнцIыкIу Алий и «Кхъужьей щIагъым» рассказыр. Апхуэдэ щапхъэхэр лъэпкъ литературэм щымащIэкъым, АфIэунэ Лиуан и усыгъэми кхъужьейм и образыр зэкъуэхуауэ, мыхьэнэ пыухыкIарэ нэщэнэ щхьэхуэрэ имыIэу къыхыхьакъым – ар усакIуэм и лъэпкъ зэхэщIыкIыр зэрылъагэм, и дуней лъагъукIэр лъэпкъ гупсысэкIэкIэ (менталитеткIэ) зэрыпсыхьам и зы щыхьэтщ.
Усэм и поэтикэм щхьэхуэу и гугъу пщIымэ, ар нэщIыса дыдэу пхужыIэнукъым. Абы и щыщIэныгъэхэм ящыщщ зы едзыгъуэм и кIуэцIкIэ узыщрихьэлIэ къытегъэзэжыныгъэхэр. Псалъэм папщIэ, япэ едзыгъуэм «щытын» глаголым, фащэ зэхуэмыдэхэм иту, щэнейрэ къытрегъэзэж («зэрыт», «хэтщ», «зыхэт»), «жыг» щыIэцIэм, падежрэ бжыгъэкIэ зэщхьэщыкIыу, тIэунейрэ къытрегъэзэж («жыгыр», «жыгхэм»). Апхуэдиз къытегъэзэжыныгъэхэм тхыгъэм и художественнэ лъапIагъэр ягъэлъахъшэ, ауэ етIуанэ едзыгъуэм къыщыхьа рифмэ къулейхэм абы и поэтикэр къызэщIэкъуауэ ирагъэфIакIуэ. Апхуэдэщ «гъабгъэ – къызумыгъабгъэ» кIэух рифмэр, къищынэмыщIауи – «гъ» ЖьантIэ
макъым едзыгъуэ псом и кIуэцIкIэ къыщигъэхъу макъ зэщIэжьыуэр – аллитерацэр: гъэ – гъабгъэ – хьилагъ – къызумыгъабгъэ – жьыгъэр.
УсакIуэ Бещтокъуэ Хьэбас пэжу гу зэрылъитащи, «дэ сабий IуэрыIуатэ къулей диIэщ – уэрэдхэр, усэхэр, таурыхъхэр, къебжэкIхэр, къуажэхьхэр, псынщIэрыпсалъэхэр. Ауэ ди нобэрей сабий литературэр хуэкъулейуэ жыпIэныр пасэщ, цIыкIунитIэхэмрэ тхылъеджэ цIыкIухэмрэ нэхъ зыхуеину тхылъу дунейм къытехьэм гулъытэ нэхъыбэ хуэтщIын щIыхуейри икъукIэ гурыIуэгъуэщ». Ар фIы дыдэу къыгурыIуэрт АфIэунэ Лиуани. ИщхьэкIи къызэрыхэдгъэщащи, абы и усыгъэр нэхъыбэу зытегъэпсыхьари зыхуэгъэзари цIыкIухэрщ. УсакIуэм и сабиибзэ-усэбзэр шэрыуэщ икIи къулейщ: абы и мыхьэнэр инщ икIи цIыкIухэр усэм дихьэхыу абы нэхъ гурыхуэ хуэхъунымкIэ, апхуэдэуи я бзэм, псалъэ къэпсэлъыкIэм зегъэужьынымкIэ къалэн пыухыкIахэр егъэзащIэ. Сабий усэхэм, макъамэ ящIэлъым хуэдэу, я ритмикэр шэщIауэ гъэпсынымкIэ АфIэунэм Iэмэпсымэ нэхъыщхьэу къигъэсэбэпар макъ зэщIэжьыуэрщ. Абы щыгъуэми а макъ зэщIэжьыуэр усэм и купщIэр пIэщIэзыгъэху псалъэрыджэгу къудейм хуэкIуэртэкъым. Псалъэм папщIэ, «Щхъырыбей» усэм «щ», «хъ», «хъу», «б» макъхэр гъэщIэгъуэну «щызэдоджэгу», абы и бзэр ягъэшэрыуэм къыщымынэу, и ритмикэри яшэщIу: 63
Апхуэдэ макъ зэщIэжьыуэ куэдым усэр дзапэ уэрэд цIыкIум и IукIэм, и ритмикэ псынщIэм пэгъунэгъу ящI, абыхэм я фIыгъэкIи ар къеджэгъуафIэ икIи гукъинэж мэхъу.
АфIэунэ Лиуан езым и хъэтI къигъэщIыжащ, езым и художественнэ къэIуэтэкIэ телъыджэрэ и усыгъэм нэхъыбэу хуэщ лексикэрэ зэригъэпэщыжащ. ЖытIам и зы щыхьэтщ «КIэпхъ» зыфIища усэр:
Уехъуэпсэн къудейуэ,
Щхъырыб нащхъуэ къомбэ
Пытщ ди щхъырыбейм.
Ныбэкъ цIыкIу
ЦIыкIу чейуэ,
ТхыпхъэщIыпхъэ защIи, –
Сыту дахэкIей! («щхъырыбей»)
– КIунэ, КIунэ,
КIунэ дзасэ,
КIэ баринэ,
Нэ топ цIыкIу.
Лъабэ цIыкIукIэ
Гъуэм бгъэкIуасэу,
Дэуэ пытыр дейм ууей? ЖьантIэ
– Хьэуэ,
Уэри хэлъщ уи Iыхьэ,
Къэп цIыкIу къэхьи, Зэчырей,
Бжьыхьэ Дадэ мыкIуэж щIыкIэ,
Къэжэрыжэ, къыдэкIуей! («КIэпхъ») 64
Мы усэм, АфIэунэм и адрей тхыгъэ куэдми хуэдэу, художественнэ щхьэхуэныгъэ зыбжанэ хэлъщ, и купщIэми, гъэпсыкIэ-ухуэкIэми, и бзэми ехьэлIауэ, ауэ мыбдежым щхьэхуэу гу зылъытапхъэщ «къэжэрыжэ» псалъэр. Мыбы и лъабжьэр «жэн» глаголырщ, «къэ»-р лъэныкъуэ, унэтIыныгъэ къэзыгъэлъагъуэ превербщ, а тIур зэщIыгъумэ, «къажэ» мыхьэнэ къагъэхъуу аращ. Зэ еплъыгъуэкIэ, «къэжэрыжэ»-
мрэ «къажэ»-мрэ я мыхьэнэр зэтехуэу къыпфIэщIынущ, ауэ япэм и купщIэр куэдкIэ нэхъ куущ. «Къажэ»-м къикIыр «къыщIэпхъуи къакIуэ», «жэрыжэм утету къакIуэ» жыхуиIэхэращ. «Къэжэрыжэ»-м усакIуэм щIилъхьэ мыхьэнэр «къыщIэпхъуи а узэрыщIэпхъуам утету, зэпыумыгъэууэ жэрыжэ къэщI» жиIэу аращ. ЕтIуанэ лъэныкъуэкIэ укъыщеплъмэ, «къажэ» псалъэм къигъэлъагъуэ Iуэхугъуэр (процессыр) нэхъ кIэщIу йокIуэкI – «псынщIэу къакIуэ е къэс» жыхуиIэу. «Къэжэрыжэ»-м къигъэлъагъуэ Iуэхугъуэр (процессыр) нэхъ кIыхьу йокIуэкI – «жэрыжэм утетурэ псынщIэурэ къакIуэ» мыхьэнэр къикIыу. Ещанэ лъэныкъуэкIэ убгъэдыхьэмэ, «къажэ»-м псынщIэу зэфIэкIын Iуэхугъуэ, кIэух зиIэ процесс къегъэлъагъуэ – «къэс» жыхуиIэу; «къэжэрыжэ»-р нэхъыбэу зытегъэпсыхьар «жэрыжэм тетын» процессырщ, къигъэлъагъуэри аращ.
АфIэунэм и IэдакъэщIэкIхэм нэхъ цIыкIу дыдэхэм яхуэгъэзауэ, «уа-рэ», «къакъэ», «къомбэ», «нау» псалъэхэм хуэдэхэмкIэ зэхэлъ сабий лексикэкIэ гъэнщIа усэхэри яхэтщ, зи зэхэщIыкI-гупсысэр зэфIэувэу, дунейм и зэхэлъыкIэр къызыгурыIуэу, абы и хабзэхэр зи акъыл къитIасэу хуежьа ныбжьыщIэхэм яхуэгъэзахэри щымащIэкъым. Япэ гупым щыщ усэ цIыкIухэр сабийм и бзэм зегъэужьыным, дунейр егъэцIыхуным нэхъ тегъэщIамэ, етIуанэ гупым хиубыдэ усэхэм я гъэсэныгъэ-ущииныгъэ мыхьэнэр инщ, абыхэм сабийм и хьэл-щэныр зэфIэувэнымкIэ, и къэухьым зиубгъун-зиузэщIынымкIэ къалэн пыухыкIахэр ягъэзащIэ. Псалъэм папщIэ, хьэл-щэныр зыубзыху, сабийм и лъэпкъ зэхэщIыкIыр зэфIэзыгъэувэ, адыгэ хабзэм щIэзыпIыкI тхыгъэщ «Iэбу цIыкIу» усэр:
Нэхъыжь блэкIым, сыкъоувыIэ,
ЗэпызупщIыркъым и гъуэгу.
Ар блэкIыхукIэ, гъуэгу симыIэ,
Хабзэм хъурэ удэджэгу?
Дади нани я тIысыпIэ
ЖьантIэм сыкIуэу сымытIыс.
СимытIысхьэ я гъуэлъыпIэ, ЖьантIэ
ЯхузощIри пщIэ, нэмыс.
Лъэпкъым щхьэузыхь сыхухъуи!
ЦIыху узыщIыр хабзэращ.
СощIэ фIыуэ, жьы сыщыхъуи,
Згъуэтыжынур нобэ сщIарщ! («Iэбу цIыкIу»)
Лиуан и усэхэм хэлъ ущиер цIыхугъэмрэ гуапагъэмрэ я щапхъэхэмкIэ щIэгъэбыдащ. ЩIыуэпсымрэ хьэкIэкхъуэкIэхэмрэ я образхэмкIэ усакIуэм аллегорие Iэмалыр къигъэсэбэпкIэрэ, фIым, къабзагъэм, дахагъэм я пщалъэу щIым щызекIуэхэр къегъэлъагъуэ. КъызэщIэкъуауэ къапщтэмэ, Лиуан и усыгъэр зыхуэунэтIар, абы щIэлъ гупсысэ псори зэзышэлIэжыр зыщ – гъащIэр фIыуэ лъагъунырщ, дунейм и къэхъугъэ псори псэкIэ къэщтэнырщ. Псалъэм папщIэ, усыгъэм и лирикэ лIыхъужь цIыкIум хьэкIэкхъуэкIэхэр хуабжьу фIыуэ елъагъу. Абы и щыхьэтщ усэхэм я фIэщыгъэ къудейхэри: «Нау цIыкIу», «Джэджьей бын», «ЧыцI цIыкIуитI», «Бжьэ», «Шы цIыкIу», «Махъшэ», «Тхьэгъэлэдж», «ТIурэ», «КIыгуугу», «КIэпхъ», нэгъуэщIхэри. «ТIурэ» усэм хэт хьэ цIыкIумрэ абы и лирикэ лIыхъужьымрэ зэныбжьэгъу пэжхэщ, дэнэкIэ кIуэми, зэкIэрыхухэркъым, уеблэмэ лирикэ лIыхъужь ныбжьыщIэр ТIурэ хуэдэхьэ зэриIэм щыгуфIыкIым къыщымынэу, икIи иропагэ: 65
Сабийм и хьэл-щэнымрэ дуней еплъыкIэмрэ зэраубзыхум къыщымынэу, АфIэунэм и усэхэм гъэсэныгъэ къалэнри ягъэзащIэ. «Нау цIыкIу» зыфIища усэм цIыхур сыт щыгъуи и щхьэ кIэлъыплъыжын зэрыхуейр щIагъыбзэ куукIэ икIи сабиибзэ дахэкIэ къыщеIуатэ:
Зым имыIэ уэ пхуэдэхьэ,
Уэ пхуэдэхьэ цIыкIу.
Уздэсшэнкъэ мэракIуэхьэ,
ТхьэкIумабгъуэ цIыкIу. («ТIурэ»)
Уа-рэ, феплъыт,
Ди нау цIыкIум.
Феплъыт –
Сэ зыкъыспещIыж!
Сыт ишхами –
Шха иужькIэ
Iупи напи елъэщIыж!
Хьэлэмэткъэ –
СогъэщIагъуэ,
Ар зэрыгубзыгъэ
ЦIыкIу!
Напэ фIейуэ, ЖьантIэ
Iупэ фIейуэ
Къалъагъуну
ФIэемыкIущ!
(«Нау цIыкIу»)
Усэр зи акъылрэ къэухьрэ зэфIэувэу хуежьауэ дунейм и къэхъукъащIэхэмрэ къэхъугъэхэмрэ япэу зэзыгъэцIыху, гъащIэм япэ лъэбакъуэхэр хэзычэ нэхъ цIыкIу дыдэхэм зэрахуэгъэзар къигъэнаIуэу, «джэду» е «джэду цIыкIум» и пIэкIэ усакIуэм «нау цIыкIур» къегъэсэбэп. ИкIи а зы псалъэ зэпха къудейм и фIыгъэкIэ усэр гум нэхъ ехуэбылIи мэхъу.
АфIэунэ Лиуан адыгэ сабий литературэм нэхъыбэ дыдэу зезыгъэужьахэм ящыщщ. Езым тхылъ щхьэхуэу къыдигъэкIахэм нэмыщI, и IэдакъэщIэкIхэр «Азбукэм», пэщIэдзэ классхэм щадж «Анэдэлъхубзэм», «Адыгэ сабий литературэ», «Вагъуэбж» тхылъхэм, сабий садхэм папщIэ зэхалъхьа программэхэм хагъэхьащ. УсакIуэм и IэдакъэщIэкI зыбжанэ «Къэбэрдей усэм и антологием» ихуащ.
КъызэщIэкъуауэ къэбгъэлъагъуэмэ, АфIэунэ Лиуан къызэринэкIа литературэ щIэиныр зи пIалъэр имыкIыжын фIыгъуэщ. Езыр къытхэмытыжми, ар дахагъэкIэ, къабзагъэкIэ, IущыгъэкIэ и усэхэр зыдж цIыкIухэм ноби яхуоупсэ икIи яхуэупсэнущ адыгэбзэ зыIурылъу зы цIыху закъуи дунейм тетыхукIэ. АпщIондэхукIэ усакIуэм и цIэри тщыгъупщэнукъым, езыри и Iэужьхэм – лъэпкъым къыдекIуэкI тхыгъэ купщIафIэхэм – щыпсэунущ.
ХЬЭВЖоКЪУЭ Людмилэ,
филологие щIэныгъэхэмкIэ кандидат 66
5 Заказ №1715 Усэхэр Лиуан
ЖьантIэ
Уехъуэпсэн къудейуэ,
Щхъырыб нащхъуэ къомбэ
Пытщ ди
Щхъырыбейм.
Ныбэкъ цIыкIу ЦIыкIу чейуэ
ТхыпхъэщIыпхъэ защIи, – Сыту дахэкIей!
Мыхъуу зытIущ сшхымэ,
Си дзэр игъэшынщ.
Плъыжь-фIыцIафэу, хъумэ
Мис итIанэ сшхынщ.
Птеткъым банэ
Санэм,
Птеткъым жызумейм. Щхьэ къызжевмыIарэ
Зэрытетыр банэ,
Банэ
Щхъырыбейм?!, !
«Быхьу-сыхьу» – сопсчэ,
ЩIыIэ схыхьагъэнщ.
Сыкъопс – СыкъепсыхукIи
Си пIэ,
Си пIэ лъапэм
Тес КIущэжьри къоскIэ,
Пыхусыху сыхъуагъэнщ.
Уэ Зэрыджэ Нанэ,
Дэнэ ущыхэтыр?
Дэнэ ущыхэтыр,
Зи щхьэ щымытхъуж?!
Псчэм урихущхъуэгъуэу
ЗэрыжаIэр пэжмэ, 67 68
ЖьантIэ
КъакIуэ,
Ди деж къакIуи,
КхъыIэ, сыгъэхъуж!
Махуэм дэнэ
УздэщыIэр,
Зи бзэр дахэу
Си IэфI цIыкIу?!
«ЦIутIи-пIытIи»
Уэ жумыIэу,
ЗыщIэбгъэпщкIур сыт,
Хуэмыху?!
КъакIуэ мыдэ
Умышынэу,
КъоIусэну
ПфIэщIыр хэт?
ДегъэдаIуэ
ШыкIэпшынэм,
Зэхэдгъэхыт
Уи уэрэд!
– Махуэ псом
СыхущIэмыхьэ:
Сотхыр псысэ,
Согупсысэ,
Сошхэ,
Дыгъэм зызогъэу.
Жэщыр хъуамэ,
Нэху щыхункIэ
Губгъуэ Нанэ
Сыхуоусэ,
Губгъуэ Нанэ
Тызогъэу!
НАУ Уа-рэ, феплъыт,
Ди нау цIыкIум. ЖьантIэ
Феплъыт – Сэ зыкъыспещIыж!
Сыт ишхами –
Шха иужькIэ
Iупи напи
ЕлъэщIыж!
Хьэлэмэткъэ –
СогъэщIагъуэ,
Ар зэрыгубзыгъэ
ЦIыкIу!
Напэ фIейуэ,
Iупэ фIейуэ
Къалъагъуну
ФIэемыкIущ!
ДАУЭ?
СокIуэ, сокIуэри
ЕджакIуэ,
Срагъаджэ – СыкъокIуэж.
Седжэу
Махуэри СогъакIуэ,
Сотхэ – Стхыми
Сыкъоджэж.
ЖиIэрт
ФIыуэ,
ФIыуэ
Седжэу
Сезыгъаджэ
Зэчырей!
Ауэ, дауэ,
ЕтIуанэ,
ЕтIуанэ
Гъэ еджэгъуэм Япэ класс
Сыхъуа къудейщ. 69 70
ЖьантIэ Я Нобэ, нобэ
Мамэу щыIэм
IэпIохуэшхуэ
ЯхуэтщIынщ.
Узыншагъэ ин
ЯIэнуи,
Дэ абыхэм
Дехъуэхъунщ!
Ажэгъуэмэр
ЩIым къыхопщыр,
Дыгъэ нурым
Зрагъэу.
Гъатхэ дахи
И нэр къопщIыр,
ЩIэжьей цIыкIухэр
Къызэщоу.
Нобэ, нобэ
Мами Нани
Хъуащ нэхъ дахэ,
Нэхъ дахэж!
СогъэгуфIэ
СаIуплъамэ,
Сагъэгуфэ,
ДогуфIэж!
ДИ IЭУА
НитIэ, нитIэ,
ЦIыкIунитIэ,
НитIэ, нитIэ,
Ди Iэуа.
Мамэ и псэ,
Папэ и псэ,
Сыт ущIэгъыр?
Хэт къоуа?
Мэж уи бжьэфыр,
Сэ зыцIыкIум, ЖьантIэ
Ар зыцIыкIум
Езмыта!..
Мамэ, сэри
СыщыцIыкIум
НитIэ хуэдэу
Сыщыта?
Анэш нанэ
Сыздишамэ,
Дадэ дыщэ,
Папэ, мамэ,
Ди Мамыжьыр,
Ди къакъийр,
Ди хьэ Мыщэ,
Ди балийр,
Ди бжэIупэр,
Ди дэшхуейр,
Ди мамкъутыр,
Ди кхъужьейр,
Ди адакъэр,
Ди джэджьейр
Сигу къэкIакъэ –
СыщIогъуэж,
Лъейуи унэм
СыкъокIуэж!
Лъабэ псыгъуэщ,
Ар пэ кIыхьщ.
Жэщ зэрыхъуу
Къелъэтыхь.
КъыстотIысхьэ,
Къызодзакъэ,
Сигъэжейркъым,
Къысщымысхь.
Ауэ, сщIэркъым,
Сэ, итIани, 71 72 ЖьантIэ
Ар, итIани,
СфIэгуэныхьщ.
Жьын-жьын-жьын,
Жьын-жьынду,
Пэ сыринэ.
Дамэду,
Нанэ си пIэр ищIыжащ,
Сэ IэпIохуи хуэсщIыжащ.
Хэт узэджэр?
Сыт ухуей?
Уэри унэм
КIуэжи
Жей!
– Санэ, санэ,
ЦIыкIунитIэ.
IэмпIэ, IэмпIэ,
IэмпIэ кIэщI.
Къыздэплъей уэ
ТIэкIунитIи, Нэхъ иныIуэу
ЗыкъэшэщI.
– Хьэуэ, хьэуэ,
Жызумей,
Сабий цIыкIухэр
Зэзгъэхъуапсэу, Ин сыхъуну сыхуэмей.
Уемыгуоумэ,
«Iым» жимыIэ,
Зэримыхуэ
И мыIуэху.
Зыми и цIэ ЖьантIэ
КъримыIуэ,
Езым и цIи
ФIэмыIуэху.
Ауэ уэ,
ЗыбгъэлIыхъулIыбжьу,
Уегуоуакъэ –
ЕдэIуэж:
ЖепIэ псори
Пхузэпишу,
Нэхъ иныжу
КъыбжеIэж! И гъуэ цIыкIуу,
ТIыбжьэм хуэдэм,
КъопщЙопщхьэжыр,
КъопщЙопщхьэж.
ЗыкъыпхуигъэфIэнуи хэтщи,
И щхьэ цIыкIур кърегъэж.
Бжьакъуэ фIыцIэ
ЦIыкIуитI тетыр,
ИгъэпIийми,
Мыпыджэф.
Сыт итIанэ
Ар зыхэтыр?..
СощIэ, нэми ЩIэмыпкIэф. ЦЕЙ
КъызэрыпыкIау
Мастэпэм,
Схуидащ нанэ
Цей щIэрыпс.
ЩыстIэгъакъэ –
КъызокIупсыр,
Си Iэпкълъэпкъым 73 ЖьантIэ
Ар хуэфIыпсщ.
Ар псынщIабзэщ,
Ар гурыхьщ,
Ар адыгэ
Цей бэлыхьщ!
Хэтхэ ящIрэ
Джэгу? –
СыкIуэнт.
Цейм хьэщIапIи
СрикIуэнт.
СылIкъэ? –
Си гур къогуфIыкI.
Щауэ цIыкIуи
СыщIохъукI!
Си бзэ дахэу Адыгэбзэ,
Си бзэ дахэу
Уэ си нэху!
Уэращ
Си анэдэлъхубзэр,
СфIэбэмащIэщ
Сыпсэлъэху!
Упсэу, си бзэ,
Хьет жегъэIэ!
«Нур» журналми
Сыкъоджэф!
Си насыпти,
Уэ узиIэщ,
Дади нани
Сопсэлъэф! 74 Исхьэкъ И Прозэ
Тхыдэ роман ГъэмахуэкIэт. БлэкIа гъэмахуэ мазитIми хуэдэу, Къэбэрдейм и пщы уэлий ХьэтIохъущокъуэ псэхугъуэ иIэтэкъым. Iуэху и куэдти, дэнэ щIыпIи щыплъагъурт: Бахъсэн аузым щыпсэухэм яхуэзэрти, Iэщышхуэхэр нэхъ тыншу къуршым зэрахуну Iэмалхэм тепсэлъыхьырт, ар зи пщэ ирилъхьахэм и нэIэ ятримыгъэкIыу ядэIэпыкъурт. Мывэкъалэхэмрэ щIытI зыхъумапIэхэмрэ гумызагъэу кIэлъыплъырт. А псом къищынэмыщIауэ, пщы уэлийм и къалэнт къуршхэм гуп-гупурэ щитIысыкI дзэхэм чэзууэ яIущIэну, гупсэхуу яхэпсэлъыхьыну.
зэраухуэм ХьэтIохъущокъуэпщыр лIы Iущт, къехьэкI-нехьэкI хэмылъу, Iуэхур зыIутыр 75
занщIэу жиIэрт. Пщы уэлийм жылэм ягуригъэIуэну зыхуейр мырат:
«Къуршхэм дыкъызэраухъуреихьыр ди къелыпIэщ. Пэжщ, кърымыдзэр егъэлеяуэ инщ икIи лъэщщ. Зэхэтхыжащ текIуэныгъэр я Iэрылъхьэу къазэрыщыхъужыр. Ауэ ар и щIыпIэ щызэуэжыркъым, къизэури и щхьэхуитыныгъэкъым. ЗэрыпхъуакIуэ зауэр дапщэщи гуащIэ мащIэщ. Щхьэхуитыныгъэ зауэр лIы куцIрэ лъы лъэщкIэ гъэнщIащ. Ди адэжьхэм я Iэмалырщ дыкъэзымыгъэпцIэжынур: къуршхэм иджыри дыкъахъумэнщ. Нобэрей щытыкIэм хуэдэ ихуатэкъым ди адыгэр куэд щIауэ. ИкъукIэ шынагъуэщ дызэувэлIа IэнатIэр, ауэ щыхъукIи, дызыпсыхьыжынур ар зэрышынагъуэрщ. Пэжщ, къытхэкIащ епцIыжакIуэхэри, абыхэм дакъызэрелыну щыIэри зы Iэмалщ – дызэкъуэтынырщ. Къытщхьэщыт Алыхьышхуэм елъагъу е зылэжьри, лей къызытехьэри. Алыхьым дыкъихъумэнщ. Дэ тхуэдэкъым зызыгъэщхъыу бийм хуэжыIэщIэр. Тхыдэр щыхьэтщ адыгэр зэи къызэримыкIуэтымкIэ!» Ахэр жиIэурэ, ХьэтIохъущокъуэр дзэхэм щепсалъэкIэ, абы къыпэджэж макъ зэщIэрыуэр жэуапу щыIэм я нэхъ нахуэт. ЗауэлIхэм я псэр гъэнщIат, ягухэр изт, я щхьэр лъагэт. Лъэпкъ уэрэдыжьыр зауэлIхэм гушхуауэ ирашажьэрти, пщым игурэ и щхьэрэ зэтелъу, адрей дзэхэр здэщыIэмкIэ иунэтIырт. ЩIыпIэ зэгъуэкI зэхуэмыдэхэм егупсысыпауэ зизыгъэзэгъа дзэхэм ящыщу зы гупи къигъанэртэкъым ХьэтIохъущокъуэм, яхуэмызэу, я псалъэм гупсэхуу щIэмыдэIуу.
* КIэухыр. ПэщIэдзэр япэ, етIуанэ, ещанэ номерхэм итщ. 76
Прозэ
Пщы уэлийр мызыгъуэгукIэ зыIумыщIэу къэнар ЦIыпIынэ Хьэсанш зи нэхъыжьу Бэгъудэкъуэ дэс дзэ закъуэрти, абыхэми нобэ яхыхьэну и мурадт.
Пщы уэлийм къыгурыIуэрт: «Къэбэрдейхэм кърымыдзэр здыдашэну къуакIэбгыкIэр бийм къызэрытехьэлъэн хуейр я зэхэуэкIэм и закъуэкъым. Кърымыдзэр, я топ мыкIуэмытэжьхэр якIэрыщIауэ, мы лъагъуэ зэгъуэкIхэмрэ щхьэдэхыпIэ зэхэзэрыхьахэмрэ къафIэкIа
нэужь, щIыпIэр зи лъахэу фIыуэ зыцIыхуж къэбэрдейхэм хуиту къахуэухъуреихьынущ. Абы къищынэмыщIауэ, тыншу итIысыкIа ди щIалэхэм гугъуехьыншэу яхуIулъэщIыкIынущ кърымыдзэм и джатэпэрыжэр. Япэ зэхэуэм фIэкIа хэмылъами, кърымыдзэм зэуэзэпсэу кIэрыхушхуэ игъуэтынщ. Бийм, дауи, икIуэтыжыпIэ къилъыхъуэнущ. Хьэргъэшыргъэ къахыхьэу, кърымхэр зэрехьэжьэжа нэужьи, кIуапIэрэ жапIэрэ ямыгъуэту, къурш Iэдэм дзыкъыу тхудэубыдэнущ».
Пщы уэлиймрэ и шу гъусэхэмрэ кIуэрт, Иналыбг зыщхьэщыт Тамбиипсыр я сэмэгурабгъуу къанэу. Зы теуэгъуэ ныкъуэкIэ ахэр Уафэбгыкъу цIыкIу и жьэгъум щIэту екIуэкIахэщ. Гъэлъэхъу аузым дэт IэхъупIэмкIэ зи шыщхьэр гъэзауэ пцIэгъуэплъыр зыгъэущ ХьэтIохъущокъуэм шхуэIур къыжьэдикъуэри, зыкъиплъыхьащ. Пщы уэлийр Бахъсэн псыхъуэкIэ зэпрыплъырт. И шу гъусэхэр – Къэсей хьэжыр, Къэзанокъуэр, Быжыр, Шурдымыр, БжьыхьэлIыр, Ашабэр – къэувыIащ, ХьэтIохъущокъуэм жиIэнум пэплъэу.
Ашабэм езым и хьисэп гуэрхэр зэпилъытурэ щыму зыкъиплъыхьырт: «Пщы уэлийр мыбдеж Iущу егупсысам шэч хэлъкъым. Мин щэ ныкъуэуи хыщIуи щрырети, мыпхуэдэ къуэкIийм дэна дзэм зыкъегъэлыпIэ гуэри иIэжынукъым. Дзэ пэрытым и щхьэр зэрыфIэтхыу, абы и щIыбагъ къыдэтахэр тIы щхьэзэм хуэдэу зэщIэгъуаеу щIэпхъуэнухэщ. ДэнэкIэ жэн?! ХьэтIохъущокъуэм икъукIэ зэригъэзэхуат апхуэдэ зэхэвэзэхэжьэм кърымхэм къахухэкIынур! Сыту фIыт ар мыбдеж къытхудэшатэмэ… Зэ еIэгъуэу хэтчыжынт
лъэгудыгъуэ банэжьыр!»
Пщы уэлиймрэ и шу гъусэхэмрэ Iэгъуэблагъэр къыщIызэхаплъыхьым Къэсей хьэжыр икъукIэ пэжыжьэт, ауэ абыи къыгурыIуэрт мыхьэнэшхуэ зиIэ IуэхукIэ шухэр щIызэхэзеплъэри, пIалъэпIалъэкIэрэ тхьэ елъэIуну игу къыпылъадэрт.
Шу гупри Алыхьым зэделъэIунтэкъэ, езы Къэсейр я пашэу!.. АрщхьэкIэ пщы уэлийр щымти, хьэжыми ар игъэпIейтеин темыгушхуэу, шухэр здэплъэмкIэ зигъэзащ. Ауэ а илъагъу дахагъэм апхуэдизкIэ и псэр дэгуфIати, хуэмышэчу жиIащ:
– Бисмыллахьи рахьмани рахьим! Уоу, си Алыхь! Сыту дуней дахащэт-тIэ мы дыкъызытепшар! Жэбагъыи жиIауэ, нэхэр шынэми, Iэхэм ящIэнур ящIэ. СызэригугъэмкIэ, си Алыхь, сыщыуэну къыщIэкIынкъым ди щIыр зыми зэи зэредмытынур жысIэмэ. Ар Уэ къыдэптащи – Уэ къытхуэпхъумэжынщ.
Зэгуэрым нащхъуэу щытауэ, иджы къундэпсо кIэкъинэу жэбзэжа и нэ къэпсыIахэм бзыхьэхуэ зэпэплIимэкIэ нэкIэпсыр Прозэ
щIилъэщIыкIыурэ Къэсей плъэрт пщы уэлийм зыздигъэзамкIэ. ХьэтIохъущокъуэм IупщIу илъагъурт Бахъсэн псыхъуэ деж Хьэрэкхъуэрэ декIуэкIыу щаухуа япэ мывэкъалэ тIысыпIэр, мыдэкIэ укъэкIуатэмэ – етIуанэр. АдэжкIэ зыщрашырт щIытI зыхъумапIэхэм: Джэдмышх, Хьэцыбанэкъуэ, Бырсыкъуэ, Уэтэрыжь, Брамыкъуэ IэхъупIэхэр гъунапкъэкIэрэ къызэщIаугъуаеу.
Пщы уэлийр АфэбгкIэ маплъэри – зэхих къыфIощI жыг пщIащэхэм я жыжьэ даущыр, къурш псынэхэм я Iущащэр. АдэIуэкIэ къыщехуэх Шэпэпхъ псыкъелъитIым я Iэуэлъауэр Кургъуокъуэ и тхьэкIумэм иджыпсту къедэхащIэ къыщохъу. Пщы уэлийр маплъэ
Гублэрыгъ мэзымкIэ, къецIыхуж Алэщыкъуэ ухуэзышэ лъагъуэ цIыкIур. Мес ЩIылъэмыж кIуэ гъуэгу задэр – выгухэм убыгъэ джафэу трахар. АдэжкIэ къыщолъагъуэ Сэлэджыкъуэ дэкI гъуэгур къыздыщежьэ Шыдуаныр.
Пщы уэлийм шхуэмылакIэр иутIыпщу шыр ежьэжарэ пэт, аргуэру шхуэIур ткIийуэ къыжьэдекъуэжри къоувыIэ. БейгуэлитIми –
зыр пщым и шыпэу, адрейр и шыкIэу – я увыпIэ яубыдыж. ХьэтIохъущокъуэр Быж Нэгъур хуоплъэкIри:
– Мы бгылъэр дауэ къыпщыхъурэ, Нэгъур?
– Сегупсысащ, зиусхьэн, а жыпIэну узыхуейм.
– ЖысIэну сызыхуейр жызмыIэ щIыкIэ дауэ къапщIэрэт? – къыпогуфIыкI иджыри къэс нэщхъейуэ гъуэгур зыкIу пщы уэлийр.
– Шурдым Жанхъуэтщ мы щIыпIэхэр нэхъыфIу зыцIыхури,
зиусхьэн, уеупщIмэ, а сэ жысIа дыдэр жэуапу къыуитынщ.
– Уэри апхуэдэу узэрегупсысыр, Жанхъуэт? – йоупщI пщыр лэгъупэжьым.
нэгъуэщI щIыпIэ щыIэу. – Апхуэдэущ, зиусхьэн, сыту жыпIэмэ, сэ сщIэркъым мыбы ещхь – Зэхэпха, Жэбагъы, нэхъыжьхэм жаIэр? – пщы уэлийр мэгушыIэ: – Мазэ зыбжанэкIэ щэху къызыфIэзгъэщIу сыбзыщIар цIыхухэм ящIэрт… Аращ, Къэзанокъуэ, уэри жыпIауэ, кIыфIыгъэми укъыхалъагъукI, губгъуэми ущызэхах.
– Мыбы, зиусхьэн, гъэщIэгъуэну зыри хэлъкъым. Захуагъэм урителъхьэу щыт, икIи умыгъэщIагъуэ ди нэхъыжьхэм я псалъэхэр. Фэ фигухэри, фи псэхэри зэрыщIащ, лъагъуэ зэхуагъуэтащ, аращ фи гупсысэкIэри щIызэтехуар. – Пэжщ, Жэбагъы. «Зэхамыха хъыбар яIуатэркъым» жаIэу щытми, псэм илъ щэхухэр щызэрыщIэм нэхъ Iуэтэжыгъуэ сыт щыIэ?! Си гуапэщ ди гупсысэхэр зэрызэтехуэр. Иджы дубзыхунщ псори.
Шухэр епсыхри, гуп зэпэхъурейуэ удзыпцIэм щитIысыкIащ. Къэбэрдей пщы уэлийм и шу гъусэхэр езым хуэфэщэжу шууейхэт. Яубзыхуащ дэтхэнэ гупыр дэнэ лъэныкъуэкIэ кIуэнуми, хэт сыт хуэдэ гъунапкъэхэр иIыгъынуми. Пщы уэлийм къыхилъхьащ кърымыдзэм жьыIурыхьэгъуэ ирамыту зэраудыныщIэну мэсхьэбыр: кIэщI-кIэщIурэ дзэ гупыщIэ кърадзылIэурэ, адрей гупхэри зыр зым зэблихъумэ, езыхэм я къарур кIуэщIынукъым, ауэ бийм и лъэр 77 78
Прозэ
псынщIэу щIэхунущ. Кърымыдзэм и щхьэр зэрагъэунэзэну Iэмалхэр адыгэ бгырысхэм, дауи, я щIэщыгъуэжтэкъым…
– Апхуэдэ зэуэкIэ къызыкъуэдмыхыу щытмэ, ди сэшхуэхэр дыгъэпсым пэдгъэджэгуурэ кърымыдзэм дызэхиупщIэтэнущ! – пхъашэу пегъэщыж ХьэтIохъущокъуэм.
Гупым IупщIу къагурыIуэрт я Iуэху зыIутыр. Псори зэакъылэгъуу, чэнджэщкIэ зэрыIыгът. Пщы уэлийр нэщхъейуэ къопсалъэри:
– Дыкъызэрежьэрэ сегъэгуауэщхьэуэ Гурыт Мэчыхъу къызэрытхудэмыкIам. Уафэбгыкъу зы IуэгупIэ иIэкъым Гурытым и лъэ нэмысауэ… Мыдрейуэ, Мэчыхъурэ фызыжьымрэ хьэIуцыдзхэм къахуэдгъэнауэ къысфIощIри, сигу къоуэ. Гъуэгуанэр гугъуми, къыдэтшын хуеящ. ГуащIэншэщ лIыжь-фызыжьыр. Бийращи – ар зыми щысхьынукъым.
– ДызэремылъэIуа лIэужьыгъуэ щыIэкъым, зиусхьэн, арщхьэкIэ къытхутегъэхьакъым. – Шурдым Жанхъуэт псом я пIэкIи жэуап къитащ. – Зэхэпхакъэ, Блахъуэмрэ Бэхъунымрэ Мэчыхъу ярищIар?
– Зэхэзмыхами, сщIэжыркъэ сэ Гурытым и лIыгъэр здынэсыр. Жэбагъы, сэ къызбгъэдэкIыу фепсалъи, жылэм къыдэнахэр къыдэфш. Дэ дызэрыхъу хъунщ ахэри.
– Уоу, зиусхьэн! Алыхьу лъапIэм гъуэгу къыуитынщ, – къопсалъэ Къэсей хьэжыр, – апхуэдэщ псапэр. Алыхьым псори дыкъелъагъу, псори дризэхуэдэщ.
– Уи щхьэкIи, си щхьэкIи, жылэдэсхэм я цIэкIи Мэчыхъу селъэIуащ, зиусхьэн. Щыхэзгъэзыхьыпэм, сыкъыдихужащ, – жи Жэбагъы.
– Апхуэдэу хъунукъым! – Ашабэм хуабжьу игу дыхьат Мэчыхъу и лIыхъулIыбжьыр, итIани, Къэзанокъуэр къызэрыдигъэувыкIар фIэзахуэтэкъым. ИужькIэ, зытригъэуж щIыкIэу, жиIащ: – Сыт пщIэн, цIыху къэс езым и хьэл-щэн иIэжщ. Абы емыкIу хэслъагъуэркъым. ЦIыхухэр псори зэщхьу щытамэ, мы дунейр куэдкIэ нэхъ зэшыгъуэ хъунт. – Ашабэ и къуэ, – къопсалъэ Къэсей хьэжыр, – зыщумыгъэгъупщэ мы дунейр зэрыхьэхури Алыхьым и пащхьэ дызэрихьэжынури. Миншакъ и пащIэкIэ щIэгуфIыкIащ, ауэ абы зыри пидзыжакъым. Iэдакъэжьауэ ещI.
– Фыплъэт, шууитI къыткIэлъопIащIэ… – Шурдым Жанхъуэт Кърымыдзэр Iузэв хым къызэрыIухьэрэ адыгэ щIалэхэр кIэлъыплъырт. Пщы а кIэлъыплъакIуэ щIалэхэм ящыщ Джэрыджэ Мэремрэ мы махуэхэм Урысейм къикIыжа Табыщ Къэбардрэт.
уэлийм иджыпсту къыкIэлъыпIэщIар ЩIалэхэр епсыхри, фIэхъус ятащ. Джэрыджэм пщы уэлийм зыхуигъазэу жиIащ:
– Зиусхьэн, кърымыдзэр Инжыдж къикIащ. Шур шууэ, лъэсыр лъэсу, Бгитху зэхэтымкIэ къоIэ.
Дыгъуасэ лъандэрэ зыпэплъэ хъыбарым мыхьэнэ иримыт хуэдэу, ХьэтIохъущокъуэр иджы къыпогушыIыкIри: Прозэ
– Дзащхьэр Инжыдж къикIауэ щытмэ, дзэкIэм зыщиIуантIэр дэнэ щIыпIэ?
Мэрем, пщы уэлийм и щIагъыбзэ мыгурыIуэгъуэм къыдэуIэбжьауэ, Миншакъ дежкIэ маплъэ. Ашабэр щIалэм хупогуфIыкIри:
– Блэ зепщыпщэм кIапэ къызыкIэлъелъэф…
– Блэ кIапэр, зиусхьэн, КIэмыргуейм къикIауэ, Мэхъуэшым къопщхьэ, – псынщIэу зэрегъэзэхуэж иджы Мэрем. – Блащхьэр Iузэв хым зыкъыхишиикIыу адыгэщIым къызэрихьэрэ тIэкIу-тIэкIуурэ паущэбыкI Мамсыр Нэкъаррэ Даур-Темыргуейрэ къызэщIагъэуIуа жаней, бжьэдыгъу, кIэмыргуей, мэхъуэш, беслъэней щIалэхэм. Абыхэм къадэIэпыкъуну къахыхьащ Iэта-Ильясрэ Бэубэчрэ я лъэпкъэгъу щIалэхэри.
ХьэтIохъущокъуэм и гуапэт Нэкъаррэ Дауррэ я цIэхэр иджыпсту зэрызэхихыр. Пщы уэлийм и нэгу къыщIэувэрт Iэта-Ильясрэ абы и шынэхъыщIэмрэ. Выри, шыри, топри, гъуэгу гъуэмылэри якIэрыщIауэ къэкIуатэ кърымхэм, бэуапIэ ирамыту, адыгэ щIалэхэр ефыщIауэрт… ХьэтIохъущокъуэм къыгурыIуэрт а щIалэхэм ящI теуэ уащхъуэдэмыщхъуэхэм мыхьэнэуэ яIэр.
– Нэгъуей щхьэрыуам уи дзыхь иумыгъэзыщэ. Ныбжьэгъууи зэм къыпхущIэкIынщи, зэми жагъуэгъуу къыпщIэнэкIэжынщ. Iэлигъуэтпэщэм и бейгуэлыр дауэ уи фIэщ зэрыхъунур? – мэчэнджащэ Нэгъур.
Пщы уэлиймрэ Къэзанокъуэмрэ зоплъыжри, ХьэтIохъущокъуэр погуфIыкI:
– Пэжщ, Нэгъур, а жыпIэр. Сэри зэхэсхащ апхуэдэ гупсысэхэр, ауэ си фIэщ сщIынур си нэм илъагъуращи, тлъагъункъэ мыдэ зауэм зэрызыкъыщызэкъуахыр. Иджыри сыт къыджепIэн, Мэрем?
Мэрем и пIэкIэ Къэбард пIащIэу къопсалъэ:
– ХъыбарыфIи диIэщ: кърымыдзэм иIыгъ топитхум я зыр щIалэхэм Инжыдж щIрагъэлъэфащ.
– Мис ар, дауи, гуфIапщIэ зыхуэфащэщ! – гухэхъуэу и макъым зрегъэIэт пщы уэлийм. Шу гъусэхэми, зэпеуэу, а хъыбарыр ягъэщIагъуэ. Пщы уэлийр арэзыуэ и пащIэкIэ щIогуфIыкI: – Къахуэнэжа топиплIыр Балъкъ, е сэ сщIэрэ, Бахъсэн щIимылъафэу къахузэпрышмэ, къуршылъэхэм дралъэфейуэ щытми, сщIэркъым ахэр къахуэгъэсэбэпыну. Тхьэм фиузэщI, щIалэхэ! Вгъэзэж хъунущ. Хъыбарыншэ дяпэкIи дывмыщI.
Бийр къыздикIынумкIэ я шыщхьэр гъэзауэ кIуэ шууитIым якIэлъыплъурэ, пщы уэлийм и гур къиузыкIащ. ХьэтIохъущокъуэм и нэгу къыщIэувэрт иджы дыдэ Блахъуэм уIэгъэ къищIа и къуэ нэхъыжьыр – илъэс пщыкIух зи ныбжь Мыхьэмэт-Бэмытыр. Абы кIэлъыкIуэ Нэдшэхь… Жан-щэ? Лъэтеувэ хуащIа къудейт а пщащэ цIыкIум… «Сыт мы си гум къэкI хьэдэгъуэдахэр! Сэр фIэкIа бын зиIэ щымыIэжу ара? Адрейхэм я быным ещхьыркъабзэщ сысейхэри, адрейхэр здэщыIэ къуршхэм щрыреIэ. СыткIэ нэхъ лей а сысейхэр?! Жылэ быныр зэрыхъуу ахэри хъунщ!» – зогиеж пщыр. 79 Прозэ
Сосрыкъуэбг и сэмэгурабгъумкIэ къыкъуэплъырт ЦIыпIынэ Хьэсанш и дзэр щитIысыкIа Бэгъудэкъуэ бжьэпэр. Уафэбгыкъу пэмыжыжьэу къызэхэуващ пщы уэлийм дзапэ дыщIэкIыну шуудзэмрэ лъэсыдзэмрэ. ЩIыIэбжьт къущхьэхъу жьыбгъэр. Пшэху щхьэхынэхэр шыщхьэуIу уафэм дыщIэхъаеу жьыр зэрыджэгум Iуащхьэмахуэ мамыру кIэлъыплъырт. Гъэм и махуэми, щIым и щтырыгъуми, а Iуащхьэ угъурлыр пыгуфIыкIыу цIыхухэм къахэплъэурэ: «Махуэщ къыфпэплъэр! Махуэм и фIыр фэращ зейр!» жиIэ нэхъей, мылылъэ дыкъуакъуэм дыгъэ нэпсыр хилъащIэрт.
АдэкIэ щыумэзэхащ афэху джани, дарий гъуапэ щхъуантIи зылъымыса Уафэбгыкъу. Къущхьэхъу лъахэм нэщхъейуэ хоплъызэ ар. Къыпщохъу абы и зэвыпIэ дыджым удыхьэмэ, уи лъэр къыпхудэмыхыжурэ кIуэдыпIэ уихуэну.
ХьэтIохъущокъуэ пщы уэлийр зи пашэ шу гупым къапоплъэ ЦIыпIынэ Хьэсанш, зи блыпкъыр уIэгъэпхкIэ зэщIэкъуза МыхьэмэтБэмыт, пелуан Бей. Мыбыхэм ящIыгъут Къашыргъэ гъукIэри абы и уадауэ Дэмдеи. Пщы уэлийм зауэ дзапэщIэкI дэзыщIыну дзэр уэру къызэхокIуатэри, Къашыргъэмрэ Дэмдейрэ я сэшхуэхэр лъагэу зэбладзын хьэзыру къоув.
ТхьэрыIуэ тыныр зауэлIым и гъащIэм зэ фIэкIа къыщымыхъу, ауэ зэи щымыгъупщэж Iуэхугъуэшхуэщ. Илъэсхэр дэкIыжами, цIыху къэс ирипагэу къыбжиIэфынущ а махуэм абы иIа зыхэщIэныгъэ хьэлэмэтхэр. А пагагъэ зыхащIар абы пхрах я гъащIэ псом и кIыхьагъкIэ. Я псэр пытыху ящыгъупщэркъым а зэманыр лIыхъужьыгъэрэ тегушхуэныгъэкIэ гъэнщIауэ зэрыщытар. ЛIы нэхъ игъуэхэм ябгъурытт щIалэщIэхэр, икIи тхьэрыIуэ ята нэужь абыхэм къащыхъурт балигъыпIэ зэуэ иувауэ. Пщы уэлийм Къэсей хьэжымрэ Къэзанокъуэмрэ захуегъазэри:
– ЩIэвдзэ, дзэр къыфпоплъэ, – жиIэурэ Къашыргъэмрэ Дэмдейрэ зэбладза сэшхуэхэм я щIагъ щIэкIыну лъэбакъуэ еч. Пщы уэлийм кIэлъыплъурэ Ашабэм къыщIедзэ: 80
Пщы уэлийм и ужьыр яIыгъыу сэшхуэ зэблэдзахэм щIэкI гупым жыджэру зэдащтащ уэрэдыр:
Уэрэд къыхэвдзэт зи щIалэгъуэм,
Тхьэмадэ Iущхэр фыкъежьут…
Адыгэ щIылъэр, уей, дэ ди напэщ,
Адыгэ щIылъэр, уей, дэ ди щIыхьщ. Адыгэ хэкур ди гугъапIэщ,
Ар Iуащхьэмахуэу тхуэIумахуэщ,
Ди дыгъэ нурщ, ди нэм и нэхущ,
Ди гущIэр къытхуэзыгъэнэхущ.
Мэхъур ди фIэщ: дэ ди лъэпкъ уардэр
Уахътыншэу мы дунейм тетынщ. Прозэ
СэшхуитI зэблэдзам щIэкIахэм щхьэж и дзэ къудамэ ягъэзэжырт. Щымт къэбэрдеилIхэр. Щымт нэхъ щIалэщIэхэри. Псоми ягъэвыр зы гупсысэ жьэражьэт.
ХьэтIохъущокъуэмрэ Жэбагъырэ я закъуэу къыщынэм, пщым адэкIэ хущIэмыуфэжу:
Быж Нэгъур щыгъуазэу пIэрэ?
гъуокъуэ пIащIэу:
– Дауэ уеплърэ, Iэта-Ильяс и шынэхъыщIэм дызэрыгурыIуам Жэбагъы къэуIэбжьауэ и щхьэр къызэриIэтар щилъагъум, Кур-
– Хьэуэ, хьэуэ… Уигу къыумыгъэкIыххэ Нэгъур сэ дзыхь хуэзмыщIу! И жыIи, и IуэхущIафи сфIэкъабылщ, ауэ…
Пщы уэлийм и гупсысэр гурыIуэгъуэу зэригъэзэхуэжа щхьэкIэ къэмынэу, Къэзанокъуэр а къызэрыуIэбжьауэ хэплъэрт, «ауэ»-м къикIыр зыхуихьынур ищIэртэкъым. ХьэтIохъущокъуэм зыхищIащ Жэбагъы и гум зэпишачэхэр. ИкIи щIалэм хуиту Iуплъэри:
– Къэзанокъуэ, а жысIам гурыщхъуэ хэплъэгъуэжыну сыхуейтэкъым.
– Хэслъагъуэркъым, зиусхьэн. Ди адэм и псэлъафэт: «Шэч зымыщIыр бжыкIщ». Сэ сфIэтэмэмщ дэтхэнэ зы Iуэхуми куэдрэ узэрытечэнджащэр. Си гугъэщ апхуэдэ Iуэху зехьэкIэм мэсхьэб пэж щIэлъу. Мыдрейуэ, уи упщIэм и жэуапу мыращ жысIэнур: ди зэгурыIуэныгъэм цIыхуиплIщ щыгъуазэр – уэ, сэ, нэгъуей зэшитIыр. Шэч щIызэтщIэкIыжын щхьэусыгъуэ зэкIэ диIэкъым, Кърымыдзэм хэт ди тIасхъэщIэххэр зыми къиумысакъым.
ХьэтIохъущокъуэр къыпыгуфIыкIыурэ мэгушыIэ:
– Уэратэкъэ жызыIар: «ЖаIэ псори къэхъуркъыми, къэхъуа псори 81
яIуатэркъым».
– Дэ тхузехьэнур, зиусхьэн, ди унафэ къызыпекIуэкIырщ. Къэсей зэрыжиIауэ, мы дуней хьэхум дыщагъэунэхуу аркъудейщ. Пэжщ ар, ди дунейм Iейри фIыри IэплIэешэкIкIэ щызэрыIыгъщ.
Пщы уэлийм и шыпэм фIыуэ щхьэщыкIауэ кIуэ Сэбанш бейгуэлым зыкъегъазэри:
– Зиусхьэн, шу гуэрхэр къытхуокIуэ! – арыххэуи къыщIегъуж зэгуэпу: – Къущхьэ тэтэрхэрщ къакIуэр. Сыту пIэрэ мыхэр зыхуейр?!
– Сэбанш, лей къыумыпсэлъи нэхъыфIщ, – пщы уэлийр и бейгуэлым пэроуэ, – абыхэми, дауи, щIэгузэвэн гуэрхэри яIэу къыщIэкIынщ.
ХьэтIохъущокъуэ жыжьаплъэу къицIыхужащ и щакIуэгъуу щыта Урысбий Хьэзрэтрэ Суюнч ефэндымрэ.
Пщы уэлийм гъунэгъу къащыхуэхъум, къущхьэ тэтэрхэр епсыхащ. Хьэзрэт гупым къахэкIри:
– Сэлам алейкум, бэрэкат босын, зиусхьэн!
– Алейкум сэлам, Хьэзрэт! Къеблагъэ.
– Iуэху пхудиIэт, зиусхьэн.
– ДынодаIуэ, – педзыж абы пщы уэлийм, куэд бжыгъэмкIэ Жэбагъы гъусэу зэриIэм гу лъаригъатэу.
– Ди лIакъуэгъухэр Кърымым къикIауэ зауэкIэ Къэбэрдейм къыхуэкIуэу зэхыдох. Дэ, Шэрэджыщхьэ къурш жьэгъум щIэс хьэб- 82
Прозэ
литхур, зы жэмыхьэту дызэхыхьэри зэгурыIуэкIэ унафэ къэтщтати, ар фэдгъэщIэну дыкъыфхуэкIуащ… Къэбэрдейхэм къывэзэуэну къакIуэ кърымыдзэм зыкIи дащыгугъыркъым, езыхэри мащIэкIэ нэхъ мыхъуми зыщыдгъэгугъыркъым. Дэ абыхэм я зауэм дыхыхьэнукъым. Зэхэлъкъым ди Iуэху. КъищынэмыщIауэ, жэмыхьэтым унафэ къищтащ сыт и лъэныкъуэкIи кърымыдзэр дэIэпыкъуныгъэ трамыгъэплъэну. Дэ езыхэр армырами дымащIэщ. Аращ ди псалъэр, зиусхьэн, икIи дэ абы дытекIынукъым. – Тхьэр арэзы къыфхухъу, – шы сокум хэплъызэурэ педзыж пщы уэлийм.
– Кърым тэтэрхэр, зиусхьэн, къакIуэмэ, къызэрыкIуам ещхьу кIуэжынущ… Дэ, зауэ къыдэвмыщIэкIыу, къэбэрдей къуршыщхьэр фигу тхупыкIащи, фIыщIэ фхудощI. «Дыкъызыхэзыхуа нэхърэ, дезымыхужьэжа…». Мамыру мыбдеж дисмэ нэхъыфIщ. Мыдрейуэ, «Мэл хъушэ щIакъуэншэкъым», – жи, епцIыжакIуэ гуэрхэр къытхэкIауэ щытмэ, апхуэдэхэр фэри фи хамэкъым…
– НтIэ, нтIэ, – Хьэзрэт къыдэщIу, къопсалъэ Суюнч: – Зы динкIэ, зы АлыхьышхуэкIэ дызэпыщIащи, кърымхэм зэрахьэр лъэпкъитIым дяку къыдэувэну дыхуейкъым.
Хьэзрэтрэ Суюнч ефэндымрэ зэпадзыжу псалъэу уанэгум итIысхьэжа нэужь, Хьэзрэт пщы уэлийм къыхуеплъэкIащ:
– Хейр лъэщщ, пщы уэлий. Алыхьым псори дыкъихъумэ!
Къущхьэхъу удзыпцIэр я шылъэм ихьу, бгы жьэгъум декIуэкIыж кхъущхьэ тэтэрхэм пщы уэлийр нэщхъейуэ якIэлъыплъурэ: «Пэжи пцIыи… Уи дзыхь ебгъэз хъуну абыхэм? – Арыххэуи, зигъэкъуэншэжу зоупщIыж: – Сыт къыпщыщIар, пщы уэлий, сыт зыри уи фIэщ щIэмыхъужыр?» I
Адыгэ лъахэм фIыуэ къыщацIыхурт кIэмыргуеипщ Бэлэтокъуэхэ я лъэпкъыр. Зэманыжь лъандэрэ къэгъуэгурыкIуэ лIэужьыр Болэт и деж къыщызэтеувыIэну Алыхьым иухауэ къыщIэкIынти, къуэ къритакъым КъэзыгъэщIам. Жэщ-махуэ имыIэу и хьэщIэщыр цIыху кIуапIэми, и лъэпкъэгъухэр пщIэ къыкIэлъызэрахьэу къыкъуэтми, дзыхь зыхуищI лъэпкъылIхэр игъэныбжьэгъуми, Бэлэтокъуэпщыр лIы закъуэт. Къуэ зримыта пщым и гукъеуэр зыхэзыщIэнур а IэнатIэ дыдэм Iут езым хуэдэлI гуэрщ. КъащыгурыIуэми, зэхащIыкIыпэркъым апхуэдэм игу щIэгъур. Ар пщыгъуэ зытелъ лъэпкъылIу щыщытым и деж… и гугъу умыщIыххэ! Пэжщ, и нэм нэсмэ, кIэмыргуеипщым пхъурылъху щIалэ хъыжьэ иIэт. Бэлэтокъуэм и шыпхъу Къудас гуащэшхуэм Абрэджхэ къыщилъхуа Даур икIи лIыгъэншэтэкъым, икIи Iущыбэт. Ауэ дэнэ кърихыжын иджыпсту Даур?! ЩIалэм, адрей шэрджэс щIалэгъуалэм ящIыгъуу, кхъуащхьэрэ хьэкIэрэ зэпещIэри, кърым-къэбэрдей зауэм и зэрыхьзэрийм хэтщ. Гъуэгуанэ тет кърымыдзэм теуэ хуащIурэ зэм пакъутыкI, 6 Заказ №1715 Прозэ
зэми паупщIыкI. Зыми ищIэркъым пхъурылъхум и щхьэ дяпэкIэ кърикIуэнур…
Пэжщ, Бэлэтокъуэм и шыпхъу нэхъыжь Къудас хуэдэу, дэлъхум зи псэр ета анэкъилъху гъуэтыгъуейщ, закъуэтIакъуэххэщ. Анэ палъэу Болэт ар къыщхьэщытщи, сыт щыгъуи зыкъыщIигъэкъуэнущ. ИтIани, бзылъхугъэ акъылкIэ зэмызэхуэн Iуэхухэр Къудас ирихьэлIэкIэ Бэлэтокъуэм сыти къичэнджэщын?
КIэмыргуеипщым и гуащэ тхьэIухуд Лашыни, а и пщыпхъу Iущым хуэдабзэу, зыхищIэрт Болэт зы Iуэху мыщхьэпэ гуэрым зэрыхэзэрыхьар. Ауэ Къудас дэлъхум щыму зэрыхуэгузавэм ещхьу, щыму езыри хуэгумэщIырт и щхьэгъусэм.
«Шэми шхуми ес» – жыхуаIэ щытыкIэт иджыпсту Бэлэтокъуэпщым и Iуэхур. Дыгъуаси вэсэмахуи кIэмыргуеипщым къыхузэкIэлъыкIуащ Къаплъэн-Джэрий и шу джакIуэхэр. Нобэ фIэмыкIыу, кIэмыргуеипщыр хъаным деж зэрыкIуэн хуейр къыжраIэурэ дэкIыжат. Иужьрейуэ къэкIуам къыхуихьар нэхъ унафэ пхъашэжт: «Уи щхьэкIэ унэмыкIуэмэ, лъэщыгъэкIэ укъедгъэшэнущ!» Къэсащ а пIалъэри. Бэлэтокъуэр нобэ ежьэн хуейщ, ауэ ар пIащIэркъым гъуэгу техьэну. Хуеиххэкъым кIуэну, ауэ IупщIу къыгуроIуэ нэгъуэщI хэкIыпIэ зэримыIэр. Зы мэскъалкIэ дзыхь къыхуэзымыщIу щыта тырку сулътIанымрэ кърым хъанымрэ сыт и ужь къыщIихьар? ШынагъэкIэ ерыщу зыхашэну зэрыхэтыр-щэ?! Хуэфащэщ ар езым. Къилэжьыжащ. Псэущхьэ нэхъей, хьэшым зизыгъэхуэжар езырщ! Апхуэдэхэр армырауэ пIэрэт «хуэмызэ лIыфIщ» зыхужаIар. Плъагъуркъэ гъащIэм и лъагъуэ кIуапIэхэр зэрыхэшар: япэм – уегъэгъуазэ, етIуанэм – уегъэгъуащэ, ещанэм, бжьыхьэ мэз ухишэ хуэдэурэ, щIымахуэ щтырыгъущIым урешэж. Адыгэ дунейри псэурт, щIэгузэвэн имыIэрэ нэхугъэм ухуэзышэ гъуэгум тет къыфIэщIыжу, ауэ, зэман дэкIри, а гъуэгур лъагъуэ цIыкIу зэхэзэрыхьам хуэкIуащ. Иджы дауэ нэхугъэм ухуэзышэ гъуэгум аргуэру узэрытехьэжынур? Нэху зэрыщрэ зыгуэрым игъэпIейтейрт Бэлэтокъуэр. Зэригъэзахуэхэр – зытезэшэжа и гупсысэ зэщымыщхъухэри, и щхьэ зэрегиеж чэнджэщхэри зыми щымыщ хуэдэу, нэгъуэщI хьэлъэшхуэ гуэр тещIэрт иджы абы и псэм. Пщэдджыжьышхэми зэрыхэIэба щыIэкъым. Кхъуей хэхагъащIэм щыщу бзыгъэ цIыкIуитI зыIуигъахуэщ, Iэнэр IуигъэкIуэтыжри, унэм къыщIэкIащ. Сыт щыгъуи нэхуу, Iэхуитлъэхуиту щыта пщIантIэр нобэ бэнзэву, нэщхъейуэ къыщохъу. Пщым и щхьэр и жагъуэу хадапхэ псынэмкIэ иунэтIащ. Гупсысэ хьэлъэхэм къыщыхагъащIэм деж ар псынэм хуэпIащIэу кIуэрт. И адэшхуэр щыщIэла лъандэрэ къыщIэжырт ар. И Iуфэхэр удзыпцIэ лъэ кIэщIым хэкIуадэрэ, къазудз Iувымрэ кхъуейхьэбыкъуэ гуэрэнхэмрэ епщIэпщIэкIыжу, иджыпстуи къобыргъукI ар. Псынащхьэр къызэрыгъэтIылъыхьа мывэ хъурей пIащэхэм я гущIыIур мывэлыц гъуабжэ-щхъуантIэфIщ.
Зэгуэр и адэшхуэм (нэхъ иужьыIуэкIэ – и адэм) зэрищIу щытам ещхьыпсу, кIэмыргуеипщыр хьэмбыIуу псынащхьэм йотIысылIэ: 83 84
Прозэ
– Уи пщэдджыжьыр дахэу, псынэ нэху! Сытхэр уи псысэ нышэдибэ? Дауэрэ къыпхэпса ди дыгъэр? – жриIэурэ, псынэм жэуап къритыжа къыпфIэщIу, адэкIэ пещэ: – НтIэ, нтIэ, дэри уэ уэщхьу допсэу, гъащIэм къытпигъэтIылъ мывэхэм дызэримыгъэлъэпэрэпэным дыхущIэкъуу. Иджы, гъэ блэкIахэм хуэмыдэу, ди пащхьэм къихутащ гугъуехьышхуэ, ауэ сэ сщIэркъым, кIэрыху димыIэу, абы дыпэлъэща зэрыхъунур. И Iэгур псынэкум щIигъэлъадэри, Бэлэтокъуэ Iэгубжьэ зэгуэлъу псы мылым еIубащ. Псынэм и щIыIэпс къабзэм ехъуэпсэжщ, зыбжанэрэ и напэпкъым хуиту щIикIэри, игу зигъэнщIыжауэ, куууэ щэтащ. И гупсысэхэр зэхэзэрыхьауэ, Бэлэтокъуэр зэупщIыжырт: сыт абы ищIар, ищIэр икIи сыт ищIэн хуейр и лъэпкъым, и Шэрджэс хэкум теухуауэ? Даур зи щIалагъ, шэчрэ шубыхьэрэ иримыщIэкIыжу, и лIакъуэм гугъу зыхурегъэхь, псэкIэ лъэпкъым хуолажьэ. Езы пщым и псэм занщIэу хузэхэхуакъым дэтхэнэ лъэныкъуэр сэмэгуми, дэтхэнэр ижьми. Пщыгъуэр къызэрылъыс махуэрэ Iущу, акъылыфIэу зыкъилъытэжми, гузэвэгъуэр къащыкIэлъысым, абы зэрыпэлъэщын къару хуримыкъуу къыщIэкIащ. Мис псынэр: къабзэу зэрыщытам хуэдэу къэнэжащ, икIи, зэщIэутхъуэми, зэман дэкIмэ, зигъэкъэбзэжынущ… ЦIыхупсэми зыгуэрхэр щызэхэзэрыхьми, зиукъэбзыжынущ. Ауэ пщым лIыгъэ хурикъуакъым езыр апхуэдэу зыпэлъэщыжыну. Iэлигъуэт-пэщэр къехъуцацэу къыщежьам и япэ махуэм щыпиупщIын хуеящ. «Ар си щхьэ закъуэ Iуэхуу щытатэми. – егупсысырт пщыр. – Сэ сыщыуат къэбэрдейхэм я цей къуащIэм зыкIэрызыщIа бзаджэм кIэмыргуейхэр къезгъэл сыщигугъам. Хамэдзэр згъэшхащ си мэлхэмкIэ, си ерыскъыкIэ. Мэл хъушэрэ гъавэкIэ щхьэ уадэмыIэпыкъурэ иджыри, Бэлэтокъуэпщ?! КIэмыргуейхэри нэхъри згъэщхьэрыуащ. Iущтэкъэ-тIэ: «Бзаджэм уи кIэкъуащIэ зыкъыкIэрищIэмэ, пыупщIи, блэкI!» – жызыIа пасэрей адыгэр?!» ХьэтIохъущокъуэпщыр япэуващ кърым-тырку дзэшхуэм. Езым игъащIэм имылъэгъуа тырку сулътIаным «сэнджакъбей» къыфIищри, дыщэ сэшхуи къыхуригъэшащ. Хъан Къаплъэн-Джэрий тIэунейрэ къыхуигъэкIуащ лIыкIуэхэр: къакIуэ, кIэмыргуеипщ, ди деж укъэзышэну гъуэгур «пхузэIухащ», жыхуиIэу. «СулътIанхэри хъанхэри зэкIэсу укIуэ! Даур и гум сызэреуарщ псом нэхърэ нэхъ къыстехьэлъэр, – щIегъуэжауэ егупсысырт пщыр. –
Иджы псори къызгурыIуащ: пэжщ Даур и гъуазэр. Пэжщ… Мыдрейхэрщи, сымыкIуэмэ, залымыгъэкIэ сашэну къысхуодалъэ…»
Псынэ Iуфэм Iус пщым и гупсысэхэр зэпиудащ Айдемыркъан бейгуэлым:
– Зиусхьэн, уи шыпхъур, Къудас гуащэшхуэр, къыпщIоупщIэ.
Бэлэтокъуэр и шыпхъум Iуплъэн фIэфIу, игу къызэрогъуэтыжри, хадэм къокIыж. И дэлъху закъуэр пэшым къыщыщIыхьэм, Къудас къэтэджри, жьэпкъыпэ щхьэщэ къыхуищIурэ, шэнт щхьэгуэр къыхуигъэкIуэтащ: Прозэ
– КъыщIыхьэ, си псэм и нэху, къэтIыс. – Ар зэретIысэхыу, гуащэр щIэупщIащ: – Уи Iуэхухэр сыт хуэдэ, си псэ? Сэ абыхэм сыщыгъуазэщ, ауэ уэ езым уи жьэкIэ къызжепIэмэ нэхъ къызощтэ. – Тас, дыгъуаси вэсэмахуи дытепсэлъыхьащ абы. – Болэт подыхьэшхыкI, шыпхъум и сабиицIэмкIэ зэресагъэжьу зыхуигъазэурэ. – Ауэ, ухуеймэ, иджыри зэ бжесIэжынщ. – Дыгъуасэрей махуэр, зиусхьэн, дыгъуасэти, блэкIащ. Нобэр
иджыри шы фIэдзапIэм щолъэдэкъэщыкI. Ди анэм и жыIауэ, хъыбар нэхъ гуауэмкIэ къыщIэдзи, нэхъыфIымкIэ ухыж, ди псэр тыншыжын хуэдэу. – Нобэрей IуэхукIэ, гуащэшхуэ, хъыбар Iейр нэхъыбэщ.
– Зы хъыбарыфIыр текIуэнущ хъыбар Iеищым, жаIэ. Ди бжэIупэм лъагъуэ IузыщIыкIа нэгъуей шухэмкIэ къыщысхущIэдзэт.
– Кърымыдзэр Къэбэрдейм къэзышэ хъаным срегъэблагъэ. – Жьы хъужа хъыбарщ ар, зиусхьэн. Уэрэдрэ Iуданэу лъахэм зэIэпахыр щIэщыгъуэжкъым. НэгъуэщIщ сэ къызжепIэн хуейр:
тырку сулътIаным сэнджакъбей къулыкъу къызэрыпхуигъэфэщарщ! Ар къысщубзыщIащ уэ. – Дауэ пщызбзыщIынт! ТIуми зы зэманщ ар къыщытщIар. Умыгузавэт уэ!
– Си дэлъху нэхъыщIэм щхьэкIэ сымыгузавэу хъурэ? КIэмыргуей хьэщIэщхэм щыщIэщыгъуэжкъым а хъыбарыр. НтIэ, сыт уи мурад? – Къудас и дэлъхум еплъурэ ауаныщI хъуэрыбзэу къыхущIегъуж: – Ярэби, си дэлъху, Шэрджэс Ипщэм зылI имысыжу арат тырку сэнджакъбей цIэр зыхуэфащэу? Уэр нэмыщI жыхуэсIэщ!
Бэлэтокъуэхэ япхъу гуащэшхуэм и Iущагъымрэ и щIагъыбзэ шэрэзымрэ дэпагэу, кIэмыргуеипщыр аргуэру пыгуфIыкIырт.
– Нобэ сышэсу сымыкIуэмэ, пщэдей кIэсу сахьыну жаIащ.
– Хьэгъапхъэ ящIу арагъэнщ. Алыхьу лъэщым къытхуимыхькIэ апхуэдэ! – дэлъхум и пщIэм тегужьеикIыу гуащэшхуэр лъаIуэри, Iущу пищэжащ: – Зиусхьэн, ди лъэпкъэгъухэм кIэмыргуеипщыр хьэ гъэсам ещхьу кърым хъаным и джэ макъым ирижащ жаIэ нэхърэ, Iэпхлъэпхрэ кIэсу залымыгъэкIэ ухуашэми нэхъ екIущ.
– Абазэхэхэм, мэхъуэшхэм, беслъэнейхэм сралIыщхьэу, тырку сэнджакъбей сыхъуну ухуейуэ ара?
– Нэгъуейхэмрэ къэрэшейхэмрэ къэбгъэнащ жумыIэу, си дэлъху закъуэ, – ауан щIэлъу подыхьэшхыкI гуащэшхуэр. – Сэракъым, зиусхьэн, узэупщIынур. Зэ закъуэ нэхъ мыхъуми, уи гум еупщIыж. ПщIантIэмкIэ къиIукIа Iэуэлъауэм плъэну Бэлэтокъуэр щыщIэкIым, Къудас щхьэгъубжэм доплъ… Нэгъуей шу зыбжанэ пщIантIэкум итт, шылъэкIэ удзыпцIэ дахэр яхьу. Гуащэшхуэм псынщIэу псори зэригъэзэхуащ… Гъэмахуэ пырхъуэм щIэгъэкъуа сэхым нэс къэкIуатэри, бейгуэлыр ириджащ. И макъым зримыгъэIэту, зэкIэлъигъэпIащIэурэ:
– Гъуоуэ жылэм яхыхьи, яжеIэ Кърымыр зиусхьэным къызэреныкъуэкъур. 85 86
Прозэ
АфIэкIа хэлъакъым: Болэтхьэблэр гъуо зэпэджэжхэм дэпIейтейри, зи лъэ лъэрыгъ изылъхьэр кIэмыргуеипщым и пщIантIэмкIэ драгъэзеящ.
Пщым и пщIантIэм дэт бейгуэлхэм яшхэм зрадзащ. Сэшхуэхэр къизыпхъуэта шу гупитIым къалъэгъуащ Къудас гуащэшхуэр, и IэлъэщIыр зытрипхъуэтауэ, къазэрыхуэкIуэр. Адыгэ шухэр занщIэу епсыхри, я пIэм ижыхьащ, яшхэр Iэдэжу яIыгъыу. Iэлигъуэт-пэщэм и бейгуэл Бэубэч и гъусэхэм захуигъэзащ нэгъуеибзэкIэ: – Iэщэхэр сампIэм ифлъхьэж! Фепсых! – ар жиIэри, езыми, пIащIэу, шым зыкъригъэлъэтэхащ…
Епсыхауэ зэхэт шу гупым Къудас гъунэгъу яхуэхъури, и IэлъэщIыр зытрилъхьэжурэ, фIыщIэ яхуищIащ, япэщIыкIэ адыгэбзэкIэ, итIанэ нэгъуеибзэкIэ:
– СызэхэфщIыкIащи, Алыхьым фиузэщI! – ар жиIэри, и дэлъхур здэщытымкIэ зигъэзащ. – Зиусхьэн, сэшхуэ къихакIэ къытхудыхьа мы шухэм ппахыну нэхъ къыщIоныкъуэкъур сыт?
Бэлэтокъуэр и шыпхъум Iуплъэри, жылэ къызэхуэсам зэхахын
хуэдэу, макъ лъагэкIэ:
– Кърым хъаным деж сахуэмыкIуэурэ, езыхэм схуагъэува пIалъэр къэсати, иджы залымыгъэкIэ сашэну къыскIэлъыкIуащ.
– Мыбыхэм я псалъэр унафэрэ я IуэхущIафэр залыму зыщагъэткIийкIэ, дауи, аманат къытхуагъэнэну къыщIэкIынщ, кIэмыргуеипщым и щхьэ зэрыхуагъэфащэу, – мамыру жеIэ Къудас. Бэлэтокъуэм нэгъуэщI псалъэ къыхуэмыгъуэтыжу: – Гуащэшхуэу, си шыпхъу дыщэ!..
– Аращ, зиусхьэн, аращ. Мыгъуагъэу щыIэр къызыпкърыкIа езы кърым хъаныр мыбдеж къысхурагъэтIысэхми, сэ абы зыкIи сыхуейкъым… Дауи, залымыгъэкIэ уашэмэ, укIуэнщ, ауэ, а къыуащIар адыгэ лъахэм нэрылъагъу ящыхъуу, езы Къэбэрдейми ар нэмысыжу хъунукъым! Кърым хъаным ущыхуашэкIэ, уи бейгуэлхэм я закъуэкъым шу гъусэу ныбдэкIуэнур: зи лъэ лъэрыгъ изылъхьэу Iэщэ зезыхьэр уи ужь ниувэнущ! Алыхь лъэщым сэкъатыншэу укъытхуихьыж, кIэмыргуеипщ!
… ШихкIэ зэщIэщIа гулэгъунэм ису кIуэрт Кърым хъаныр. Къаплъэн-Джэрий щIыгъуу иджы кIуатэрт дзэм и щIэлъэныкъуэр, къищынэмыщIауэ, хъаным езым и щхьэхъумэхэр и ужь итыжт. Беслъэнейм и гъунапкъэр къызэранэкIрэ пэт, щхьэхъумэм хъаным къыжриIащ Бэлэтокъуэпщыр къызэрагъэсар.
– Дэнэ щыIэ езыр? – и гу бампIэ тIысыжауэ, мэдыхьэшх Къаплъэн-Джэрий.
– Мес, дзэм бгъурытурэ ныткIэлъокIуэ.
Шылэ кхъуакIэхэр зэпэджэгуу къызыIущ данэ Iупхъуэр ирилъэфэкIри, хъаныр гу щхьэгъубжэм дэплъащ:
– Къыздишаи иджы дыкъыщIигъэгугъа и кIэмыргуеидзэр!
– Дыгъэр зи теплъэ… Бэлэтокъуэпщым и щхьэхъумэ кIэмыргуей шухэр куэду къыкIэлъыкIуауэ аркъудейщ… Прозэ
– Къэбэрдейхэм ещхьыркъабзэу, фиблщ мы кIэмыргуейхэри. ЗагъэпIий, я лIыгъэ фэрыщIыр ягъэлъагъуэу… И шу гъусэхэр зэрыщыту пывуди, езыр си гулэгъунэм и ужь къивгъэувэ! ЖэщитI-махуитIкIэ дыщызыпигъэплъакIэ, нрехьэмкIэ иджы увыIэпIэм дынэсыху.
Кърым хъаным и щхьэхъумэхэр Iуву зэувэкIа Бэлэтокъуэпщыр, хуей-хуэмейми, гулэгъунэм хьэмкIэлъэхъуу кIэлъыжэн хуей хъуащ. Пщыр къэзыухъуреихьахэм Бэубэч яхэтыжтэкъым. Зы теуэгъуэ якIуу, Болэт зэплъэкIа нэужь, къыгурыIуат и шу гъусэхэр зэрыпачар: бейгуэл шууипщI хуэдиз къэнэжауэ арат къыдежьахэм ящыщу. Айдемыркъан бейгуэлым, и шым епсалъэ зищIурэ, пщым и ужь зэриIыгъыр къриIуэкIырт.
Хъаным и гулэгъунэр, къэмыувыIэххэу, жэрт, пIащIэу. Шу гъусэхэри щIэмычэу хьэмкIэрт. КIэмыргуеипщым фIы дыдэу къыгурыIуат хъаным ауан хэлъу къызэригъэпудыр, ауэ, зишыIэмэ, нэхъыфIу къилъытащ.
КIэи пэи зимыIэ кърымыдзэ фIыцIэр, зиIуантIэурэ, КъэбэрдеймкIэ пщырт. Абыхэм къахуеплъых уэсыщхьэ къуршхэм мамыру къащхьэщытт адыгэ уанэм ещхьу дыкъуакъуэ Iуащхьэмахуэр.
КIэмыргуеипщыр иджы къуршхэм ириплъэурэ гупсысэрт: «Мы сщIэр сыт?.. Псым гъущэу сыкъыхэкIын си гугъэурэ, сэ езым зыкъэзгъэпцIэжащ, си щхьэр згъэпудыжащ… Хэт сыхъуну сэ иджы? СыхьэщIэ? Сыгъэр? Е хъаным срищхьэхъумэу, къэбэрдейхэм сахэзэухьыну сыкIуэрэ? Пэжт Даур а къызжиIар! Нышэдибэ Къудас гушыIэнэпцIу къызидзар-щэ: «Зэ нэхъ мыхъуми, уи гум еупщIыж». Сыт напэр сиIэу саIуплъэжыну иджы си лъэпкъэгъухэм? Бэлэтокъуэ лъэпкъым и пщIэр къысхудэхыжыну зэгуэр?! «Укъыщалъхуари зы махуэщи, ущылIэжынури зэ лIэгъуэщ», – жиIакъэ пасэрейм… Уи лIыгъэр здынэсыр къэгъэлъагъуэ, Бэлэтокъуэ», – зыхуищIыжащ унафэ, икIи зэмыплъэкIыу еджащ и ужь иту къакIуэ Айдемыркъан бейгуэлым:
– Ди лIыгъэр здынэсыр дгъэлъэгъуэнщ, Айдемыр! – жиIэурэ, сэмэгумкIэ къыбгъурыт кърым зауэлIым сэшхуэ уэгъуэ ирихщ, ижьымкIэ щытыр Айдемыркъан къриупщIэтэхри, тIуми лъэныкъуэкIэ зрачащ. Нэхъ япэIуэ иту кIуэ щхьэхъумэхэм къэхъуар къагурымыIуауэ зыкъыщагъазэм, мыдрей бейгуэлхэр ежэри ахэри зэтраупщIэтащ. КIэмыргуеипщым и шу гъусэхэр и ужь иту мэз лъапэм нэсыжакIэт зы шу абрагъуэ къащыкIэлъыджам:
– Бэлэтокъуэ! Уи шыпхъу жьэхъум и кIэкъуащIэ ущIэпщхьэжыну упIащIэу ара?
КIэмыргуеипщым фIыуэ ищIэрт а макъыр хэт ейми. – Уи гъуэгу ирикIуэ, Абрэдж. Уи зиусхьэнхэм уакъыкIэрыхумэ, зыкъыпхуагъэгусэнщ!
Хьэргъэшыргъэм къыдэуша Къаплъэн-Джэрий жейбащхъуэу зиплъыхьри щIэупщIащ:
– Сыт къэхъуар?
– Дыгъэр зи теплъэ… Бэлэтокъуэпщыр щIэпхъуэжащ. 87 Прозэ
Хъаным щабзыщIащ и щхьэхъумэхэм къащIыхьа кIэрыхур.
– Дэнэ кIуэн!.. Бэлэтокъуэ кIуапIэ иIэкъым, – хущхьэурэ зиукъуэдийщ, и жейбащхъуэнэхэм Iэгу-IэштIымкIэ щIэIуэтыхьри, а зэрыхущхьэурэ пищащ: – Къэбэрдейр къэдзэуа нэужь, флъагъунщ ХьэтIохъущокъуэпщымрэ Бэлэтокъуэпщымрэ мы ди гулэгъунэм зэрыщIэсщIэ. Къэбэрдейм кIуэсэжа а хъыджэбзыжь цIыкIу Налмэси хьэрэмым игъэзэжынщ. Хъан гуащэм хуит хуэтщIынщи, зигъэнщIыху щIопщкIэ едгъэкъунщ! Мис апхуэдэщ къытпэувхэм Iыхьэу ягъуэтыжынур… Шэджагъуэр къоблагъэ, жыжьэ иджыри увыIэпIэр? ВжесIатэкъэ фи кIэр фымылъэфыну! … Мэзым хыхьэжа кIэмыргуейхэр иджы епсыхауэ зыкIэлъыплъыжырт. Айдемыркъан бейгуэлым Бэлэтокъуэм и лъакъуэ лъы защIэр щилъагъум:
– Зиусхьэн, уи лъэтхьэмпэ сэмэгум дебгъэплъамэ нэхъыфIт.
– ЩIопщакIуэ схуэпщIын уи гугъэу умыжакъуэ, – мэдыхьэшх кIэмыргуеипщыр.
Бэлэтокъуэр гушыIа щхьэкIэ, уIэгъэр а зэригугъам хуэмыдэу куут: унэм нэсыжыху фэндырэу фIэбэга лъэтхьэмпэм лъахъстэн лъейр лэныстэкIэ щамыупщIэтыкIыу хъуакъым.
И дэлъхумрэ езымрэ я закъуэу къызэхуэна нэужь, Къудас гуащэшхуэр пыдыхьэшхыкIри:
– Уи уIэгъэр, зиусхьэн, Алыхьым и сэламщ. ЦIыхухэм егъэщIэн 88
хуейщ Бэлэтокъуэхэ щIопщакIуэ зэраIэр.
– Къудас!.. – пхъашэу къыхэкIиикIащ Бэлэтокъуэр.
– НэхъыфIыр зыщIэр сэращ. Ныщхьэбэ фIэдмыгъэкIыу ди щIопщакIуэщ…
– Тас… МобыкIэ Къэбэрдейр… Даур…
– Къэбэрдейм нэхърэ, дэ ди Iуэхур зы Iэпхъуалъэ изыгъуэкIэ нэхъыфIкъым иджыпсту, зиусхьэн! Си къуэ щхьэзыфIэфIыр къызэмыдаIуэмэ, сыт си Iэмалыр? Алыхьым солъэIу уи пхъурылъхур къихъумэну.
ХХХ
1708 гъэм и шыщхьэуIу мазэт. Пащтыхь Карл зи шу пашэ Швецие лъэс-шуудзэм Новгород-Северск къалэм и ищхъэрабгъукъэблэр къиухъуреихьри иубыдыпат.
Шэтырышхуэм и гупэм къиувауэ, Карл зиплъыхьырт. Зэм къэблэмкIэ, зэми ищхъэрэкIэ нэрыплъэр триухуэурэ, пащтыхьым зригъэлъагъурт урысеищIым и тафэ гъунапкъэншэхэр. Шведхэм я лъэ иджыри здынэмыса вагъэ щIапIэ пэрыхьэтхэмрэ мэзылъэ Iувхэмрэ нэрыплъэ абджым къыщыIуидзэкIэ, Карл зэгуэпырт а псори и бий кIэуфIыцIым – пащтыхь Пётр I – зэрыIэщIэлъым щхьэкIэ. Ауэ куэд иIэжкъым Карл урысыщIыр зэрыщыту къыщизэуну зэманыр къэсыным. Апхуэдэу хъумэ, Пётр лъакъуэ кIыхьыр абы и унафэм къыщIэхуэнущ. ЗегъэцIыхужын хуейщ «император» къыфIащыным зи нэ къыхуикI урыс пащтыхьым! Прозэ
Илъэс тIощIрэ тхурэ къэзыгъэщIа швед пащтыхь псыгъуэ кIантIэм и нэкIатхъэ ешахэр дыгъэ бзий псыпсым дыщIиукъуанцIэурэ, иджы игъэщIагъуэрт: «Я дыгъэри нэгъуэщIу къопс мы хъыдан лъэтхьэмпэжьхэм… Мыдэ, зэ догуэ… КъыбжьэдэзгъэпкIыжынщ сэ а 1706 гъэр! Дэнэ щыIэ иджы Даниер, Саксониер, Польшэр? IэджэкIэ уащыгугъатэкъэ абыхэм? Мес-тIэ, мо дыгъэм нэхърэ нэхъ цIыплъу мафIэм езгъэлыпщIыжащ щыри! Уи закъуэпцIийщ уэ. Сэ сыкъэзыгъэпэж гъусэ лъэрызехьэ сиIэщ. Уи ныбжьэгъу гупсэу щыта Мазепэр иджы сэращ зыдэщIыр. Тырку сулътIанри кърым хъанри си дамэгъухэщ. Модэ къэбэрдейхэр зэтраукIэмэ, мыгувэу къыскъуэувэжынухэщ. Пэжым ухуеймэ, урыс пащтыхь, сэ сахуэныкъуащэкъым абыхэм: езыхэр нэхъ къысхуэныкъуэщи, къызоубзэ…»
Карл зыдищIэжырт и Iуэху куэдкIэ зэрынэхъыфIыр, икIи, ар
и напщIэм телъу, урыс пащтыхьым гукIэ ехъурджауэрт: «Уи закъуэ утыку укъыщинам, пщIэжрэт укъызэкIужыну узэрыхэтар? Мис иджы, Европэ псор къыпщIэплъу, лъэгуажьэпэкIэ си пащхьэ ущезгъэтIысэхынщ! Дапщэщми пщIэрэ? Си дзэ лъэщыр а Москва1 ныщыдыхьэ махуэм!..»
Гу шэрхъ макъ къэIури, Карл зэплъэкIащ: гулэгъунэ къыIухьам къиувыкIырт Мазепэ Иван. Украинэм и гетманыр убзафэу къаплъэурэ, пащтыхьым щабэрыкIуэу къыбгъэдохьапэри щхьэщэ ещI:
– Нобэ щегъэжьауэ сыпщIыгъущ, пащтыхьышхуэ! Ди зэгурыIуэныгъэм тету, си дзэхэри къесшэлIащ. Си ныбжьэгъу фи гугъа а урыс пащтыхьыр – си бий егъущ. Уэращ иджы сызыкъуэтыр. Нобэ хуэдэ гуфIэгъуэ махуэм нэгъуэщI зы хъыбар хьэлэмэти къыпхуздэсхьащ: кърым хъан Къаплъэн-Джэрий, щхьэ мин щэ ныкъуэм щIигъу дзэм я шупашэрэ текIуэныгъэр и Iэпщэу, Къэбэрдейм нобэ-ныжэбэ къокIыж. Ари къыдгухьэнущ мыгувэу.
– Апхуэдэу уигурэ уи щхьэрэ а хъанымкIэ зэтелъмэ, ари фIы дыдэщ. Уэращи, тхьэм уиузэщI. Ахьмэд сулътIаным Кърымым теухуауэ сыкъызэригъэгугъар лIы хуэдэ игъэпэжауэ арщ а жыпIам къикIыр… 1 «Швецием и пащтыхь Карл ещхьу къызэрымыгуэкI цIыху Европэ тхыдэм и лIэщIыгъуэм хэтакъым», – ятх абы и пащтыхьыгъуэр зыджыж щIэныгъэлIхэм. Карл хужаIэрт лIы быдэу, шынэ зымыщIэ зауэлIу, ауэ щыхъукIи, ар ерыщагърэ залым жагъынкIэ зэхэща цIыхут. Карл пащтыхьыгъуэ щраша махуэм, архиепископ Успальскэм иIыгъ пащтыхь тажыр къыщхьэритIэгъэным пэмыплъэу, езыр пэIэбэщ, къыIэщIихри, и IэкIэ зыщхьэритIэгъэжат. Пэжщ, Карл и текIуэныгъэхэм ирипагэу зэи щытакъым. Апхуэдэ дыдэуи игу иригъауэртэкъым нэгъуэщIхэм езыр къыщыхагъащIэр. Тыншу зыщигъэгъупщэрт къемыхъулIа зауэхэр. 1700 гъэм Данием, Саксонием, Польшэм, Москва зэращIылIа зэгурыIуэм ипкъ иткIэ, Швецием Балтие тенджызыр паубыдыжат. Апхуэдэу яублауэ щытащ Швецием иращIылIа зауэр – «Севернэ» фIэщыгъэр иIэу тхыдэм хыхьар. Карл тIэкIу драгъэчыхыну чэнджэщ тэрэз езытахэм къажриIат: «ЗэрыпхъуакIуэ зауэ зэи сыхэмыхьэну сигу илът, арщхьэкIэ, хабзэ пэжым епцIыжахэм зезгъэщIэжын нэхъ хэмылъу, Iэщэр иджы къызощтэ». Пётр I къыгурыIуэрт Швецием зыпишэкIэ фейдэ къызэрыхимыхынур, абы къыхэкIыуи, екIужын фIэщIу, Карл лIыкIуэ хуищIат… АрщхьэкIэ «Москва сыныдыхьэмэ, дызэпсэлъэнщ», – жиIэри, зауэкIэ къебгъэрыкIуэпащ. Пэжщ, Карл нэхъ иужьыIуэкIэ хущIегъуэжат а и псалъэхэм. 89 90
Прозэ

Уэри шэч къытумыхьэ, гетман, Украинэр Iэрылъхьэ зэрыпхуэсщIынум! Неблагъэ. НакIуэ, адэкIэ къытпэщылъ текIуэныгъэхэм датепсэлъыхьынщ дызэгъусэу. Щэхущ Борэхьэблэр. Псэ щыдыму къыпхуэщIэркъым… Я хьэпи-шыпи зэщIакъуэу, сабийхэри Iэщри къыздащтэу, къурш щэхухэм Iэпхъуа жылэдэсхэм нэхъри зытрамыгъэхьэлъэн папщIэ, лIыжь-фызыжьхэр хьэблэм яхудэкIатэкъым. Зыбжанэт зэрыхъур а жьыкIэфэкIэ гуащIэншэхэр. Мэчыхъу ныкъуэдыкъуэри абыхэм ящыщ зыти, и фызыжьымрэ и хьэжьымрэ нэхъ гурыфIыгъуэ имыIэу пIэм хэлът.
… Пасэу къэушащ нышэдибэ Мэчыхъу. ХьэтIохъущокъуэпщым и мэзхэр кIыфI зэхэту щIэзыпщытыкIыу къэгъуэгурыкIуа мэзхъумэ лIыжьыр адакъэхэм япэ къэтэджу есат. Иджы пIэхэнэщи, здэпIэщIэн иIэжкъым. Жьыгъэр езыри жэщ жеиншэщ. ЦIыхур жьы щыхъум деж щIэмыжейр гупсысэм ихьу аркъудейкъым. Зи гуащIэ кIуам ишхри, къижейри, зыхуэныкъуэри нэхъ мащIэ мэхъу. Жьыгъэ зэIар иригуауэщхьэуэркъым а мащIэм: мамыру, Iэдэбу махуэхэм IуощIэ, жэщхэр ирагъэжьэж.
ФокIадэ пщэдджыжьыр иджыри кIыфIзэхэтщ. Бжьыхьэпэ хьэуа Iувым къыщIихузыкIа псыIагъэр унащхьэ бгъэн кIапэлъапэм зэрыпыткIукIыжым щIодэIу лIыжьыр. Щхьэгъубжэ лъабжьэм хьэжьыр щхьэхынэу щогурым, хьэщпакъымкIэ къыщоIу жэщ кIыхьым зи пкъыр дэундэрэбжьа уанэшым и хэпырхъэ макъыр.
Унащхьэ бгыкъум кIэрыщIа фэ кIапсэм иджыри быдагъ зыщIэлъ и IитIымкIэ зыкIэрищIэри, Мэчыхъу пIэкум къитIысхьащ, и щхьэгъусэм хуеплъэкIыурэ. Мэчыхъу къыпэзанщIэ блыным бгъэдэтт фызыжьым и пIэр. Мэлгуэшхэ я пхъур иджыри къэуша хуэдэкъым… Мэчыхъу ар игъэщIагъуэу гъуэлъыпIэмкIэ маплъэ: зыщигъазэри къыщызэфIэтIысхьэри цырхъыншэу зыхэзыщIэу щыта и гъащIэ гъусэр, мызыгъуэгукIэ ешагъэнщ, къэушыххэркъым. Фызыжьыр фIэгуэныхь хъуащи, Мэчыхъу и щхьэ хуошхыдэж: «Сэ сызэрилъафэурэ езым и лъэр щIэукIуриикIынущ мы тхьэмыщкIэм. Ирежей иджыри тIэкIурэ, зыщIыпIи къыкIэрыхуркъым. Мыдэ Мышыт щхьэгъубжэмкIэ къыщыбанэу къимыгъэушащэрэт…»
… МыпIащIэу унэм къыщIэкIуатэ нэхулъэм хоплъэ Мэчыхъуи,
пэш кIуэцIым иджы нэIурыту Уафэбгыкъу и теплъэр къыхухощ! ЛIыжьым и нэгу къыщIегъэхьэ Кургъуокъуэ дзэхэр здигъэтIысынкIэ хъуну къуакIэхэмрэ бгъуэнщIагъхэмрэ. Бжьэпэхэр, щыхупIэхэр, бгы жьэгъухэр теплъэгъуэ кIэщIурэ зи нэгу щIэкI лIыжьым мыпIащIэурэ зэрегъэзахуэ: «Лъэщым и мащIэ жыхуаIэращ. Пщы уэлийм и Iущыгъэр текIуэу, дзэр хьисэп тэмэмкIэ бгылъэм ириугуашэ нэужьым, кърымыдзэр, ар хуеймэ иремин хыщI е блыщI – ягъэпIэтIэуэнукъым къэбэрдейхэм! Апхуэдэщ къуршхэм я мэгъу щэхухэр. ХьэтIохъущокъуэри Прозэ
ягъэсэжхэм хуэдэлIкъым… Догуэт, шу дапщэу пIэрэ Джылахъстэнейм къикIар? Кургъуокъуэ абыхэм тIысыпIэ яхуищIар Афэбг и жьэгъухэрауэ жиIатэкъэ Жэбагъы. Алыхьым и къарур инщ, ХьэтIохъущокъуэпщым иджы IэщIэлъщ, шуми-лъэсми, мин пщыкIутху. Кърым хъаным ейр тхукIэ нэхъыбэщ, ауэ къэбэрдей пщы уэлийм къыкъуэтщ мышурэ-мылъэсу къуршыпсэ пэкIу. Дызижагъуэр къиухьэ а Уафэбгыкъу и джатэрых бжьэпэм! «КъежьэкIей кIуэдыжыкIейщ» щIыжаIэр къуршхэм къащхьэщих Iулыджыр Къаплъэн-Джэрий
ещхьу зыщыгъупща гуэрхэу къыщIэкIынщ…
«ХьэтIохъущокъуэпщыр езыри къуршыпсэщ. А лIым фIыуэ ещIэ гуащIэ лъэщыр здыщызекIуэр. Пщы уэлийм и лъэ жьы щIэтщи, и шабзэпэ бзэщхъуркъым, ауэ… дзэпщу зэи згъэунэхуакъым Кургъуокъуэ… Иджы зауэ Iуэхум дауэрэ хэзэгъэну пIэрэ?.. – Мэчыхъу мащIэу хэгупсысыхьурэ: – И щхьэ закъуэу мыщэ абрагъуэм зыпэщIэзыдз лIым, езым хуэдэлI гуэр къыпикIуэтыжу, абрэмывэм зыкъуидзэнукъым, дауи! Ар хьэкъщ. Пщы уэлийм игурэ и щхьэрэ зэтемылъатэмэ, кърымыдзэр къуакIэбгыкIэмкIэ дишэхынутэкъым!» – гукIэ арэзы дыдэ техъуэжри, лIыжьым, макъышхуэ иригъэщIу, и IэгуитIымкIэ и лъэгуажьащхьэхэм еуэжащ. А макъыр унэм зэуэ щIэз щыхъум, Мэчыхъу гузэвэжащ, фызыжьыр абы къыдэуша фIэщIу:
– Укъэзгъэуша мыгъуэ хъунщ, сыхуеятэкъым… – абы ирихьэлIэу Мышыт кIэбдзкIэ щыту щхьэгъубжэ лъахъшэм зыкъыдриупсейри, пщIэуурэ щIэкъугъыхьыжу щыхуежьэм, Гурытыр абы щIэкIиящ:
– УвыIэт иджы, угъурсыз, Мэлгуэшхэ я пхъур къыумыгъэушыт! Уагъэшхэнщ куэд дэмыкIыу.
жьым хуэшэчакъым:
АрщхьэкIэ Мышыт гущIыхьэу нэхъри къыщикъугъыкIым, лIы-
– Къэхъуар сыт, Мышыт?! Зэхэпхыркъэ, Гурытхэ я нысэ? Къэуш. Къэушыт… Упсэлъэжыркъэ мыр, зиунагъуэрэ?!
… ЛIыжьыр джэрт. Фызыжьыр щымт. Щымыхъужыххэм кIапсэр иIыгъыурэ Мэчыхъу гъуэлъыпIэм зыкъригъэщэтэхри, и лъакъуэ псэншэхэр зыкIэлъилъэфурэ фызыжьыр зыхэлъ пIэм епщылIащ. Къимыгъэщтэн и мураду, и Iэр хуэмурэ ишийри, и натIэм еIусащ. ЩIыIэт и натIэр… ЛIыжьым къыгурыIуащ гуфIэгъуи гузэвэгъуи здигуэша и щхьэгъусэм и псэр зэрыхэкIар. Зэм пэгушыIэу, нэхъыбэм ехъурджауэу, зэм хуилъу, адрейм –
техъушышыхьу ешхыдэрэ арыххэуи игу хэзыгъэщIыр дзыхь хуищIыжу зыбгъэдэса щхьэгъусэм Мэчыхъу здэщыIэ дунейр ибгынат! ЛIыжьым игу икъузурэ Iэбэри, бзылъхугъэм и напIэхэр къыхурихьэхыжащ, и жьэпкъыпэр хущIипхэжри, пкъы диижар хузэригъэзэхуэжащ. ИужькIэ абы и пIэщхьагъым Гурытым и щхьэр тригъэзагъэри, щабэу жиIащ: «Мы дуней нэхур къыстеункIыфIауэ, си закъуэ дыдэу сыкъытебнащ мы дунеижьым, си дахэ… СощIэ, сощIэ, уэ жыпIэнур… Пхъуи диIэщ, пхъурылъхуи, малъхъи диIэщ, ауэ ахэр сыт хуэдизу фIыуэ сымылъагъуми, уэ узэрахъуэкIыфынукъым…» Фызыжьым и гъуэлъыпIэм лъэгуажьэмыщхьэу егъэщIауэ 91 Прозэ
здыкIэщIэсым, гуауэм зэуэ къарууншэ ищIа Мэчыхъу, зэрыхъуар имыщIэу, Iурихащ. ПщIантIэмкIэ къиIукIа псалъэмакъым къигъэушыжащ лIыжьыр. И щхьэр къиIэтри, шхыIэныр хьэдэм трипхъуащ. «Си гуауэр дэнэ къыщащIа цIыхухэм? Хэт яжезыIар? Мышыти и макъ къыщIэмыIужыр сыту пIэрэ?» – и щхьэм щызэрегъэзахуэ.
ЗыкъригъэзэкIри къилъэгъуащ пэш бжэщхьэIум и деж къыщызэтеувыIа лIы гупыр: Блахъуэр, Бэхъуныр, Абрэджыр, Батыр ефэндыр. Ахэр къыздихуар къыгурымыIуауэ яхэплъэурэ, лIыжьым иджы Iэнкуну къигубзыгъыжырт махуэ зыбжанэ ипэкIэ Блахъуэм къыжриIар: «Къытедгъэзэнущ иджыри». Батыр ефэндым фIы лъэпкъ и нэгу зэрыщIэмылъыр нэрылъагъу пэтми, Мэчыхъу гугъэ ищIри:
– Ефэнды, Алыхьым фыкъысхуигъэкIуауэ къыщIэкIынщ! Мы тхьэмыщкIэр дунейм ехыжащи…
Батыр ефэндым жиIэнуIами хунигъэсакъым Блахъуэм. Гужьгъэжьыр къыкIуэцIывыкIыурэ къэкIуатэри:
– Гурыт, хьэр къыдэзыутIыпща мы фызыжьым и хьэдэр пхуэдгъеижыну дыкъыпхуэкIуа уи мыгугъэ!
– УвыIэт, ТIотIрэш. УвыIэт. Хьэдэ зэрылъ унэм Алыхьым и деж нэмысын псалъэ щумыгъэIут, – къопсалъэ иджы Батыр ефэндыр. – А уэ уи гужьгъэжьыр сытым щыщ, мы тхьэмыщкIэм Къыпежьэнум и упщIэхэм елъытауэ?! Псори дызыгъэунэхур Аращи, псоми Абы и пащхьэ жэуап щытхьыжынущ. Iиманрэ шыIэныгъэрэ зивгъэIэ. ФIы влэжь. ФIырщ Алыхь лъапIэм и щIасэр. «Iэмин!» – жыфIэт.
Ефэндым и Iэгушхуэр иIэту духьэ кIэщI къибжа нэужь, макъ гущIэгъулыкIэ лIыжьым зыхуегъазэ:
– Алыхьу дыкъэзыгъэщIам IэтыгъуафIэ пщищI, Мэчыхъу. СыткIэ сэбэп дыпхуэхъуфыну? Дымуслъымэнщ дэ. Дызэлъэпкъэгъущ. Псори Алыхьым и щIагъ дыщIэтщ.
– Фымуслъымэну щыжыфIэкIэ, Iимани вбгъэдэлъу къыщIэкIынщи, фи IиманымкIэ сыныволъэIу…
– Псори зэлъэIуу зыми емылъэIуж Алыхьым иухащ фIым фIыкIэ дыпежьэну, – Батыр ефэндыр къызытекIухьар иджы и IэмыщIэ къызэрихутам щыгуфIыкIыурэ, и псалъэр нэхъри жьакIуэу къыфIеблырт. – Уи махуэр гуауэщи, зыпщIэдгъэкъуэнщ, Гурыт. Уэри дыкъыумыгъэщIэхъуу, дыкъыщIэкIуа Iуэху тIэкIур къытхузэфIэбгъэкIынщ.
Мэчыхъу лIыжьым къыгурыIуэрт зэрыхуа хьэшым икIэрэхъухь «Iуэху тIэкIур» зищIысыр, ауэ зыкъригъэщIакъым. Ар щыст, и щхьэр ехьэхауэ, къыщхьэщыт лIиплIыр ауи къримыдзэу. ИужькIэ, и щхьэ хуэпсэлъэж щIыкIэу, жиIащ: – Сыт ди Iэмал, ефэнды, дунейр зи инагъыр щынэпцIкIэ, си лъэIури уи лъэIури нэхъ нэпцIыжщ. Кхъуэщынрэ пэт, и жьыхъугъуэм мыкъутэмэ, къочэ. Жьы къыздэхъуа мы тхьэмыщкIэм и пащхьэ си Iиман хьэкъ щызвгъэгъэзащIи, сэри фи щIыхуэ къызытезнэнкъым. Ауэ… флъагъуркъэ, сэ схузэфIэкIынур мащIэщ. Си лъэр къыщIэувэркъым. 92 Прозэ
– Гурыт!.. – аргуэру зыкъритIат Блахъуэм, и губжьыр хуемыкъухыу, арщхьэкIэ Батыр ефэндым и Iуплъэгъуэм хуэзэри, зыIурилъэфэжурэ: – Къысхуэгъэгъу, ефэнды…
Блахъуэр бампIэм апхуэдизкIэ къызэщитхъырти, фызыжьыр щIэлIари хьэр къызэрыриуштар арауэ и фIэщ ищIыжырт. ИтIани, ефэндым пэрымыуэу, зыхуейр Мэчыхъу къыпахыфмэ, я Iэпхъуамбэм ирашэкIынщи ежьэжынхэщ! Ар Блахъуэкъым, мы лIыжьым зримыгъэщIэжмэ!
– Си къуэш муслъымэнхэ, мы дуней нэпцIым Iэджэ къыщохъу. Псори зэхуэдгъэгъуу, ди псэхэр зэхуэдмыгъэкъабзэмэ, Алыхьым и пащхьэ дыщыукIытэнущ. Мис Мырзэбэч пцIы сигъэупсынкъым: мы дунеижьыр гущэмрэ мащэмрэ я зэхуакум дэлъ пIалъэ хьэхущ, – жиIэурэ Батыр зыгуэрхэр игукIэ щыму зэпилъыта нэужь: – Мэчыхъу, уэри уощIэ, кхъэтIым къаруушхуэ токIуадэ, дэ дыныщIолъэIунум гуащIэ ткIуэпси ихьынутэкъым… Бзылъхугъэ хьэдэр зэзыгъэзэхуэн
хуейр бзылъхугъэIэт, ауэ жылэ нэщIым апхуэди щыдгъуэтыну къыщIэкIынкъым. Абы къыхэкIыуи, дыуэ тщIынщи, мащэм етхьэхынщ. ЦIыхур зэрыхуа щытыкIэм елъытауэ ислъам диным ари къабылу къещтэ.
– Борэхьэблэм я кхъэлъахэр хьэдрыхэщI щыIэщ… – зыхуэубыдакъым Блахъуэм. – Хъуну щытмэ, ди хадапхэм … щIыгулъри абдеж щыщабэт…
– Сыт щIэмыхъунур? Сэ жысIаи, цIыхур зэрыхуа щытыкIэр диным дапщэщи зэхещIыкI. ТIотIрэшрэ Жэфаррэ щIалэхэщ. КIуэнщи, къатIынщ мащэр.
– Хьэр-щэ? – гужьеяуэ къопсалъэ иджыри къэс зи жьэр 93
зэщIэзымыха Бэхъуныр. – Сэ хуит фызмыщIауэ, зы цIыху феIусэнукъым абы… – жеIэ Мэчыхъу. дыр:
МащэтI ежьа Блахъуэмрэ Бэхъунымрэ якIэлъокIиеж Батыр ефэн-
– Зыщывмыгъэгъупщэт: бзылъхугъэм и мащэр нэхъ куууэ иратIых хабзэщ, – иныIуэу зэрыпсэлъам къигъэуIэбжьыжа ефэндым, и макъыр ирешэхри, лIыжьым зыхуегъазэ упщIэкIэ: – Алыхьым и нэфIыр зыщыхуэн Мэчыхъу, мы бзылъхугъэм Борэхьэблэ Iыхьлы-Iэулэд щиIэ?
– Фызыжьымрэ сэрэ Борэхьэблэ дыщалъхуатэкъым. Джылахъстэнейм дыкъикIат. Мы тхьэмыщкIэр Мэлгуэш уэркъхэм япхъут, сэ сылъхукъуэлI щIалэт. Ар къызэрыздэкIуар къыпаубыдри, хьэрэм дыкъащIат. Апхуэдэу дыкъэIэпхъуа хъуат Борэхьэблэ.
Абрэдж Мырзэбэч лIыжьым жиIар игу ирихьыпауэ:
– ЗэрыжыпIэмкIэ, Мэчыхъу, фыхэхэсщ… УзэхызощIыкI, – жеIэри, игукIэ: «Сэри хамэ щIыпIэ хэхэс сыщыхъунущ… Фызыжьыр лIащ, лIыжьым псэ зыIут къыщIэупщIэнукъым. Ди кIэныр къокI! ПсынщIэу хьэдэр щIэлъхьауэ ежьэжын хуейщ. Мы ныкъуэдыкъуэр къытпэлъэщынукъым. Езыри щхьэлажьэщи, апхуэдиз зэхэху иIэжкъым. Алыхьым псори тхузэригъэзэхуам ещхьщ!» Прозэ
Абрэджым и жьэкIэ жиIам щIэлъ щIагъыбзэр Мэчыхъу къыгурымыIуауэ аратэкъым, итIани, Мырзэбэч и гупсысэхэр диIыгъ нэхъей:
– Си нэщIыбагъкIэ къысхужаIам сэ, дауи, сыщыгъуазэкъым, ауэ къызиубыдылIэу зы цIыху «хэхэскIэ» къызэщакъым. Хэт ар зи Iуэхур? Жылэр иджы щIэупщIэркъым хэт дэнэ къикIами…
– Хэти хэт, ауэ уэ зыри къыптепсэлъыхьынукъым. Уэ ХьэтIохъущокъуэпщым и щакIуэ Iэзэу ущытащ… – Абрэджым къызыфIимыгъэIуэху хуэдэурэ, къриIуащ пщым и цIэр. – ХьэтIохъущокъуэм срищакIуэ къудейтэкъым сэ. Пщы уэлийм и адэшхуэм лъандэрэ яIыгъ щакIуапIэ къурш мэзылъэхэр схъумэу, сакIэлъыплъу гъащIэр къадэсхьащ. КъэбэрдеищIым къуэбги мэз дэгуи иIэкъым сэ сымыцIыху. Езы лъагъуэхэми сащыгъупщауэ къыщIэкIынкъым.
– Дауи, уащыгъупщакъым, – къопсалъэ ефэндыр, – уи лъэм и къарур Алыхьым щIихами, сыт пщIэн, абы уэ зыри пхухэлъхьэнукъым.
Уэ пхуэдэ щакIуэхэм я фIыщIэр ящыгъупщэхэм хуэдэт? Зыгуэрхэм дэхуэх ящIащ, Мэчыхъу, уи гуащIэдэкIыр… Ауэ дэ пщIэшхуэ пхудощI. Уафэбгыкъушхуэри ЦIыкIури фIыуэ боцIыху, тхьэмадэ… Мыдэ, хьэдэр щIэтлъхьэмэ, бжетIэнщ дыпхуэныкъуэ щIэхъуа а ди лъэIу цIыкIур. «Iэмин!» жыфIэт.
МащэтI къикIыжахэр зэрилъагъуу, ефэндым и дыуэм кIэщI – Фыхьэзырмэ, – захуегъазэ лIищым, – бзылъхугъэр пIэипхъуэм кIуэцIыфшыхьи, мащэмкIэ нэфхь. НакIуэ, Мырзэбэч, Алыхьым къабылу тIихмэ, Мэчыхъу и щхьэгъусэм дыуэ хуэтщIыжынщи, лIыжьым и гуауэр дэдгъэвынщ. НакIуэ…
– Алыхьым жиIэмэ, ефэнды. Алыхьым жиIэмэ, – фэрыщIу погуфIыкI Абрэджри, дунейм трилъагъуэ мыхъу Къэзанокъуэм и цIэри имыкурэ имыбгыу дыуэщIым къыщыхеIу: – Жэбагъы зэрыжиIауэ, дэ дыхъункъым уэркъ ныкъуэ. Алыхьым къабзэу убгъэдэтщи, ефэнды, шэч къытесхьэркъым мы Къэбэрдей Iуэхухэр зэфIэкIмэ, Мэчыхъу и щхьэгъусэ тхьэмыщкIэм КъурIэнкIэ кхъэдэкI зэрыхуэпщIынум. ГъащIэ илъэгъуат Гурытым. И щыпэлъагъутэкъым фэрыщI, иужэгъужат напитI зиIэхэр, ищIэщыгъуэжтэкъым щхьэхуещэхэри. ЩIым щыс лIыжьым къыхуеплъыхыу къыщхьэщытхэм ящыгъупщат щакIуэу псэуар щакIуэу дунейм зэрехыжыр. Фызыжь хьэдэр фейдэ хэхыпIэ зыщIахэм я зэхэзеплъэкIэри, я зэпсэлъэкIэри Мэчыхъу, и щхьэр зэрехьэхауэ, гукIэ къипхъуатэрт. ЦIыху е псэущхьэ ирехъуи, псэзэпылъхьэпIэм щихуам деж хэкIыпIэ хъунур къыхуэлъагъуркъым. Ауэ Мэчыхъу иджыпсту ищIэрт хэкIыпIэу щыIэр. «Iэзэу кърадзащ си пщэм аркъэныр… Гузэвэгъуэр къыщыслъихьэм, си бийр, си Iумпэмыр гъунэгъуу зыбгъэдэзгъэхьэн хуей хъуащ. Къысхуигъэгъунщ ар Мэлгуэшхэ я пхъум. Ауэ мыдэ зэ… сэ сощIэ абыхэм яхуэфащэр! Я IэмыщIэм сис я гугъэжу, плъагъурэ абыхэм зэрызыкъысхуащIыр?!» Ефэндым зыпищIыж щIыкIэу игукIэ жеIэ Мэчыхъу. «ДызэрызэгурыIуам 94
зригъэщIащ: Прозэ
тету…», жи мо ефэнды ныкъуэм. Ауэ сэ абыхэм зыкIи сагурыIуакъым. Мыдрей Абрэджыр-щэ? Арат иджы хэхэсым къысхутемыпсэлъыхьыжар! Ар адыгэ уэркъыу щытамэ, Кърым бжэщхьэIу лъабжьэм, хьэ гъэсам хуэдэу, яхукIэщIэсынт?! Алыхьым и фIыщIэщ, Мэлгуэшхэ япхъу, уи хьэдэщIэлъхьэхэм я псалъэр иджы зэрызэхыумыхынур! Сэ щхьэмыгъуэжьми губгъэн къысхуумыщI, уи хьэдрыхэ мащэм хамэлI нэжэсхэр нызэрыщIэплъэнур… Абыхэм Къэбэрдейм кърахьа егъурщ нобэ Борэхьэблэр ди пщIантIэм дыуэ щащIу щIыпхудэмытыр. Псэ къабзагъэр дунеягъэкIэ зезыхьа си дахэ! Уи лIыжьым дзыхэу напэтех зэримыщIэнум шэч къытумыхьэт! Зэхэпхрэ Мышыт зэрыпщIэур? Мы си гур нэхъеижу ныпкIэлъопыхьэ мыгъуэри, дахэ!..» Фызыжьым и щхьэр нетIэ зытелъа пIэщхьагъ щIыIэжьым хуэш зыхыхьа и Iэр делъэжри, и гъуэлъыпIэр здэщытымкIэ епщэкIыжыну йоIэ Мэчыхъу. Хадэм итхэм къамыгъэзэж щIыкIэ лIыжьым иубыдыжын хузэфIэкIащ и кIапсэ кIапэр. Абы зыкIэрищIэщ, пIэкум зыдрихьеижри, фоч узэдар къигъэIэгъуащ.
Бжэм адэкIэ лъэ макъ къыщыIум, лIыжьым фочыр игъэпкIри къызэфIэтIысхьащ. Батыр ефэндыр гупым япэ иту къакIуэрт. Фочыпэ къыхуашиям щыIуплъэм ефэндыр гужьейри:
– Алыхьым и нэфIыр зыщыхуэн Мэчыхъу, сыт пщIэр?.. Ефэндым фоч трагъапсэрэ?..
– ЛIыжь хэкIыпIэншэм фейдэщI дыуэ иращIылIэрэ?! – жиIэурэ 95
Мэчыхъу фочыпэр ирехьэхыж.
– Алыхьым и псалъэр уигу нэсащ, Мэчыхъу. Уи лIыгъэри уи хабзэ зехьэкIэм хуэфэщэжщ. Мы дуней хьэхур гузэвэгъуэм зэщIищтащи, уэри пхузогъэгъу узэрыгужьеяр. Гузэвэгъуэщ дэри нобэ дыкъыпхуэзыхьар.
Ефэндым и ужьыр иIыгъыу къыщIыхьэжа Мырзэбэч игъэщIагъуафэ зытрегъауэри:
– Уи гъуэлъыпIэм уитIысхьэжыфаи, Мэчыхъу?!
– НтIэ, си лъэр щIэхуауэ, щIым сыщысу укъысхуепсэлъэхмэ нэхъ къапщтэрэт, Абрэдж?
– Алыхьым и пащхьэм щыдгъэзэщIащ уи хьэдэ хуэIухуэщIэр.
Узэрыдгъэгугъар пхуэтщIащи, иджы дэ дызыхуейр… – къыпедзыж Абрэджым.
– Зэ догуэт… Зэ догуэт, Мырзэбэч, – къопсалъэ Батыр ефэндыр, – фызэпэщIэмыувэт, фигухэр вгъэщабэт, муслъымэнхэ…
Ефэндым псори зэригъэзэхуакIэт: «Игъуэ дыдэу къыIэщIэлIащ мыбы и фызыжьыр. Езыми и щхьэр хэпщIыкIыу ежьащи, ищIэнур ищIэжыркъым. Иджы тыншу къыфIэнэнщ ди бдзэкъунтхым», – гукIэ зэпищэурэ, лIыжьым Iэдэбу зыхуегъазэ:
– Ди гъусэу накIуэ, Мэчыхъу. КъытхуэщIэ а зы лъэIур. Куэдрэ ущыдгъэгувэнкъым къуршхэм. ТIотIрэш, мыдэ фыкъакIуи, тхьэмадэ Iумахуэр ныщIэфш!
– Къэвгъанэт, – къопсалъэ иджы Гурытыр, фэ кIапсэр иубыдурэ, – сэ езыр сыщIэкIынщ. Си уанэшыр бжэщхьэIу дэкIуеипIэм къысхуIуфшэ. Прозэ
Ефэндым насып джэшыр къеуэлIауэ:
– ЗэрыжыпIэщ, тхьэмадэ, зэрыпфIэфIщ! БлэгущIэ башышхуитIым и лъакъуэхэр ядилъэфурэ, Гурытыр зызэман бжэщхьэIум техьащ. ЛIыжьым кIэрылът къамэр, сэшхуэр, фокIэщIыр. И дамащхьэм дохъутейр къыкъуэплъырт. Гурытым и Iэщэфащэр зылъэгъуа ТIотIрэшрэ Жэфаррэ зэхущIэплъри пыгуфIыкIахэщ. Мэчыхъу уанэгум зригъэзагъэурэ, къыщыдыхьэшхитIым емыплъыххэу яредз:
– Сыт, фи хьэм бажэ къиубыда? Дуней гуфIэгъуэр зывохьэри… Iэщэншэ щакIуэр нэхъ ауанщ IэщакIуэ лъэрымыхьым нэхърэ. Уанэгу сызэрисыфыр фымыгъэщIагъуэ… Фышэсыж фэри, ефэнды. Сэ фызыжьым и кхъащхьэм нэс сыкIуэну сыхуейщ. Хьэуэ, хьэуэ, зыри фынэмыкIуэ. Си закъуэу сепсэлъылIэжынущ…
… Гурытыр здыдашу Борэхьэблэ дэкIыжа шууиплIыр гъуэгу
тетурэ махуэр кIуат. Куэд щIауэ гъуэгуанэ жыжьэ темыхьа лIыжьым и лъакъуэхэр ундэрэбжьэпауэ зыхищIэжыртэкъым. Шухэр къэмыувыIэу кIуэрт. Мэчыхъу хуэмышэчыжу ефэндым зыхуигъазэри:
– Дыгъэр къухьэнущ куэд мыщIэу. СыкъыщIефшэжьар къызжефIэну фигу илъкъэ? 96
– Ди мурадыр, – мэдыхьэшх Абрэджыр, – кърым хъаным ухуэтшэну аращ. Езы хъаным псори къыбжиIэнщ.
– Iистофрилэхь! Сэ сыкъилъагъун папщIэ, Кърымым къикIри
езы Къаплъэн-Джэрий дыдэр Къэбэрдейм нэс къэкIуащ. НтIэ, сэр фIэкIа гугъапIэ зимыIэж а хъаным и пащхьэ сихьэн ипэ къихуэу, тIэкIу сызыкIэлъывгъэплъыж, – ауаныщIу подыхьэшхыкI Гурытыр.
Блахъуэм, хабзи имыщIэжу, ерагъыу зызэтриIыгъэу жеIэ, губжьауэ:
– Ди хъаныр зыхуейр а уи щхьэ къуиижьым илъращ, армыхъумэ, уэ пхуэдэ ныкъуэдыкъуэ фасикъхэм и нэ къахуикIыркъым!
– Уэри уи хъан ар, Блахъуэ? СымыщIат… Сэ си ныкъуэдыкъуагъэм зытумыукIэж, тIасэ. «Джэдгын зи жагъуэ и пащIэ щIыIу щогъагъэ», –
жи пасэрейм. Пасэрейми дынэмысу, мис, ефэндым жиIакъэ, Алыхьым къыдитар – фIыуэ? Уэри ардыдэр къыуитынумэ и куэдщ а Алыхьым, – мэдыхьэшх Мэчыхъу.
– Уигу умыухыж, тхьэмадэ, – къопсалъэ уанэгум ис Батыр ефэндыр, – уи ХьэтIохъущокъуэпщым хуэдэу фIыщIэншэкъым ди Къаплъэн-Джэрий. Хъаным Къэбэрдейр лъэгуажьэмыщхьэу игъэува нэужь, тыгъэ къыпхуищIынущ Уафэбгыкъу бгымрэ абы и Iэхэлъахэ хъупIэхэмрэ. КъищынэмыщIауэ, а ХьэтIохъущокъуэр езыр уи хъумакIуэ IуэхутхьэбзащIэу къыпхуигъэкIуэжынущ. Апхуэдэщ ди хъаныр…
– Алыхьым и нэфIыр зыщыхуа ефэнды, – шыр къыжьэдикъуэурэ къахоуэ иджыри къэс щыму къабгъурыта къущхьэ Жэфар, – ХьэтIохъущокъуэмрэ Мэчыхъурэ я Iуэхуу хэлъыр сыт а Уафэбгыкъу? Мыхэр псори балъкъэр хъупIэхэщ, къэбэрдейхэм ттрахауэ щытауэ. Прозэ
Жэфар щIакъуэм и псалъэр нримыгъэгъэсу, Блахъуэр къыхокIиикI:
– Сыт щыгъуэ ар балъкъэрхэм ейуэ щыщытар?! Дапщэрэ бжетIа абы утемыпсэлъыхьыну! Мывалъэ щIыпIэм фыкъитшри, фытфIэгуэныхь зэрыхъум къыхэкIкIэ хуит фытщIащ ди Iуащхьэмахуэ лъапэ фыщитIысыкIыну. Иджы фэ девгъэджэжыну фыхэтщ, ара?
– Блахъуэ, уи фIэщу жыпIэрэ ар?
– Си фIэщ дыдэу!
– Уи къэбартыжьэр зэщIэпIэт!
– Си унэ си жьэр щызэщIупIэжыну, ухэт уэ?! – Блахъуэр пIащIэу йопсыхри, къамэр кърепхъуэт. Бэхъуни абы и пащхьэ зэуэ къохутэ, и къамэр IэщIэлъу.
– ХьэщхьэрыIуэ къывэдзэкъа?! – жиIэурэ Абрэджыр шууитIым яку дохьэ, иужькIэ Бэхъун дежкIэ зегъэзэжри: – НакIуэ, Жэфар.
– Дэнэ? – жи къущхьэм, къэуIэбжьауэ.
–УлIкъэ уэ, зиунагъуэрэ?! «НакIуэ» бжесIащи, накIуэ. Мы лIищри, Мэчыхъу и щакIуэхьэри мыбдеж къыщыднэнщи, модэ дыдэкIыурэ Iуащхьэмахуэ уэрэд хуэдусынщ, – гушыIэ нэпцIу мэдыхьэшх Мырзэбэч.
– НакIуэ… – арэзы мэхъу къущхьэ Жэфар. Блахъуэм нэщхъкIэ йоджэбауэ, мэшэсыжри, Абрэджым и ужь йоувэ.
– Хъаным и увыIэпIэм дыщызэIущIэжынщ! – Батыр ефэндыр шу IукIыжхэм якIэлъоджэри, Блахъуэм хуэмыарэзыуэ зыхуегъазэ: – Зыщумыгъэгъупщэ: дызыгухьа кърым тэтэрхэм я къуэшщ балъкъэрхэр. Сыт апхуэдэу дыджу ущIепсалъэр?
– Сыт-тIэ абы щхьэкIэ? ЗацIыхужын хуейщ абыхэм, – мэгъумэтIымэ Блахъуэр.
– Сыт дыщIыщытыр? – псалъэмакъыр нэгъуэщI лъэныкъуэкIэ еунэтI ефэндым. – ФынакIуэ. Мобдеж Къазий и псынэр щыIэщи, андез тщтэнщ, ичындыр йокI.
Къазий и псынащхьэм нэсри, шухэр епсыхащ. – Къущхьэ вэнвеимэр зыкIэрыдгъэкIыжынщ, – жеIэ Блахъуэм, и Iэгухэр псынэпс щIыIэм щIигъэлъадэурэ. – Блахъуэ, сыноплъри, укIытэ жыхуаIэр уиIэкъым! – губжьащ бжьэпэ нэзым Iус Мэчыхъу лIыжьыр. – Хьэлу Iыхьэр тIу дипщIыкIыу, дыгъуасэ къыздепшэкIахэр нобэ уи Iумпэмщ. Ахэри дэ тхуэдэ цIыхущ. ИужькIэ ину хощэтыкIри, ефэндым зыхуегъазэ: – Уэри, ефэнды, махуэ енкIэ сыныпкIэлъыплъащи, Iимани дини уимыIэу, гъэпцIагъэ зыбохьэ. Зэ зым удощI, зэ – адрейм, абы щыгъуэми, тIури бгъэпэжкъым, къэплъыхъуэри уи фейдэщ. – Сэра напитIыр?! Сэра пцIыупсыр?! – и муслъымэныгъэр щхьэщыкIарэ и нэр къыщихуауэ, къызэфIоувэ Батыр. – Мы щIалэм и пащхьэ щхьэ сыщыбгъэпудрэ? – ЛIыжьыр пщэпкъкIэ иубыдри къызэфIигъэуващ. – Иджыпсту уезутIыпщхьэхынщ мы щыхупIэм! 97 98
Прозэ Мэчыхъу мэIэбэ, ефэндым и щхьэр IэмалкIэ фIрешэхри, хуит зыхуэхъуа пщэ гурыгъыр зэ еIэгъуэу и куэпкъ зэхуакум деубыдэ. Зэуэ зречри, щыхупIэм зредзыхыж, Батыри здихьу. А дакъикъэм щакIуэхьэм зэ илъыгъуэу зидзщ, Блахъуэм и къурмакъейм зыщIидзэри питхьэлыкIащ. Къаплъэн-Джэрий зи шупашэ кърым тыркудзэр Бгитху зэхэтым къафIэкIри, Бахъсэн псыхъуэмрэ Балъкъ ныджэмрэ хуиту нэсат. ПсынщIэу кIуатэрт дзэр. Лъэпощхьэпоушхуэ ямыщIэурэ къыздыкIуэцIрыкIым, шу гупурэ зэзэмызэ къатеуэ адыгэхэм Къаплъэн-Джэрий мыхьэнэшхуэ яритыртэкъым. Пэжщ, гъудэм ещхьу зэ зы лъэныкъуэмкIэ зэ адреймкIэ «къащедзакъэ» адыгэхэм дзэм кIэрыху иратырт, ауэ мин блыщIым зэрынэхьэс кърым-тыркудзэм дежкIэ ар кIэрыхут сытми! Адыгэхэм я теуэ кIэщIхэр Къаплъэн-Джэрий, дауи, къыфIэIуэхутэкъым, ауэ дзэм тIуу зримыщIыкIынкIэ Iэмал имыIэу, Хьэрэкхъуэрэ деж зыщыIуува щIытIыр нэхъ хищIыкIыу къытехьэлъат хъаным.
ХьэтIохъущокъуэпщым и дзэм, зэ ебгъэрыкIуэм, зэ къикIуэтыжурэ, бийр ирашэрт укIыпIэм. Бахъсэныпсымрэ Хьэрэкхъуэрэбгымрэ я зэхуакуу, Бру деж щызэпратIыкIа щIытIым кърымыдзэм и выгу-шыгухэр иджы икIыфынутэкъым. Я жагъуэ-я щIасэми, къуакIэбгыкIэ зэгъуэкIхэм изэрыхьырт кърымхэр. Гъуэгу кIуапIэ къагъуэтын я мураду, хамэщI бгылъэм иуфэрэзыхьхэр гу зылъамытэжыххэурэ зэбгрыджэдыкIырт.
Хъурейуэ иувыкI дзэ щIэлъэныкъуэм зызэщIиугъуэежыху, мыдрей дзащхьэр Лахърэн мэзылъэмрэ Сосрыкъуэбгрэ я зэхуаку щитIысыкIащ, Уафэбгыкъу бжьэпэр яIыгъыу. Махуэ зыбжанэ ихьащ, зэкIэрыху-зэкIэрыщ къызыхыхьа дзэм зыкъищIэжу, езэгъырабгъу тIысыпIэ иубзыхуным. Къаплъэн-Джэрий зыкъиплъыхьри, я гупэ зэхуэгъэзауэ къэбэрдей зауэлIхэм япэув нэхърэ я щIыбагъым къыдыхьэурэ зэтриукIэмэ нэхъ тэмэму къилъытащ.
Зауэр мыхъуатэмэ, езы Къаплъэн-Джэрий и гугъэнт щакIуэ IуэхукIэ е и нэгу зригъэужьыну къыдэкIауэ. Абы и шэтырхэм хуиту зыщаукъуэдият къурш мэзылъэ Iувхэм я лъапэхэм. СэмэгурабгъумкIэ щехуэх Балъкъ и бжьэпэ лъагэм щхьэщытт Муртаз-пэщэм и шэтырхэр. МыдэкIэ, Сосрыкъуэбг и гупэм къиту, зыщагъэзэгъат Iэлигъуэтпэщэм и шэтырхэм.
Къаплъэн-Джэрий и шэтырыр Iуву къаухъуреихьат дзэр зыхуэныкъуэ IуэхутхьэбзащIэхэм – пщафIэхэм, дэрбзэрхэм, дохутырхэм, уанащIэхэм, гъукIэхэм, дэфтэр-тхакIуэхэм – я шэтыржьейхэм. Мырзэ дзэпщхэми щхьэж и егъэзыпIэ щхьэхуэ яIэжти, хъаным ейм ещхьу хужь хуитышхуэу щымытми, ахэри лъэныкъуэегъэз зэщIэдзат. ФокIадэ мамырым къыхэплъ къурш дзажэ уардэхэмрэ тIыгъуэжыну 7 Заказ №1715 Прозэ
хъуэпса мэзхэм я щIакIуэ гъуаплъафэмрэ зыIэпашэурэ тегупсысыкI пэтми, Къаплъэн-Джэрий и гур мамыртэкъым, шынагъуэ гуэр къэхъуным пэплъэрт. Абы теухуауэ и щхьэр течауэ зыми зыри жиIэртэкъым, е зыхамыщIэрэт е, езым ещхьу, я псэр гузэвэгъуэм хэтми, хъаным хьэлыншэу е гуащIэмащIэу зыкърамыгъэлъагъун папщIэ, ябзыщIрэт… Къаплъэн-Джэрий щхьэ закъуэ гурыщхъуэм иубыдати, зыхукIэрымыдз гупсысэхэр, пшэм хуэдэу, зым адрейр щIиуфэрт. «Нобэныжэбэ зыкъатыну дызыщыгугъахэр дыгъуасэ лъандэрэ, дзэхупс яIурыткIуа нэхъей, щымщ. Гъуэгуанэр зи кIыхьагъым гъуанэдэууэ ди щхьэфэр траIуэтыкIащ, иджы гъуэбжэгъуэщу бзэхы жащи, дэгубзагуэхэщ… ХьэтIохъущокъуэпщым и мэзхъумэм ещхьу, мыдрейхэми зы «гуфIапщIэ» мыгъуэжь тхуамыгъэтIыгъуэу пIэрэ?!
«ЗраукIыж къэбэрдеимэ зыщыуа псоми. Дэ дытекIуэ закъуэмэ, сэ нэгъуэщI сыхуейкъым. Ахьмэд сулътIаныр къызэрыдгъэгугъам тету, текIуэныгъэр ди Iэрылъхьэу дгъэзэжмэ, дэ дабгъурыувэнщ Карлрэ Мазепэрэ, икIи зыкъедгъэщIэжынщ урыс пащтыхь Пётр. Алыхьым и жыIэм дытетщи, шэч хэлъкъым ди гугъэ псори зэрызэдгъэхъулIэнум…» А гупсысэхэмкIэ игу здигъэфIыжым, шэтырым щабэрыкIуэу къыщIыхьащ Уракъ мырзэр.
– Дапщэрэ ар зэрыбжесIар, щэхурыпхъуэу укъыкъуэмыхуну! УкъыщIэкIуар жыIэ. ХъыбарыщIэ щыIэ? – Уи бжэIупэр, дыгъэр зи теплъэ, джафэу яубащ Абрэджымрэ 99
Бэхъунымрэ. КъыщIэбгъэхьэну къолъаIуэ.
– Мэзхъумэ лIыжьыр къысхуэзымышэфахэм саIуплъэну сызэрыхуэмейр жраIакъэ абыхэм?
– ЖраIащ. Ауэ уи пащхьэ зыщаухеижыну тIури мэлъаIуэ иджы. МащIэу къыпыгуфIыкIыурэ, Къаплъэн-Джэрийр къэтэджащ. Гъуджэм бгъэдыхьэри, абы иплъэурэ къыщIидзащ:
– ХьэтIохъущокъуэпщымрэ Къэзанокъуэ уэркъымрэ я щхьэр си пащхьэ къралъхьэмэ, яхуэзгъэгъунщ… Иджыри зэ зыгуэркIэ къыщIэхуэмэ, фащымысхь! Зэ догуэт… – хъаныр гъуджэм къыбгъэдэкIыжри, хуэмурэ зигъэзащ тахътэмкIэ. – А тIум яхуэфащэр сэ сощIэ… «ЩIопщыкъу жьы еубыд» жаIэртэкъэ езы адыгэхэм? Iэлигъуэт-пэщэмрэ Муртаз-пэщэмрэ мэууэ кърегъаджэт щхьэхъумэм. ПсынщIэу!
Уракъ мырзэр псынщIэу къыщIэжащ шэтырым, хъаныр абы кIэлъыщIэкIащ. Уафэбгыкъу щыIуплъэм, зэуэ зыгуэрым егупсысыжурэ: – Уракъ!.. Шэджагъуэр блэкIмэ, къебджэнщ. Зэ умыпIащIэ. Мыдэ Абрэджымрэ Бэхъунымрэ къыщIэгъэхьэт, сепсэлъэну. Къаплъэн-Джэрий щIыхьэжщ, тахътэм итIысхьэжри, и лъакъуитIыр тригъэуващ дыщэпскIэ зэщIэпщIыпщIэ тегъэувапIэм. КъыхущIаша лIитIыр набдзэгубдзаплъэу зэпиплъыхьырт хъаным. Мырзэбэчрэ Жэфаррэ я пIэм иуджыхьу итт, хъаным и пащхьэм зэрызыщаIыгъыну щIыкIэр къахуэмыщIэу. Абыхэм я къуаншагъэр къахуигъэгъуаифэми, ауан ищI щIыкIэу закъыхуегъазэ: зи теплъэ! 100
Прозэ
– ЛIыгъэу фиIэр зэхэфлъхьэу фхузэмыгъэхъулIар къэдужьгъыжынкъым. ИкIэри ипэри, зы лIыжь лъэрымыхьщ къысхуэвмышэфар! Пэж жысIэр?
– Дыгъэр зи теплъэ! Хэт игу къэкIынт а лIыжь ныкъуэдыкъуэм…
– Къэвгъанэт! Фызэгупсысыжын фиIэщ фэ. Иджы къысхуэфIуатэ ди бийхэм ятеухуауэ къэфщIар. СыныводаIуэ. Мырзэбэч псалъапIэ иримыту, Бэхъуныр къызэролъэлъ:
– Къэбартхэм, хъан щэджащэ, гужьеигъуэр къакIэщIэзэрыхьащ, сэ гу зэралъыстамкIэ.
– Уэ гу зылъыптар уи щхьэ къыхуэгъэнэж, – Къаплъэн-Джэрий абы жиIэр зэпеудри, Мырзэбэч зыхуегъазэ: – Уэ-щэ, уэ сыт жыпIэн?
– Сэ си псалъэр кIэщIщ: ди бийхэм къахуэнэжар махуэ зыбжанэщ, нобэ-пщэдей зыкъатынущ.
– Уи къуэри ящIыгъу а зыкъэзытынухэм?
– Сэ къуэ сиIэжкъым, хъанхэм я хъаныж!
Къаплъэн-Джэрий пыдыхьэшхыкIыурэ Жэфар хуоплъэкIыжри:
– Ди къуэш тэтэрхэм зэгуэр зыкъагъэхъеину?
– Уи къамэр къыщипхыну дакъикъэр къахуэгъэсыркъым, дыгъэр «Фэри зыри хэфщIыкIыркъым Iуэхур зытетым, – йогупсыс хъанри, Уракъ мырзэм зыхуегъазэ: – Мы тIур дащыхуэныкъуэ дакъикъэм дгъуэтын хуэдэу, Абрэджыр – Iэлигъуэт-пэщэм, мыдрейр Муртаз-пэщэм егъэбыдылIэ.
ЩIэкIыжхэм я ужь иплъэурэ хъаным:
– ЗыIэжьэт, Абрэдж, – а зыкIэлъыджар зэрыуэркъми мырзэ къулыкъу зэрызэрихьэми зыри химыщIыкI хуэдэ, лъхукъуэлIхэм зэракIэлъыджэм ещхьу, унафэ хуещI: – Бэлэтокъуэ и хъыбар ущыгъуазэ?
– ЩIопщакIуэхэм захуегъафIэ, абыхэм трагъэу…
– И уIэгъэр кIыжа?
– ЯмыуIа кIыжрэ?
– Уэри апхуэдэу уогупсыс, – погуфIыкI Къаплъэн-Джэрий, Абрэджым и нэм щIэплъэурэ. – Псори дыщагъэунэху мы дуней хьэхум… КIуэ. Укъэдгъуэтынщ, дыщыпхуейм.
Абрэджыр хъан шэтырым пIащIэу къыщIокIыж, пщIэнтIэпс къызэкIуа и натIэр и хъурыфэ пыIэмкIэ илъэщIурэ. Хъаным и Iэр еший, Уракъым щIэкIыпIэр иригъэлъагъуу. Мырзэр щикIуэтыжым, адэкIэ къыпещэ: – ЗекIуэм дикIыжмэ, Абрэджымрэ Бэлэтокъуэмрэ унафэ ятетщIыхьынщ. Иджыпсту шэджагъуэ нэмэзым сыхуэвгъэхьэзыр.
Кърымым и хъаныр нэмэзлыкъым зэрытеувэу, жьапщэм зыкъызэкъуихащ. Шэтырыщхьэр трех иджы, жыпIэу зэ фIыуэ еныкъуэкъущ, уэшх ткIуэпс мащIэу кърипхъыхри, зэуэ увыIэжащ. Абы и ужькIэ Уафэбгыкъу хуэмурэ къехыу хуежьащ пшагъуэ Iув. Ауэ хъаным абы щхьэкIэ зэпигъэуакъым и нэмэзыр. Ар зэриухыу, и гур ма- Прозэ
мырыжауэ, Алыхьым лъэIукIэ зыхуегъазэ: «Уэращ сигу къизылъхьар, си Алыхь, мы щIыналъэр дэIуэгъу къэсщIын хуейуи, абы сызэрыпэлъэщын къару къысхэлъхьэ. КъыздэIэпыкъуи, си текIуэныгъэкIэ егъэух мы Iуэхур. – ИужькIэ езыр къызыхуогубжьыж: – Дауэ сыкъыдэхутэнкIэ хъуат мы ауз емынэунэм, дауи сыдэкIуеинкIэ хъуат мы бгы угъурсызым? Си Алыхь, сынолъэIу къысхуэбгъэгъуну. ФIыуэ къызгуроIуэ мыр сэ си дежкIэ гъэунэхуныгъэу зэрыщытыр. Сыхьэзырщ сызэрыпхуэпэжыр мыбдеж къыщызгъэлъэгъуэну… Шэч къыстумыхьэ. Ауэ… зыщ сызыгъэгузавэр: си бийхэм зэрызаущэхуам гурыщхъуэ егъу къызет…» ФокIадэ дыгъэр пасэу къуохьэ. Иджыпстуи, мес, жьапщэм щхьэрыхьу зэбгрихуа пшэ чэтхъахуэхэм ешауэ къакъуэплъри, къурш пщэдыкъым зыщигъэпщкIужащ. Бжьыхьэр къэблэгъат, адэкIэ, куэд мыщIэу, щIымахуэр къэсынут. А зэманым и деж икъукIэ хьэлъэт зауэ ебгъэкIуэкIыныр. Шэрджэсхэм яку илъ зэгурымыIуэныгъэмрэ зэбииныгъэмрэ къэгъэсэбэпауэ, къурIэным теIэбэурэ тхьэ къытхуэзыIуахэри зэщIэгъэуIуауэ, Къэбэрдейр убыдын хуейщ. Къэбэрдейр жыIэщIэ къищIмэ, езыми и пщIэр нэхъ лъагэ хъунущ. Шэрджэсхэмрэ балъкъэрхэмрэ зэрышх-зэфыгъуэм къыхэкIыркъым. Ар хъаныр зыхуеиххэщ: апхуэдэ зэхущытыкIэ фIэкIа зи яку дэмылъхэр абы къеныкъуэкъуу къыпэщIэтыфынукъым куэдрэ. ИужькIэ хъаным и шуудзэр Карлрэ Мазепэрэ яхуиутIыпщынщи, ар сэбэп яхуэхъунщ урыс пащтыхь Пётр и пIэ ирагъэзэгъэжынымкIэ. АрщхьэкIэ, гъащIэм къыппигъаплъэр зэи къыпхуэщIэнукъым. Шэч зыхэмылъыжыр зыщ: адыгэ-шэрджэсхэм яку зэгурымыIуэныгъэ дяпэкIи дэлъыныр пэжмэ, ахэр я лъэгущIэтын хъунущ хъанымрэ сулътIанымрэ. Игъуэ хъуащ абыхэм я хуитыныгъэр къатетхыну. ШэрджэсыщIыр къулеигъэу щыIэр зыдэлъ пхъуантэшхуэщ. Абы и IункIыбзэ къэбыр зэрыIубгъэпкIыфыну щыIэ Iэмалри дощIэ: ар я зэфыгъуэ-зэижэрщ. Абыхэм зыкъащIэжрэ я щхьэр хъаным хуамыгъэтIылъмэ, ар хьэзырщ шэрджэс щхьэзыфIэфIхэр мы щIым тригъэкъэбзыкIыну. Къаплъэн-Джэрий къэкIэзызащ: бжьыхьэщ, щIыIэщ. Уафэбгыкъу и гупэкIэ къыщылъ хъупIэхэм дэнэкIэ умыплъами игуэшащ кърымыдзэр: лъэсыдзэри шуудзэри щыболъагъу, нэхъ лъагапIэхэм трагъэувауэ тетщ топхэр. ДэнэкIи щызэхыбох тэтэрыбзэр, нэгъуеибзэр, тыркубзэр, абы къыхохьэж шыхэм я щыщ макъыр. ЗауэлIхэм шхын щыхуагъэхьэзырын папщIэ зэщIагъэста мафIэхэри къолъагъуэ. Уафэм лъагэу щохуарзэ бгъэхэр, къеплъыхмэ, ягъэщIагъуэ хуэдэщ илъабжьэмкIэ щалъагъухэр. Къаплъэн-Джэрий и дзэр зауэм сыткIи зэрыхуэхьэзырым гушхуэныгъэ къыхилъхьащи, шэч къытрихьэркъым текIуэныгъэр и Iэрылъхьэу зэрыщытым, ауэ иджыпсту зыгъэгузавэу щыIэр зыщ: дэнэ здэщыIэр шэрджэсхэм я дзэр, щхьэ къыIэщIэмылъагъуэрэ ахэр? Хъаныр хуейкъым я нэгу зэхуэгъэзауэ дзэ зэбиитIыр зэжьэхэуэну, зыхуейр и бийр хуэм-хуэмурэ къарууншэ ищIу зэтриукIэнырщ. Топышэ- 101 Прозэ 102
– ТIысыт, ущымыту. Сыт хуэдэу пIэрэ а уи фIыр?
– Уэ жыхуэпIэм хуэдиз дыдэ Iулъхьэу къыуатыну арэзыщ иджы хэм, шэч хэмылъу, къелынукъым шэрджэсхэр. Къаплъэн-Джэрий ноби хьэзырщ и дзэр бийм ебгъэрыкIуэну унафэ ищIыну. Хъаныр мэгубжь: зэман куэд пщIэншэу ягъэкIуэд, абы фIы лъэпкъ къахудэкIуэнукъым езыхэм. КъыгуроIуэ сулътIаным ирита псалъэр Iэмал имыIэу игъэпэжын зэрыхуейр. Апхуэдэу гупсысэу зыкъомрэ щыта нэужь, ар еджащ и щхьэхъумэхэм: – Си уанэшыр дэнэ щыIэ?
Къаплъэн-Джэрий, и Iэщэ-фэщэрэ ишкIэ зэщIэузэдауэ, дзащхьэр здыщитIысыкIа бжьэпэхэм ирикIуащ. Дзэпщхэм къалъагъун хуэдэу зиIэжьэ-зэхэзеплъэурэ, кърымхэми, тыркухэми, нэгъуейхэми яхэплъэри, и шэтырыпIэм къигъэзэжащ. Хъаным пэплъэу бжэIупэм Iутт тырку дзэпщымрэ Iэлигъуэт-пэщэмрэ
– ФыкъыщIыхьэ… – жиIэурэ хъаныр здэкIуэм, зэупщIри мыбелджылыуэ: – Ди дзэхэр хьэзырщ, сщIэркъым зызыхуэтIэжьэжыр… Хъаным и Iизыныншэу псалъэмакъым хыхьэну хуейтэкъым
дзэпщхэр. Къаплъэн-Джэрий къыпыгуфIыкIыурэ:
– НтIэ, ди бийхэр къыддэIэпыкъуну мурад ящIауэ пIэрэ? Фи тIасхъэщIэххэм сыт хуэдэ хъыбар къытхуахьа? – Дыгъэр зи теплъэ, хъыбарыфI диIэщ! – Iэлигъуэт-пэщэм ерагъыу зигъэщхъыурэ жеIэ. къэбэрдей адыгэхэр.
– Пэжу пIэрэ ар? – хъаным Муртаз-пэщэм дежкIэ зегъазэри, и цIэри къримыIуэу йоупщI:
– Уэри жыпIэн уиIэт?
– Сэри а хъыбар дыдэрщ къысхуахьар, хъан.
– ЛIо, фэ тIум фи тIасхъэщIэххэр зэщIыгъуу зы пщIыхьэпIэ щепщIыхьи къэхъурэ? – ауаныщIу щIоупщIэ хъаныр. – Хьэуэ, – зэгуэпауэ пегъэщхъ Муртаз-пэщэм. – Сысейхэм я пщIыхьэпIи я къежьапIи щхьэхуэщ.
Муртаз-пэщэм игу ирихьатэкъым Кърым хъаным зэрызыкъыхуигъэкъыр: «ИкIэм-икIэжым, Къаплъэн-Джэрий щогъупщэ зэпсалъэр къэзыгъэкIуар хэтми! Абы и мызакъуэу, Къаплъэн-Джэрий имыщIэж нэпцI зещI ХьэтIохъущокъуэр зи жагъуэхэр зыхишэу, абыкIэ пщы уэлийм и лъэр хъаным хущIиудыныр езы Муртаз-пэщэм къызыкъуиха чэнджэщ щхьэпэу зэрыщытыр!».
Хьэлъэу щымт иджы хъан шэтырышхуэр. Iэлигъуэт-пэщэмрэ Муртаз-пэщэмрэ гъэпщкIуауэ зэплъыжа щхьэкIэ, а зэхэзеплъэкIэр Къаплъэн-Джэрий IэщIэкIатэкъым… Гу зэралъитар хэIущIыIу имыщIу, хъаныр мыпIащIэу къэтэджащ. Дзэпщхэри къызэфIэуващ абы и ужь иту. Къаплъэн-Джэрий шэтырыр хуэму зэхикIухьурэ, Муртаз-пэщэм пэщIэкIуатэщ, зэтеувыIэри:
– Си тIасхъэщIэххэм а хъыбар дыдэрщ къысхуахьар, – дзэпщым Iуоплъэри, гъэхуауэ зэпишурэ: – Пэжщ, шэрджэс лъхукъуэлIхэм яхэтщ зи щIым тегужьеикIахэр. Къэбэрдейр къэдзэумэ, я щIы Iыхьэ Прозэ
тIэкIури зэраIэщIэкIынум ахэр ирогузавэри, кIыхьлIыхь ямыщIу къыдгухьэмэ, я фейдэ хэлъу къафIощI. Фэри фощIэ ар. Ауэ уэри, Муртаз-пэщэ, уэри, Iэлигъуэт-пэщэ, фымыбэлэрыгъ, дэ тщIэркъым пэж дыдэу Iуэхур зыIутыр. Шэрджэсхэр бзаджэщ икIи хьилэшыхэщ. Лъэгуажьэмыщхьэу ди пащхьэ иту умылъэгъуауэ, уи фIэщ пщIы хъунукъым ахэр. Зыщывмыгъэгъупщэ нэгъабэ ди дзэпщхэм къращIар. Къэбэрдей адыгэхэм иджыри къэс къыдамытурэ зэтрырагъэхьа Iулъхьэ-тыхьыр къызэщIэткъуэжмэ, ди зауэлI хахуэхэм я улахуэ щIыхуэри зытетхыжынщ, хэкIуэдахэм я унагъуэхэми зыгуэр яхуэтшиинщ. Фыбэлэрыгъ хъунукъым. Алыхьышхуэм и фIыгъэкIэ, дэ къытпоплъэ текIуэныгъэ куэд, абы къыхэкIыу зауэлIхэм яжефIэж хъаныр абыхэм я лIыгъэмрэ бэшэчагъымрэ зэращыгугъыр. Ичындым щегъэжьауэ жасы хъуху мэжджыт шэтырым дыщызэхуэсынщи, Алыхьым делъэIунщ пщэдейрей махуэм хъыбарыфI къытхуздихьыну. – Дэ дыпщIыгъуу, уигу умыгъэныкъуэ, хъан щэджащэ!
– Ари пэжщ. Зыщызгъэгъупщэркъым фи Iэщэ дамэр, – жиIэу Къаплъэн-Джэрий Муртаз-пэщэм иджы хупогуфIыкIыж.
… Дзащхьэр щIыгъуу мы бгы жьэгъум къызэритIысхьэрэ, нобэ фIэкIа хъаным и псэр сабыратэкъым. Иджыпсту мащIэу игу къызэрыгъуэтыжри, гурыщхъуэхэри зримыгъэкIуалIэу, нэмэзщыгъэр къищтат, арщхьэкIэ щыгъэу и Iэпэм щIэжыр гупсысэ мыфэмыцу зыпыщэщыжырти, духьэр икIуэтырт. Къаплъэн-Джэрий и фIэщ хъуртэкъым къэбэрдейхэм зыкъатыну: «Мырзэхэми сэ сагъэудэIуу арагъэнщ, армыхъумэ бийм иджыри къэс хэIущIыIу зыкъыщIимыщIыр, дауи, къыдгухьэну хьэмэрэ Iулъхьэ-гуфIапщIэ тхуигъэтIыгъуэу аркъым», – зэригъэзахуэрт иджы хъаным.
Къаплъэн-Джэрий шэч къытрихьэртэкъым къэбэрдейхэр нахуэу къазэрыпэмыувыфынум, ауэ…
Апхуэдэххэурэ, хъаныр нэхъри гупсысэм хигъащIэрт. Псом хуэмыдэжу, Уафэбгыкъу куэщI къызэритIысхьэрэ лIым и мамырыр щхьэщыкIат. Тхъуэбзащхъуэ щIытам и гъуэз бахъэ псыIэр Iуву зыщхьэщыт мы къуакIэбгыкIэр гумрэ псэмрэ и жагъуэу напщIэуфэт. «Баналъэ мэзрэ бгъуэнщIагъ упсэпсауэ, щыхупIэ нэзрэ къуэзэв дыджыжьу, псыхъуэ куу кIыфIхэм ашхъэдэщымэр къыдихрэ, тхъуэбзащхъуэ псыIагъэм ар хэзэрыхьыжмэ, уи щхьэр дэуназэу, щIыпIэ ажалыфэ
гуэрщ мыр!» – шэтырыпIэр аргуэру зэпиплъыхьурэ, Iумпэм ещI хъаным. Къаплъэн-Джэрий и нэгу арыххэу къыщIоувэ хъан гуащэ Алсу: «Сщыгъупщакъым, си дахэ, укъыщIэзгъэгугъа текIуэныгъэр! Сщыгъупщэркъым Налмэс IуэхутхьэбзащIэр ныпхуэсшэжыну псалъэ зэростар. Къэбэрдейхэм я Iулъхьэри зыбжанэкIэ гъэбэгъуэжауэ езгъэпшынынщ. ЗезгъэщIэжынщ а щхьэзыфIэфI лъэпкъым…»
Хъаным тырку сулътIаныр къигъэгугъащ Налмэс тыгъэу хуишэну. Хуишэнщ… ЯпэщIыкIэ езым зэрыхуейуэ зыщигъэнщIынщи, итIанэ хуишэнщ. Бахъшысэрей дэт и уардэунэм пщащэр щыщIэсами, хъаныр абы ехъуапсэрт. Ауэ сытми ехъуапсэрэт! Алсу и нэ жанхэр и щхьэгъусэмрэ къэбэрдей пщащэмрэ зы дакъикъи зэратримыгъэкIарщ 103 104
Прозэ
хъаным Налмэс щIыIэрымыхьар… Мыбдеж Алсу щыIэкъым, щхьэхуитщ иджыпсту Къаплъэн-Джэрий! Пщащэм и епэр IубахъэмкIэ
езым ирикъуху зитIыжмэ, хэти хуитщ итIанэ: е Алсу хуидзыжынщ, е Ахьмэд сулътIаным хуригъэшэжынщ. Пэрыуэгъу щыIэкъым. Къэбэрдейхэм я щхьэ къызэрыкъуагъэжу, Налмэс къыхуашэну япиубыдынщи, Iуэхур зэфIэкIащ! Ар къэхъунущ куэд мыщIэу… СулътIанри, пащтыхьри, хъанри, псом япэрауэ, цIыхухъущ, зилъ хъуэпса цIыхухъум пэрыуэфа щыIэ?! Гуэныхь псысэхэм IэубыдыпIэншэу яхэщхьэрыуа хъаныр шэтырым щIохьэжри, кIыфIылъэ хъуа фэ блынхэм къахэщ
гъуджэ хъурейм Iуоплъэ. «Сыт-тIэ ХьэтIохъущокъуэпщым сыгурыIуэкIэ… Нобэ сыгурыIуэнщи, пщэдей дэкум хуэдэу къэзгъэпцIэжынщ! Абы езыми зыри и фIэщ мыхъуххэу жаIэ. Чэнджащэу къикIухь хъунщ иджыпстуи! Иджыри къэс лъаIуэу зэрыдэтари бзыщIакъым. Хэтыт абы къыгуэувэнур, тырку сулътIанымрэ сэрэ къытфIэмылIыкIыу?.. Езы пщы уэлийри щхьэзыфIэфI пагэщ, – хъаныр тахътэм итIысхьэурэ погуфIыкI. – КърырекIуэ мыдэ, лIы хуэдэу дызэIущIэнщ!»
Къуршыдзэхэм пшапэр къафIэщатэри, Уафэбгыкъу жьэгъур кIыфIыгъэм хилъэфат. Къаплъэн-Джэрий пшапэм хэплъэри, хуэш зыхыхьам ещхьу тхытхащ. Зэрысабийрэ кIыфIыр и жагъуэт абы.
– Уэздыгъэншэу сыщIыщысыр къызжаIэну пIэрэ? – жиIэурэ щышхыдэм, шэтырым Уракъ мырзэр къыщIыхьащи, йоупщI:
– Сыт ди хъыбар, Уракъ?
– Щэхущ.
– Къемэтыр Къетыкъуэ къэса нэужьи щэхунущ мы дыкъыздитIысхьар… Уэ езым уи фIэщ хъуа къэбэрдейхэм зыкъатын хуэдэу Бэубэч а жыхуиIар?
– Бэубэч сэ дзыхь хузощI, хъан! – кIэщIу жэуап къет Уракъ. – Пэжщ… Уэ дзыхь зыхуэпщIым сэри си дзыхь изогъэз, сыту жыпIэмэ, уэ езым си дзыхь птелъщи… Деплъынщ. Мырзэ цIэр Бэубэч хуэзгъэфэщэн си мурадщ, ауэ Iэлигъуэт-пэщэми, Абрэджми ящIэн
хуейуэ щыткъым ар къызэрыддэлажьэр…
Уракъ мырзэм щхьэщэ ищIурэ хъаным «жэщ мамыркIэ» хуэлъаIуэри, щIэкIыжащ.
Гупсысэхэм зи закъуэу къахуэна Къаплъэн-Джэрий и пащIэжьакIэм Iэ дилъэурэ аргуэру гъумэтIымэрт:
– Щэхурэ мамыру дыщызэхэсщ мыбдеж… Пщэдейм къытхуздихьынур зыщIэр хэт?.. 1708 гъэм и фокIадэ мазэщ. ХьэтIохъущокъуэ Кургъуокъуэ, Къэзанокъуэ Жэбагъы, Къэсей хьэжыр зэгурыIуащ нэху мыщу чэнджэщэгъу шупашэхэр зэхуашэсыну. Тамбиипс Iуфэ зыщызыгъэбыда къэбэрдей пщы уэлийм а зэхуэсым къригъэблэгъащ Ашабэр, Быжыр, Шурдымыр, ЦIыпIынэр. Пщы уэлийм и хэщIапIэм хуэзыунэтIа шууиплIыр иджыпсту бжьыхьэ мэзым кIуэцIрокI. Нэхулъэр иджы- Прозэ
ри къызэщIитхъакъыми, мэз псыIэ нэщIыр кIыфI зэхэтым щыму хощхьэукъуэ. Нэхулъэ нэзыр Хьэдрыхэ лъагъуэкIэ зэджэ къуэкIийм къентIэIуа къудейщ. Тамбиипс ныджэм и нэпкъхэм лъэныкъуэегъэзрэ зэгъуэкIыу зыщIагъэзэгъащ пщы уэлийр джатэпэрыжэу зыщыгугъ шухэм. Дзэпщ щхьэхуэхэм яухуа мывэ къалэхэм къэбэрдей зауэлIхэр хьэзырыпсу дэсщ. Япэ Iухьэгъуэр шу щитхум яйщи, ахэри щысщ, зауэ джакIуэм поплъэри.
ШууиплIыр пщы уэлийм и тIысыпIэм щынэсым, Къэсей хьэжым гупым захуегъазэри:
– Ди щхьэхуитыныгъэм и хьэтыркIэ зи псэ зытахэм дыуэ яхуэтщIынщ. Алыхьым Гурыт Мэчыхъу жэнэтыр увыIэпIэ хуищI!
Къэсей дыуэ ищIа нэужь, къызэхуэсахэм захуегъазэ ХьэтIохъущокъуэпщым:
– Адыгэ лIыгъэр Алыхьым тIимыхыжкIэ! Ди насып Алыхьым тригъакIуэ! Лъагэу къуршым къитIысхьа бийр бэлэрыгъын
хуэдэу Iэмал едгъэгъуэтащ. Бгыщхьэм укъезэуэхыну нэхъ тыншщ, удэкIуейуэрэ узэуэн нэхърэ. Аращи, я IэмыщIэм драгъэзэгъа къызыфIагъэщIурэ, зэкIужыпIэ дыщыщIэлъэIунум кърымхэр къыпоплъэ. Биидзэм щэхуу хэдутIыпщхьа ди дэщIэгъухэм зыттыну дыхьэзыр хуэдэу хъыбар ягъэIуащ. Пэжщ, гугъэндыгъэн тщIа кърым-тэтэрхэр куэдрэ къытпэплъэу щысынукъым… Лъэгуажьэмыщхьэу къежьэнухэщ. ЗэпсэлъэныгъэкIэ нэхъри дгъэбэлэрыгъыпэу пIалъэ гуэр иджыри къафIэтхьэхун папщIэ, нобэ фIэмыкIыу хъаным лIыкIуэ хуэтщIын ди гугъэщ. Быж Нэгъур дгъэкIуэнщ Къаплъэн-Джэрий епсэлъэну. ЗэгурыIуэ-зэпсалъэр нэхъ кIэлъэф тщIыху, ди фейдэр нэхъыбэщ. Зэман дыхуэныкъуэщ иджыри… ЗэкIэ ди дзэм хузэфIэкIынур зытхъумэн къудейрщ, ауэ щыхъукIи, нэхъыбэж зэрызэдгъэхъулIэну Iэмалхэр Iэрылъхьэ тхуэмыхъуауэ, зэхэуэр едгъэжьэныр тэмэмкъым.
дызэрымытIысынур къазэрыгурыIуэу, ЦIыпIынэ Хьэсанш къызэреплъым гу лъетэри, пщы уэлийм:
– Псалъэ уиIэт, Хьэсанш?
– Уи псалъэр сэри си псалъэщ, зиусхьэн. Ауэ сщIэну сыхуейт: хэт Быжым и гъусэнухэр?
щытмэ, и къуэ Елэнрэ…
– Езы Нэгъур къыхихыжащ ахэр: Къэбардрэ, Жанхъуэт арэзыуэ – Зиусхьэн, – къопсалъэ Жанхъуэт, – «арэзыуэ щытмэ» псалъэхэр зыми зэхэтхакъым. Си щхьэкIэ сывгъакIуэтэмэ, псалъэ хэзмылъхьэу сыкIуэнут.
– Упсэу, тхьэмадэ… – пщы уэлийр Шурдымым зыхэщIэгъуэу Iуоплъэри, и псалъэм пещэ: – Адыгэ хабзэм ипкъ иткIэ, езы цIыхур щыту ущытхъуныр къезэгъкъым, ауэ нобэ жызмыIэу хъунукъым: фэ зэадэзэкъуэр нэсауэ фыадыгэщ.
– Шууищ нэхъыбэ лIыкIуэ дыхуэмейуэ къызолъытэ. А щымкIэ фыакъылэгъумэ, адэкIэ я къалэнхэр дубзыхунщ.
Псори акъылэгъу щыхъум, ХьэтIохъущокъуэм Нэгъур зыхуегъазэри: 105 106
Прозэ
– Иджыпсту диIэм зыри тхухэлъхьэжынукъым. Зыхъумэжыным ехьэлIауэ дыхьэзырщ. ДимыIэр зэманщи, а зэманыр къэфхьэхун щхьэкIэ, сыт жамыIами, фагурыIуэ, Нэгъур. Iулъхьэ жаIэми, нэгъуэщI щхьэусыгъуэ гуэр къыфпагъэтIылъми – псомкIи арэзы фыхъу, ауэ пIалъэр щIэмычэу япэвубыд. «СыткIи дызэгурыIуэнщ, зэман къыдэфтмэ. Зэман дыхуейщ», – жыфIэ. Аращ фи къалэн нэхъыщхьэр. Ауэ зэманыр нэхъ IувгъэкIуэтыным иужь фит.
Ашабэ Миншакъ пщы уэлийм жиIамкIэ игу мызэгъауэ:
– Жэбагъы и жыIауэ, лъапэпцIийуэ уувми, абыхэм гу къыплъатэнукъым, абы къыхэкIыуи, фи щхьэр Iейуэ щIахуэвгъэлъэхъшэн щыIэкъым… – ЦIыкIуи ини къэзыгъэщIыр Алыхьышхуэращ, Миншакъ. ИужькIэ мы дуней хьэхум псори дыщегъэунэхуж. Псоми ди Iыхьэ дгъуэтыжынущ. Кърым хъан хабзэншэми къыпоплъэ хуэфащэ лъагъуэ. Алыхьым и щIагъ дыщIэтщ псори, – нэщхъейуэ Миншакъ Iуоплъэ Къэсей хьэжыр…
Къэбэрдей шухэр къулъшыкъу кIасэу кърым хъаным и шэтырыпIэм Iухьащ. Кърымыдзэм хэт зауэлIхэмрэ хъаным и щхьэхъумэхэмрэ нэжэгужэ къэхъуат. Лъыгъажэ щымыIэу зэрызэгурыIуэнум иджы шэч къытрахьэртэкъым кърымхэм. Хэт-тIэ къаукIыну зыфIэфIыр? Псэр IэфIщ. Зауэ фейдэри я IэмыщIэ икIынкъым: Iулъхьэ-тыхьыр зэтещIэу Къэбэрдейм ирашынщи, текIуэныгъэр я Iэрылъхьэу, Кърымым ягъэзэжынщ…
арэзытэкъым лъыгъажэншэу Къэбэрдейм икIыжыну. Зауэм и хабзэ пажэщ ар: губгъуэ уихьамэ, уи Iэщэр лъым хэщIэ!.. ЖыпIэнурамэ, кърым хъаным и дзэми зэгурыIуэшхуэ къыщекIуэкIыртэкъым. Мыдрейуэ, псоми ящIэрт къэбэрдейхэм уезэуэныр зэрышынагъуэр…
Языныкъуэхэри Къэбэрдей пщы уэлийм и лIыкIуэхэм епсэлъэн хуейуэ Къаплъэн-Джэрий къыхихар Iэлигъуэт-пэщэрт. Зы мэскъалкIэ яхудимычыхыу, нэгъуей мырзэр лIыкIуэхэм епсэлъылIа нэужь, е хъаным и щхьэкIэ, е Уракъ мырзэр я дэлэлкIэрэ, зэгурыIуэныгъэхэр нэхъ тэмэму щIагъэбыдэжынщ.
Iэлигъуэт-пэщэ шэтырым щIэсти, къыхуагъэфэща къалэн пажэм къызыфIигъэщIыжауэ, лIыкIуэхэм пагэу къахуопсэлъэх:
– ДыныводаIуэ!
Быж Нэгъур нэгъуей мырзэр фIэIумпэму еплъри:
зэрыбыртIым зэпэхъурейр – Къэбэрдей пщы уэлийм дрилIыкIуэщ. Дызэпсэлъэнур кърым хъанырщ.
– Дыгъэ пэлъытэу ди хъаныр къыфхуэзэфынукъым, Iуэху и
куэдщ. Сэращ кърым хъаным и цIэкIэ псэлъэнури, сэ сыныводаIуэ, – и набдзэхэр нэхъри дрешей нэгъуейм.
– Зэ догуэт, Iэлигъуэт-пэщэ! Зэ умыпIащIэт, – жиIэурэ КъаплъэнДжэрий шэтыр кIуэцI Iупхъуэм къыкъуокIри, нэгъуей дзэпщыр, гуэгушыхъу гъэшха нэхъей, зиудэурэ къыщолъэтыж. – Ахэр ди бийхэм Прозэ
минрэ я лIыкIуэу щытми, псори муслъымэнылIхэщ. Я пщIэм зэрыхуэфащэу, япэщIыкIэ гъэтIыс. Я Iэщэр дэнэ щыIэ?! АдыгэлI Iэщэншэрэ итырыгъу къудамэншэрэ… КъаIэщIэфлъхьэжыт я Iэщэр! – жьакIуэу псалъэурэ, къэбэрдейхэм къахохьэ хъаныр.
– Алыхьым и лIыкIуэ, ар хъунукъым, – идэркъым Уракъ мырзэм.
Нэгъуей дзэпщым и щхьэхъумэ Бэубэчи Уракъым дэакъылэгъуу:
– Уи пащхьэ нэхум зэи къиувэ хъунукъым Iэщэ зыкIэрылъ лIыкIуэ. Ар хэтуи щрырет.
– Ара? Абы щыгъуэ сэри зыкIэрызох-тIэ си Iэщэр. – ИужькIэ, зыми зыхуимыгъазэу: – Къызэпсэлъэну хуейм жрыреIэ и цIэр, зыщыщыр. Быж Нэгъур жэуап иретыж: – Быж уэркъхэм сакъыхэкIащ. Нэгъурщ си цIэр. Уэркъ щIалитI си гъусэщ: Шурдымхэ Елэнрэ Табыщхэ Къэбардрэ.
– Уэра а Быжыр? – щабэу и макъыр щIригъэлъэф хуэдэурэ, Къаплъэн-Джэрий и Iэбэлагъхэр кIэнтIыIум щызэтредзэри: – СынодаIуэ…
– Си псалъэр, хъан, кIэщIщ – мамырыгъэ.
– А псалъэм мыхьэнэ куэд иIэщ. – Дэ ди дежкIэ а псалъэм иIэр зы мыхьэнэщ: дгъэзэщIэн хуейуэ къытхуэбгъэувхэмкIэ дыарэзыщ. – Дыгъуасэтэкъэ фыщылIыхъулIыбжьар? Нобэ фи хьэкIэр псым – Зауэ кIыхьым лъэпкъыр диуфэкъащ. Iулъхьэ-тыхькIэ хэбжьэхъуа?
дызэпывгъэкI, хъан.
– Щэнейуэ Iулъхьэхэр догъэбэгъуэж. Фи ерыщагъкIэ дгъэкIуэда мылъкур абы ищхьэжу нытыдолъхьэри, фыдогъэпшынэ. Абы ищIыIужу, илъэсибл-пщыкIутхум ит сабий щитху къыдывот. Махуищыр фи пIалъэщ. Нобэ щегъэжьауэ добжэ.
– Махуищыр мащIэщ. ТхузэфIэкIынукъым.
– НэхъапэIуэкIэ фыкъэкIуатэмэ, фи пIалъэри нэхъ кIыхьынт. Фипщ щхьэзыфIэфIыр дэнэ щыIэ? Джылахъстэнейм ар щтапIэ ихьэжар пэж?
– Къэбэрдейм и пщы уэлийр дауэ щтапIэ ихьэжын?! Аращ уи деж дыкъэзыгъэкIуар, – къэуIэбжьаифэ зытрегъауэ Быжым. – КъыджепIауэ хъуар ди пщы уэлийм хуэтIуэтэжынущ. Ауэ пIалъэу къыдэптар мащIэщи, дынолъэIу абы зэ уегупсысыжыну. – Куэдыщэрэ дынывэжьащ. ПIалъэу щыIэри икIащ, ауэ апхуэдизу къэбэрдейхэм а пIалъэм щытевгъэчыныхькIэ… дынывэжьэнщ иджыри. Зи дахагъэм нурыр къыщхьэщих хъан гуащэ Алсу къыфIэвдыгъуа Налмэс унэIутыр къытхуевгъэшэжмэ, иджыри махуитI ныфхутетлъхьэжынщ.
– ГурыIуэгъуэщ, хъан.
– ФытIыгъыжкъым дэри. Фи уэркъ щIалэ Къэбардыр анэмэту къытхуэвгъэнэнщ. Мыбдеж щыфлъэгъуахэр а фыкъытхуэзыгъэкIуам щывмыбзыщI: си дзэр зэрыщэджащэр, си топхэр зэрыфтегъэпсар, си зауэлIхэр зэрынэкIущхьэплъыр, зауэ Iэжьэкъур зэрысфIрачыр! – 107 108
Прозэ

Къаплъэн-Джэрий щхьэхынафэу Уракъым хуопсэлъэкIри, зи гугъу ищIхэр и щхьэ иримыпэс щIыкIэу:
– ЩIэфшыжыт мыхэр…
ФокIадэ пщэдджыжь пшагъуэбэм къыхэкIуэтурэ, Ашабэ Миншакърэ Мамсыр Нэкъаррэ Уафэбгыкъу и ищхъэрэ лъапэм щIыхьэрт.
ДэнэкIэ уплъэми, шэхуфэ-щхъуафэти, къуршыщхьэ папцIэхэр зыщIэтIысыкI пшагъуэ псыIалъэм къущхьэхъущIыр жейбащхъуэу есырт.
– Пщэдджыжьыпэ пшагъуэр махуэ уэфI нэщэнэщ, – зи гугъу ищIым ещхьу, зэхэуфауэ къопсалъэ Мамсыр Нэкъар, – ауэ тщIэркъым ди лIыкIуэхэм сыт хуэдэ хъыбар къытхуахьами… – Уэ хъыбарыфIкIэ уащыгугърэ абыхэм? – ХъыбарыщIэр – хъыбарыщIэщ. Ар Iейуэ е фIыуэ щрырети, мыхьэнэ гуэр иIэщ… къытхуихьынур?.. – ИужькIэ, Миншакъ, иужькIэ, сыт хуэдэ хъыбар махуэщIэм дэ ЛIитIри щым гупсысалэт. ТIури зэпэщхьэхуэу тегузэвыхьырт лIыкIуэхэм пщы уэлийм къыхуахьыжа жэуапым. ТIури щыгъуазэтэкъым Нэгъур кърым хъаным къыпигъэтIылъахэм. Миншакъ гуауэщхьэуэт: и гур Мамсырым хузэIуихыну хъуапсэ пэтми, зишыIэрт. ЗэуапIэ губгъуэм мывэри и хашэщ. Апхуэдэм деж зигу зезыгъэIэжьэурэ, зи жьэ зыхуэубыдыр лIы бэшэчщ. Ашабэм хуэдэт-тIэ ар зымышэчыр!
Нэкъарщи, и гур зэIухащ, псэ къабзэщ. ИбзыщIын иIэкъым. Зауэр мыхъуатэмэ, ар насыпыфIэу и унагъуэ исыжынут. – Уэмыр зэщIиуду, моуэ зы жьапщэфIи къызэрыкъуэмыу? Мы пшагъуэ псыIэр псыхъуэ къуэкIий лъэгумкIэ ирихухыжынут, – жиIэурэ, Нэкъар зеплъыхь. АрщхьэкIэ зы жыг тхьэмпи хъейркъым, пыдиихьами ярейщ. Бжьыхьэ дыгъэ къарууншэр къыщыкъуэплъынум заудыгъуауэ щIодэIу ахэр.
– Мыпхуэдэ пшагъуэ Iувым къыщIэплъыжыну махуэм, мыдыгъэпсу щытми, нэху псыпсу зыкъыпщигъэхъунщ, – подыхьэшхыкI Миншакъ.
Нэкъари и шу гъусэм хупогуфIыкIри:
– Зыгуэр уобзыщI уэ, Миншакъ… Укъызэпсалъэми, уи гупсысэр – Согузавэ, Нэкъар. Аращ псалъэмакъыр дахэ-дахэу жыжьэ щыIэщ. щIыбдэзмыIыгъыр. – Сыщыабрэджым згъэунэхуащ а зи гугъу пщIыр. ПщIэрэт зэрызытезгъэужыр? Адыгэ псалъэжьхэмкIэ, псалъэ шэрыуэхэмкIэ, нэщэнэхэмкIэ… Псалъэм папщIэ: «Пщыхьэщхьэ пшэплъыр махуибл уэфIщи, пщэдджыжь пшэкIэплъыр махуибл уэлбанэщ». АдэкIэ къыпыщэт уэри, къызжеIэт зы псалъэжь. Прозэ
– ЖысIэнщ. УэфIымрэ уэлбанэмрэ зыр адрейм зыхуагъэгусэркъым. – Жэп къемыхауэ уэс къесыркъым.
– Махуэ къэс щыблэ уэркъым.
– МафIэ зэрызэщIагъэстыр мафIэщ.
– МафIэм псыр къегъавэри, псывэм мафIэр егъэужьых.
– МафIэр зыгъэункIыфIым дежкIэ мыхьэнэ иIэкъым, сыт хуэдэпс абы трикIэми. – МафIэпсэм дэп щIэлъщ.
– А дэпыр яжьэ сахуэу щIощэщыж… Уэ сэ слъагъур нэщэнэкIэ уIэзэщ, Миншакъ! Ауэ пщIэрэ, сэ къызгурымыIуэр мы ди дунейр зэрыухуарщ. Псалъэм папщIэ, сыт пшагъуэм щэху гуэр хэгъэпщкIуауэ къыщIыпщыхъур? Сыт махуэр щIэнэхур, жэщыр нэм къыщIэIэбэр умылъагъуу щIэкIыфIыр? Сыт зы пши темылъу, уафэр щIэкъабзэр? Дэнэ уафэгъуагъуэр къыздикIыр? ЦIыхухэр-щэ?.. Я бзэр зэщхькъым, ягухэри зэщхькъым, зыр гумащIэщ, адрейр гу бзаджэщ…
– Дунейр езыр апхуэдэкъэ? Пшагъуэхэри, махуэхэри, жэщхэри зэхуэдэкъым, зэщхькъым.
Нэкъар пIащIэу Ашабэм пэроуэ:
– ЦIыхум, Миншакъ, акъыл бгъэдэлъщ. Абы шыIэныгъи гущIэгъуи щыхуейм деж къыхузыкъуэхынущ. ЦIыхур мэгупсысэ, мэпсалъэ. Бзэ къыщIыIурилъхьар иризэгурыIуэн папщIэщ, зыр зым егуэуэжын щхьэкIэкъым.
– ЦIыхухэри зэхуэдэкъым, Нэкъар. Дэ тIури дахэтыжу, зэхуэдэкъым… ИтIани, цIыху гуапэхэр нэхъыбэщ. Ахэращ мы дунейр щIызэрыIыгъыр. Ахэращ Iейр зыпэмылъэщыр.
– Сэри апхуэдэу согупсыс. Iейр щытепщэ дунейр щIэх дыдэ мэкъутэж. Дэ къыттекъутэр Iуэхут, ди бынхэр…
Нэкъар жиIэм здыщIэдэIум, Миншакъ и гур Налмэсрэ Мэремрэ дежкIэ йокIуэсэкIыж. А тIум я хьэгъуэлIыгъуэри – Налмэс и щыгъуэ пIалъэщ… Пщащэр иджы Ашабэм и унагъуэ исщ. Мэмыху дапхуэдизу химыгъэзыхьами, емыущиями, Налмэс адэ-анэм яхуэщыгъуэну иукъуэдийри, яхутечакъым. Мэрем игу щIогъу езы Миншакъи… ЦIыхум Iэджэ кърахьэкI: Налмэс и пщащэ къабзагъэм хуопсалъэ, кърым хъаным и хьэрэмым хъыджэбзыр зэрыщIэсам шэч иращIэкIыжу ирохъуцацэ. Дэтхэнэм и жьэр вакъэнжейкIэ щыбдэжын? Жэбагъы и жыIэкIэу: «Псэжьым уфIэпсэжьщ». Миншакъ а псом ирибампIэрт, ауэ гупсысэ мыщхьэпэр зэуэ зыкIэридзыжри, Нэкъар зыхуигъэзащ:
– Сурэтрэ ХьэтIатIрэ я Iуэху сыт хуэдэ?
– Дауэ щытын?.. – Мамсырым гуапэ щыхъуат Ашабэр и унагъуэм къызэрыщIэупщIар. – Си щыкъу адэ IэубыдыпIэншэр, жаней шу гуп щIыгъуу, мыбы щалъэгъуауэ зэхэсхащ. Мы пшагъуэм зэ дыхэкIмэ, сыкIуэцIрыкIынщи, сыщIэупщIэнщ, езым хамэхэм я деж си хъыбар къыщимыщIэ щIыкIэ. Сурэти хъарзынэщ. Унэгуащэщ.
– УнэгуащэфIри фIы дыдэщ, ауэ гущэ фхуэтщIыну иджы и чэзукъэ? 109 110
Прозэ
– А-а, ара жыхуэпIэр?.. – къэукIытащ Нэкъар. – Уэ ди цIыхубзхэр пцIыхуркъэ: гу лъыптэн хуэдэу хъухукIэ зыри къыбжаIэнукъым. Уи унагъуэр Алыхьым къыпхуихъумэ, Миншакъ, ауэ шхын хэплъыхь Сурэт ещIри, зыгуэр щыщыIэ хъунщ и Iуэхум. Ашабэ, игъуэ дыдэу къызэптащ а упщIэр, диIэну къыщIэкIынщ хэхъуэ. – Алыхьышхуэм солъэIу фи мурад къыфхуищIэну, насыпыфIэ фыхъуну.
къэхъуауэ:
Миншакъ и нэгум къищ гуфIэгъуэр зэуэ бзэхыжри, нэщхъей – Сурэт Кърымым и фэм щикIам и ужькIэ ар хъуащ адыгэм къытлъыса гузэвэгъуэм и зы Iыхьэ. Абы къыхэкIыуи, шэч къытесхьэркъым ар ди лъэныкъуэ зэрыхъунум. Ауэ дэ ди цIыхухъу Iуэхухэм ар щIыщыгъуэзэн щыIэкъым. Ардыдэрщ Налмэси жесIэр, ауэ ар къызэдаIуэркъым.
– Сэ къызгуроIуэ абы и гум щыщIэр. Ар сабий дыдэщ иджыри.
ШууитIыр иджы щым хъужауэ кIуэрт. Пшагъуэри а зэрыIуву къащхьэщылът. А пшагъуэм нехьэкъехуэу, хьэлъэт Мамсырым и гупсысэр. Ашабэр зэрыпсалъэншэм дэпIейтейуэ, Нэкъар:
– Си гур, Миншакъ, абрэджыгъэм мэгъу дэхъуащ. Кърымхэмрэ дэрэ дяку илъыр абыхэм деубзэкIэ тщхьэщыкIыжыну гуауэхэм ящыщкъым. КъызгурыIуэркъым ХьэтIохъущокъуэпщым хъаным хуищIа лIыкIуэ лIэужьыгъуэр. Апхуэдэм уекIуж хъурэ-тIэ? Зауэмэ – зауэщ! Сыт ди щхьэр кърымхэм деж щIыщыдгъэпудын хуейр?! Хьэуэ… пщы уэлийм лIыкIуэ щIахуищIам зыгуэр хэлъщ нэхъ бзыщIауэ… Си псэм ар ещIэ. Си псэр зэи къапцIэркъым, Миншакъ.
– БзыщIа псори зэгуэр нахуэ мэхъуж. Апхуэдэщ дызытет мы дунейр. Тлъагъункъэ… – Миншакъ зыщыгъуазэ псор иджыпсту иIуэтэну къезэгъыртэкъым. Жаней щIалэр зэрыжьэнахуэр, зэрыпсэ къабзэр игу дыхьа пэтми, Ашабэм псалъэмакъыр лъэныкъуэкIэ иришэкIмэ нэхъ къищтащ.
– Миншакъ, ухуеймэ, укъезгъэдэIуэнщ «Мащэ зытI йохуэж» псалъэжьыр къызэрежьам и хъыбарым. – Сыхьэзырщ седэIуэну, ар къэпIуэтэху, плъагъункъэ, пшагъуэри хуэм-хуэмурэ текIыжынщ…
– Пшагъуэм ищIэнур сщIэркъым, ауэ сэ си хъыбарыр кIэщIщ. ЗэныбжьэгъуитI псэурт, – къригъэжьащ Нэкъар и щIалэгъуэм Жанейм щызэхиха хъыбарыр. – Ахэр пщым дзыхь зыхуищIхэм ящыщт. Зым мурад ещI, и ныбжьэгъум пцIы трилъхьэу, пщыр Iей къыхуищIыну, езым и закъуэ пщым пэгъунэгъуу зыкъигъэнэну. Апхуэдэу хъумэ, гулъытэу езым къыхуищIынри тыгъэу къритынури нэхъыбэнут. Пщым деж кIуэну зызыгъэхьэзыра и ныбжьэгъум и дзэр узырти, чэнджэщ ирет фIыуэ бжьыныху ишхыну, ар абы и хущхъуэу жеIэри… Пщым къыгурыIуакъым ар IукIуэту, и щIыб къыхуигъазэу щIыщытыр. КъыкIэлъыкIуэ махуэм фыгъуэнэдым пщым пцIы хуеупс, зиусхьэным щхьэкIэ и ныбжьэгъум мыхэр жиIауэ хуеIуатэри: «Ди пщым и жьэм зы мэ Iей къыжьэдехри, гъунэгъуу убгъэдыхьэнкIэ Iэмал иIэкъым…» Прозэ
– Иджы къызгурыIуащ дыщызэпсалъэм абы адэкIэ-мыдэкIэ щIызригъэзэкIар.
Лажьэ зимыIэ щIалэр, пцIы зытралъхьар, пщым ириджэри, тхылъымпIэ гуэр, мыхъур тегъэуэжауэ, къритащ, къыжриIащ Iэмал имыIэу ар зыщIыпIэ нигъэсын хуейуэ. Гъуэгу техьа къудейуэ, и ныбжьэгъу пцIыупсыр къыхуэзащи, къоупщI:
– Дэнэ уздэкIуэр?
– Пщым унафэ къысхуищIауэ, мы тхылъымпIэр жыхуиIа щIыпIэм псынщIэу нэзгъэсын хуейуэ сокIуэ. Ауэ си ныбэр Iейуэ къэузащи, сщIэнур сщIэркъым…
– Апхуэдэу щыхъуакIэ, сэ яIэрызгъэхьэнщ пщым и унафэр зэрыт а тхылъымпIэр…
Ныбжьэгъу лажьэншэр къэгуфIэри, арэзы хъуащ. Пщым и унафэу а тхылъымпIэ мыхъур зытегъэуэжам итыр мырат: «Мы си унафэр къыфIэрызыгъэхьар фукI». Арати, пщы унафэм уебакъуэ хъунутэкъыми, яукIащ ныбжьэгъугъэм епцIыжа «ныбжьэгъур». – Ар дауэ? Апхуэдэ къэхъункIэ хъунукъым!.. – игъэщIагъуэрт Ашабэм. – КъэхъункIэ мыхъунуми, къэхъуащ. Аращ къыщыщIар зи щхьэ фIэкIа къызыфIэмыIуэхум. Абы теухуауэ цIыхухэм жаIар мыращ: «Мащэ зытI йохуэж». – Пэжщ уэ жыпIэр, Нэкъар. Сэри сащыщщ апхуэдэ псалъэр абы хужызыIэфынухэм. Сыхуейт зы хъыбар гъэщIэгъуэн пхуэсIуэтэжыну, – Ашабэр бзаджэу хущIэплъащ Мамсырым. – Жьуджалэщ зытеухуар. Гупсэхуу едаIуэ си хъыбарым. Ар пэж дыдэу къэхъуа Iуэхущ… Зы лIы гуэр ехъуэпсат и ныбжьэгъум и щхьэгъусэм. Абы мурад ещI гъэпцIагъэкIэ и ныбжьэгъур къыдишу, зыми къамыщIэу иукIыну. Мурад егъу зыщIар къыбгъурыт лIым зытришэщIащ. ИукIыну къамэр къыщхьэщызыхьа и ныбжьэгъум фызыр зейр щтэIэщтаблэу къыхудэплъеящ. Ар къызэрепцIыжар хуемыгъэхыу, иужь псалъэу мыращ къыжриIар: «Лажьэ симыIэу сыбоукIри, ущымыгугъ ар зэгуэр къыпхуэгъуну». ЩIэпхъаджагъэ зылэжьыну мурад зыщIар къэдыхьэшхри, жэуап итыжащ: «Хэт сиIуэтэжын, мо жьуджалэр мыхашэмэ?..»
Фызабэу къэнам, зэмани дэкIыжауэ, а лIыукIыр къылъохъури, абы докIуэ.
Зы махуэ гуэрым лIыри унэм ису, унэгуащэри жьэгум щыпэщащэрэ пэт, бжэ Iухар жьым къызэIуедзри, жьуджалэ къуэпсыр джэрэзу жыхафэгум къытрехьэ. Ар зэрилъагъуу, лIым игу къокIыж и ныбжьэгъур иукIын и пэ къихуэу къыжриIа псалъэхэр, икIи къыподыхьэшхыкI.
– УщIэдыхьэшхыр сыт? – къыхегъэзыхь фызым. Зэрызэдэпсэуа илъэс зыбжанэм къриубыдэу лIым хьэкъ щыхъуат фызым и псэр къызэрихьэхупари, зы щхьэкIи къыхэмыщтыкIыу, зыкъеумысыж: – Укъэсшэн папщIэ, си дахэ, уи лIыр – си ныбжьэгъур – сукIыжауэ щытащ. – Ар жеIэри, утыкум илъ жьуджалэ къуэпсым и нэр 111 112
Прозэ
теплъызэурэ фызым хуеIуэтэж а махуэм къэхъуа псори. ХуиIуэтэжрэ пэт нэхъри трегъэчыныхь бзылъхугъэм хузэрихьэ гухэлъ куум…
Фызым зыри жимыIэу щIэдэIуащ и щхьэгъусэу щытар зытекIуэдам. Жэщыр хэкIуатэу етIуанэлIыр зэрыжейуэ, бзылъхугъэм ар иукIри, къемыплъэкIыу пщIантIэр ибгынащ.
ЗызэманкIэ Нэкъар щысащ, зэхиха хъыбарыр игъэщIагъуэу, и щхьэр ищIу, иужькIэ къэпсэлъащ: – Еплъыт щхьэлъащIэм хузэфIэкIам…
Бзылъхугъэр Нэкъар игъэкъуаншэ къыфIэщIри, Миншакъ жиIащ: – ПыIэ зыщхьэрыгъым къилэжьар лъигъэсыжауэ аращ. – Сэри апхуэдэущ сызэрегупсысыр… Уи щхьэ Iуэху зепхуэу, дауэ ныбжьэгъугъэми лъагъуныгъэми узэрепцIыжынур? ЖысIэну сыхуейтэкъым, Ашабэ, ауэ пщIэрэ уэрэ сэрэ дызэщхьыр?
– СощIэ, сэ выбжьэм фIэс бжьыдзэм срещхьщ. – Сэ-щэ?
– УмыщIэжу ара? Губгъуэм вэуэ ит вым и бжьакъуэм сыпысу укъызэупщIат: «Сыт пщIэр?» жыпIэри. «Довэ, си ныбжьэгъу, довэ», –
уэстыжат жэуап.
– СощIэж. Хъарзынэт щхьэхынэм езым зицIыхужу щытамэ.
Миншакъ къыгурыIуэрт вы бжьакъуэм тесу, е нэгъуэщIу жыпIэмэ, Iуэхуншэу, куэдрэ зэремыкIуэкIыжынур. «КъэбэрдеилIу зи лъэ лъэрыгъ нэсым зыкъаIэтарэ, адыгэгу зыкIуэцIылъ и лIакъуэгъухэр зылIу къыкъуэувэжамэ, адэкIэ къикIуэт щыIэнутэкъым! Адыгэхэм зэгухьэжу зэфIадза лэгъупышхуэр къавэурэ нобэ-пщэдей къикъуэлъыкIынущ. Мо псыхъуэ къуэкIий шынагъуэхэрщ а лэгъупым и лъащIэ пщтырыжьэр. КъуакIэбгыкIэхэм даубыда а хьэщхьэвылъэм кIуапIи жапIи игъуэтыжынукъым иджы. Бийм и хьэдэ къупщхьэу Уафэбгыкъу деж къыщынэнум щIэ щIэткъым. АдыгэлI дапщэм яшхэр уанэгу нэщIу дыхьэжыну я пщIантIэ. Адыгэ бзылъхугъэ дапщэм ягъеижыну я адэхэр, я щхьэгъусэхэр, я къуэхэр. Зэи къимыгъэзэжыну хабзэншагъэм кIэ иратынщи, ди бынхэм, ди бынхэм я быныжхэм Iулъхьэ-тыхь ятын хуей хъунукъым я сабийхэмкIэ. КъикIуэтыжыпIэ иIэкъым иджы адыгэм. Кърым пщылIыпIэм лъэпкъыр къитшын хуейуэ къытхуиухащ дэ», – егупсысырт Миншакъ. Ашабэм зэригъэзахуэ гупсысэхэм апхуэдизкIэ дэгушхуэжати, гуфIэу жаней щIалэм зыхуегъазэ:
– НакIуэ, Нэкъар! Хьэм нэщI хьэIуа дызэрыщеуар куэдщ. Адыгэхэр къытпоплъэ.
Ашабэм игу щывэм зыкъыдищI нэхъей, пшагъуэр псыхъуэмкIэ екIуэсэхри, дыгъэр лыдыжу къыщIэкIыжат. НетIэ гъуэз утхъуар зыщхьэщылъа къуршыдзэхэр иджы пщIыпщIу уафэ нэзым къызэпхыплъырт. Жьыбгъэ щабэм дыщIэхъаерт бэрэтIинэ тIыгъуэжар. Мэзыщхьэм данагъуэ бащлъыкъ къыфIалъхьа хуэдэ, дыгъэпс нэхунэм зыхуигъафIэурэ зыхишытIэрт. Бзухэм иджыри щIадзатэкъым зэсауэ махуэ къэс ягъэIу я пшыналъэм. Псы щхьэфэм мащIэу топщIыпщIыкI толъкъун Iэсэхэр. Шыхэри, зэрешар IупщIу, я щхьэр зэрахьэ. Прозэ
– Сыт, уи щыпэлъагъуу ара къущхьэхъущIыр? – йоупщI Миншакъ Нэкъарым.
– Дапщэрэ сымылъагъуми, щыпэлъагъу сыт щыгъуи сщохъу. – Мо кърым шэтырхэр-щэ?
– Я гугъу къысхуумыщIыт абыхэм, Миншакъ… Мы псори
адыгэм фIэгущыкIыгъуэщ, мес мо топхэм ещхьу. ИтIани, дызэкIужынт жыбоIэ…
– Сэракъым ар жызыIэр. Жэбагъыи и жыIауэ, жаIэ псори къэхъуркъым, къэхъу псори яIуатэркъым… – Нэхъыбэ къызжумыIэми, си гум жьы дебгъэхужащи, сыпхуэарэзыщ. Зыри зэхэзмыхауэ бжы…
Нэкъар а «зэхимыхар» гурыIуэгъуэу къриIуэкIыж нэхъей, Уафэбгыкъу лъапэ зэуэзэпсэу кърымхэм я зы топ къыщогъуагъуэ. А гъуагъуэр къурш джэрпэджэжхэм зэпэжьыуэурэ мэзыщхьэхэм щхьэдахьэх.
– Зэхэпха? Дагъэшынэну топ тхуагъауэ.
– Щыблэри мауэ, Нэкъар…
– Уи псалъэхэм си гур ягъэнщI гугъэкIэ…
Махуэ зыбжанэ дэкIащ Къаплъэн-Джэрий и дзэм бгылъэ хъупIэхэм зрагуэшауэ зэрисрэ. Уафэбгыкъуи абы и Iэгъуэблагъи игу ирихьакъым хъаным. КъызыхэкIари имыщIэу, гурыгъуз гуэрым ехь ар. Абы и щытыкIэм дзэпщхэм гу къылъатэну хуейкъыми, быдэу зиIыгъщ, зыри яжриIэркъым. Шым щытеси, къепсыхауэ щыщыти, и щIыбыр бгым хуегъазэ, абы Iуплъэну хуэмейуэ. Нобэ дыгъэпс махуэщ. Уи нэм зэуэ къыIуедзэ Iуащхьэмахуэ и щыгу хужьыпсу уафэгум зыхуэзыIэтар. Илъэс мин бжыгъэ хъуащ
адыгэ-шэрджэсхэр абы Насып IуащхьэкIэ зэреджэрэ. Къоблагъэ бжьыхьэм и япэ махуэхэр, ауэ хъупIэхэр иджыри щхъуантIафэщ, гъуэжьыфэ къызыщIыхьа удз закъуэтIакъуэхэр яхэтми. Мэзылъэ къуршхэм я плъыфэбэр къущхьэхъу жьантIэм къыдэлъщ, Iэгъуэблагъэр игъэдахэрэ псэр игъэгушхуэу. Аузым къыщежьа жьы мащIэр мэзым щIопщэри, зыгуэрым къилъэхъа фIэкIа умыщIэну, нэхъ къарууншэ мэхъу, иужькIэ аргуэру къару къыхохьэжри, ар хозэрыхьыж къуршым къыщепщэ жьышхуэм.
Къаплъэн-Джэрий гурыфIыгъуэ лъэпкъ къритыркъым а илъагъу
дахагъэм, къыхилъхьэркъым къаруи гугъи. Иджыри къэс псори йокIуэкI тэмэму, ауэ ар мэгузавэ… И дзэр сытми хуэхьэзырщ: IэщэфащэкIэ зэщIэузэдащ, дзэпщхэр, зауэ зыбжанэм хэтащи, сыт хуэдэ зауэ Iэмалми хуэщIащ. Ахэр хьэзырщ, унафэр къазэрыIэрыхьэу, зэуэ зрачыну. Ауэ къэбэрдей адыгэхэм къызэтракъутащ мураду зыхуагъэувыжахэр. ФIы лъэпкъ хэлъкъым я Iуэхур кIыхьлIыхь зэрыхъуам. Ар зэран хуохъу зауэлIхэм я гукъыдэжым. Зыгуэрым упэп- 113 114
Прозэ
лъэн нэхъ Iей сыт щыIэ?! Дымыбэлэрыгъыу пIэрэ, ярэби? Сыт щIауэ дыкъызэрелъэфэкIрэ? Зэм къыдэфыщIауэ защI, адрейм къыдэкIуж хуэдэурэ къытпокIуатэ. Ди дзэри мы къуршым исурэ щIыIэр къытлъихьэмэ, сытхэр фейдэ тщIыну? Хьэуэ, ди тIасхъэщIэххэр дутIыпщынщ аргуэру! Адыгэ жылэ къэс унагъуэщхьэрыкIыу цIыху яхуэзгъэкIуа папщIэ, мыбыхэм я пэжым и нэгу сыщIэплъэнщ. Псом жаIари зэдгъэкIэсрэ зэдгъэпщэжмэ, пцIыуи ар щрырет – пцIышхуитIым яку зы пэж гъуабжэ налъэ къыдэху хабзэщ.
Къигупсысам хуэпIащIэу, Къаплъэн-Джэрий шэтырым щIохьэжри, Уракъ мырзэр къреджэ.
– Къысхуэшэт а ди анэмэт щIалэр!
Къэбард и лъакъуэхэм Iэхъулъэхъу ярылъу шэтырым къыщыщIашэм, лъэхъур езым и унафэкIэ зэрыралъхьар ищIэ пэтми, губжьаифэ зытрегъауэ:
– Сыт мы сывгъэлъагъу хьэдэгъуэдахэр?! Анэмэтыр Iэхъулъэхъу ящIрэ? Хуит къэфщIыжыт псынщIэу!
Щхьэхъумэхэм Къэбард къызэратIатэм кIэлъыплъурэ, Къаплъэн-Джэрий дарий щхьэнтэ дытам тыншу зытрегъэзагъэ. Бахъейр къызыщхьэщих лы гъэвамрэ лэпсымрэ зытет Iэнэм пэрытIысхьэурэ, хъаным нэхъу-нэхъуу щIалэр зэпеплъыхь. Къаплъэн-Джэрий, дауи, щыгъуазэт адыгэхэм я шыгъупIастэ зехьэкIэми, я гъэхьэщIэкIэми… Анэмэт щIалэм дэгушыIэрэ хуэгуфIэрэ мыбелджылыуэ:
– КъэтIыс. Кърым хъаным узэрыдэшхам зрибгъэлIыфIыжынщ, зэман дэкIмэ…
къыбжаIащи – тIыс!
Къэбард зигъэхъейртэкъым.
– УщIыщытыр сыт?! – и макъым зрегъэIэт хъаным. – «ТIыс» Уракъыр къопсалъэри:
– Дыгъэр зи теплъэ, абы ди бзэр зэхищIыкIыркъым.
– Абыхэм я бзэр уэ щыпщIэкIэ, дэ ди бзэри абыхэм ящIэн хуейуэ си унафэщ! ГурыгъаIуэт мыбы ар, – мэкIий Къаплъэн-Джэрий.
Уракъым зэридзэкIащ хъаным жиIар, мыдрейми IэнэмкIэ и Iэр ищIурэ:
– УмыгъэупщIыIу лыр. Едзакъэ.
– Адыгэхэм шыл тшхыркъым.
Къаплъэн-Джэрий имыщIэу аратэкъым адыгэхэм шыл зэрамышхыр, итIани, къэуIэбжьаифэу:
– Дэнэ щыпщIэр мыр шылу?
– МэкIэ къызощIэ.
– И-и?! Ар дауэ?
– Шы ешам пщIэнтIэпсымэ щоу…
– А фэ фшхы мэлылым, – и Iэпхъуамбэ джэдыкIэхэр игъэпIэжьажьэурэ и пэ лъабжьэм щегъэджэгури, – къыкIэрихыркъэ мэлымэ?! – Хъаныр макъ лъагэкIэ и гушыIэм кIэлъодыхьэшхыж, анэмэтыр зыхуигъэгушхуэ щIыкIэу. – Хъан Iэнэм шы пщIэнтIам ил тралъхьэр-
8 Заказ №1715 Прозэ
къым. Хъанхэм яшхыр шыщIэл хэплъыхьащ. Умышхынумэ, хэгъэзыхь щыIэкъым. Щынэл къыхуэфхь мы ди хьэщIэм!
Къаплъэн-Джэрий зэм гушыIэу, зэми хъурджауэу Къэбард къихъуэрэхъухь щхьэкIэ, езы щIалэм мыхьэнэ иритыртэкъым «бысымым» пIаскIуэурэ зэрихьэ хъуэрыбзэм.
ЛIыкIуэхэр къыщежьэм Нэгъур ягуригъэIуат щIалитIым я зыр кърымхэм къагъэнэнкIэ зэрыхъунур. ИтIани, Къэбард и пщIыхьэпIи къыхэхуэнтэкъым кърым хъаным епсэлъылIэн хуей хъуну, зы Iэнэ дыбгъэдэсын щыгъэтауэ… Пэжщ, кърым хъаныр бийщ, ауэ … хъанщ ар. Хабзэ къызэрыкIэлъызэрихьэри гулъытэ лейрэ хьэщIагъэрэ къызэрыхуищIым и щыхьэтщ… Арыххэу, Къэбард зыкъепхъуэтэжри, и щхьэ хуошхыдэж: «Сыт сызэгупсысыр? Хэт мы зи пащхьэ зыщызгъэшын хуейр?!»
Абы и нэгу зэуэ къыщIидзэжащ кърым зэрыпхъуакIуэхэм зэрахьэ лейуэ и сабиигъуэм и нэгу щIэкIахэр. Игу къэкIыжащ Миншакъ и псалъэ пэжыр: «Абыхэм дэ цIыхум дыхабжэркъым, уеблэмэ, лъапэпцIийуэ уувами, гу къыплъатэнукъым. Абы къыхэкIыуи, уи щхьэр щIахуэбгъэлъэхъшэн щыIэкъым.» Къэбард зыхуэгубжьыжами, къыгурыIуэрт нэхъыжьхэм я унафэр гъэзэщIа хъунымкIэ жэуаплыныгъэ зэрихьыр. Иджыпсту и бзэм зыгуэр IэщIэкIыу, псори зэтригъэщэхэж хъунукъым. Зыми зыри хэзымыщIыкI анэмэтщи, зиплъыхьурэ, а илъэгъуар игу ириубыдэн мыхъумэ, лей жиIэнкъым…
Къаплъэн-Джэрий зэрызыкъыхуищIым кIэлъыплъурэ, Къэбард егупсысырт: «Мыр напитIщ, ухуэбэлэрыгъ хъунукъым. ДедэIуэнщ зыхуейм!»
И щхьэр Iэдэбу ирихьэхри жиIащ: – Шылым теухуауэ тIэкIу езгъэлеяуэ щытмэ, хъан, сызэхэпщIыкIынщ… Сыхуеякъым.
– УхущIемыгъуэж. Дэ дызытепсэлъыхьар лы хьэлэлщ, лы къабзэщ. Кхъуэлкъым а зи гугъу тщIар. Алыхьым къытхуигъэгъу, муслъымэн Iэнэ дыпэрысу, а псалъэр къызэрыджьэдэкIар! Езыми, и Iэнэм къригъэблэгъа Къэбарди Алыхьым и пащхьэм гуэныхь къыщахьауэ къилъытэрт Къаплъэн-Джэрий. Хъаным зэуэ зыкъызэкъуехри, Къэбард къоупщI: – Упщт уэ, хьэмэрэ ууэркът? НтIэ, нтIэ, ууэркъыу къызжаIат. Унагъуэ уиIэ?
– ЗэуакIуэ фыкъытхуэмыкIуамэ, унагъуи сиIэну хъунт.
– Дэра къыфхуэкIуар?! – хъаныр къэлыбауэ, IэгукIэ Iэнэм тоуэри, хьэкъущыкъур егъэзу, иужькIэ и щхьэр ирехьэхри, вынатIэрыщIэплъ зищIурэ: – Фи адыгэ щхьэзыфIэфIыгъэрщ мыбы дыкъэзышар.
– Щхьэж и Iыхьэ иIыгъыжщ а зи гугъу пщIы щхьэзыфIэфIыгъэм теухуауэ. Пщымрэ унэIутымрэ я щэныр зэрызэхуэмыдэм ещхьу, зэи зэхуэдэ хъунукъым адыгэмрэ тэтэрымрэ я дуней зэхэщIыкIыр.
– Апхуэдэу уи гугъэ?
– КъызжепIам жэуап естыжауэ аркъудейщ. 115 116
тэкъэ?
Прозэ
– Тэмэмщ. Пэжщ жыпIэр, пэжщ… – жиIэурэ, хъаныр зыщIыпIэкIэ щогупсысэри, зыкъищIэжа нэхъей: – Едзакъэт. УмыгъэупщIыIуж… Уэ езым уи фIэщ хъурэ кърымхэмрэ къэбэрдейхэмрэ зэкIужыну?
– Сэ сылIыкIуэщ. «КIуэ» жаIати, сыкъэкIуащ. – Ари пэжщ, ауэ сэ уэста упщIэм жэуап къептакъым. Фи пщым зытригъэчыныхь мамырыгъэр дэ зэтщIылIэфыну уи фIэщ хъурэ уэ езым? – Сэ си фIэщ хъуркъым, ауэ нэхъыжьхэм я унафэм себакъуэу си хьэлкъым. лъыр?
– Ари лIыгъэщ… Уи ныбжьэгъухэри уэ пхуэдэу мы Iуэхум зэреп-
– НтIэ. Ауэ сэ иджыпсту жыхуэсIар си щхьэ закъуэщ. Си ныбжьэгъухэм я гугъу сщIакъым.
– ГурыIуэгъуэщ. ГурыIуэгъуэщ… Дауи, уи акъылэгъуу, ныбжьэгъу куэд уиIэу къыщIэкIынщ. КъызжеIэт… Абрэдж мырзэм и къуэм Къэбэрдейм щищIэр сыт? А Даур-КIэмыргуейкIэ фызэджэращ зи гугъу сщIыр… Сыт Iуэху иджыпсту абы фи деж щызэрихуэр? Зыхуейри сыт ар?
– Даур-КIэмыргуей Къэбэрдейм щызэрихуэр и адэ Абрэдж Мырзэбэч куэд щIауэ зэримыхуэж адыгэ лъэпкъ Iуэхурщ.
– А щIалэр иджыри Абрэдж-тIэ? Бэлэтокъуэ унэцIэр къищта-
– Адыгэхэм хабзэкIэ зетхьэр зи жылэ дыкъыхэкIа адэм и унэцIэрщ. Анэш унэцIэ зиIэ къытхэткъым. Даур-КIэмыргуей Абрэджу къалъхуащи, Абрэджу псэунущ. Сэ сызыщыгъуазэр бжесIащ.
– Фызэныбжьэгъушхуэ си гугъэщ фэ тIур…
– Ущыуакъым. ДыщIалэщ дэ, ди гупсысэхэри, ди хъуэпсапIэхэри зэтохуэ. ЗэгурыIуэ дяку илъщ.
Къаплъэн-Джэрий, зэIуба лэпсым и бзэгур ивэпхъа нэхъей, зэуэ къаскIэри къыщылъэтащ. Къэбарди абы щыкIэлъытэджым, къыхуеплъэкIри:
– Щыс!
– Iэнэм си закъуэ сыпэрысынуи?
Хъаныр зэуэ Къэбард дежкIэ бакъуэщ, лъыр зытрихуа и нэхужьыбэ гъуатIэплъхэр Iузэу зэхуишэри, дзэлытI гуемыIум дыдж зэзу къыдипIытIыкIащ:
– УцIыхуфIкъым уэ, шэрджэс! Укъысхуэзыгъэнахэм къызжаIар пэжу къыщIэкIмэ, гугъэ ткIуэпс уиIэжщ иджыри, – щхьэхъумэм
йоджэри: – ЩIэфш си нэгу! Ауэ фэбжь тевмыдзэ…
Хъаныр и фэм зэримытыжыр зыхуихьынур имыщIэу, Уракъ мырзэм игъэщIэгъуащ. ЗауэлI мин блыщIым нэблагъэ дзэкIэ къэгъэтIысыхьа лIыр апхуэдизу щIэгужьеяр къыгурыIуэртэкъым щхьэхъумэм. «КъысфIэщIауэ пIэрэ?» – зэупщIыжырт мырзэр. КъыфIэщIатэкъым Уракъым. Къаплъэн-Джэрий иджыпсту къэбэрдей къуршхэм щыIэжтэкъым. Хъаным и гур Кърымым бампIэу итт: и тепщэгъуэр здэбгъунлъа а хэкум пщIэ къызэрыщыхуамыщIыр иджы Прозэ
къытеIэбэпат лIым. «Мо щIалэжь цIыкIум фIэкIа шэру зимыIэм си нэм къыщIиIужыну хэтщ Кърымым щIыбагъыфI зэрыщызимыIэр! Дапщэ хъурэ ахэр? Дапщи ирехъу, мыбы сикIыжу, Ахьмэд сулътIаным къигъэгугъа Карлрэ Мазепэрэ я урысей Iуэхухэр ядэсщIэху фIэкIа пIалъэ естынкъым… Си тахътэ лъабжьэм къыкIэщIэтIыхьурэ къедзэгъужауэ зылI къизнэнкъым Кърымым. Щхьэпылъэрэ укIыгъэу езгъэтIылъэкIынщ а епцIыжакIуэхэр!»
Къаплъэн-Джэрий и шэтыр абрагъуэр иджы къезэвэкIырт. Фэ пщыIэшхуэм и жыхафэ Iэхуитлъэхуитыр щыхупIэ IупщIакIэу къыIуплъэрт кърым хъаным. ЗэщIэжыхьауэ утыкум ит лIыр хэщтыкIыжурэ къызэпсэлъэкIри:
– Зыгуэр жыпIат, Уракъ?
– Хьэуэ, хъанхэм я хъаныж…
– Анэмэт щIалэжь цIыкIур дауэ къыпщыхъуа? Нэмысыншэ? Нэмысыншэщ! Дауэ мыхъуми, сэ ар къэзгъэпсэлъащ!
– Си къамэр, хъан, иджыри улъиижакъым… Уи зы псалъэщ сызыхуейр…
– ЖыпIэм егупсыс! Анэмэтыр дукIмэ, зэгурыIуэныгъэм дыхэкIыжынущ. НэгъуэщIщ сэ сызыхуейр. Уэ уи щхьэкIэ уи фIэщ хъурэ къэбэрдейхэм я псалъэр?
– Дыгъэр зи теплъэ, къэбэрдейхэм нэгъуэщI хэкIыпIэ яIэкъым. Си фIэщ мэхъу а зыр зэрызыIэщIамыгъэкIынур.
– Сыт ди тIасхъэщIэххэр иджыри къэс къыщIэмыкIуэжар?
– Бэубэч ухуэмышачэ, ди дыгъэ.
– Си щыпэзэхэхкъым сэ ар!.. – къыхокIиикI хъанри, щабэ зыкъищIыжурэ: – Хъунщ, Бэубэч сыхуэшачэркъым, ауэ сыт хуэдэ хъыбар абы къытхуихьынур?.. Къэбэрдей пцIыупсхэм псалъэжь гуэр яIэщ: «Псы икIыпIэм унэмысу уи кIэр умыIэт». ДемыпIэщIэкIыу пIэрэ дэ?..
Къаплъэн-Джэрий нетIэ къызыпэрыкIа Iэнэм бгъэдотIысхьэжри, мыпIащIэу ерыскъым хоIэбэ:
– ЗэфхъуэкI Iэнэр… Диижащ. А шылри, си хъан Iэнэм къыбгъэдэкIыу, шыл мыхьэмышх зиIэ къэбэрдей анэмэтым хуэфхь. И пащхьэм ивгъэуви, ишхынуми, еплъу бгъэдэсынуми езым и Iуэхужщ. Фи нэ фIыкIэ иулъагъу: Къэбэрдейм и пщы уэлий ерыщым и уанэшыр залымыгъэкIэ езгъэшхыжынщ.
– Иншаллахь, хъану щыIэм я хъаныж! Уи тезырыр ди нэ фIыкIэ иулъагъу.
джэнщ.
– Шэч къытевмыхьэ! – Къаплъэн-Джэрий къотэджри, гъуджэм бгъэдохьэ. ДыщэидэкIэ гъэщIэрэщIа къэптал щIыIутелъыр зэпеплъыхь, и дамэтелъхэр зэрегъэзахуэ, и дамащхьитIыр дрешейри, жеIэ: – Кърымыдзэри тырку зауэлIхэри дгъэгуфIэнщ-тIэ къытпэплъэ текIуэныгъэм и хъыбарымкIэ.
– Апхуэдэу щыщыткIэ, Алыхьым и лIыкIуэ, дэфтэрытхыр къез- 117 118
Прозэ
– НэуфIыцIщхьэрыуэу унафэ сщIыркъым сэ! – гурыщхъуэм зэрызэпикъузыр хэIущIыIу имыщIыну, зегъэпхъашэ хъаным. – Алъп хьэмкIэм зэи упимыувэ. Бэубэч къигъэзэжмэ, дегупсысынщ.
Къаплъэн-Джэрий зыгуэрхэр зэпилъытурэ гъуджэм къыбгъэдокIыжри, шэтыр кIуэцIыр мыпIащIэу къызэхекIухь. Уракъыр здэщытымкIэ зэуэ зегъазэри, я нэгу зэтауэ, мырзэм поув:
– НтIэ, Бэубэч жиIэр уи фIэщ хъурэ?! Солъагъу: мэхъу. Сэри, уэ пхуэдабзэу, Бэубэч си дзыхь изогъэз… Ауэ… си щхьэм къитIасэркъым абы и шынэхъыжь Iэта-Ильясрэ Абрэджымрэ я зэхуаку дэлъынкIэ хъунур…
– Дыгъэр зи теплъэ, КIэмыргуейм щыщ Абрэджыр пэжкIэ къызэрыткъуэтым и щыхьэтщ а лIым и IуэхущIафэхэр. ИтIани, Мырзэбэч адыгэщ. И нэм нэсмэ, дыкъигъэпэжыну? Мыдрейуэ, Iэта-Ильяс ди лъэпкъэгъу нэгъуейщ. Iэлигъуэт-пэщэм и унафэкIэ ар иджыпсту ди бийхэм я деж щыIэщ. Бэубэчи лIыгъэ зыбгъэдэлъ цIыху пэжщ. Уэр папщIэ и псэр итыну хьэзырщ ар.
– А Iэлигъуэт ныбэфым къысщибзыщIхэр плъагъуркъэ?! – егъэщIагъуэ хъаным, арыххэуи щIогъуэжри, Уракъ мырзэр егъэIущ: – Зыри зэхэпхакъым, зыми зыри къыбжиIакъым.
– Хъану щыIэм я хъаныж, зыри зэхэсхакъым. Мо Уафэбгыкъу
хуэдэу, сыдэгущ икIи сыбзагуэщ.
– Хъунщ, ауэ хъыбар къызэрыпIэрыхьэххэу, занщIэу къызжеIэ.
Уракъ мырзэ, щIыбкIэ икIуэтурэ, лъэбакъуитI-щы хуичащ щIэкIыжыпIэм, иужькIэ зэуэ гупэкIэ зыкъигъазэри, псынщIэу ибгынащ шэтырыр.
… Иужьрей махуитIым къриубыдэу хъаным зэи къыщхьэщыхьатэкъым Уафэбгыкъу и гупсысэ жагъуэр. А гупсысэ хьэлъэхэр и щхьэм иридзыну хуэпIащIэ хуэдэ, хъаным и щхьэр псынщIэу игъэсысщ-игъэсысри, джэду зекIуэкIэ зищIу, лъэмакъыншэу бгъэдыхьэщ и тахътэми, хуэмурэ зригъэзэгъащ. Шэджагъуэ дыгъэпсыр шэтырым хэлъ щхьэгъубжищымкIи уэру къыдидз пэтми, хъаным къыфIэщIырт абы и кIуэцIыр кIыфIу. Абы хэту, Уракъ къыщIэлъэдащ: – Къэсыжащ Бэубэч и гупыр, хъан!
– Къэт жрагъэIат! Къеджэ мыдэ.
Шэтырым къыщIыхьахэм щхьэщэ ящIыху хъаныр пэмыплъэфу пIащIэурэ:
– СыныводаIуэ…
Бэубэч хуиту Къаплъэн-Джэрий Iуоплъэри:
– Къэбэрдей адыгэхэр, хъану щыIэм я хъаныж, къыдэкIужащ!
Къаплъэн-Джэрий зэхихар къыфIэмыIуэхуща хуэдэу:
– Вэсэмахуэ лъандэрэ сэ сощIэ ар. Къэбэрдейхэм еста пIалъэм щыщу махуитIыр кIуакIэщ. Иджы-щэ?
– Абыхэм, дыгъэр зи теплъэ, сабийхэр еужьэрэкIыу къыхаш. ХьэтIохъущокъуэпщым иухуауэ щыта мэжджытым щIалэ цIыкIу пщIей щызэхуашэсакIэщ. Ди нэкIэ тлъэгъуащ ахэр. Къэзанокъуейм Прозэ
иджыпсту сабий плIыщI щытхуаIыгъщ. Пщащэхэм я къыхэшыным нэхъ гугъу ирегъэхь къэбэрдейхэр.
Хъаныр зэрыгубжьар къыуигъащIэу, и нэ гъуатIафэхэм бзаджэу къыщIэплъурэ захуегъазэ адрей тIасхъэщIэххэм:
– Езыхэм къызыхухахыжащ апхуэдэ тезырыр! Фэ-щэ, фэ сыт фхужыIэн а Iуэхум теухуауэ?
– Хъанхэм я хъаныж, дэри а хъыбар дыдэрщ къыпхуэтхьар, – жэуап къетыж тэтэр щIалэ хэщIыхьам.
– Деплъынкъэ… – тIасхъэщIэхищыр, Уракъ я гъусэу, щIэкIыжыну хуит ищIри, езым Бэубэч жриIащ зиIэжьэну. Хъанымрэ Iэлигъуэт и нэгъуей бейгуэлымрэ иджы зэпэзанщIэу шэтырыкум итт. Къаплъэн-Джэрий нэхъ зыгъэгузавэ IуэхумкIэ еупщIащ Бэубэч:
– Налмэс теухуауэ зыгуэр къэпщIа? Шэрджэсхэм яжепIа ар къызатыжыху сазэремыкIужынур?
– Пщэдей-пщэдеймыщкIэ дагъэгугъэ, хъан.
– Зралъэфыхь… Мэжджытым щIыщаIыгъын щыIэкъым ар. Псом япэ си деж къашэну сыхуейщ! И анэ дэлъхум сыт жиIэр?
– Ашабэр щымщ. Абы и щхьэгъусэ Мэмыхуэ зехъунщIэ…
– А фызыжь хьэлыншэр Налмэс щIыгъуу къыздашэну яжефIэн хуеящ. ИтIанэ, хуеихукIэ мыбдеж зыщрехъунщIэ! Шэч къытумыхьэ ар апхуэдэу зэрыхъунум. Хъаным сыт щыгъуи егъэпэж и псалъэр. – Хъаным зыри жимыIэу зытIэкIурэ щытри, адэкIэ къыпищащ: – КъызэрыщIэкIымкIэ, Бэубэч, уэ шэсыпIэ уохьэ къэбэрдеипщым дыкъызэримыгъапцIэмкIэ… – Шэч хэмылъу, хъан!
Апхуэдэу щыхъум, Къаплъэн-Джэрий, и гур къызэрыгъуэтыжауэ, ину къыщIэкIиикIащ шэтырым: – Писарым фыкъысхуеджэт!
Зэджар къыщыщIыхьэм, пIащIэу жреIэ: – Тхы! Си зауэлI хахуэхэу къэбэрдей адыгэхэм ятекIуахэм захузогъазэ: «Псэууэ къэнахэми, зауэм зи псэ щызытахэми – кърым хъаным и щIыхь! Ди текIуэныгъэм и цIэкIэ кърым топхэр плIэнейрэ къэбэрдей къуршхэм щывгъэуэну хуит фызощI». I
Къуэ куу зэпэзэвым щежэх Тамбиипсым и хъушашэр бжьэпэтесхэм зэхах къудейщ. Iуащхьэмахуэ зи лъагагъ иджы зэщхьыр и гъусэхэм къакIэрыхуа шурщ. Ар гузавэу йоплъ бжьыхьэ дыгъэу уафэ гъуэгуанэр зыкIум. Къурш жьэгъур тIысыпIэ зыщIа къэбэрдейхэр – бзылъхугъэхэр, сабийхэр, лIыжь-фызыжьхэр – гунэджыншэу хъыбар поплъэ. Зэхуэмыдэщ цIыхухэм кърахьэкI псалъэри: зым зауэм зыхуегъэпс, адрейр кърымхэмрэ къэбэрдейхэмрэ я зэкIужыкIэм топсэлъыхь. Дыгъэри, къуршхэри, цIыхухэри щытыкIэ зэхэмыбзым тезэшащ. ЩIыри, уэри, 119 120
Прозэ
псыри IурымэхыкIами ярейщ: зы пщIащи, зы удзи мыдымыжу, уэмщ дунейр, зэхэпхыркъым бзухэм я макъи. Уигъэгузавэу, ихъуреягъкIэ зэщIэщымащ дунейр. Жыг баринэшхуэм и жьауэм щызэрадза жьэгу нэпцIым пэмыжыжьэу, я макъым зрамыгъэIэтыщэу, бзылъхугъитI щызодауэ, хупцIынэр здахум. Зы бзылъхугъэр фIыуэ нэхъыжь щхьэкIэ, адрей нэхъ щIалэм псалъэ дичыхыну и мурадкъым. Бгыхэр щIэдэIу хуэдэщ абыхэм ирагъэкIуэкI псалъэмакъым.
– УвыIэжыт! Апхуэдэу жыпIэ хъурэ?! Зэхэсхынуи сыхуейкъым! –
ткIийуэ жеIэ Мэмыхуэ – цIыхубз нэхъыжьым, икIи мэIэбэри нэхъыщIэр – Налмэс – и бгъэм щIекъузэ.
– Зэхэпхакъэ, Мэмыхуэ, сэ хъаным сыхуамышэжмэ, адыгэхэм къэзэуат къарищIэкIынущ. Кърым хъаныр езыри залымщи, къэбэрдейхэр нэхъри хьэзаб хидзэнущ.
– Си псэ пыту уестынукъым! Куэдщ уэ абы уагъэшэчар. Уэ нэхърэ нэхъ дахэ куэд исщ Къэбэрдейми, мис абыхэм ящыщ зы ирырат. Уестынукъым жысIащи, уестынукъым! Мэрем тхьэмыщкIэ сыт хуэдизрэ къожьа, укъилъыхъуа… Иджы укъигъуэтыжащи, абы къыгурыIуэнукъым а уэ зытебухуар! Абы и закъуэкъым: Елэни, Даури аращ. Уи анэ дэлъхум и щхьэр фIэпхыну ара узыхэтыр? Сэ-щэ… Сэ укъызэплъ хъунукъэ?
Налмэс къыщиудри, макъкIэ къэгъащ, арыххэуи зиубыдыжри:
– Аращ сэ си натIэм къритхар, Мыхуэ. Сэ зыр тыхь сахуэфщIмэ, сэ схуэдэ хъыджэбз цIыкIу Iэджи къелынущ. Абы нэхърэ, си зы лъэIу къысхуэщIи…
– Сыт уи лъэIу иджы, на-а? – Мэмыхуэ, IэгуитIкIэ пщащэм и нэкIу хъурей дахэр зэщIиIыгъэу, абы и нэ нэпс къызэкIуахэм щIоплъэ.
– Лъахъстэн куэншыбэ схуэщI.
– Ар сыт щхьэкIэ?
– Сыхуеинущ.
– А сымыгъуэти, мыбы жиIэхэр!..
– Мыхуэ… Iейкъым абы сыщIыхуейр. СхуэщI, кхъыIэ…
– ЗэрыпщIынур жыIэ… Зэ догуэт! Уи анэ дэлъхур къэкIуэжа Миншакъ бзылъхугъитIым яIуплъэри, зыми щымыгъуазэм ещхьу, сфIощI…
щIэупщIащ:
– Сыт къэхъуар? Мыпхуэдизу фызыгъэгузавэр сыт? Мэмыхуэ щIым еплъыхыурэ хощэтыкI: – Ди щхьэ… ди щхьэ догъеиж…
– Мыр зэ фымыпIащIэ, зиунагъуэрэ, Алыхьым и къарур инщ. Сыт?.. Ди пхъур тегушхуауэ ара?
– Аращ, Миншакъ, – къопсалъэ езы пщащэр.
– Налмэс… Хьэкъыу зыпхыгъэкI мыр: псори фIыкIэ иухынущ. Уэри, Ашабэхэ я нысэ, пщIэну сызыхуейр ардыдэрщ: псори фIы хъужынущ. Прозэ Домбей лъапэ и мэкъупIэ бгылъэхэм щызэщIалъхьэжа IэнэIэтэхэр бжьыхьащхьэ уэшх уапIэу гъуабжэ-щхъуафэт. Иджыри пэзэзэну хъуапсэрт фокIадэ дыгъэр, арщхьэкIэ кIуэщIа дыгъэпсым къыIэпыху нэпс хуабэншэр къурш жьыбгъэ щхьэкIэрысым зыIурилъафэрти, бжьыхьэпэ пщIыхьым хэбзэхэжырт.
Мэкъу пыпхъуэ задэм пэмыжыжьэу щIым хэжыхьыжа мывэ джейм тест къэбэрдей пщы уэлийр, дыгъужьыфэ пIащIэр и плIэм тепхъуауэ. Ар ежьэрт Жэбагъы. Къэзанокъуэр мывэ джейм пэIэщIэу щепсыхым, пщы уэлийр къэтэджри, абы пежьащ: – Къеблагъэ, Жэбагъы.
– Сыгувауэ щытмэ, къысхуэбгъэгъунщ, зиусхьэн.
– Дэри дыкъэса къудейщ. Угувакъым, Жэбагъы.
Бейгуэлхэм шхуэмылакIэхэр зэщIакъуэу щыIукIуэтыжым, пщы уэлийр щIэупщIащ:
– Сыт уи хъыбар, Жэбагъы?
– Псори дызэрызэгурыIуауэ хьэзырщ. Кърымхэм я шэтыр тIысыпIэхэр ди нэIэрэ ди IэмыщIэрэ къизэгъащ. Ди зауэлI «бийхэри» абдеж къыщытпоплъэ… кърым хъаныр ящIыгъуу.
– Сыт жыпIэр? Кърым хъаныр абыхэм ящIыгъууи? – нэщхъейуэ гушыIэнэпцI зещI ХьэтIохъущокъуэпщми, игу пихыу щIегъуж: – Дауэ мыхъуми, дэ арэзы дыхъун хуеякъым Налмэс хъаным еттыжыну. КъызгуроIуэ, яхъумэнущ, я нэIэ текIынукъым, итIани, хэт ищIэрэ…
Жэбагъы и жагъуэт Налмэс теухуа мы псалъэмакъыр. Игу щIэузырт пщащэм.
– Къэрэкъурэ гъурцри хьэзырщ, зиусхьэн, шыдыкIэхэм кIэращIэнур къащыпакIэщ, – псалъэмакъыр нэгъуэщIыпIэкIэ еунэтI Жэбагъы. Къэзанокъуэм къелъагъу шы къарэ дахитI зыщIэщIа гулэгъунэ бжьэпэм къызэрытехьар. Абы занщIэу къыгурыIуащ а гулэгъунэм ису Налмэс хъаным зэрыхуашэр. Абыхэм якIэлъыплъурэ Жэбагъы нэщхъейуэ:
– Мес, ежьахэщ… – жеIэри, иужькIэ къыщIегъуж: – Ялыхь, дыкъэхъумэ, дызэхэщIыкIи, думыгъэкъуаншэ мы хъыджэбз цIыкIум и Iуэхур мыпхуэдэу зэрыхъуамкIэ. Дызэрыхейр уэ зырщ зылъагъур…
Пщы уэлийм, гулэгъунэм и ужь имыплъэфу, и щхьэр лъэныкъуэкIэ ирихьэкIащ… Махуэ гъуэгуанэр зи щIыбырылъ дыгъэ тхъуэплъыр къухьэпIэ нэзым щIогъуэлъхьэж. Шы къарэ натIэгъуджэхэр мэущ, сабэ лэрыгъур шылъэкIэ щIапхъыу. Пщэдеи къыщIэкIынущ а дыгъэр. Пщэдейм щыIэщ абы и уэгур. Ныжэбэ къэхъунур фокIадэ мазэ изыгъуэм и теплъэгъуэ Iыхьэщ… 121 122
Прозэ
Къаплъэн-Джэрий Уафэбгыкъу Iэхэлъахэр тIысыпIэ зэрищIрэ къэбэрдейм пщырэ, уэркърэ, лъхукъуэлIу исыр зылI и быну зэкъуэувэжат. Зауэ-зекIуэхэм хуэIэижьу къэгъуэгурыкIуа къэбэрдей адыгэхэмрэ абыхэм зыкъыщIагъэкъуэну лIыгъэрэ напэрэ къызыкъуэзыха я лIакъуэгъу закъуэтIакъуэхэмрэ иджы яубзыхупат кърым залымыгъэм и пIалъэр.
«Хьилэри лIыгъэм щыщщ» жызыIа пасэрейр, щхьэхуитыныгъэр ерыщу къизэууэ, илъэс мин зыбжанэкIэ къекIуэкIа лIакъуэм и бынт. Апхуэдэ лIакъуэ зыбжанэ зиIэ лъэпкъым и къуэпсыр дзэ фIыцIэми къыпикIуэтынукъым. А дзэр зейр Кърымым и хъанрауэ щытмэ, хъанхэм я хьэсэпэ здынэсри адыгэхэм я щыпэлъагъутэкъым. КъаплъэнДжэрий и дзэр зэрыIуакъутыкIыну Iэмалыр ХьэтIохъущокъуэпщым илъэс енкIэ иIущIщ, ипсыхьри, дохъутейм иригъэзэгъэжат. Хъаныдзэр Iузэв къыщыIухьа махуэм щегъэжьауэ, къэбэрдей адыгэхэр зауэм хуэхьэзырт. Iуэхур зытеухуар мырат: япэщIыкIэ кърымыдзэр зэблэгъэкIуэтын, итIанэ къурш мыцIыхум зрегъэпхъэн, адэкIэ, гугъэндыгъэн ещIэкIауэ, гъэбэлэрыгъын, а псори зэхуэкIуа нэужь – уащхъуэдэмыщхъуэу ятеуэжын. ХьэтIохъущокъуэпщымрэ и шупашэхэмрэ Iущу яубзыхуат кърымыдзэм зэрезэуэну хьисэпыр. Ар теуэгъуитIу зэхэтт.
Япэ теуэгъуэр зи Iыхьэр къурш жьанэмрэ бгъуэнщIагъ зэгъуэкIхэмрэ щитIысыкIа адыгэ зауэлIхэрт. Абыхэм я къалэнт езауэрэ пэт икIуэтыж защIурэ, кърым дзащхьэр Тамбиикъуэ дэшэныр. Къуэ зэв куум дэзэрыхьа лъэсыдзэр шабзэкIэ трапхъэнкIэжа нэужь, кIуапIижапIи зимыIэж шуудзэм зыпэщIасэнти, дыкъуакъуэу зэгуапхъыжынт, зы Iыхьэр къуэбг хьэмэшыпхэ ирашэнти, абдеж щызэтраукIэнт.
Апхуэдэ зэуэкIэр адыгэхэм я пасэрей хабзэжьт, лъэпкъыр зауэ губгъуэ зэи къизымына Iэмал Iущт.
ЕтIуанэ теуэгъуэу къэбэрдейхэм къаухъуреихьын хуейт кърымыдзэм щыщу Къаплъэн-Джэрий зыщIыгъу адрей щIэлъэныкъуэр. А къалэныр къэбэрдей пщы уэлийм езым и пщэ дилъхьэжат. ХьэтIохъущокъуэр зи шупашэ дзэр Уафэбгыкъу Ищхъэрэ щыIэ мэз лъапэхэм щIэст, Балъкъ псыхъуэм и ижьырабгъу Iуфэр я плъапIэу. Пщы уэлийм иджы жэщтеуэ ищIмэ, Балъкъ къуэкIиишхуэм зэ диубыда кърымыдзэм зыгъэзапIэрэ лъагъуэрэ имыIэжыху трилъэщIыкIынут.
Къущхьэхъу жэщхэр бжьыхьакIуэ пшагъуалъэщ. ЗэхэзекIуэр кIыфIым деж IупщIкъыми, бийрэ мыбийрэ зэхэзещхъуэн зэрыщIмэ, адыгэхэр езыр-езыру зэрыупщIэтэжынкIэ шынагъуэщ. Абы и Iэмалыр: жэщ зауэр мазэ изыгъуэм ирегъэхьэлIэн. Къэбэрдей пщы уэлийр а пIалъэм пэплъэрти, апщIондэху кърым хъаныр зэригъэбэлэрыгъыну къигупсысар «зэкIужыгъуэ Iэмалырт». Кърым хъаным къэбэрдей лIыкIуэхэм къапигъэтIылъа тезыр лIэужьыгъуэхэм мыхьэнэ мащIи зэрамыIэр пщы уэлиймрэ шупашэхэмрэ къагурыIуэрт. Мазэ изыр къущхьэхъу жэщ уафэм къызэриувэу лъэлъэжынут Къаплъэн-Джэрий и къэбэрдей пщIыхьхэр. Ашабэ Миншакъ гугъу ехьу Кърымым къыщилъыхъуэжа и пхъурылъхур псэм питхъыу кърым хъаным иджы щIыхуригъэшэжыфам и щхьэусыгъуэри а мазэ изыгъуэрт… Прозэ
ХьэтIохъущокъуэпщым иубзыхуа жэщтеуэм къыщагъэсэбэпыну я мурадт ижь лъандэрэ адыгэхэм къадекIуэкI Iэмалыр: шыкIэхэм, шыдыкIэхэм ящIэпха къэрэкъурэ пхыр гъущэм мафIэ щIэгъэстауэ, тэтэр шы табынхэм яхэутIыпщхьэн…
Кърым зауэлIхэр жей IэфIым здыхэтым, мафIэм игъэгужьея псэущхьэ табынхэм зэбгрыжу щIадзэмэ, зэрыхьзэрий шынагъуэ къэхъунущ. Зэхэзежэхэм мыдэкIэ щапэплъэнущ къэбэрдей шабзауэхэр. Псыхъуэ къуэкIийр езыри гъуэгуакъуэ зэвщ. ЩIыпIэр мыцIыхущ, мафIэсымрэ жэщ фIыцIэмрэ къэбэрдей адыгэхэм я дэщIэгъущ.
Дыгъэр зэрыкъухьэрэ куэд щIатэкъым. Мазэр нэгъуэщI дунейхэм иджыри щыхьэулейрт. Налмэси зыри хищIыкIыртэкъым и лъэпкъэгъухэм зэрагъэкIэса мурадым. Гулэгъунэр щыдридзейхэри зыхимыщIэу, гупсысалэт иджы пщащэр. Здашэмрэ къыпэплъэмрэ и щIэщыгъуэжтэкъым абы. ИщIэжыртэкъэ и щхьэр къыздрихыжар?! Алсу бзаджейм и ауан щIэнакIэр, и фыгъуэ Iуплъэгъуэр… ИщIэжыркъэ а хъан нэкIущхьэплъыжьым и хьэрэмынэр! Хъаным и уардэунэм щыпсэуху, Налмэс и къабзагъэм Къаплъэн-Джэрий къыщIемыIар езы пщащэми псэкIэ зыхищIэрт: Тыркум нэхъ лъапIэIуэу зэрыщащэжынум хуагъэтIыгъуэу арт! Иджы-щэ?
Налмэс и Iэпхъуамбэ псыгъуэхэмкIэ пэщащэурэ куэншыбэ щIагъым щIэлъ къамэ цIыкIум тоIэбэри, нэщхъейуэ мэщатэ: «Ярэби, мы хьэIуцыдзхэм, нэгъуэщI мыхъуми, си хьэдэр иратыжыну пIэрэ си лъэпкъэгъухэм? Ди жылэ кхъэлъахэм сралъхьэжтэмэ, сыкъэзылъхуаитIым сапэгъунэгъуу, зэм-зэм Мэреми си кхъащхьэм ныбгъэдыхьэнт… Мэрем! Кърымым сыщрашами, абы сыгуIэу сыщисми, зы дакъикъэ си гум имыутIыпщыфа Мэрем… ДыщIэхъуэпсатэкъэ хьэгъуэлIыгъуэ, бынунэ?! Иджы сыт?
… Къысхуигъэгъуну пIэрэ? СыкъэзылъхуаитIыр-щэ? Абыхэм я псэм ящIэ сэ сигу илъыр. Сэ зыр тыхь сащIкIэрэ, сабиищэ, сабий щитху къахуегъэлыну сщIатэмэ! Си лъэпкъым зымащIэкIэ нэхъ мыхъуми къыхуэщхьэпэнщ Алыхьым сызыIуигъэува мы IэнатIэр. ЩIым хэткIуэну си лъым къигъэлыбынщ си лъэпкъэгъу щIалэхэм ялъ. Къигъэлыбынщи, пэщIэувэнщ кърым залымыгъэм. Апхуэмыдэу хъунукъым. Армырамэ, си адыгэр пщылIыпIэ гъэзапIэншэм ихьэнущ. Сэрщи, сыт?.. «ЩIопщыкъу пэтрэ жьы еубыд», жаIэртэкъэ пасэрейхэм? Лъэпкъым къылъихьа мы гузэвэгъуэшхуэм срищхьэузыхьыну Алыхьым иухат. «Жыг ягъэсри – цIыху ягъэхуабэ», – жеIэ Жэбагъы. Сымыжыгми, псэм и хуабэрэ лъым и пщтыррэ хущызнэнщ си Къэбэрдейм…»
Налмэс аргуэру куэншыбэм йопэщэщри, аргуэру погуфIыкI. Пщащэм къыгурыIуэрт хъаныр езым иукIкIэ адыгэхэм яхь бжьыр зэратемыкIынур, итIани, игу фIы ищIыжырти, «КъагурыIуэнщ хъанхэм си адыгэм утегушхуэ зэрымыхъунур», – жиIэурэ нэхъри зигъэбыдэрт.
Шы къарэхэм яшэ гулэгъунэр Къаплъэн-Джэрий и шэтырыпIэм нэблэгъат. Дыгъэр зэрыкъухьэрэ куэд щIатэкъым, уафэр иджыри 123 124
Прозэ
лъащIэху мащIэт. Къущхьэхъу хъун тIыгъуэжам щыхъуакIуэрт кърымыдзэм и шы табынхэр. Нэм къиплъыхьыр шэтырт: абрагъуэхэу,
инхэу, нэхъ цIыкIуIуэхэу, цIыв хъурей нэхъей, цIыкIурэцIыкIунитIэжхэу. Зейм елъытауэ, я теплъэхэри зэщхьтэкъым а шэтыр зэмыфэгъухэм.
Пщащэм и нэгу ткIийм Елэн игу узу щIэплъэри:
– Налмэс, модэ плъагъурэ мо шэтырыбгъур. Абдежщ ди гъуэгуанэм и кIэухыр. Уигу умыухыж, си шыпхъу цIыкIу. Зыгъэбыдэ.
– Адыгэ гъуэгум кIэ иIэ-тIэ, уи гур бухыжын хуэдэу? Абы щыгъуэ, Кургъуокъуэпщым и жыIауэ, дэ ауэ сытми мыхьэнэншэу дытетауэ ара мы дунейм?.. Къысхуэгъэгъу, Елэн, апхуэдэу зэрыжысIэр… Сэ къызгурыIуэркъым мин бжыгъэкIэ дзэ къытхуэзыша хъаным иджыпсту и щытыкIэр. – Дэ абы жетIащ дызэкIужауэ, абы къыхэкIыуи, и гугъэу къыщIэкIынщ къыттекIуауэ… – И текIуэныгъэм и шэсыпIэу сэ сызыIэригъэхьэн и гугъэу ара?
– Налмэс, а уэ узэгупсысар пэжкъым, – пIащIэу жэуап къет
Елэн. – ПщIэрэ… уи закъуэкъым уэ.
– СощIэ. Си закъуэкъым. Хъаным имышх бдзэжьейхэм ящыщу сэ япэу и хъым сихуауэ ара? – Аракъым зи гугъу сщIыр. Къэбард абы щыIэщ. ИтIанэ… и нэм нэсмэ, лей къыптедгъэхьэнукъым. ЩIалэхэм укъыIэщIагъэкIыжынущ. Зыми ущымышынэ, дахэ.
– Хэт? Уэра сакъыIэщIэзыгъэкIыжынур, хьэмэрэ Мэрем?
– Хьэуэ, Налмэс. Ди щIалэхэрщ…
– КъызэрысщыхъумкIэ, сэ сымыщIэ гуэрхэм ущыгъуазэ си гугъэщ уэ, Елэн, – жеIэри, гушыIэну хэту, нэгъуэщIым топсэлъыхь: – Миншакъ зэрыжиIэу, уи Iэхэр дагъэм хэлъмэ, ар уи щхьэм щыхуэж. Сэр щхьэкIэ умыгузавэ… сэ сщIэнур сощIэж езым. Мо топыр бгым къыщIрагъэжэхыр сыту пIэрэ? – щIэупщIэ хуэдэурэ, псалъэмакъыр абы трешэ.
– Дауи, топыр бгым къебгъэжэхыну нэхъ тыншщ, дэбгъэжеин нэхърэ… – Елэн мэгушыIэри, адэкIэ и фIэщу жеIэ: – Я хьэпшып зэщIакъуэжу къыщIэкIынщ кърымхэм.
– Арагъэнщ…
Елэн фIэмыIуэхуу аратэкъым кърымыдзэм и Iэщэмрэ ахэр иджыпсту зэрыIэбэлъабэмрэ. ИтIани, щIалэм и щхьэм къыхуимыгъэтIасэу нэгъуэщI зыгуэр хэлът Налмэс и зыIыгъыкIэ мамырым. «Дауэ ар? – гупсысэрт Шурдымыр. – Сэ игу фIы хуэсщIыным и пIэкIэ, езым сигъэудэIуну хэтщ. ПIейтейкъым. И нэгур мамырщ. Псоми хуэхьэзыру зыкъызегъэлъагъу, къызыхуэтшам хуэзэша хуэдэ… Хъаным и унэ зэман куэдкIэ исащи, фIыуэ ецIыху… Ярэби, жылэм кърахьэкIам пэж гуэр хэлъу пIэрэ-тIэ? Къаплъэн-Джэрийрэ мыбырэ я зэхуаку щэху гуэр дэлъар пэжмэ, пщы уэлийри, Жэбагъыи, Миншакъи, Мэреми я напэр зэдытекIынущ! Къэбэрдейр пщащэм игъэпудынщи, езым и щхьэри пуд хъуауэ къэнэжынщ… Апхуэдэ къэхъурэ?! Хьэуэ… Ар пэжу Прозэ
щытмэ, Ашабэмрэ Мэремрэ закъыкIэрищIэу къыщIэкIуэжар сыт? Иджы кърым хъаныр мыбы къыкIэлъыкIуауэ ара?! «Къысхуэвмышэжмэ…» – жиIэу, щIиукъуэдияри сыт?»
Елэн и гупсысэхэм ирахьэжьа псэр арыххэу илъырти: «Зэ увыIэт, Шурдым. УвыIэт. Уи щхьэр зэкIуэкIауэ ара? ЖыпIэр уэ езым пщIэжыркъым!» – зэшхыдэкIырт аргуэру щIалэр.
– Мес, кърым шухэри къытпежьащ, – жеIэ Налмэс, и щхьэм телъ шылэхъарыр зэригъэзахуэурэ. И макъымкIэ къыпхуэщIэртэкъым ахэр къазэрыпежьар фIэфIрэ фIэмыфIрэ.
– НтIэ, къытпежьащ, – жеIэри, Елэн шым йолъэдэкъауэ.
– Елэн! – жиIэу щIалэм щыкIэлъыджэм, абы къегъазэри, гулэгъунэм зыхуегъэщхъ.
щIалэм къыIэщIелъхьэ.
салъэ:
– Елэн… Мыр Мэрем схуетыж, – жеIэри, дахэу шыхьа бэлътокур Абы ирихьэлIэу тэтэр шууищ къыIуохьэри, я нэхъыжьыр къоп-
– Ди ужьым фыкъиуви фынакIуэ.
Ахэр зэрыгупу гъунэгъубзэу блэкIащ Къаплъэн-Джэрий хъаныр къызыдэплъ и шатыр щхьэгъубжэмкIэ.
Уракъ мырзэ унафэ ищIащ хъаным и шэтырым пэмыжыжьэу къыщыт шэтырым Налмэс щIашэну. ИужькIэ, къызэмыплъэкIыххэу, захуигъэзащ адыгэ шухэм: – Фэ мыбы фыкъыщIыхьэ хъунукъым, вгъэзэж. – Дэ гъэзэж диIэкъым, ди шыпхъум и Iуэху зэрыхъунур къэдмыщIауэ. КъищынэмыщIауэ, дыкъэзыгъэкIуа нэхъыжьхэм ди пщэ къралъхьащ анэмэт фхуэтщIа Къэбард щIалэр ди нэкIэ зэдгъэлъагъуну.
– Куэдыщэ къыбопсэлъ! – зыкъретIэ Уракъ мырзэм. – Си унафэр гъэзащIэ, армыхъумэ… – Зэт, мырзэ, зэ догуэт… – жиIэурэ шэтырышхуэм къыщIокI Кърым хъаныр. Ар къызэралъагъуу, бжэIупэм щызэхэзекIуэ кърым зауэлIхэри, абыхэм я дзеиж нэгъуейхэри зэтеувыIэри, лъэгуажьэмыщхьэу етIысэхахэщ. АпщIондэху Елэнрэ и шу гъусэхэмрэ зэрепсыхам хъаным гу лъитэри, я шхуэмылакIэхэр яIыгъыжу къыпэщыт адыгэ щIалэхэм арэзыуэ яIуплъэурэ: – Мыхэр си IуэхутхьэбзащIэщи, лъэгуажьэмыщхьэу си пащхьэ къиуващ. Фэ сыт фыщIепсыхар?..
– Лъэсу къытпежьэм дыхуепсыхмэ, ди щхьэм и пщIэщ, а къытпежьэм дызэрекIужам и нэщэнэщ, – педзыж Елэн.
– Ара?! ФIы дыдэщ. Вы лIам сэ щIыхамыIум фызэрыщыгъуазэр си гуапэщ. Си текIуэныгъэм и саулыкъукIэ фхузогъэгъу, – хъаным щхьэхъумэхэм захуегъазэри: – ХьэщIэщ шэтырым евгъэблагъэ къэбэрдейхэр. ВгъэхьэщIэ, ауэ пщIэнтIэпс бампIэрымэ зыщыуа шыл
яхуэвмыхь…
… Гъуохэм я зэпэкIий макъым Уафэбгыкъу и Iэхэлъахэр зэщIищтат. Къаплъэн-Джэрий и текIуэныгъэ жьачэм къущхьэхъущIыр иджы щыму къыщIэдэIурт. Зауэншэрэ лъыгъажэмыщIу къуентхъым къи- 125 126
Прозэ
гъэбырсея тырку, кърым-тэтэр зауэлIхэм гуфIэгъуэр ягъахъэурэ
джэгу-къафэ ящIырт. Дзэпщ мырзэхэр зэпеуэу кърым хъаным щытхъу щыхуагъэшкIэ, Iэгу-джэгум нэхъри зиIэтырт. ПщафIэхэр зэрызехьэу Iэбэрт: хэт Iэщ укIар зэIихырт, хэт лэгъупым щхьэщытт, хэти фэндырэшхуэхэм ярызу махъсымэр зэрахьэрт. ТекIуэныгъэ гуфIэгъуэр зи щхьэм дэуея хъаным и унафэкIэ кърымыдзэм къущхьэхъу санэхуафэр иублэрт.
Тэтэр махъсымэ гуащIэм къигъэжана къущхьэ Жэфар, зэрыщIакъуэр щыгъупщэжауэ, къофэ, кърым зауэлIхэм IэплIэ яхуещI. Къэбартхэм я бжьым къыщIэкIащи, и лъэпкъым къыбгъэдэкIыу
йохъуэхъу я унафэщI зихуэдэ щымыIэм. Кърым хъаным и дзэпщ мырзэхэмрэ нэхъ хьэIусыпэр зрит дэщIэгъухэмрэ зыпэрыс гуфIэгъуэ Iэнэр пэрыхьэту зэтещIэрт. Iэнэ кIапэм нэхъ ищхьэ зылъымыса Абрэдж Мырзэбэч кърымыдзэм мырзэ къулыкъу зэрыщихьыр щыгъупщэртэкъыми, зэрыхуэфащэу и плIэр иIыгъыжурэ, Къаплъэн-Джэрий здэщысымкIэ плъэрт. Дзэпщхэр
хъуахъуэрт. Кърым хъаныр гушхуэрт. Абрэджым фадэбжьэ иунэщIыху, жьантIэм къыдэс «дыгъэ теплъэм» хуеплъэкIыжурэ и щхьэр дищIырт. Къаплъэн-Джэрий гу къызэрылъимытэххэм Мырзэбэч
игъэнэщхъейрти, игукIэ: «ГъуэгунапщIэ сабэм мэкъу дызэрыщеуар иджы нэрылъагъущ», – зыжриIэжырт.
Жэщ ныкъуэр кIуа щхьэкIэ, кърымхэр иджыри зэхэвэзэхэжьэт. ГуфIэгъуэ кIыхь щыIэкъым, щыIэр гугъэ кIыхь кIэухыншэщ…
Къаплъэн-Джэрий Iэнэм пэрысхэм яхэплъэри, и Iэ ижьыр лъагэу къыщиIэтым, гупыр щым хъуащ.
– Ди гуфIэгъуэ ефэ-ешхэр зэхудощIыж. Пщэдейм къытпигъаплъэр Iуэхушхуэщ. МахуэфIу къыфхущIэкIыну Алыхьым жиIэ. Фи хъуэпсапIэхэр Алыхьым къывигъэхъулIэ, Алыхьым фхуигъэбагъуэ. Ардыдэр схунэфхьэс си зауэлI хъыжьэхэм я деж. Псоми сахуэарэзыщ. НэхулъэфI Алыхьым фыкъригъэкI!
Iэлигъуэт-пэщэм хъаным жриIэнIауэ дамэпкъкIэ зыхиша щхьэкIэ, Къаплъэн-Джэрий:
– ИужькIэ. ИтIанэ. Псори – итIанэ. Пщэдейри махуэщ. Зывгъэпсэху. Уэри, Муртаз-пэщэ, нэхулъэфI укъикI!
Къаплъэн-Джэрий пщэдейрей махуэм щхьэкIэ гузэвэжыртэкъым, а Iуэхур тэмэму зэтриублауэ къилъытэрти. Иджыпсту ар зэгупсысыр лъагъуныгъэм и жэщ къыпэплъэрт. «Залымыгъэ хэмыхьэу Iуэхур зэфIэкIатэмэ… ЗэхуэныкъуитIым я Iуэтэжыгъуэр егъэлеяуэ IэфIщ. Налмэс си унэ исыху лей зэрытезмыгъэхьар щыгъупщауэ къыщIэкIынкъым. Алсу абы щытегушхуэхэм дежи, пщащэм сыкъыщхьэщыжурэ фэжагъуэ къыщысхьахэр ищIэж хъунщ езыми… Иджы, къэбэрдейхэр мамырыгъэкIэ къыщызэувэлIэжакIэ, я IэкIэ къысхуашэжа пщащэ цIыкIур – срижагъуэ-срищIасэми – сысейщ. Сыт ар езыр иджы зищIысыр!.. Моуэ, IэфI щIэлъу къысхуэжыIэщIатэмэ, сэри фIыщIэншэу къэзгъэнэнтэкъым. ЗгъэфIэжынт… Дауи ирехъуи, бзылъхугъэр къыщыпхуэлIар Прозэ
IэфIщ. Ерыскъыр щыIэфIыр пфIэфIу пшхымэщ, ухагъэзыхьу уагъэшхым IэфIи-фIэIуи щIэлъкъым… Залымыгъэ хэмылъу жыIэщIатэмэ, бетэмал!..»
– Мазэр зи нур, уи хьэмэмыр хьэзырщ, – Уракъ мырзэм зэуэзэпсэу Iуегъэщтыж хъаным и гупсысэ укIытэххэр. Къаплъэн-Джэрий и чэфыжьынэхэм гукъанэ къащIригъэхыурэ щхьэхъумэм жьэхоплъэри:
– Ара? Мыдэ… зэ…
Хьэмэмым куэдрэ зыщиIэжьакъым хъаным. Вырэ шырэ зэрыкIуадэ бжьыхьэ жэщыр ныжэбэкIэ къызэрыIэщIэмащIэм ехъуэпсэкIыжурэ пIащIэу зигъэгъущырт Къаплъэн-Джэрий. Щыст ар, дыщэидэрэ дыжьын уагъэкIэ зэхэпщIыпщIэ халат быхъушхуэр щыгъыу. ИужькIэ къэтэджщ, гъуджэм бгъэдыхьэри, зызэпиплъыхьащ, икIи, зыхуэарэзыжу, тIэу-щэ ирикIуащ къэжэр алэрыбгъу щабэшхуэм. Зэуэ зыкъызэкъуихри, Уракъым еджащ: – Къафшэ!
Шэтыр бжэIупэм зэхэзекIуэ гуэр къыщыIури, Iэуэлъауэшхуэ
ищIу Уракъ мырзэр бжэм къыщIэпкIащ. Хъаныр щхьэхъумэм хуеплъэкIри, щхьэхынэу:
– Сыт къэхъуар?
– Мэз джэдум ещхьщ… ДызригъэIусэркъым.
– ЦIыхухъу гупым пщащэр къэфIэбэрэбыхьыну фыхуитт-тIэ, мырзэ?!
– Хъанхэм я хъаныж, уи щхьэхъумэхэм бзырэ хъукIэ зэхэгъэж диIэкъым. Псори къыдощ.
– Апхуэдэу укъыстегузэвыхьу сызэрыпхъумэм папщIэ сыпхуэарэзыщ, – погуфIыкI ауаныщIу хъанри: – Сэ сымыщIэр а уи жьакIэр апхуэдизу щIызэхэзэрыхьарщ. Уракъым, зимылъагъужми, Iэпхъуамбитху мажьэкIэ и жьэпкъ жьакIэр кърежьыхри:
– Хъанхэм я хъаныж, сыт тщIэнур? Дызыбгъэдигъэхьэркъым!
Къаплъэн-Джэрий мэдыхьэшхыпцIри, игурэ и щхьэрэ зэтелъу:
– Уракъ, си гъащIэр елъытауэ къыпфIэщIу ара а уэ уи сакъыгъэм? Сыт, уи хъаным лIыхъужьыгъэу хэлъар нобэ фIэкIуэда уи гугъэ? – жиIэурэ, бжэм нэIусын хуэдэу и макъым зрегъэIэтри: – Зи зиусхьэным къыхурагъэшэжа Налмэс пщащэр къыщIэвгъэхьэ! КъызжиIакъым жывмыIэж: абы и щхьэм зы щхьэц налъэ къыхэвгъэхунщи. Хъан хабзэтэкъым и унэ къихьэIам хуэтэджу, арщхьэкIэ нобэ абы ебакъуэри, Налмэс лъэбакъуэ хуичащ, гуфIэжу. Зи нэ фIыцIэ пIащэхэм сырымэ къащIихыу бжэ лъэмбым къиува пщащэ лантIэм лIыр хьэрэмынэ хъуапсэкIэ Iуплъэурэ:
– Бжэ лъэмбым уимыт, си дахэ. МыдэкIэ къыдэкIуэтеи, тIыс.
– Сэ фIыуэ сощIэж, хъан, си увыпIэр. Уи унэIутхэм схухахар бжэ къуагъмэ, сыбжэ къуагъщ.
– Апхуэдэу жумыIэ, Налмэс. Кърымым ущисми, пхуэфащэ увыпIэ пхуэзгъэтIыгъуэрт сэ… Ауэ си щхьэ уфIэсхыфынутэкъыми, сыпхуэсакъырт. Иджы, Алыхьым и шыкуркIэ, дыщIэсакъын щымыIэу, уэрэ 127 Уракъ. 128
Прозэ
сэрэ дыкъызэхуэнэжащ. Уэ ущIалэщи, къыбгурыIуэркъым уи дахагъэм и уасэр, абы малъхъэдису цIыхухъур зэрызыщIишэр, – пщащэм жьэхэкIуатэурэ нэхъри убзэрт хъаныр: – Уэ апхуэдизкIэ ухъуэпсэгъуэщи, си мазэгъуэ нур, сэр фIэкIа…
– Сэ фIы дыдэу зызоцIыхуж, сызыхуейри сыщIэпсэури сощIэж! – ар жиIэри, Налмэс кърипхъуэтащ гъэпщкIуауэ иIыгъ и къамэ бгъузэ цIыкIур. – Зы лъэбакъуэ си дежкIэ къэпчмэ, сыпщысхьынукъым! Къаплъэн-Джэрий зэщIэувыIыкIащ, къэуIэбжьауэ: – Апхуэдэу ущыхуейкIэ, сэ зы лъэбакъуи нэсчынкъым, ауэ зыщумыгъэгъупщэ дэ дызэримызакъуэр. А дакъикъэм шэтыр щIыбагъымкIэ къыщыIуащ цIыхухэм я зэрыгъэкIий макъ, шыхэм я щыщ макъ: хъупIэ губгъуэр мафIэм зэщIиблат… «Я текIуэныгъэр» зыгъэлъапIэ зауэлIхэм занщIэу къагурыIуакъым къажыхьырт, зэрыгъэкIийуэ. Абдеж зэуэ топышэ къыщыгъуагъуэри, и лъагъуныгъэри къыфIэмыIуэхужу, хъаныр етIысэхащ. Гужьеяуэ, къэхъуар. абыхэми – Дунейр мэкъутэж, хъан! – шэтырым кIийуэ къыщIэлъэдащ Зыхэта бэлыхьым иджыри зэщIиIыгъэ Налмэс, къамэ къихар зэриIыгъыу, зидзащ хъаныр здэщыт лъэныкъуэмкIэ. – Мыращ уэ къэблэжьар! – жиIэри, зытришэщIащ еуэну. Уракъым къамэр кърипхъуэту Налмэс щытришащIэм, шэтырым къыщIэлъэдащ Къэбардрэ Бэубэчрэ. Зыкъомрэ зэныкъуэкъуа нэужь, мырзэр я къамэмкIэ яукIащ. – Хъаныр дэнэ щыIэ?! Дэнэ ар здэкIуар? – къэкIиящ Налмэс, езыр зыхъумэну къэкIуа щIалитIым яжриIэу.
– ЩIэпхъуэжащ!..
– Жыжьэ нэсакъым ар! Фыпхъэр! – Къэбард кIэлъоджэ Елэным.
… Мазэ хъэуаныр Уафэбгыкъущхьэ зэпэхъурейуэ фIэлът. Ищхъэрэри ипщэри зэщIэзыгъапсэ мазэгъуэ нурым иджыпсту хузэхэхунутэкъым къигъэмрэ игъыкIымрэ. Шэм, къамэм, джатэм къелахэр иджы лъэрыщIыкI ящIырт дэнэ лъэныкъуэкIи къиукI адыгэ шабзэшэхэмрэ бгыщхьэм къыщрагъэжэх мывэшхуэхэмрэ. Я занщIэр я гъуэгуу, зэбгрыжырт кърымхэр, нэхъ гуащIэмащIэр я лъабжьэм щызэхапIытIэу. И шатырым мамыру щыжей Iэлигъуэт-пэщэ къызэщигъэуащ а дунейкъутэжым. Абы занщIэу къыгурыIуащ зы бэлыхьлажьэ къызэрыхъуар. ЩIагъщIэлъ джанэ пцIанэу ар шэтырым къыщIэжащи, СосрыкъуэбгкIэ игъэзауэ мажэ. Бгы щыхупIэм зэрынэсар кIыфIыгъэм химылъагъукIыу, ар дэхуащ бгы зэхуаку куум. Iэлигъуэт и ужьыр зыIыгъыу щIэцIыва Бэхъун Жэфар зэрыщIакъуэм и фIыгъэкIэ мащIэу а зыкIэлъыжэм къыкIэрыхуами, и кIэлъысыжыгъуэр псынщIащэт… Абы и кIий макъым аузыр гужьеигъуэу къигъаджэри, мазэгъуэ жэщым лъэужьыншэу хэбжьэхъуэжащ. Прозэ
Ахьмэд сулътIаным и лIыкIуэ Муртаз дзэпщыр нэхъ губзыгъэIуэу къыщIэкIащ. ИпэкIэ плъэуэ есагъэнти, тырку пэщэм и шы-уанэр зэтелъу шэтырыбжэм къыщинат. Зэрызехьэ макъыр къыщыIум, Муртазымрэ и тырку шупашэхэмрэ шы хьэзырхэм зрадзри, Лахърэн мэзылъэхэмкIэ яунэтIащ. Апхуэдэ щIыкIэкIи къела хъуахэщ. Я дзэпщхэр зыщхьэщымытыжу къэна мырзэ зыкъомым, афIэкIа хэкIыпIэ щамыIэжым, бийм зратащ. ХъупIэ губгъуэшхуэм гуп-гупурэ игуэшауэ ист Iэщэ-фащэ зыкIэрымылъыжу къэна бий зауэлIхэр: языныкъуэхэр – Къазий и псынэм деж, адрейхэр – хэти Домбей хуейм, нэхъыбэр – Урдэ и Iуфэм. Къытралъхьэну тезырым ежьэрт тэтэрхэр, тыркухэр, нэгъуейхэр. ЯукIахэр къыщынат а здехуэхам и деж. Нэм къиплъыхьыр яуфэбгъуат хьэдэлъэмыжу зэтелъ зауэлIхэм. Къущхьэхъу щIыналъэм щызеуэрт лъымэ гуащIэр зыIурыуа къуаргъ фIыцIэ гуэрэнхэр.
– Ди дзэпщ лъапIэ, – къопсалъэ Миншакъ, хьэдэхэр къэзыуфэрэзыхь къуаргъхэм еплъурэ, – мыхэр щIэдмылъхьэжмэ, махуэм бгъэхэм зэхауIыхьынурэ, жэщ хъумэ, хьэкIэкхъуэкIэхэм зэпкъратхъынущ. ЦIыпIынэ Хьэсанш абы пэрыуэу: – Миншакъ, мыпхуэдиз насыпыншагъэр къытхуэзыхьахэр пфIэгуэныхь хъууэ ара? ХьэкIэкхъуэкIэхэр хьэкIэкхъуэкIэхэм ирашхыж. Аращ яхуэфащэр. ХьэтIохъущокъуэпщыр, Къэзанокъуэ Жэбагъы, Къэсей ефэндыр къэзыухъуреихьа зауэлIхэм Iэгъуэблагъэр къызэхаплъыхьырт, нэхъыжьхэм я унафэм ежьэу. Языныкъуэхэр Ашабэм и телъхьэт, адрейхэр – ЦIыпIынэм. – Бгы нэпкъым хьэдэхэплъэ щызыщI шур хэт хъуну? – щIоупщIэ пщы уэлийр, сэмэгурабгъумкIэ еплъэкIыурэ. – Сыщыуэу пIэрэ, Нэгъур, хьэмэрэ. Абрэджхэ я къуэ Даур-КIэмыргуей ар?
– Аращ, – игу хэщIу нэпкъымкIэ маплъэ Нэгъур. – И адэр къилъыхъуэжу къыщIэкIынщ…
ХьэтIохъущокъуэпщыр зопсэлъэкIри:
– Къэбард, Елэн, Мэрем, Бэмыт. ФыкIуи, дэвгуэш абы и гуауэр, фыдэIэпыкъу. Даурым и деж ягъэкIуа щIалэхэр Iууащ зи псэм еджэ и адэм – Мырзэбэч Абрэджым – ар щхьэщысу. Мырзэбэч уIэгъэ хьэлъэт, лъы куэди фIэкIуэдат, ауэ абы и нитIым гъащIэм и хуабагъэ гуэр иджыри щIэплъагъуэрт. Гукъутэт а дакъикъэм Даур уIуплъэныр. Абы и нэгум щызэщIэлът фIэгуэныхь хъуныгъэ зыхэщIыныгъэм щыщIэдзауэ, лъагъумыхъуныгъэм нэс. И адэм нэхъри зыхуигъэщхъри, Даур абы еупщIащ, гущIэм къыщIитхъыу:
– Уи гъащIэмкIэ уарэзы иджы, арэзы укъищIа зэхэпщIыхьахэм?..
Мырзэбэч и щхьэр къиIэтыну хуейуэ нэкIэ къэлъаIуэрт, Даур абы Iуплъэну хуэмейуэ зригъэзэкIырт… Къэбард Iэбэри, Абрэджым и щхьэр сакъыу къыхуиIэтащ.
– Даур… – ерагъкIэ къыдришеящ Мырзэбэч, – си къуэ, къысхуэгъэгъу. Сэ солIэ, си гум гуауэшхуэ илъу… Зи жагъуэ сщIахэм солъэIу 129 130
Прозэ
къысхуагъэгъуну… Алыхьым и цIэкIэ. Сэ солIэ, си къуэ цIыкIу, къысхуэ…
Мырзэбэч и нэхэр Даур теувыIа щхьэкIэ, и пкъыр псэм ибгынат. Къэбард иджы сакъыу щIым трилъхьэжырт Абрэдж Мырзэбэч и щхьэр.
ЛъэныкъуэкIэ IукIуэта Даур и ныбжьэгъу щIалэхэм къахуеплъэкIри:
– Кърым тэтэрхэм ядыщIэфлъхьэ. Адыгэ мащэ игъуэтыну апхуэдэпщIэ къилэжьакъым абы. Къэбард, Елэн, Мэрем, Мыхьэмэт-Бэмыт сымэ Мырзэбэч и хьэдэр къызэдаIэтри, тэтэрхэр щыщIалъхьэну ягъэхьэзыра мащэмкIэ яунэтIащ. Дауррэ абы и гур хэзыгъэщI гуауэмрэ къызэхуэнат иджы я закъуэу…
Къэбэрдей адыгэхэм я хьэдэщIэлъхьэм дыуэ трищIэжри, Къэсей ефэндыр гуауэщхьэуэу мывэ джейм тетIысхьэжащ:
– Iэстофрилэхь! Iэстофрилэхь! Уэ уи Iэмыр хэмылъу, Алыхьышхуэ, зыри къэхъуркъым. Мы дызыхэхуа бэлыхьым дызэрыпэлъэщын къару къытхэплъхьащи, адэкIи дыкъэпхъумэну сынолъэIу… ХьэтIохъущокъуэпщым, ефэндым духьэр къримыгъэбжу, къэбэрдей зауэлIхэм захуигъэзащ: – Дэ, балъкъэрхэмрэ гъэр къэтщIахэмрэ ди гъусэу, зэман кIэщIым къриубыдэу щIэтлъхьэжын хуейщ бий хьэдэхэр. Иджыпсту лъагъумыхъуныгъэмрэ губжьымрэ фи нэр къыщхьэрипхъуащ, си псалъэр фигу иримыхьри хэлъщ Iуэхум, ауэ дэ дыкъыщIэкI хъунукъым цIыхугъэншэу. Тхуэфащэкъым, ар бийуэ щытми, я хьэдэр зауэ губгъуэм къиднэну. ДызытекIуахэм я пкъым щIы едгъэгъуэтыжыныр адыгэлIым и хьэкъщ.
– Алыхьым и нэфIыр уи щхьэщыгу зэи имыкIыну сыпхуолъаIуэ, зиусхьэн! Уи лIыгъэмрэ уи акъылыфIагъымрэ адыгэм зэи ящыгъупщэнукъым… Дэ дымуслъымэнщ, ахэри муслъымэнщ… – ЦIыхугъэр, ефэнды, цIыхугъэр, – къопсалъэ Дэмдей, – псом нэхърэ нэхъ лъапIэщ…
– Пэжщ жыпIэр… ЦIыхугъэращ дину щыIэм лъабжьэ яхуэхъужри, – жеIэ Къашыргъэм, Дэмдей и псалъэхэр фIэзахуэу.

Жэщ зауэм щыхьэт техъуа Уафэбгыкъу нэщхъейт, щыгъуэ фIэкIа умыщIэну. Абы къыщхьэщылъ пшэхэр, дыгъэ бзийхэм къабгынати, фIыцIафэт, уафэгъуагъуэ уэшхышхуэ кърикIыхыным зыхуигъэхьэзыра хуэдэ. ЩIыIэбжь мащIэ кърихурт бгымкIэ. ХьэдэщIэлъхьэхэр – къэбэрдейхэр, абазэхэр, балъкъэрхэр, нэгъуейхэр, осетинхэр – пщэдджыжь нэмэзым къыщыщIэдзауэ етIуанэ махуэм и шэджагъуэ нэужь хъуху Уафэбгыкъу лъапэ щызэхэзекIуащ. КъущхьэхъущIым къранакъым зы хьэдэ ущIа. 9 Заказ №1715 Прозэ
Псори щIэлъхьэн яуха нэужь, Къэбэрдейм я пщы уэлийм зыхуигъэзащ Къэсейм: – Иджы, ефэнды, мы зауэ гуащIэм хэкIуэдахэм – ар ди бийхэрауэ е ди лъэпкъэгъухэрауэ щрырети – къахуэбж духьэ, яхуелъэIу я гуэныхь Алыхьым къахуигъэгъуну.
Къэсей я къахэкIуэтыкIри, я Iэр уафэмкIэ ущIауэ уващ. балъкъэрхэм ефэндымрэ ефэндымрэ гупым – Бисмылахьи рахьмани рахьим! ГуащIэмрэ гущIэгъумрэ зиIэу, псори зэлъэIуу, зыми емылъэIуж Алыхьышхуэу дину щыIэм я нэхъ лъапIэр къытхухэзыхам и цIэкIэ духьэ къэдбжынщ… – Къэсей духьэр къебжри, цIыхухэм захуегъазэ: – «Iэмин!» жыфIэ.
Бгыи, губгъуи, мэзи зэлъищIысу, къэIуащ лIахэм псори къыхуэзыгъэгъуу, псэухэр фIым хуэзыунэтI «Iэмин» псалъэр. Къэсей ефэндым и духьэр зэрызэфIэкIыу, ХьэтIохъущокъуэм жиIащ, псоми захуигъазэу: – Ди текIуэныгъэр къытхуэзыхьа псоми фIыщIэ яхуэсщIыну сыхуейщ. Алыхьыр къыфхуэфIыну, Iейм фыщихъумэну, гуфIэгъуэр фи куэдрэ гузэвэгъуэм къыфпикIухьу, гъащIэ дахэ къэвгъэщIэну, жьыщхьэ махуэ фыхъуну! «Гъуэгу махуэ», – вжыдоIэ гъуэгу техьэжыну зызыгъэхьэзырхэм. Алыхьым долъэIу дэри, ди гъунэгъухэри апхуэдэ гузэвэгъуэ афIэкIа хэмыхуэжыну.
Къэбэрдейм и пщы уэлийм и псалъэхэр зэхиха фIэкIа умыщIэну, уафэ щхъуафэ-фIыцIафэм зиукъэбзыжри, дыгъэри уэгум къихьэжащ… Кърымымрэ Къэбэрдеймрэ я зэхуаку къыдэхъуа лъыгъажэу Iуащхьэмахуэрэ Уафэбгыкъурэ щыхьэт зытехъуар зэрыщыта дыдэм хуэдэу абыхэм къытхуаIуэтэжатэмэ, ди къару къихьыну пIэрэт апхуэдиз гуауэр дгъэвыну? Языныкъуэхэм деж къохъу унафэщIхэм я зэранкIэ къэралыгъуэр зэуэ щызэтекъутэж. Унафэ мыхъумыщIэ къащтарщ я кIуэдыр къызэрыкIыр. Сыт кърым хъаныгъуэм къыхэнар? ГукъэкIыжхэмрэ къэхъуауэ щытахэр зэманкIэ зэрызэкIэлъыкIуэм хуэдэу зэкIэлъыхьауэ къэзыIуэтэж тхыдэ лэжьыгъэхэмрэщ. СыщытхэкIэ сызыпэрыс стIолым телъщ Уафэбгыкъу – Къан-жол (Къэнжал) – къисха мывэ. Мы тхыгъэм сызэрелэжьа зэманым къриубыдэу а мывэ кIанэр сыт щыгъуи си пащхьэ илъащ: зэм сигъэгушхуэрэ гупсысэр къригъэблу, зэми зиущэхужрэ дэгуу щыму. ЛIэщIыгъуэ щхьэлыдзэхэм щаужьгъыжри, пшахъуэ сабэ хъуауэ зэманым и жьыбгъэм щызэбгрихри зыхуагъэшэч мывэхэм, зыри жамыIэу. Тхыдэ уэрым и псынащIэр куууэ къыщIэзгъалъэурэ сызэлэжьа мы тхылъым цIыху фIэщыгъэ къэгупсыса хэтми, Iуэхугъуэ фэрыщI нэпцI хэлъкъым. Нэхъыжьхэм зэIэпахыурэ къытлъагъэIэса IуэрыIуатэм 131 132
Прозэ
IупщIу къыхэсхащ сIуэтэжа теплъэгъуэхэр. IуэрыIуатэр зэи бзэщхъуркъым, щысхьырабгъурэ псалъэ тегъалэрэ ищIэркъым. Жьэнахуэщ. Пхъашэщ. Щхьэмыгъазэщ.
Романым хэта цIыхухэм я щхьэ кърикIуам щыгъуазэ фыщыхуэсщIыну пIалъэри мис, къэсыпащ. Къэнжал зауэм хэтахэм я гъащIэ гъуэгухэр къызэрымыгуэкIт. Тхыдэ теуэгъуэхэм зэи тегъуащэркъым апхуэдэ цIыхухэр. ИкIи ахэр тхыдэм къыхонэ, блэкIа гъащIэм и фэеплъу. Кърым хъаным Къэбэрдейм къриша дзэ фIыцIэр зэтрикъутэн зыхузэфIэкIа ХьэтIохъущокъуэ Кургъуокъуэ – Къэбэрдейм и пщы уэлийм – зауэр иухыу илъэситI дэкIыжа нэужь, езым и фIэфIыныгъэкIэ пщы уэлиигъуэр зыщхьэщихри, нэхъ щIалэIуэм къалэн щищIат. ХьэтIохъущокъуэ Кургъуокъуэ и цIэр къэбэрдей адыгэ тхыдэм, адыгэу дунейм тетым я тхыдэм хыхьащ екIуу, хуэфэщэж пщIэрэ щхьэрэ иIэу. Кургъуокъуэрэ и щхьэгъусэ Нэрынэрэ адыгэ хабзэр щыпэкIуу бынунэ хьэлэмэт яухуат. Зэщхьэгъусэхэм я къуэ пажэ – Мыхьэмэт-Бэмыт, Урысейм дзэ къулыкъу хуищIэу, Кавказ Ищхъэрэм и цIэ щыIуащ. Кърымыр зигу пымыкIыу ныкъуакъуэ «къэщкъэтау» къущхьэхэм я нэр имыгъаплъэу япэщIэтащ а лIыр.
Кургъуокъуэ ипхъу Жан къалмыкъ хъан Дондок-Омбо щхьэгъусэ хуэхъуащ. Урысхэмрэ къалмыкъхэмрэ я зэхущытыкIэр егъэфIэкIуэным теухуауэ и щхьэгъусэм иригъэкIуэкI лэжьыгъэр диIыгъыу щытащ. Нэтшэхь (ХьэтIохъущокъуэ Кургъуокъуэ и къуэ етIуанэм) бын иIакъым.
Къэбэрдей уэркъ Къэзанокъуэ Жэбагъы илъэс хыщIрэ тхурэ къигъэщIауэ дунейм ехыжащ. Хабзэ зэрихьэу, цIыхум щапхъэ трахыу, жылэхэм я чэнджэщакIуэу псэуащ а лIы жьэнахуэр. Псалъэ пэжу, псалъэ шэрыуэу Жэбагъы жиIахэр ноби къагъэсэбэп ди цIыхухэм, жаIэ псалъэр зэрыпэжыр абыкIэ щIагъэбыдэжу. 1750 гъэм Къэзанокъуей жылэм щыщIалъхьэжащ. Къэзанокъуэ Жэбагъы адыгэхэм
хуагъэуващ мывэм къыхэщIыкIа фэеплъ.
Къэбэрдей адыгэхэм иджыри къэс ящIэж уэркъылIхэу Ашабэм, ЦIыпIынэм, Быжым, Шурдымым я цIэхэр; лъхукъуэлIхэу Къашыргъэ, Дэмдей, Къундет сымэ ятеухуа хъыбархэр.
Къэнжал зауэм теухуа Iуэхугъуэхэр ноби уигу къагъэкIыж щIыпIэхэм зэрахьэ фIэщыгъэхэм: «Ашабэм и къуэ», «Ашабэм и дэкIыпIэехыпIэ», «Гу щыземыкIуэ тIуащIэ», «Мэмыхуэ и Iуащхьэ плъапIэ», «Къазий и псынэкъуэ», «Iэлигъуэт и щыхупIэ».
Ашабэ Миншакъ а зауэм илъэс щэщIкIэ кIэлъыпсэужащ. И ныбжьыр илъэс пщIей ирикъуным мазищ хуэчэму дунейм ехыжащ. Мэмыхуэ, Миншакъ щIымыгъужу, илъэсрэ ныкъуэкIэ псэужащ.
Мэремрэ Налмэсрэ къуищрэ пхъуитIрэ зэдапIащ. Жьыщхьэ махуэ хъуауэ, зы мазэ фIэкIа я мызэхуакуу, дунейм ехыжащ. Даур-КIэмыргуей и анэшхэр дапхуэдизрэ къемылъэIуами, игъэзэжакъым КIэмыргуей лъахэм. Къэбэрдейм унагъуэ щиухуащ. Зэ- Прозэ
гуэр Быжым къыфIища цIэр унэцIэ хуэхъужауэ, Даур дунейм ехыжащ илъэс хыщI и ныбжьу. Абы къыщIэнахэр псори пхъущ, къуэ къритатэкъым… Апхуэдэу Даур и къуэпсыр Къэбэрдейм щыгъуащ.
КIэмыргуеипщ Бэлэтокъуэ Болэт Къэнжал зауэм и ужькIэ куэдрэ псэужакъым. Илъэс хыщI и ныбжьу дунейм ехыжащ, и шыпхъу нэхъыжь Къудас гуащэшхуэм къызэрыкIэрыхуа щымыIэу.
Даур-КIэмыргуей и ныбжьэгъу пэж Къэбард гъащIэ кIыхь, гъащIэ насыпыфIэ къигъэщIащ.
Мамсыр Нэкъар Жанейм игъэзэжащ. Абы и щхьэгъусэ Сурэт плъыржьэр узым илIыкIащ, уэндэгъуу. ХьэтIатI лIыжьыр къэхъуа
гуауэм пэлъэщакъым. «ТхьэмыщкIэм, махъшэм тесми, хьэ къодзакъэ», – жаIэркъэ. А псалъэхэм ящIыбгъу хъунущ Къэзанокъуэм
куэдрэ къигъэсэбэпу щыта мы псалъэжьри: «Насыпыр, къэкIуэн хуей хъумэ, цы Iуданэми къешэ, кIуэжын хуей хъумэ, гъущI пщэхъуми хуэубыдыркъым». Нэкъар и унагъуэм къихъуа гуауэм и ужькIэ жылагъуэ гъащIэм хэзэгъэжакъым, абрэджу ежьэжащ. «Къэнжал жэщыр» щисыжым зызыгъэпщкIуну зи насып къикIа гуэрхэм мэзылъэ гъуэгукIэ Мамсырыр щаIущIэм – зэрыукIыжахэщ. Нэкъар и хьэдэм щIы
игъуэтатэкъым.
Iэта-Ильясрэ Бэубэчрэ я лъэпкъэгъухэм деж ягъэзэжакъым. ЗэкъуэшитIыр ДжылахъстэнейкIэ Iэпхъуэри, а щIыпIэм лъэпкъ щыхъужащ, «Нэгъуей» унэцIэр зэрахьэу.
Бахъсэн псыхъуэм щыпсэухэм я дуней хьэхур гуэныхьым щызыхъума Къэсей хьэжым илъэс блыщIрэ щырэщ къигъэщIар, ари щхьэзакъуэу. Къэсей зыщIэхъуэпсам хуэдэу хъуащ и Iуэхур: мэрем пшыхьым и жумэуэ, Iиманрэ динрэ IэщIэлъу, Алыхьым и пащхьэ ихьэжащ. Къэсейхьэблэ и кхъэлъахэжьым илъщ ХьэтIохъущокъуэпщым и дэщIэгъу а хьэжыр.
ЗауэлI миниплI зи бжыгъэ тыркудзэр щIыгъуу, Ахьмэд сулътIаным Къэбэрдейм къиутIыпща Муртаз-пэщэр, а къыхуэна зауэлI щэщIрэ хымрэ щIыгъуу, Керчь псыдэжым нэс кIуат. Тырку дзэпщыр иужькIэ Истамбыл лъэхъуэщым илIыхьыжащ.
Къаплъэн-Джэрий зы зэманкIэ псыжь нэгъуейхэм деж гъэпщкIупIэ щигъуэтат. Ахьмэд сулътIаным и унафэкIэ хъаныр яубыдыжри, Истамбыл ирашащ. Родос лъэхъуэщым илъэситхукIэ щаIыгъа нэужь, 1719 гъэм тырку сулътIаным Къаплъэн-Джэрий и хъаныгъуэр къритыж хуэдэу зищIри, Кърымыр езым и Тыркум кIэщIиупщIэпащ. Къаплъэн-Джэрийрэ Алсу хъан гуащэмрэ Бурсэ щыпсэуну унафэ ищIат сулътIаным. Зэман дэкIауэ, Ахьмэд сулътIаным Къаплъэн-Джэрий тахътэр хуит хуищIыжри, Къэжэрым езыр зэуакIуэ иутIыпщат. АпщIондэху Кърымым зэпэщIэтыныгъэхэр къыщыхъури, хъаныгъуэр зезымыхьэфар Бахъшысэрей ираджэжащ, абдежи щытрахыжыпащ хъан тахътэр.
Эгей тенджызым и Iуфэ Iус Чимшэ къалэм Къаплъэн-Джэрийрэ Алсурэ, зэхуакушхуэ ямыIэу, 1738 гъэм дунейм щехыжащ. 133 Прозэ
Кърымым и хъан залымыр тхыдэм хыхьащ Iущ бзаджэу, хьилэшыуэ, лIыгъэ зыбгъэдэлъ зауэлI ябгэу.
Къэнжал зауэм Карл Мазепэрэ я Iуэхухэр къызэIищIат.
Тырку кърымыдзэм и щIыхьэхур зылъэмыIэса Швециер Полтавэ деж щызэтрикъутащ урыс пащтыхь Пётр.
Карл пащтыхьымрэ Мазепэрэ (гетманыр) зыкъомрэ Ахьмэд сулътIаным деж щыпсэуащ. Нэхъ иужьыIуэкIэ Карл а зэрыпащтыхьу Швецием игъэзэжри, псэуащ 1718 гъэ пщIондэ. Мазепэр 1709 гъэм Бендеры къалэм щыщIалъхьэжащ.
Ахьмэд сулътIаным и къэрал Iуэху зехьэкIэр зыхуэмышэчыж уэсмэнхэмрэ янычархэмрэ зауэкIэ зыкъаIэтри, я «дыгъэр зи теплъэр» традзыпащ. Ахьмэд дунейм ехыжащ 1730 гъэм. Дунеишхуэр и Iэпэм дэджэрэз и гугъэу псэуа а лIым, и Iыхьлы дыдэхэри къимыцIыхужу, ажал уз игъуэтри, илъэс 58-м иту (1730 гъэм и бжьыхьэм) щIым ирахьэхыжащ.
Лъэпкъ нэхъыжь дыдэу мы щIым щыпсэухэм ящыщщ адыгэхэр. ЩагуфIэгъуи, гуауэ къащылъыси ахэр псэуащ я нэхъыжьхэм я щапхъэм тету, абыхэм я гъащIэр я гъуазэу. ИкIи ялъэкIащ ди хабзэ дахэр лIэщIыгъуэхэм къыпхрахыу, ди щIэблэр абы щIапIыкIын. Лъэпкъым и блэкIам гуауэу хэтар я гум ешыкъылIэми, ахэр нобэ мэпсэу, гугъэ дахэхэр яIэу, япэкIэ плъэуэ. Иджыри лIэщIыгъуэ дапщэ къагъэщIэну къапэщылъ абыхэм? Алыхьышхуэм къищынэмыщIа, зыми ищIэркъым ди адыгэ дунейм къыпэплъэр. Ди щхьэщыгу къитым солъэIу, ди адыгэ хабзэ дахэр и Iэпэгъуу, иджыри лIэщIыгъуэ куэдкIэ си лъэпкъыр игъэпсэуну! ЗэзыдзэкIар Iэсиятщ 134 Литературэ щIэныгъэ. Критикэ
«Евгений онегин»-р Хьэмыз Руслан зэрызэридзэкIам теухуауэ
Дэтхэнэ лъэпкъыбзэри литературэри щыIэн, мыкIуэдыжу къызэтенэн папщIэ ар зэпымычу гъэлэжьэн хуейщ. Абы щыгъуэми бзэм ирипсэлъэн е анэдэлъхубзэкIэ дунейм къытехьауэ щыIэ литературэ тхыгъэхэр щIэджыкIын къудейр мащIэщ: бзэм зиужьын папщIэ, абыкIэ нэхъыбэрэ тхэн, художественнэ, публицистикэ, щIэныгъэ тхыгъэхэр къэгъэщIын хуейщ. КъищынэмыщIауэ, бзэм зезыгъэужь Iэмал нэхъыщхьэхэм ящыщщ зэдзэкIыныгъэр. 135
Адыгэ литературэмрэ литературэ щIэныгъэмрэ я тхыдэм ухэплъэжмэ, зэдзэкIыныгъэр нэхъ гугъусыгъуу зэфIэувахэм икIи зызыужьахэм ящыщщ. Езы лъэпкъ литературэми хуэдэу, зэдзэкIыныгъэр гъуэгу нэшэкъашэкIэ къогъуэгурыкIуэ: абы и зыужьыныгъэр зы лъэхъэнэм къызэщIорыуэ, адрей лъэхъэнэм – нэхъ кIащхъэ мэхъу. ПIалъэ хэхакIэ къэбгъэлъагъуэмэ, адыгэ зэдзэкIыныгъэ лэжьыгъэм нэхъ ин дыдэу зыщиубгъуар 50-60 гъэхэм къыщегъэжьауэ 80 гъэхэм я кIэуххэм къэсыхущ. А илъэсхэращ ди усакIуэ, тхакIуэ пажэхэм (КIыщокъуэ А., ЩоджэнцIыкIу I., Гъубжокъуэ Л., Тхьэгъэзит З. сымэ, н.) я тхыгъэ куэд урысыбзэкIэ, апхуэдэуи хамэ лъэпкъыбзэ зэхуэмыдэхэмкIэ зэдзэкIауэ дунейм къыщытехьар. Къэдгъэлъэгъуа лъэхъэнэхэм ди лъэпкъ усыгъэр урысыбзэм екIуу изыгъэзэгъа зэдзэкIакIуэ Iэзэхэу Гребнев Н., Козловский Я., Цыбин В., Петровых М., Звягинцевэ В., Лиснянская И., Скребов Н., Стрелковэ В., Твороговэ В., Топоров В., Алейников В. сымэ адыгэ усакIуэхэм я IэдакъэщIэкIхэр къэралпсо (языныкъуэхэм дежи дунейпсо) утыку ихьэнымкIэ къалэн ин ягъэзэщIащ.
Ди къэралым зэхъуэкIыныгъэшхуэхэр щыщекIуэкIа 90 гъэхэм
къыщегъэжьауэ зэдзэкIыныгъэм и Iуэхур нэхъ гугъу хъуащ. Абы и щхьэусыгъуэр зэхэгъэкIыгъуафIэкъым, ауэ зэдзэкIыныгъэм хэхауэ телажьэ цIыхухэм – зэдзэкIакIуэкIэ дызэджэхэм – я бжыгъэр нобэкIэ зэрымащIэ дыдэр хьэкъщ. Абы щыгъуэми я фIыщIэ бгъэкIуэдынкIэ Iэмал зимыIэщ Руставели Шота и «Къаплъэныфэ зыщыгъ зекIуэлI» («Витязь в тигровой шкуре») поэмэмрэ Пушкин Александр и «Евгений Онегин» усэу гъэпса романымрэ зэзыдзэкIа Тхьэгъэзит Зубер, Пушкин Александр и «Кавказым и гъэр» («Кавказский пленник») поэмэр зэзыдзэкIа Уэрэзей Афлик, Лермонтов Михаил и тхыгъэхэр адыгэбзэкIэ «къэзыгъэпсэлъа» Ацкъан Руслан, КIыщокъуэ Алим и «Лъапсэ» романыр, Къанкъул Заур и «Къалэм дэгъуэщыхьа» повестымрэ и рассказ зыбжанэрэ урысыбзэкIэ зэзыдзэкIа Мэремкъул Ларисэ, Къэшэж Иннэ и усэхэр адыгэбзэм къизыгъэзэгъахэу Бицу Анатолэрэ Къармэ 136
Литературэ щIэныгъэ. Критикэ
Iэсиятрэ, Нало Заур и «Къру закъуэр» урысыбзэкIэ зэзыдзэкIа Джыназ Заремэ, Къаныкъуэ Заринэ и усэхэр Iэзэу урысыбзэм изыгъэзэгъа Яропольский Георгий, «Евгений Онегин»-р етIуанэу адыгэбзэкIэ «къэзыгъэпсэлъа» Щэуей Мидэ сымэ, нэгъуэщI куэдми. Абыхэм лъэпкъ зэдзэкIыныгъэр ипэкIэ зыгъэкIуэта Iуэху ин зэфIахащ.
адыгэбзэкIэ БлэкIа илъэсым «Евгений Онегин» тхыгъэ цIэрыIуэр ещанэу (къэбэрдей-шэрджэсыбзэкIэ) дунейм къытехьащ. Псом нэхърэ нэхъ гъэщIэгъуэныр икIи псалъэмакъым къызэрыщIэдзапхъэращи, ар зэзыдзэкIар зэ еплъыгъуэкIэ бзэми, литературэми, щалъхуа щIыналъэми зи лэжьыгъэрэ щыпсэу щIыпIэкIэ пэIэщIэ, ауэ гу къуэпскIэ и лъэпкъым къепха, къызыхэкIар зыщIэж икIи зыгъэпэжыф цIыхущ. АбыкIэ щыхьэту къоув Пушкиным и тхыгъэшхуэр анэдэлъхубзэкIэ ди пащхьэ къызэрырилъхьа къудейри. Тхыгъэм дытепсэлъыхьын ипэ къихуэу, зэдзэкIакIуэм – Хьэмыз Руслан Хьэжсет и къуэм – и гугъу щIыпхъэу къыдолъытэ. Ар КъБАССР-м и Дзэлыкъуэ районым хыхьэ Къармэхьэблэ къуажэм къыщалъхуащ. Курыт еджапIэ нэужьым Ломоносов М.В. и цIэр зэрихьэу Москва дэт къэрал университетыр диплом плъыжькIэ, иужькIэ абы и аспирантурэр «Физическэ химие» унэтIыныгъэмкIэ ехъулIэныгъэ иIэу къиухащ. Хьэмызыр нобэкIэ щIэныгъэлI цIэрыIуэщ, химие щIэныгъэхэмкIэ докторщ, Вернадский В.И. и цIэр зэрихьэу Урысейм щIэныгъэхэмкIэ и академием хыхьэ, Геохимиемрэ аналитическэ химиемкIэ институтым и унафэщIщ. Езым зэритхымкIэ, тхыгъэ зэдзэкIыныр и лэжьыгъэ гугъум къыпэрызыш, зэрызигъэпсэху Iэмалщ. Абы зэридзэкIауэ Пушкинымрэ Лермонтовымрэ я тхыгъэхэр, Хэку зауэшхуэм и илъэсхэм яуса урыс уэрэдхэр «Iуащхьэмахуэ» журналымрэ «Адыгэ псалъэ» газетымрэ къытехуащ.
Куэдыр зэрыщыгъуазэщи, «Евгений Онегин»-р, Пушкиным и дэтхэнэ IэдакъэщIэкIми хуэдэу, и зэхэлъыкIэкIи, сюжет ухуэкIэкIи, зэрытха бзэкIи тхыгъэ къызэрыгуэкIкъым, ауэ зэ тIысыгъуэкIэ тыншу пхузэдзэкIынухэм ящыщкъым. Апхуэдэу щытми, ищхьэкIэ къызэрыхэдгъэщащи, а Iуэху гугъум цIыхуищым (Тхьэгъэзит Зубер, Щэуей Мидэ, Хьэмыз Руслан сымэ) зрапщытащ икIи, къызэщIэкъуауэ къапщтэмэ, ар адыгэбзэм IэкIуэлъакIуэу кърагъэзэгъащ. Нэхъ Iэзэу зэдзэкIа хъуар, зэдзэкIакIуищым ящыщу урыс усакIуэшхуэм и дуней лъагъукIэмрэ и хъэтIым и щхьэхуэныгъэхэмрэ тхыгъэм нэхъыбэу щызыхъумэфар нобэкIэ зэхэгъэкIыгъуафIэкъым, сыту жыпIэмэ текстищыр зэгъэпщауэ, я фIагъхэмрэ щыщIэныгъэхэмрэ зэлъытауэ джыным къэхутэныгъэ щхьэхуэ тегъэпсыхьыпхъэщ. Ауэ абыхэм языхэзри лъэпкъ литературэмрэ щэнхабзэмрэ я хэлъхьэныгъэ нэс зэрыхъуар, зэдзэкIакIуэхэм фIыщIэ лей зэрахуэфащэр шэчыншэщ.
Хьэмыз Руслан Пушкин А. и тхыгъэр зэридзэкIын хуей щIэхъуам и щхьэусыгъуэр 2022 гъэм тхылъ щхьэхуэу Москва къыщыдигъэкIа «Евгений Онегин»-м и псалъэпэм урысыбзэкIи адыгэбзэкIи къыщиIуэтащ: «Сэ зызумысыжынщи, – етх абы, – дапщэрэ Пушкиным седжэжыну къысхуимыхуами, романым и зэдзэкIыным теухуа гупсы- Литературэ щIэныгъэ. Критикэ
сэхэм сагъэпIейтейрт, псалъэм папщIэ: ди бзэм мыр къибгъэзэгъэфыну пIэрэ, зэхъуэкIыныгъэ гуэр хэлъу зы едзыгъуэ хэмыту, «онегинская строфа» жыхуаIэр дэни щыхъумауэ; нобэрей урысыбзэм къыхэха псалъэ куэд хэмыту; глаголкIэ зэхуэгъэкIуа рифмэ къызэрыгуэкIхэм я бжыгъэр мащIэу? Адрей мурадхэм нэмыщI, ди адыгэбзэм и хъумэным, и гъэбэгъуэным схузэфIэкI гуэр хэслъхьэну гухэлъ сиIэти, аращ сэри мы Iуэху хьэлъэм зыщIестар».
ЗэдзэкIакIуэм пэжу гу зэрылъитащи, «онегинская строфа»-р усэ гъэпсыкIэм и формулэ гъуэзэджэщ, ар бжащ, абы тIэкIунитIэкIэ ущыуэмэ, и гъуазэм зы мэскъалкIэ ублэкIмэ, пфIэкIуэдынущ Пушкиным и псалъэхэм я макъамэ дахэр». «Онегинская строфа»-кIэ зэджэ ухуэкIэ хабзэхэм куууэ зэрыщыгъуазэм и щыхьэту, Хьэмызым ар зэридзэкIа тхыгъэм и кIыхьагъкIэ щихъумэфащ. Зи гугъу тщIыр щапхъэхэмкIэ щIэдгъэбыдэн папщIэ, «онегинская строфа»-м и щхьэхуэныгъэхэм къытеувыIэпхъэщ. Ар стопаиплIу зэхэт ямбкIэ тхащ, сатыр пщыкIуплIу зэхэлъщ, сатырхэр мыпхуэдэ рифмэ ухуэкIэмкIэ зэпхащ:. Зэрынэрылъагъущи, зы строфам и кIуэцIкIэ рифмэ лIэужьыгъуэ нэхъыщхьищри «щолажьэ»: (рифмэ зэблэдза) (рифмэ зэгуэгъу), (къызэщIэзыубыдэ е къызэщIэзыкъуэ рифмэ) (рифмэ зэгуэгъу). КъищынэмыщIауэ, цIыхухъу рифмэхэмрэ цIыхубз рифмэхэмрэ я зэкIэлъыхьыкIэр щIыкIитIым
тету щытыфынущ: етIуанэр – (цIыхубз рифмэр хьэрфышхуэкIэ, цIыхухъу рифмэр хьэрф цIыкIукIэ къэгъэлъэгъуащ). Псалъэм папщIэ, Пушкиным и «онегинская строфа»-мрэ Хьэмыз Р. зэридзэкIа тхыгъэм дызыщрихьэлIэмрэ етIуанэ Iыхьэм щыщ зы едзыгъуэм и щапхъэкIэ зэдгъэпщэнщ.
япэр –; Пушкин А. и текстыр: Всегда скромна, всегда послу шна, А – – – – – – –
Всегда как у тро весела, Как жизнь поэта простоду шна, – – – Как поцелу й любви мила, – – – – – – Глаза как небо голубы е; Улы бка, ло коны льняны е, – – – Движенья, го лос, легкий ста н, Все в О льге… но любой рома н Возьмите и найдете верно Ее портрет: он о чень мил, Я прежде са м его любил, Но надоел он мне безмерно. Позво льте мне, чита тель мо й, Заня ться ста ршею сестро й. – – – – – – – – – – – – – – – – – – – – – – – – – – – – –
Хьэмыз Р. зэридзэкIа текстыр:
Дгъэзэжым пща щэм деж, Iуры щIэт, А – – – – Сыт щы гъуи нэщхъыфIа гъэ хэлът, – – – 137 138
Литературэ щIэныгъэ. Критикэ – – – – – – – –
Тетха т и нэ гум и гуры щIэр, Уса кIуэм ещхьу гу хьэлэлт; И нитIым уеплъым – уафэ щхъуантIэт, – – – Жуныгу щхьэц да хэхэм заIуа нтIэт, Макъ гуа кIуэ къа щти е Iэпкълъэ пкъ, – – – –

Ейт О льгэм…, а уэ тхы лъ илъэ пкъ Къыщыбгъуэты нкIи хъу нщ апхуэдэ Хъыджэбз теплъа фIэм и сурэт, Ар япэху нкIэ си гум хэтт, Иджы къысщо хъу зэман гъэкIуэду. Уэ, си тхылъеджэ, къысхуэгъэ гъу, И шыпхъу нэхъы жьыр сщIы нщ гъунэгъу. – – – – – – – – – – – – – – – – Зэрынэрылъагъущи, къэтхьа щапхъэхэм деж Пушкиным и тхыгъэми Хьэмыз Р. зэридзэкIами я рифмэ ухуэкIэхэр зымащIэкIи зэщхьэщыкIыркъым: кIэух рифмэхэм я зэкIэлъыхьыкIэкIи, цIыхухъу
цIыхубз рифмэхэм я зэблэдзыкIэкIи зэтохуэ – гъэпсыкIэм тетщ. КъищынэмыщIауэ, урысыбзэ текстри, адыгэбзэкIэ зэдзэкIари стопаиплIу зэхэт ямбкIэ тхащ. Пэжщ, текститIми метрикэр «зыгъэлъэпэрэпэну» пфIэзыгъэщI пиррихий, спондейхэм уащрохьэлIэ, ауэ абыхэм усэ жыпхъэри зэтракъутэркъым (сатыр псори ямбкIэ тхащ), ритмикэри строфам и пэщIэдзэм зэрыщышэщIам тету и кIэухым нос. Апхуэдэ щIыкIэкIэ Пушкиным и «онегинская строфа» цIэрыIуэр Хьэмыз Р. зэридзэкIа тхыгъэм и кIыхьагъкIэ хъума щыхъуащ. Ар зэдзэкIакIуэм и ехъулIэныгъэ нэхъыщхьэщ. Абы къыкIэлъокIуэ тхыгъэм и бзэр.
Пушкиным и бзэми хуэдэу, зэдзэкIакIуэм ейри гугъусыгъущ, ауэ къулейщ икIи гъэщIэгъуэнщ. Абы жьы хъуауэ яIэщIэхужа псалъэхэри (архаизм, историзмхэр), мащIэу фIэкIа къамыгъэсэбэпхэри («малоупотребительная лексика» жыхуаIэр), езы зэдзэкIакIуэм къигъэщIыжа псалъэщIэхэри (неологизмхэр), жыIэкIэ щIэщыгъуэхэри куэду щызэхэухуэнащ. Тхылъым и псалъэпэм деж Хьэмыз Р. щетх: «Иджырей ди бзэм и щытыкIэр дощIэжри, ар хуэм-хуэмурэ къулейсыз дымыгъэхъун щхьэкIэ, псалъэу тфIэкIуэдахэр зэхуэтхьэсыжын хуейщ, ди литературэм иIэ псалъалъэм и къулеягъыр щиухын хуейкъым къытхуэна, дызэсэжа, нобэ къызэрыгуэкIыу дызэрыпсалъэ лексиконым и гъунапкъэхэм деж». Апхуэдэ еплъыкIэм тету зэдзэкIакIуэм псалъэщIэхэмрэ дызэмыса жыIэкIэхэмрэ тэрмэш ищIа текстым куэду къыщигъэсэбэпащ. Псалъэм папщIэ: япэху – «вначале», «первое время»; зэман гугъэгъуэр – «пора надежд»; ехъурджэт (ехъурджауэт) – «намеками выражать свое недовольство», «давать знать о своих претензиях»; хуеджахэм – «ученые»; жыIэжыныгъэр – «рассказ», «повествование»; хъуэпсафэр – «мечтательный», «цвета мечты»; фIыкIейт (фIы дыдэт) – «очень хороший», «был очень хорош»; хуимытхэр – «подневольные», «рабы»; гъуазджэ лъагэр (калькэщ) – «высокое искусство»; нэчыхькIэ зэпхыныгъэ (калькэщ) – «узы брака»; Литературэ щIэныгъэ. Критикэ
дэгъусэу (и гъусэу) – «вместе»; щысэгъухэм (зэгъусэу щысхэм) – «сидящие вместе»; хуэфIыгъэ – «хорошее отношение»; гъэвауэ пхъэщхьэмыщхьэ – варенье; хуэгъэфэщэныгъэ – «предположение»; щIэхъуэпсыныгъэ – «мечтамечтанье»; псэ яхилъхьэныгъэр – «наделение душой»; сабиипI – «няня»; къыфIэщIыныгъэ – «воображение»; зэхуэтхыныгъэ – «письмонаписание друг другу»; уафэгу ищхьэ – «вышний свет»; зылъагъухэм уафэр (псоми, зи лъэ вакъэ изылъхьэм) – «все на свете белом»; жьытэдж (жьырытэдж) къуалэбзу – «ранняя пташка»; щыуэныгъэ (щыуагъэ) – ошибка; бзэгухьхэм (бзэгузехьэхэм) – сплетникам; иутхъуэрт (игъэутхъуэрт) дыгъэр – «затмевало солнце»; ефыгъулIэныгъэ – «ревность», тхьэгуащэр, гъуазджэм ейр – «муза», уцэрэфащ (зэхэуфащ) – «хмурый», «угрюмый»; хьэзабшэчакIуэ – «мученик»; шэехух – «шомпол»; лъэхъуджэ – мелкая рысь; н.
Адыгэбзэ текстым щыхъумащ хамэ лъэпкъыбзэхэм къыхихауэ, а бзэ дыдэхэмкIэ тхауэ (урыс транскрипцэм къимыгъэзэгъауэ) Пушкиным къигъэсэбэпа псалъэхэмрэ жыIэгъуэхэмрэ:, i, i-i-, ii, i, н. Апхуэдэуи Хьэмызым зэридзэкIа тхыгъэм урыс транскрипцэкIэ тха хамэ лъэпкъыбзэ лексикэми, урысыбзэм щыщ псалъэхэми уащрохьэлIэ: боливар, сплин, хандра, дама, мазурка, картель, фарфор, маскарад, н. Языныкъуэхэм деж абыхэм рифмэ къэгъэщIынымкIэ къалэн ин ягъэзащIэ: 139
Узыфэ къыхыхьами ину,
Апхуэдэу фIэтщыр дэ аращ:
КъыфIэщIми инджылым мыр сплину,
Урысхэм жытIэмэ хандращ. Улыхъуэрэ, ямыIэм дин,
Аращ дэ къыщIытхуэкIуэр сплин.
Мыбдежым, зэрынэрылъагъущи, рифмэ зэблэдзауэ тIу хэтщ: ину – сплину, аращ – хандращ. Хамэбзэм щыщу сплин, хандра жыхуиIэхэр адыгэбзэкIэ зэбдзэкIыныр гугъу хъунут, я мыхьэнэр зы псалъэкIэ къыпхуэIуэтэнукъым, аращ, дэ дызэреплъымкIэ, ахэр зэрыщытым хуэдэу адыгэбзэ текстым хъума щIыщыхъуари. Абыхэм къащхьэщыкIыу, дама псалъэр цIыхубзбзылъхугъэ жиIэу зэбдзэкIыфынут, арщхьэкIэ ари зэрыщытым хуэдэу адыгэбзэ текстым хыхьащ. Мы щапхъэм дежи абы и щхьэусыгъуэр рифмэ ухуэныр аращ:
Яхэти хъунт абыхэм дама
Тепсэлъыхьыфу Сей, Бентамым…
ЗэдзэкIа текстым и бзэм иджыри щхьэхуэныгъэ куэд хыболъагъуэ. Абыхэм языхэзщ зы псалъэр зэхуэмыдэу тэрмэш щIауэ Литературэ щIэныгъэ. Критикэ
узэрырихьэлIэр. Псалъэм папщIэ, «няня»-р зэм «сабиипI»-у, зэм «нанэ»-у зэдзэкIащ: Пушкин А. и текстыр: Татьяна в темноте не спит И тихо с няней говорит… А нынче все мне темно, Таня: Что знала, то забыла. Да, Пришла худая череда! Зашибло… – «Расскажи мне, няня, «Сэ сызыхуейр аракъым, нанэ, Про ваши старые года: Была ты влюблена тогда?» Хьэмыз Р. зэридзэкIа текстыр:
Татьянэ, ди хъыджэбз хьэлжейм
ЖыреIэ сабиипI мыжейм… СщIам щыщу сщIэжыркъым зы кIанэ,
Жьы ухъумэ, Таня, уохъу щхьэдыкъ,
Зэман къыпщысхьрэ, уещI акъмыкъ…
КъызжепIэжын, ущыщIалам
Уэ фIыуэ плъагъу зыгуэр уиIам?» Мыбдежым зэдзэкIакIуэм ищхьэкIэ къыщигъэсэбэпа «сабиипI»-м и пIэкIэ «нанэ»-р къыщIыхигъэхьэр гурыIуэгъуэщ: «кIанэ» псалъэм «нанэ»-р рифмэкIэ гуэгъу хуищIащи аращ.
КъызэщIэкъуауэ къэбгъэлъагъуэмэ, Хьэмыз Р. зэридзэкIа тхыгъэр рифмэ къулейхэмкIэ гъэнщIащ, абыкIи зэдзэкIакIуэр усэ гъэпсыкIэм и хабзэхэм куууэ зэрыщыгъуазэр нэрылъагъущ. Зи гугъу тщIыр наIуэ хъун папщIэ Хьэмызым и рифмэ къэгъэщIыкIэм зы строфам и щапхъэкIэ дыкIэлъыплъынщ: 140 Къызэхуэса хэм зэхуэфащэу ЩIадза щ Iэуэлъэуэ н, хъеин: Фыз щIа лэ хуэ кIуэрт унэгуащэм, КIэлъы кIуэрт генера л лIы ин. ЦIыху бзыр умылъа гъут щхьэ псы нщIэу, Жимы Iэт куэд, жиIэ нур ищIэу, ЦIыху щIы Iэу, па гэу а р щымы тт, Зигъэлъэгъуэ нуи хэмы тт, КъыпхуэмыщIэ нт зыгуэ р къыхуэту, ЩIэплъа гъуэрт и нэм гумащIа гъ, Къыумылъагъу нт зы фэрыщIа гъ, Апхуэдэр, жа Iэр, и сурэту i *… (Шишков, согугъу: И зэдзэкIы ныр Iейуэ гугъущ). А
Мы едзыгъуэр, адрейхэми хуэдэу, «онегинская строфа»-кIэ тхащ, абы и хабзэм тетуи сатырхэр мыпхуэдэ рифмэ ухуэкIэкIэ зэкIэлъыхьащ –. ИщхьэкIэ къызэрыхэдгъэщауэ, рифмэхэр къулейщ. Рифмэ зэблэдзахэр: зэхуэфащэу – унэгуащэм, хъеин –
ин; рифмэ зэгуэгъухэр: псынщIэу – ищIэу, щымытт – хэмытт, согугъу – гугъущ; къызэщIэзыубыдэ рифмэр: къыхуэту – сурэту, абы къызэщIиубыдэ рифмэ зэгуэгъур: гумащIагъ – фэрыщIагъ.
* Франджыбзэщ: «зэрыщытын хуейуэ.» е «гъуэгу пэж тету» къикIыу аращ. Пушкиным и лъэхъэнэм «щыпкъэ», «щыпкъагъэ», «ахъырзэман» мыхьэнэ иIэу щытащ. Литературэ щIэныгъэ. Критикэ
«Онегинская строфа»-м зэрыщыхабзэу, къэтхьа едзыгъуэр стопаиплIу зэхэт ямбкIэ тхащ: – – – – – – – – – – – – – – – – – – – – – – – – – – – – – – – – – – – – – – – – – –
«Евгений Онегин»-м узыщрихьэлIэ жыIэкIэ гъэщIэгъуэнхэр зэдзэкIа зэрыхъуами, тэрмэш щIа текстым зэдзэкIакIуэм и хъэтIымрэ и дуней лъагъукIэмрэ къызэрыхэщами щхьэхуэу къытеувыIэпхъэщ. Псалъэм папщIэ, Хьэмыз Р. нэхъыфI дыдэу къехъулIахэм ящыщщ япэ Iыхьэм и пэщIэдзэ строфар. Ар апхуэдизкIэ бзэ шэрыуэкIэ зэдзэкIа хъуащи, зэрыедзыгъуэу къэтхьмэ тфIэкъабылщ: 141
Пушкин А. и текстыр: Хьэмыз Р. зэридзэкIа текстыр: Лъэрымыхьу пIэм къыщыхэнам, Сигъэгъуэтащ, схуэмыхъуу, щIапхъэ – Хуэмейр-тIэ хэт щIэин къэнам? Абы и щапхъэр тхуохъу щIэныгъэ, Пхуэшэчрэ, ауэ-тIэ, умыгъыу,
Мой дядя самых честных правил, Си адэ къуэшыр хъунут щапхъэ
Когда не в шутку занемог, Он уважать себя заставил И лучше выдумать не мог. Его пример другим наука; Но, боже мой, какая скука С больным сидеть и день и ночь, Убгъэдэсыну жэщи махуи
Не отходя ни шагу прочь! Какое низкое коварство Полуживого забавлять, Ему подушки поправлять, Печально подносить лекарство, Нэщхъей пщIын нэгур, щепткIэ хущхъуэ,
Вздыхать и думать про себя: Щэхуу убжэн: «Ешхыпэр сил,
«Когда же черт возьмет тебя!» Зэ къыпхуэкIуащэрт Iисрафил!» Мы кхъахэм, бжьыхьи кIуэху, щIымахуи; Ар хъун, умыщIу уэ гурыщхъуэ, ЛIыжь ныкъуэдыкъуэр тебгъэун, И щхьэнтэр хуэбгъэбырыбын,
Едзыгъуэм и кIэух сатырым деж Пушкиным къыщигъэсэбэпа «черт» псалъэр Хьэмызым «Iисрафил» жыхуиIэмкIэ зэридзэкIащ
икIи абы и мыхьэнэр зыгъэнахуэ еIуэлIапхъэм мыр щитхащ: «Iисрафил – (Азраил, Азраиль), ангел смерти (у иудеев и мусульман), перево- 142
Литературэ щIэныгъэ. Критикэ
дящий в мир иной». Къэтхьа строфари адыгэбзэкIэ зэдзэкIа тхыгъэр
зэрыщытуи апхуэдэ къэIуэтэкIэ щIэщыгъуэхэмкIэ гъэнщIащ. ЗэдзэкIакIуэм япэ Iыхьэм и эпиграфыр зэрызэридзэкIари къехъулIащ: «И жить торопится и чувствовать спешит» (Кн. Вяземский). – «ЩIегъэIэ гъащIэри, гурыщIэр йопIэщIэкI» (Вяземский П.).
ИщхьэкIэ къыщыдгъэлъэгъуахэм нэмыщI, нэхъ гъэщIэгъуэну зэдзэкIахэм ящыщу иджыри щапхъэ зыбжанэ къэтхьынщ:
Пушкин А. и текстыр: Хьэмыз Р. зэридзэкIа текстыр: КъыфIэщIт а псор щIалэ Iуэхуншэм, Пощт шыгу сабалъэр пкIэху, дридзейм… Ищхъэрэм хъуакъым сэ сесэн: Уэс цIынэ сфIэфIкъым къыстесэн. Сужэгъури сэ гуэныхь къэсхьын, ЩызгъэтыжакIэщ къэскIухьын. Так думал молодой повеса, Летя в пыли на почтовых… Там некогда гулял и я: Но вреден север для меня. Я это потому пишу, Что уж давно я не грешу. Деревня, где скучал Евгений. Евгений здэIуэхуншэ къуажэр… Зато в углу своем надулся, ПщылI зиIэ и гъунэгъухэм, ауэ,
Увидя в этом страшный вред, Ар Iуэху мыхъуну къалъытащ,
Его расчетливый сосед. Зым IупщIэ ин ищIын пытащ, Адрейр пыгуфIыкIащ, зищIауэ
Другой лукаво улыбнулся, Мыбзаджэ. Хуэпсэлъами хэт
И в голос все решили так, ЖиIащ: зэранщ икIи хухэтщ.
Что он опаснейший чудак. Фызыжь тхьэмыщкIэм сыт хуэщIэн,
И няня девушку с мольбой Хъыджэбз къэплъам трищIащ чристэн.
Крестила с дряхлою рукой. Вот как убил он восемь лет, Гухэхъуэ нэпцIу илъэсий
Утратя жизни лучший цвет. КIуэдащ, къимыIэтауэ шхий. Зимы ждала, ждала природа. ЩIымахуэр щхьэхыурэ, къимыхьэу,
Снег выпал только в январе Дежьащ щIышылэ мазэм нэс;
На третье в ночь… Любви все возрасты покорны; ИмыщI ныбжь хэдэ лъагъуныгъэм,
Но юным девственным сердцам ФIыщ, уи гур щIалэу къыптеуам
Ее порывы благотворны, Как бури вешние полям… Но так и быть: я сам себе Противиться не в силах боле; Къару сиIэжкъым афIэкIа.
Все решено: я в вашей воле, И предаюсь моей судьбе. Абы и жьапщэр, уи накъыгъэм, Ещхьщ губгъуэм, гъавэ зытрасам… Апхуэдэу сызэзэуэжыну, МахуитI блэкIа хъунщ, жэщ ещанэр… Иджы уэ жыIэ: сыт сщIэжынур, ПIэщIэлъщ си гъащIэ сIэщIэкIар. Литературэ щIэныгъэ. Критикэ
Мыпхуэдэ жыIэкIэ гъэщIэгъуэнхэр Хьэмыз Р. зэридзэкIа текстым гъунэжу хэбгъуэтэнущ. ЗэдзэкIакIуэм и хъэтIым, и къэIуэтэкIэм щIэщыгъуагъ хэлъщ, ауэ абы емыса лъэпкъ щIэджыкIакIуэм зэ еджэгъуэкIэ тхыгъэм и бзэр дыкъуакъуэу, мыгурыIуэгъуафIэу къыфIэщIынущ. АрщхьэкIэ етIуанэу укъыщеджэкIэ псалъэхэмрэ псалъэухахэмрэ я мыхьэнэр нэхъ IупщIу къызэрыбгурыIуэм нэмыщI, Пушкиным и тхыгъэм щишэщIа ритмикэри зэхэпхыу мэхъу. Нэхъ гурыIуэгъуейуэ, зи мыхьэнэр гъэнэхуэн хуейуэ щыт псалъэхэр, псалъэ зэпхахэр, жыIэгъуэхэр тхыгъэм и Iыхьэ къэскIэ зэриух еIуэлIапхъэхэм къыщыхьащ. Ахэр зэрыгъэпсам теухуауэ зэдзэкIакIуэм етх: «Евгений Онегин»-р щIэрыщIэу къыдэзыгъэкIхэм куэдрэ къагъэсэбэп езы Пушкиным итха дэщIыгъуныгъэ кIэщIхэр. Ахэр нобэрей тхылъеджэ хуэмыхьэзырым къыгурымыIуэнкIи хъунущ. Хэхауэ улъыхъуэмэ, къэбгъуэтыфынущ еIуэлIапхъэ зыбжанэ, еджакIуэ къызэрыгуэкIым и дежкIэ егъэлеяуэ. Сэ сыхуейт дэщIыгъуныгъэхэр мыкIыхь дыдэу, ауэ тхылъеджэ псоми ярикъуу зэпкърыхауэ стхыну, школакIуэми, студент еджакIуэми а стхар сэбэп яхуэхъуну. Нэхъ гурыIуэгъуэ сщIын щхьэкIэ, си еIуэлIапхъэ зэхуэсхьэсахэр, сэ зэхэслъхьахэр урысыбзэкIэ тхауэ къэзгъэнащ. ИужькIэ, дыхуей хъумэ, адыгэбзэкIэ ахэр зэддзэкIынщ».
Дызыхэплъахэр къызэщIэткъуэжмэ, Хьэмыз Руслан адыгэбзэкIэ дунейм къытригъэхьа «Евгений Онегин»-р адыгэ литературэм и ехъулIэныгъэу, и лъагапIэщIэу зэрыщытыр къыхэгъэщыпхъэщ. Ар лъэпкъ зэдзэкIыныгъэр ипэкIэ зыгъэкIуэта, абы и хэлъхьэныгъэ нэс хъуа лэжьыгъэшхуэщ, дяпэкIи къэхутэныгъэ щхьэхуэ зыхуэфащэщ.
ХЬЭВЖоКЪУЭ Людмилэ,
филологие щIэныгъэхэмкIэ кандидат 143 Публицистикэ И Зы лIым и щапхъэр лъэпкъ псом я гъуазэ хъуфыну къыпщызыгъэхъу цIыхухэм, ди гуапэ зэрыхъунщи, куэдрэ уарохьэлIэ. Я дуней тетыкIэрэ я зэфIэкIкIэ, я лэжьыгъэрэ IуэхущIафэкIэ ахэр япэ итщ гъуэгугъэлъагъуэу, дунейм ехыжа иужькIи, къытхэтым хуэдэу, я IуэхущIафэхэр псэууэ. Апхуэдэ зылIщ Хэку зауэшхуэм щыгъуэ, зи къару емыблэжу, бийм пэщIэта ди зауэлI хахуэхэм яхэта, Зеикъуэ къуажэм щыщ Дыкъынэ Зураб. 144
Ар 1918 гъэм декабрым и 23-м къалъхуащ. Зэманыр гугъути, и сабиигъуэми, балигъ щыхъуами зэи тыншыгъуэ ихуакъым. Къуажэм дэт илъэсибл еджапIэм нэхъ пажэхэм хабжэу щеджащ, пионер, комсомол организацэхэм жыджэру хэтащ, щIыхь тхылъхэр, саугъэтхэр къыхуагъэфащэу къекIуэкIащ. Зураб ягъэкIуауэ щытащ япэу къызэрагъэпэща республикэ пионер слётым. 1936 гъэм комсомолым хагъэхьэри, школ еджакIуэ организацэм и секретару лэжьащ. 1937 гъэм илъэсибл еджапIэр фIы дыдэу къиухри, Налшык дэт педучилищэм щIэтIысхьащ Зураб. ЩIалэ жыджэрым занщIэу гу къылъатэри, комсоргыу хахащ. Жылагъуэ Iуэхухэм щапхъэ къыщигъэлъагъуэу, пщIэ къыхуащIу еджащ ар. ИужькIэ, 1939 гъэм, Налшык пединститутым тхыдэмкIэ и факультетым экзамен имыту щIагъэтIысхьауэ щытащ. Еджэныгъэ Iуэхум жыджэру зэрыхэтым къыхэкIыу, тхыдэ факультетым щекIуэкI дерсхэм нэмыщI, Зураб щIэх-щIэхыурэ едаIуэрт географие факультетым щат лекцэхэми. ЩIэныгъэм хуэнэхъуеиншэ щIалэм къехъулIакъым ар къиухыну – дзэм къулыкъу щищIэну ираджащ. Ар хэхуащ КъуэкIыпIэ Жыжьэм и Амур областым хыхьэ Архарэ къуажэм деж щыIа етIуанэ армэм. Абы щыгъуэ Зураб и гъусащ Осетие Ищхъэрэм, Къэрэшей-Шэрджэсым, Шэшэным щыщ щIалэ куэд. Абы мазихкIэ къулыкъу щищIауэ, Зураб фочауэ ротэм и политрукым и къуэдзэу, политчастым и унафэщIу ягъэуващ, иужькIэ армэм ЩэнхабзэмкIэ и унэм и унафэщI ящIащ. Псори зэпэщу екIуэкIыурэ ди къэралым пшэ фIыцIэр къыщхьэщохьэ: 1941 гъэм июным и 22-м фашистыдзэр къыттоуэ, Хэку зауэшхуэм щIедзэ. А гъэм и кIэхэм хуэзэу Дыкъынэр ягъакIуэ Амур Iус Комсомольск къалэм щыIэ зауэ-политикэ еджапIэм. Ар къеухри, лейтенант цIэр иIэу, 15-нэ армэм и 151-нэ фочауэ полкым и командирым политикэ лэжьыгъэмкIэ и къуэдзэ ящI. А зэманым полкыр Биробиджан къалэм дэтащ. Абы щыIэу 1942 гъэм и февралым Зураб партым хагъэхьэ, иужькIэ 15-нэ армэр зауэм Iуашэ. А зэманым ди дзэхэм Сталинград деж ебгъэрыкIуэныгъэм зыщыхуагъэхьэзырырт. Публицистикэ 1942 гъэм ноябрым и 23-м советыдзэхэм зэпатхъащ Серафимович деж щыт 3-нэ румын армэм и быдапIэр икIи сэмэгурабгъу лъэныкъуэмкIэ Калач къалэм хуэкIуэу яунэтIащ. Зураб зыхэт гупым къыхуэкIуэу къебгъэрыкIуащ Сталинград зэуапIэ IэнатIэм Iут адрей советыдзэхэри. Абыхэм къаухъуреихьри, а щIыпIэм деж хьэбэсабэу щызэхакъутащ нэмыцэ фашист дивизэу 22-рэ. А зауэ гуащIэм и курыкупсэм лIыгъэм и щапхъэ къыщигъэлъагъуэу хэтащ политрук, лейтенант Дыкъынэ Зураби. Ар зыщыщ батальоныр Миллерово-Морозовск лъэныкъуэмкIэ кIуэцIрыкIащ икIи Сталинград деж къыщаухъуреихьа Паулюс и дзэм дэIэпыкъуну нэмыцэ-фашист командованэм къиутIыпща дзэ хэплъыхьахэр зэхэкъутэным жыджэру хэтащ. Миус псым деж щекIуэкIа зауэ гуащIэм ротэм и командир Павловыр щыхэкIуадэм, лейтенант Дыкъынэм ротэр япэкIэ ишащ. ЕбгъэрыкIуэныгъэм и ебланэ махуэм ар уIэгъэ хьэлъэ хъури, зэуапIэм къыIуахащ икIи езым и частыр япэм здэщыIа Биробиджан къалэм щыIэ уIэгъэщым яшащ. ЗауэлI хахуэм и узыншагъэр зэфIэувэжа иужь, езыр здэщыIа, а къалэм дэт 151-нэ полк щхьэхуэм ягъэкIуащ. ИтIанэ абы ирашри, Москва дзэ округым хыхьэ Буй къалэм дэт 63-
нэ танк полкым яшащ, иужькIэ танкистхэр щагъэхьэзыру Саратов дэт еджапIэм къулыкъу щищIащ. Ар къызэриухыу, 1943 гъэм и сентябрым гвардием и лейтенант Дыкъынэр танк взводым и командиру зауэм Iухьэжащ. Танк взводыр мыбдеж зэхэуэ зыбжанэм щыхэтащ, лIыгъэ игъэлъагъуэу, икIи зэхикъутащ фашист танк куэд. Витебск деж Зураб зэрыса «Т-34» танкыр бий топышэм къикъутащ. Езыр мафIэм ис машинэм къыщикIым нэмыцэ автоматчикхэм къауIэри, аргуэру уIэгъэщым ямышэу хъуакъым. Абы щIагъуэрэ щIэмылъу, зэуапIэм игъэзэжащ, ауэ абыи куэдрэ щымыIэу Нарофоминск къалэм дэт 54-нэ офицер резерв полкым ягъакIуэ. Абы курсхэр къыщиуха иужь, 1944 гъэм и октябрым КъуэкIыпIэ Пруссием яшэ икIи 3-нэ Беларусь фронтым и етIуанэ гвардие армэм хыхьэ 13-нэ фочауэ полкым хэту зауэм Iуохьэж. Ар пхыкIащ ди дзэхэр Германием и щIыгум ихьауэ щебгъэрыкIуэ зэманым ирагъэкIуэкIа зауэ гуащIэхэм. 1945 гъэм мартым и 12-м тIасхъэщIэх гуп, Зураб я унафэщIу,
ирагъэжьащ. Пшапэр щызэхэуэм гупым и ныкъуэр мыдэкIэ гъэпщкIуауэ къанэри, адрейхэр, Дыкъынэр я пашэу, бийм и щIытIым епщылIащ. Зэгъусэхэм ящыщ сержант нэхъыжьым нэмыцэбзэ ищIэрти, блиндажым бгъэдыхьэри жиIащ: «Офицерым пщыхьэщхьэшхэ къыхуэсхьащи, бжэр Iуфх!» Бжэр къыIузыха сэлэтым Зураб автомат дакъэмкIэ еуэри, ар макъыншэу джэлащ. Сержантыр щIэпкIэри, пщыхьэщхьэшхэм пэплъэ офицерыр къыщIилъэфащ. МыдэкIэ къыщыт дыдейхэм ар япхъуатэри, зэкIуэцIыпхауэ, къыIуахащ. Офицерым кърагъэIуэтащ а щIыпIэм фашистхэм щаIэ техникэр, къарур зыхуэдизыр. Абы и фIыгъэкIэ ди дзэхэр етIуанэ махуэм ебгъэрыкIуащ икIи Хейльсберг дзэ гупышхуэр зэхакъутауэ щытащ. А ебгъэрыкIуэныгъэм къыщагъэлъэгъуа лIыгъэм, зэфIэкIым папщIэ 145 146
Публицистикэ полкым и тIасхъэщIэххэм дамыгъэ лъапIэхэр къыхуагъэфэщащ, Зураб и бгъэм Богдан Хмельницкэм и орденым и ещанэ нагъыщэр къыхалъхьащ. АдэкIэ советыдзэхэр щыкIуатэм, Зураб аргуэру уIэгъэ къащIри, сымаджэщым щIэхуащ. Шэ зыпхыкIа и дамэ ижьыр нэхъыфI зэрыхъужу, автоматчик взводым и командиру зауэм игъэзэжащ икIи ебгъуанэ армэм щыщ фочауэ полкым хэту 1945 гъэм апрелым и пэщIэдзэ махуэхэм Кенигсберг къыдэна фашистыдзэхэр зэтракъутэри, текIуэныгъэм и бэракъыр абы щаIэтащ. 1945 гъэм июным и 24-м Москва и Утыку Плъыжьым щрагъэкIуэкIащ ТекIуэныгъэ иным и парад. Абы хэтыну, пщIэ зыхуащIу, ирагъэблэгъа зауэлIхэм ящыщ зыуэ щытащ гвардием и лейтенант Дыкъынэ Зураб. Зауэр иуха иужь, Кавказ Ищхъэрэ дзэ округым фочауэ взводым и командиру къулыкъу щищIащ 1946 гъэм и март пщIондэ. Хэкум и щIыхьыр хъумэнымкIэ къигъэлъэгъуа и зэфIэкIым къыпэкIуэу гвардием и лейтенант Дыкъынэ Зураб «Вагъуэ Плъыжь» орденыр, «Хэку зауэ» орденым и етIуанэ нагъыщэр, Хмельницкий Богдан и цIэр зезыхьэ орденым и ещанэ нагъыщэр, медалхэр къратащ. Зураб куэдрэ и гум къигъэкIыжырт текIуэныгъэшхуэр къэгъэблэгъэным зи псэр щIэзыта и къуэшхэр, и Iыхьлыхэр, и ныбжьэгъухэр, зауэм щыгъуэ и гъуса лIыхъужьхэр. Абы и къуэш нэхъыжьитI – Мухьэбрэ Муридрэ – Хэку зауэшхуэм хэкIуэдащ. Хэкум къигъэзэжа нэужь, комсомолым и райкомым и япэ секретару, партым и райкомым и къудамэм и унафэщIу, депутатхэм я район Советым и исполкомым и Iэтащхьэм и къуэдзэу лэжьащ. Зураб фIыуэ илъагъуу щытащ егъэджэныгъэ-гъэсэныгъэ лэжьыгъэр. Абы пщIэшхуэ яхуищIырт сабийхэм щIэныгъэ ябгъэдэлъхьэным хуэлажьэхэм, езыри абыхэм ящыщ зыт. Дыкъынэр 1956 гъэм къыщыщIэдзауэ 1983 гъэм нэсыху, и пенсэ кIуэгъуэ хъуху, къуажэм и илъэсибл еджапIэм и унафэщIу щытащ. Школым къыIукIа иужьи, и Iэр зэтридзэу тIысыжакъым Зураб, щIалэгъуалэм лэжьыгъэ щхьэпэ куэд ядригъэкIуэкIащ.
Зураб, и адэ Сыхьэтджэрии хуэдэу, унагъуэлI нэст. Абы и щхьэгъусэ Чэм Хьэбыцэ илъэс куэдкIэ егъэджакIуэу щытащ, школинтернатым сестра-хозяйкэу щылэжьащ. ЩIалищрэ зы хъыджэбзрэ зэдапIащ Зурабрэ Хьэбыцэрэ, дэтхэнэри гъащIэ гъуэгу захуэм трагъэуващ. Инженер-техникэ лэжьакIуэ къахэкIащ щIалэхэм, хъыджэбзыр дохутырщ. Я адэ-анэм я фэеплъыр хуэсакъыу яхъумэ абыхэм. ЖыпIэнурамэ, Дыкъынэ Зураб и гъащIэ, и къару псор хуигъэлэжьащ щалъхуа и Хэкур, и лъэпкъыр ихъумэным, игъэлъэпIэным. Сыт щыIэ абы нэхърэ нэхъ насып?!
БЛИЙ Даянэ 10 Заказ №1715 Публицистикэ Шыфэкъуж Данэ: «Адэжь лъахэр щыппэIэщIэм дежщ ар зэрылъапIэр щызыхэпщIэр»
Хэхэс адыгэхэм я Iуэху нэхъ щыдэкIыу, я бзэр нэхъ щахъумэфу къалъытэ Иорданиер. Абы куэдрэ тепсэлъыхьырт Дунейпсо Адыгэ Хасэм и Хасащхьэм хэт, Иордан Хьэшимит пащтыхьыгъуэм и сенатору щыта, а къэралым щылажьэ Адыгэ ФIыщIэ Хасэм и тхьэмадэу илъэсипщIкIэ тета Къардэн Самир, нэгъуэщIхэри. Нобэ «Iуащхьэмахуэ» журналым и хьэщIэщ пащтыхьыкъуэ Хьэмзэ и цIэр зезыхьэ курыт еджапIэм адыгэбзэмкIэ и егъэджакIуэ Шыфэкъуж Данэ. 147
Данэ къыщалъхуари къыщыхъуари Налшыкщ, КъБКъУ-р къиухащ, «Нарт» газетым и редактор нэхъыщхьэм и къуэдзэу щытащ. Амман щыщ адыгэ щIалэ дэкIуэри, зы хъыджэбз цIыкIу абы щигъуэтащ. Илъэс 24-рэ хъуауэ Данэ зэпещIэ къэралитIыр. Урысеймрэ Иорданиемрэ адыгэ бзылъхугъэм и гъащIэм щаубыд увыпIэр гъэщIэгъуэнщ. Абы и адэ ХьэфIыцIэ Мухьэмэд Кавказ Ищхъэрэм, ди лъэпкъэгъухэр щыпсэу нэгъуэщI щIыпIэхэми фIыуэ къыщацIыху. Ар ДАХ-м и Хасащхьэм хэтщ, Къэбэрдей Адыгэ Хасэм и тхьэмадэщ, «Черкесское зарубежье», «Нарт» газетхэм я редактор нэхъыщхьэщ, ЩIэныгъэхэмкIэ Дунейпсо Адыгэ академием и вице-президентщ. Дызэрыщыгъуазэщи, абы Iуэхушхуэ ирегъэкIуэкI хэхэс адыгэхэм я щыIэкIэ-псэукIэм дыщигъэгъуэзэным, хэхэсхэмрэ хэкурысхэмрэ нэхъри зэпыщIа хъуным теухуауэ. Мухьэмэд и щхьэ IуэхукIи хэхэс адыгэхэм япыщIа хъуат Иорданием щыпсэу Нэгуэрхэ малъхъэ щахуэхъуам. Мухьэмэдрэ абы и япэ щхьэгъусэу щыта Нансирэ япхъущ Данэ. И адэм и IэщIагъэр и гум дыхьэу къыщIэкIынти, хъыджэбзым бзэ щIэныгъэ зригъэгъуэтащ, и насыпыр здэщыIэр арати, и анэр щыпсэу къэралым унагъуэ щихьащ. Данэ къэкIуэжауэ дыхуэзэри, депсэлъащ, езыми и гуапэу ди упщIэхэм жэуап къаритащ. – БалигъыпIэ уиувэху ущыпсэуа щIыпIэр щыпхъуэжам гугъу уехьа? – Укъыщалъхуа щIыпIэр пхъуэжыныр зым и дежкIи тыншу къыщIэкIынукъым. Ауэ Амман сыкIуа нэужь, зэман гуэр дэкIри, цIыхухэми сесащ, хьэрыпыбзэр псынщIэу зэзгъащIэри, си Iуэхур зэтеуващ. АбыкIэ хуабжьу сэбэп къысхуэхъуащ занщIэу лэжьэн зэрыщIэздзар. БзэмкIэ си дэIэпыкъуэгъу нэхъыщхьэ хъуар, дауи, езгъаджэ сабийхэрщ. А цIыкIухэм хьэрыпыбзэкIэ зыгуэр щажесIэкIэ, сыщыуамэ, гу лъызагъэтэжырт, сэри адыгэбзэр езгъэджу арати, яфIэгъэщIэгъуэну
япхъуатэрт. Публицистикэ ИтIанэ щыуагъэншэу бзэм срипсэлъэф хъуа нэужь, тхэн, еджэн
щIэздзащ. Хьэрыпыбзэр гугъущ, хьэрфыр здэщытым елъытауэ и къэпсэлъыкIэм зехъуэж, ауэ школым къыщыздэлажьэ егъэджакIуэхэри къыздэIэпыкъуурэ, япэщIыкIэ цIыкIухэм я цIэунэцIэхэм сыкъеджэфу, итIанэ псысэ сакъыхуеджэу щIэздзащ, ауэрэ газетхэм сыщIэджыкIыу сыхъуащ. Зы илъэс нэужьым бзэр тыншу схуэгъэшэрыуэрт.
– Июнь мазэм илъэс 50 урикъуащ. Япэу, уи гурылъхэр къохъулIэну си гуапэщ. ЕтIуанэу, куэд щIауэ усэ ботхри, абыкIи ехъулIэныгъэ уиIэну дыпщогугъ…
– Тхьэм уигъэпсэу, Замирэ. Тхэн Iуэхум и гугъу сщIымэ, Налшык дэт 14-нэ школым сыщIэсу сыдихьэхащ усыгъэм. Си тхыгъэхэр къытрадзащ «Адыгэ псалъэ», «Советская молодежь», «Черкес хэку» газетхэм, «Iуащхьэмахуэ», «Литературная Кабардино-Балкария», «Нарт» (хьэрыпыбзэкIэ), журналхэм, н. Дызэрыт илъэсым дунейм къытехьэнущ си япэ тхылъ цIыкIур. – Иорданием ущыпсэуну, ущылэжьэну укIуати, нэхъуеиншэу зэбгъащIэрт бзэр. Ебгъаджэ цIыкIухэм дауэ къащыхъурэт анэдэлъхубзэр? – Зы псалъэухакIэ уи упщIэм жэуап ептмэ, 3-нэ классым нэса цIыкIухэм адыгэбзэкIэ диктант щезгъэтхкIэ, инджылызыбзэмрэ хьэрыпыбзэмрэ нэхърэ нэхъыфIу ятх. Илъэс 23-рэ хъуауэ сыщолажьэ школми, гу лъызотэ адыгэбзэр нэхъ псынщIэу къызэрапхъуатэм. Сабийхэр еджапIэм къэкIуа нэужь, дерсхэр джэгукIэ щIыкIэм тету япэ класситIым щедгъэкIуэкIыу аращ. Ещанэ классращ хьэрфхэр зэгъэщIэным иужь дыщихьэр. Сэ а цIыкIухэм нэхъ яфIэгъэщIэгъуэныну, къызэрыдэсхьэхыну, зэрытезгъэгушхуэну Iэмалхэр къэсщIа нэужь, тхылъитI къыдэзгъэкIауэ абыкIэ изогъаджэ. ПэщIэдзэ классхэм щIэсхэр зэреджэ тхылъыр къэрэндащ зэмыфэгъукIэ ялэхэм хуэдэщ. ПсалъэкIэ нэхъ гурыIуэгъуей хъунущи, а тхылъ цIыкIум ит сурэтхэр ялэурэ зрагъащIэ ахэр зищIысыр, апхуэдэурэ адыгэбзэр къагурыIуэу, мащIэу ирипсэлъэфу йосэ. ЕтIуанэ классым кIуэ цIыкIухэр тхылъкIэ мэлажьэ, сурэт иту, ар зищIысыр кIэщIэтхауэ. Ещанэ класс хъуа нэужь, зэрыжысIащи, хьэрфхэри зрагъащIэ, пычыгъуэкIэ зэпагъэувэ, ауэрэ школ программэм дытохьэри, я къэухьым зиужьурэ макIуэ. Япэ класситIым инджылызыбзэмрэ хьэрыпыбзэмрэ щаджри, къатемыхьэлъэн, зэхамыгъэзэрыхьын папщIэ дэ алыфбейм и гугъу тщIыркъым, ещанэм деж щыщIэдзауэ нэхъ тыншщи, абы дытетщ. – Хамэ къэралхэм адыгэ лIакъуэхэр щызэхэпхъащ. Диалектхэр егъэцIыхуным щхьэхуэу иужь фит?
– Хьэуэ. ДызэгурыIуауэ зэредгъаджэр къэбэрдей-шэрджэсыбзэ жыхуэтIэращ. Мейкъуапэ никIауэ зы егъэджакIуэ диIэщи, абыи аращ зэрыригъаджэр. Арыншауэ хъунукъым, зэхагъэзэрыхьынущ. ЛIакъуэхэр щызэхэпхъащ жыхуэпIэр пэжщ, языныкъуэхэм деж къэхъур пщIэрэ? Сэ адыгэбзэкIэ яжесIар е зрагъэщIэну естар етIуанэ ма- 148 Публицистикэ хуэм къокIуэри, бжьэдыгъубзэкIэ къызжаIэ! Апхуэдэхэм сапэрыуэркъым, ныбжьыщIэм и адэ-анэр нэхъ зыхуэшэрыуэ бзэмкIэ ирагъащIэу аращ усэр.
– Школыр къэзыух адыгэ сабийм анэдэлъхубзэр ищIэрэ, ирипсэлъэфрэ? Уи гугъуехьым, уи лэжьыгъэм къыпэкIуэм арэзы укъищIрэ?
– Си жагъуэ зэрыхъущи, сыт хуэдизу семыгугъуми, сабийр адыгэбзэкIэ псэлъэныр зэлъытар сэракъым, атIэ ар къыщыхъу унагъуэрщ. Сэ хьэрфри, тхэкIэри, еджэкIэри язогъащIэ. Ауэ и унагъуэм щымыпсалъэмэ, и адэ-анэр абы емыгугъумэ, сабийр къэуву адыгэбзэкIэ къопсэлъэнукъым, дерсым тэмэму жэуап щит щхьэкIэ. Унэм адыгэбзэкIэ къыщемыпсалъэмэ, абыкIэ къэрал экзамен имытмэ, дэ дызыхуей гулъытэ анэдэлъхубзэм игъуэтыркъым. Сабийхэм зэи укъагъапцIэркъым, абыхэм къыщызжаIэ щыIэщ: «Сэ дыгъуэпшыхь унэм сыщеджэну сыхуеят, ауэ си анэм идакъым, хьэрыпыбзэм, есэпым е инджылызыбзэм нэхъ егугъу, ар нэхъыщхьэщ». Абыхэм быдэу яжызоIэ: «Псом нэхърэ нэхъыщхьэр фи анэдэлъхубзэращ, фи адэ-анэхэр иримыпсэлъэфмэ, сэ фэзгъащIэхэр фыкIуэжурэ абыхэми евгъэлъагъу». КъищынэмыщIауэ, ди Iуэхур нэхъ гугъу зыщIхэм ящыщщ адыгэбзэмкIэ дерсхэм хухэха сыхьэт бжыгъэр зэрагъэмэщIар. Нэхъапэм адыгэбзэр тхьэмахуэм тхуэ хэту щытащ. ИужькIэ инджылызыбзэмкIэ иджыри зы предмет къыхагъэхьэри, ди дерсхэр ягъэмэщIащ. Иджы 1-7-нэ классхэм тхьэмахуэм дерси 3, 8-10-нэ классхэм сыхьэтитI яIэу аращ. Дэтхэнэ адыгэ унагъуэми и быныр ди деж къигъэкIуэну пылъщ. Бзэр щызрагъащIэкIэ къохьэлъэкI, адэ-анэхэри абы и лъэныкъуэкIэ сабийхэм гугъу ядохь, ауэ къызыхэкIар зищIысыр ищIэжу ныбжьыщIэр къэтэджын папщIэ а школым Iэмал имыIэу кIуэн хуейуэ ягъэув. Сэ цIыкIухэм сытым дежи яжызоIэ: «Фи курткэм, футболкэм «адыгэ» псалъэр тету, адыгэ бэракъыр фIыгъыу хьэрыпыбзэкIэ «сыадыгэщ» жыфIэу фыдэмыт. Абы къикIыркъым фэ фызэрыадыгэр. Бзэр фщIэмэ, хабзэр зефхьэмэ – фыадыгэщ, занщIэу фыкъацIыхунущ, дакъикъипщIкIэ къывбгъэдэтым фи адыгагъэр здынэсыр игъэунэхунущ. Аращ нэхъыщхьэр».
– Адыгэ защIэ фи еджапIэм щIэсыр, хьэмэрэ хьэрыпи яхэт?
– НыбжьыщIэ миным щIигъу щIэсщи, проценти 3 хуэдизыр хьэрыпу къыщIэкIынщ. Зы классым зы-тIу щIэсынкIэ мэхъу. Апхуэдэхэм я нэхъыбэм я анэр урысщ, е адыгэщ, е кавказ лъэпкъхэм ящыщщ, ауэ я адэр хьэрыпщ. Ди школым зи адэри зи анэри хьэрып къыщыщIагъэтIысхьэ щыIэщ. Иорданием исхэм фIыуэ ящIэ адыгэхэм пащтыхьым деж къулыкъу зэрыщащIэр, абыхэм я пэжагъымрэ къабзагъымрэ, я дуней тетыкIэмрэ я цIыхугъэмрэ щытхъу зэраIэр. «Фэ фхуэдэу ди быныр вгъэсэну дыхуейщ», – жаIэурэ къыщытхуашэ щыIэщ хьэрып цIыкIухэр. 149 Публицистикэ Зы лIы гуэр къэкIуат и къуитIыр къишэри, «сэ адыгэхэм куэдрэ сахуозэ, абыхэм хуэдэу акъыл гъэтIыса зиIэ, зи бын дахэу зыгъасэ срихьэлIакъым, си сабийхэри апхуэдэу къэхъуну сыхуейти, мы школым къэсшащ», – жиIэри. – Псоми жаIэ Иорданием адыгэхэм пщIэшхуэ зэрыщыхуащIыр. – Ар пэжщ. Иорданием сыщыкIуагъащIэм «дэнэ ущыщ» жаIэмэ, «Урысейм сыкъикIащ» жысIэрт. Ауэ Урысеймрэ урысхэмрэ нэхърэ нэхъыфIу шэрджэсхэр къыщацIыху абы икIи фIыуэ къыщалъагъу. Дэнэ зэхыхьэ сыкIуэми, хьэрып дапщэ ныбжьэгъу схуэхъуми, си щхьэр лъагэу сагъэлъагъуж, адыгэхэр яфIэщапхъэщи. Сыщылажьэ еджапIэм щыIэ гупыр къапщтэмэ, зэгурыIуэрэ зэдэIуэжу, зыр зым ечэнджэщыжу, дэIэпыкъуу апхуэдэщ. Зы псалъэкIэ жыпIэмэ, адыгагъэ яхэлъщ, аращ хьэрыпхэри нэхъ къыдэзыхьэхыр. Щылажьэхэр адыгэбзэкIэ мэпсалъэ, зи анэдэлъхубзэр зыхуэмыгъэшэрыуэми, Iэмал имыIэу адыгэ хабзэр зэрехьэ. – Къэралхэм щылажьэ Адыгэ Хасэхэм ящыщу нэхъ иныр Амман щыIэ ФIыщIэ Хасэращ. УкIуэрэ абы?
– Пэжщ, икIи инщ икIи лэжьыгъэшхуэ ирегъэкIуэкI АФIХ-м. Абы и нэIэ щIэтщ сэ сыщылажьэ школри, абы къепхыжа сабий гъэсапIэри. Хасэм и лэжьакIуэхэм балигъхэми сабийхэми я нэIэ трагъэтщ, нэхъыбэу зытрагъащIэр бзэр хъумэнырщ, адыгэ щэнхабзэр зехьэнырщ, хабзэр яхэлъынырщ, зэрыадыгэр ящымыгъупщэу псэунырщ. КъищынэмыщIауэ, гъащIэм и сыт хуэдэ лъэныкъуэри къызэщIиубыдэу къудамэ щхьэхуэхэр иIэщи, абы нэхъ тынш икIи куу ещI адыгэ гъащIэм теухуа лэжьыгъэр. Сэ щIэх-щIэхыурэ сахохьэ абыхэм, къызэрагъэпэщ махуэшхуэхэм сыхэтщ. ЩIысфIэфIри си адэм и ныбжьэгъу куэд щыIэщи, ахэр слъагъуну сыт щыгъуи си гуапэщ. Хэкум никIахэм абы сащыIуощIэ.
– МыбыкIэ щыпсэухэмрэ абыхэмрэ зэбгъапщэмэ… Дауэ къызэтена Иорданием ис адыгэхэр, уэ узэреплъымкIэ? – ЩызэрыIыгъщ абы адыгэхэр, я зы хъугъуэфIыгъуи зэрамыгъэмэщIэным иужь иту. НэгъуэщI къэрал щымыпсэуам ищIэнукъым: хамэхэм уащыхэтым деж уи бзэр зыIурылъыр, уи хабзэр зезыхьэр уи шыпхъу, уи дэлъху пэлъытэщ. Хэкум апхуэдэу щызыхэпщIэркъым ар. Уи лъэпкъым ухэсщи, а зи гугъу сщIыхэм уегупсысыххэркъым. Адэжь лъахэр щыппэIэщIэм дежщ ар зэрылъапIэр щызыхэпщIэр. Къалэнышхуэ ягъэзащIэ абы и лъэныкъуэкIэ Хасэхэм. Аращ хэхэсхэм адыгэ жьэгу яхуэхъур.
Налшык сыкъыщыкIуэжкIэ си гум зимыгъэнщIу хэкужьым и хьэуамкIэ собауэ, си благъэхэмрэ Iыхьлыхэмрэ гу ящызмыхуэу сабгъэдэсщ, дунейм и дахагъри аращи, къалэ жыг хадэм сокIуэ, абы ит дэтхэнэ жыгри мыбыкIэ сыкъыщыгупсысэкIэ си нэгу къыщIэзгъэхьэжыфын хуэдэу сигу изубыдэну сыхэтщ. – Налшык укъэIэпхъуэжыну къыпщыхъурэ зэгуэр, хьэмэрэ абы уигу щыбгъэтIылъа? 150 Публицистикэ – Си IэщIагъэр, си лэжьыгъэр, сызыхэт гупыр сэбэпышхуэ къысхуэхъуащ абы сигу щызгъэтIылъынымкIэ. Ауэ си гущIэм щэхуу илъ гуэрщ а укъызэрызэупщIар, ар нобэкъым, пщэдейкъым къыщыхъунур… – Уи пщащэ Санэ мащIэу къэдгъэцIыхут. Сытым нэхъ дихьэхрэ, сытхэр и мурад? – Санэ еджапIэ нэхъыщхьэ къиухащ – дизайнерщ, и IэщIагъэмкIэ мэлажьэ. КъищынэмыщIауэ, ныбжьэгъухэр, благъэхэр диIэщи, дакIэлъокIуэ, къытхуоблагъэ. Нэхъапэм хасэм кIуэурэ, адыгэ къэфэкIэ зригъэщIащ, иджы баскетбол джэгуну фIэфIщ. – ПIалъэ-пIалъэкIэрэ фIэкIа умылъагъу щIыпIэм зэрызихъуэжар уи нэгу нэхъ къыщIедзэ. СыткIэ нэхъ дахэ хъуа Налшык?
– Сэ илъэсипщIкIэ сыщымыIауэ сыкъэкIуэжати, псоми гупсэхугъуэ къызатырт. Сани апхуэдизкIэ итхьэкъуащ хэкуми, «си анэ,
Иорданым щыдиIэ благъэхэмрэ ныбжьэгъухэмрэ мыбы къэIэпхъуэжыну щытамэ, сыту фIыт Налшык ущыпсэуну» жеIэ. Къэбэрдейм щыпсэу и адэшхуэмрэ и анэшхуэмрэ зыпищI щыIэкъым, мыбы дыщыIэху пщэдджыжь къэс и анэшхуэ Розэ и гъусэу паркым кIуэурэ къикIухьащ. Налшык куэдкIэ нэхъ дахэ хъуащ. Уэрамхэм ущрикIуэкIэ, нэм илъагъу псоми гур хагъахъуэ. Ауэ цIыхухэр тIэкIу нэщхъейуэ къысщохъу, нэхъ нэжэгужэу саIуплъэну сыхуейт. КъурIэным итщ мыпхуэдэу: «ЦIыхум мылъкукIэ удэIэпыкъуфмэ, дэIэпыкъу, ар пхузэфIэмыкIмэ, псалъэ дахэ жеIэ, псалъэ дахэ пхужемыIэрэ – хуэгуфIэ». Гуапагъэщ ар, узэщыгуфIыкIмэ, уигухэри нэхъ зэгъунэгъу мэхъу. Сэ къызгуроIуэ, гуныкъуэгъуэ, гугъуехь гуэр зимыIэ щыIэкъым, ауэ а псор уи нэгум къищ зэпыту упсэу хъунукъым. УщыузыншэкIэ, пшхын щыбгъуэткIэ, адрейхэр псори хуэмурэ къыбдэхъунущ. Нэхъ гумащIэу, гупцIанэу дызэхущывгъэт цIыху псори. Епсэлъар НЭщIЭПЫДЖЭ Замирэщ 151 Усыгъэ
Усэхэр Данэ СИ ЦIЭР
Сыгъынщ си нитIым Нэпс къыщIэмынэху. Сэ гуауэ хьэлъэр ЩIэзуфэнщ сылIэху. УхуэлIэ хъумэ нобэ Си гущIэгъу, БжесIэнщ сэ хуэму: «Псори пхузогъэгъу!» Арами, щIэщхъум КъресыкI си гущIэр, Къызэпеуд гъэпцIагъэм Ди зэIущIэр. Сэ гуауэм сихьрэ Пщыгъупщэжмэ си цIэр, Къызэгуитхъынщ си бампIэм Мы щIы фIыцIэр. 152
Розэ плъыжьыбзэр пхузощIыр уэ тыгъэ, КъысфIощIыр а тыгъэр КъуэкIыпIэм и лыгъэ.
Розэ хужьыбзэу сэ уэстым къыбжеIэ: ФIыцIагъэм си гущIэр къэхъункъым щриIэ.
Розэ гъуэжьыбзэм, си щIасэ, си щIыхь, Гурыщхъуэ къегъэщIри, псэр хедзэ бэлыхь. Гурыщхъуэм и мащIи и куэди схуэмыхь, КъысфIощIыр гурыщIэм ар хъуауэ и щхъухь:
ЛIэныгъэщ и мащIэр!
ЛIэныгъэщ и куэдыр!
Мы дунейр зэшыгъуэщ языныкъуэм. Дунеижьым куэдрэ согупсыс; 10 Заказ №733 Усыгъэ
ХуэмыщIауэ нобэ зи гур ныкъуэм ГурыфIыгъуи гуапи къылъымыс. Жэщыр хъумэ, къотIысхьэж мазэщIэр, Пщэдджыжьыпэм дыгъэр къыщIопсыж. Къеблэгъамэ лъахэм илъэсыщIэр, Гъэ блэкIар, арати, ныщIелъхьэж. Жэщи махуи емызэш толъкъунхэр, ПсыIум ахэр куэдрэ йоныкъуэкъу: Мывэ джей псыхьахэм къыдэкIыну Куэдрэ къохъу толъкъунхэр щыхущIэкъу. ЙокIуэтыж толъкъунхэр езэшауэ. Псыр губжьати, къигъэнакъым лъэкI. Дунейм теткъым цIыхум хуэдэу зэуэ ЕрыщагъкIэ куэд зыхузэфIэкI. КъыщIишынщ къумыщIым дагъэ фIыцIэр,
ЩигъэкIынщ пшахъуэщIым гъавэ бэв. Ауэ цIыхум куэдрэ и цIыхуцIэр Щогъупщэжри, бампIэ куэд егъэв. Мы дунейр зэшыгъуэщ языныкъуэм. Дунеижьым куэдрэ согупсыс: Щхьэ зилIэжрэ зыри хуэмыныкъуэм?! Щхьэ фIэкIуэдрэ лъахэм и нэмыс?! ЩымыIэжу хьэ зэрышхи дауи, ХуэмыщIахэм къахуимыхуэу щыгъ, НыщIалъхьэжу тхьэмыщкIагъи гуауи Щхьэ мыхъужрэ цIыхухэр зэрыIыгъ!
УИ ДЕЖ
Сэ сфIэфIт си усэр куэдрэ мылIэжыну. Сэ сфIэфIт ар хъуну мыкIуэдыж фэеплъ. Иухмэ Тхьэшхуэм сэ сыщIалъхьэжыну, Усэ сатырхэм къыпхуаIуатэм еплъ.
ГурыщIэ мафIэм ипсыхьащ си усэр. Усэ сатырхэм псэуэ хэлъыр уэрщ. Уэ уи цIэ згъафIэу дыгъэ бзийм и гъусэр Лыдыжу нобэ си усыгъэм хэлъщ.
Зы махуи гъащIэр къысщыхъуакъым псысэу.
ГуфIэгъуи гуауи сэ сиплъащ я нэгу. 153 154 Усыгъэ
Сэ жэщи махуи узиIащ гупсысэу, Усыгъэ шырхэр изэгъэху уанэгу.
Усэ сатырхэм хьэрфу къыщытIэпIыр Си гущIэ мафIэм куэдрэ къегъэнэху. Ужьыхыжынкъым си гурыщIэ-дэпыр, Мы дуней нэхур нэхэм къыщIэпсэху.
Дакъикъэ ябгэр къыщыса уахътыми Сэ срелIэж, пимыщэу махуэ лей, – Мы дунеишхуэм гурыфIыгъуэу щыIэм Сэ зыдэсхьынущ я нэхъ Iыхьэ лей:
Зэманыр уэркIэ хъункъым гущIэгъуншэ.
МылIэжыныпсэ сэ къысфIощIыр пхэлъ.
ПсэухукIэ усэр уэ ухъунщ уахътыншэ, Ухъунщ уэ нобэ мыкIуэдыж фэеплъ.
ЩегъэпщкIу тенджызым сакъыу и псы лъащIэм Налкъутналмэсыр хъуауэ илъэс куэд.
Сэ уигу щыпыIэр къызолъыхъу игъащIэм. Къэхъуащ лъэужьхэр куэдрэ щысфIэкIуэд.
Я гугъэр, гуфIэр хъуауэ жэуапыншэ ЦIыхухъухэм куэдрэ сэ слъэгъуащ я нэпс.
КъысфIощI а нэпсхэр хъуауэ ажалыншэ, Налкъутналмэсу хуэдэщ псым къыхэпс.
Сэ куэдрэ, куэдрэ къэслъыхъуащ уэ уи гур, Сэ къалэу, къуажэу щIэсщыкIари мыз.
СфIадыгъури уи гур, хъуащ зеиншэ щIыгур,
Сыхъуащ жеиншэ, сыхъуащ къулейсыз. Мы сыхьэтыпцIэм гур екъузыр гуауэм. Ар тепыIэншэу гуфIэм ныщIохъуэпс. Нэхуншэ мащэм хуэдэщ сыщыбауэм, КъэкIуэнум си гур поплъэ и дыгъэпс. Усыгъэ
Мы сыхьэтыпцIэм сэ сыхуейщ нэгъуэщIым И псалъэ гуапэ, и гулъытэ нэс. Насыпу щыIэм сыщIобэг я куэщIым, Ар хъунут занщIэу Тхьэшхуэм къызипэс.
Гупсысэ жагъуэу мы дунейм щызеуэр Акъылым нобэ хуэмурэ ехьэж. ЛIэжынщ шэчыншэу схуэмыгъэв си гуауэр, Хъужынщ си дыгъэр куэдрэ къуэмыхьэж.
Арами, зэкIэ схуемыгъэх си гуауэр, ЗэIущIэ гуапэр, зикI, къысхуэмыгъэс. Къыхоплъ кIыфIыгъэм схуемыгъэх гукъанэр, Къыщос си гущIэм щIимыгъачэу уэс.
Уэ тенджызым сакъыу сыщохъумэ. Сыщохъумэ гуауэм, уемызэш. Жэщ мазэхэу гъуэгу сытехьэ хъумэ, Батэкъутэр къохъур уэ щыбгъэш. Уэ ухуэдэщ плъырым. Жэщи махуи Зы дакъикъэ нэхэр стумыгъэкI. Мы дунейм ущимыIэж зы Iуэхуи – Псэ лъэхъуэщым ибгъэлIыхьым фIэкI. Сыщохъумэ лъагъуныгъэм, дыгъэм, Губгъуэ хуитым икъухьа накъыгъэм, ГурыфIыгъуэм, ныбжьэгъугъэ къабзэм, Къуалэбзу жыгыщхьэм щыбзэрабзэм. Псори хъуащ гурыщхъуэм IэщIэмыкI,
Хъуащ си гъащIэр уи бэлыхь хэмыкI. Псэр ныхуолIэ гурыфIыгъуэ нобэ. Псэм и гуфIэр гуауэм къыпегъэщ. О, дэ ди Тхьэ, къыумыхьыжу тобэ, Гъэсэхыж къэмынэу зы лъэхъуэщ!
УИ ГУМ АР И НЕТТ
СощIэж сэ фIыуэ а пщыхьэщхьэ гуауэр: ЩыхупIэ дыдэм лъагъуныгъэр тетт. 155 156
Усыгъэ
ЩIэгъэхуэбжьати зэрызехьэр, дауэр, Шэчыншэу уи гум щIыIэбжьын и нетт.
Мазэгъуэ жэщхэр тыншу пщыгъупщэжу Ущежьэжами пхэмылъа гущIэгъу. Иджы, блэкIахэр нэгум къыщIыхьэжу, Къэбгъэзэжауэ жоIэ: «Къысхуэгъэгъу».
Уэ къэбгъэнами си гур жэуапыншэу, Си гуауэм тыншу сэ сыхъуащ пэлъэщ. Уи дзыхэм, гуIэм, уи нэ гущIэгъуншэм СащIащ сэ нэхъри нэхъ ерыщ, нэхъ лъэщ. Укъызоплъ мычэму, уи гур мэгъу. Уи гуращэм дахэ куэд къегъэщI. Ауэ Тхьэшхуэм ар къысхурегъэгъу: Сэ мычэму согупсыс нэгъуэщI. ЩIыIэ уаем Iэхэм ущыщIэпщи, Си дамащхьэм щытебгъэхуи уэс, Щыгъэмахуи щыщIымахуэ жьапщи Жэуапыншэу сэ си гущIэр мэс. Гум и щIасэр йогупсыс нэгъуэщIым, Сэ къысфIощI нэгъуэщIым ар итхьэкъу. Щыхум и псэр мы дуней ныкъуэщIым Куэдрэ къохъу насыпым щыхущIэкъу. ГущIэгъуншэщ мы дуней щхьэлыжьыр, – Псэр зыхуейр лъэныкъуэ ирегъэз. КъыщIэлъэлъу гуныкъуэгъуи гуауи Щхьэл мывэжьыр куэдрэ мэджэрэз. ТОБЭ
Си кIэн къикIамэ – ар мычэму лIыгъэт. Театр утыкуу сэ къысфIэщIт дунейр.
ЛIыхъужь нэхъыщхьэу сэ сыджэгу си гугъэт. Ситащ утыкум сщIэуэ сызыхуейр.
Дакъикъэ закъуэу псэр зыщыгуфIыкIым Сэ еш сымыщIэу сыщIэтащ и дыгъэм. Усыгъэ
Сэ сахэтакъым шынэ уз зэфыкIым – Сэ куэдрэ мафIэм сыхэтащ и лыгъэм.
Къуаншагъэ псори сэ къызощтэ нобэ, Сэ чэфыжьыпкъэм сыкъыхэкI нэхъей. Си гугъэ лъапIэщ къэсхьыжыну тобэ, БжьыхьэкIэ махуэу псэри хъуащ нэщхъей.
ЛIыхъужь нэхъыщхьи сыхэмыт и джэгум, Си махуэр хъуакIэщ пшагъуэ зэфэзэщ. БлэкIар шэ фIыцIэу къытохуэжыр си гум, Си гъащIэм гуIэр хъуащ мычэму хуэщ.
Амман, Иордание 157 158
Культурэ
«НАСЫПщ ЗЫ, »
Хьэмыку Жаннэ Хьэжумар и пхъур Щукиным и цIэр зезыхьэ театр училищэм (Москва къалэ) и адыгэ студием
щеджащ. Драмэм, кином, эстрадэм я артист унэтIыныгъэмкIэ 1975 гъэм диплом плъыжькIэ еджапIэр къиуха иужь, ЩоджэнцIыкIу Алий и цIэр зезыхьэ Къэбэрдей къэрал драмэ театрым лэжьэн щригъэжьауэ нобэр къыздэсым абы и актрисэ пажэщ. Иджыри студенткэу Художественнэ тхыгъэ къеджэхэм я союзпсо зэхьэзэхуэ Яхонтовым и цIэр зезыхьэм (Ленинград къалэ) етIуанэ увыпIэр къыщихьат Хьэмыкум. ЕхъулIэныгъэ иIэу зэреджэм папщIэ, абы къыхуагъэфэщауэ щытащ -м и ЦК-мрэ СССР-м ЕгъэджэныгъэмкIэ и министерствэмрэ я щIыхь тхылъхэр. 1989 гъэм Хьэмыку Жаннэ къыфIащащ «Къэбэрдей-Балъкъэр Республикэм щIыхь зиIэ и артисткэ» цIэ лъапIэр, 2016 гъэм ди республикэм и цIыхубэ артисткэ хъуащ. 2011 гъэм щегъэжьауэ Кавказ Ищхъэрэм ГъуазджэхэмкIэ и къэрал институтым сценэм щыпсэлъэнымкIэ щрегъаджэ. Кавказ Ищхъэрэм и республикэхэм я лъэпкъ театрхэм я «Утыкур гъунапкъэншэщ» етIуанэ фестивалым и лауреатщ артисткэр, «Удзым хэт пианинэ» спектаклым щигъэзэщIа ролым папщIэ ЩIыхь тхылъ къыхуагъэфэщащ. Театр лэжьакIуэхэм я зэгухьэныгъэм и япэ съездым и лIыкIуэу Москва щыIащ. Иджыри куэд къыпхупыщэнущ Жаннэ и ехъулIэныгъэхэм я гугъу пщIыкIэрэ, фIыщIэ, щIыхь тхылъу къыхуагъэфэщахэр къеббжэкIкIэрэ. Ауэ псом нэхърэ нэхъыщхьэр Жаннэ цIыхубэм фIыуэ зэралъагъурщ, и лэжьыгъэмкIэ цIыхухэм гухэхъуэ зэраритырщ, анэдэлъхубзэр, лъэпкъ гъуазджэр зэрихъумэрщ, и утыку итыкIэ екIум театреплъыр хьэщыкъ зэрищIырщ.
Роль 60-м щIигъу спектаклхэм щигъэзэщIащ Хьэмыкум (апхуэдэхэщ Галин Александр и «БлэкIам къэгъазэ иIэкъым», Николаи Альдо и «Гулъытэншэ хъуахэр», Саган Франсуазэ и «Удзым хэт пианинэ», Уильямс Теннес и «ХъуэпсапIэхэм я трамвай», Думэн Мурадин и «Уэлий и парашют», Къэрмокъуэ Мухьэмэд и «ИугъащIэ лъагъуныгъэм!», ЩоджэнцIыкIу Алий и «Къамботрэ Лацэрэ», Толстой Алексей и «Пащтыхьымрэ пащтыхь гуащэмрэ», IутIыж Борис и «Тыргъэтауэ» спектаклхэр, нэгъуэщIхэри), Воронцов Ольгерд и «Клад» (1975), Горковенкэ Юрийрэ Гаспарянц Рафаэльрэ я «Песни над облаками» (1976), Кулиев Елдар и «Возвращение» (1975) фильмхэм щыджэгуащ. – Театрым уи дежкIэ иIэ мыхьэнэм, лъэпкъым хуэгъэзауэ зищIысу къэплъытэм утезгъэпсэлъыхьынут, Жаннэ. Культурэ
– ЩыIащ зэман ди театрыр адыгэ лъэпкъым нэхъыфIу илъагъуну, хуащI гулъытэм, пщIэм хэхъуэну си хъуэпсапIэу щыщыта. Интернети нэгъуэщI тегъэупIи щыщымыIа зэманым театрым къекIуалIэу щытам хуэдиз къепшэлIэныр гугъу дыдэт. Ауэ, ди гуапэ зэрыхъунщи, а интернет дыдэм ди артист ныбжьыщIэхэр цIэрыIуэ ищIащ, я гушыIэ дахэхэр цIыхухэм ирагъэлъагъукIэрэ. Ахэр зыхэт спектаклхэм щхьэхуэу цIыхухэр къыкIэлъыкIуэ хъуащ. ЖысIэну сызыхуейращи, театрыр щызэфIэувэм щыIа хущытыкIэм иджыпстурейр йохьэйохуэ. Зы спектаклым тхуэрэ-хэрэ еплъ щыIэхэщ, апхуэдэу иджыпсту ди репертуарым хэтщ лъэпкъ гушыIэхэу Къэрмокъуэ Мухьэмэд и «ИугъащIэ лъагъуныгъэм!», Мамий Ержыб и «Псэлъыхъухэр» спектаклхэр. Къапщтэмэ, иужьрейм сэ пщыкIузрэ сеплъащ. Зыгуэр сшэм, сыбгъэдэтIысхьэжрэ сеплъурэ. 159
Токъуий Хъусенрэ Хьэмыку Жаннэрэ «Лъэмыж» спектаклым щоджэгу. 1977 Адыгэ театрым и Iуэху дахэу зезыгъакIуэ унафэщI иIэщ. Пащты Иринэ хуэдэ унафэщI, къызэгъэпэщакIуэ нэс уигъэлъыхъуэнщ. «Пушкиным и картэ» псори дызыщыгъуазэм IэмалыфI къыдитащ цIыху къетшэлIэнымкIэ. Мыбдеж къыхэзгъэщыну сыхуейщ: япэм зыщIыпIэ яшэ спектаклхэм ухэткIи, нэхъыбэм ущыджэгукIи сом лей къэблэжьу щымытамэ, иджыпсту Iуэхур нэгъуэщIщ, улажьэрэ – къэблэжьынущ. Налшык зыщызыгъэпсэхухэм ирагъэлъагъу урысыбзэкIэ диIэ «Ханума» гушыIэ спектаклыр. Москва щеджа студием и диплом лэжьыгъэу къыздашэжа «Чёрная бурка» спектаклым школхэр къакIуэурэ йоплъ, таурыхъхэр сабий садхэм къыщагъэлъагъуэ. Иджыри сыщIалэ дыдэу Москва дыкъыщикIыжам къуажэкъуажэкIэрэ ди республикэр къызэхэткIухьырт спектаклхэр тшэуэ. Автобусым и пэмкIэ ис ТIыхъужь Алий, ДыщэкI КIунэ, Къаздэхъу Культурэ
СулътIан сымэ, адрей нэхъыжьхэми сакIэлъыплъырти сегупсысырт: «Ярэби, мыбыхэм яIэ ехъулIэныгъэм
хуэди дымыгъуэтынкIэ хъунущ дэ. Мыхэр цIыхубэм фIыуэ ялъэгъуащ, ди щIыналъэми нэгъуэщI щIыпIэхэми цIэрыIуэ щыхъуащ. Дэ дызыхэпсэукIын, дызыхэлэжьыхьын хуей гъащIэм щIэщыгъуэ куэд къыщожьэри, а псори лъэныкъуэ едгъэзу цIыхум я псэр къытхуэхьэхуну пIэрэ?» Тынштэкъым, ауэ къэтхьэхуауэ къысщохъу: театрым къыщыкIуэкIэ, тщIэр
щафIэгъэщIэгъуэнкIэ, районхэм, къуажэхэм щIэх-щIэхыурэ дыщрагъэблагъэкIэ. Толстой Алексей и тхыгъэмкIэ ягъэува
«Пащтыхьымрэ пащтыхь гуащэмрэ» спектаклым Гуащэнэ и ролыр щегъэзащIэ. 1983
ГъэщIэгъуэныщэт нэхъыжьхэм я лэжьэкIэр. Къуажэ клуб щIыIэхэм дыкIуарэ тумэнитIрэ сомитхурэ и уасэ билет ящэхуамэ, цIыхуитху фIэкIа пшыхьым къримыхьэлIами, спектаклыр утыку къитхьэн хуейуэ. Илъэс бжыгъэкIэ ямыгъэплъа къуажэ клубхэм дыщыджэгурэ дыкъызэрыкIуэж автобусри щIыIэу, дыкъыздэкIуэжми псы хуабэ щымыIэу… АтIэми нэхъыжьхэм а гугъуехьхэр кърамыдзэми ярейт. ИкъукIэ сыщогуфIыкI федеральнэ программэхэм, цIыху щхьэхуэхэм я фIыгъэкIэ клубхэр зыхуей зэрыхуагъазэр. Ди гур хохъуэ абыхэм дыщеблагъэкIэ, къабзэлъабзэщ, дахэщ, я лэжьакIуэхэр гуапэу къыпIуощIэ. Иджы нэхъыщхьэу къэнэжу си гугъэр мис а зэрагъэпэщыжа унэщIэхэм сабийхэр, къуажэдэсхэр уэру ешэлIэжынырщ, гупжьей зэмылIэужьыгъуэхэр къыщызэIухынырщ, фильмхэр, спектаклхэр щагъэлъэгъуэнырщ. Куэдрэ сигу къокIыж зы Iуэхугъуэ. Дудар Хьэутий и «Нэчыхьытх» спектаклыр дгъэлъагъуэрт. Утыкум мыIэрысей гъэгъа итт, сэ дэкIуэну бзылъхугъэм и ролыр згъэзащIэрти, шылэ бостейрэ вакъэ пIащIэрэ сщыгъыу сценэм сыкъихьэн хуейт. Уаети, си гъусэ актёрхэм яжызоIэ хуабэу сыхуэпауэ сыджэгумэ зэрынэхъыфIыр. Мазэ псокIэ махуэ къэс утыкум сыкъихьэн зэрыхуейр, сымаджэ сымыхъумэ зэрынэхъыфIыр тегъэщIапIэ сщIами къикIаIатэкъым – Токъуий Хъусен къысхуидауэ щытакъым. Абыхэм апхуэдэ зэи ящIэнутэкъым, зэрыжаIэу, куцIыжьхэт, хуей хъумэ, ялъэмыкIын щымыIэу. Къапщтэмэ, сценэр сымаджэ ущымыхъу щIыпIэщ, уеблэмэ угукъыдэмыжми, зэуэзэпсэу уохъуж. МыIэрысей гъэгъа утыкум итмэ, уи фIэщ мэхъу зэрыгъатхэр, зэрыхуабэр. БгъэзащIэ ролым узэрихьэм хуэдэ дыдэу, гъэм и зэманми уоувэ. 160 Культурэ
– Ар артистми елъытагъэнщ. – Артистыр мыартистмэ, театрым къыщызэтеувыIэркъым. Институтыр къеух, актёр IэщIагъэм и щэхухэр зрегъащIэ, IуэхущIапIэм къокIуэ, арщхьэкIэ щыгувэркъым. Артистыр артистмэ, къызыхуигъэщIар зы гугъуехь щхьэкIи IэщIыб хуэщIынукъым. Илъэс 22-рэ фIэкIа сымыхъуу Москва сыкъыщикIыжа лъэхъэнэм щыщIэдзауэ сэ зэпымыууэ къызгурыIуэрт ди республикэм и лъэкIыныгъэри театрым хузэфIэкIынури. Иджыри зэ къытызогъэзэжри, фIыуэ тлъагъу ди нэхъыжьыфIхэм сащеплъкIэ, къыспэщылъыр наIуэ хъууэ къэслъытэрт. Автобус щIыIэ, пэш ямыгъэплъ, улахуэ мащIэ, зыхуей ущыхуэмызэ жьыгъэ… ЖызоIэри, абы пэIэщIэ зысщIыну си гугъащ, арщхьэкIэ хъуакъым – театрыр си щхьэм илът, си псэм хэлъти, арыншауэ сыпсэуфакъым. – Артист IэщIагъэр къызэрыхэпхам ущыхущIегъуэжа къэхъуа?
– IэщIагъэр апхуэдизкIэ фIыуэ солъагъури, ар къызэрыхэсхам сыхущIегъуэжыну зэи сигу къэкIакъым. Абы ахъшэу къыпэкIуэмрэ гугъуехьу пылъымрэ я Iуэхур щхьэхуэщ, си лъым артистыгъэр хэмылъу щытамэ, мис а щхьэусыгъуэхэм щхьэкIэ куэд щIауэ нэгъуэщI Iуэху гуэрым зеста къыщIэкIынт. 161
IутIыж Борис и «Тыргъэтауэ» спектаклым Дэбагъуэ Романрэ Хьэмыку Жаннэрэ щоджэгу. 1992 Зы интервью гуэрым къыщызэупщIауэ щытащ талантыр цIыхум бгъэдэлъу къалъхурэ ар пхузыхэлъхьэнрэ. Театреплъым илъагъур утыку кърахьа, и кIэм нагъэса лэжьыгъэрщ, аращ зыхуейри. Спектаклым мазэ бжыгъэкIэ, уеблэмэ илъэскIэ делэжьауэ, абы бэлыхь гуэр дэтшэчауэ ищIэркъым, ищIэни хуейкъым. Япэ махуэхэм щыщIэдзауэ режиссёрыр зыхущIэкъум техуэ артистхэр щыIэщ, жаIэн хуей псалъэ- 162
Культурэ
хэр яхузэмыгъащIэу псоми бэлыхь ятезылъхьэхэми, ди жагъуэ зэрыхъунщи, дахуозэ. Ар щIыжысIэращи, къэхъу щытыкIэм укъимыкIыфмэ, импровизировать жыхуаIэр пхуэмыщIмэ гугъущ, утыкум гъэпкIауэ укъинэнущ. А псом къыхэкIыу, талантыр къыбдалъхуауэ пхэлъмэ нэхъ тыншщ, еджапIэм къыщIэпхар къэбгъэсэбэпын нэхърэ. «Гуащэ ябгэ» спектаклым ДыщэкI КIунэрэ ЖьакIэмыхъу КIунэрэ зы зэман щыджэгурт. КIунэшхуэ гъунэгъу фызу къекIуэкIыу арат, куэди жимыIэу, арщхьэкIэ зэгуэрым утыкум къихьэри, псори щыгъупщэжауэ къыщIэкIащ. ЖьакIэмыхъум: «ЛIо, щхьэ зыри жумыIэрэ? – щIэупщIащ, къэхъуар къыгурыIуэри, – зыри жумыIэнумэ, зызумыгъэлъагъуу кIуэж», – жиIэри щIихужащ. Зигъазэри, КIунэшхуэу плъагъур сценэм ижыжащ, ЖьакIэмыхъум къыхуэнэрати, ар къыщIэкIуар театреплъхэм ягуригъэIуэн хуей хъуащ. Мис а щытыкIэ зэхуэмыдэхэм укъызэрикIын талантыр цIыхум къыдалъхуу аращ.
Куэдрэ сигу къокIыж иджыри зы хъыбар дыхьэшхэн. Щукиным и цIэр зезыхьэ еджапIэм щIэсхэм практикэ щаIэр Вахтанговым и цIэр зезыхьэ театрыр арати, абы къыщыхъуауэ яIуэтэжа хъыбарщ зи гугъу пхуэсщIынур. Актёр гуэр, ахъшэ къилэжьын хьисэпкIэ, щIыпIэ зыбжанэм щылажьэрти, театрхэр къызэхижыхь хъунт. Спектаклым и япэ
актым «щаукIырт» ари, утыкум къызэрырахыжу зитIэщIыжырти щIэжыжырт, нэгъуэщI щIыпIэм кIуэну. Хузэгуэп и артистэгъухэр зэ зэгуроIуэ «яукIа» иужь сценэм ирамыхыжыну, апхуэдэуи ящI. Мор щылъщ, поплъэ, арщхьэкIэ и гугъу ящIыркъым. Сценэм гупышхуэ щит дакъикъэхэр къегъэсэбэпри, ямылъагъуу ипщыжыну яужь йохьэ. ЗыукIам къелъагъу ари: «А-а, уэ иджыри упсэууэ ара, мэ-тIэ», – жеIэри етIуанэу йоуэ. Абы и ужькIэ дэнэ укIуэнт?! Си дежкIэ гухэхъуэщ зыгуэрым и псалъэм сигу къигъэкIар сценарийм сыкъытекIыу жысIэ е згъэлъагъуэ щыхъум и деж, абы актёрыр щигъэуэнщ е режиссёрыр къигъэгубжьынщ жысIэу сымышынэу. Тыншщ икIи гъэщIэгъуэнщ актёрым дзыхь хуэзыщI, и мизансценэр къигъуэтыжыну хуит зыщI режиссёрым удэлэжьэну. Апхуэдэу сыщылажьэм гухэхъуэгъуэ согъуэт, армыхъуамэ зы къупхъэ гуэрым ткIийуэ сыщрагъэувэм и деж хуабжьу гугъу сохь. Лейуэ сыбэуэну сыхуимыту сыщыщысым егъэлеяуэ сызоныкъуэкъуж. – Уи лэжьыгъэм гугъэзэгъэгъуэу къуитымрэ гуныкъуэгъуэу узыхидзэмрэ я гугъу къытхуэщIыт. – Театрым сигу щызэгъэн щхьэкIэ ролыфI сщIын хуейуэ аращ. КъакIуэу къызэплъыну сщIэмэ, пщIэншэуи сыджэгунущ. Залым цIыхур щIэзу щIэсыныр си дежкIэ нэхъыщхьэщ. Студие щызэхуашэскIэ, геройрэ героинярэ къыхах – а амплуаитIыр зылъысыр сэрэ Фырэ Русланрэт. Социальнэ, трагедийнэ, комедийнэ лIыхъужьхэр, инженю, травести – псом щыщи диIэт, сыт хуэдэ спектаклри тхуэгъэувын щхьэкIэ. Аращ ди курсым диплом лэжьыгъэу спектакли 7 къыщIэтшэжыфауэ щытар. А лъэхъэ-
11 Заказ №1715 Культурэ
нэм щыщIэдзауэ цIыхубз щIалэхэм, дахэхэм я ролхэр згъэзащIэу сыкъэгъуэгурыкIуэми, характернэ образ сщIыну сыщIэхъуэпсырт. Калиновскэм ар щыжесIэкIэ: «Ар уэ пхуэщIынуи къыщIэкIынщ, ауэ уэ пщIыр хэт зэзбгъэтынур?» – жиIэрти идэртэкъым. ЩIалэгъуэр блэкIащ, героиняр лъэныкъуэ езу ныбжькIэ схуэкIуэ образ сщIыну сыхуейщ. Апхуэдэщ «Гулъытэншэ хъуахэр» спектаклым щызгъэзащIэ ролыр. А лэжьыгъэр апхуэдизкIэ сигу ирихьырти, сыхэмыту зэрекIуэкIа илъэситхуми ягъэлъэгъуэху сыкIуэурэ сеплъащ. Украинэм гастроль дыкIуэн хуейуэ, ЖьакIэмыхъу КIунэ ежьэ мыхъуу сэ сыхагъэхьауэ арат абы. ТетрадитIым из хъу ролым махуэ бжыгъэм «уихьэныр» гугъу дыдэт. Спектаклым хэтхэм хуабжьу гугъу зыкъыздрагъэхьащ, Къэжэр Борис, Щэрмэт Людэ, Мэшыкъуэ Феня сымэ мыхъуамэ, сщIэртэкъым сызэрыхъунур. Псом хуэмыдэу Борис. «Жэщ, махуэ жумыIэу репетицэ пщIыну ущыхуейм деж нэпсалъэ уэ» къызжиIэрт. Унэм ущIэсу текстыр зэбгъэщIэныр мащIэщ, абыхэм жаIэр, къызэрапсэлъ щIыкIэр, къызэрысхущытыр зыхэсщIэн хуейтэкъэ?! Шэчышхуэм сиукIырт, ролым уелэжьыну апхуэдиз пIалъэ фIэкIа уимыIауэ, республикэр, театрыр утыку щипхьэну фестивалым ухэтын хуейуэ. Хьэкъыу спхыкIар зыщ: и пэм щыщIэдзауэ узыхэт спектаклым щыпщI ролым ещхьу, иужькIэ узыхыхьэжам зэи уигурэ уи щхьэрэ щызэтелъынукъым. Ауэ спектаклыр дгъэлъагъуэу Iэгуауэшхуэ щытхуаIэтам, ныбжь зиIэ лIы бжьыфIэр лъэгуажьэкIэ уву розэ гъуэжь Iэрамэшхуэр къыщызитам гугъуехь псори сщыгъупщэжат. ИгъащIэм мыпхуэдэ роль е мопхуэдэ роль къызэфт жысIэу сылъэIуакъым, атIэми ролкIэ зи кIэн къикIахэм сащыщщ. Мис мыбы сыджэгунт жыхуэсIэу сызыщIэхъуэпсу сызэгупсысар сысей хъуащ зэпымыууэ, зэзэмызэ фIэкIа къэмынэу. Абыхэм щыгъуэми тхыгъэр театрым къимыщтауэ аращ. Институтыр къыщыдухым ди егъэджакIуэм къызжиIат сыкъыздэкIуэж лъэпкъ театрым сызэса гулъытэм хуэдэ щызмыгъуэтынкIэ зэрыхъунур, Тхьэм и шыкуркIэ, къэхъуакъым апхуэдэ. СыкъэкIуэжу Iэмал имыIэу сызэрылэжьэн хуей илъэситIыр дэкIмэ, сыщыхуей дыдэм деж Москва згъэзэжыну Калиновскэм къызжиIами, ар къэзгъэсэбэпакъым. ИлъэсипщIым нэблагъэкIэ къызэкIэлъыкIуат ар Налшыки, зэпымыууэ къызэупщIырт зытезухуамкIэ. АрщхьэкIэ сыхутечакъым, жызоIэри, ролкIэ «сыкъызэримынар» арагъэнщ адыгэ театрыр щIэзмыбгынар.
– Театрым и къэкIуэнур сыт хуэдэу къэплъытэрэ? – Иджыпсту абы сытегузэвыхьыркъым, сыту жыпIэмэ институтыр диIэщ, зэчий зыбгъэдэлъ, бзэр Iурылъу къыщIэкIыххэмэ, театрым къищтэнущ, шэч хэмылъу. Абы нэмыщI дыщогуфIыкI Щукиным и цIэр зезыхьэ институтыр къаухыу къэзыгъэзэжа студием. Абыхэм дащогугъ театрым дэ худиIэ лъагъуныгъэм пащэну, спектакль телъыджэ куэд ягъэувыну. – НасыпыфIэу зыкъэплъытэжрэ, Жаннэ? 163 Культурэ 164
Филиппенкэ Александррэ Хьэмыку Жаннэрэ «Клад» фильмым хэтщ. 1975
– НасыпыфIэ дыдэу зызылъытэжыфынур цIыху делэрщ. Ауэ насыпыр зыхэплъагъуэ Iыхьэ куэду гъащIэр зэхэлъщ. Уи сабийм и зы текIуэныгъэ цIыкIури насыпщ, уи къуэрылъхум и зы ехъулIэныгъэри насыпыфIэ узыщIщ. Насыпым и курыхыр лэжьапIэм къыщоуэлIэфынущ. И кIэм нэса спектаклым нэхърэ ар щыбгъэхьэзырым насып нэхъыбэ къыпкърыкIыу къысщохъу сэ – узыхуейр лэжьыгъэм къыхэпIущIыкIыу, псори зэпэщу, къохъулIэу. Насыпщ зы псалъэ гуапэри, дыгъэпс махуэри. СыщынасыпыфIэ дыди насыпыншэу зыкъыщыслъытэжи куэдрэ сохуэри, къызгурыIуар зыщ: тIэуней сынасыпыншэщ, лэжьыгъэм пэIэщIэ сыщыхъукIэ. Ди ныбжьым унэса иужь узэрыпсэу къудейм, узэрылэжьэфын узыншагъэ узэриIэм, уи сабийр лъэкIэ зэрыувам насыпыфIэ удохъу. Унагъуэм уи Iуэху щытэмэммэ, лэжьыгъэри къохъулIэнущ, абы гуныкъуэгъуэ ухидзэрэ, гугъэзэгъэгъуэ къуимытрэ – уи IэнатIэри апхуэдэнущ. Епсэлъар Залинэщ КЪЭКIЫГЪЭцIЭХЭР
Ежьужьудз – Чертополох. ЛIэужьыгъуэ зыбжанэу гуэша, гъитIкIэ е нэхъыбэкIэ къэкI
удзыжь лъэпкъыгъуэщ. Абыхэм яхэтщ зи лъагагъыр см 30 нэхърэ нэхъыбэ мыхъухэри, метритIым нэсыхукIэ дэкIейхэри. Псоми лъабжьэжь быдэ, гъум ящI. Ежьужьудзхэм япкъми, я тхьэмпэхэми банэ хужь тетщ. Щхьэурэ зэхэт гъэгъахэр удз щхьэкIэм гъэмахуэм къыпедзэ. Абыхэм бжьэм фо къыхах. Ежьужьудзыр нэхъыбэу къыщокI губгъуэхэм, щIыжьхэм, мэз лъапэхэм, хъупIэхэм. Банэ зэрытетым къыхэкIыу, Iэщым яхуэшхыркъым, ауэ шыдхэм, къыдырхэм гъэгъахэр яшх.
ЕкIэпцIэ – Ольха. ЛIэужьыгъуэ зыбжанэ хъу жыг лIэужьыгъуэщ. Абыхэм яхэтщ м 10, 20, 30 зи лъагагъхэр. Кавказ Ищхъэрэм къыщыкI екIэпцIэ лIэужьыгъуэхэм я пхъафэр щхъуэщ, гъуабжафэщ, фIыцIафэщ, я тхьэмпэхэр хуэхъурей щIыкIэщ, дейм ейм ещхьщ. ЩIэныгъэлIхэм къызэрахутамкIэ, екIэпцIэ лIэужьыгъуэу 30-м нэс щыIэщ (ди къэралым лIэужьыгъуэ 12-м ущрохьэлIэ). ЕкIэпцIэр къыщокI гуэл Iуфэхэм, псыхъуэхэм, къуэхэм, мэзхэм. ЕкIэпцIапхъэр гъэсын мэхъу, псэуалъэ къыхащIыкI. Адыгэхэм пхъафэм фэ ирыраIэ, ироIэзэ.
Енэб – Папоротник мужской, щитовник мужской. Илъэс зыбжанэкIэ къэкI къэкIыгъэ лIэужьыгъуэщ. Лъабжьэжь ищIыр куу дыдэу екIыхыркъым, абы ибгъукIэ зегъэшыж, лъэхъц ещI. И тхьэмпэхэр къабзийм ещхьщ, см 40 – 100-м нэс я кIыхьагъщ, Iэрамэ ину и лъабжьэм къокIыкI, зэгуэбза куэд яIэщ. Тхьэмпэ щIагъхэм енэбыр къызэрыкIыкIыж шэжыгъэ налъэхэр щIещIэ, ахэр июным – августым мэхъу. Мэз щIагъхэм, псыхъуэхэм, щIыпIэ псыIэхэм къыщокI. Адыгэхэм енэб лъабжьэжьыр хущхъуэу къагъэсэбэп. Епэр – Фиалка. ЛIэужьыгъуэ зыбжанэу гуэша удз лъэпкъыгъуэщ. Абыхэм яхэтщ зы гъэкIэ е нэхъыбэкIэ къэкIхэр. Ди щIыпIэм куэдрэ уащыхуозэ зи лъагагъыр см 5, 10, 20 хъу епэр лIэужьыгъуэхэм. Абыхэм я тхьэмпэхэр хуэхъурей щIыкIэщ, кIы кIыхь яIэщ (зи тхьэмпэхэр кIыхьи щыIэщ). Гъэгъа шакъафэхэр, къащхъуафэхэр гъатхэм пасэу къыпедзэ.
А зэманым мэзхэм, гъурцейхэм, мэкъупIэхэм, хъупIэхэм, губгъуэхэм епэрымэ дахэ къыщыпщIехьэ – епэрхэр мэгъагъэ. ЖакIэ – Костер.
Удз лъэпкъыгъуэщ. ЛIэужьыгъуэ зыбжанэу гуэшащ. Ди щIыпIэхэм щыIэ жакIэхэр илъэс зыбжанэкIэ къокI. Абыхэм я лъабжьэхэр лъэхъц псыгъуэ цIыкIу куэду зэхэтщ, я бзийхэр бгъузэ-кIыхьщ, удзыпкъыр занщIэу докIей. Куэдрэ ущрохьэлIэ мэкъупIэхэм, хъупIэхэм, хуейхэм, дыгъафIэ, дыгъэмыхъуэ джабэхэм. ЖакIэр куэду зыхэт удзыр пыбупщIмэ, мэкъу хъарзынэ мэхъу, къэуат зэриIэм папщIэ, Iэщми фIыуэ яшх. 165 заулу Жалгъэн, жалгъын – Гребенщик, тамарикс. Къумхэм, пшахъуэщIхэм куэду къыщыкI гъурц лъэпкъыгъуэщ,
лIэужьыгъуэ зэхэгъэщхьэхукIауэ. Абыхэм я лъагагъыр м 2 – 3 мэхъу, я тхьэмпэхэр цIыкIухэщ, къащхъуэ-щхъуантIэхэщ. Зы гъэм и кIуэцIкIэ къыдэж къудамэхэм я щхьэкIэм гъэгъахэр, Iэрамэ псыгъуэ-кIыхьу, июлым – августым къыпедзэ, жылэхэр сентябрым ирихьэлIэу мэхъу. Езыр-езыру къэкIыу ди къэралым уащыхуозэ жалгъэн лIэужьыгъуэ 19-м (Кавказым лIэужьыгъуих къыщокI). Жалгъэнхэр куэду къыщокI Псыжь, Уарп, Лабэ, Инжыдж, Гум, Балъкъ, Бахъсэн, Шэрэдж, Урыху, Тэрч псыхъуэхэм. А щIыпIэхэм гуэрэнхэу къэкIыу уащрохьэлIэ зы жалгъэн лIэужьыгъуэм (Гребенщик многоветвистый). Жэгундэ – Свекла обыкновенная. ЦIыхухэм куэд щIауэ къагъэкI хадэхэкIщ. ИлъэситIкIэ къэкI къэкIыгъэщ. Япэ гъэм лъабжьэ гъум ещI. Ар, щIымахуэм щIыIэм щыхъумауэ щылъа нэужь, гъатхэм хэплъхьэмэ, удзыпкъыр къыдож, и щхьэкIэм гъэмахуэм гъэгъа цIыкIухэр къыпедзэ, гъэмахуэкIэм – бжьыхьэм жылэхэр мэхъу. Къызэрагъэсэбэпым елъытауэ, жэгундэр лIэужьыгъуэ зыбжанэу зэщхьэщокI (фошыгъу къызыхах, Iэщым ирагъэшх, шхыныгъуэхэм халъхьэ). Ди къэралым куэду къыщагъэкI фошыгъужэгундэхэр. Абыхэм щIыпIэшхуэ щаубыд Кавказ Ищхъэрэм, Украинэм, Къэзахъстаным. Жэмбзэгу – подорожник средний. Зи лъагагъыр см 25 – 40-м нэс, фIарий лъэпкъыгъуэм хыхьэ къэкIыгъэ лIэужьыгъуэщ. Илъэс зыбжанэкIэ къэкI удзщ. И тхьэмпэхэр хуэхъурей-кIыхьщ, и щIыIумкIи, и щIагъымкIи цы пхъашэ тетщ. Тхьэмпэ лъэпкъ зытемыт, къудами зымыщI и купсэр гъэмахуэпэм къыдожри, и щхьэкIэм гъэгъа гъуабжафэ-хужьыфэхэр, Iэрамэ псыгъуэ кIыхьу зэхэту, къыпедзэ. Губгъуэхэм, мэкъупIэхэм, хъупIэхэм, псэупIэхэм я гъунэгъуу къыщокI. Адыгэхэр ироIэзэ, тхьэмпэхэр медицинэм къыщагъэсэбэп. Жыхапхъэ, жэхапхъэ – Сорго веничное. ЦIыхухэм куэд щIауэ къагъэкI къэкIыгъэщ. И лъагагъыр м 2 – 3-м
нос, и бзийхэм см 50 – 80 я кIыхьагъщ, см 2 – 3 я бгъуагъщ. И пкъыр занщIэу докIей. Гъэмахуэкум гъашэ къыдедз. Гъашэм къыпедзэ жылэ плъыжь-фIыцIафэхэр, ахэр бжьыхьэм мэхъу. Жыхапхъэхэр, гъашэ
къыдимыдз щIыкIэ, Iэщым фIыуэ яшх. И жылэхэр хъуа нэужьи къыкIыгъэхэр щхъуантIэу къонэ. И теплъэкIэ нартыхум ещхьщ, и лъабжьэр куууэ, м 2 – 2, 5-кIэ, йокIых, уэгъу-щIыгъум щышынэркъым. Бжьыхьэм, жэп къытемыхэ щIыкIэ, къахыжри, жылэхэр зэрыпыту ягъэгъущ, и гъашэхэм жыхапхъэ къыхащIыкI. Барэсбий 166 Псалъэжьу зэхэлъ псалъэзэблэдз










































ЕкIуэкIыу: 1. Еблагъэ зиIэм и. мэжалIэркъым. 3. бжэн хуэдэ. 7. зэщIэмыбгъэр бгъэн ящIыж. 8. здэщымыIэм укIыти щыIэкъым. 12. Псибл. 13. я нэхъыфI дыдэр тэмакъкIыхьыгъэщ.
14. зымыщIэ пашэ умыщI. 16. чо зиIэ. мастэ щощIэ. 18. Джэгу пэтрэ. къраху. 19. АдакъэщIэрэ. пIастэрэ. 20. лъагъуэ зэхуаIэщ. 21. бзаджэ пщIыгъуу, мыщэм уемыбэн. 22. зэуар
аркъэным щощтэ. 23. зыIущIым къуэщIий егъуэт. 24. хэкI нэфщ. 25. ТхьэмыщкIэ. щIэкъущ. 27. И анэ еплъи, . къашэ. 29. нэщI ныбэ щIыIэщ. 30. И. IэкIэ щIалъхьа хуэдэ. 31. нэщI щыIэщи, хадэ нэщI щыIэкъым. 33. БэмпIэгъуэ., зэгуэудыгъуэ къилъхуащ. 35. и Iэпэ йодзэкъэж. 36. лIа нэхъ- рэ лIа. 40. Хьэм и. хущхъуэщи, джэдум и. щхъухьщ.
41. ЕтIуанэлIрэ. Iуданэрэ. 42. И. мастэ хьэхукIэ фIада хуэдэ. Къехыу: 1. егъапщи, зэ пыупщI. 2. и узыр нахуэщи, гум и узыр щэхущ. 3. гуартэм и кIуэдыжыгъуэм бжэн къуийр пашэ
яхуохъу. 4. и хьэтыркIэ шищэ псы йофэ. 5. И бзэр., и гур фIейщ. 6. зыгъэпудым пудыгъэ къылъос. 9. Лъэщ нэхърэ. 10. ЗыщIэн зымыщIэжым. къречри иресэж. 11. улъыхъуэу зыпумышэ, зыкъыпщишэмэ, умыдзыхэ. 12. мыублэ блэ хэсщ. 15. здэщымыIэм гъащIи щыIэкъым. 17. фыз къегъашэ, пасэу джэд кърегъэш. 18. кIэлъыджэркъым, кIэлъокIуэ. 24. И. лы илъкъым. 26. Дыхьэшхынми мардэ. 28. ХьэщIэр хущхьэрей., гъашхи гъэгъуэлъыж. 32. Iейм унафэр унэм ирех. 33. уасэрэ пхъу уасэрэ игъэбея щыIэкъым. 34. жыIэ цIыкIу Iуатэщ. 35. ямыщI саугъэт умыщI. 37. Уи шхын зыхэлъыр. илъ хуэдэщ. 38. Хъуапсэ и. кIуэдкъым.
39. Ар си набдзэкIитIщ, ар си нитIым. 40. IэфI зиIэ IупэфIэгъу иIэщ. 168
Ещанэ къыдэкIыгъуэм тета псалъэзэблэдзым и жэуапхэр
ЕкIуэкIыу: 1. ДэкIыгъуэ. 3. Мастэу. 8. ГъуэмылэкIэм. 11. ФIыуэ. 12. ЩIалэм. 13. Джэду. 16. ЖылакIэ. 17. ИгъащIэм. 18. Бэзэрщ.
20. Ежьэжащ. 23. ПщIын. 24. Нэхъыжь. 25. Хэхъуэ. 28. Зыгъэдалъэм. 29. ИкIыгъуэм. 30. ДжэдыкIэ. Къехыу: 1. ДыгъафIэ. 2. Гъунэгъу. 4. Анэм. 5. Унэнум. 6. Щыуагъэ. 7. Къэщэхуи. 9. ИумыгъэкIыж. 10. КъуэгъэнапIэм. 14. Дагъуэр. 15. Фащэм. 19. ЩхьэкIуэм. 20. Емыджар. 21. Гупсыси.
22. КъэдаIуэ. 26. ШыкIэ. 27. ХьэщIэ. IуащхьэМахуэ №4
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, Залина истепанова (ответственный секретарь),
хамид Кармоков, астемир татроков, Юрий тхагазитов,
хамиша тимижев, людмила хавжокова Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 31.07.23. Выход в свет 31.08.23 Формат 70х108116.Бумага офсетная №1. Печать офсетная. Усл. п. л. 14, 7.Уч-изд. л. 12, 0. тираж 1.968 экз. Заказ №1715 Подписная цена на 2 месяца 41р. 77к.
Подписная цена на 6 месяцев 125р. 31к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано в ооо «издательство «Южный регион»
357600, Ставропольский край, г. ессентуки, ул. никольская, 5а
обложка художника Юрия алиева
отпечатано в полном соответствии с качеством
предоставленного электронного оригинал-макета АВТоРХЭМ ПАПщIЭ
Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. ПАПщIЭ
Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Ставрополь щIыналъэ, ЕсэнтIыгу къалэ,
Никольскэм и уэрам, 5а, ООО «Издательство «Южный регион».
Телефонхэр: 8-879-342-22-09; 8-879-346-87-66. НАЛО Заур

Си адэр Iэпхъуамбэ пIащэт,
Си адэу Нало Мэмэт.
Си анэр абы и гуащэт.
Езыри зы лIы тэмэмт.
Сэ фIыуэ слъагъурт си адэр.
ЛъапIэщ си дежкIэ и цIэр.
ЛIыгъэ нагъыщэуи содэр
Си адэм и пащIэ фIыцIэр.
Тхуей кIащIэм хуэдэт и Iэпщэр,
ЩIым и мэр и Iэшхуэм щыут.
Къепщамэ гуауэм и жьапщэр,
Си адэр пщIэгъуалэ шут.
Абы имыIэ щыгъупщэ,
Дунейм мэкъумэ тетуэ – И пащIэ дахитIым гъупщыр
Хэнау уи нэгум щIэтмэ.
Зэтесхмэ си нэр, слъагъуну
Сызыхуэпабгъэр арат – ЩIы щхъыщхъым ирилъу гъунэ,
Iурылъу дзапэ уэрэд.
Си адэр Iэпхъуамбэ пIащэт,
Гъатхэмэр и IитIым щыут,
Тхуей кIащIэ хуэдэт и Iэпщэр,
Езыри пщIэгъуалэ шут.
Сэ сощIэр анэм и бампIэр,
Ауэ къэджатэм си адэр – Сихьэнт сэ псэзэпылъхьэпIэм,
КъыскIэлъыпыхьэу си анэр.



