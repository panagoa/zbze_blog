




2 Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
сентябрь 5 октябрь Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКоллегиеМ хэтхэР:
ацкъан Руслан, БакIуу хъанджэрий, БищIо Борис,
гъут Iэдэм, Къэрмокъуэ хьэмид, КхъуэIуфэ хьэчим, тIымыжь хьэмыщэ, хьэвжокъуэ людмилэ,
истэпан Залинэ (жэуап зыхь секретарь)
налшыК
2019 Псалъащхьэхэр
ЖьантIэ
ТхакIуэ Къэрмокъуэ Мухьэмэд къызэралъхурэ илъэс 90 ирокъу
Зи Iэужьыр дахэ. 3
Къэрмокъуэ Мухьэмэд хужаIахэм щыщ пычыгъуэхэр. 5
Къэрмокъуэ Мухьэмэд. Щихухэр иджыри мэкI. Романым щыщщ. 8
УсакIуэ Тхьэгъэзит Зубер илъэс 85-рэ ирокъу Хьэвжокъуэ Людмилэ. Лъэпкъым и гум къипсэлъыкI усакIуэ. Тхьэгъэзит Зубер хужаIахэм щыщ пычыгъуэхэр. Тхьэгъэзит Зубер. Усэхэр. 37 45 47
Журт Биберд. Унагъуэ. Роман. 59
Прозэ
Публицистикэ
Сентябрым и 20-р Адыгэхэм (Шэрджэсхэм) я махуэщ
НэщIэпыджэ Замирэ. Лъэпкъыр зыдэбжьыфIэ махуэшхуэ. 103
ЛIэщIыгъуэхэм я лъэужь
Унэж Кашиф. Пасэрей адыгэхэмрэ алыджхэмрэ я щэнхабзэр. 111
Культурэ
Истэпан Залинэ. Оперэм къыхуигъэщIа бзылъхугъэ. 137
2019 гъэр Театрым и илъэсщ
НэщIэпыджэ Замирэ. Лъэпкъ культурэм и хъумапIэ. Интервью. 145
Нарт хъыбархэр. 155
IуэрыIуатэ
Сабийхэм папщIэ
Перро Шарль. Яжьэгуащэ, е Хрусталь туфлъэ цIыкIу. Таурыхъ. 160 Псалъэжьу зэхэлъ псалъэзэблэдз. 166 ЖьантIэ
ТхакIуэ Къэрмокъуэ Мухьэмэд къызэралъхурэ илъэс 90 ирокъу 4
ЗИ IэУЖьыр даХэ
Къэрмокъуэ Мухьэмэд Мухьэжид и къуэр 1929 гъэм октябрым и 25-м къыщалъхуащ Бахъсэн районым хыхьэ Зеикъуэ (ХьэтIохъущыкъуей Ипщэ) къуажэм. Налшык къалэ дэта пединститутыр 1951 гъэм къиуха нэужь, Мухьэмэд лэжьакIуэ къащтащ «Къэбэрдей пэж» газетым, 1952-
1954 гъэхэм Зеикъуэ дэт курыт еджапIэм адыгэбзэмрэ литературэмкIэ егъэджакIуэу щыIащ. 1954 гъэм щегъэжьауэ Къэрмокъуэр республикэ радиокомитетым и редактор нэхъыжьу, унафэщIым и къуэдзэу мэлажьэ, 1965 гъэм щыщIэдзауэ илъэс пщыкIузкIэ ар и унафэщIащ «Ленин гъуэгу» газетым культурэмкIэ и къудамэм. Абы иужькIэ Къэбэрдей-Балъкъэр радиом и редактор нэхъыщхьэ IэнатIэр къыхуагъэфащэри, пенсэм кIуэху лэжьащ. Къэрмокъуэ Мухьэмэд и цIэм къыгуэхыпIэ имыIэу епхащ радиожурналистикэм и адыгэбзэ къудамэр къызэрыунэхуар, абы игъуэта зыужьыныгъэр. ЩIалэ дыдэу журналист IэнатIэ гугъум пэрыува, иужьыIуэкIэ художественнэ прозэ тхынми зи къару щемыблэжа тхакIуэ емызэшыжт Къэрмокъуэр. Мухьэмэд и къалэмыпэм къыщIэкIащ зи гъащIэм, зи лэжьыгъэм, зи творчествэм фIы дыдэу щыгъуазэ тхакIуэхэм, еджагъэш- ЖьантIэ
хуэхэм, дохутырхэм, художникхэм, композиторхэм, артистхэм, лъэпкъыр зэрыгушхуэ IэщIагъэлIхэм, цIыху гъуэзэджэхэм ятеухуа очеркхэр. Ахэр щызэхуэхьэса тхылъи къыдигъэкIыжащ. Мухьэмэд и рассказхэр зэрыт япэ тхылъыр дунейм къыщытехьар 1964 гъэращ, абы къыкIэлъыкIуащ сборникхэр, повестхэр, пьесэхэр, романхэр. ЦIыхухэм яфIэгъэщIэгъуэну, зэIэпахыу щIаджыкIахэм ящыщщ «Щихухэр иджыри мэкI», «Къоджэм уигъэжейркъым», «Азэмэт» романхэр, «ЦIыхухъу нэпс», «НапIэдэхьеигъуэ» повестхэр, новеллэхэр, рассказхэр, нэгъуэщI тхыгъэхэри. Псори зэхэту Къэрмокъуэ Мухьэмэд и
къалэмыпэм къыщIэкIащ тхылъ 30-м щIигъу, адыгэбзэкIи урысыбзэкIи тхауэ ахэр Налшыки Москваи щытрадзащ, апхуэдэу и тхыгъэхэр зэдзэкIауэ Тыркуми Болгариеми къыщыдэкIащ. ТхакIуэ лэжьыгъэм мыхьэнэуэ иIэр, тхакIуэ къалэным и инагъыр
фIыуэ къызыгурыIуэ Къэрмокъуэм и IэдакъэщIэкIхэм къыщихутэр езыр зыхалъхуа зэманым и зэхэлъыкIэрщ, зи уэрыпIэм хэта гъащIэрщ, зэманымрэ гъащIэмрэ дахэнуми, бжьыфIэнуми, гугъусыгъунуми зи IуэхущIафэхэм елъыта цIыхурщ, абы и псэрщ. Мухьэмэд и тхыгъэхэм узыщрихьэлIэ лIыхъужьхэм я гурыфIыгъуэхэмрэ гукъеуэхэмрэщ тхыгъэхэм пкъы яхуэхъуар. «Азэмэт», «Къоджэм уигъэжейркъым» романхэм художественнэу къызэщIакъуэ тхакIуэм и лъэхъэнэгъухэм къакIуа гъуэгуанэ мытыншым и «къэгъэшыпIэхэр». Япэ романым зи гугъу щищIыр гъащIэм хэбакъуэ ныбжьыщIэхэрамэ, дуней зылъэгъуа, къэзыухъуреихьхэм я зэхэтыкIэм, жылагъуэ гъащIэм фIыуэ щыгъуазэ, ныбжь зиIэ цIыхум и гупсысэхэр, Iуэху еплъыкIэхэр етIуанэм нэхъ куууэ къызэщIеубыдэ. Адыгэ лъэпкъ литературэм щыяпэу а романыр лъоIэс иужьрей илъэс тIощIырыпщIым ди къэралми абы щыпсэу цIыхухэм я гъащIэми къыщыхъуа зэхъуэкIыныгъэхэм. ТхакIуэр цIэрыIуэ зыщIар, щIэджыкIакIуэ нэхъыбэм фIыуэ езыгъэлъэгъуар «Щихухэр иджыри мэкI» тхылъищу зэхэт романырщ. Абы
щыщ япэ тхылъыр 1979 гъэм дунейм къытехьащи, адыгэбзэкIэ тхауэ нэхъыбэ дыдэрэ щIаджыкI тхылъхэм ар нобэр къыздэсым ящыщщ. Къэрмокъуэ Мухьэмэд и пьеситIым къытращIыкIа спектаклхэр щагъэуващ ЩоджэнцIыкIу Алий и цIэр зезыхьэ Къэбэрдей къэрал драмэ театрым и утыкум. «Лъагъуныгъэм и хьэтыркIэ» и рассказым къытращIыкIат серищ хъу телефильм. Гулъытэншэу къэнакъым Мухьэмэд и IуэхущIафэ дахэхэр. Иджыри студенту, 1951 гъэм (иужькIэ иджыри тIэу), абы къратащ ди республикэм и Совет Нэхъыщхьэм и Президиумым и ЩIыхь тхылъыр.
Апхуэдэуи къыхуагъэфэщащ Ленин В. И. къызэралъхурэ илъэсищэ
щрикъум ирихьэлIэу къыдагъэкIа «И лэжьыгъэфIым папщIэ» медалыр, «1941-1945 гъэхэм екIуэкIа Хэку зауэшхуэм ТекIуэныгъэр къызэрыщытхьрэ илъэс 50 зэрырикъум и щIыхькIэ» медалыр, Къэрмокъуэ Мухьэмэд КъБАССР-м, УФ-м культурэмкIэ щIыхь зиIэ я лэжьакIуэщ. «КъБР-м и цIыхубэ тхакIуэ» цIэ лъапIэр 2000 гъэм къыфIащащ. 5 ЖьантIэ
КъэрМОКъУэ МУХьэМэд ХУжаIаХэМ ЩыЩ ПычыгъУэХэр
ТхэкIэ зыщIэ псори тхакIуэ хъуркъым, абы уи нэ къыхуикI къудейкIэ. алыхьым къыуитауэ зыгуэр пхэмылъмэ, псалъэр къыпхуэгъэIурыщIэнукъым, жыIэщIэ пхуэщIынукъым. Тхэныр лэжьыгъэ гугъущ, абы жэщ-махуэ ищIэркъым, тхылъ зытхым адрейхэм ямыщIэ ищIэным и мызакъуэу, и IэщIагъэм фIыуэ хищIыкIыни, сыт щыгъуи еджэни хуейщ. Къэрмокъуэ Мухьэмэд тыншу хэбэкъуакъым лъэпкъ литературэм. ЕхъулIэныгъэ пыухыкIахэр, инхэр абы зыIэригъэхьамэ, ар зи фIыгъэр нэгъуэщIхэм я гупкIэ зэримысарщ, япкIа, хаша гъуэгу тыншым зэрыримыкIуарщ, гугъуехь куэд пыщIами, езым и лъагъуэ абы къызэрыщигъуэтыжарщ, нэгъуэщIхэм жамыIа зэрыжиIарщ, я Iэ здынэмысахэр къызэрызэIуихарщ, езым и Iуэху еплъыкIэ, гупсысэкIэ, тхэкIэ зэрызэригъэпэщарщ, еш, псэху имыщIэу зэреджарщ, зэрылэжьарщ. Къэбэрдей литературэм и тхакIуэ нэхъ пашэхэм ящыщ зыщ Къэрмокъуэ Мухьэмэд. ХьэКIУаЩэ андрей,
филологие щIэныгъэхэм я доктор «Щихухэр иджыри мэкI» повестымкIэ Къэрмокъуэ Мухьэмэд хузэфIэкIащ адыгэ къуажэм и псэукIэр къызэзыгъэпэщ Iэмалхэмрэ
хабзэхэмрэ дакIэлъигъэплъыну. ар нэрылъагъу тщыхъун папщIэ тхакIуэм къыхиха къэIуэтэкIэр шэрыуэу къыщIэкIащ: цIыхум сыт ялэжьми ар зэрыбгъэдыхьэр ди нобэрей этикэмрэ цIыхугъэмрэ я пщалъэкIэщ. Къэрмокъуэм быдэу зыхещIэ щIэгъэхуэбжьауэ екIуэкI псэукIэм, угъурлыгъэм, хьэлэлыгъэм, дахагъэм къыдэкIуэу, ткIыбжьыгъэ гуэрхэри къишэнкIэ зэрыхъунур.
Тхыгъэр пкъыфIэ зыщIыр лэжьыгъэм епха теплъэгъуэхэмрэ цIыхухэмрэщ. Мы къалэн нэхъыщхьэр – нобэрей зэманым къыдэтэдж цIыху зэмыщхьхэр къэгъэщIыныр – Къэрмокъуэм мыбзаджэу къехъулIауэ жыпIэ хъунущ. ТхакIуэм къыдегъащIэ зэхэгъэкIыпIэ зэщхьхэм хэхуа цIыхухэр зэрызэхуэмыдэр, дунейм хьэлэлагърэ къабзагърэ къызэребэкIыр. Мухьэмэд къыхуэгъуэтащ цIыхугъэр зыпсыхь конфликтыр къызэзыгъэпэщ тегъэщIапIэ Iэрыхуэхэр. Къэрмокъуэм и IэдакъэщIэкIхэм уагъэгупсысэ, махуэ къэс екIуэкI гъащIэм упхагъэплъ, Iуэхугъуэ къызэрыгуэкIыу къыпфIэщIхэр псэм дыхьэ IэмалхэмкIэ яIэт. СОКЪУр Мусэрбий, критик
Къэрмокъуэм и тхыгъэ дэтхэнэри къащтэ – къэхъукъащIэ ехьэжьахэмкIэ къулейщ. Мухьэмэд зытетхыхьри цIыху гъащIэм щынэхъ лъапIэ дыдэ, жьыми щIэми псэуху ямыужэгъу, зи IэфIри имыух
лъагъуныгъэрщ. Мис аращ сыт хуэдэ ныбжьым итри абы и тхылъым щIеджэр. 6 ЖьантIэ
Къэрмокъуэ Мухьэмэд куэд зи нэгу щIэкIа, куэдым щыгъуазэ тхакIуэщ. Езыр цIыхум яхэт зэпытщи, и къигъэхъуапIэр куущ. Бэм я тхакIуэщ Мухьэмэд.
ХьэХ Сэфарбий,
тхакIуэ
ТхакIуэ лэжьыгъэм мыхьэнэуэ иIэр, тхакIуэ къалэным и инагъыр, и лъапIэныгъэр фIыуэ къызыгурыIуэ Къэрмокъуэм и творчествэ псомкIи къихутэр езыр зыхалъхуа зэманырщ, зи уэрыпIэм хэт гъащIэрщ, ар дахэнуми, бжьыфIэнуми, гугъусыгъунуми зи IуэхущIафэхэм елъыта цIыхурщ, а цIыхум и псэрщ. Сыт хуэдэ темэ къимыщтэми, сыт хуэдэ жанр Iэпэгъу имыщIми, пэжыр и гъуазэу зэрытхэным иужь итщ, и дэтхэнэ зы тхыгъэмкIи нэхъыбэ къызэрызэщIиубыдэным, гупсысэ куу къызэриIуэтэным пылъщ. Художественнэ Iэмал щIэщыгъуэхэр къигъэсэбэпурэ, абы Iэзэу къегъэлъэгъуэф и лъэхъэнэгъу цIыху зэмыщхьхэм я псэукIэр, я дуней тетыкIэр, я хьэл-щэнхэр, я зэхущытыкIэхэм Iейуи фIыуи хэлъыр. гъэпсыкIэ екIуи, къэIуэтэкIэ дахи къызыхуигъуэтыф и IэдакъэщIэкI нэхъ цIыкIухэри нэхъ пIащэхэри Мухьэмэд къытрегъэпщIыкI нэхугъэмрэ кIыфIыгъэмрэ, захуагъэмрэ къуаншагъэмрэ зэпэщIэувауэ щызэпэщIэт гъащIэм бжыгъэншэу къигъэщI конфликтхэм. ахэр зэпкърихкIэрэ, ар хущIокъу нобэрей махуэм къигъэув упщIэхэм жэуап яритыну, къарууэ иIэмкIэ зи къэкIуэнум щIэбэнын хуей цIыхум и псэр къабзагъэм къыхуегъэуш. жиIэни зиIэ, жыIэкIи зыщIэ, зи IэщIагъэм пщIэ хуэзыщIыж тхакIуэм и прозэр а псоми гурыхь ящI. БИЦУ анатолэ,
Къэбэрдей-Балъкъэрым и цIыхубэ усакIуэ
Къэрмокъуэ Мухьэмэд и унафэм сыщIэту, республикэ радиом и адыгэ редакцэм илъэс пщыкIузкIэ сыщылэжьащ. ар тхьэмадэ ткIийт, ауэ езым и щхьэми апхуэдэут зэрыхущытыр. Сытым дежи чэнджэщ щхьэпэ къыуитырт, и лэжьакIуэхэм я Iуэху еплъыкIэми щIэдэIурт. ЗыщIезыгъэххэр фIыуэ илъагъуртэкъым. Мухьэмэд цIэрыIуэ зыщIар, цIыхум фIыуэ къезыгъэлъэгъуар «Щихухэр иджыри мэкI» повестырщ. Си щхьэкIэ мызэ-мытIэу срихьэлIащ, си нэкIэ слъэгъуащ абы щIэупщIэшхуэ зэриIэр. а тхылъыр къэпщэхун дэнэ къэна, библиотекэм къеIыпхынуми, къыплъымысу куэдрэ упэплъэн хуейт. Къэрмокъуэм хуэдэу зи тхыгъэхэр цIыхубэм япхъуэта нэгъуэщI тхакIуэ диIэу сэ сщIэркъым. МыЗ ахьмэд,
тхакIуэ Къэрмокъуэр зэфIэкI зиIэ, акъыл жан зыбгъэдэлъ тхакIуэщ.
адыгэбзэмрэ и лъэпкъымрэ яхуищIыфа пщIэм щхьэкIэ ар гъэлъэпIэн, Iэтын хуейщ. абы и бзэр зэпкърыпхын щIэбдзэмэ, и псалъэ къэсыхункIэ адыгэмэ къыкIэрех. И тхыгъэхэм къыхэщ лIыхъужьхэм я теплъэр, я образыр дахащэу къиIуатэу, лъэпкъми, щIыналъэми, щэнхабзэми къекIуу апхуэдэщ. 7 ЖьантIэ
Мухьэмэд и IэдакъэщIэкIхэм ящыщу сэ псом нэхърэ сигу нэхъ ирихьыр документ зи лъабжьэ щIэлъ тхыгъэхэращ. абы къызэщIикъуэжащ иджыри къэс ди литературэм, документалистикэм къыхэмыща пщыхэм, ахэр зыдэса къуажэхэм ятеухуа хъыбархэр, икIи «ХьэтIохъущыкъуей хъыбархэр» жиIэу къыдигъэкIащ. Сэ къызэрыслъытэмкIэ, инджылызыбзэкIи хьэрыпыбзэкIи ахэр зэдзэкIыпхъэщ, хамэ къэралхэм щыпсэу ди лъэпкъэгъухэми ящIэн папщIэ. ХьэФIыЦIэ Мухьэмэд,
Урысей Федерацэм культурэмкIэ щIыхь зиIэ и лэжьакIуэ
Сэ фIыуэ сыщыгъуазэщ Къэрмокъуэм и гъащIэ къекIуэкIыкIам. Си дежкIэ ар ныбжьэгъуфI къудейкъым, атIэ цIыхугъэ, хьэл-щэн дахэ, гуапагъэ зыхэлъ си шынэхъыжьщ. И сабиигъуэр зыхиубыда зэман гугъум куэд и нэгу щIигъэкIащ абы. Хэт ищIэрэ, а илъэгъуа псори егъэлеяуэ зыхимыщIатэмэ, Къэрмокъуэр тхакIуэ хъуну къыщIэкIынтэкъым. Мухьэмэд и IэдакъэщIэкIхэм утезашэркъым, уагъэгупсысэ, адэкIэ къэхъунур къыпхуэмыщIэу узыпагъаплъэ. абы и дэтхэнэ тхылъри бзэ шэрыуэкIэ тхащ, купщIафIэщ. МыСОСТыШХУэ Пщызэбий,
Урысей Федерацэм щIыхь зиIэ и артист

Къэрмокъуэм и «Щихухэр иджыри мэкI» повестым хуэдэу цIыхухэр дихьэхауэ зэджа си щхьэкIэ срихьэлIакъым. Сэ а тхылъыр
къыщысIэрыхьам зэпкърыщэщыным нэсат, и жинтыр, куэдым зэраIыгъам, зэрызэIэпахам и щыхьэту, текIыжыпат.
Мухьэмэд и IэдакъэщIэкIхэм Iуэхугъуэ куэдым куууэ урагъэгупсыс, и лIыхъужьхэр гъащIэм къыхэтэджыкIа защIэщ, я шыфэлIыфэкIи я IуэхущIафэкIи уи фIэщ хъууэ. абы и тхыгъэхэм езыр къызыхэкIа адыгэ лъэпкъым и нэпкъыжьэ ятелъщ. ар псалъэм пщIэ хуэзыщI, жиIэнур нэгъэсауэ зэпэзышэч тхакIуэ щэджащэщ. ТэТрОКЪУэ астемыр,
Къэбэрдей-Балъкъэрым щIыхь зиIэ и журналист
Къэрмокъуэм и «Щихухэр иджыри мэкI», «Щихухэм ныбжь ядз» тхыгъэхэр куэдым ягу щIрихьам щхьэусыгъуэ зэхуэмыдэхэр иIэт. Къапщтэмэ, япэр – абы хэт лIыхъужьхэм я гъащIэм езыхэм ейм ещхь гуэрхэр еджэхэм я нэхъыбэм зэрыхалъагъуэрт. адрейхэр дэзыхьэхар а лъэхъэнэм мыхъумыщIагъэу, ныкъусаныгъэу щыIахэр ехьэкI хэмылъу къызэригъэлъэгъуарт. Къэрмокъуэ Мухьэмэд хузэфIэкIащ и тхыгъэ щыпкъэхэмкIэ лъэпкъ литературэм хэлъхьэныгъэфI хуищIыну. ГУБэЩIыКI Владимир,
жылагъуэ лэжьакIуэ 8 ЖьантIэ
КъэрМОКъУэ Мухьэмэд
ЩИХУХэр ИдЖырИ МэКI
Романым щыщщ
Зыкъом лъандэрэ къызыкIэлъикIухь художник щIлэр Замирэт къуажэм къишэри, я музейр гъэщIэрэщIэным иригъэувэлIат. Къэзышар гуфIэрт ар зэрыхузэфIэкIам щхьэкIэ, къишами и лъэр щиубыда хуэдэт, къыпфIыщIэмыпхъуэжарэт, къыжраIа щхьэкIэ.
Замирэт а Iуэхум гугъу дехьат. «ЗыхамыIуэ си пыIэжь» жыхуаIэм хуэдэу, зыми гукъэкI имыщIу, щIэгъэкъуэни имыIэу, езым и хьэрычэткIэ къызэригъэпэща къуажэ музейм и щхьэмрэ и цIэмрэ зэщхь ищIын папщIэ Замирэт зэлIалIэ Iуэху Iэджэм ящыщт мыри. ЦIыху куэд плъакIуэ къызыхуэкIуэ музейм и теплъэр и щIыхьым зэрефэгъуэкIыр къыгурыIуэжри, ар Советми парткомми Iэджэрэ кIуат зыдигъэIэпыкъуну. ауэ къыхуащIэшхуэ щыIэтэкъым. Мылъку
гуэр тегъэкIуэдэн хуейт музейр зыхуей хуэгъэзэным. Мылъкур зыбгъэдэлъыр колхозырт. абы и председатель Хьэсбийрэ Замирэтрэ дыгъужьымрэ щынэмрэ хуэдэт. Парткомым и секретарым Замирэт елъэIуурэ, абы Хьэсбий мызэ-мытIэу жриIат: «Зыдалъагъунур дэращ, къуажэрщ, кхъыIэ, мыбы зыгуэркIэ дыдэгъэIэпыкъу». ауэ гужьгъэжь зиIэ председателыр зэгуэпырт езы Замирэт къакIуэу щхьэгъэтIылъкIэ къызэремылъэIум щхьэкIи, парткомым и секретарым къыжриIэр и тхьэкIумэ иригъэхьэртэкъым, е зымкIэ ихьэми адреймкIэ икIыжырт.
Зыри щымыхъужым, Замирэт партым и райкомым и япэ секретарым елъэIуащ. Секретарым игу ирихьащ Iуэхум гудзакъэ хузиIэ цIыхум жиIахэр, гулъытэ къыхуищIу къедаIуэри, зыгуэрхэри тхылъымпIэм тритхащ. абы и ужькIэ кIэщI дыдэу Хьэсбий парткомым и секретарымрэ Советым и председателымрэ зыщIигъури, къызэрызэIуахрэ зэ закъуэ фIэкIа зи бжэр Iуимыха къуажэ музейм къэкIуащ. Зэпаплъыхьащ. Хъарзынэ хуэдэу жаIащ. жызыIар Хьэсбийщ, модрейхэр дежьууащ.
Замирэт, председателым нэкIэ къызэришхыр щхьэдигъэIухыурэ, музейр зыхуэныкъуэ псори абыхэм яжриIащ. Хьэсбий «уэлэхьи, уэ дэ жытIэр умыщIэ щхьэкIэ, уэ узыхуей псори думыгъащIэу уткIэрымыкIыну, райкоми-бжьэркоми ди яужь къибутIыпщхьащи, кабинетым дыщIагъэсыжкъым.», – жиIэри, музейр зыхуейхэр хуищIэну къигъэгугъащ.
Къызэрагъэгугъамрэ ар ягъэзэщIэжынымрэ я кум Замирэт Iэджэри дэуджыхьащ. ауэ, зыхуейм и Iэр тримыгъахуэу, ешакъым.
Налшык кIуэрт, музейр зэзыгъэпэщын, зыгъэщIэрэщIэн, абы щIигъэувэну сурэтхэр зригъэщIын художник щхьэкIэ. ауэ лэжьапщIэ Iэрымылъхьэм зыри къыкIэлъыбакъуэртэкъым. Замирэт лъэуджыджэу художникхэм къакIэлъикIухьырт. ИтIанэ хьэрхьуп жьакIэ зытет лIы щхьэфэкъу цIыкIум абы къыжриIащ: «Мы си сурэтыр а фи музейм щIэвгъэувэну фщэхуи, сынэкIуэнщи, а жыхуэпIэхэри фхуэсщIынщ».
Замирэт зэпиплъыхьащ хьэрхьуп жьакIэм къригъэлъэгъуа сурэтышхуэр. ауэ ар музейм щIыщIэбгъэувэн щхьэусыгъуэ къыхуэгъуэтакъым. 9 ЖьантIэ
– Тхьэ, ар сымыщIэ, ауэ мор къыдэфщэмэ, ди клубым щIэдгъэувэнт, – жиIэри, Замирэт и Iэр ищIащ къызэIуахыну выставкэм хуагъэхьэзыр сурэтхэм ящыщ гуэрым дежкIэ.
– ар зэфIэкIакъым, тIасэ, ныкъуэщIымрэ ящIамрэ пхузэхэмыхуу, щхьэ сурэт Iуэху зепхуэрэ? – хьэрхьуп жьакIэм и гукъанэр къигъанэри, езым лъэныкъуэ зригъэзыжащ. – СлIо, ди шыпхъу, уигу ирихьрэ мы сурэт ныкъуэщIыр? – жиIэри, Замирэт къыбгъэдыхьащ щIалэщIэ зэхэтIэтIа зэпкърылэлышхуэ.
– Уэра зыщIар?
– ЗыщIаракъым Iуэхур, ящIарщ.
– ЗыщIар зыхуэдэр сщIэркъым, ауэ ищIар гурыхьщ, – жиIэри,
Замирэт ней-нейуэ еплъащ и Iэпэ краскэ защIэхэр лъимыгъэIэсын папщIэ зи натIэц Iувыр IэщIыбкIэ езылъэщIэкI художникым. ЩIалэр иджы нэхъ пкъыфIэу зэфIэуват, и нэгум къищ арэзыныгъэ гуэрым езыри лъагъугъуафIэ дэхъуати, нетIэрейр ару къыпхуэщIэжынтэкъым.
– атIэ, адыгэхэм хабзэжьу диIэщ цIыхур зэхъуэпсар тыгъэ хуащIу. абы ищIыIужу, уэ ухъыджэбз дахэщ. – жиIэри, и Iэпкълъэпкъ лантIэр иупцIу, щIалэ цIынэшхуэр Замирэт къыхуэбэкъуащ.
– дэ дымыдахэми, хъыджэбз дахэ уи натIэ ухъу, ауан дыкъыумыщIу, мыр уи IэрыкIмэ, и уасэр жыIи, къэтщэхунщ. Сехъуэпсащ ди музей щIыхьэпIэм и блынышхуэм моуэ къыбжьэхэлыдэу кIэрылъыну.
Замирэт игу ирихьа сурэтыр ныкъуэщIтэкъым. Нэгъабэ къахыхьа художник щIалэм и зэфIэкIым къедзэпкъауэ гуэрхэм дзы къыхуащIри, «ныкъуэщI» къыфIащауэ арат.
Сурэт абрагъуэт ар, гъащIэшхуи иплъагъуэу. Тафэм бэр щызыгъэш цIыхубэм «хьедэ, маржэ» къыжраIэ хуэдэу, бгыжьхэр уардэу къащхьэщытт, бгыпс уэрыр пIащIэу ежэхырт, и хъущIэ макъыр зэхэпхым хуэдэу. ЦIыху лэжьакIуэбэм гуфIэгъуэкIэ къахущIэкIа махуэщIэ дыгъэр щыгум къиувауэ, дыгъуасэрей дуней уэлбанэм къела пшагъуэ чэтхъахуэхэр и нур IэмырымкIэ илыпщIырт. дэнэкIэ укIуэми къыбдекIуэкI пфIэщIрэ и пIэм имыкIыу, сурэтышхуэм кIуэцIрыкIырт уафэ Шыхулъагъуэм хуэдэу щIылъэ гъуэгу нур.
Псалъэ мытхахэр къызэрыбджыкI сурэтыр, дуней щIэращIэм и щIыфэ плъыфэт, «Си гъусэу накIуэ», жиIэу уришэжьэну къоджэм хуэдэу, макъыншэу къопсалъэрт.
Игу ирихьа сурэтри, ар зыщIа художник щIалэри къишэри, Замирэт къуажэм къэкIуэжащ.
Куэд мыщIэу, музейм и блынхэм къыкIэрыувэу хуежьащ акун жылэжьым и тхыдэр къэзыIуэтэж, абы и гъыбзэхэр зыхуауса, и текIуэныгъэхэр лъэныкъуэ куэдкIэ къэзызэуа цIыху зэхуэмыдэхэр къызэрыпсэлъыкI сурэт гъэщIэгъуэнхэр. Замирэт художник щIалэм хуиIуатэрт къуажэм и блэкIами, и нобэми теухуа хъыбархэр.
Махуэ гуэрым, Замирэт абы алмэжан и гугъу хуищIащ, псалъэм
къыдэкIуэу. Художникым фIэгъэщIэгъуэнащ лъагъуныгъэм ирищIыкIыу пIэхэнэ хъуа хъыджэбзым и хъыбарыр, икIи «а зи гугъу пщIым деж сышэ», – жиIэри къелъэIуащ, Замирэти абы пIалъэ къыхигъэкIакъым.
«Сэ си цIэр Заурщ, сыхудожникщ. Замирэт уи хъыбар гуузыр къызжиIати, услъагъуну сыкъэкIуащ», – жызыIэу и пащхьэм къит щIалэ кIыхьышхуэм нэщхъкIэ еуэри, алмэжан и нэр Замирэт триубыдащ. 10 ЖьантIэ – Сыт сэ сыщIэгуузыр? Хэт уэрэ сэрэ нэхъ гуузыр? гущIэгъу лъыхъуэ уи деж сынэкIуа? Мы къысхуэпшар сыт?!
Замирэт дияуэ и пIэм инащ. Художникри Iэнкун къэхъуауэ, къэзышами къызыхуашами гъуэрыгъуэурэ яIуроплъыхь.
– Мыр художникщ, си псэм хуэдэ, уи хъыбар хуэсщIати. – Замирэт и псалъэ ныкъуэжыIэр алмэжан зэпиудащ:
– абы си хъыбар жумыIэу уи хъыбар жеIэж. Уэ нэхъ хъыбарышхуэ уиIэщ сэ нэхърэ.
Замирэт мафIэу къызэщIэнэри, зимыщIэжу и щхьэр и IитIымкIи зэуэ фIиубыдыкIыжауэ лъэныкъуэкIэ зигъэзащ. алмэжан хуэплъэу плIанэпэм дэщIыхьа гъущI хъар ашыкым ис бзу цIыкIуитIым я кIэкIэныр зэпагъэуркъыми, къахуэкIуа хьэщIэхэм къахуэшхыдэми ярейщ. Заури щытщ ищIэнури жиIэнури имыщIэу, къызыхуашамрэ къызыхуэзамрэ хузэмыгъэзэгъыу. ИтIанэ сакъыпэурэ икIи дэхащIэурэ жеIэ:
– Къысхуэгъэгъу, алмэжан, сэращ зи лажьэр, услъагъуну сфIэфIти, Замирэт селъэIури зыкъезгъэшат.
алмэжан зыри жимыIэу абы зытэлайкIэ къеплъащ, итIанэ и нэ хьэлъитIыр, бзу цIыкIухэм блэджэдыкIри, щхьэгъубжэм адэкIэ къыкIэрыт щихухэм триубыдащ. Къуажэр зыдэс аузым къыдэубзэу щIэзыдза пщыхьэщхьэ акъужьым зи тхьэмпэ пхъашэ цIыкIухэр, зыр зым кIэлъыжэм хуэдэу, игъэщэнауэ щихухэр а нэ дияхэм ябжащ. аргуэру, къызэщIэпхъуэтауэ, Заур дежкIэ зыкъигъэзэжри жиIащ:
– Уэ езыр ухъыджэбз хьэмэрэ ущIалэ?!
Сытым пэплъами, и пщIыхьэпIэ къэмыкIа упщIэм З и Iэри и лъэри щIигъэхури, къызэрыкIуами хущIригъэгъуэжащ.
– Iэ-э-у, уэлэхьи, сыщIалэм, сыкъэплъагъуркъэ? – жэуап зылъымыс упщIэм зимыщIэжу пидзыжащ художникым.
– Куэд щIа-тIэ ди адыгэ щIалэхэм я плIэм теуэу щхьэц зэрагъэкIрэ?! ЛентI хэпщIэнумэ, уэстынщ, пыбупщIынуми, лэныстэ щыIэщ, –
жиIэри, алмэжан адэкIэ зигъэзэжащ. Мыдрей тIур, я Iуэху зэрызэфIэкIар ялъагъужри, къыщIэкIыжащ. ПщIантIэм щыдыхьэм, Заур «сыту пхъэщхьэмыщхьэ бэгъуа яIэ мыбы!» жиIэу Замирэт зэрыжриIар зэхэзыха алмэжан и анэм къакIэлърихьэжьа мыIэрысэ плъыжь кIэдахъуэри, яфIэмыIэфIыж пэтми, фызыжьым и жагъуэ ямыщIын папщIэ, къыIахащ. МыIэрысэми емыдзакъэу, зэпсэлъэн дэнэ къэна, зэмыплъыжу къэкIуэжырт а тIур. Заур зытекIухьам хущIегъуэжат. Къэхъуари хузэхэщIыкIыртэкъым. Замирэт и щхьэм бжьэ еуам хуэдэу ундэрэбжьауэ егупсысырт алмэжан кърихъуэнам. аракъэ апхуэдизу зызэзгъэлIэлIами къызжиIэжынур. Хъуэн мыкIуэдыжыххэну пIэрэт атIэ мы сэ къэзлэжьар? адрейхэми аракъэ жаIэр, зи дзэлыфэ къысхуэзытIхэри къысщIэнакIэркъэ, «Замирэт тхьэмыщкIэ цIыкIу.», жаIэу къызэдэхащIэхэми аракъэ япэу ягу къэкIыр? атIэ, си фэр тесхыжын, си псэр хэсхыжын? Щыуар яукIрэ, щхьэ зэ я фIэщ сымыхъурэ? Мы дунейр сыту хьэлъэ, гъащIэр сыту купщIэншэ. Хьэуэ, пэжкъым ари.
УпщIэ мыухыжхэм ятхьэлэрт Замирэт. ИтIани, зэщIэплъэжырти, игу игъэбыдэрт. Хьэуэ, сэ къызгурымыIуэ щхьэкIэ, гъащIэр апхуэдэ защIэу къыщIэкIынщ зэрызэхэлъыр, насыпыншагъэм текIуэнри насыпу къыщIэкIынщ. 11 ЖьантIэ Заур япэщIыкIэ яужь итащ зэ уэгъуэкIэ къизыуда алмэжан къызыфIимыгъэIуэхуну, ауэ лажьэу музейм щыщIэткIи, и фэтэрым щекIуэлIэжам дежи, тIэкIу зыдэгушыIэ Замирэт дахэм щыдэуэршэркIи ар и щхьэм икIыртэкъым. Къигъэпудауэ къилъытэу, абы иризэгуэпу аратэкъым, узым тэмакъкIэщI ищIащ тхьэмыщкIэр, жиIэу лейуэ гущIэгъу хуищIуи къыхуэщIэртэкъым. абыхэм блэкIыжауэ, нэгъуэщI гупсысэт художникыр зыгъэпIейтейр.
Лъагъуныгъэм и удыным пIэм хигъэщIа хъыджэбзым и Iуэхум Заур хилъагъуэрт фэрыщIыгъэ зыхэмылъ гъащIэ ткIийм и зы налъэ цIыкIу. алмэжан теухуауэ ар Замирэт IэджэкIэ еупщIырт, хъыджэбзыр зытекIуэда МэчрэIил зригъэцIыхуат, абы и щхьэгъусэ Фенэ зригъэлъэгъуат.
Заур хузэхэщIыкIыртэкъым алмэжан и дунейр художник IэщIагъэм къиубыдыфынуми, къимытIэсэххэнуми. ИтIани, зэпымычу абы егупсысырт. Сурэт трищIыкIынт, ауэ абы зыри къикIыу къилъытэртэкъым. Сыт атIэ къызэрыкIыр? Заур мэлъыхъуэ, мэлъыхъуэ, къуажэм къыщIэкIуа къалэнри IэщIыб фIэхъуауэ. Зылъыхъуэр къигъуэтын папщIэ къыщIэдзапIэр зыт – алмэжан деж кIуэн, кIэлъыплъын, епсэлъэн хуейт. ауэ укъыдэзыхужам деж дауэ зэрытебгъэзэнур?
Заур иджы идэрт хуэмеищэурэ къыздэкIуа мы къуажэм зэрыщыIэну пIалъэр нэхъ кIыхь хъуми.
Сытми, художникым къигъуэтащ алмэжан деж зэрытригъэзэн щхьэусыгъуэ. «Сыт мыпхуэдизу зызэбгъэлIалIэр», – жиIэу къеупщI Замирэти, «мыдэ сабий Iэмэпсымэ гуэрщ» нэхъ жримыIэурэ, Заур махуэ псом ищIащ «Бабыщ псыбафэм» и Iэпкълъэпкъ цIыкIу. абы и
сурэтыр абдж бжьамий псыгъуэ кIыхьым къыхэщIыкIат. абдж бжьамийм и пэм бабыщыщхьэ пыщIыхьат, нэи иIэу, пэи пыту. Бжьамийм и адрей кIапэм езы абджым щыщу хъурей тыкъыр цIыкIу пыст, зэмыкIуэкI псы къабзэ иту. Зи тхыцIэм къабзий цIыкIу тегъэпщIа бабыщ Iэпкълъэпкъ хъуа а абдж бжьамийм и кум деж гъущI бгырыпх щIэпхат, къуапэ цIыкIуитI ибгъу зырызымкIэ гуэпIиикIыу. КъуапитIыр фIэдзэжат бабыщ лъакъуэ гъэжами, хъыринэ щещIэрт. Бабыщыпэр хэуэу, румкIэ цIыкIу хуэдиз фIэкIа мыхъу пэгун и пащхьэм къитт. Бжьамийм и кIуэцIым нэхъ бжьамий цIыкIуж итыжти, и лъащIэ хъурей тыкъыр цIыкIум ит псыр абыкIэ хуэмурэ бабыщыщхьэм дэкIуейрт. Бабыщ цIыкIур хъыринэ ещIэм хуэдэу щэнауэурэ, и лъащIэм нэхърэ нэхъ хьэлъэ хъуа бабыщыщхьэр пэгун цIыкIум пэкIэ хэуэрт, псым хэф фIэкIа умыщIэу. ЗызыгъэщIея абдж бжьамий кIуэцIым итыж бжьамий нэхъ цIыкIужым жьы кIуэрти, псыр къежэхыжырт, псынщIэ хъужа бабыщыщхьэм зиIэтыжырти, аргуэру хъыринэ ещIэурэ пэгун цIыкIум зыхуишийрт, хэфырт, зиIэтыжырт. «Бабыщ псыбафэр», зыгъэнщI имыIэу, жэщми махуэми хъыринэ ещIэрт.
Хьилагъэ лъэпкъ хэмылъу, физикэм и хабзэм тетт Заур зэштегъэууэ алмэжан хуищIа «Бабыщ псыбафэр». ХуищIа щхьэкIэ, зэрыIэригъэхьэнур ищIэртэкъым, Iэригъэхьа нэужьи ауан гуэр хилъагъуэу къыхыфIидзэжынкIэ тешыныхьырт. Замирэт фIэтелъыджэт Заур и IэщIагъэр, зэпымыууэ хъыринэ ещIэу музей щхьэгъубжащхьэм тет «Бабыщ псыбафэм» зэрызищIыр фIэгъэщIэгъуэну еплъырт, къыщIыхьэхэм яригъэлъагъурт. абы художникым жриIэрт ар алмэжан 12 ЖьантIэ
фIэгъэщIэгъуэныну, зэштегъэу хъарзынэ хуэхъуну. ауэ хэт зрагъэхьынур «Бабыщ псыбафэр» алмэжан деж.
Музейм къыщIыхьа еджакIуэ щIалэ цIыкIу гупыр яфIэгъэщIэгъуэну йоплъ «Бабыщ псыбафэм». абы яхэтт алмэжан псым къыхихыжауэ щыта албэч цIыкIуи. «ЦIыкIуи» хужыпIэ мыхъужыну псыгъуэ кIыхьу занщIэу дэжеят ар мы иужьрей илъэс зы-тIум. албэч ящыщт Замирэт и дэIэпыкъуэгъу еджакIуэ нэхъ жыджэрхэм. Усэ зэхилъхьэрт, абы клубым щекIуэкI зэIущIэхэм къыщеджэрт, езыр самодеятельностым жыджэру хэтт. албэч алмэжан дежи куэдрэ кIуэрт.
– СлIо, алик, сыту Iейуэ зэпуплъыхьрэ бабыщ цIыкIур? – жиIэщ Замирэти, зыхуэарэзы щIалэ цIыкIум и щхьэц пхъашэр трилъэщIащ.
– дэнэ, ей, мыр къыздипхар? КхъыIэ, сэ къызэт ар, Замирэт, – жеIэ албэч, и нэ цIыкIур къихуным хуэдэу къыхудэплъейурэ.
– аIэ, алик цIыкIу. ар ди художникым алмэжан хуищIащ.
– Уэхухуху, сыту фIыщэт ар! Уэлэхьи, сэри алмэжан хуэсхьыну аратэмэ, – мэгуфIэ албэч.
– Заур, къэзгъуэтащ уи псыбафэр алмэжан хуэзыхьын, – жиIэурэ Замирэт бгъэдохьэ адрей блынджабэм лажьэу кIэрыт художникым. – ауэ зыгуэрым илъам, аратэкъэ?..
– ар Iуэху, иджыпсту зэдгъэпэщынкъэ зыгуэр, – жеIэри, Заур а дакъикъэм тхылъымпIэ Iув цIум къыхещIыкI пхъуантэ цIыкIу. Бабыщыр абы делъхьэ, «Бабыщ псыбафэ» жиIэу третхэжри, албэч ирет.
– Мэ, щIалэфI, алмэжан хуэхьи, и щхьэгъубжащхьэм тегъэувэ.
Хъыринэ ещIэн щыщигъэтым деж, «зигъэнщIащи», и пэр псым къыхихынущ, итIанэ псы «зэрыхуэлIэжу», езым зыщIиупскIэу щIидзэжынущ, – жеIэ художникым, албэч едэхащIэурэ. – ауэ япэщIыкIэ къыумыгъащIэ сэ уэзгъэхьауэ. Игу ирихьмэ, итIанэ «Зымахуэ къэкIуа художникым уи жагъуэ къызэрищIар иригъэзэкIуэжыну пхуищIри къыпхузигъэхьащ», – жеIэ.
албэч, и ныбжьэгъу щIалэ цIыкIухэр и ужь ищIауэ, гуфIэу щIэжащ. Куэд мыщIэуи къигъэзэжри къажриIащ Заури Замирэти я деж къэкIуэну алмэжан зэрылъэIуар.

гъуэлъыпIэ натIэм лъагэу кIэрыгъэса щхьэнтэ тIуащIэм алмэжан щегъэщIащ. Бэуэжу умыщIэну, дымат ар. И нэгу фагъуэ хужьым вынду къилыдыкI нэ фIыцIэ пIащитIыр мэплъыз. ар теубыдащ хъыринэ
ещIэ «Бабыщ псыбафэм».
Хэт ищIэн иджыпсту ар зэгупсысыр. Сурэт трихыу и пащхьэм къис художник щIалэри хуейт ар ищIэну. Заур абы сурэт трищIыкI къудейкъым. Сымаджэм и гум иплъэну, и псэр зригъэлъагъуну хущIэкъурт ар. абы фIыуэ къыгурыIуэрт лъагъуныгъэшхуэм и борэным ирищIыкIыу пIэхэнэ хъуа хъыджэбз тхьэIухудым и нэгу дахэр, щхьэгъубжэм къыкIэрыт абы и щиху захуэ псыгъуэ кIыхь цIыкIухэр, бдзэжьей къуэлэн зэмыфэгъухэр щызэблэсыкIыу псы иту унэм щIэт абдж зэпэплIимэшхуэр, гъущI хъарым щыкIакIэ жэнэтбзу цIыкIухэр, езым хуищIа «Бабыщ псыбафэр». къищ къудейкIэ тхылъымпIэ IэщIэлъыр сурэт зэрымыхъунур. 13 ЖьантIэ
Лъыхъуэрт художникыр. Заур игури и псэри хилъхьэну хуейт алмэжан трищIыкI сурэтым. Художникыр абы зэрыщыгугъ псори езы дыдэм хузэхэщIыкIыжыртэкъым, и Iэпэр лъапIэ зыщIын гуэркIи пэплъэртэкъым. ауэ дэзыхьэха Iуэхур IэщIыб зэрыхуэщIын къару
игъуэтыжыртэкъыми, мис нобэ хуэдэу алмэжан и пIэ кIапэм сыхьэтхэр щигъакIуэрт.
Заур, уеблэмэ, щыгуфIыкIыжырт мыпхуэдэ хуитыныгъэ зэригъуэтам. Сурэт трищIыкIыну хуит къищIын папщIэ, ар алмэжан лъэныкъуэ IэджэкIэ еубзат. Иджы художникыр езэш имыщIэу яужь итт зыщIидза Iуэхум. Iэджэ щIат абы къуажэ музейр гъэщIэрэщIэн зэриухрэ. Япэм Замирэт къыщелъэIуам хуимыда щхьэкIэ, иджы къуажэ клубыр игъэщIэрэщIэну арэзы хъури, бгъэдэуват. ауэ ар зэфIагъэкIын хуей, хьэкъ къыщIрат, мы къуажэм зэрыщыгувэм щхьэусыгъуэ хуэхъу лэжьыгъэ къудейуэ арат Заур дежкIэ. Уеблэмэ, клуб гъэщIэрэщIэныр и кIэм нэсати, художникыр гузавэ хъуат, ар иухмэ, кIуэжын зэрыхуейр фIэмыфIу.
Замирэти еужьэрэкIырт клубыр зэфIэкIыу зэлъыIуихыжыным. Мыгувэу мыбы хьэщIэ лъапIэ кърагъэблэгъэну я мурадт. Хьэсбий, ФуIэд, колхозым и зоотехник щIалэм, я гъунэгъу Ищхъэрэ къуажэ щыщ щIалитIи къахэту, я диплом лэжьыгъэхэр мыбы щыпхагъэкIын я
гугъэт, университетым кърашу къэрал комиссэр кърагъэблагъэу. арат Хьэсбий, клуб гъэщIэрэщIэныр Iуэху лейуэ къилъытэми, ахъшэ тригъэкIуэдэну арэзы щIытехъуари.
Заур, алмэжан сурэт трищIыкIыу здэщысым, и гум Iэджэ зэригъэзахуэрт. Мыпхуэдиз гугъуехь зытелъа хъыджэбзым имыIуэтэжыну пIэрэ? Мыр зи дахагъым, апхуэдиз лъагъуныгъэ къыхуэзыщIа хъыджэбз гу къабзэм елъэпауэу, дауэ нэгъуэщI къишэфа МэчрэIил. гуи
псэи зимыIэ, цIыхубзым и псэр зэхэзымыщIыкIыф мыщэжь гуэрщ ар. Щхьэ къыгурымыIуарэ апхуэдизу укъэзылъагъу цIыхубзым уи гъащIэ псокIэ укъызэригъэпэжыфынур, абы нэхъ дамэ лъэщ лIым дежкIэ дунейм зэрытемытыр? Сэ сыту сримыхьэлIэрэ апхуэдэ насып? Е гъэпцIагъэу, цIыхум и гур лейуэ зыгъэпIэжьажьэ щхьэрыуапIэу,
лъагъуныгъэ пэж щымыIэу, абы и ныбжь къудейуэ пIэрэ мы псор? Щхьэ апхуэдизу сызыщIиша мы хъыджэбз сымаджэм?
И нэкIу дахэра, пIэм щыгъэпщкIуа и Iэпкълъэпкъ ундэрэбжьара, шхыIэн щIыIум теукъуэдия щхьэц фIыцIэ кIыхьыра, къысхуэмылъагъу и псэра сызытхьэкъуар?
Езыри гумащIэу къызоплъ. СыкъызэрыщIыхьэу, и нитIыр мэгуфIэ, и узыр нэхъ щыгъупщэу къысфIощI.
алмэжани гупсысэ Iэджэм яIыгът. абы къыгурыIуэртэкъым художникыр апхуэдэу нэпсейуэ къыщIеплъыр. ауэ алмэжан сыт щыгъуи фIэфIт а плъэкIэр. Хъыджэбзыр псынщIэу есат абы и нэгу угъурлым.
Заур алмэжан IэкIэ сурэт трихырт, алмэжан Заур нэкIи псэкIи сурэт трихырт.
Художникыр кIуэцIкIэ зэныкъуэкъужырт сымаджэм нэкIэ дилъагъум фIэкIа псэкIэ дилъагъухэр тхылъымпIэм зэрыхуимыгъэзагъэм щхьэкIэ. алмэжан тIэкIу щынэщхъыфIэм деж, уитхьэкъуу лъагъугъуафIащэ хъурт, ауэ апхуэдиз зэман лъандэрэ уз бзаджэмрэ гупсысэ хьэлъэмрэ пэщIэт цIыхум и нэгум къинэрт къытепсыха дуней мыгъуагъэм и лъэужь. Заур сымаджэм и нэгум къыщилъыхъуэрт 14 ЖьантIэ
гъащIэшхуэ, лIыгъэ абрагъуэ, IэфIыгъэ мыухыж, зэпымыууэ пабгъэ гум и хъуэпсапIэ телъыджащэхэр. абы фIыуэ къыгурыIуэрт сымаджэм хуэдэу узыншагъэм щIэхъуэпсыфын зэрыщымыIэр. Зи дамэр къутэу, аузым къыдэна къуршыбгъэм уафэрщ и плъапIэр. Къаубыду гъущI
хъарым ирадза аслъэныр цIыхухэм къеплъыркъым, абы и нэр аддэ жыжьэу маплъэ, щыпсэуа мэзыр къилъыхъуэу. апхуэдэ Iэджэм иригъэщхьырт сурэт зытрищIыкI сымаджэр Заур.
ПIэм хэлъым ещхьщ тхылъымпIэм къиувэ сурэтыр. ауэ теплъэкIэщ зэрещхьыр, я дунейр зырызщ. Хэт зыжепIэнур мы сурэтым къищ хъыджэбз сымаджэм лъагъуныгъэ къабзэм мыпхуэдиз хьэзаб къытрилъхьащ, мыпхуэдиз и фэм дихащ, жыпIэу. жепIэкIи, хэт ар зи фIэщ пхуэщIынур, езым и нэкIэ щимылъагъукIэ. Езы художникым имылъагъужым хэт гу лъызытэнури.
Нобэ гуэрым гурыгъуитI къыздыщIихыжу алмэжан деж къыщIэкIыжыну Заур къэтэджыжащ. Зыр – и Iэпэр сурэтым зэремыхъулIэрт, етIуанэр – и гум къеIэр и бзэм зэримыIуэтарт.
Заур есэжауэ ищIэрт алмэжан езым зыри жимыIэмэ, уепсалъэу зэрыфIэмыфIыщэри, и Iэмэпсымэхэр щэхуу зэщIикъуэжырт. Хъыджэбзри къеплъырт цIыхуфI дыдэу къыфIэщIа щIалэ дахэшхуэм. ар зэ МэчрэIил иригъапщэрт, зэ уафэм къехыу и пащхьэм къиува бегъымбару ибжырт. Сыхъужатэмэ. дэнэ щыIэ апхуэдэ насып. Сыту сыделэ. Сыузыншэу, сыщIалэу, езым фIэкIа гухэлъ зыхуэсIуэтаи, фIыуэ слъэгъуаи дунейм темыту, МэчрэIил къызэлъэпэуащ. Заур абы сыту емыщхьрэ? Е мыри апхуэдэу пIэрэ? Хьэуэ, мыбы и гум илъыр и нэгум къощ. гущIэгъу хэлъщ. Сыхъужатэмэ.
Заур, зызэщIикъуэжын иухри, и пхъуантэ цIыкIур къыщищтэжым, алмэжан къэпсэлъащ:
– Заур, Замирэт зыкъысхуигъэгусэрэ, щхьэ къэмыкIуэжрэ си деж?
– Зыкъыпхуигъэгусэу сщIэркъым. ХущIыхьэу къыщIэкIынкъым. И клубыр сэ къызокъухь, езым зэщIекъуэжри си ужьым итщ.
– Пэж хъунщ. ХущIыхьэркъым, дауи, къыщымыкIуэкIэ.
– И щIалэ цIыкIури гукъыдэмыжащ.
– Хъужа-тIэ?
– НэхъыфI хъужащ, жи.
– Сыту фIыт, тхьэмыщкIэ цIыкIу мыгъуэ.
– УфIэгуэныхь хъурэ уэ ар? – жиIэщ Заури, занщIэуи хущIегъуэжащ, ар алмэжан игу иримыхьынкIэ шынэу.
– СощIэ апхуэдэу укъыщIызэупщIа, Заур. Уэ псоми ущыгъуазэщ, пэжкъэ?
– Зыгуэрхэми сыщыгъуазэщ.
– а щIалэ цIыкIум и мызакъуэу, абы и анэри сфIэгуэныхь мэхъу. Замирэт цIыхуфIщ, псэ къабзэщ. ари щыуауэ аращ, сэ схуэдэу. ауэ Замирэт сэ схуэдэкъым, лIыгъэ хэлъщ. абырэ сэрэ дызэпсэлъащ. ар зэ щыуауэ аращ, дяпэкIэ щыуэжынукъым. Лей къылъысам пэувыфащ. Сэ лъэрымыхьу сыкъыщIэкIащ.
– Уэ ущыуакъым, алмэжан. Уи лъагъуныгъэр пфIадыгъуауэ
аращ, – жеIэ Заур хуэсакъыпэурэ, зыхуей дыдэу зэхэубла хъуа псалъэмакъыр зэпыужынкIэ гузавэу. – Сытыт уэ уи лажьэр, лажьэ зиIэр. 15 ЖьантIэ
– Хьэуэ. абыи лажьэ иIэкъым. Сэ МэчрэIил фIыуэ сыкъилъагъуу щытащ. ЦIыху Iейуи делэуи щытакъым ар. ИужькIэщ щызэIыхьар. Мы пIэм сыздыхэлъым куэдрэ сегупсысащ сэ си лажьэми, абы и лажьэми. Зыри къысхуэгупсысакъым. апхуэдэу къыщIэкIынщ гъащIэр зэрызэхэлъыр. ауэ щхьэ зэхалъхьа мыгъуэт апхуэдизу гущIэгъуншэу?! И псэ тIэкIур тыншу дунейм тетыну ара къудейтэкъэ цIыхур зыхуейри щIэпсэури?..
– алмэжан! Сыту уцIыху телъыджэ уэ, сыту псэ къабзэ уиIэ, – жиIэурэ Заур и пхъуантэ цIыкIур игъэувыжащ, шэнтыр сымаджэм нэхъ гъунэгъуу иригъэкIуэталIэри етIысэхащ, «жыIэ адэкIэ, зэпумыгъэу», жиIэу псалъэншэу елъэIу хуэдэу. УщIелъэIуни щымыIэу алмэжани нобэ хьэзырт псэлъэну.
– Си деж куэд къокIуэ, Заур. Сытым хуэдэу цIыху зэмыфэгъу гъэщIэгъуэн ахэр. Сыт хуэдэу яубрэт абыхэм МэчрэIили, абы и фызри, Замирэти. Сэ сагъэгуфIэну арат. ауэ сэ сыгуфIэртэкъым, сыгупсысэрт. Иужьым щагъэтыжащ. Си анэми иубырт ахэр. «жэмыхъуэхэ я щIалэ щхьэгъавэжьым «фIыуэ узолъагъу» къыбжиIамэ, апхуэдизу уигу хэбгъэхьэн хуеякъым.» – жиIэурэ, мами зэзэмызэ къызэгиерти, абыи щигъэтыжащ. Сэ къызгуроIуэ. Псори хуейт МэчрэIил си гур щагъэкIыну. ауэ сэ сыхуейкъым си лъагъуныгъэм сигу щыкIыну. абыхэм лъагъуныгъэр зищIысыр къагурыIуэркъым, Заур, – алмэжан мащIэу къыпыгуфIыкIри, и нэ фIыцIэшхуитIыр къэлыдащ, итIанэ, и Iупэр пIэжьажьэурэ, мащIэу нэщхъей къэхъури, пищащ, – Сэ уэ бжесIэнщ, Заур, мы пIэм сыкъызэрыхэнэрэ си гум илъу си жьэм къыжьэдэмыкIа зы. Сэ МэчрэIил фIыуэ солъагъу.
алмэжан гу лъитащ Заур къызэрыскIам, итIанэ ар мафIэу къызэщIэнэу Iэнкун зэрыхъуам. Псалъэмакъыр зэпыуащ, дунейр дымащ. гъащIэр къэувыIа, хъыринэ ещIэ «Бабыщ псыбафэри», жэнэтбзу цIыкIуитIри, бдзэжьей къуэлэн дахэхэри заущэхуауэ даIуэ хуэдэт. ауэ къэувыIэ зи мыхабзэр къэувыIатэкъым. гу плъам куэд лъандэрэ щыгъэпщкIуа пэжыр жызыIамрэ зыжраIамрэ я нитIыр зэплъырт, гъащIэри, дакъикъэхэр пибжыкIыу, и гъуэгу тетт.
алмэжан къыжриIам Заур гупсысэ куум хидзауэ и пIэм ижыхьат. Зы лъэныкъуэкIэ, художникым къыфIэщIырт ищI сурэтым и купщIэр къигъуэтауэ, и гъуэгум теплъауэ. ар и гуапэт. ауэ гуапэм къыпэувырт гум къеIэр.
И щIыбкIэ къеIэжа Заур къикIуэтыпIэ игъуэтыртэкъым. И гум лъахъэ илът. Уеблэмэ, узми гуауэми щихъумэу, апхуэдизу лъагъуныгъэ къабзэ иджыри къэс зи гум щызыхъумэфа хъыджэбз сымаджэм нэхъри зыщIишат Заур. ауэ сыт и Iэмал? ЕтIуанэ лъагъуныгъэ зымыщI цIыхуу пIэрэ мыр? Сэ мыр езгъэтхьэлэнкъым щымыIэж лъагъуныгъэ нэпцIым. ПIэм къыхэсшынщ сэ мыр лъагъуныгъэ пэжкIэ, лъагъуныгъэ къабзэкIэ.
дуней дымар алмэжан къигъэушыжащ.
КъыпэщIэуэ щымыIамэ,
Лъагъуныгъэр щхьэ лъапIэнт?
Гугъэу ящIыр къайхъулIамэ,
Мы цIыху цIыкIум сыт ящIэнт? 16 ЖьантIэ НитI зэтеплъызахэр упIэрэпIэжащ, жэнэтбзу цIыкIуитIми зэубзэрабзэу щIадзэжащ, бдзэжьей къуэлэн дахэхэми я кIэмажьэ бацэхэр щIаупскIэжащ.
– ПщIэрэ, Заур, ар зыусар? – жиIэри, алмэжан жэуапри езым
пищэжащ. – Мо «Бабыщ псыбафэр» къызэбгъэхьауэ щыта албэч цIыкIущ.
– Иджы къэсщIащ, алмэжан.
– абы сыт хуэдиз усэ итхрэ. Сэращ япэ дыдэ къызыхуеджэри. И нэ цIыкIуитIыр къижу къэсынщи, IэплIэ къысхуищIынщ. ИтIанэ и гуфIакIэм Iэбэнщи, си дежкIэ зэ къэплъэнщ. Сэ си щхьэр зэрысщIу, тхылъымпIэ тIэкIу къыдипхъуэтынщи, мыдэ мо телевизорым къыIусу псори къедаIуэ фIэкIа умыщIэну, сын гъэжам хуэдэу зэфIэувэнщи, итха усэм къеджэнщ. ИтIанэ усэхэр зэпкърыдох. Сыщытхъумэ, «сыкъыумыгъапцIэ», жеIэри къыпогуфIыкI, щызубкIи и жагъуэ ищIыркъым, йолэжьыж. албэч усакIуэ хъунущ, Заур.
– Уэ абы фIы дыдэу укъелъагъу, алмэжан.
– СощIэ. ауэ уэ дэнэ ар щыпщIэр?
– Мо «Бабыщ псыбафэр» пхуэсщIауэ ныщрихьэлIам, «Сэ къызэт», жери къызэлъэIуат. Уэ къыпхуихьыну арат.
– гуфIэу къызжиIэжащ ари.
– Сыт атIэ апхуэдизу абы фIыуэ укъыщIилъагъур? МэчрэIил и шыпхъу нэхъыжьым и къуэуи жаIэ ар.
– Пэжщ. И къуэщ. албэч псым итхьэлэ пэт къыхэсхыжауэ щытащ, мыпхуэдиз цIыкIуу, – жиIэри, алмэжан пIэ щIагъым къыщIиха и Iэблэ хужь дахэр, щыукIытэжауэ, игъэпщкIужащ.
– дауэ хъун? Мис ар сэ сщIакъым. дауэ?.. – жиIэри, Заур и пхъуантэ цIыкIур къызэIуихыжащ, зылъыхъуэ куэдым ящыщ зы аргуэру къызэригъуэтам щыгуфIыкIыу.
– ауэ аракъым сэ албэч цIыкIу фIыуэ сыкъыщIилъагъури щIэслъагъури. ар щхьэусыгъуэ къудейуэ аращ.
– атIэ, сыт?
– ТIуми тщIэркъым ар. дызэсауэ арагъэнщ.
– Зы дакъикъэкIэ, алмэжан, – жиIэу, Заур сурэт ныкъуэщIыр къыщызэгуихыжым, алмэжан и нэр «Бабыщ псыбафэм» тедиежащ.
Зи тхьэкIумэм «Сэ МэчрэIил фIыуэ солъагъу» псалъэхэр имыкI художникым, нетIэ, ар щызэхихам, иIа гузэрыдзэри щхьэщыкIуэта щIыкIэу, сурэт ныкъуэщIым зытреубгъуэри иретхъэ, иретхъэ.
абы и гурыгъум къеджэ хуэдэт алмэжан. ар хуейт жимыIэфу и гум илъ псори Заур ищIэну. «Сэ МэчрэIил фIыуэ солъагъу» жыхуэсIам къикI псор къыгурыIуауэ пIэрэ абы? МэчрэIилкъым сэ фIыуэ
слъагъур, ар сэркIэ псэужкъым. абы хузиIа лъагъуныгъэрщ сэ фIыуэ слъагъур. Зыми имейуэ, сысеижу, си лъэр щIиуду пIэм сыкъыхэзына лъагъуныгъэрщ. аращ сэ нэхъ лъапIэ дыдэу дунейм щызиIэри къытезнэнури.
Хуигъэзэгъэну пIэрэ Заур и гукъэкIыщIэхэр сурэтым? ТэмакъкIэщIу, языныкъуэхэм дежи яхуэмышэчыжу щIыкIей хъууэ зи хъыбар къыхуаIуэта, япэу щыкIуам езыр къыщIэзыхужа алмэжан иджы нэгъуэщIынэкIэ еплъыжат художникыр. адрей гузэвэгъуэхэми хуэдэу, узми цIыхур нэхъ хьэлэл, къабзэ, гу пцIанэ ищIу къыщIэкIынщ. ар къызыхэкIри ажалыр зэпымыууэ зэригъунэгъурщ. дунейм гукъеуэн- 17 18
ЖьантIэ * * *
шэу тет цIыхум нэхъыбэу кIэрылъу къыщIэкIынщ зыхуэмей щыкъуей, мыхьэнэншэ, гъэпщкIуа цIыкIу куэд. гузэвэгъуэм ахэр кIэрегъэщэщри, цIыхум и псэр зэрыщыт дыдэу къыщIощ, и гум илъ пэжыр жиIэфу. апхуэдэм деж и щIыIу къохъу цIыхур псэ зыпыту дунейм тет псоми зэрефIэкI цIыхугъэр, цIыху дахагъэр.
апхуэдэщ, дауи, дуней фIеягъ кIэрымылъу хьэдрыхэ гъуэгу тет хъыджэбз сымаджэм и псэр, и лъагъуныгъэр. Заур псори къыгурыIуащ. Иджы абы ищIыфынщ псэм, лъагъуныгъэм я сурэт.
Культурэм и унэ дэгъуэм акун жылэшхуэр къигъэбжьыфIэрт. «Мыр щыдимыIам, дауэ дыпсэуа?» – жаIэ хуэдэт абы къакIуэхэм.
Иджыт ар зыхуей хуэзэу щагъэщIэрэщIари, щызуплъыхькIэ уи нэр джылырт. Заур ищIа сурэтхэр, тхыпхъэщIыпхъэхэр псоми ягу ирихьырт.
ар гъэщIэрэщIэн зэраухрэ ФуIэд щIыхьатэкъым. армырми, япэм хуэдэу, ФуIэд куэдрэ кIуэжыртэкъым Замирэт здэщыIэ клубым. КиноуфI къыщашэ, театр къыщыкIуэ зэзэмызэр мыхъумэ, ар иджы абы зэштегъэуакIуэ щIыхьэжыртэкъым. Замирэти ищIэртэкъым ар зыхуихьынур. ЩыщIыхьэ зэзэмызэми, ФуIэд абы хуэщIыIэт, сэлам ирих фIэкIа, зы псалъэ леи, гушыIэ гуэри щыIэжтэкъым. ауэ нэкIэ ишхырт.
Къуажэм къыщыкIуам нэхърэ нэхъ дэгъуэж, нэхъ балигъ, лы дахэ телъ, пкъыфIэ хъуат Замирэт. Зи нэр фыгъуэхэмрэ зи бзэгу кIыхьхэмрэ иджыри зыгуэр жаIэф щхьэкIэ, абы къабзагъэкIэ къуажэм гунэс защищIыжыфат. Япэм хуэпсалъэу щыта куэди абы и хеягъым папщIэ шэсыпIэ ихьэнт. И дахагъым декIужу щIыкIафIэ а цIыхубз щIалэр гуапэт, зэтепIат, къуажэ утыкум къихьамэ, жылэр зэригъэплъыжу, жьакIуэт. абы и дахагъым, и лъагъугъуафIагъым зыри пагъэувыфыртэкъым акундэсхэм, дахэ гугъу щащIым деж «Замирэт ещхьщ», жаIэ мыхъумэ.
Зэрыкъуажэу щыгъуазэт «къыздэкIуэж, бын диIэщи, сызыхэгъэхьэжи, зэдэдгъэпIыж.», жиIэурэ МэчрэIил абы мызэ-мытIэу зэрелъэIужами, и къуэр къытрихыжыну жиIэу абыкIэ игъэгузэвэну яужь зэритами, модрейм ауэ жыжьэу зэрызримыгъэпсэлъами.
Хьэсбии къыгурыIуа хуэдэт Iэджэ лъандэрэ и гурыIупсыр щIригъэх Замирэтыр и лошкIэм къызэримыхъуэнур. ауэ председателым ар, къуажэм дихун дэнэ къэна, бий ищIатэкъым, уеблэмэ зыри къэмыхъуам хуэдэу ежьэжат, зэзэмызэ зыщIыпIэ щыхуэзамэ, «ТхьэIухудыр дауэ ущыт?» жриIэрэ дэгушыIэу.
Замирэти, мыр нэпсеижь цIыкIуу аращ, цIыхухъур Iэджэми якIэрохъыжьэ, и гугъати, къэнэжащ, жиIэщ, мобыи цIыхуфэ нэхъ ириплъыжри, езыми игу игъэфIыжат. Зэ еплъыгъуэкIэ псори фIэкIа пэтми, Хьэсбий и гур иджыри Замирэт хуэкъабзэтэкъым.
Замирэт зыхэт гъащIэми, абы и хъуреягъкIэ къыщекIуэкIхэми ФуIэд щыгъуазэт. Уеблэмэ армэм къикIыжа щIалэ фызкъэмышэ гуэр Замирэт и ужь къыщихьам, абы дэкIуэмэ, жиIэу щэхуу гузэват. ар къызыхэкIри езы дыдэм хузэхэхыжыртэкъым. Къишэнумэ, къыдэкIуэну игурэ и щхьэрэ зэтелът, ауэ пуду зи цIэр къуажэм дэIуар дауэ фызу къишэн. Лажьэ зимыIэр хыфIидзэри, щIэлъхуар къишащ, 2 Заказ №219 ЖьантIэ жаIэнкъэ. ауэ ФуIэд ищIэрт лажьэ зимыIэу хыфIидзауэ жыхуаIам иджы хужаIэри, лажьэ зиIауэ яфIэIумпэмам къызыкъуихыжыфа къабзагъэри. ИтIани.
Иджыпсту, Культурэм и унэм здэкIуэм, а псоми егупсысыртэкъым ФуIэд. абы и щхьэм илъыр махуэ зытIущ дэкIмэ, клубышхуэм къуажэм я пащхьэм къыщиувэу, и диплом лэжьыгъэр зэрыпхигъэкIынурт. Езыми ищIэжырт ар а Iуэхум IэхъуэтегъэкIыу зэрыбгъэдэмытар, къуажэми ящIэрт абы щIэныгъи акъыли зэрыбгъэдэлъыр. Сымаджэщым щIэгъуэлъхьа бригадир гуэрым и пIэкIэ зэрылэжьа мазэ закъуэми къигъэлъэгъуат абы Iуэху зэрызэрихьэфынур.
«Зэ мы дипломым кIэ игъуэтмэ, сытри содэ», – жиIа щхьэкIэ къыхуамыдэу, «укоммунистщ уэ, бригадэр хокIуэдэж, дипломри зыщIыпIи кIуэжынкъым, ущеджакIэ къэпхьынщ ари.», жаIэу хагъэзыхьри, ФуIэд пIалъэкIэ ягъэуват бригадэм и унафэщIу. ауэ сымаджэр, и узыфэр кIыхьлIыхь щхьэкIэ, мыхъужыну дохутырхэм къыжраIат. ФуIэди фIэкъабылтэкъым сымаджэм и пIэм зэриувар, ауэ къыщIэпхъуэж
мыхъуурэ екIуэкIырт. абы сытри идэрт, Хьэсбий деж имыгъэзэж закъуэмэ.
ФуIэд зыщIыхьа клубышхуэр нэщIт. адэкIэ къыпыт кабинетым Замирэт и закъуэ щIэст.
Сэлам зэраха иужь, а тIур зытIэкIурэ Iэнкунащ. Iэджэ щIауэ апхуэдэу зэкъуэхуауэ ахэр зэрихьэлIатэкъым, ФуIэди ар къилъыхъуатэкъым.
– Уи клубым дыныщIэбгъэхьэн, Замирэт?
– УкъыщIыхьакъэ. ар си закъуэ си клубу щхьэ убжа, ФуIэд?
– Сэ сщIэрэ, ди Iыхьэ хэмылъыжрэ жызоIэ.
– ара укъыщIэмыкIуэжыр?
– Умыдэм, жызоIэри аращ.
– Клубыр къуажэм ейщ.
– Клубыр къуажэм ей щхьэкIэ, щIэтыр зейр сщIэркъым, – ФуIэд къригъэкI щымыIэу иутIыпща псалъэм Замирэт плъыжь зэрыдэхъуар
илъагъури, трилъэщIэжыну и мурада щхьэкIэ, модрейм хунигъэсакъым.
– ЩIэтри къуажэм ей уи гугъэмэ, ущоуэ, ФуIэд, ар зыми ейкъым. СыткIэ укъысхуейуэ укъэкIуат? – жеIэ Замирэт, нетIэ и нэгум илъа
гуапагъэр фIэкIуэдыжарэ и нэщхъыр мащIэу зэхэлъу.
– Уи жагъуэ сщIамэ, къызогъэзэж, Замирэт. Сэ жысIам зыри къыумых, жысIакъым.
– Уэ жыпIам къимыкI къисхакъым, схуэмыфащи къикIыркъым. СыткIэ укъысхуей хъуат? – и нэщхъыр зэрызэхэлъщ Замирэт.
– Iуэху блэкIкIэ сыкъэкIуакъым. Уи щхьэр уэзмыгъэужэгъуамэ, сыщIумыхуж, ари бжесIэнщ.
– Тхьэ, ущIэзмыхуж, ущIэсхужынуи сыхуимыт.
– СыщIэпхужыну узэрыхуимытыр сощIэ, ауэ уэ уи жагъуэу мыбы сызэрыщIэмытынури уощIэ.
– Сыт щхьэкIэ си жэгъуэн, си жагъуэкъым.
– атIэ, нэщхъкIэ щхьэ укъызэуэрэ?
– адрей хьэл Iей схэлъхэм ящыщу къыщIэкIынщ ари, – куэд къикIыу, Замирэт зымащIэрэ еплъщ ФуIэди, и напIэр иридзыхыжащи, зэрыпIейтейм и дамыгъэу зыбгъэдэт стIолым теубгъуа тхылъымпIэ хужьым и кIапэр ефыщI. 19 ЖьантIэ ФуIэд игу къэмыкIа псалъэмакът мы тIум яку нобэ къыдэхъуар. Замирэт жиIам пидзынур имыщIэу къэнат ар.
– СлIо, ФуIэд, бгъуэтыркъэ къыспэбдзыжын жэуап? – Замирэт и щхьэр занщIэу къиIэтыжщ, и нэр ФуIэд къытриубыдэри, къыщIидзащ: – атIэ, сэ бжесIэнщ уэ жумыIэфыр. Сэ фи къуажэм сыкъэкIуащ хъыджэбз щIэщыгъуэ цIыкIуу. Хэти сишэнут. Зызгъэунэхъужащ, сыделащ. Пэжщ а псори. Сыщыуащ, егъэлеяуэ сыщыуащ. ауэ сэ сыхьэбыршыбыркъым. Мыбдеж жылэм я пащхьэм нэщхъыфIэу сыкъиувэу, унэм сыкIуэжрэ нэпсыр щIэзгъэжу, куэдрэ сыпсэуащ сэ. ар зищIысыр зымыгъэунэхуам къыгурыIуэнукъым. Си щыуагъэм си гур ипсыхьащ, зэи сыщымыуэжын хуэдэу. ауэ ар зыми ищIэртэкъым. Куэдым я гугъэт сэ сыпуду, сыделэгъуафIэу, гъуэгу пхэнж сытехьауэ, абы сытетыни хуейуэ. а гурылъыр яIэу цIыхухъу Iэджи си яужь къихьащ. Сэри сыцIыхухъуу щытамэ, апхуэдэу сщIынкIэ хъунт. Сэ къэзлэжьыжат ахэр къызытекIухьыр. Сэ зыми и щхьэм башкIэ сеуакъым, ауэ псори Iэмал зырызкIэ тезгъэкIуэтащ. Хэт сегиящ, хэт згъэукIытащ, хэти згъэшынащ. а зы лъэныкъуэмкIи си напэр тхьэщIыжа хъунутэкъым.
Си напэр щытекIа, фэ Iей къызэзыплъа къуажэм сэ езгъэлъагъун
хуейт слъэкI псори лэжьыгъэкIэ зэрахуэсщIэр. Къыдэсхьэхыжын хуейт
зигу къысщыкIа цIыхухэр. Мис аращ сэ сызыхуэлэжьар. Иджы сылIэми содэ. Ныбжьэгъу куэд сиIэщ, псори фIыуэ къысхущытщ. Си щхьэцыр къизыфыщIыкIа Фени щIегъуэжащ. Сыщымыуэмэ, цIыхухэм къагурыIуауэ си гугъэщ сызэрымыхьэбыршыбырыр. Псом ящхьэращи, сэ езым сощIэж ар. ауэ уэ пщIэркъым ар, ФуIэд.
– Хьэуэ, Замирэт.
– УмыпIащIэ, ФуIэд. Сэ бжесIэнур сухакъым. Хэти хуэмыдэу, уэ уощIэ си Iуэху къызэрекIуэкIар. жысIащ – сыщыуащ щыуэкIейуэ. ауэ щыуэр яукIыркъым. Ларисэ мыхъуамэ, зыри къысщымыщIынкIи хъунт. ауэ лейр гъуркъым. Иджы ари къацIыхуауэ, сэри сыкъацIыхуауэ си гугъэщ къуажэм. Уигу щызгъэкIыну аракъым ар щIыбжесIэр. абы езым сэр щхьэкIэ жиIам, нобэми жиIэм хуэдиз сэ зэи пэздзыжыфынукъым. ар аращ, и Iуэху зесхуэркъым.
Уэращ, ФуIэд, сэ зи гугъу сщIынур. ПщIэжу къыщIэкIынщ библиотекэм, Ларисэ деж укъэкIуауэ, япэу дыщызэрылъэгъуар. Сэ зэи сщыгъупщэнкъым а уи къызэплъыкIар. арагъэнкIэ хъунщ Ларисэ
жагъуэгъу схуэзыщIу сызытекIуэдар. ИужькIэ «къыздэкIуэ» къызжепIащ. Сэ здакъым. СопэгэкIауэ аракъым – си напэм схутегъэхуакъым. ауэ абы и удыныр сэ хьэлъэу къыстехуэжащ. Уэри, си псэм зэуэ укъыдыхьэри, зэуи укIуэдыжат. ари къызгуроIуэ. Лъагъуныгъэ щыIакъым – уи нэр хъуэпсауэ аркъудейщ. Лъагъуныгъэм нэхъыбэ хузэпач. абы зэхэгъэж иIэкъым, ар убзэркъым икIи шынэркъым, абы зыми худидзыхыркъым.
Илъэсхэр блэкIащ абы лъандэрэ. Иджы тIури дымис. Сэ узбжат, ФуIэд, мы къуажэм дэс щIалэ нэхъ зэтес дыдэхэм, псэ къабзэ зиIэхэм, цIыхур зэхэзыщIыкIхэм уащыщу. Ноби сигу пщыкIауэ аракъым. ауэ уи пащхьэм сэ иджыри щхьэ сыщыпуд?..
– апхуэдэу жумыIэ, Зами. – Сэ сухакъым иджыри, ФуIэд. Пэжщ, уиIэу къыщIэкIынщ уэ абыкIэ щхьэусыгъуэ. Хьэсбий деж сыпшауэ щытащ. И кабинетым сыкъыщIинэри, уэ уиутIыпщыжат. абы уэркIэ куэд къокI. ауэ, абы и 20 ЖьантIэ кабинетым сыщыгува фIэкIа, зыри къэхъуакъым. Сэ сыт хуэдэу сыныппэплъат уэ, а пщыхьэщхьэм укъызэжьэну. Псори бжесIэнт, нэпскIэ згъэва си бампIэр пхуэсIуэтэнти, си псэр тыншыжынт. арщхьэкIэ уэ укIуэсэжащ, уи унафэщIым ущышынэщ, хьэ шхыпIэм сыкъибнэри. ауэ ар хьэ щыхъум, сэри дыгъужь сыхъуат. дыгъужьым хьэ пэлъэщыркъым.
ИужькIи сигъэтыншакъым сэ Хьэсбий. ар цIыхуфIкъым. абы и гъащIэр зытеухуар дунейм IэфIу тету къыщыхъур зыIурилъэфэну аращ. ауэ ари цIыхущ, зы псэ гуэр иIэу. Нэхъ цIыху бзаджэ дыдэми фIы гуэр хэлъу къыщIэкIынщ. Зыри зэрыспимыхынур къыщыгурыIуэм, зэрыцIыхур зыкъищIэжагъэнщ, си ужь икIыжащ, бии сищIакъым. Сэри нэмыплъ естыркъым, сэлам къызихым изохыж, зэрыслъэкIкIэ я лэжьыгъэм зыщIызогъакъуэ.
Мы псор бжесIэн щIэхъуар уи псалъэщ, ФуIэд. «Клубыр къуажэм ей щхьэкIэ, щIэтыр зейр сщIэркъым», – жыпIэри нетIэ къызэбдзащ. ар псоми къызжаIами, уэ укъэнэн си гугъащ. абы къокI клубым щIэтыр зейр къыпхуэмыщIэжу зэIэпахауэ, ауэ зэгъащIэ, ФуIэд.
– Замирэт, зэтепIэ уи жьэр! – зэуэ къищиудри, зэрыгубжьар плъагъуу, кIиящ ФуIэд.
Замирэт и псалъэр зэпыуащ. ар ФуIэд и кIий макъым игъащтэу шынауэ аратэкъым, атIэ езым и псалъэм модрейр зэригъэгубжьар и
гуапэт.
ТIури псалъэншэщ. гупсысэ Iэджэм зэщIаIыгъэу, ФуIэд зэпеплъыхь щхьэц фIыцIэ Iув утIэрэзар, дамэр щIигъанэу пыгъэщхъуауэ, зи плIэм къыдэлъ, бгы псыгъуэм етIысылIэу, япэм хуэдэу мыкIэщIыж, бостей джэдгыныфэ екIупсым игъэдахэ Iэпкълъэпкъ зэщIэха зиIэ цIыхубз зэкIужыр.
Замирэт пэплъэрт ФуIэд и жэуапым. ар хуейт, езым хуэдэу и гур къитIэщIу, къыщымысхьу ФуIэд къепсэлъэну. Идэрт и жагъуэ къищIми, пэжыр жиIэ закъуэмэ.
Зи кIапитIыр зэтемыхьэу дамэдазэ зыщI щхьэгъубжэIупхъуэ Iувым здыдэплъым, Замирэт елъагъу я Iуэху зэрахуэжу уэрамышхуэм
щызэблэкI цIыху зэхуэмыдэхэр. Мес, Бабыхуи блокI, къаруакъ
бостей кIэ зэтедза баринэшхуэ щыгъыу, угъурлышхуэ хъужауэ. Сыту куэд къысхуищIа сэ а фызыжьым, сыту куэдым сыхуиущия. ар си мыгъунэгъуамэ, бампIэм сызэгуиудынти, си сабий насыпыншэри схуэпIынтэкъым. аращ си аслъэн цIыкIу зи куэщI къихъукIар. анэшхуэ иIами, апхуэдэ къыхуэхъунтэкъым.
Замирэт и къеплъыкIэм ФуIэд къеджэрт: иIэ, жыIэ уи гум илъыр, лIыгъэ пхэлъкъэ уэ, пэжыр жыIэ, сщIэну сыхуейщ сыкъызэрыпщыхъу дыдэр.
Зигу илъыр къэзыIуатэу зи псэр нэхъ тыншыжа Замирэт и плъэкIэр къытекIуэри, ФуIэд и щхьэр ирихьэхащ, стIолым бгъэдэкIуэтащи, абы телъ шот цIыкIум и кIэнхэр зэрегъэзауэ, и тэмакъым къэса псалъэхэр къыхужьэдэмыкIыу и Iупэр мэпIэжьажьэ. ИтIанэ зыкъещIэжри къыщIедзэ:
– Замирэт, уэ жыпIа псоми гупсэхуу седэIуащ, – и фIэщу псэлъэн
зэрыщIидзам щыхьэт техъуэу, шотыр лъэныкъуэкIэ IуигъэкIуэтри, ФуIэд стIолым IэдакъэкIэ зытригъэщIащ, Замирэт зыхуиший щIыкIэу, 21 ЖьантIэ и нэр абы триубыдауэ. – Иджы чэзур сысейщи, къызэдаIуэ. Ларисэ си щхьэгъусэу щытащ. Зыми стрихакъым, сэ изгъэкIыжащ. абырэ сэрэ дызтэкъым. дызэрызэщхьи дызэрызэтехуи згъуэтыртэкъым, зыр лIыуэ, адрейр фызу дыщытын къудей мыхъумэ. ар мащIэт. дызэпылът. НэгъуэщI къылъыхъуати, «уэ сыпшэнумэ, абы сыдэкIуэнукъым». къыщызжиIэм, къэзгъэгугъэри дэзгъэкIуатэкъым. абы дэкIуамэ, сэ сIэщIиха хуэдэу къысфIэщIынут. Щхьэхуещэу сыкъыщIэкIащ. апхуэдэу Ларисэ къэсшэну къыспэплъэу щысу, уэ ди къуажэм укъэкIуащ. Япэу сызэрыпIуплъэу си дунейм зыкъызэригъэдзэкIащ. а дакъикъэм сэ къысфIэщIащ си гъащIэ псом си гум къилъыхъуэм си нэр теплъауэ. абдежми си гум илъ псор си жьэм хужыIакъым, жиIа псалъэ закъуэм уэ гущIэгъуншэу укъелъэпэуащ. Сэри абы жьэмей сищIащ.
Замирэт аргуэру щхьэгъубжэмкIэ зигъэзащ. ар хьэзырт и бгъэм къыфIэзэрыхьа бампIэшхуэр нэпс уэру кърикIутыну, «сыт къэбгъэна уэ къызумыщIэу, ФуIэд, мэ, иджы си гур си псэм къыхэлъэфи, лъыр къызэрыпыжу цIынэу шхы.» – жиIэу псоми зэхахыу ину кIиину. ар хуейт и щIыбагъ къыдэт щIалэ псыгъуэ кIыхь цIынэшхуэм зридзу,
и щхьэц фIыцIэ Iувым и Iэпхъуамбэ псыгъуэ кIыхь цIыкIухэр хигъэлъадэу, иудыныщIэну, ириуду хикухьыну, къиIэтыжу и щхьэцыр трилъэщIэжыну, и бгъафэм зыщIидзэу игу бэгар тIысыху пыхьэну.
– Замирэт. Зыкъэгъазэ си дежкIэ. Уи нэгу симыплъэу, си гум
илъыр схужыIэнукъым. Сэ схуэдэу, уэри зэхэпхыну узыхуейр пэжырщ.
Замирэт хуэмурэ зыкъигъэзэжащ. «Мыбы адэкIэ къызжиIэнур сыту пIэрэ?» – жиIэу шынэу, щтауэ, гущIэгъу лъыхъуэу, ФуIэд и нэм щIэплъэри, и щхьэр ирихьэхыжащ.
– Лъагъуныгъэ къэбырсеям сыпэрыуэри, къамылъху щIыкIэ и пIэм ижыхьыжат. Сэ си щхьэр фIызоудыж – тIы нэфым хуэдэу сыкъыщIэкIащ. Къэмыхъупхъэ къызэрыхъур схузэхэщIыкIыу, абы сыпэувакъым. УощIэж МэчрэIил сыщезэуа гъатхэ махуэр. абы щыгъуи псори схузэхэщIыкIакъым. ИужькIэ хэтIэсат. Ларисэ ди деж я жагъуэтэкъым. ар уэ нэхърэ нэхъ къабзэу къысфIэщIат. абы и закъуэкъым. Сэ къэслъытащ абы хузимыIэ лъагъуныгъэм и щIыхуэ стелъу, ар къэсшэн хуейуэ си боршу, си псалъэм сепцIыжмэ, сылIыгъэншэу. а псори щызэхэсщIыкIыжар Ларисэ ди унэ щIэсущ. абы щыгъуэщ Ларисэ къыуиха лейри къыщысщIар. ИтIанэ сэ абы сыдэпсэужыфакъым, –
и псалъэр зыжриIэм къызэрыщыхъум егупсыс хуэдэ, ФуIэд тIэкIурэ зэпыури, адэкIэ пищэжащ: – Уэ ущыIэт, Замирэт. ауэ уэрэ сэрэ ди зэхуакум къуэ куу бзаджэ дэтт. ИтIани сэ абы сынызэпрыплъырт, си гур мывэу жами, си нэр абыкIэ нысфIэкIуэрт. СызищIысыр сымыщIэжу зэманыр кIуэрт. СIыгъ рулыр сIэщIэхуным хуэдэу си гур нэфт, уэ
ухэмытуи бэмпIэгъуэ Iэджэм сатхьэлэрт. Си адэ дыдэм сезэгъыжыртэкъым, сыкъэзылъхуа си анэми сыкъыгурыIуэжыртэкъым. дуней сызытетыр зэрыщыту пщIыхьэпIэу къыщысфIэщIыж къысхуихуэрт. Сызэрышофёрыжь цIыкIури сщIэжырт, ауэ си Iуэху зыхэмылъхэм сегупсысырт, си псэм пэж къилъыхъуэрт – игъуэтыртэкъым. жаIэмрэ ящIэмрэ зэтемыхуэ цIыхухэм гъащIэм сигу щагъэкIырт, итIани гъащIэм лажьэ зэримыIэр си фIэщ зыщIыж цIыхуфIхэм, лэжьакIуэ хьэлэлхэм сарихьэлIэрт. Сыпсэурт, ужьэжьауэ, си гум жиIэм лъахъэ
илърэ си жьэм къыжьэдэмыкIыу. 22 ЖьантIэ а псоми сыткIэ ухуей уэ, Замирэт? Сыт ахэр щIыбжесIэри? СщIэркъым, ауэ бжесIэн хуейуэ къысфIощI. Сыхуейт мы сызытет дунейм псори дахэу щыслъагъуну. Си щхьэм губгъэн хузощIыж апхуэдэу сызэрыщытым щхьэкIэ. Сызоныкъуэкъуж уэ си гум узэримыхум щхьэкIэ. Сэ сыхуейт уэ сыпхуэмеину, мы къуажэм удэкIыжыну, усщыгъупщэну. ауэ слъэкIыртэкъым. «СыцIыху Iейуэ къыщIэкIынщ
сэ», – жысIэрти, зыкъэслъыхъуэжырт, ауэ сыIейуи зызгъуэтыжыртэкъым – си щхьэр фIыуэ слъагъужу къыщIэкIынт. Мис апхуэдэу сыпсэурт, уэ зыри къысхыумыщIыкIыу. Сэ дэтхэнэ уи лъэбакъуэри
згъэхъурт, сыпкIэлъыплъырт, услъагъуну сфIэфIт, ар зэрысфIэфIым щхьэкIэ сызэныкъуэкъужырти, си Iупэм къэсауэ Iэджэ щIауэ къесхьэкI псалъэр бжесIэфыртэкъым.
аргуэру услъагъурт, аргуэру си гущIэм зыкъызэригъэдзэкIыжырти, псори сщыгъупщэжырт, ди зэхуаку къыдэува къуэ куум лъэмыж телъу къысфIэщIырт, ауэ сынытехьэфыртэкъым а лъэмыжым. Сэ сыхуейт абы уэ укъикIыну.
УкъызэрикIыфын къару уиIэми, е адэкIэ укъэнэжыпэнуми сщIэртэкъым.
апхудэурэ илъэсхэр кIуащ. Сэ зы псалъи уэ бжесIакъым, си гурылъ псори щэхуу схъумащ. Иджы къысфIощI уэ гъащIэм Iущ ухуэхъуауэ, уи зы щыуагъэм етIуанэ зэи къыкIэлъымыкIуэжыну. Мис ар тызогъакIуэ «хъыджэбздэсу щIэлъхуа» къызэрыпхужаIам, сэ нобэм къэсыху сызытхьэла гупсысэм.
СыгущIэгъуншэщ сэ, Замирэт. Пэжкъэ? ауэ сигу илъыр бжезмыIэу хъунутэкъыми, бжесIащ. Иджы си Iэр ныпхузоший, сэ уэ сыпхуейщ, Замирэт, утаучэлмэ, къэубыд.
ФуIэд и Iэ шиям Замирэт тэлайкIэ еплъащ. ар псэлъэхукIэ езым игукIэ зэригъэзэхуа псори и нэм щIэлъу, ФуIэд еплъащ, зы лъэбакъуэ ичри, абы и Iэр имыубыду, стIолым трикъузащ.
– ФуIэд. гъунэр къэбжыхьурэ, хьэм щхьэ себгъэшха? Иджы сыт сызэрыпщIыжынур? Къуажэ ауанрэ Iыхьлы губгъэнрэ ухуейуэ ара?..
гъунэгъу къэхъу лъэ макъым зэIэпичыжащ зэрымыубыдами зэлъэIэса IитIыр. алмэжан деж щыIа Заур пIащIэу пэшым къыщIэлъэдащи, сурэт ныкъуэщIыр зэкIуэцIех.
– Замирэт, си псэм хуэдэ, мыдэ къеплъыт мыбы. Си сурэтым и псэр къэзгъуэтащ. ар лъагъуныгъэрщ – мафIэм хуэдэу пщтыру, дыгъэм хуэдэу лыду, сабий быдзышэу IэфIу, псынэм ещхьу къабзэу, нэпсым хуэдэу шыугъэу, лIыгъэм хуэдэу лъэщу, цIыху напэм хуэдэу лъапIэу. Мис апхуэдэщ алмэжан и лъагъуныгъэр, Замирэт. Мис аращ си сурэтым къищын хуей псэр, къиIукIын хуей макъыр.
– Замирэт, – жеIэ ФуIэд, адэкIэ мыбы щищIэжын щымыIэу къилъытащи, къыщIэкIыжыну къикIуэтыжауэ, – атIэ чертёжхэр, схемэхэр зы щIыпIэ деж кIэрыIулIэн хуейщ, пщэдеймыщкIэ къэрал комиссэр кърагъэблагъэ. дапщэщ къэсхьын?
– Къэхь, ФуIэд, ущыхуей дыдэм деж. КIэрысIулIэнщ.
Зи сурэт ныкъуэщIым зытезыубгъуа художникым «имычэзууэ укърихьэлIэт уэри.» къригъэкIыу мыарэзыуэ нэкIэ епыджщ, «ди псалъэмакъыр духакъым.» жриIэ хуэдэу ней-нейуэ Замирэт зэ хуеплъэкIыжри, ФуIэд клубым къыщIэкIыжащ. 23 ЖьантIэ

Пщэдджыжь акъужьым дэщэнауэ щиху тхьэмпэ пхъашэ цIыкIухэм я щхъыщхъ макъым щIэдэIукIыу, алмэжан щхьэгъубжэм доплъ. Къуажэ къэушам игъэIу Iэуэлъауэ зэмыфэгъухэр и тхьэкIумэм итщ. Безрыкъуэхэ я хьэмаскIэ къарэжь цIыкIум зелIэж, я хьэ хужьыжьри, и къалэн имыгъэзащIэу фэ къраплъынкIэ шынэ нэхъей, щхьэхынэурэ абы зэзэмызэ поджэж. НэгъуэщI лъэныкъуэкIи зы хьэ гуп къыщобанэ. жэщ псом зэрызэпэIуар яфIэмащIэ хуэдэ, хьэблэ адакъэхэр адэ-мыдэкIэ зэзэмызэ къыщыхоIукI. «Мы ди Iэхъуэ псынщIэр, шы къратащи, жеижыркъым», – жиIэурэ шхыдэу я жэм къыкIэрыхуар хъушэм кIэлъызыхужу къэзыгъэзэжа фызыжьыр блокIыж. Бжьахъуэ пщыIэм дэжыж Нану лIы цIыкIум и мотоциклыр блож, жылэм къыдэIукI Iэуэлъауэ псори щIигъанэу. Сыт щыгъуи и жагъуэ а макъым зыщихъумэу, алмэжан и тхьэкIумитIыр IэгукIэ Iуеубыдэ. ахэр хуит къэхъужа нэужь, абы зэхех Цыкъэб лIыжь угъурсызым и джэ макъыр.
а джэ макъыр имыщIэщыгъуэж пэтми, алмэжан мащIэу щIодыхьэшхыкI. Зэрыцыбэмрэ къэбым хуэдэу зэпэхъурейуэ зэрыщытымрэ щхьэкIэ цIэ лей IуэрыIуэдзу жылэм Цыкъэб зыфIаща лIыжь гурыкъ бзаджэм и макът ар. Псоми я пщыж Хьэсбий деж къыщыщIэдзауэ абы и жьэм щымышынэ дэстэкъым жылэм. Хэт машинэ къищэхуами, унэфI ищIами, уеблэмэ апхуэдэ мурад зыщIа нэгъунэ якIэщIэтхыхьырт а лIыжь жьей бзаджэр. районым къаужэгъуауэ, республикэми нэсырт ар. гъуанэдэууэ зэ къраудауэ щытащ Цыкъэб, ауэ, нэхъри зэщIэплъэ мыхъумэ, увыIэртэкъым.
а пщэдджыжьым «Iэнфисэ, мэ Iэнфисэ, зи анэр., мэ, мэ.», – жиIэу Цыкъэб я унэ бжэIупэм Iуту зэджэр я хьэщхъуэжьырт. Я гъунэгъу фызыр и бийти, абы ипхъу Iэнфисэ и цIэр Цыкъэб езым и хьэми цIэуэ фIищауэ арат. Пщэдджыжь къэс и хьэм ехъуэнурэ апхуэдэу еджэрт, и гъунэгъур иризэгуигъэпу. Iэнфисэ зи цIэ хъыджэбз цIыкIури ар зэхихыху и фIэщыпэу гъырт. ар напэтехщ, жаIэри нэхъыжьхэр къегия щхьэкIэ, зыри къыщимыкIым, къуажэм дэс мылицэм жраIащ. арщхьэкIэ Цыкъэб езыри мылицэ пхуэхъунт. «Хьэр си хьэщ, сызыхуей дыдэр цIэуэ фIэсщыну сыхуитти, фIэсщащ, сыхуеймэ, сехъуэнынщ, сыхуеймэ, седэхэщIэнщ.», – жиIэри, мылицэри зригъэпсэлъакъым.
МахуэщIэ къалъхуар зыIурилъэфэным хуэдэу хъуанэкIэ пежьа лIыжь жьейм и макъри кIуэдыжри, пщэдджыжь дыгъэпсыр щхьэгъубжэм къыIууващ. дуней дахэри, къыхуэкIакIэ и жэнэтбзу цIыкIуитIри, и бдзэжьей къуэлэнхэри щигъэгъупщэу, алмэжан и щхьэр егъэлеяуэ къеузырт. ПщIантIэмкIэ зы Iэуэлъауэ къиIукIыхукIэ, медсестрар мастэхэIу къыхуэкIуа и гугъэу даIуэрт. жэщым къуажэ сымаджэщым лажьэу щIэта медсестрар пщэдджыжьым и унэ мыкIуэж щIыкIэ алмэжан деж мастэхэIу къэкIуэн хуейуэ ягъэуват, икIи а къалэныр къемыхьэлъэкIыу хэти игъэзащIэрт.
Нурэт абыкIэ сымаджэр псом хуэмыдэу арэзы зыщIыр. ар, адрей медсестрахэм хуэдэу, я лэжьыгъэ зэблэкIыгъуэм пэмыплъэу, пщэдджыжьым нэхъ жьыуэ къэсынти, сымаджэм едэхэщIэнт, хъыбар гуэрхэр къыжриIэнт, мастэри щабэ дыдэу хиIунти, щIэжыжынт.
Нурэ къэсащ. алмэжан, и нэщхъыр зэхихыжри, и Iупэм гуфIэ мащIэ Iурылъэдащ. Медсестрар абы бгъэдыхьэри, и нэкIу уэсчэсейм ЖьантIэ ба хуищIащ. алмэжан абы и Iэ лъэныкъуэр и IитIымкIэ иубыдащи йодэхащIэ, «уэр мыхъуамэ, мы пIэм иджыри къэс сыхэлIыхьати», къригъэкIыу, абы къыхуищIэ фIагъ псоми пигъэкIуэтэжыфыну иIэр а и дахащIэ тIэкIур зэрыарар гуригъаIуэ хуэдэу.
– Сыту уIэпэ угъурлы, си псэр зышхын Нурэ. Нышэдибэ мыгъуэ сылIапэрти, сыбгъэтыншыжаи. Зэ сыхъужа мыгъуэм фэри фытыншыжынт, – жиIэрт сымаджэм, мастэ къыхэзыIуам и Iэм телъэщIыхьурэ.
– Ухъужынкъэ, си алмэжан дахэ цIыкIу, ухъужынщ.
– КхъыIэ, Iейуэ умыпIащIэмэ, моуэ си пIэ лъапэм деж тIэкIу къетIысэх, – жеIэри, алмэжан и тепIэныр зыщIегъэкIуатэ.
– Мыдэ, шэнтыр къэзгъэкIуэтэнщи, сытIысынщ, – жиIа щхьэкIэ имыдэу, и пIэм иригъэтIысхьэри, и Iэблэр медсестрам и бгым иришэкIащ.
– Тхьэм и шыкуркIэ, нышэдибэ унэхъыфIщ, алмэжан, пэжкъэ?
– Уэ укъыщIыхьэри, нэхъыфI сыкъэхъуащ. Ей, Нурэ, сэ зыгуэр бжесIэни, зыми жумыIэнумэ.
– Тхьэ жезмыIэн, алмэжан, жыIэ сыт ухуейми.
– Мо «Бабыщ псыбафэр» схуэзыщIар бжесIатэкъэ уэ?
– атIэ, художник щIалэрщ жыпIат.
– Заурщ абы и цIэр. ар сытым хуэдэу цIыхуфI уи гугъэ!.. абы къызжиIа гъэщIэгъуэныр пщIэрэ уэ, Нурэ?
– Сыт, алмэжан, къыбжиIар?
– атIэ, зыми жумыIэж, – алмэжан и нэ фIыцIэшхуитI нэщIащэм илэлыхьауэ хьэлъэу зэрихьэр, япэм хуэмыдэжу, зэуэ къэлыдащ, гуфIэгъуэри щтэгъуэри щызэдэщIыгъуу.
– Зы цIыхупсэм жесIэнкъым, алмэжан, жыIэ мыдэ уэ.
– Ехьей, абы сэ фIыуэ сыкъелъагъу. ауэ сытми сыкъилъагъурэ, сыкъэтэджыжмэ, сишэну жеIэ, – Iущащэм хуэдэу хуэм цIыкIуу жеIэ алмэжан.
– ар сыту фIыт! ЩIалэфI дыдэу жаIэ ар, алмэжан. ИкIи художник Iэзэщ, езыри щIалэ екIущ.
Пэжкъэ?
– Тхьэ, пэжкъэ? ЩIалэ дахэ дыдэщ. МэчрэIил нэхърэ нэхъ дахэжщ. – Тхьэ, пэжым. МэчрэIил сытым щыщыж. УзэрыдэмыкIуари нэхъыфIщ, аркъэ фIэкIа дуней имыIэжу къэнащ.
– Сурэт щыстрищIыкIкIэ ар апхуэдизкIэ къызэплъырти, си псэм ищIат фIыуэ сыкъызэрилъэгъуар. дыгъуасэ и щхьэр течауэ къызжиIэпащ, Нурэ.
– догуэ, алмэжан, уэри фIыуэ плъэгъуа Заур?
– Слъэгъу. атIэ, слъэгъуащ, Нурэ, – алмэжан и псалъэр зэпигъэуауэ, жиIам кIэлъогупсысэж. ар хуейт жиIэр и фIэщ ищIыжыну, абы МэчрэIил фIыуэ имылъагъужу, атIэ фIыуэ илъагъур Зауру и ныбжьэгъуми и фIэщ ищIыну. ар хуейт апхуэдэу хъуну, ауэ лъэкIыртэкъыми, езыми зыкъигъэпцIэжырт, мори къигъапцIэрт. Пэжыр арти, алмэжан зыхуимытыж и псэр иджыри МэчрэIил деж щыIэт. ауэ ар зыIыгъ къарум нэхъ ин дунейм зэрытемытыр, пIэм езыIулIари а къарур зэрыарар сымаджэ тхьэмыщкIэм къыгурыIуэжыртэкъым.
ЛъэныкъуитIу зэпеIэ гупсысэм къыIэщIэкI и гугъэжу, алмэжан и ныбжьэгъум йоупщI: 25 ЖьантIэ
мэ?..
– ЦIыхухъу псоми пэж жамыIэмэ-щэ. ари, МэчрэIил хуэдэу, пцIыупсу къыщIэкIмэ, итIанэ дауэ сыхъуну, Нурэ?
– аIэ. Сыт щхьэкIэ пцIы къыпхуиупсын, фIыуэ укъимылъэгъуа-
– Пэж хъунщ. СыкъигъэпцIэнкъым сэ Заур. дауэ къыпщыхъурэ: сыузыншэу, МэчрэIил ди лъагъуныгъэм епцIыжащ. Сысымаджэу, Заур фIыуэ сыкъилъэгъуащ. Мобы еплъыт, – алмэжан и Iэр «Бабыщ псыбафэмкIэ» еший. – Мо псэ зыпымыт IэрыщIыр псэуну, псэ зыIуигъэкIэну йоIэ, сэ псэ спытщ, сыкъэпсэужын хуейщ. аращ, дауи, Заур, ар къригъэкIыу, а бабыщыр ищIу къыщIысхуригъэхьар. Тхьэ, пэжкъэ, Нурэ?
– Пэж дыдэщ, алмэжан.
– Мис аращ-тIэ а художник Заур зыхуэдэр.
– Нобэ ди къуажэ клубышхуэм зэрыщагъэхъэнур пщIэркъэ, алмэжан? – жеIэ Нурэ, щIэкIыжыну зигъэхьэзырыжу.
– СщIэркъым, тхьэ. Сыт къэхъуар?
– Хьэсбий, ФуIэд сымэ я гупым университетыр къаух. Комиссэр зэрыщыту абы къашэ. Клубышхуэри, дахэ дыдэу ягъэщIэрэщIауэ, нобэ къызэIуахыж. ди пщафIитIым къелъэIуауэ, дыгъуасэ лъандэрэ мы дунейм шхын IэфIу тетыр ирагъэщI. Концертышхуи щыIэнущ.
– УкIуэну, Нурэ?
– Тхьэ, сымыщIэ. Замирэт сыхуэзати, къызэлъэIуащ, клубыр нэщI Iеймэ, емыкIу хъунущ, къывэмыхьэлъэкIыу фынакIуэ, жери.
– КхъыIэ, кIуэ, Нурэ, мо си цы зэфIэт дахэ дыдэр щытIагъи.
– атIэ, Iей, дауэ щыстIэгъэн, сэ сиIэкъэ?
– СощIэ узэриIэр, ауэ алыхьым щхьэкIэ, щытIагъэ. Сэ сынэкIуам хуэдэу си гуапэ хъунщ, – жиIэри, тхьэмахуэ ипэкIэ и дэлъхум къыхуищэхуа цы зэфIэт дахэр къимыщтэу щIигъэкIыжын идакъым.
Нурэ къыздэкIуэжым гуфIэурэ йогупсыс алмэжан нэхъыфI зэрыхъуам. Иджы абы къыфIощI, сымаджэм къеплъа дохутыр цIэрыIуэ Iэджэм жаIахэр пцIыуэ къыщIэкIыжу, алмэжан къэтэджыжыну, Заур и лъагъуныгъэм ар къиIэтыжыну. Хущхъуэгъуэ зыхуамыгъуэт узыфэ хьэлъэр къызыдежьам дэкIуэдыжыну къыфIэщIат Нурэ.
ар уи фIэщ ирихъуным хуэдэу, алмэжан хэпщIыкIыу дунеймкIэ къеIэжат. Мо зи щхьэр зыужэгъуауэ дунейр зыфIэмыIэфIыж хъыджэбзым къыхухэхуэу щыта жагъын егъэлеяхэр иIэжтэкъым, езыр нэхъ гуапэ, щабэ хъуат. Япэм «ялыхь, щIэхыIуэу сыгъалIэ», жиIэу зэныкъуэкъужу, зыри хуэмеижу щытар, иджы лъаIуэрт «ялыхь, сыгъэхъуж», жиIэу, дунейм хуэпабгъэрт, гъащIэри цIыхухэри фIыуэ илъагъужам хуэдэт.

алмэжан зытекIуэда лъагъуныгъэм хуэдэу, иджы Зауррэ абырэ яку къыдэхъуа лъагъуныгъэри цIэрыIуэ щыхъуат акун. «ПIэм хэлъ
хъыджэбз сымаджэр дауэ фIыуэ зэрыплъагъунур?..» – жаIэу художникым щIэнакIэхэр мащIэтэкъым. ауэ Заур къакIуэрт алмэжан деж кIэщI-кIэщIурэ. «Мыр моуэ зэ къызэфIэувамэ.», – жиIэу, хъуэпсапIэу иIэри арат. алмэжани къеIащ зэрылъэкIкIэ, лъапэпцIийуэ нэхъ
мыхъуми гъащIэм зэ къыхэувэжыну. Нэхъ узынши къэхъужа хуэдэт ар. Зэзэмызи гушыIэрт, япэрей жагъынхэри тэмакъкIэщIагъхэри 26 ЖьантIэ иIэжтэкъым. Заур къэмыкIуэу махуэл дэкIамэ, алмэжан и нэр бжэмкIэ щыIэт. И Iыхьлыхэм ягъэгуфIэну къыхуащэху щыгъын щIэщыгъуэхэри зэблихъуу щитIагъэрти, моуэ зи фызышэр къыдыхьэным хуэдэу зэщыхуэпыкIауэ пIэм хэлът. И лъэр пхъэм дэнами, и гур зэрыпхъэрым хуэдэти, лъагъуныгъэщIэм къигъэбырсеижа псэ тхьэмыщкIэр псэуну къеIэрт.
Иджыри къэс зыпэщIэта етIуанэ лъагъуныгъэм алмэжан и Iэпкълъэпкъ сымаджэм зригуэшат. Лъагъуныгъэу щыIэм гущыкI хуищIын мыхъумэ, зыри зи фIэщ зыщIыжыну хуэмей хъыджэбз тхьэмыщкIэр зыхуимытыж и псэр къэзыгъэпцIам къыIэщIихыурэ къэзыгъэпэжыну иджы ерагъкIэ дзыхь зытрищIэжам IэщIилъхьэну ныкъуакъуэрт. ауэ сыту дэIуэгъуей, сыту щхьэзыфIэфI цIыхупсэр.
абы щIегупсысри имыщIэжу, алмэжан игу къэкIырт МэчрэIил и анэшхуэ гуащэ япэ щищакIэ езыр псэуну. Узыншэшхуэу, джатэ къихам хуэдэщ жыхуаIэу гъащIэшхуэ къезыхьэлIа а фызыжь ткIийр иужьрей илъэсым пIэхэнэ хъури, зезыхьэни имыгъуэтыжу зэхэзедзэну къэнат. ЦIыхухэми, «алмэжан тхьэмыщкIэм и нэхейм игъэкIуакъым, абы ирищIар езым алыхьым кърищIэжащ.», – жаIэрти, гущIэгъум япэ губгъэныр ирагъэщырт. УкъимыщIэу, и бзэр иубыдауэ, шей бжэмышхкIэ зыгуэр жьэдагъэлъадэ мыхъумэ, и Iэр и жьэм хуимыхьу мазэ енкIэ телъауэ лIат гуащэ.
ар щызэхихам, «Кхъуэ щIэхъухь!» – жиIат алмэжан игукIэ, ауэ и жьэм зы псалъи къыжьэдэкIатэкъым. Сытми, къыфIэщIырт, зытекIуэдар дунейм щехыжакIэ, езыр псэуну.
Заур акун щищIа сурэтхэм яхэтт аслъэныбзым ещхь а фызыжь ткIий шынагъуэри. абы и пащхьэм къитт МэчрэIил. зы Фызыжьыр, башыр игъэдалъэу, къуэрылъхум епсалъэрт.
Художникым ищIа сурэтхэр Iэджэ хъурт: Бахъсэн бжьэпэ цIыху Iув щызэхэтщ: хъыджэбз щIалэ дыдэ нэ фIыцIэр псым къыхихыжа щIалэ цIыкIум щхьэщытщ; шы пцIэгъуэплъым зыкъезыгъэлъэтэхыу цIыхухэм яхыхьа щIалэ набдзапцIэ зэкIужымрэ хъыджэбзымрэ я нэр зэтедиящ.
НэгъуэщI сурэтым щыукъуэдиящ губгъуэ щхъуантIэ зэщIэгъэгъам кIуэцIрыкI лъэс лъагъуэ кIыхьыр. ар йокIуалIэ къызэтещащэу ущIипIытIэнкIэ узыгъэгузавэ къыр задэ шынагъуэм. абы и щыгум ит мэз бжэн дахэ цIыкIум щэхуу къопщылIэ дыгъужь мэжэлIа. Бгы лъапэм щIэс къуажэм щыщ унэ гуэрым и уэрамыпэм хъыджэбз дахэ дыдэ щытщ, хиса щиху цIыкIухэм хуегуфIэкIыжу. абы къыхуожэ хъыджэбз цIыкIу.
алмэжан ехьэлIауэ ищIа сурэт псоми яхигъэфIыкIым хуэдэу, художникым, нэгъуэщI тримыгъаплъэу, гъэпщкIуауэ зы зэрихьэрт. ар цIыхубз пцIанэм и сурэтт. абы Заур ирищIыхьат нэгъуэщI цIыхухъуи зытемыплъа, илъэс куэд лъандэрэ пIэ щIагъым щыгъэпщкIуа Iэпкълъэпкъыр къызэрызыфIигъэщIыф, абы теплъэну зэрыхуей дыдэм хуэдэу. ФIыуэ илъэгъуа нэгу дахэм, псэ къабзэм Iэпкълъэпкъ гурыхьи хуищIат художникым, уэсчэсейрэ къащыкъым хуэдэу шэщIауэ, шэжыпскIэ гъэжа къыпфIэщIу. Iэпкълъэпкъ сымаджэтэкъым ар, атIэ хейуэ фэбжь къытехуати, и гущхьэм уIэгъэ телът. КъылъэIэсмэ, уIэгъэр игъэхъужыным хуэдэу, Iэ гуэрым абы удз гъэгъа къудамэ закъуэ къыхуишийрт. ауэ удз хущхъуэр гущхьэ уIэгъэм нэса щIыкIэтэкъым. 27 ЖьантIэ
Заур и закъуэу куэдрэ еплъырт елIэлIапэу ищIа а сурэтым. Еплъыхуи, гупсысэ Iэджэм яубыдырт. Сыт щыгъуи фIыр ем тригъакIуэрт. алмэжан хъужарэ езым къишауэ, ипэ жэщ дыдэми а сурэтыр иригъэлъагъужу. Художникым и нэгу къыщIигъэхьэрт, лъагъуныгъэ нэпцIым ирищIыкIа хъыджэбзыр езым и лъагъуныгъэ къабзэмкIэ пIэм къыхихыжауэ и лэгъунэм къыщIишэмэ, а тхьэмыщкIэм иIэну насыпым и инагъыр зыхуэдизыр, езыри, зэгуэр фIэкIуэдар щыгъупщэжауэ, абы къызэрыдэгъэгъэжынур. Заур къыгурыIуэжырт лъагъуныгъэм хьэтыр, Iуэхутхьэбзэ, уеблэмэ гущIэгъуи зэрыхэлъыр, ауэ, ар насыпыфIэ хуэщIмэ, езыри насып мыухым хэту псэуну къыфIэщIырт.
Заур ищIа сурэтхэм алмэжани щэхуу зы яхилъагъукIырт. ари
хъыджэбз сурэтт, фIищари «адыгэ пщащэт». МащIэу зэрыхуэпщэкIыхьри зэкIупс, тIэкIуи хуэфагъуэу къыпфIэщI хъыджэбз набдзапцIэ нэгу дахэм щхьэц фIыцIэ Iувыр, тIууэ зэгуэхауэ, и щIыбым щIакIуэу къыдэлъщ. ар нысащIэу гъэщIэрэщIауэ, и бгъэм дыщэхэкI пщэрылъыр щедзыхауэ, гъатхэ дыгъэ IэфIыр къедэхащIэрэ напэбгъум ныбжь мащIэ трищIэу, щхъуантIагъэкIэ щызу зызыхуэпа щиху дахэм и пащхьэм итщ.
«Сэращ ар, – жиIэурэ алмэжан игукIэ гуфIэрт, – Мис апхуэдэу сыкъигъэувыжынут, пIэм сыкъыхихынурэ. СыхъужагъащIэ хуэдэу, тIэкIу фагъуэу сищIащ. НысащIэм ещхьуи сихуэпащ.»
Псэр зыхилъхьам хэтыху мэгугъэ икIи мэхъуапсэ. алмэжанрэ
Заурри гугъэрт икIи хъуапсэрт. гуауэм ирищIыкIар IэфIагъым къиIэтыжыну и фIэщ хъурт Заур. Мыбдежым нэхъыщхьэу щытри лъыр къэзыгъэплъ хъуэпсапIэртэкъым, атIэ псэр зыгъэхуабэ IэфIагът. аддэ зы зэман, иджы къылъыкъуэкIар и пщIыхьэпIи къыщымыкIа щищIалэгъуэ-щидахэгъуэм щыгъуэ, Заур и пIэм МэчрэIил щитам, икIи абы нэхъ пэжрэ нэхъ лъапIэрэ алмэжан дежкIэ дунейм зы цIыху закъуи щытемыта лъэхъэнэм, щIалэнэ хъуапсэр абы къытедият Iэджэрэ. Къытедиехуи, хъыджэбзым зыхищIэрт щIалэнэр щIэхъуапсэр. И Iэпкълъэпкъ цIынэм лъыр къыщыпщтырырт, и гур ину къеуэрт, ауэ псори ирикъухырти, нобэ хъуэпсапIэу пщэдей нахуапIэ хъуну зыпэплъэ гугъапIэм алмэжан хуэнэмысыфIэт.
И хъыджэбз напэм зэрыхуэпэжам, и цIыхубз щIыхьым нэмыскIэ зэрыхуэлэжьам и уасэр зылъымысыжауэ пIэм хэлъ сымаджэм, хуейхуэмейми, и нэгум къыфIыщIыхьэжырт и махуэ блэкIахэр. апхуэдэу щыхъури, Заур нэхъ къыщыхуэгуапэ, къыщыхуэгумащIэ дакъикъэхэрт. ПIэм зыгъэгъуэлъамрэ абы къыхэзыхыжыну яужь итымрэ лъэмыкIыу зэригъапщэрт.
апхуэдизу дэзыхьэха, зэсауэ и нэгум щIэт хъыджэбз дахэм хуиIэ хъуэпсапIэ псори Заур щэхуу ихъумэрт. МэчрэIил къепхъуэгъат ба къыхуищIыну. ЗэпикIуэтри, Iэджэрэ зригъэпсэлъэжатэкъым. ИтIанэ «Узгъэунэхуну арат, апхуэдэу уи щхьэ зэрыпхъумэжым щхьэкIэ нэхъыфIыжу услъэгъуащ.», жиIэу МэчрэIил къыкIэрымыкIыурэ, алмэжани ар и фIэщ хъужат. абы и ужькIи щIалэм хъуэпсэн щигъэтакъым, ауэ зишыIэрт.
ЗэхуамыщIа бам зэпигъэкIуэту, сытми зэкIужа иужь, а тIур щхьэтечу зэпсэлъэгъат:
– Сэ уэ хамэ дыдэу сыбобж, алмэжан, – жиIат МэчрэIил, хъыджэбзыр гукъанэм дигъэдзыхэн и мураду. 28 ЖьантIэ – атIэ, ухамэкъэ? Уэрэ сэрэ нэчыхь диIэ уи гугъэж?
– Нэчыхьыр тхылъымпIэщ, алмэжан.
– ТхылъымпIэкъым, тхылъымпIэм тратхэу аращ.
– ар тIури зыщ.
– Зыкъым. ТхылъымпIэр зэфIэптхъыж мэхъу. Нэчыхьыр зэфIэптхъыж хъуркъым.
– Нэчыхьыра атIэ лъагъуныгъэр, алмэжан? Сэ фIыуэ узмылъагъуу, си псэм нэхърэ нэхъыфIу узмылъагъуу жызыIэфын дунейм тет?
– Сыкъэплъагъуу си гугъэщ. Сэри узолъагъу, МэчрэIил. ауэ лъагъуныгъэр зэмыфэгъущ.
– ар дауэ?
– Мыщэми фор фIыуэ елъагъу, – алмэжан мащIэу пыгуфIыкIащ.
– Умыбзаджэ апхуэдэу, алмэжан. Куэдщ зыхузумыгъэщIа бам сызэрыхущIебгъэгъуэжар. Уэрэ сэрэ зы дызэрыхъунум шэч къытепхьэу ари къипх мэхъу абы.
– Къэхъунур зыми ищIэркъым.
– НэгъуэщI уи гум къыумыгъэкI. Узышэри сукIынщи, сэри зызукIыжынщ.
– Таурыхъым хэт лIыхъужьым ухуэдэщ уэ, МэчрэIил.
– аргуэру ауан сыкъыбощI. дэ дызщ. ди цIэ къудейр зокIу. «МэчрэIилрэ алмэжанрэ» жаIамэ, псалъэншэу къуажэр ди Iуэхум щыгъуазэщ.
– ди цIэр Iуэхукъым, ди щхьэр зэкIумэ.
Иджы едапщанэрэ игу къэкIыжу пIэрэ а дакъикъэхэр пIэхэнэ хъуа хъыджэбзым? Езы дыдэми ищIэжыркъым ар.
алмэжан пIэм къикIыфыртэкъым. Щхьэм итIысхьа уз бзаджэр нэхъ лъэщт лъагъуныгъэм нэхърэ.
къеIэ щхьэкIэ, къимыгъанэу лъэкI и 29

апхуэдэу здекIуэкIым, Налшык дохутыр Iэзэ гуэр къэкIуауэ къищIэри, Заур ар хъыджэбз сымаджэм къыхуишащ. алмэжан гуфIащ, япэм къыхуашауэ щыта профессорым пхъашэу зэрепсэлъам хуэдэуи зыхуищIакъым. Хуабжьу зригъэлIалIэу еплъа, и Iуэху къызэрекIуэкIа псоми щыгъуазэ зищIу сымаджэм деж къыщIэкIыжа иужь, дохутырыр Заур еупщIащ:
– а сымаджэр уи сыт?
Художникыр, плъыжь къэхъури, зэ къэIэнкунащ, иритыну жэуапым игъэчэнджащэу. ИужькIэ, пцIым нэхърэ пэжыр нэхъ щхьэпэу къилъытэри, жриIащ:
– ФIыуэ слъагъу хъыджэбзщ. Хъужамэ, къэсшэнут.
– Езыми фIыуэ укъилъагъурэ? – щIэупщIащ дохутырыр, къыхуаIуэта хъыбарымрэ иджыпсту зэхихымрэ хузэхэмыщIыкIыу.
– Сыкъелъагъу. Хъужамэ, къыздэкIуэнут.
– ахьа. КъызгурыIуащ иджы. ЩIалитIри фыпылът, хъыджэбзым фIыуэ илъагъур адрейрт. абы щимышэм, сымаджэ ихъукIри, пIэхэнэ хъуа иужь уэ къыпхуэнэжауэ аращ.
Заур нэхъри плъыжь къэхъуащ, ауэ зызэтриубыдэжри жэуап иритащ: ЖьантIэ
– Хьэуэ, къыбгурыIуакъым. алмэжан сэ зэрысцIыхурэ апхуэдэу куэд щIакъым. Сымаджэу пIэм хэлъущ фIыуэ щыслъэгъуари.
– ар пэж? – иджыри къэс къыфIэмыIуэхущэурэ псэлъа дохутырыр, игъэщIагъуэу, щIэупщIащ.
– Хьэкъыу пэжщ. Щхьэ укъэзгъэпцIэн хуей?
– ПIэм хэлъ сымаджэ хьэлъэр дауэ фIыуэ зэрыпхуэлъэгъуар?
– Хэлъыр фIыуэ слъэгъуати, зыхэлъ пIэр слъагъужакъым. И псэр зыхэсщIащ.
дохутырым и нитIыр занщIэу къэлыдащ, зытэлайкIэ псалъэншэу щытащ, итIанэ художникым къыIурыплъыхьыпэурэ жиIащ:
– Сэ си гугъащ сымаджэм уридэлъхуу е уриIыхьлы гъунэгъу гуэру. абы щыгъуэ, пэж псори бжезмыIэнкIэ хъунут. ауэ абы дежкIэ уэ хэт нэхъри унэхъ гъунэгъуу къыщIэкIащ. Лъагъуныгъэм и уасэр зыхуэдизыр сэ сощIэ, щIалэфI. ИкIи абы къалэн къысщещI пэжыр збзыщI мыхъунуи, уфIэкъабылмэ, бжесIэнщ.
– Сызыхуейр пэж къудейрщ. ар нэхъыфIщ, къызжеIэ.
– а хъыджэбз сымаджэр а узым имылIыкIыу жьы хъуху
игъэпсэункIэ хъунущ. апхуэдэ узыфэм дохутырхэр фIыуэ щыгъуазэщ. гуауэшхуэм апхуэдэу занщIэу ириудам е и акъылыр зэIохьапэ, е кIыхьлIыхь мыхъуу щхьэщокIри къотэджыж. ауэ апхуэдизрэ хэлъа къэтэджыжауэ сыхуэзакъым. Уэ щIалэм псэшхуэ уиIэщ. Зыгуэр слъэкIынкIэ сыкъигъэгугъэу щытамэ, уи псэм и къабзагъым, уи
лъагъуныгъэм и дахагъым сахуэлэжьэнт.
Заур и хъуэпсапIэр къызэрыщэщэжыр и фIэщ хъуа иужь, зыхэт псор пщIыхьэпIэм хуэдэу и щхьэм дэуеижауэ мэгупсысэ. дауэ мыр зэрыхъуар? Сурэт трищIыкIыурэ дихьэха? гущIэгъуу къежьэу лъагъуныгъэм хуэкIуэжа? ЦIыху сымаджэм уи псэр ехъуэпсэныр ар езыр къабзагъэм и япэ нэщэнэу пIэрэ? атIэ, сыт мыр зищIысыр. Сыт къилъыхъуэр зейр зыхуимытыж гум. аддэ, щIалэжь цIыкIуу, лъагъуныгъэм ещхь хъуэпсапIэ гуэрхэм я мэ IэфI тIэкIу къыщыIурыуа зэманым, гъуэлъыжауэ мыжеифу здыхэлъым и гур фоупскIэ къезытхьэщIэхыу щыта сабий хъуэпсапIэхэр балигъ хьэл хуэхъуауэ ара? Сытыт езыр а сабий хъуэпсапIэхэр? ахэр куэдIей хъурт. Мис, зы игу къэкIыжащ: къуажэм дэс зи ишэгъуэ хъыджэбз дахэ цIэрыIуэр Бахъсэныжь хэхуауэ ирихьэхырт. жылэм къыдэкIакъым псы къиуам хыхьэфын езым фIэкIа. Къыхихыжри, къыпылъ щIалэр имыдэжу, тхьэIухудыр мо щIалэ цIыкIум къыдэкIуат, жылэм ягъэщIагъуэу, езыми зигъэщIагъуэу.
Зэгуэр Заур иIа а сабий хъуэпсапIэр арауэ пIэрэ-тIэ пIэхэнэ хъуа хъыджэбзым хуищIа, зыми емыщхь лъагъуныгъэр къызытещIыкIар. Ещхь хуэдэкъэ? Сымаджэм и узыр езым и лъагъуныгъэмкIэ игъэхъужыфыну и фIэщ хъурт. И гум хыхьат. Телъыджэт гум зэригъэзахуэхэр. ауэ телъыджэ къэхъуакъым. Псори макъыншэу щэщэжырт.
Заур къыгурымыIуэж и лъагъуныгъэм езыр зэрещхьыжри къыгурыIуэжтэкъым. ауэ апхуэдэт ар: зыми и фIэщ мыхъун делагъи губзыгъагъи лъэкIынут абы игу утIыпщам. Псэ ехьэжьа зыхэлъ а щIалэ хьэлэлышхуэм къэзыухъуреихь дуней къэкъуалъэм гущыкIыгъуэ Iэджэ хилъагъуэрт, зыхищIэм-зыхищIэурэ, емылыдж ящIрэ тепыIэгъуэ къилъыхъуэу ирахужьэу. апхуэдэ зыкъомт абы и лъэр мы къуажэм щезыгъэубыдари, алмэжан и пэш зэшыгъуэм абы гузэгъэгъуэ щезыгъэгъуэтри. Ухуеймэ, сыти фIэщ: лъагъуныгъи, хъыджэбз дахи, 30 ЖьантIэ IэфIагъи, гуапагъи., ауэ зищIыс дыдэр имыщIэу и гъащIэ псом къилъыхъуэ гуэрт Заур пIэхэнэ хъуа хъыджэбз сымаджэм и гъуэлъыпIэ натIэм езыIулIар.
дохутырыр иригъэжьэжу алмэжан деж щыщIыхьэжам, Заур зэрылъэкIкIэ зызэтриубыдэжати, зыри думылъагъуфым ещхьу зиIыгът. ауэ алмэжан апхуэдэу набгъэтэкъым. И нэм и гъусэу игури плъэрт, и тхьэкIумэм дэщIыгъуу и псэри даIуэрт. Хъыджэбз Iущ дахэ цIыкIуу дунеишхуэм телъэда алмэжан гъащIэм и нэхъ уэрми апхуэдизу набдзэгубдзаплъэ, Iэзэу гупсысэ, гум илъым къеджэф хуэмыщIынкIи хъунт. ауэ ар апхуэдэ ищIат куэдрэ зыхэлъа пIэми, Заур и нэгуми иджыхьыфащ.
НиплIыр зэтедиящи, гупсысэ хьэлъэм псалъэншэу гуитIри щысхьыншэу педзэкъыкI. Щхьэм ит акъылыр гум щемыдэхащIэ дэнэ къэна, щыгурымыIуэж дакъикъэ гугъут ар. Нэхэр иужьрей дыдэу зэплъыж, зэрыгъеиж хуэдэт.
– СлIо, Заур, уи пIэм щхьэ уижыхьа? СылIэну къыбжиIауэ ара?
– Сыт а жыпIэр, алмэжан?! Уэлэхьи, апхуэдэ лъэпкъ къызжимыIа.
– Сыт атIэ къыбжиIар?
– ЗыгъэлIэн уз лъэпкъ иIэкъым, жи. жьы хъуху игъэпсэунущ, жи, ар абы.
– Си узым симыгъэлIэну къыбжиIами, сыкъигъэтэджыжыну къыбжиIакъым. Пэжкъэ, Заур?
Художникыр жэуапыншэу и теплъэмкIэ къэумыса зэрыхъуар алмэжан илъагъурт. ар иджы хуеижтэкъым къритыну жэуапми, хэбгъэзыхьмэ, игу фIы къыхуищIын папщIэ, къыхуиупсыну пцIыми. Сымаджэр иджыпсту зыщышынэр зыт – и бгъэм къытегъуэлъхьа гуауэр, Заур щыту, нэпсу кърикIутынырт.
– КIуэж, Заур, тIэкIу зызгъэпсэхунт, – жиIэу алмэжан и щхьэр адэкIэ хуэмурэ щигъазэм, Iуэхур зытетыр къызыгурыIуа художникми зиIэжьэжакъым.
Илъэс куэд лъандэрэ игъеиж и гъащIэм иужьрей дыдэу тепыхьэж хуэдэ, алмэжан зэщыджэу къыщиудащ. дохутырым и щэхур зыхуиIуэтар езы дыдэр ара хуэдэ, абы къыгурыIуат пIэм къыхэкI зэримыIэжыр. Нэхъ пасэу къеплъа дохутыр Iэджэми я псалъэ зэхуакум япэми къыдипхъуэтат ар. ауэ абы щыгъуэ лIэми идэрт, иджы лIэнуи, пIэм хэлъынуи хуейтэкъым – абы Заур фIыуэ илъагъурт.
Куэдрэ гъа, нэхъыбэжрэ куууэ хэгупсысыхьа нэужь, алмэжан мурад ищIащ, сыт хуэдэу и Iуэху мыхъуами, пIэм куэдрэ хэмылъыжыну.

Махуэ гуэрым Замирэт и клубым алмэжан и анэр къэкIуащ. ФызыжькIи узэмыджэну цIыхубз тIорысэр, зыгуэрым зэригъэгузавэр плъагъуу, пIейтейт.
– а си псэр зышхын, Замирэт дахэ цIыкIу, – жиIэри зимыIэжьэу къыщIидзауэ, фызым къеIуатэ къызытекIухьар. – ди сымаджэ насыпыншэм уэ куэд мыгъуи къыхуэпщIащ, езыми узыхилъхьэ щымыIэу укъелъагъу. Иджы моуэ зэ унакIуэрэ зыгуэр тхужепIамэ, арат. Зэ, а махуэ хъун Заурым, зы дохутырышхуэ гуэр нишэри иригъэплъати, абы лъандэрэ хъыджэбзыр зэIыхьэжыпащ. Моуэ иужьрей мазэ 31 ЖьантIэ
зыщыплIым цIыху къэхъужащ, жытIати, иджы ешхи ефи иIэжкъым, зыми къытIуплъэ хъужыркъым, жьы къабзэ тIэкIу къыщIедгъэхуэну щхьэгъубжэр дамэдазэ тщIыуэ идэжыркъым, къэмыкIуэу махуэл дихамэ, зыхуэпабгъэу щыта а Заур дыдэми Iуплъэну хуеижкъым. Зы мыгъуагъэ игу ирилъхьамэ, жызоIэри си гур кърежьыкI. Сыт мыгъуэр ди Iэмал, алыхьым сыщогугъ. ауэ уэ цIыкIур зэ унакIуэрэ уепсэлъамэ, сигу зэгъэнут.
Фызым къыхуиIуэтам Замирэт гурыщхъуэ шынагъуэ иригъэщIат, ауэ абыкIи зыкъригъэщIакъым.
– Хъунщ, дянэ, зы хьэщIэ гуэр къэкIуэну сыпоплъэр ди музейм еплъынуи, зэрезгъэжьэжу сынэкIуэнщ.
– Къурмэн сыпхухъуи, тIасэ, ауэ сэ сыкъэкIуауэ жумыIэ.
– аIэ, жесIэнкъым, умыгузавэ уэ, – жиIэу Замирэт фызыр щIигъэкIыжри, куэд дыдэ дэмыкIыу клубым къыщIыхьащ зыпэплъа хьэщIэр.
абы дэщIыгъут Хьэсбий, къуажэ советым и председателыр, Заур. ХьэщIэр Киев щыщ художник цIэрыIуэт. Хьэсбий зигъэпсэхуу Налшык дэт санаторэхэм ящыщ зым здэщыIэм, украин художникым цIыхугъэ хуэхъуат. КъызэрыщIэкIымкIэ, щIалэ дыдэу ар 1942 гъэм ди щIыпIэхэм щызэуат, Бахъсэн Iуфэ зэуапIэу щыщыта зэманым миномёт взводым и командиру акун дэсат. Хьэсбий зыгъэпсэхун иухыу къигъэзэжа нэужь, «кIуэ, уэ уэщхь художник гуэр цIыхугъэ схуэхъуащ ди къуажэм щызэуауи, лIы хъарзынэ гуэрщ, къаши, тIэкIуи дгъэхьэщIэнщ, мы уэ тхуэпщIахэми едгъэплъынщ», – жиIэри и машинэмкIэ Заур кIэлъигъэкIуат. КъызэрыщIэкIымкIэ, зи IэдакъэщIэкIхэр къэрал
утыкум къыщымынэжу, дунейпсо выставкэшхуэхэм щагъэлъапIэ художник цIэрыIуэт ар. Культурэм и унэшхуэр зращIыхьа дэшхуей
хадэм хэтат абы и батареер зауэм щыгъуэ. Къуажэм къыщыхъуа зэхъуэкIыныгъэхэр фIэгъэщIэгъуэну, акун къиплъыхьат художникым, и гъуса зауэлIхэм ящыщи зыщIэлъу еджакIуэ цIыкIухэм зэрахьэ кхъэми щыIат, цIыху кьызэхуэсахэми яхэпсэлъыхьат.
Заур ищIауэ музейм щIэт сурэтхэми, клубыр зэригъэщIэрэщIами щытхъуащ хьэщIэр. ИужькIэ Замирэт абы иригъэлъэгъуащ алмэжан теухуа сурэтхэр. Художникым и нэр къицIуукIащ, итIанэ, «уэра мыхэр зыщIар?» жиIэри, нобэ лъандэм и гъусэ Заур, и щыпэлъагъум хуэдэу, ней-нейуэ къеплъащ. дигъуэн имыгъуэту, фIэтелъыджэт хьэщIэм
илъагъу сурэтхэр, къытригъэзэжу еплъурэ щытхъупсыр къригъэжэхырт, алмэжан и хъыбар яригъэщIырт.
Хьэсбий, къуажэ советым и председателым дэщIыгъуу, нэхъ IукIуэтауэ щытти, и псэлъэгъум жриIэрт: «Тхьэ соIуэ, кIэнджэгу си гугъэм, хьэщIэ жытIэу къэтшауэ мы зызэдгъэлIалIэр.»
Зы сыхьэт хуэдэкIэ Культурэм и унэм щIэтхэри, Iэнэр щагъэхьэзырам ирагъэблэгъащ хьэщIэр. Замирэти зимыгъэгувэу алмэжанхэ кIуэну якIэлъыщIэкIащ.
Мыбы къызэрымыкIуа тхьэмахуэ зытIущым алмэжан и нэгур нэхъ гъур, нэхъ фагъуэ, гъуэжьыфэ зэрыхъуар Замирэт и зэ плъэгъуэм
къиубыдащ. Япэхэми хуэдэу, ар икIи гъэщIэрэщIатэкъым, дахэу ухуэнауэ шхыIэн щIыIум къытеукъуэдияуэ щыта и щхьэц фIыцIэ Iув кIыхьри иджы щхьэнтэм щикъухьауэ и щхьэ щIыбым къыдэлът. алмэжан нэщхъейт, псалъэншэти, къызэрыщIидзэнур къыхуэщIэртэкъым 32 ЖьантIэ
Замирэт. ИтIанэ къахуэкIуа художник хьэщIэр игу къэкIыжащ. абы нэхъ щхьэусыгъуэфIи дэнэ къипхынт, псалъэ щIэдзапIэу. ауэ абыи япэщIыкIэ къелIэлIакъым сымаджэр. ИтIанэ езы алмэжан теухуауэ Заур ищIа сурэтхэм хьэщIэр ямылейуэ зэрыщытхъуам Замирэт тепсэлъыхьу щыщIидзэм, мыдрейм хуэм дыдэу къыжьэдэкIащ.
– Тхьэ, пэжу игу ирихьа, Замирэт?
– ауэ сытми, хуэмыIуэтэщIу Iэджэрэ къытригъэзэжурэ еплъащ. ар езыр сыт хуэдэу Iэзэ уи гугъэрэ. Украинэ псом я художник нэхъ цIэрыIуэ дыдэхэм ящыщщ.
– Сыту фIыт игу зэрырихьар.
– ар сурэтхэр щагъэлъагъуэ музеишхуэ гуэрым и директорщ.
– СлIо-тIэ?
– Заур и сурэтхэр абы щигъэлъэгъуэну, зытхухи абы папщIэ ищэхуну жеIэ.
алмэжан ину щэтащ. Замирэт къыгурыIуэрт а щэтэкIэм гум илъ бампIэу къыздрихыр зыхуэдизыр. ауэ абы гу лъимыта хуэдэ, сымаджэм гукъыдэж гуэр хилъхьэн мурад иIэу, къыпыгуфIыкIри щIигъуащ:
– Ей, алмэжан, зо. Зэхозгъэхащэрэт а художникышхуэм мис З и сурэт «адыгэ пщащэр» къищтэу абы щхьэкIэ жиIар: «автолитографие. дамэ тетщ. Псэ пытщ. Уи сурэтхэм яхуэфащэ пщIэ щагъуэтын утыку уимыхьауэ аращ, Заур. Уэ художник цIэрыIуэ ухъунущ.». Хьэсбиижь цIыкIуми зыдригъэкIуурэ, «атIэ, атIэ, Заур ди къуажэр сурэту кърищIэкIащ.», – жиIэрт.
Замирэт елъагъу алмэжан и нэ пIащэшхуитIым нэпсыр хуэфIу къызэрыщIэувар, ауэ абыи гу лъимыта зещI. НэгъуэщI псалъэмакъ гуэрхэр къыдегъауэ, я агитколлективыр Москва кIуэну КъэбэрдейБалъкъэр псом къызэрыщыхахар жреIэ. ауэ алмэжан, мывэм хуэдэу, пIэм зэрыхэжыхьащ. ИтIанэ, езым дахэ дыдэу хидыкIыжа бэлътоку
щIэрыпсыр щхьэнтэ кIапэм къыщIехри и нэпсыр щIелъэщIыкI, и бгъэм къыфIэлъ гуауэр ирикъухыу, мащIэу мэпсчэуIури, къыщхьэщыт цIыхубз дахэ насыпыфIэ дыдэу ибжам зыгуэркIэ елъэIу, еубзэ икIи едэхащIэ хуэдэу жьэхэплъыхьыпэу, хуэм дыдэурэ жеIэ:
– Сыту фIыт, сыту дахэт а уэ къызжепIэ псори, Замирэт, мы
гъатхэпэ махуэ щIэращIэм хуэдэу. ауэ сыт си Iыхьэу хэлъыж сэ а псом? Сыту сщIыжын сэ Заури, абы и сурэт дахэ къомри?..
Замирэт хуейтэкъым алмэжан и гур апхуэдизу иухыжынуи, и псалъэ ныкъуэжыIэр къыIэщIихащ.
– Си псэр зышхын алмэжан цIыкIу. Щхьэ апхуэдизу удзыхэрэ? Уэ лIыгъэшхуэ пхэлъти. НэхъыфI ухъужащ, Заури и псэм хуэдэу укъелъагъу.
– Сыкъилъэгъуа нэхърэ сыкъимылъэгъуащэрэт абыи. Щхьэ мыгъуи къысхуэпшат ар, Замирэт?
– СлIо, алмэжан, зыгуэркIэ уи жагъуэ къищIауэ ара?
– КъищIауи щытакIэщэрэт. Сигу щыкIынт. Сэ абы сыфIэнэнут, и жагъуэ сщIынут, си деж къэмыкIуэн хуэдэу, ауэ ари слъэкIыркъым.
– Сыт абы ущIыхуейр, алмэжан, тхьэ, уэ сытми зыгуэр къыпщыщIамэ.
– КъысщыщIащ, Замирэт. ИкIи зыгуэр къудейкъым къысщыщIар. Сэ гъащIэм си насып хэлъыжкъым. 33 34
ЖьантIэ
– ар жумыIэ, алмэжан, – Замирэт дэхащIэурэ IэплIэ хуещI гужьеяуэ къеплъ сымаджэм. Езыми и Iэ лъэныкъуэр къыщхьэщытым и пщэм кърешэкI, къытолъэщIыхь.
– жысIэнутэкъым, ауэ сыIэмалыншэщ.
– Сыт щхьэкIэ?
– Пэжщи.
– Пэжкъым.
– Сыхуейтэкъым ар пэжыну, Замирэт, ауэ апхуэдизу пэжыщэщи, си нэр кърещI, – жеIэ алмэжан, къыбгъэдэтIысхьэжа цIыхубзым и Iэ лъэныкъуэр и бгъэм ирикъузылIэурэ. – СыткIэ пщIэрэ уэ си гум илъыр? Си щхьэ узыр сщигъэгъупщэжауэ, си гур мафIэм къресыкI. Сэри сыгугъат сыхъужыну, слъэкIыхукIи сыкъеIащ. Къарууэ сиIэр зэхэслъхьэщ, симыIэжри къэзгъуэтри, зы махуэ сыкъэтэджат. гъуэлъыпIэ къуапэр сIыгъыу, сыкIэзызу зыкъомрэ сыщытащ. ИтIанэ сеIащ унэкум сихьэну, ауэ лъэбакъуищ схуэчакъым – щхьэ щIыбкIэ сещIэри, сыукIуриящ. Си мамэ тхьэмыщкIэ, сыту куэдыщэ уи фэм дэсха! Къэс мыгъуэри, кIэзызу пIэм сыдрилъэфеижащ. абдеж сылIами нэхъыфIт.
– КхъыIэ, алмэжан, ар.
– Хьэуэ, Замирэт, нэхъыфIт. Псоми бэлыхь фтезгъэлъщ. Заури згъэунэхъуащ. Щхьэ мыгъуэ фIыуэ сыкъилъэгъуат. Сэри си лъагъуныгъэ ежьауэ къэтт?.. ауэ слъэкIакъым. Псэм зыри пхуещIэнукъым –
упэувыфынукъым. Зэи жызоIэ, Заур зэрысцIыхуари, фIыуэ зэрыслъэгъуари нэхъыфIу. Си гум псэхугъуэ къритат, си псэр къэгугъэжат. Иджы езыр сфIэгуэныхь мэхъу, сэ сылIэнурэ сытыншыжынущ.
– алыхьым и хьэтыркIэ, апхуэдэу жумыIэ.
– УкъызгуроIуэ, Замирэт, псоми сыффIэгуузщ, псоми сывгъэхъужынут, ауэ сэ сыхъужынукъым. Сэ си насып хэлъыжкъым хьэуа къабзэми, мо щхьэгъубжэм къыдэплъыну къеIэ дыгъэ бзий хуабэми, гъатхэ щIэращIэми, мо си жэнэтбзу цIыкIу къысхуэбзэрабзэхэми, мо бдзэжьей къуэлэн тхьэIухудхэми, Заур схуищIа «Бабыщ псыбафэми», си щиху щIэращIэхэми.
гъуэлъыпIэр зыкIэрыт щхьэгъубжэм дэплъри, алмэжан и нэр щихухэм ятедиящ. Зытэлай дэкIри, ар Замирэт къыхуеплъэкIыжащ.
– Плъагъуркъэ, мо си щихухэр дахащэ зэрыхъуар, псырылъэ ишам хуэдэу. Иджы ахэри япэм хуэдэу фIыуэ схуэлъагъужыркъым. Къызэзытауэ щытам и фэ есплъуи аракъым. Щихухэр гъащIэ кIыхькъым. ара хъунт къыщIызитар, жызоIэ, «уи гъащIэр кIэщI пхуэсщIынщ.», жиIэу. Щихухэр гъагъэркъым, дэкIей фIэкIа. Сэри аращ. Си гъащIэр мыгъэгъауэ соух.
– ажал уз къофыкIыркъым уэ, алмэжан, Заур къыпхуиша дохутырышхуэми аращ жиIар. Щхьэ удзыхэрэ апхуэдэу?
– СимыгъалIэми, сигъэхъужынукъым сэ къызэфыкI узым, Замирэт. ар мыхъужын узыфэщ.
– Хьэуэ, алмэжан, ухъужынщ, узыр къэкIуэгъуафIэми, кIуэжыгъуейщ. Ухъужынщ. ауэ тIэкIу шхэ. Умышхэурэ Iей зыпщIащ, уи анэри богъэгузавэ.
– Куэдщ сэ сшхар, – и гурылъ щэхур къызэрыжьэдэцIэфтам гу лъитэжри, убыдыжыпIэ зимыIэр псалъэкIэ хигъэгъуэщэжыну, гуфIэ мащIэу и Iупэм Iуригъэлъадэри, пищащ: – а зыращ, сэ сэбэп хъунумэ, сщIэххар. Илъэс дапщэ хъуауэ сыхэлъ пщIэншэрышхэрэ Iэрызехьэу.
3 Заказ №219 ЖьантIэ
– атIэ, сымаджэ мыхъу щыIэ, алмэжан. апхуэдэу щхьэ жыпIэрэ, уэ хэт укъызэхьэлъэкIыр?
– Хьэуэ, сакъехьэлъэкIыуи жысIэркъым, – нэхъ зэтеубыдэжа хъуа хуэдэу, иIуэта бампIэшхуэм и гур нэхъ игъэтынша пфIэщIу, мэпсалъэ сымаджэр, – ауэ иджы сэ къызохьэлъэкI псэуныр. гугъапIэ мыгъуэр къысIэщIэухащ, Замирэт.
алмэжан и псалъэм пидзыжын имыгъуэту, Замирэт ар зэпеплъыхь. И нэщIащэр куу, и нэгур гъур, и пщэр нэхъ кIыхь, и Iэблэр лалэ хъуат, шхыIэн щIагъым къыщIэщ и лъакъуэ лъэныкъуэм псэншэ гъуэжьыфэу уIуплъэрт. Замирэт зыри щыжимыIэм, алмэжан ину щатэри пищэжащ:
– Сэ гъащIэр губжьауэ къыздэгушыIащ, Замирэт. Лъагъуныгъэм
гущIэгъуншэу ауан сыкъищIащ, насыпым щIыкIейуэ зыкъыспищIыжащ. Псори зэхыхьэжри, къысщыдыхьэшхащ.
Клубыр библиотекэм и унафэщI, езым и лэжьэгъу хъыджэбзым къыхуигъанэу къызэрыкIуари, художественнэ агитбригадэм хэтхэр къызэрызэхуэсынури, министерствэм пщэдей здихьыну письмор зэригъэхьэзырын хуейри, щыкIуэжкIэ тыкуэным щIэлъадэу и тхьэмадэм игу ирихьауэ икIи къызэримыщэхуам хущIегъуэжауэ жыхуиIа сэ дэгъуэшхуэр къищэхуну зэримурадри, пщыхьэщхьэ ягъэлъэгъуэн хуей кинор иджыри къэс къызэрамышам зэригъэпIейтейри щыгъупщэжам хуэдэу, Замирэт Iэджэрэ алмэжан бгъэдэсащ, зэрылъэкIкIэ игу фIы хуищIу. ауэ зигу фIы мыхъужынум игу фIы пхуэщIыжынутэкъым. Сытми, зым адрейм зыдрагъэкIужу псалъэмакъ щIыIэ кIыхьым и кIэр тIэкIу пагъэхуэбыкIыжа щхьэкIэ, тIуми я гурылъыр мылу щIыIэу къэнат. Замирэт зыхищIэрт алмэжан и гур зэриухыжар, и псэр щымысхьыжу зэрифыщIыжыр, псэуну хуэмеижу, ажалыр къриджэ зэрыхъуар.
«Сыту дахэу хэбдыкIа», жиIэу псалъэм къыщыдэкIуэм, «Си фэеплъу зехьэ», жиIэу алмэжан кърита бэлътоку дахэ IэщIэлъыр нэпскIэ игъэнщIу, Замирэт клубым кIуэжырт. алмэжан зытIэкIукIэ дэIэпыкъуфын папщIэ абы лъэкI псори ищIэнт, сыт хуэдэ и лъэIури хуигъэзэщIэнт, ауэ а зымкIэ имыгъэщIэхъун, къимыгъэпцIэн лъэкIынукъым: «Заур абы фIэкIа си деж къыумыгъакIуэ», жиIэу алмэжан къызэрелъэIуар Замирэт хуэгъэзэщIэнукъым.

Хуабэр щIыIэм зэрытекIуар къыуигъащIэу, щIы псыфым бахъэ
къыхихурт. гъатхэр гувауэ къызэрыкIуар игъэзэкIуэж хуэдэ, дыгъэр гуапэу къыдэпсэрт бгыжьитI зэхуакум псы Iуфэм дэкIуэу щитIысыкIа акун жылэжьым. ЩIымахуэм и джэбын хужьым щIэбэмпIыхьа щIыналъэ маер хуиту бэуэжри, мэкъумэшыщIэхэри ириджат.
абы и пэкIэ гъатхэ ямылъэгъуауэ, мыр япэ дыдэу къахуэкIуам хуэдэу, цIыхухэм гукъыдэжышхуэ къахилъхьат хуабэу екIуэкIа тхьэмахуэ зэхуакум. Унэ хадэхэми, колхоз хьэсэхэми зэмыфэгъу зыкъащIат, диярэ фэншэу щыта жыг хадэхэри гугъауэ къэбырсеят. Псэ зыпыт псори телъыджэ гуэрым пэплъэ я гугъэжу пIащIэрт. ауэ ямылей гуэри къэхъуатэкъым – гъатхэу ара къудейт. атIэ, ар мащIэт.
алмэжани пIащIэу пэплъэрт и щихухэр къэтIэпIыным, итIанэ тхьэмпэ джафэ къурэ цIыкIухэмкIэ зыщахуэпэнум. ар кIэщI-кIэщIурэ 35 ЖьантIэ
дэплъырт щхьэгъубжэм, зыгуэр хэкIуэдыкIакIэ шынэм хуэдэу, и жыг дахэ цIыкIухэр ирибжэкIырт, кърибжэкIыжырт. ауэ псори я пIэ итыжт.
КъэмыкIуэм нэхъ къищтэу и гугъэжа щхьэкIэ, алмэжан и нитIыр бжэмкIэ щIыщыIэр Заурт. ауэ а гъатхэ махуэ дыгъэпсым ар абы пэплъатэкъым. алмэжан щыгъуазэт Киев кIуэжа художникышхуэм и лIыкIуитI Кьэбэрдей-Балъкъэрым къигъэкIуауэ махуэ зытхух лъандэрэ зэрыщыхьэщIэм. КъызытекIухьари Заур и сурэтхэрт.
Зэрихабзэм хуэдэу, Заур бжэр хуэмурэ дамэдазэ ищIри, алмэжан и нитIыр езым къызэрыпэплъэр щилъагъум, итIанэ и лъакъуэ кIыхьым занщIэу сажнэ тридзащ.
Сымаджэр нэхъ фагъуэж хъуат. И нэ пIащэшхуитIыр аддэ итIысхьэжати, хуэлауэ къыпфIэщIырт, псыгъуэ хъуа пщэр хашам хуэдэт, и Iэпкъынэм телъ лъынтхуэхэм я къалэныр IэщIыб ящIыжам ещхьт. Зызымыхъуэжу къэнар къыбгъурылъ и щхьэц фIыцIэ кIыхь къудейрт.
ИтIани, Заур зэрыIуплъэу, алмэжан и нэр къэцIуужащ, и нэгур къызэщIэплъащ, и Iупэри къэгуфIэжащ. Художникми занщIэу зыхищIащ зэса сымаджэм иджыпсту иIэ щытыкIэр, ар къызэрыкIуари гуапэ зэрыщыхъуар. абы и щыхьэти хъуащ алмэжан япэу псалъэр къызэрыщIидзар:
– Сыту фIыт, Заур. Си псэм ищIат укъызэрыкIуэнур.
– Нышэдибэ мафIэгум изгъэтIысхьэжащ си хьэщIэхэр. Сэри занщIэу уи деж сыкъэкIуащ, узгъэгуфIэну.
– СыбгъэгуфIэнумэ, абы щыгъуэ уи сурэтхэр здашащ Киев, – жеIэ алмэжан, къыхуаIуэтэнум сакъылэт хуищI нэхъей, къыпыгуфIыкIыу.
– Здашащ, алмэжан. Зыкъым икIи тIукъым здашари, си псэм хуэдэ. Сурэт пщыкIутI мэхъу. СыукIытэу, лъапIэIуэуи ящэхуащ. ПщIыр къыхахри ящэхуат, итIани нэгъуэщI сурэтитIми еуфэрэзэкIырт зэрыхуейр плъагъууи, музейм фэеплъ хуэсщIащ.
– Уи насып нэхъыбэ ухъу, Заур, сыту си гуапэ хъуа, – жиIэщ и жьэкIи, игукIэ кIэлъыфыгъуэжащ.
Хьэуэ, алмэжан Заур еижу аратэкъым. Къыпхуэмылъыхъуэну псэ къабзэрэ гушхуэрэ зиIэ а щIалэ хьэлэлым сыт хуэдэ дуней насыпкIи
хуэупсэфынут ар. Сымаджэм и гум къеIэр нэгъуэщIт – Заур къыхукъуэкI насыпыр езым зэрыдимыгуэшынурт.
– Выставкэр къыщызэIуахкIэ сэри сраджэнущ. НэхъыфI ухъужмэ, дызэгъусэу докIуэ, алмэжан, – Заур къыжьэдэкIа псалъэм, нахуапIэ мыхъуну гугъапIэ нэпцIым езыми ищIэжу зэрытепсэлъыхьам, занщIэу хущIегъуэжащ.
– атIэ, сыхъужынкъэ, дыкIуэнщ дызэгъусэу Киев, – и жьэм жиIэр и гум ауан ещIыж алмэжан.
– ПщIэрэ итIанэ абы къызжаIар, алмэжан?
– КъызжеIи, сщIэнщ.
– а здаша сурэтхэр цIыхум ягу ирихьмэ, итIанэ щхьэхуэу си выставкэ къызэIуахыну жаIэ. ар зищIысыр пщIэрэ уэ, алмэжан?
И нэр къилыдыкIыу, гъащIэм зи гугъэр хэзыхыжа сымаджэм и пащхьэ зэритри щыгъупщэжауэ, псалъэрт художникыр. а дакъикъэм ар нэсат зи лэжьыгъэр, зи IуэхущIафэр щIэи гъуни имыIэжу фIыуэ зылъагъуж цIыхур зэрыхуэ щытыкIэм.
алмэжани а дакъикъэм итт цIыхур куэдрэ зэрымыхуэ щытыкIэм. ФIэмыIэфIыж гъащIэм и закъуэтэкъым абы IэщIэкIыу ибжыжар, 36 ЖьантIэ
уеблэмэ ар игу къеуи хуэдэтэкъым, атIэ а гъащIэм щыIэ хъуэпсапIэ псом я щхьэ фIэхъу Заурт и гум пымыкIыр. И IэщIагъэ дахэмрэ и псэ хьэлэлагъымрэкIэ къуажэм цIэрыIуэ щыхъуа мо щIалэ бжьыфIэшхуэр и лъакъуэм щыщIэдзауэ и щхьэм нэс зэпиплъыхьырт, «дауэ мыр къэзгъанэу сызэрылIэнур?..» жиIэу егупсысырти, и кIуэцIым щэхуу игъыхьыжырт. аргуэру фIэфI хъужат абы псэуну, къеIэнут къарууэ къыхуэнэжамкIи, ауэ и щхьэм щыгугъыжыртэкъым – и куцIыр ткIуат.
Псэууэ зи щхьэр зыгъеиж сымаджэм и гум зэригъэзахуэм къеджэ хуэдэ, Заур и псалъэри зэпыуащ, жиIэнури ищIэнури къыхуэмыгъуэту. Псалъэншэу зэпсалъэ пситIым зэхуаIуатэхэр тIуми зэхуэдэу ятехьэлъэрт икIи сакъыу зыщабзыщIыжырт. Заур, и Iэр и бгъэм щызэрыдзауэ, хуэмурэ пэшым ирикIуащ, кърикIуэжащ, итIанэ, телевизорым бгъэдыхьэри, блыным фIэдза сыхьэтышхуэм еплъурэ, пIэм хэлъым къеупщIащ:
– ЩIэзгъэнэн, алмэжан? КиноуфI къигъэлъэгъуэнущ.
«Хъунщ», жиIэу къригъэкIми, «щIэбгъанэми щIумыгъанэми сыт сэркIэ?» жиIэу къригъэкIми къыпхуэмыщIэу, фIэмыIуэхуурэ алмэжан и щхьэр ищIащ. Заур телевизорыр иутIыпщащ. ар хуэмурэ зэщIоплъэ. генерал цIэрыIуэм и пащхьэм еджакIуэ цIыкIу гуп къисщ. Ебланэ классым хэс еджакIуэр абы йоупщI: «Ныбжьэгъу генерал, уи гъащIэм и кIуэцIкIэ сыт хуэдэ Iуэхугъуэ нэхъыщхьэу уигу къинэжар?» УпщIэм жэуап егъуэт, ауэ ар алмэжан зэхихыркъым. абы и нэр телевизорым тедияуэ, и гур езым и гъащIэм кIуэцIрожыж. «атIэ, сэ си гъащIэм сыту пIэрэ сигу къинэжыну нэхъыщхьэу хэтар?» – жиIэурэ мэлъыхъуэ ар. «Сыту пIэрэ, сыту пIэрэ, сыту пIэрэ?» Ирожэ-кърожэж, аргуэру ирожэкърожэж къигъэщIа тIэкIум.
«Сыт слъэгъуа сэ гум къинэжын хуэдэу IэфIу, сыти злэжьа зыгуэркIэ щхьэпэну, цIыху цIыкIур си бэлыхьым иукI мыхъумэ. Сыту пIэрэт сэ алыхьым сыкъыщIигъэщIар? Бэлыхь сигъэшэчыну ара
къудейт? Сытыт есщIар?..»
Пэшыр зэхэзыкIухь щIалэшхуэм ней-нейуэ зэ къоплъри, алмэжан и щхьэр щхьэгъубжэмкIэ егъазэ. ар аргуэру гупсысэм зэщIеубыдэж, и нитIыр щихухэм ятедияуэ.
«Мохэр щыхэсса махуэр ару пIэрэ нэхъ гукъинэжыр?.. албэч цIыкIу псым къызэрыхэсхыжар-щэ? Къыхэзмыхыжамэ, дауэ сыхъуну пIэрэт? Заур сымыцIыху щIыкIэ щхьэ сымылIарэт! Хьэуэ, хьэуэ, алыхьым жимыIэкIэ, ар сигу щхьэ къэкIыхха? ИтIанэт сылIэурэ сыщылIэпар. абы и лъагъуныгъэращ сэ дунейм къытезнэри кхъэм здэсхьри. Ей, лъагъуныгъэжь мыгъуэ, сыту куэдым гуфIэгъуи епта, бэлыхьи ятеплъхьа уэ. Сыту куэд ди фэ зэриха уэрэ сэрэ. Уэращ сызыгъэпсэури, уэращ сызыгъэлIэжри. Сыт къызэпщIами, сыпхуэарэзыщ, уэ узимыIамэ, сэ гъащIи сиIэтэкъым. Насыпыр ар Iыхьэ мыгуэшщ. Сыту пIэрэ сылIа нэужь цIыхухэм сэр щхьэкIэ жаIэнур? Псори фIы мэхъуж, лIа иужь, сэри ара хъунщ. Хэт сымэу пIэрэ си щыгъын къомыр зратыжынур? албэч усэ схуитхыну къыщIэкIынщ. Заур си хьэдэм сурэт трищIыкIыну пIэрэ? ТрищIыкIынкъым. Сыт ар зэрищIыжынур?..»
гупсысэрт алмэжан, зым хэкIым зым хыхьэу, кIуэтэху къэси нэхъ шынагъуэу. Ей, гупсысэ, гупсысэ, унэрымылъагъу щхьэкIэ, сыту ухьэлъэ уэ, ухуэмыIэту, цIыхур бгъэхыщIэу. 37 ЖьантIэ
УсакIуэ Тхьэгъэзит Зубер илъэс 85-рэ ирокъу 38 ЛЪэПКЪыМ И ГУМ КЪИПСэЛЪыКI УСаКIУэ
Хэтми – япэ къэса жьакIуэр
Хэку джэгуакIуэу къыщIэмыкI.
Тхьэм и лIыкIуэмэ усакIуэр,
Лъэпкъым и гум къопсэлъыкI.
Тхьэгъэзит Зубер
УсакIуэ нэсыр Тхьэм и лIыкIуэу щIым къызэрытехъуэм и щыхьэт наIуэщ дунейм и къэхъукъащIэхэм пэджэжу, гъащIэм и плъыфэ псори гъуджэу къытещу абы къигъэщI и псэрыкIхэр – усыгъэхэр. Лъэпкъ литературэм хэлъхьэныгъэ ин хуэзыщIахэм ящыщщ Къэбэрдей-Балъкъэрым и цIыхубэ усакIуэ Тхьэгъэзит Зубер Мухьэмэд и къуэр. ар Тэрч районым хыхьэ Тэрч къалэм 1934 гъэм сентябрым и 23-м къыщалъхуащ. КъБКъУ-р къиухащ (1960), «Советская молодежь» газетымрэ «Iуащхьэмахуэ» журналымрэ я редакцэхэм щылэжьащ. 1970–1994 гъэхэм «Iуащхьэмахуэ» журналым и редактор нэхъыщхьэу, КъБаССр-м и ЖьантIэ
ТхакIуэхэм я союзым и правленэм жэуап зыхь и секретару, иужькIэ и тхьэмадэу щытащ. И зэфIэкIхэмрэ лэжьыгъэхэмрэ папщIэ саугъэт, дамыгъэ, щIыхь тхылъ куэд къыхуагъэфэщащ. Тхьэгъэзит З. и усэхэр лъэпкъыбзэ зэхуэмыдэхэмкIэ (урысыбзэ, украиныбзэ, болгарыбзэ, латышыбзэ, грузиныбзэ, азербайджаныбзэ, къыргъызыбзэ, къэзахъыбзэ, ингушыбзэ, шэшэныбзэ, осетиныбзэ, абхъазыбзэ, къущхьэбзэ, хьэрыпыбзэ) зэрадзэкIащ, и тхылъ щхьэхуэхэу адыгэбзэкIи урысыбзэкIи 30-м нэблагъэ къыдэкIащ. апхуэдэхэщ, псалъэм папщIэ, усэхэр, поэмэхэр, таурыхъхэр зэрыт тхылъу адыгэбзэкIэ дунейм къытехьахэр: «Бгым сыдокI» (1960), «КъуийцIыкIу» (1961), «Тэрч макъамэхэр» (1964), «Таурыхъым къикIа хьэщIэ» (1966), «джэрпэджэж» (1968), «Серго и тыгъэ» (1970), «ЩIымрэ уафэмрэ» (1972), «гугъэ» (1976), «Къеблагъэ» (1978), «гуапагъэ» (1980), «Усыгъэхэр» (1984), «Усэхэр» (1989), «КъыхэщыпыкIа тхыгъэхэр: тхылъитIым щызэхуэхьэсауэ» (1994, 1997), «Iэужь» (2002), «Усыгъэхэр» (2005). УрысыбзэкIэ къыдэкIащ «эхо весны» (Налшык, 1963), «Лицо земли» (Мэзкуу, 1974), «Память» (Налшык, 1975), «Иду к тебе» (Мэзкуу, 1978) тхылъхэр.
Лъэпкъ литературэ щIэныгъэмрэ критикэмрэ я хэлъхьэныгъэ
хъуащ абы и статьяхэмрэ очеркхэмрэ щызэхуэхьэса «Зыужьыныгъэм и гъуэгу» (1987) тхылъыр.
дэтхэнэ усакIуэ нэсми хуэдэу, Зубер и усыгъэр зы пIэмрэ зы хьэлымрэ иткъым – абы сыт щыгъуи зеужь, усэхэм ящIилъхьэ гупсысэ и лъэныкъуэкIи, я гъэпсыкIэ-ухуэкIэкIи заубгъурэ заукъэбзу къогъуэгурыкIуэ. Тхьэгъэзитым и усыгъэм и къыщхьэщыкIыныгъэ
нэхъыщхьэщ ар щIылъэм «лъэ быдэкIэ зэрытетыр». абы ущрихьэлIэркъым щIэгъэхуэбжьауэ, егъэлеяуэ, фIэщ щIыгъуейуэ «уэгум щыхуарзэ» е гурыIуэгъуейуэ зэхэшыхьа гупсысэхэм. УсакIуэм и бзэр къулейщ, шэрыуэщ, щIагъыбзэ лейхэмкIэ мыгъэфэрыщIауэ къабзэщ икIи нахуэщ.
Тхьэгъэзитым и усыгъэм гъащIэм и лъэныкъуэ псори къызэщIеубыдэ, усакIуэр дунейм куууэ пхроплъыф. Зэ еплъыгъуэкIэ къыпфIэщIынущ усэхэм къыщиIэт Iуэхугъуэ и лъэныкъуэкIэ Зубер и усыгъэм къыщхьэщыкIыныгъэ щIагъуэ имыIэу – адрей усакIуэхэми хуэдэу, ар хуоусэ хэкум, лъэпкъым, щIылъэм, уафэм, анэм, щхьэгъусэм, фIымрэ емрэ я зэпэщIэтыныгъэ мыухыжым, нэгъуэщIхэми. ауэ Тхьэгъэзитым и усыгъэм и фIагъхэр зыщылъагъупхъэр лIэщIыгъуэ бжыгъэкIэрэ зэIэпах темэхэм езым и еплъыкIэрэ къэIуэтэкIэ щIэщыгъуэрэ къазэрыхуигъуэтыфырщ. «Ем, пцIым, фэрыщIыгъэм дыпэщIэвгъэт!» щыжиIэркъым Зубер и усэхэм, сыту жыпIэмэ фIы дыдэу къыгуроIуэ къарукIи IэпщэрыбанэкIи абыхэм уазэрыхэмызэгъэнур, уазэрыпэщIэтыфыну щыIэри – гурыщIэ нэхущ, псэ къабзэщ. а псори фIыуэ зэхэзыщIыкI, зи гур гъащIэм хузэIуха усакIуэм хэкIыпIэу къигъуэтыр цIыху нэжэс дунейм тету е мыхъумыщIагъэ щIым щалэжьу и гупсысэ къудеи къыхимыгъэхуэнырщ. Сыт хуэдизу уи цIыхугъэр лъагэу, уи псэр къабзэу щытыпхъэ мыпхуэдэ сатырхэр къэбгъэщIын папщIэ:
ЦIыху Iей дунейм щыкуэду жаIэ, –
КъызжаIэ пэтми – мыхъу си фIэщ. 39 ЖьантIэ
ЦIыхуфI дунейм щымащIэу жаIэ,
КъызжаIэ пэтми – мыхъу си фIэщ.
ПцIыр лъакъуэ кIыхьу сэ къызжаIэ,
Къыстежу къэхъуми – мыхъу си фIэщ.
ПэжыIэр кIэщIу сэ къызжаIэ,
Ар згъэунэху пэтми – мыхъу си фIэщ.
гугъу ФIымрэ емрэ я зэпэщIэтыныгъэ мыухыжым теухуа усэ куэд и Iэдакъэ къыщIэкIащ Тхьэгъэзитым. ар усакIуэ куэд зыгъэпIейтей икIи я тхыгъэхэм нэхъыбэрэ лъабжьэ хуащI Iуэхугъуэщ. абы къыхэкIкIэ гъащIэм сыт хуэдэ зэмани къыдэгъуэгурыкIуэ икIи щытепщэ темэм щIэ гуэр хэплъхьэныр, уи макъыр зыми яхэмыгъуащэу, щIэщыгъуэу утетхыхьыныр зызэблахъухукIэ цIыхупсэми, цIыхум и дуней еплъыкIэми зехъуэж, ауэ, ди жагъуэ зэрыхъунщи, а зэхъуэкIыныгъэхэр сыт щыгъуи фIым хуэунэтIакъым. Iужажэхэр, пцIыупсхэр, цIыхугъэншэхэр сыт хуэдэ зэмани щыIащ, ахэр гъащIэм и дахагъэм нэр тезымыгъэпщIыпщIэ фIыцIагъэу хэтщ. Ер щIэгъэхуэбжьауэ щыбагъуэ иджырей лъэхъэнэм и шыфэлIыфэр щIагъыбзэ куу зыщIэлъ сатыритI къудейкIэ къиIуэтэн лъэкIащ Тхьэгъэзитым. УситIу зэхэт «Хейхэмрэ мысэхэмрэ» тхыгъэм и япэ Iыхьэм усакIуэм щетх:
дыдэщ. Лъэхъэнэхэм 40
Дантес кIэрахъуэ кърихыжкъым,
Зыхуейр и бзэгумкIэ еукI!
Мы сатыритIым я щIагъыбзэм зэ еплъыгъуэкIэ узэригугъэнум
нэхърэ куэдкIэ нэхъ ин Iуэхугъуэ (проблемэ) щIэгъэпщкIуащ – усакIуэм екIуу къигъэлъэгъуащ иджырей лъэхъэнэм зи бзэгур зи Iэщэхэр гъащIэм зэрыщытепщэр, «бзэгукIэ зэращIылIэ» Iэщэншэ зауэм цIыху куэд зэрыхэкIуадэр, «бзэгукIэ яукIа» ныбжь псэншэ бжыгъэншэхэми дунейм къызэрыщаущыхьыр.
Ер фIым щытекIуэ, пцIым пэжыр щыщIиуфэ, цIыху мыхъумыщIэхэр дунейм и тепщэ щыхъуа лъэхъэнэ къызэрыунэхуам усакIуэр Iыхьэ лейм икIауэ егъэпIейтей. ЗыгъэпIейтейхэр щIэджыкIакIуэм зэрызыхригъэщIэн Iэмалу зи гугъу тщIы тхыгъэм деж Тхьэгъэзитым символыр IэкIуэлъакIуэу къыщегъэсэбэп: урыс усакIуэшхуэ Пушкиныр – фIым и нэщэнэу, ар зыIэщIэкIуэда дантес – ем и фащэу къегъэлъагъуэ: ахэр зэпэщIегъэувэ икIи ер куэдкIэ нэхъыбэ зэрыхъуар гъэщIэгъуэну, образ ухуэкIэ хьэлэмэт хэплъагъуэу тхыгъэм хыхьэ етIуанэ усэм къыщеIуатэ:
Пшэ фIыцIэр, зэхиукIэуэ и нэщхъыр,
Дыгъэ гуфIэжым и щIыб щхьэ къыдэт?
Иджыри щIыр Дантесхэм къаущыхьыр,
Къалъыхъуэ Пушкин, ауэ ямыгъуэт.
Хэт зыщIэр – дэнэ зыдэщыIэр пэжыр,
Хэт зыщIыфынур мы дунейр зэтес? ЖьантIэ. КъыщамылъхужкIэ хейм я хеиж Пушкин,
Щхьэ къалъхурэ мысэм я мысэж Дантес?!
Мыбдежым щынэрылъагъущ усакIуэр усэ гъэпсыкIэ техникэми зэрыхуэIэкIуэлъакIуэр: «зэтес – Дантес» рифмэ къулейми абы хуэдэ нэгъуэщI зыбжанэу тхыгъэм къыхэщхэми усэм щIэлъ гупсысэр нэхъ зэхэщIыкIыгъуэ икIи гукъинэж ящI, ахэр усакIуэм и бзэм и къулеягъым, и художественнэ Iэзагъым и щыхьэту мэув.
Тхьэгъэзит Зубер и усыгъэм философие, пейзаж, лъагъуныгъэ, граждан лирикэ лIэужьыгъуэхэр щымащIэкъым. Сытым хуэмыусэми, абы и IэдакъэщIэкIхэм лъэпкъ гупсысэр, цIыхугъэр, гуапагъэр я лъабжьэщ. УсакIуэм ахэр гукъинэжу, бзэм и художественнэ Iэмал зэмылIэужьыгъуэхэмкIэ узэдауэ, усэбзэ дахэкIэ къэIуэтауэ лъэпкъ тхылъеджэм и пащхьэ ирелъхьэ. Псалъэм папщIэ, образ телъыджэ куэд къыхощ сатыриплI фIэкIа мыхъу мы едзыгъуэм:
Пшэ щIакIуэ фIыцIэр зэкIуэцIилъхьэри,
Жьым къурш зэхуакум дилъхьэжащ.
Дыщэ бгырыпхыу – лэгъупыкъури
Уафэбгым екIуу хущIипхащ. 41
Мы щапхъэм деж щIыуэпсыр псэ зыIут, зыхэщIэ зиIэ, Iуэху гуэрхэр зезыхьэ къэхъугъэу къыщыгъэлъэгъуащ, нэгъуэщIу жыпIэмэ усакIуэм къэгъэпсэуныгъэ (олицетворение) Iэмалыр мыбдеж Iэзэу щигъэлэжьащ. Едзыгъуэр зэгъэпщэныгъэ, метафорэ гъэщIэгъуэн зэфэзэщу зэхэлъщ. КъызэщIэкъуауэ жыпIэмэ, дунейм и щытыкIэр усакIуэм образ куэд щызэхэшыхьа, художественнэ гупсысэ къэIуэтэкIэ дахэр зэбэкI поэзие лъагэм и фащэкIэ къигъэлъэгъуэн лъэкIащ.
КъыщыщIэддзамкIэ дгъэзэжынщи, Тхьэгъэзит Зубер «лъэпкъым и гум къипсэлъыкI усакIуэщ», абы и тхыгъэхэм лъэпкъ зэхэщIыкIыр
псэуэ яIутщ. абы и щыхьэту мэув языныкъуэ усэхэм я фIэщыгъэ къудейхэри – «адыгэ пшынэ», «адыгэ къафэ», нэгъуэщIхэри. «Ислъэмей» зыфIища усэм къэфэну къыдэкIа щIалэм и шыфэлIыфэр, къэфэкIэр усакIуэм къыщритхэкI къудейкъым, атIэ абы и хахуагъри, пагагъри, и пкъым и уардагъри, и лъэм и жанагъри, и бгъэгум къыщеуэ лъагъуныгъэм, къэфапIэ утыкур хуримыкъуу, хьэндырабгъуэм
хуэдэу къызэрырихьэкIри щызэхэгъэшыпсыхьащ, зэгъэпщэныгъэ гъэщIэгъуэнхэмкIэ къэгъэщIа образхэмкIи къыщыIуэтащ. а псори, усакIуэм и Iэзагъэм и нэщэнэу, усэм и зы Iыхьэ мащIэми щызэхэухуэнащ:
И цей IэщхьитIыр къыпигъэлэлу,
Бгъэ лъэтэн дамэу, и IитIыр хеш,
Хьэнджэрэзууэ къокIэрэхъуэкIри,
Си псэм пэсщI дахэр абы къыдеш.
IэпапIэ утыкум къринагъэнкъым
ЩIалэм и лъапэр зытемыувэ… ЖьантIэ
Зубер и усэхэм гъэпсыкIэ-ухуэкIэ нэгъэса зэраIэр ищхьэкIэ къыщыхэдгъэщащ… ритмикэ шэщIакIэ зэрыпсыхьам и щыхьэтщ абыхэм ящыщ куэдым макъамэ щIалъхьауэ ди уэрэджыIакIуэ пажэхэм зэрагъэзащIэр. апхуэдэщ «адыгэ къафэ», «Си гъатхэ», «КъызжаIэр хъуркъым сэ си фIэщ» жыхуиIэхэр, нэгъуэщIхэри. Языныкъуэхэр дзапэ уэрэду куэдым яIурылъщи, ахэр цIыхубэ уэрэду фIэкIа зымыщIэ щыIэщ. Псалъэм папщIэ, апхуэдэщ «Си гъатхэ» уэрэдыр. абы и псалъэхэр бэм гукъинэ ящыхъуащ, ахэр зэрызэхэпхыуи ХьэIупэ джэбрэIил уэрэдым хуитха макъамэ гуакIуэр тхьэкIумэм къоIуэ:
Гъатхэ жьыбгъэм, зиущэхуауэ,
Налшык паркым къыщекIухь.
И зэманым фIэбгъэкIауэ,
Сэ пIейтейуэ зызоплъыхь.
КъакIуэ псынщIэу –
Сэ уэр щхьэкIэ
Вагъуэ цIыкIухэр пызгъэнащ.
Уэрэд гуапи, уэ ухэту,
Нобэ си гум иусащ. 42
зэригъэпэщыжыфамэ. апхуэдэ УсакIуэм и зэфIэкIыр къызэрапщытэ пщалъэхэм я нэхъыщхьэщ
абы и хъэтIыр адрейхэм хэмыгъуащэу, езым и гупсысэ къэIуэтэкIэ щхьэхуэ зэфIэкI Тхьэгъэзитым зэриIэр шэч зыхэмылъыжщ, атIэми абы и щыхьэту тхыгъэ зэхуэмыдэхэм щыщу щапхъэ зыбжанэ къэтхьынщ: «Уэс джанэ Iувыр щитIэгъащи, КъыпфIощIыр губгъуэр хъуа нэхъ пшэр», «Дыгъэр
ди кIыщым къыщIыхьауэ И бзийхэр мафIэм ирегъэу», «Уафэм и жьэр иущIауэ УафэхъуэпскIкIэ къодыхьэшх», «Дэпым хуэдэу, уафэ Iупэр ЛэгъупыкъукIэ лащ», «Гъатхэ жьыбгъэр шындэбзийм Щоуэ Iэпэпшынэ»… Мыпхуэдэ щапхъэхэр Тхьэгъэзит Зубер и усыгъэм щыбжыгъэншэщ. ахэр бзэм и Iэмал зэхуэмыдэхэмкIэ псыхьащ, лъэпкъ
поэзием щыщIэщыгъуэ образхэр къыщыгъэщIащ. Тхьэгъэзитыр лъэпкъ усыгъэм и жанр зэхуэмыдэхэм щолажьэ. УсакIуэм хэлъхьэныгъэ хуищIащ лиро-эпикэми – и Iэдакъэ къыщIэкIащ балладэхэр, «КъуийцIыкIурэ иныжьиблымрэ», «жьуджалэ», «ПщIыхьэпIэ» поэмэхэр.
Балладэм и щапхъэхэр адыгэ тхакIуэхэм я IэдакъэщIэкIхэм хэплъагъуэ пэтми, жанрыр ди лъэпкъ литературэм нэхъ гулъытэншэ щыхъуахэм ящыщщ. абы и щхьэусыгъуэхэр зэуэ къэхутэгъуафIэкъым, ауэ жанрым и гугъуагъыр – сюжет ухуэкIэр, щIагъыбзэр, фантастикэ пкъыгъуэхэр тхыгъэм зэрыхэгъэзэгъапхъэр, шэч хэмылъу, а щхьэусыгъуэхэм яхэтщ. абы къыхэкIкIэ, ар дэтхэнэ тхакIуэми къехъулIэркъым, «балладэ» фIэщыгъэм щIэту дунейм къытехьэ псори а жанрым и жыпхъэм изагъэркъым, абы и пщалъэхэм къитIасэркъым. КъищынэмыщIауи, балладэм и къыщхьэщыкIыныгъэхэм ящыщщ «парадокс»-кIэ зэджэ Iэмалри къызэрыщагъэсэбэпыр. абы и фIыгъэкIэ тхыгъэм и сюжетым гуащIэу екIуэкI, языныкъуэхэм деж акъылкIэ зэгъэзэхуэгъуей Iуэхугъуэ е гупсысэ гуэрхэр къыхохьэ. Псалъэм папщIэ, Тхьэгъэзит З. «Балладэ» ЖьантIэ
зыфIища и тхыгъэм а жанрым къыгуэхыпIэ имыIэу епха драматизмыр парадокс IэмалымкIэ къэгъэщIа щохъу. жанрым зэрыщыхабзэу, тхыгъэм и лирикэ лIыхъужьыр хэкIыпIэ зимыIэ щытыкIэ йохуэ – хэхауэ жыпIэмэ, фIэкIыпIэ зимыIэ ажалым пэщIохуэ. Къыздамыгъазэм кIуэн хуей щыхъукIэ, «пэжыр зи тхьэу, ер зи ижэгъуу» гъащIэр езыхьэкIа цIыхум ахърэтым здихьынумкIэ ажалым хуитыныгъэ кърет – ар
мылъку (дыщэ) ирехъу е фIыуэ илъагъу цIыхурауи щрырет. арщхьэкIэ лирикэ лIыхъужьыр зыхуейр нэгъуэщIщ:
Сэ сынэпсейщ –
Сыхуейщ сэ икъукIэ куэд.
Ажал, плъэкIыну щытмэ, уэ къызэт:
Тэрчыжь щыщ зы псыIуб,
Ди къуршхэм щыщ зы мывэ,
Зы пшэ гуэрэн,
Мо уафэм щыщ бзыхьэхуэ,
Зы дыгъэ бзий,
Зы гъатхэ жыг къудамэ,
Ди гъащIэр зыгъэлъапIэу зы уэрэд! 43
Мыбдежым лIыхъужьыр зыщIэлъэIу «тыгъэхэр» къозытыфынур гъащIэращ, ауэ езыр абыхэмкIэ ажалым йолъэIу… Парадокс Iэмалым лъаIуэр, зыщIэлъэIур, зэлъэIур зэпэщIегъэувэ, хэкIыпIэншэ щытыкIэ къегъэхъу, апхуэдэ щIыкIэкIи балладэм драматизм хелъхьэ, нэгъуэщIу жыпIэмэ тхыгъэр жанрым и жыпхъэм хуэфIу ирегъэзагъэ.
Тхьэгъэзит Зубер зэдзэкIыныгъэ лэжьыгъэми хуэIэкIуэлъакIуэщ. УсакIуэм екIуу адыгэбзэм къригъэзэгъащ урыс литературэм и классикхэу Пушкин а. С., Лермонтов М. Ю., Некрасов Н. а., нэгъуэщIхэми я тхыгъэхэр. абы адыгэбзэкIэ зэридзэкIащ урыс усыгъэми, дунейпсо усыгъэми щыщ тхыгъэ цIэрыIуэхэр – Пушкиным и «Евгений Онегин» романыр, Шота руставели и «Къаплъэныфэ зыщыгъ зекIуэлI» поэмэр. Иужьрейр 1982 гъэм «эльбрус» тхылъ тедзапIэм къыщыдэкIащ. Тхылъыр сыт и лъэныкъуэкIи зэпэщу дунейм къытехьащ: Сокъур Мусэрбий и редакцэм щIэту, хэзыгъэгъуазэр Тхьэгъэзит Зубер хуитхауэ, художник Iэзэ Къып Мухьэмэд и сурэтхэмкIэ гъэщIэрэщIауэ. апхуэдэуи Тхьэгъэзитым адыгэбзэкIэ «къигъэпсэлъащ» балъкъэр усакIуэ гупышхуэм (Мечиев Кязим, Кулиев Къайсын, Макитов Сафар, гуртуев Сэлихь сымэ, нэгъуэщIхэми) я IэдакъэщIэкI тхыгъэхэр.
ЗэчийкIэ Ухыгъэр зыхуэупса цIыхур хузэфIэкIам арэзы техъуэж хабзэкъым, ар псэухукIэ хуолажьэ къызыхэкIа и лъэпкъым. Тхьэгъэзит Зубер ноби зи IэдакъэщIэкIхэмкIэ адыгэ литературэм хэлъхьэныгъэшхуэ хуэзыщI, лъэпкъ усыгъэр езыгъэфIакIуэ усакIуэ пажэщ.
ХьэВЖОКЪУэ Людмилэ,
филологие щIэныгъэхэм я кандидат ЖьантIэ
ИжьымкIэ къыщыщIэдзауэ: КIыщокъуэ алим, Щомахуэ амырхъан, Наби Хъазри, Тхьэгъэзит Зубер, Гуртуев Берд сымэ. 44
СэмэгумкIэ къыщыщIэдзауэ: Кулиев Къайсын, Боков Виктор, Тхьэгъэзит Зубер, Гъубжокъуэ Лиуан, Къагъырмэс Борис сымэ. ЖьантIэ
СэмэгумкIэ къыщыщIэдзауэ: тхакIуэхэу ацкъан руслан, Тхьэгъэзит Зубер, Сонэ абдулчэрим, Бейтыгъуэн Сэфарбий, Созаев ахъмэт сымэ. 45
Сирием къикIа адыгэ щIалэ Цей аднан Тхьэгъэзит Зуберрэ и ныбжьэгъухэмрэ я хьэщIэщ. 1964 ЖьантIэ
ТХьэгъэЗИТ ЗУБЕр ХУжаIаХэМ ЩыЩ ПычыгъУэХэр
Тхьэгъэзит Зубер и усэхэр купщIафIэщ, жьы ящIэтщ жыхуаIэм хуэдэщ, абыхэм я нэхъыбапIэм къаIэтыр цIыхухэр зэщIэзыIэтэ гупсысэщ. Нобэм и лъынтхуэхэр япкърылъ пэтми, ахэр щIохъуэпс гупсысэ гуащIафIэкIэ зэрызапсыхьыным, къэкIуэнум хуопабгъэ, цIыху гъащIэ нэгъэсам и нэщэнэ лъапIэхэр нэхъри гъэбыдэным хьэлэлу хуолажьэ.
СОКЪУр Мусэрбий
Къэбэрдей-Балъкъэрым щыщ усакIуэ, талант зыбгъэдэлъ Тхьэгъэзит Зубер зытетхыхь темэкIэ зэмылIэужьыгъуэщ. абы етх езыр къыщалъхуа и лъахэм, и хэкуэгъухэм, природэм, нэгъуэщIхэми ятеухуа усэхэр. Тхьэгъэзитым хузэфIокI бгырысхэм я къафэ «Ислъэмейм» и дахагъ узытхьэкъур и усэхэм щыдигъэлъагъун.
Тхьэгъэзит Зубер и усэхэм щопсэу цIыхубэм я Iущыгъэ псор, абы дахагъэуи фIагъыуи бгъэдэлъыр. Николай 46
Тхьэгъэзит Зубер и усэхэм сыт щыгъуи щIэщыгъуагъ гуэр яхэлъщ. аращ абы и поэзиер адрейхэм емыщхь зыщIыр.
дэ мащIэфащIэ ттхакъым ди хъыджэбз дахэхэм, гъатхэм и щIэрэщIэгъуэу ахэр зэдгъапщэм теухуауэ. ауэ Зубер абыхэм нэгъуэщIынэкIэ еплъащ, хъыджэбзымрэ гъатхэмрэ зэуIуу ди нэгу къыщIигъэуващ, гуфIэгъуэрэ гухэхъуэгъуэрэ къыдиту. апхуэдабзэу уигъэгуфIэу ар тотхыхь тенджызми, къуршми, щIымахуэ жэщми, жьыбгъэми, зэманми. абы и усыгъэхэм дэ щыдолъагъу талант щIэщыгъуащэ. Къайсын
Сэ сщIэрт Къэбэрдей усакIуэ, Къэбэрдей-Балъкъэрым и Къэрал саугъэтым и лауреат Тхьэгъэзит Зубер илъэс куэд щIауэ руставели Шота и «Къаплъэныфэ зыщыгъ зекIуэлI» поэмэ зыхуэдэ щымыIэм и зэдзэкIыным зэрелэжьыр…
Иджы, мис, къыдэкIащ, Налшык къикIри къысIэрыхьащ а тхылъыр… Къэбэрдей-Балъкъэрым, Къэрэшей-Шэрджэсым, адыгейм я дежкIэ ар мыхьэнэшхуэ зиIэ Iуэхущ. Михаил
Тхьэгъэзитыр творчествэм и гъуэгу зытеувам тэмэму ирокIуэ. ар хэгупсысыхьауэ мэлажьэ, япэ къыIэрыхьэ псалъэр рифмэ зэрищIыным пымылъу. Зубер лIыгъэ хэлъу къызэренэкIыф псори дызэсэжа, дужэгъуа, бадзэм хуэдэу, ди хъуреягъкIэ щыву нэмыхъус-нэмыщIыс усэ мыхьэнэншэхэм хуэдэхэр тхыныр.
КИрЕЕВ Михаил
Тхьэгъэзит Зубер адыгэ поэзием къыхыхьащ зыми емыщхь макъ иIэу икIи и тхыгъэхэмкIэ псоми яжриIащ езым и усэбзэ, и дуней еплъыкIэ, и художественнэ гупсысэкIэ зэриIэр.
Тхьэгъэзитым и поэзием куэд къызэщIеубыдэ, куэдым я щхьэфэ йоIэбэ, куэдыр игу пцIанэмкIэ сэтей къещI. аращ ахэр гукъи- ЖьантIэ
нэж щIыпщыхъур. апхуэдэу гъащIэм бгъэдыхьэф усакIуэхэр гъуэтыгъуафIэкъым.
ХьэХЪУПаЩIэ Хьэжбэчыр
Тхьэгъэзитым и усэхэр Iэсэщ, щабэщ, гум ехуэбылIэ лирикэ дахэкIэ гъэнщIащ. ар сытым темытхыхьами, уи нэкIэ плъагъум хуэдэу
уи нэгум къыщIегъэувэ. Усэхэм ящыщ дэтхэнэми уегъэпIейтей. И
поэзие псор зэрыщыту къапщтэмэ, езым и щхьэ ехьэлIа защIэ хуэдэуи щытщ, ауэ цIыху псоми я гурыщIэри къыщыгъэлъэгъуащ.
УсакIуэ гъэщIэгъуэнщ Зубер. ар Iуэхушхуэхэм, кIуэд зимыIэхэм къызэрыгуэкIыу тотхыхь. аращ ахэр къарууфIэ зыщIри.
СОЗаЕВ ахъмэт
И IэщIагъэм хуэпэж дэтхэнэми хуэдэу, Зубер куэд щIауэ къалэн зыщищIыжри хьэли хуэхъуащ увыIэгъуэ имыIэу еджэныр. абы пасэу къыгурыIуащ тхакIуэм литературэр лъэпкъ хэхрэ лъэхъэнэ хэдэрэ имыIэу и гъащIэ псом иджыну зэрикъалэныр.
Хэт и фIэщ хъунт адыгэ усыгъэм и зэфIэкIым руставели Шота и «Къаплъэныфэ зыщыгъ зекIуэлI» эпопее цIэрыIуэр хуэгъэIурыщIэну?.. Тхьэгъэзитым хузэфIэкIащ а тхыгъэ телъыджэр адыгэбзэкIэ къигъэпсэлъэн.
Мыд Мухьэрбий
дэтхэнэ усакIуэри хущIокъу псалъэр езыр зэрыхуейм хуэдэу къигъэIурыщIэфу, усэм абы щиубыдын хуей увыпIэр тэмэму къыхуэгъуэту щытыным. ар къару куэди, зэман мымащIи зытекIуадэ лэжьыгъэ гугъущ, тхэн щIэзыдзэхэм ящыщу зэхъулIэри зырызщ. апхуэдэу зэрыщытыр пасэу къыгурыIуащ Тхьэгъэзит Зубер. КъыгурыIуа къудейм къыщымынэу, Тхьэм къыхуигъэфэща IэщIагъэм ерыщу пэрыувэри, ди литературэм лэжьыгъэшхуэ щызэфIигъэкIащ. абы и лирикэр, гумрэ псэмрэ дыхьэ и усэхэр хэмыту нобэ уи нэгу къыпхущIэгъэхьэнукъым къэбэрдей поэзиер.
КЪаГЪырМэС Борис 47
Тхьэгъэзит Зубер адыгэ поэзиер зыгъэбжьыфIэ ди усакIуэ нэхъ пажэхэм ящыщщ. Куэд щIащ абы и творчествэр ди лъэпкъ литературэм и тхыдэм едзыгъуэ екIуу зэрыхэувэрэ.
Удихьэхыу гурыхьщ усакIуэм ди нэгу къыщIигъэувэ дунейр. абы дыгъэр щабэу къыщопс, псыхэр Iэдэбу щокIуэсэх, жьыбгъэми гуапэу IэплIэ къыщыпхуещI. Пэжщ, дыгъэр щыщIилъафи, псыхэр къэукъубийуэ хъийм щикIи къохъу, ауэ псори зэрызыгъэубыдыж, псори зэзышэлIэжу зэгурызыгъаIуэ къару щыIэщ… ар – щабагъэщ,
гуапагъэщ, лъагъуныгъэщ. «гуапагъэр ару сфIощIыр Мы щIыр зэтезыIыгъэр», – жеIэ усакIуэм. ар икIи щыуэркъым.
Зубер и IэдакъэщIэкI нэхъ купщIафIэхэр хрестоматием ихуащ, курыт еджапIэхэми университетми щадж, диплом икIи нэгъуэщI къэхутэныгъэ лэжьыгъэхэр траухуэ. Тхьэгъэзит Зубер и творчествэр ди Хэкум зэрыщызэлъащIысам, ди къэралым щыпсэу лъэпкъхэм я бзэкIэ зэрызэрадзэкIам къыщымынэу, къэрал гъунапкъэми зэрыщхьэдэхрэ куэд щIащ. КЪэЖэр Хьэмид ЖьантIэ
Усэхэр Зубер СЭ СИ ФIЭЩ 48
ЦIыху Iей дунейм щыкуэду жаIэ, –
КъызжаIэ пэтми – мыхъу си фIэщ.
ЦIыхуфI дунейм щымащIэу жаIэ,
КъызжаIэ пэтми – мыхъу си фIэщ.
ПцIыр лъакъуэ кIыхьу сэ къызжаIэ,
Къыстежу къэхъуми – мыхъу си фIэщ.
ПэжыIэр кIэщIу сэ къызжаIэ,
Ар згъэунэху пэтми – мыхъу си фIэщ.
ЦIыхубзэр тIасхъэу сэ къызжаIэ,
СыIууэ пэтми – мыхъу си фIэщ.
ПэжыIэр кIэщIу сэ къызжаIэ,
СыIущIэ пэтми – мыхъу си фIэщ.
Зэшыгъуэ къыстеуэну жаIэ,
Сигу мафIэ илъщи – мыхъу си фIэщ.
Сэ жьыгъэ къысхуэкIуэну жаIэ,
Ар – сиIэщ къуэи – мыхъу си фIэщ.
Дунейр къутэну сэ къызжаIэ,
Ар – сэ сытетщи – мыхъу си фIэщ.
СылIэну куэдым сэ къызжаIэ,
Ар – слъэкI солэжьри – мыхъу си фIэщ.
Жьыбгъэм уафэр
КIуэху еукъэбз.
Жьыуэ къэхъеяуэ,
Гъатхэ губгъуэм
Итщ хъыджэбз
И ишэгъуэ хъуауэ. ЖьантIэ
Пщащэм и нэИ псэм хуехь
Гъатхэм и дахагъэр.
Гъатхэм и нэИ псэм хуехь
Пщащэм и дахагъэр.
Гъатхэ дыгъэ
КъэгуфIам
Пщащэр
ХуогуфIэжыр,
Жьыбгъэ щIасэ
Къеубзам
Бзэншэу йоубзэжыр.
Уафэ къащхъуэм
Пщащэр йоплъ:
«Абы и лъагагъыр!»
Хъыджэбз нащхъуэм
Уафэр къоплъ:
«Нэхэм я кууагъыр!»
Къурш щхьэ тхъуахэм
Пщащэр йоплъ:
«Ахэм я хужьагъыр!»
Хъыджэбз нэкIум
Бгыхэр къоплъ:
«Абы и къабзагъыр!»
Пщащэм жеIэ
«Нэкъулэн» –
Игу хыхьа уэрэдыр.
Бзум я макъкIэ къожьууж
Гъатхэр а уэрэдым.
А хъыджэбзым
И насыпщ 49 ЖьантIэ
ЩIылъэм зэрытетыр,
Губгъуэ щхъуантIэм
И насыпщ
Пщащэр зэрытетыр.
ЗэхуогуфIэ,
Зэпапщыт
ТIуми яIэр фIыгъуэу.
Я дахагъэр
Зэралъыт,
Зыр зым емыфыгъуэу.
Сэри соплъ:
«Нэхъ дахэр хэт?» –
Си щхьэм соупщIыжыр.
«Дара гъатхэр,
Пщащэр хэт?» –
СфIызэхогъуэщэжыр. 50 УЭ МЫ ЩIЫМ Пщэдджыжьым дыгъэ къыкъуэмыкIтэм,
Сэ уи нэкIу бзыгъэр сщхьэщыкIынт.
Пщыхьэщхьэм вагъуэ къыщIэмыкIтэм,
Си нэм уи нагъуэр зэ щIэкIынт.
Псэм дыхьэ жьыбгъэм Iэ здимылъэм,
Уи Iэпэ щабэр сщыгъупщэнт.
Си гум къурш бзэншэхэр къимыплъэм,
Сигу щыуиIэ гъащIэм хэт пищэнт?
Сэ хьэуа къабзэ жьэдэзмышэм,
Уи бзэ IэфIагъыр сигу икIынт.
Бзу зи цIэ уэгум щымыушэм,
Уи уэрэд гуапэм сыпыкIынт.
Насыпым цIыхур щIэмыхъуэпстэм,
Сыпхуэзэн гугъэр сIэпыхунт.
4 Заказ №219 ЖьантIэ. НэгъуэщI уэ пхуэдэ мы щIым теттэм,
Ар къэзгъуэтынти – сигу уихунт. СИ Гъатхэ жьыбгъэм, зиущэхуауэ,
Налшык паркым къыщекIухь.
И зэманым фIэбгъэкIауэ,
Сэ пIейтейуэ зызоплъыхь.
КъакIуэ псынщIэу –
Сэ уэр щхьэкIэ
Вагъуэ цIыкIухэр пызгъэнащ.
Уэрэд гуапи, уэ ухэту,
Нобэ си гум иусащ.
А уэрэдым псалъэу хэтыр
Сэ уэ бзэншэу ныбжесIэнщ.
А уэрэдым и макъамэр
Сэ уэ нэкIэ уэзгъэщIэнщ.
Зи щхьэ закъуэм гъащIэр гъатхэу
ИгъэкIуэну лъэмыкIын. Уэрэ сэрэ дызэгъусэм,
Гъатхэр зэи имыкIын! * * *
«Сыпсэуфынукъым уэрыншэу», –
КъыбжиIэу си гум ситт уи пащхьэ,
Ауэ ар жьэкIэ схужымыIэт –
Сышынэрт уи фIэщ сымыхъункIэ.
БлэкIащ гъэ Iэджэ.
Ди къуэ цIыкIур
Уи куэщIым ису уогъэджэгу.
Сэ ситщ уи пащхьэ, 51 52
ЖьантIэ
Си гум жеIэ:
«Сыпсэуфынтэкъым уэрыншэу!»
Ауэ ар жьэкIэ схужымыIэ –
Уи фIэщ мыхъункIэ тIэкIу сошынэ. СЭ Мо Шыхулъагъуэм сэ сырожэр,
ХуэсщIу яхуэфащэр щхьэж:
Къызоубыдри вагъуэижыр
И пIэм изогъэтIысхьэж.
УафэхъуэпскIыр мыкIуэдыжу
КъыхызопхъуэтыкIыр пшэм.
Пшэм я джабэр щIызоудри,
СоутIыпщыж ар, ещхьу шэм.
Щызогъэтыр уафэгъуагъуэр,
ПсэкIэ псэхэр согъэнэху. Ауэ япэ лъагъуныгъэр
Си гум зэи схуимыгъэху. Гъатхэм къэптал щхъуантIэ
ЩIылъэм щитIэгъар,
Къэсщ гъэмахуэ хуабэри,
Гъуэжь хъуху илыгъуащ.
Уэшхыр къыпыщэщу
Бжьыхьэр къытхуэкIуащ, –
Кхъахэ хъуа къэпталыр
Зэпкъригъэхуащ.
Къэнащ губгъуэр пцIанэу, –
ИIэкъым щыгъын:
Пшэжьхэм чэсей джанэр
Яухакъым дын. ЖьантIэ ЗэхокI нобэ гъэрэ щIырэ,
Зызэрадзыр хуабэм, уейм.
ЗэкIэ зэрыхэмыгъащIэ – ЩытекIуэнур сыт дунейм?
Къамыгъанэу лъэкI, ягъахъэр,
ЛIэн-къэнэнхэу зэпэщIэтщ.
ЩIым, шыуану, щхьэщытщ бахъэр,
Гугъэр тIуми я нэгу щIэтщ.
Зэхэтщ цIыхухэр нэшхуэгушхуэу:
«Лърес щхьэж хуэфащэ пщIэр!»
Ауэ жьыр нэхъ къарууншэ
КIуэхукIэ мэхъур – токIуэ щIэр.
ЙокIуэт уаер папщэ-щатэу,
Гъатхэ щIылъэр къызэщоу.
Дунеижьми зэрыщыту
Вагъэбдзумэм и мэ щоу.
Мылыр дыгъэм зэгуеудыр,
Псым зыгуэрхэр къеIущэщ.
Ди пхъэIэщэ зэщIэлыдэр
Губгъуэм и бгъэм йопэщэщ.
Дыгъэм бгыжь зэщIигъэнахэм
Я псыгуэхухэр къащI нэхъ уэр.
Тэрч къыхедзэ уэрэд иныр,
Деипс цIыкIури йожьу Тэрч.
ЗэщIолъыдэ, зэщIопщIыпщIэ
ГъащIэ жьыбгъэр зыщIихуа
Губгъуэ щхъуантIэр. ЩIым игъащIэм
Хуэдэщ шэ къытемыхуа! 53 54
ЖьантIэ Анэдэлъхубзэ псалъэ,
Уэ зырщ сэ си хьэуар.
Къыплъохъу имыщIэу пIалъэ
Жэщ-махуи мы сигу плъар.
Уэращ гухэхъуэу сиIэр,
ГухэщIри уэ къызот:
Зэм сфIощI бубыду си Iэр,
Зэм вагъуэу укъызоплъ.
ЯIэжми я ухыгъэ
ЩIым цIыхуу тету хъуам,
Пхэзмыхыурэ си гугъэр,
Еплъ си щхьэр зэрытхъуам.
Сэ гъащIэм къыщыслъысри
Мырауэ къыщIэкIынщ:
Е псалъэм сытекIуэнщ сэ,
Е псалъэм сиукIынщ! Пщыхьэщхьэ хъуамэ –
Еджэн хуэдэ –
ЗыIуилъхьэрт нанэ и нэгъуджэр.
Дызэхуишэсти хьэблэ цIыкIухэр,
ДыщIигъэдэIурт хъыбар Iэджэ.
Си тхьэкIумитIыр тегъэхуауэ
Къэспхъуатэрт псысэу сэ зэхэсхыр.
Хэмылът зы псалъэ шэч къытесхьэу
Нанэ иIуатэм хуэмыухыу.
Жаншэрхъыр кърихуэкIт Сосрыкъуэ,
Бажэм дыгъужьыр къигъэпцIэфырт, ЖьантIэ
Батыр благъуащхьэр пигъэлъэтырт,
КъуийцIыкIу иныжьхэм ятекIуэфырт.
ФIым ер хигъащIэм –
Сэ сыгуфIэрт,
Ер фIым текIуамэ –
Си гур хэщIт.
Щытащ си гъащIэр насып защIэу,
Сэ таурыхъхэр хъуху си фIэщ. МАМЭ
Къалэм тхылъымпIэм зэрыхуэсхьрэ
Пхуэстхыну усэ сыщIохъуэпс. Сэ къыщысфIэщIми гуауэм сихьу –
Ар имыуасэ уи зы нэпс.
ГуфIэгъуэ иным сызэщIищтэу,
Сэ къыщысщыхъуми сылъэтэн, –
Уи быным Iэнэ къыщыхуэпщтэм
УиIэ гухэхъуэм пэслъытын?
КъысIурыплъхьа анэдэлъхубзэм
Сыхэщыпыхьу сохьыр сэ.
Пхуеус уэрэд сигу убзэрабзэм,
Ауэ къысфIощI хэмыту псэ.
КъысхуигъэтIасэркъым си усэм:
Махуэл уи гъащIэм зэ щумыщI,
Уэ зебгъэщIауэ зыбгъэпсэхуу
Слъэгъуакъым, сохъури илъэс плIыщI.
Сыщыгъуэлъыжми я нэхъ кIасэу
Сыжеижыху укъысщхьэщытщ,
Сыкъыщытэджми я нэхъ пасэу
Жьэгум ущIэпщэу упэрысщ. 55 56
ЖьантIэ. Иджы, си гугъэр хэсхыжауэ,
УсакIуэу мы дунейм тетам
Щытар я анэм хуаусауэ
Сэ зэхуэсхьэсри – сахэдащ.
СыщыщIэдэIукIэ а уэрэдхэм
Зэм хохъуэ си гур,
Зэми – хощI:
Къыдыхьэу сигу абы яхэтыр
Уи закъуэ пхуауса къысфIощI. Адыгэ пшынэ,
Адыгэ пшынэ,
Си псэм ухэлъщ уэ, си гур пхуосакъ.
Лъэпкъыр кIуэдыну сфIощIри, сошынэ,
Зэхэзмыхыжу щытмэ уи макъ.
Насып къезытыр сэ си уэрэдым, –
Си лъэпкъ гурыщIэм и бзэр уэращ.
Зы зэман гуэрым уэ усфIэкIуэдым –
Ди къыр пагэжьхэр бзагуэу къэнащ.
Уэ хьэгъуэлIыгъуэм ущыбзэрабзэм,
Ди Iуащхьэмахуэ и бзэр къеутIыпщ.
Уэращ и анэр гурыщIэ къабзэм, –
Еуэ уджпыхум, хъухукIэ нэхущ.
Уэ уи макъамэр нэIусмэ уафэм, Вагъуэ нэгъунэ ящI ислъэмей.
Си псэр пытыхукIэ схуеуэ уи къафэм, –
Уэрыншэу гъащIэ сэ сыхуэмей. Адыгэ къафэ,
Адыгэ къафэ, ЖьантIэ
«Адыгэм псэ иIэм – иIэр уэращ.
«Адыгэ щIылъэ,
Адыгэ уафэ», – ЖиIэм Алим – жезыгъэIэр уэращ.
Уэ уи макъамэу
Дунейгъэдахэм
ЩIэдэIум и псэм зэуэ зехъуэж:
Гуауэм иIыгъыу
Зигу хъуари махэ
ГуфIэгъуэ IэплIэм занщIэу йохуэж.
ГуфIэгъуэ зиIэм
И деж нэIуси –
Дамэншэщ ахъумэ – уэгум ихьэнт,
Ди Iуащхьэмахуэ
Щхьэщэ къыхуищIу
Спутник IэрыщIым бгъурыувэнт.
Адыгэ къафэ,
Лъахэр зыгъафIэ,
МылIэжыныпсэ зыми Iумыт.
Уэ хьэгъуэлIыгъуэм
Ущобзэрабзэ,
Хьэдагъэ къэхъум – уи бзэр еубыд.
Адыгэ къафэ,
Адыгэ къафэ,
Уэ ныпхузиIэщ нобэ зы лъэIу.
Сэ сынолъэIур – ПхуэсщIкъым унафэ – СылIэм – хьэдагъэм уи макъ щыгъэIу.
Ар хабзэщIэкъухэм
Ягу иримыхьми,
Си фIи, си егъуи уэ къодэIуэнщ:
Си гур бэуэхукIэ 57 58
ЖьантIэ
ЗыхамыщIами,
Лъэтэжа си псэр къагурыIуэнщ. Гуапагъэр ару сфIощIыр
Мы щIыр зэтезыIыгъэр.
Анэ быдзышэрщ, дауи,
Ар цIыхум хэзыпщар.
Гуапагъэрщ зи псэ еджэм
Игу изылъхьэжыр гугъэр.
Абы хуэныкъуэщ хэти –
Псэ пыту къигъэщIар.
Гуапагъэщ –
ПцIащхъуэ абгъуэр
Пкъутэну гум пхуимыдэм,
Гуупхэжмэ
Акъужь ябгэм
Къудамэ гуищIыкIар,
Ухуэмыхъуапсэм зэи
АжалкIэ уи бий дыдэм,
Хамэ сабий бгъэудэIум –
Ууейм хуэбгъадэу ар.
Гуапагъэщ –
ЩIыIэм исыр
Уэ щыпхъумэфым жьапщэм,
Хуэпшийм псы зиIу гъущIами,
Уемыфыгъуэжу пщIэм,
Iуэм ибэмпIыхь мо шкIащIэр
И анэм хуэбутIыпщым,
Гъунэгъур нэщIу,
Ушхэу
Умыгъуэлъыжмэ пIэм.
Уи мыцIыхугъэу щытми –
НэгъуэщIым уехъуэхъуфым, ЖьантIэ
Дунейр щытыху
И унэм
Щыблэну мамыр жьэгу. Зыгуэрым и гугъу ящIу,
«ЦIыху гуапэщ!» –
ХужаIэхукIэ,
ГумащIэ хъыжьэ сищIу,
КъыщIохьэ сэ си нэгу:
Псом япэу,
Гъэ куэд ипэ,
Имыбжу ар гукъеуэу,
Гъэр ищIа бзур
Мо уэгум
ЦIыху изыутIыпщхьэжар,
И Iупэр фIызэтежу,
И гур нэхъ псынщIэу къеуэу,
Iэдакъэжьауэ ищIу
Абы кIэлъыплъыжар! 59 ЖУРТ Биберд
Прозэ
Роман
ЕтIуанэ Iыхьэ

ЖэщитIрэ махуитIкIэ гъуэгу тетауэ, ГъуэгулI Iуащхьэ лъагэшхуэ гуэрым къытехутащ. ЩIалэщIэр зэуэ ихьэхуат щIыпIэм и дахагъым. Абы, и Iэгум илъым хуэдэу,
илъагъурт Iуащхьэ лъапэм къыщIэс жылэшхуэр, къуршыпс уэрым Iусу, бгъуащи хужумыIэну, бгъузащэкIи уемыджэну, кIыхьу зызыукъуэдияр. Пэжу, Iуащхьэмрэ жылэмрэ я зэхуакум щIыфI дэлът, мэкъупIэрэ гъавэ щIапIэу. Нэхъ чэнжу, мэз лъапэм къыщежьэрэ кIуэтэхукIэ нэхъ куу хъууэ, зы къуэ кIыхьи къуажэм хуэкIуэрт, адэ-мыдэкIэ къыщыщIэж псынэхэр щызэхэлъэдэжрэ псыIэрышэшхуэ щыхъужу. Къуэм и ижьырабгъу лъэныкъуэр гъуэгут. 60
Къуажэр зыIус псым и адрыщIкIэ жылагъуэ зытIущи щыплъагъурт зэпэмыгъунэгъущэу икIи зэпэмыжыжьащэу. АдкIэжкIэ, пшагъуэм къыхэщым хуэдэу, нэгъуэщI къуажэ гуэрхэри нэм къиубыдырт. А псори дахэт, гури псэри дахьэхыу. Ауэ ГъуэгулI зыхьэхупар мэзхэрт. ДэнэкIэ умыплъами, нэм къиубыдыр мэз зэфэзэщт. Илъагъун дэнэ къэна, жаIэуи зэхихатэкъым абы апхуэдиз зи инагъ мэз щыIэу. Ар гъуэгу зэрытета жэщитI-махуитIым я нэхъыбэм къызэрыкIуари мэз гъуэгукIэт. И къуажэжьым къыдэкIыу, зы махуэм щIигъукIэ къэкIуауэ, щIидзащ мэзым, иджыри иухакъым, иухыным и пIэкIэ нэхъ ин хъу зэпытщ.
ГъуэгулI япэщIыкIэ зыхуэзар жыгей мэзт, пхъэщхьэмыщхьэ къызыпыкIэ жыгхэр куэду хэпхъауэ хэту. ИужькIэ хуэм-хуэмурэ ар бжей мэз хыхьащ: жыг зэрамыщIэжхэр икIи гъумт, лIы зытIущым я Iэ къемыкIуэкIыну. Мэз щIагъыр, гъэмахуэу умыщIэну, щIыIэт, жэщым дэнэ къэна, махуэми кIыфIт.
ПцIыр сыткIэ щхьэпэ, а мэз кIыфIым къыщыхыхьам ГъуэгулI тIэкIуи къэшынэжат, ауэ шыр тегушхуауэ зэрыкIуэмрэ я хьэ Мыщэжьыр зэригъусэмрэ мащIэу лIыгъэ къыхилъхьэрт икIи тригъэгушхуэрт. Гъуэгум зэпрыж тхьэкIумэкIыхьхэм ар зэзэмызи къагъащтэрт. Нэхъ Iей дыдэу къыщыщтари щышынари, и пащхьэм къилъадэу, и гъуэгур кхъуэ бынышхуэм щызэпаупщIарщ. КхъуэпIащэжьыр пашэу, абы и ужьым нэхъ цIыкIухэр кIапсэлъэрышэу иту, ахэр гъуэгум и ижьырабгъумкIэ къыхэжу сэмэгурабгъумкIэ щыхэлъэдэжам, ГъуэгулI и гур къилъэтыну фIэкIа ищIакъым. Кхъуэ быныр щилъагъум, Мыщэ КIэлъыкIуэр. ПэщIэдзэр 4-нэ номерым итщ. Прозэ
зэуэ зричри, ахэр щIигъэIащ. атIэми, узэда хьэзыру иIыгъ къэуал зэгуэтыжьыр зэкIэлъхьэужьу тIэу щигъауэм, кхъуэ быныр зэбгрыжащ, къуаргъ зытеуа джэджьей быну. абы нэхъ шынагъуэ ирихьэлIэжакъым щIалэр бжей мэз кIыфIыжьым къыщIэкIыхукIэ.
Бжей мэзыр иухри, аргуэру жыгей мэзым щIидзэжащ хуэм-хуэмурэ. Мыбыи пхъэщхьэмыщхьэ жыгхэр куэду хэпхъат. жыгей мэзым щыщIидзэжым, щIалэр егупсысащ: «Мыгувэу иухыну къыщIэкIынщ мэзыр». ар щыуатэкъым, ауэ мэзыр имыухыу дыгъэр къухьэри, зэуэ кIыфI къэхъуу хуежьащ. гъуэгулI ешат, жейри къытеуэу щIидзат. Ипэ жэщми абы къижея щыIэтэкъым. гъуэгулI шыр къигъэувыIэри зиплъыхьащ, нэху къыщекIын зы щхьэегъэзыпIэ къилъыхъуэу. Пэмыжыжьащэу абы къилъэгъуащ зы пщыIэ цIыкIу. Шыр ирихулIэри, пщыIэр къызэпиплъыхьащ. ар зэращIрэ зыкъом щIат, ауэ иджы дыдэ зэрызэрагъэпэщыжар наIуэт. Интэкъым ар, лIы зытIущ щIэхуэн къудейуэ арат. ПщыIэ бжэIупэм лэгъупыIэмпIэ щыфIэдзат. «ЩакIуэ пщыIэу къыщIэкIынщ», – егупсысащ щIалэр.
гъуэгулI шым къепсыхри, пщыIэри Iэгъуэблагъэри нэхъ гупсэхуу къызэпиплъыхьащ. Куэд щIатэкъым абы тесахэр зэрытекIрэ. абы и щыхьэтт пщыIэм щIэт шыуаным ит лэпсымрэ абы хэлъ лы гъэвамрэ. Лэпсым телъ дагъэр диижа щхьэкIэ, къупщхьэ зыщыплI къыхэщырт. ар щилъагъум, гъуэгулI зыхищIащ зэрымэжалIэр. арщхьэкIэ, шыуаным илъым емыIэбу, мафIэшхуэ ищIри езым иIыгъ лы гъэгъуам щыщ IыхьитI игъэжьащ, зыр езым, адрейр и хьэм щхьэкIэ.
Шха нэужь, гъуэгулI жейр нэхъ къытегуплIащ. И щIакIуэр иубгъури зригъэщIат, арщхьэкIэ и жейр кIуэдыжащ. ар зыгуэрым тегузэвыхьырт, зытегузэвыхьри къыхуэмыщIэу. жейртэкъым Мыщи. ПщыIэ щIыхьэпIэ дыдэм IутIысхьат, къыIухьэри абы щIэлъри илъагъун хуэдэу. гъуэгулI щыгугъырт пщыIэм текIахэм ящыщ зыгуэрым къигъэзэжыну. ар щылът, и гупсысэхэм зэщIаубыдарэ псэхупIэ кърамыту. Зэуэ зричри, хьэр банэу щIэпхъуащ. Зыгуэр къэкIуэжа фIэщIри, гъуэгулI псынщIэу пщыIэм къыщIэцIэфтащ. арщхьэкIэ зыри щыIэтэкъым. Хьэми щIэх дыдэу къигъэзэжащ. Шыр пщыIэм тIэкIу IукIуэтати, щIалэм ар нэхъ гъунэгъуу къришэлIэжащ, пщыIэм щIыхьэжри и щIакIуэм тегъуэлъхьэжащ, шым и Iэуэлъауэр зэхихыу. Хуэм-хуэмурэ Iурихащ щIалэр, Iурихри IэфI дыдэу жеящ.
Куэдрэ жея, мащIэрэ жея. Хьэм и банэ макъым къигъэушащ. гъуэгулI къыщIэкIри зиплъыхьащ – зыри къыIэщIэлъэгъуакъым.
Тхьэм ещIэ, мыжыжьащэу зы хьэкIэкхъуэкIэ гуэр блэжауэ къыщIэкIынт. Шыри пщыIэ щIыбым деж щыхъуакIуэрт. жэщыр бзыгъэ дахэт. Нэху зэрыщым и щыхьэту, вагъуэхэри зыкъомкIэ нэхъ мащIэ хъуат. гъуэгулI мафIэр зэщIигъэстыжри бгъэдэтIысхьащ. Яжьэм щIэхъума дэпхэр зэрымыункIыфIыжамкIэ абы къыгурыIуащ куэдыщэ дыдэри зэрымыжеяр. Пхъэ дакъэм тесу здэщысым Мыщэ къыбгъэдыхьэри зыкъыщихъуащ, иужьым къыбгъурытIысхьащ гъунэгъу дыдэу. Иджы ар щыгуфIыкIыжырт Мыщэ къызэрыфIэкIуам. Хьэр и ужь иту къызэрыкIуэр абы къыщищIар махуэ ныкъуэ гъуэгуанэ щызэпичарщ. Хьэр щилъагъум, ар хэтащ абы иригъэгъэзэжыну, арщхьэкIэ, сыт имыщIами, хуигъэзэжакъым. Мыщэ щIэкIиехукIэ къэувыIэрт, арщхьэкIэ тIэкIу зэрыдэкIыу къылъэщIыхьэжырт. Зэрэ-тIэурэ апхуэдэу ищIа нэужь, и Iуэху зэрихуэжакъым. «НрекIуэ, зэрыхъуIамэ хъунщ», – егупсысащ гъуэгулI. Иужьым хуабжьу щыгуфIыкIыжащ. 61 Прозэ
ар зэригъусэм и гъуэгур нэхъ кIэщIи и зэманыр нэхъ гъэкIуэгъуафIи ищIырт.
ПщыIэм, къытемыхьэжIауэ, жьыуэ къытекIыжащ ар, мафIэр игъэункIыфIыжри. ШэджагъуэхуегъэзэкI хъуауэ къэсащ иджыпсту зытет Iуащхьэм. ар шым къепсыхри, шы ныбэпхыр къигъэлэлащ, шхуэIур къыжьэдихри, шыр ауэ иутIыпщащ. Езыр, щIакIуэр иубгъури, тIысащ. гъэмахуэ дыгъэр къэплъу щIидза щхьэкIэ, гъуэгулI къехуэбэкIыщэртэкъым. жэщыр хуабжьу щIыIэтыIэу щытат. Мыщи къакIуэри къыбгъурытIысхьащ. Хьэм зыхищIэ хуэдэт щIалэщIэм къытепсыха насыпыншагъэшхуэр, здигъазэр и гъуэгурэ зэкIуэлIэни имыIэу къызэрежьар. абы и гур фIы хуищIыну иужь ит фIэкIа умыщIэну, мо гъуэгуанэ къызэпача къомым дэнэ деж къыщымыувыIами, къакIуэрти къыбгъэдэтIысхьэрт. гъуэгулIи зыхищIэрт хьэм къыхуиIэ гуапагъэр. ФIыуэ ищIэжырт, Мыщэ фIэкIа, иджыпсту абы нэгъуэщI гурыфIыгъуэ лъэпкъ зэримыIэр.
И Iэр хьэм и пщэм телъу здэщысым, игу къихьащ къызыдэкIа
хьэблэжьыр. «Ярэби, тэмэму сщIауэ пIэрэ апхуэдизу фIыуэ сыкъэзылъагъу хьэблэжьыр къэзгъанэу сыкъызэрежьэжар? ЩIалагъэделагъэ зезмыхьауэ пIэрэ? атIэми, къысхуей сэ хьэблэр? Сыхэт сэ? Сыт хуэдэу щрырети, сэ Есэнкъул сыхъунутэкъым. Илъэс минкIэ сыпсэуами, стекIынутэкъым «къагъуэта» псалъэр. СтекIыпэнуми, Есэнкъул
Исмел и быным страгъэкIынутэкъым. дауэт сызэрыпсэунур ар къызахъуэну, къызаудэкIыу? Сызэрыс щIапIэрщ псори щIащIари, хъер
дыдэ яхухъу. Сыкъимылъхуами, сипIащ, бын сищIащ Инал тхьэмыщкIэм, анэу фIэкIа зыкъызигъэщIакъым думэсарэ мыгъуэми. Сахуэарэзыщ, алыхьыр арэзы къахухъу! ауэ абыхэми еплъакъым Исмели абы и бынри. Сытыт-тIэ сэ абыхэм сахэскIэ мыхьэнэуэ иIэр? Пэжщ, гуауэщ диси, радымхъани, гуащэпси зэрызмылъагъужынур. Псом
хуэмыдэу зы быдзышэ сызыдефа, шыпхъу схуэхъуа дахэлинэ цIыкIу куэдрэ сигу къэкIынущ. ауэ сэ нэгъуэщI хэкIыпIэ сиIэ? Сыпсэумэ, згъэгъуэщэнкъым хьэблэжьри, шыпхъу схуэхъуа хъыджэбз цIыкIури, фIыуэ сыкъэзылъэгъуа дэтхэнэри».
гъуэгулI и щхьэм гупсысэ Iэджэ щызэблэкIырт. абыхэм яхэтт зыпэлъэщынухэри, мызэкIэ и Iэпэ къызыпемыкIуэкIынухэри. апхуэдэу здэщысым, абы и нэр хуэзащ Iуащхьэ лъапэм зыкъыщиIэтауэ фочыкум хуэдэу захуабзэу къыдэкIуей Iугъуэм. гъуэгулI зыкъиIэтри Iуащхьэм еплъыхащ. Iуащхьэ лъапэм цIыху гупышхуэ щызэхэтт, езым зэрыхуигъэфащэмкIэ, пщыIэшхуэ гуэр ящIу. ахэр щилъагъум, гъуэгулI хуабжьу къэгуфIащ, къызыдэкIа къуажэжьым къыщыхутэжа хуэдэ. дауи мыгуфIэнрэт: жылэжьыр къызэрибгынэрэ зы цIыху хуэзатэкъым, уеблэмэ жыжьэу илъэгъуатэкъым. ЩIалэщIэм къыщыхъурт дуней псор нэщI хъуауэ. Игури къызэрыгъуэтыжарэ и лъэри жан хъужауэ, и шыр зэщIикъузэжри, абыхэм яхыхьэну мурад ищIащ. «Сакъыхэплъэнщ. Хэт ищIэрэ, си гъащIэр мы жылэм епха хъунуми сщIэркъым. ЩIыпIэ дахащэщ, ихъуреягъкIэ псырэ мэзрэщ. Тыншу къыщIэкIынщ ущыпсэунуи», – егупсысырт щIалэр.
ауэ къыхуэмыщIэр цIыхухэр къызэрыIущIэнурат. дэнэ къикIыу, сыт щхьэкIэ къежьауэ яжриIэну? Сыт яжриIэми, аракъым нэхъыщхьэр, атIэ къазэрыщыхъунурщ, япэу къызэрыIущIэнухэрщ. аращ иджыпсту нэхъыщхьэр. абыхэм егупсысурэ, гъуэгулI нэкIэ къилъыхъуэрт 62 Прозэ
Iуащхьэм зэрехын лъагъуэ гуэр иIэрэ имыIэрэ. ЩIэх дыдэуи къигъуэтащ. Здэщытым адэIуэкIэ лъэс лъагъуэ хъарзынэ ехырт Iуащхьэм. И шыр Iэдэжу иубыдри, Мыщи и ужь иту, Iуащхьэм ехыу щIидзащ. ауэ, зэрыщымыгугъауэ, задэт ехыпIэр. Зэзэмызи и лъакъуэхэр щIэцIэнтхъукIыурэ ар лъапэм нэсащ, гугъуехьищэр телъу. Шы IумпIэр имыIыгъамэ, куэд щIат цIантхъуэу къызэреукIуриехрэ. Шыри хуабжьу сакъырти, абыи зыкъомкIэ къихъумащ щIалэр. Ехыгъуэр нэхъри нэхъ гугъу зыщIыр лъагъуэм блэм хуэдэу зэрызиIуантIэрт. Iуащхьэ лъапэм къыщыщыхутэм, абы зыкъигъазэри къыдэплъеижащ, къыдэплъеижри, и щхьэр игъэкIэрэхъуащ: Iуащхьэр зэрылъагэри зэрызадэ дыдэри нэхъыфIу плъагъурт, и лъабжьэм ущIэтмэ. гъуэгулI, лъагъуэм тету, цIыхухэр щылажьэмкIэ иунэтIащ. ИунэтIащ, тIэкIуи Iэнкуну, хуабжьу иригузавэрт игъащIэм имылъэгъуа мо лIы мыцIыху къомым яхыхьа зэрыхъунум. адыгэ фIэхъусхэр фIыуэ ищIэрт, псалъэм папщIэ, Iэщым бгъэдэтым щыбгъэдыхьэкIэ «Бохъу апщий» зэрыжиIэн хуейр, е, бжьаIуэм техьэмэ, «Фо бэв апщий» зэрыжаIэр. «ауэ сыт мыбыхэм ящIэр? Си гугъэмкIэ, пщыIэ ящI. Сыт пщыIэ? «ЦIыхум уи хыхьэкIэрщ псори зэлъытар», – игу къэкIыжащ абы Есэнкъулхэ я нэхъыжь аслъэмырзэ жиIэу щыта псалъэхэр.
гъуэгулI къызэтеувыIащ. ТIэкIурэ щытри, игукIэ жиIащ: «ди Тхьэу Тхьэшхуэ, уи гущIэгъум сыхыумын!» арати, хуэмурэ ежьэжащ, Мыщи и ужь иту. Лажьэу зэхэт гупым я деж нэсыным зы лъэбакъуэ тIощI нэхъыбэ къэмынэжауэ, шым къепсыхри, ар Iэдэжу иIыгъыу здэкIуэм къилъэгъуащ мей жыгыщIэ щытым епщIауэ фIэс бжьэ къомыр. ар бжьэ тепщIыкIат. апхуэдэу къохъу зэзэмызэ, бжьэр къыщыпщIым деж. абы и хъыбар гуэрхэр зэхихат гъуэгулI. ар щилъагъум, щIалэр нэхъ тегушхуауэ гупым ябгъэдыхьащ.
– Фо бэв апщий! – жиIащ абы, къызэщIэувыIыкIри.
гупыр ину зэщIэдыхьэшхащ икIи дыхьэшхащ куэдрэ.
ЩIалэр Iэнкун къэхъужат, ауэ къикIуэтакъым. ЛIыхэм я дыхьэшхыныр нэхъ мащIэ щыхъум, и псалъэм пищащ:
– Фи бжьэр щIэвгъэхьэну пщыIэ фщIыуэ арагъэнщ.
ЛIыхэр аргуэру дыхьэшхащ. ТIэкIу дэкIри, я нэхъыжьыр къэпсэ-
– Зэ фызэтесабырэт! – и Iэр ищIащ абы. – Сэ, тхьэ сыгъэIэ, мы щIалэщIэм къыджиIам щIагъыбзэ гуэрхэр щIэлъкIэ. ауэ сыту пIэрэ, ярэби? ар къызыгурыIуэн тхьэм дищI.
ЛIы гупыр, зэтесабырэжауэ, я нэхэр къытраубыдауэ хьэщIэм къеплъырт. Зыкъомрэ зыри щыжамыIэм, гъуэгулI къэпсэлъащ:
– Сэ жысIам щIагъыбзэшхуи щIэлъкъым, ди нэхъыжьыфIхэ, фи узи фи лажьи укIуэд. Мо мей жыгыщIэм епщIа бжьэм зы увыIэпIэ яхуэфщIу къысфIэщIауэ аращ, – и щхьэр меймкIэ ищIащ абы.
Псори меймкIэ плъащ. абыхэм къалъэгъуащ жыгыщхьэм фIэс бжьэхэр. гупым зылI къахэжри, мейм бгъэдэлъэдащ. КIэщIу къигъэкIэрэхъуэжщ, мыжыжьащэу щыт шым шхуэ пщIэхилъхьэри, я нэхъыжьым зыхуигъэзащ:
– Мудар, сэ иджыпсту сыкъэсыжынщ.
Шы цIахуцIэм зридзри, къуажэмкIэ щIэпхъуащ лIыр.
– Сыту пIэрэ абы къигупсысар? – къэпсэлъащ лIыжьхэм ящыщ зы.
– Къигупсысар пщIэркъэ, мо бжьэр зыдигъэтIысхьэн матэ къихьыну аращ, уэлэхьи!
лъащ: 63 Прозэ 64
и шыкIэ мафIэ егъэуауэ.
– Iэу! Зы бжьэ матэ щхьэкIэ къуажэм нэс кIуэжынуи?
– СлIожь уэ бжьэ матэр зыхуэбгъадэр? гъатхэм ТIытIу зы бжьэ матэкIэ зы гъэлъэхъу бэгъуа къихъуэжащ.
– гъэлъэхъуи?
– гъэлъэхъу, уэлэхьи!
– Пэжу пIэрэ ар?
– Мыпэжмэ, къыпIысхаIакъым!
Къабгъэдыхьа щIалэщIэр ирагъэблэгъэн зэрыхуейри ящыгъупщэжауэ, гупыр бжьэмрэ гъэлъэхъумрэ я Iуэхум дихьэхауэ тепсэлъыхьырт. Я нэхъыжьыр, МударкIэ зэджэр, мащIэу къыпыгуфIыкIри, къэпсэлъащ:
– Теурэзыр къыпхуэмыкIуэкIэ уэ, Мулид! Бжьэти, гъэлъэхъути, жыпIэурэ, ди напэр зытедбгъэхыжыпащ. Еблагъэ, щIалэфI, еблагъапэ, – зыкъыхуигъэзащ абы гъуэгулI. – Уэ сэ слъагъур угъуэгурыкIуэщ, еблагъи зыгъэпсэху!
– Берычэт бесын, тхьэмадэ, къэпщIащ, сыгъуэгурыкIуэщ, тIэкIу зызгъэпсэхуами си жагъуэтэкъым. жэщитI-махуитI хъуауэ гъуэгу сытетщ.
– абы щыгъуэм бысым пхуэхъун гуп уарихьэлIауэ тхьэ пхузоIуэ!
гъуэгулI и шым уанэр трихащ, и хьэпшып тIэкIури зэрыкIэрылъу. ахэр ауэ щыт кхъужьей баринэшхуэм и щIагъым щIилъхьащ. Шыр имылъахъэу щиутIыпщым, Мудар жиIащ:
– Плъэхъамэ мынэхъыфIу пIэрэт, хьэщIэ, а уи шыр?..
– Хьэуэ, зыщIыпIи кIуэнукъым! КIуэми, сызэрефийуэ къосыжыр, гупым, хэти щэхуу, хэти нахуэу, гъуэгулI къызэпаплъыхьырт. Яхузэхуэгъэхъуртэкъым и псэлъэкIэмрэ и теплъэмрэ. ТIэкIу яфIэщIалэIуэт. КъищынэмыщIауэ, хабзи хэлът, гушыIэри и хьэрэмтэкъым. И шы-уанэ зэтелъымкIи къулейсызу фэ теттэкъым. Псоми зэуэ гу лъатат уанэр екIуу зэрыщIам, ар зыщIар, хэту щытми, зэрыуанащIэ ахъырзэманым.
– ТIэ, ди лэжьыгъэри тIэкIу щызэпыдгъэуакIэ, хьэщIи къыщытхуэкIуакIэ, шэджагъуашхэ дыбгъэщIынкIэ сыт уи лIыгъэ, Хьэту? – зыхуигъэзащ Мудар пщафIэу щыт лIым.
– ахьей фэзгъэщIын, щхьэ фэзмыгъэщIу, хъарзынэу лыри ващ! – жиIащ пщафIэми.
гупыр, щхьэж зэрыхуэфащэкIэ, Iэнэ папщIэу къагъэтIылъа пхъэ упса кIыхьитIым къетIысэкIащ, уи Iыхьэ-си Iыхьэ хэмыту, пщафIэм лыр хуэфIу къытрилъхьащ, бахъейр къыщхьэщихыу. гъуэгулI нэхъ IэнэкIэм щытIысым, Мудар идакъым.
– Мыдэ къакIуи къызбгъэдэтIысхьэ, щIалэфI!
– ар дауэ хъун? Сэ. – жиIэу гъуэгулI къыщригъажьэм, абы и псалъэр нэхъыжьым IэщIихащ.
– ХьэщIэ щIалэ щыIэкъым, къакIуи къэтIыс!
гъуэгулI ищIэнур имыщIэу Iэнкун къэхъуащ. абы гу щылъатэм, лIы зы-тIу къызэдэпсэлъащ:
– ТIыс, шынэхъыщIэ, тIыс! УзыгъэтIыс уиубыжыркъым, жи.
– ТIыс уэ, тIыс! Нэхъыжьым ущигъэуэну аракъым. УкIытапэурэ, гъуэгулI нэхъыжьым къригъэлъэгъуам деж тIысащ. гъэфI, гъэ угъурлы къехъулIэнхэу хъуахъуэри, нэхъыжьыр ерыскъым Прозэ
хэIэбащ. IэфI дыдэу пщэфIат Хьэту. Iэнэм бгъэдэсхэри ар жаIэурэ шхэрт. Хьэтуи, имыбзыщIу, тIэкIу къызэрыщытхъухэр и гуапэ хъурт.
– ПщафIэр сыт щыгъуи IэфIу пщэфIэнущ, игъашхэр, зытIэкIу нэхъ мыхъуми, къыщытхъумэ! – жиIащ абы.
– Мо уафэмрэ мы щIылъэмрэ зэлъэмыIэсу зэтезыIыгъэ азалыхьым и цIэкIэ тхьэ пхузоIуэ, уэр нэхърэ нэхъыфIу пщафIэ мы аущ-джэрджий бгыжьым и лъабжьэ щIэмысу! – къыхэпсэлъыкIащ зыгуэр.
– Зэхэфха! Мис апхуэдэу сопщафIэ сэ игъащIэми! ауэ, тхьэ соIуэ, дахэ-дахэу зым сыкъывгурымыIуэ! – мэгуфIэ пщафIэр.
– Сыт укъыщIыдгурымыIуэр! УкъыдгуроIуащэ, уэлэхьи! ауэ уэращ дыкъызыгурымыIуэр! – къопсалъэ нэгъуэщI зы.
– Iэу! дауэ фыкъызгурымыIуэу? ФыкъызгурымыIуэтэмэ, фызгъашхэрэт!
– Хьэуэ, зиунагъуэрэ, уэ къыбгурымыIуэр нэгъуэщIщ. Уэ къыбгурымыIуэр мис мо къыпщытхъухэрщ!
– Къыпщытхъухэр къыпщотхъу, абы къыгурыIуэж лей хэлъ?
– ТIэ, уэ зы закъуэм фIэкIа мы аущ-джэрджий жьэгъу пщафIэ щыщIэмыскIэ, хэт уэ нэхъ IэфIу пщэфIэнур? – мэдыхьэшх нэгъуэщI зыгуэри.
– Уа, Бот, угъэщIэгъуэн гуэрщ уэри! Сэ зым фIэкIа мы жьэгъум пщафIэ щIэмысрэ абыи сыщытекIуэжкIэ, сэракъэ пщафIэ нэсыр! – мэдыхьэшх езы пщафIэри.
Мэдыхьэшх псори.
гъуэгулI и акъыл къызэриубыдкIэ жаIэхэр и щхьэм щызэрегъэзахуэ, дэтхэнэми хуэм цIыкIуурэ кIэлъоплъ. ЩIалэщIэм къыгурыIуащ цIыху телъыджэхэм къазэрыхэхуар, къыщохъу ахэр игъащIэ лъандэрэ ицIыхуу щытауэ. Щысхэр къыщызэхиплъыхькIэ, дэтхэнэри хуейщ иригъэщхьыну фIыуэ къэзылъагъуу щыта и къуажэгъухэм. Мис, Мударрэ Есэнкъул аслъэмырзэрэ, я псэлъэкIэкIэ, хьэл-щэнкIэ дэнэ къэна, я теплъэкIи зэщхьу къыщохъу гъуэгулI. ауэ къыхуэмыгупсысыжыр, зригъэщхьыр къыхуэмыщIэжыр пщафIэрщ. Пэжщ, шэч къыщIытепхьэн лъэпкъ щымыIэжу, ар къыпачауэ ещхьыркъабзэщ и къуажэгъу
гуэрым. ауэ хэт?
Сыт имыщIами, ар зригъэщхьыр къыхуэщIэжакъым гъуэгулI. ауэ къищIэжынщ, Iэмал имыIэу къищIэжынщ! апхуэдэурэ шэджагъуашхэр яухри, лIы гупыр къэтэджыжащ. ПщафIэм Iэнэр щыIуихыжым, гъуэгулIи хэтащ абы дэIэпыкъуну. арщхьэкIэ пщафIэм идакъым: «Уэ сыт, ди хьэщIэ лъапIэ, мо зыщIэн зымыщIэж жьэрэIурэ къомыр къысщыбгъэдыхьэшхыну ара?» – щыжиIэм, гъуэгулIи къикIуэтыжащ. абы хэту, Iэнэм къыбгъэдэкIыжахэм я дыхьэшх макъышхуэ къэIуащ, джэрпэджэжыр къыпэджэжу. гъуэгулI абыхэм я дежкIэ еплъэкIа щхьэкIэ, къэхъуар къыгурыIуакъым зэуэ.
Къыбгъэдэт пщафIэри ирикъухукIэ дыхьэшхри, гъуэгулI зыкъыхуигъэзащ:
– Еплъыт, шынэхъыщIэ, мо тхьэмыщкIэр зыхэбдза бэлыхьым!
Хьэту и Iэр здищIамкIэ щыплъэм, гъуэгулI хуэмышэчу къыщитхъащ. И Iэхэр зэтригъауэурэ, ар дыхьэшхырт, гуми псэми къыбгъэдэкI дыхьэшхыкIэ хьэлэмэткIэ, сабий дыхьэшхыкIэкIэ.
– Уэлэхьи хьэзим, Сэрэбий, пхуэфащэр къуащIакIэ а бжьэхэм! – жиIэри Мудар бжьэм зэщIагъэбэга лIым бгъэдыхьащ. – ЩысIуэжынщ, уи щхьэгъусэ дыдэм укъимыцIыхужынкIэ! 65 Прозэ 66
нущ! – къокIий зыгуэр.
Сэрэбий и пэжьыр!
Пэж дыдэу, къэцIыхугъуейт ар. жамыIаIамэ, ар нетIэ шым зезыдзу къуажэм ежэхыжа лIыр арауэ гъуэгулI къызэрицIыхужын мы дунейм теттэкъым, апхуэдизу бжьэм зэщIагъэбэгати. Сэрэбий и нэхэр къыщIэплъыжыртэкъым. И пэр-щэ! Тобэ, и пэр апхуэдизкIэ бэгати, и нэкIущхьэр, къанэ щIагъуэ щымыIэу, щIихъумэрт. ЛIы гупым я ныбафэр IэкIэ яубыдыжауэ мэдыхьэшх, хэти тIысауэ, гъуэлъыпэхэри яхэту. Мэдыхьэшх бжьэм зэщIагъэбэга езыри, ауэ ар дыхьэшхрэ мыдыхьэшхрэ зэ еплъыгъуэкIэ къыпхуэщIэнукъым, алаушыным ещхьу зэкIэщIэшащи.
– Схуэфащэр къызащIами, дэнэ кIуэжын, си матэм дэскъэ езыхэр! – мэгуфIэ Сэрэбий, бжьэм къращIар зыуи къримыдзэу. – Пэжыр вжесIэнщи, си къуэшыжьхэ, сэ куэд щIауэ си нэ къикIырт бжьэ зэзгъэпэщыну, схузэфIэмыкIыурэ екIуэкIырт армыхъумэ. Бжьэр зыдэзгъэтIысхьэну матэхэри згъэхьэзырауэ сиIэт. Си мурад быдэт мы бжьыхьэм фIэмыкIыу матэ зытIущ зэзгъэпэщынуи, мис, алыхьым къихьри къызитащ. Сыпсэурэ алыхьым къысхузэпищэмэ, фэзгъэлъагъунщ сэ а ТIытIу сытекIуэжауэ!
– Ей, уэ бжьахъуэжьри, уэ бжьахъуэжьыр! – ауан къещI ар Хьэту. – а уи нэкIужьыр зэрыпхуагъэщIэрэщIамкIи къэпщIэнущ узэрыхъунур! апхуэдэу къыпIущIа бжьэхэм адэкIэ къыуащIэнур слъагъу хуэдэщ сэ.
– дыхьэшх уэ, дыхьэшх, Хьэщпакъ и къуэ! дяпэ илъэс зытIущкIэ уэ си деж фо лъаIуэ укъэмыкIуэмэ, мы си пэр уэзгъэупIэнщ!
– а иджыпсту зэрыщытым хуэдэу щытмэ, пэжу, бупIэни бгъуэты-
– ЩысIуэжынщ, а бжьэхэр «къыщемыIэзэми», мыцIыкIу дыдэт а – жумыIэ апхуэдэу. Тхьэр согъэпэж, икъукIэ мы пэ дахэ дыдэтэмэ!
гупыр аргуэру ину зэщIодыхьэшхэ.
– Уи мурадыр алыхьым къыуигъэхъулIэ, къуэш, дэ дыбдэгушыIэу аращ, – псалъэмакъыр зэраухын хуеймкIэ гупым хъыбар яригъащIэ щIыкIэу, жеIэ Мудар. – ЦIыхур псэ пыту дунейм щытеткIэ, зыгуэрми щIэхъуэпсын хуейщ, зыми щIэмыхъуэпсыжыр лIаращ.
– Тхьэм къригъэхъулIэ!
– Iэмин!
– Мо джыдэр къащти, а бжьэ зэуахэм деж кIэрыубыдэ, – жеIэ Мудар. – абы нэгъуэщI хущхъуэ иIэу сэ сщIэркъым. ар сэбэп хуэхъунущ, сэ згъэунэхуащ зэрэ-тIэурэ.
– дэнэ деж зыкIэребгъэубыдэнур, Мудар, бжьэ лъэмыIэсауэ и нэкIум зы IэпапIэ иIэжкъым! – увыIэжыркъым пщафIэр.
ЛIыжьыр аргуэру дыхьэшхащ.
– Хъунщ! – жиIащ Мудар. – ФIыуи дышхащ, нэхъыфIыжуи дыдыхьэшхащ, иджы ди Iуэху и ужь дивгъэхьэж. Хэт ищIэрэ, пщыр къыкъуэкIынкIи хъунщ ныщхьэбэ, тщIахэм еплъыну. Пщэдджыжь
мэкъуауэхэр къыдэкIынущ, емыкIукъэ пщыIэр дымыухауэ ахэр къакIуэмэ. Сыт къытхужаIэн? КъищынэмыщIауэ, дэри ныжэбэ дызыщIэлъын дыхуейкъэ? ИIэ, маржэ, иIэ, девгъэужьэрэкI!
Мудар и джыдэр къищтэу пщыIэмкIэ щиунэтIым, адрейхэри абы и ужьым иуващ. Лъэбакъуэ зыбгъупщI нэхъ имычауэ, зыкъригъэзэкIыжри, абы гъуэгулI къыжриIащ: – Уэ, шынэхъыщIэ цIыкIу, гъуэлъи зыгъэпсэху. Уи жеин къакIуэу фэ птетщ.
5 Заказ №219 Прозэ
ЛIы гупыр я Iуэху иужь ихьэжащ. гъуэгулIи и уанэр зыщIэлъ жыг щIагъым мэкъу пыупщIагъащIэр фIыуэ щIилъхьэри, и щIакIуэр триубгъуэжащ. Куэдри зимыIэжьэу гъуэлъащ, уанэр и пIэщхьагъыу. УкIытэрт, армыхъумэ куэд щIауэ къакIуэрт и жеин. ЗэкIэлъыпыту
апхуэдиз зэманкIэ зэи шыбгым имыса щIалэщIэм гуэбэн ищIат, и
лъакъуэхэр ерагъкIэ игъэбакъуэу арат, ибгри къеузырт. Мо пIэ тыншыр зэригъуэту, зэуэ Iурихри, IэфI дыдэу жеящ. Мыщи, къупщхьэлъапщхьэхэмкIэ игъэтхъэжат пщафIэми, кIуэри гъуэгулI бгъурыгъуэлъхьащ. Куэд дэмыкIыу ари жеящ.
Сэрэбий и джыдэр къищтэри лъэныкъуэ зригъэзауэ и нэкIум «йоIэзэ». Пэжт абы жиIар, бжьэ игъэхъуну куэд щIауэ и нэ къикIырт. ауэ, езыми зэрыжиIауэ, хузэпымыщэурэ екIуэкIырт. Иджы мо бжьэ бын тепщIыкIар щилъагъум, ехъуэпсащэри, арат къуажэм нэс ежэхыжу матэ сытхэр къыщIихьар. ауэ бжьэ и пIалъэ зэримыщIэри къыхуагъэгъуакъым и нэ къызыхуикIхэм. ар апхуэдизкIэ щыгуфIыкIырт къеуэлIа насыпми, къыщыщIари тIэкIу ауан къызэращIари зыкIи къыфIэIуэхутэкъым. Щыст, и нэкIу зэщIэбэгар игъэтIысыжрэ бжьэ матэ закъуэр зэригъэбэгъуэнумрэ абы къыхуихьыну фейдэмрэ зэригъэзахуэу.
ПщыIэр зыщIхэр IэкIуэлъакIуэу лажьэрт. Мы щIыпIэм зэзэмызэ къыщепщэ жьышхуэр пэмылъэщыну, щыуэлбани щыуэфIи ягурэ я щхьэрэ зэтелъу цIыхухэр тыншу щIэсын хуэдэу ящIырт. армырамэ, илъэс зытIущ ипэкIэ къащыщIар къащыщIмэ, дауэ хъун? абы щыгъуэ жылэр зэрыщыту къащIэнэкIат, ауани къащIат. Къэхъуар мырат: махуэм мэкъу еуахэр жэщым хьэдэм хуэдэу жеящ. Нэхущым къыкъуэуа жьышхуэм я пщыIэр ипхъэхауэ къэушыгъащ мэкъуауэхэр. абы лъандэрэ куэдкIэ нэхъ сакъыу ящIырт пщыIэхэр.
Хьэту Iэнэр зэлъыIуихыжри, мащIэу зигъэпсэхуащ. Пщыхьэщхьэшхэр игъэхьэзырыну щыщIидзэм, ухуакIуэхэм, ядэгушыIэу, егуоуащ:
– Ей, зи узи зи лажьи кIуэдынхэ, сыт пщыхьэщхьэшхэм фхуэспщэфIынур?
– Щыхь куцIрэ фо цIынэрэ, – къэкIиижащ зыгуэр, – Сэрэбий фор щIихуауэ къыщIэкIынщи, къыуитынщ!
гупыр, аргуэрыжьти, ину зэщIэдыхьэшхащ. джыдэр зэ зы лъэныкъуэмкIэ, зэми адрей лъэныкъуэмкIэ кIэрилъхьэу жыг щIагъым щIэс Сэрэбий и гугъу зэращIыр щызэхихым, псалъэмакъым зыхигъэныжакъым. «Феуэ фэ, флъэкI къэвмыгъанэ. Сэрэбий и напэр фIыцIэщ, а фи псалъэмакъым дапщэщми зэ фыхущIримыгъэгъуэжмэ! Тобэ, гущIэгъу лъэпкъ яIэжкъым мы си къуажэгъухэм», – жиIащ абы, къыхуэнэжа къару тIэкIур зэхуихьэсыжри. ауэ абы и псалъэхэр зыми зэхихакъым. ЗэхахынкIи Iэмал иIэтэкъым, сыту жыпIэмэ ахэр апхуэдизкIэ къызэщIэплъауэ лажьэрти, Сэрэбий и псалъэхэр дэнэ къэна, уафэр
гъуагъуэми зэхахыну къыщIэкIынтэкъым.
дыгъэр къухьэным нэмысу, пщыIэр хьэзыр хъуат, къэнэжар ар бгъэн хуейуэ аркъудейт. ауэ ари лэжьыгъэ цIыкIутэкъым, уеблэмэ зыкIи нэхъ тынштэкъым пщыIэм и пкъыр зэфIэгъэувэным нэхърэ. Пэжу, нэхъ псынщIэу зэфIэкIынут. апхуэдэу къилъытэрт гупым я нэхъыжь Мудар. ЗамыIэжьэу, пщыIэр ябгъэну еувэлIащ гупыр. ар зэрабгъэну мэкъур хьэзырт, тхьэмахуэ ипэкIэ паупщIри зэщIакъуэжауэ. ПщыIэр инт, и кIэ къихуамэ, зы метрищэ и кIыхьагъынт, метр зытхухи 67 Прозэ
и бгъуагъынт. апхуэдэу Iэхуитлъэхуиту ящIырт илъэс къэси мэкъуауэ пщыIэр аущ-джэрджий щыпсэухэм. Къуажэпщым фIыуэ илъагъурт Iэхуитлъэхуиту псэуну. И къуажэгъухэри, Iэмал зэриIэкIэ, апхуэдэу игъэпсэуну хуейт. «дунейм утетыхукIэ хуиту утетын хуейщ, мащэм зэи зыщыбукъуэдиижыфынукъым», – жиIэрейт абы. ар и къуажэгъухэми фIыуэ къагурыIуати, я пщым, фIыуэ ялъагъуу зыми памыщIым, игу дыхьэн щхьэкIэ сытри ящIэнут. Пщыми къилэжьырт фIыуэ зэралъагъур. И адэ Елбахъсит дунейм ехыжу езым пщыгъуэр къызэрыIэщIэнэрэ зэи зыми и жагъуэ ищIатэкъым абы, я жагъуэ ищIын дэнэ къэна, псалъэ гуауэ жриIауэ аущ-джэрджий жылэшхуэм зы цIыхуи дэстэкъым. апхуэдэ уэсят къыхуигъэнат Елбахъсит дунейм щехыжым.
Мудар зэрыжиIам хуэдэу, пщыхьэщхьэм пщыр пщыIэм къэкIуащ. ар къыщытехьам, пщыIэм и щIыбыр бгъэн яухауэ и гупэм щIадзэрт. Пщыр къызэрыкIуар щилъагъум, Мудар гуапэу ар къригъэблагъэри, шым къригъэпсыхащ. Хьэтуи, псынщIэу къэсри, шым увыIэпIэ иритащ.
– афэрым, афэрым, щIалэхэ, гъуэзэджэу фылэжьащ нобэ. Тхьэр арэзы къыфхухъу! – къыщытхъуащ пщыр гупым. – ИкъукIэ пщыIэ
гъуэзэджэщ!
– гъуэзэджэри Тхьэм ищIэнщ, Кургъуокъуэ, бгъэн духмэ, фэ нэхъ къытеуэнт. ТIэкIу укъепэсэуащ. Моуэ зымащIэ зыпIэжьэжамэ, духыпауэ укърихьэлIэнут.
– духынкъэ бгъэни, Тхьэм жиIэмэ! – Кургъуокъуэ и цейр зыщихри, и Iэщхьэлъащхьэр дрихьеящ. – гуахъуэ лей щымыIэу пIэрэ, Мудар? – щIэупщIащ пщыр.
– ЩыIэщ гуахъуэ леи, щхьэ щымыIэу.
Мудар гуахъуэ къыщыхуихьым, пщыр пщыIэр зыбгъэхэм яхыхьащ.
– ЯпэщIыкIэ тIэкIу уедзэкъамэ арат, Кургъуокъуэ, – жиIэу пщафIэр къыщыIулъадэм, пщыр мащIэу къыпыгуфIыкIащ:
– Ушхэн ипэкIэ, Хьэту, а пшхынур къэблэжьын хуейщ. Мылажьэ ягъашхэркъым. СлIо, ар умыщIэу ара уэ?
ПщафIэр Iэнкун щыхъум, пщым, дыхьэшхри, ухуакIуэхэм захуи-
– Хьэмэрэ сыщыуэрэ?
– Пщы щыуэу плъэгъуа уэ, Кургъуокъуэ? – и псалъэхэм щIагъыбзэ мащIэ щIэлъу, жиIащ Бот.
– Сыт щIыщымыуэр, Бот? Пщыри цIыхущ! – дыхьэшхащ Кургъэзащ:
гъуокъуэ. Пщыр щахыхьэм, щIалэхэм нэхъ еужьэрэкIыу лэжьэн щIадзащ. Кургъуокъуи зыхуейр арати, езыми адрейхэм закъыкIэригъэхуртэкъым. Я пщым гушыIэ тIэкIур зэримыжагъуэри, гушыIэ къызэрыгурыIуэри фIыуэ зыщIэхэм уэим ящIыртэкъым Кургъуокъуэ зыгуэр щажриIэкIэ, езыхэми, щIыхуэ къызытрамынэу, пщым жэуап къратыжырт. дыгъэр щыкъухьэм ирихьэлIэу, пщыIэр бгъэн яухри, цIыхухэр зыхэлъыну пыупщIагъащIэ мэкъури щIалъхьэжащ. Кургъуокъуэ арэзыт. арэзыт мыдрейхэри.
– ИIэ-тIэ, Хьэту, дыбгъэшхэнумэ, дыхьэзыру, тхьэ пхузоIуэ! – жиIэу Кургъуокъуэ и гуахъуэр щигъэтIылъым, Хьэту епIэщIэкIыу Iэнэр къигъэуващ.
– ТIэкIу зызбгъэтхьэщIын, Бот? – зыхуигъэзащ Кургъуокъуэ гупым я нэхъ гушыIэрейм. 68 Прозэ
пщыр.
Бот пэгунрэ фалъэрэ къищтэри псынэпс щIыIэ къихьащ. Кургъуокъуэ, зитхьэщIу здэщытым, гу лъитащ жыг щIагъым жейуэ щIэлъ щIалэм.
– СлIо, сымаджэ хъуауэ ара? Хэт мо жыг щIагъым щIэлъыр? – щIэупщIащ пщыр.
– Зыри сымаджэ хъуакъым, Кургъуокъуэ, хьэщIэ диIэу аращ.
– Сыт хьэщIэ? дэнэ къыздикIар?
– КъыздикIаи здэкIуи дыщIэупщIакъым, шэджагъуэ мыхъупэу гъуэгурыкIуэ щIалэщIэ гуэр къытехьащ. ЩIалэ дыдэщ, ауэ губзыгъэ цIыкIуу къыщIэкIынущ.
– Тхьэ соIуэ, щIалэщIэ сщIэркъыми, сабийуэ си гугъэкIэ, – къыхыхьащ псалъэмакъым мо тIум жаIар зэхэзыха Мудар.
Кургъуокъуэ зитхьэщIщ, зилъэщIыжри, жыг щIагъым щIэлъым нэхъ гъунэгъуу бгъэдэкIуэтащ. ахэр нэхъ гъунэгъу къыщыхъум, Мыщэ и нэхэр къызэтрихри къэтIысащ, адэкIэ фыкъэмыкIуэ жыхуиIэу. дыгъэр къухьа щхьэкIэ, иджыри нэхушхуэти, Кургъуокъуэ фIыуэ илъагъурт жейуэ щылъым и нэкIур.
– ИпэжыпIэкIэ, Мудар, сабийщ ди хьэщIэр, – жиIащ пщым, икIи къыщыIукIыжым зэ хуеплъэкIыжащ гъуэгулI.
– Хьэ бэлыхь и гъусэщ, – къыщIигъужащ Бот.
– Хьэ ахъырзэманщ, тхьэкIумэ кIэщI хъужауэ, – арэзы хъуащ
ФIыуэ лэжьахэр фIы дыдэуи шхащ. Кургъуокъуэ, пщафIэм
щытхъури, къэтэджыжащ. ар пщыIэщIэмкIэ щIыхьэри, мэкъу пыупщIагъащIэм хэгъуэлъхьащ, бгъукIэ щылъу.
– Тхьэшхуэм и шыкуркIэ, Мудар, бэгъуащ мы гъэм мэкъур.
– Бэгъуащ, Кургъуокъуэ. Уэлбанэ къыттемыхъуэу зэщIэткъуэжамэ арат. армыхъумэ. Зыгъэ, уэлбанэ кIыхь хъури, дахэ-дахэу тхузэщIэкъуэжауэ щытакъым.
– Хъункъым, алыхьыр къыддэIэпыкъунщ, – Кургъуокъуэ и псалъэр зэпигъэури ину щэтащ, тхьэм ещIэ зэгупсысар. Куэдыщэ дыди димыгъэкIыу щIэупщIащ: – ТIэ, Мудар, щIалэ хьэщIэм зи хэтри зыщыщри жимыIауэ ара?
– жиIакъым, Кургъуокъуэ, дэри зыкIи деупщIакъым.
– ТIэкIу сфIэщIалэIуэщ. Сэ сызэреплъымкIэ, ар зейхэм абы и закъуэу гъуэгу къытрагъэувэн хуеякъым.
Кургъуокъуи абы къыфIигъэкIакъым. абы хэту пщафIэр къыIухьэри, Мудар зыхуигъэзащ:
– Ярэби, Мудар, мы щIалэ хьэщIэр дауэ тщIыну? Къэзгъэушынщи, згъэшхэнщ жысIати, IэфI дыдэу мэжей, хьэми сыбгъэдигъэхьэркъым.
– гъэжей. а сэ слъагъур гугъу ехьащ. ауэ кIэлъыплъ, къэушмэ, бгъэшхэнщ.
– дэгъуэщ.
КIыфI щыхъум, псори пщыIэм щызэхуэсыжащ. апхуэдэм деж зэрахабзэу, хъыбарыжь кърагъажьэри, хэкIуэтэхукIэ зэхэсащ. Хъыбарыр яухыу нэгъуэщI зыкъомми тепсэлъыхьыжа иужькIэ, Кургъуокъуэ жиIащ:
– дывгъэжей, пщэдей жьыуэ дыкъэтэджын хуейщ.
Псори гъуэлъыжащ. ПсынщIэу кIуащ гъэмахуэ жэщ кIэщIыр. гупыр къэушын и пэ къихуэу, пщафIэр къэтэджащ, пщэдджыжьышхэ игъэхьэзырыну. Илъэгъуар и фIэщ мыхъупэу, ар и нэхэм щIэIуэтыхьащ. 69 Прозэ
гъуэгулI мафIэ ищIри псыри къихьат, пщыIэ бжэIупэри къабзэлъабзэ дыдэу зэлъыIуихат. дыгъуэпшыхь, пщыIэр бгъэн щаухам, щхьэххэри, зэлъыIуахыжатэкъым пщыIэм и хъуреягъкIэ, нэху дыкъекIми махуэщ, жаIэри. Мохэр зэрешар илъагъурти, Кургъуокъуи ар уэим ищIатэкъым. Хьэту хьэщIэм щытхъури, еупщIащ:
– Куэд щIа укъызэрытэджрэ?
– Куэдыщэ дыди щIакъым.
– УмэжалIэркъэ? дыгъуасэ шэджагъуэ лъандэрэ ушхакъым.
– Хьэуэ, сымэжалIэркъым.
– УмэжалIэ хъунщ, мыхэр къэмытэдж щIыкIэ тIыси шхэ.
– Хьэуэ, псори дызэдэшхэнщ.
– Уи цIэр хэт уэ щIалэфI цIыкIум?
гъуэгулI къыпыгуфIыкIащ.
– гъуэгулI къысфIащащ, сыкъыщалъхуам.
– ЦIэ ахъырзэманщ, хэт къыпфIищами.
абы хэту цIыхухэри къэтэджащ. Мудар къыщIэкIауэ щилъагъум, гъуэгулI псы пэгунрэ фалъэрэ къищтэри, абы зригъэтхьэщIыну бгъэдыхьащ. Мудар, щIалэм фIыщIэ хуищIри, жиIащ:
– ЯпэщIыкIэ мо ди нэхъыжьым зегъэтхьэщI.
Мудар и щхьэр здищIамкIэ щыплъэм, гъуэгулI къилъэгъуащ Кургъуокъуэ. абы занщIэу къыгурыIуащ ар езыр жея иужькIэ къызэрыкIуар. дыгъуасэ пщыIэм щилъэгъуатэкъым.
Пщым, набдзэгубдзаплъэ дыдэу гъуэгулI къеплъри, жиIащ:
– НакIуэ-тIэ, щIалэфI, апхуэдэ гукъыдэж ущиIэкIэ, зызгъэтхьэщI.
Пщым и ужькIэ, Мудари зригъэтхьэщIащ гъуэгулI. НапэIэлъэщIыр и Iэблэм фIэдзагъэххэти, заригъэлъэщIыжащ.
– Къызэроджэр хэтщ жыпIа, щIалэфI? – щIэупщIащ пщыр, пщыIэр ихъуреягъкIэ къызэхиплъыхьурэ. абы гурыщхъуэ ищIат ар гъуэгулI игъэкъэбзауэ. армыхъумэ, Хьэту и закъуэу мафIэри ищIыжу, псыри къихьу, ахэри игъэкъэбзэфыну апхуэдэ зэман иIакъым.
– гъуэгулIщ, – жиIащ щIалэм.
Пщым зыри жимыIэу, аргуэру щIалэщIэр къызэпиплъыхьащ.
– Илъэс дапщэ ухъурэ, гъуэгулI? – щIэупщIащ Кургъуокъуэ.
– Илъэс. илъэс пщыкIутху, – пцIы иупсащ гъуэгулI. Мудар гу лъитащ и илъэс бжыгъэмкIэ пщыр щеупщIым, гъуэгулI мащIэу Iэнкун зэрыхъуам икIи зэуэ жэуап зэримытыжам. «ЩIигъуащ и илъэс бжыгъэм», – жиIащ абы игукIэ.
гъуэгулI и жэуапыр зэхэзыха псори щIалэщIэм ней-нейуэ къепдауи, абы и теплъэкIэ илъэс пщыкIутхури ептынут, ауэ и макъырщэ? И макъыр дэнэ здэпхьынур? Сабий макъщ. «Хэт ищIэн, ирикъуауэ пIэрэ-тIэ апхуэдиз?» – егупсысырт щытхэм я нэхъыбэр, адрейхэм шэч къытрахьэртэкъым, я фIэщ хъуат щIалэм жиIар.
– ТIэ, гъуэгулI, дэнэ укIуэрэ, дэнэ укъикIрэ? Уи закъуэу гъуэгуанэ щхьэ укъытехьа? – къызыфIимыгъэIуэху-къызыфIимыгъэIуэхуу щIэупщIащ Кургъуокъуэ.
гъуэгулI апхуэдэу къызэреупщIынухэр ищIэрт, абы егупсысат дыгъуасэ жеину щыгъуэлъам, и жэуапри игъэхьэзырат.
– Сэ, ди нэхъыжьыфI, щхьэпIыж сыкъежьащ. Илъэс пщыкIутху срикъуати, си адэм сигъэтIысри къызжиIащ: «Мыр уишщ, си щIалэ, мыр уи Iэщэщ, еуэ, ежьи уи щхьэ пIыж. Уи Iуэхухэр тэмэм хъумэ, дылъащ. 70 Прозэ
къэбгъуэтыжынщ! Уи жагъуэ умыщI, – къыщIигъуащ ди адэм, – ар ди лъэпкъ хабзэщ». арати, сыкъежьащ си щхьэр спIыжыну.
– дэгъуэщ, – и пащIэкIэ щIэгуфIыкIащ Кургъуокъуэ, гъуэгулI зэхилъхьа таурыхъыр и фIэщ зэрымыхъуар и нэгум къищу. – Уэ сэ
слъагъур ухуэмыхущэу къыщIэкIынукъым, пхуэпIыжынщ уи щхьи.
Щытхэр дыхьэшхащ, Мудар пщым еплъащ, псалъэкIэ жимыIэфын куэд и нитIым къаIуатэу. Пщыми къыгурыIуащ Мудар зыхуейр.
– атIэ, дэнэкIэ иджы здэбунэтIыну уи мурадыр? – еупщIащ пщыр я хьэщIэ щIалэм.
– Пэжыр жысIэнщи, сщIэркъым. ауэ фи щIыпIэхэр хуабжьу сигу ирихьащ, фи цIыхухэми сахьэхуащ, фи къуажэпщыр хуэмейуэ пIэрэ зы Iэпыдзлъэпыдз? Си гуапэу сыкъыщыувыIэнт фи жылэм, – зыхуигъэзащ абы Кургъуокъуэ, пщым епсалъэу игу къэмыкIыу.
Пщыр аргуэру и пащIэкIэ щIэгуфIыкIри, Мудар еплъащ, уэ сыт жыпIэн, жыхуиIэу.
– Iэпыдзлъэпыдз жыджэр, жыIэщIэ хуэмей пщы щыIэ, щIалэфI, хуей хъунщ ди къуажэпщри Iэпыдзлъэпыдз. дыпхуеупщIынщ.
– Уэрей, сэ а фи пщым Iэпыдзлъэпыдзу сищтэмэ хущIемыгъуэжынт, – къэгуфIауэ жиIащ гъуэгулI, – и ней зыщызгъэхуэнтэкъым,
хуэмыхуфи зрезмыгъэплъынт, уэри, ди нэхъыжьыфI, узмыгъэукIытэнт!
– абы щыгъуэм дыпхуепсэлъэнщ пщым. Си гугъэщ ар арэзы
хъуну, – и нэ угъурлитIымкIэ Мудар щIалэ цIыкIум щыгуфIыкIащ.
гъуэгулIи хэпщIыкIыу и нэкIум зихъуэжащ, гуфIащэри. Пщэдджыжьышхэр хьэзыр хъуати, пщафIэр къэджащ:
– Сэ тхьэ соIуэ, зи гъусэр ирапхыу яшхым хуэдэкIэ сэ нышэдибэ фхуэспщэфIар, фыкъежьэ!
пщыр, я закъуэу къэна нэужь.
ауэ езыр лIы хъун хуэдэщ.
– дауэ уеплърэ, Мудар, мы щIалэ цIыкIум и Iуэхум? – щIэупщIащ – И адэм теухуауэ жиIар шыпсэу къыщIэкIынущ а щIалэ цIыкIум, – Шыпсэщ, дауи! Хэт апхуэдэ сабий, уи щхьэ пIыж, жиIэу, къэзыутIыпщынур? жимыIэфу е жимыIэну зыгуэр хэлъщ абы и Iуэхум, сыт хэлъми.
– IэщIэщIаIащ, жысIэнути, апхуэдэфи теткъым.
– Хьэуэ, апхуэдэ щыщыIэу къыщIэкIынукъым абы, ауэ. КъыджиIэнщ ари хуэмурэ.
– «Удэнэ къуажэ, хэтхэ уащыщ?» – жысIэу сеупщIыну сыхэтати, зыгуэр къыдэуэри, сIэщIэгъупщыкIыжащ.
– КъэтщIэнщ ахэри хуэмурэ. НакIуэ, тIэкIу дедзэкъэнщ.
гупым я пщэдджыжьышхэр и кIэм нэблэгъауэ, мэкъуауэхэри къэсащ шыгу зыбгъупщIкIэ. ахэр хэплъыхьауэ щIалэ бланэ защIэт. Мэкъуауэхэр щилъагъум, Хьэту дыхьэшхри, псоми зэхахын хуэдэу, ину жиIащ:
– Плъагъуркъэ мыхэр, «Iуэху зи Iуэху Iуэху хуозэри, шхын зи Iуэху шхын хуозэ», жыхуаIэракъэ дахэу!
– Ей, уэри уэ! Уэ зыгуэр жумыIэмэ, пшхыр уи дзажэ дыхьэркъым! – къридзыжащ щIалэхэм ящыщ зыми.
– ИIэ, фыкъэтIыси фышхэ, а къомыр жывмыIэу! – жиIащ пщым. – Фышхи, щIэвдзэ, жьыуэ зыщIэбдза Iуэхур ипэкIэ мэкIуатэ.
– дымышхэу щIэддзэмэ, дауэ хъуну пIэрэ, Кургъуокъуэ? – къыдэгушыIащ зыгуэр. 71 Прозэ 72
уеплърэ?
– ахьай хъун, сыт щIэмыхъунур, укъигъэгугъэ закъуэмэ! – дыхьэшхащ Кургъуокъуэ.
– Мы пщафIэм зыгуэр гъусэ хуэдмыщIмэ, и закъуэкIэ пэлъэщын сфIэщIыркъым сэ, – жиIащ Мудар, пщым еупщI-ечэнджэщу.
– Iэмал имыIэу хуэщIын хуейщ гъусэ. ауэ хэт хуэтщIынур?
– Мэкъу емыуэфын гуэр.
– абы щыгъуэм Бот нэхъ хъуну къыщIэкIынщ. Къеджэт мыдэ.
– Бот, Кургъуокъуэ къоджэ!
– СынодаIуэ, Кургъуокъуэ.
– Мэкъу уеуэрэ упщафIэрэ дэтхэнэр нэхъыфI, Бот? – гушыIэу жиIащ пщым.
– Плъагъурэ, ди пщышхуэ, пасэрей цIыхубз бзаджэжьым зэрыжиIам тепщIыхьмэ, мэкъу уеуэныр нэхъ тыншщ упщафIэ нэхърэ.
– Сытыт а пасэрей цIыхубз бзаджэжьым жиIар?
– И лIыр мэкъу еуэрт, и щIасэлIым кхъуей хихырти, «Мэкъу еуэм зегъазэри, кхъуей зыхузыр тхьэмыщкIэщ», жиIэгъат, жи!
Пщыр ину дыхьэшхащ:
– ФIыуэ илъагъуртэмэ а цIыхубзым и лIыр! КIуэ-тIэ, Хьэту и гъусэу пщафIэ, мэкъуауэн фухыхукIэ! Хьэмэрэ мэкъу уеуэмэ нэхъ къэпщтэну?
– Уэ нэхъ зэрыпфIэкъабылщ, Кургъуокъуэ.
– абы щыгъуэ – пщафIэ.
– дэгъуэщ.
– ЩIалэ хьэщIэ цIыкIури Iэпыдзлъэпыдзу трырес-тIэ. зэкIэ. дауэ – Хъарзынэщ, мэкъур зэщIэткъуэхукIэ трырес, мэкъур зэщIэткъуэмэ, зыгуэр къыхуэдгупсысынщ. Хэт ищIэрэ, Тхьэшхуэм гъэунэхуакIуэу къытхуигъэкIуами тщIэркъым.
– ТщIэркъым.
Мэкъуауэ къэкIуа щIалэхэр тIысри тIэкIу зэIурыуащ. Ерыскъыр къаймэщIэкIауэ фэ щриплъым, пщафIэм жиIащ:
– МызэкIэ фыкъэзгъэпцIауэ аращ, щIалэхэ, шэджагъуэм фызгъэтхъэжынщ, фымыгузавэ фэ!
– Ярэби, мы щIалитIым сыту хуабжьу зыкъагъэгувэрэ, Мудар? – тIэкIуи гузавэу къэпсэлъащ пщыр.
– Хэт сымэ зи гугъу пщIыр, Кургъуокъуэ? – щIэупщIащ Мудар, пщыр зытепсэлъыхьыр къыгурымыIуауэ.
– Нышэдибэ жьыуэ къэсу, зы выщIэ къахуну яжесIат Iэбгъахъуэ-
– ЯжепIамэ, къэсынщ.
Мудар и псалъэр иухатэкъым, шууитI къэгъэшыпIэм къыщеуэкIам, хэм.
выщIэр япэ иту.
– Зи цIэ ираIуэ бжэщхьэIу тесщ, жыхуаIэращ, – дыхьэшхащ Мудар.
– аращ, тэмэмщ, къыпыгуфIыкIащ пщыр. – ИIэ, маржэ, фIэвгъэж псынщIэу! – унафэ ищIащ абы, выщIэр пщыIэм къызэрысу. – ФIэвгъэжи, вгъавэ, вгъажьэ!
– Сыт щхьэкIэ, Кургъуокъуэ, нэхъ псынщIэу Iуэхум и ужь фихьэ жыпIати?
– ТIэ, мыр Iуэхукъэ? Прозэ
зэнщ.
– Iуэхущ, уэлэхьэ хьэзим, ауэ сытми Iуэху! Сэ сыгузэват, «Ярэби, мы ди пщым гъэкIэ, мэкъуауэн щыщIэддзэкIэ, дигъэхъуахъуэрт, мы гъэм зыри жиIэркъыми» жысIэри. Си гугъащ а хабзэр мы гъэм
пщыгъупщэжауэ.
– Пщыгъупщэж хъурэ хабзэр! – къыпыгуфIыкIащ пщыр.
– ТIэ, Кургъуокъуэ, мы выщIэр щIалэхэм зыхуей хуагъэзэнщ, апщIондэхукIэ дэ дыкIуэнщи, зэрыжаIэу, гъунэ итлъэнщ. дауэ уеплърэ?
– Уэ дауэ уеплърэ, Мудар? – еупщIащ пщыр къыбгъэдэтым.
– апхуэдэу гупыж щащIакIэ, хъарзынэщ, моуэ и Iуфэхэр ягъэкъэбЩIалэхэр текIащ, выщIэр зыукIынухэр къагъанэри. Выр япщэфIыхукIэ, махъсымэ чейри къыдашащ. а махуэр, мэкъуауэн
щыщIадзар, ягъэлъапIэщ, узыншэу мэкъур зэщIакъуэжыну тхьэ елъэIухэри, пщыхьэщхьэм гувауэ гъуэлъыжащ щIалэхэр. гъуэгулI пщафIитIым я гъунэгъуу пIэ щыхуащIащ. Пщыхьэщхьэм Мудар абы жриIащ ар жылэм къыдэнэну пщыр зэрыарэзыр. Мэкъур кърахьэлIэжыхукIэ пщыIэми зэрытесынур, иужькIэ зы увыIэпIэ къызэрыхуигъуэтынур. Хъыбарыр щыжриIам, гъуэгулI зэрыгуфIар Мудар зэи щыгъупщэжыну къыщIэкIынкъым. гъуэгулI и нэхэм нэпсыр хуэфIу къыщIэуват. ауэ къуажэпщыр езы Кургъуокъуэу зэрыщытыр къыщищIэм, щIалэр тIэкIуи укIытэжат, къимыцIыхуу зэрепсэлъа сытхэм щхьэкIэ. Мудар абы къыжриIащ къэхъуагъэшхуэ зэрыщымыIэр, я къуажэпщыр цIыху къызэрыгуэкIыу зэрыщытыр, и къуажэгъухэр фIыуэ зэрилъагъур. жэщ псом дахэ-дахэу жеякъым гъуэгулI, гуфIэщати. ар хэлъащ, адэкIэ къэкIуэну и гъащIэм егупсысу. «дэнэу пIэрэ сыздигъэкIуэнур, мэкъур зэщIакъуэжмэ? Мэлыхъуэхэм я деж сигъэкIуамэ, сехъулIатэкъэ! Сыщыпсэун сыт жызмыIэу хуиту сытесынт. Е, хэт ищIэрэ, Iэбгъахъуэхэм я деж сигъакIуэми хъунут. Нобэ выщIэр къэзыхуа лIитIыр цIыху Iей хуэдэтэкъым».
Iэджэ щызэригъэзахуэрт сабийм и щхьэм. апхуэдэу гупсысэурэ, Iурихри жеящ. Зэрихабзэу, пщэдджыжьым псом япэ къэтэджри, мафIэ ищIащ, псы къихьащ. Псыр къэпхьынуи сыт хэлъ, лъэбакъуэ зытхух къудейщ псынэмрэ пщыIэмрэ я зэхуакур. ПщыIэ бжэIупэр ипхъэнкIыу, пщафIитIыр къэтэджащ.
– Уа, ПIытIыкъ, ужей си гугъэкъым сэ! – жиIащ Бот, гъуэгулI щилъагъум. – дыгъуаси нэхумыщу укъэтэджащ.
– Уэрей, сожеймэ, Бот, сыт сыщIэмыжейр!
– Ей, лIы хъунущ а гъуэгулI, лIыфI дыдэ, – къыщытхъуащ Хьэтуи.
Пщэдджыжьышхэ нэужьым, мэкъуауэхэр хыхьэри моуэ зы IэнатIэ кърахьэлIауэ, Кургъуокъуэ къуажэм ехыжащ, щIэх-щIэхыурэ къакIуэурэ къэплъэну мэкъуауэхэр къигъэгугъэри. Мэкъу емыуэфыну, пщыIэр ящIыну къыдигъэкIахэри здришэхыжащ, Сэрэбии яхэту. Мудар гупым я тхьэмадэу къигъэнащ.
– Си бжьэр схуэбагъуэмэ, щIалэфI, зы бжьэ матэ уэстыну укъызогъэгугъэ! – жиIащ Сэрэбий гум щитIысхьэжым, гъуэгулI зыхуигъазэри.
– Уи псалъэр зэрыбгъэпэжым деплъынщ! – кIэщIидзащ гъуэгулI абы. Щытхэр дыхьэшхащ.
– жылэр си щыхьэтщ, – къыпыгуфIыкIащ езы СэрэбиикI. 73 Прозэ

гъуэгулI мэкъуауэхэм хъарзынэу яхэзэгъат. Езыхэми щIалэ
цIыкIур фIы дыдэу ялъэгъуати, я псэм хэлъам хахынутэкъым. ар пщафIэхэм ядэIэпыкъурт: пхъэ яхуикъутэрт, псы къахуихьырт, мэкъуауэхэр зэрышхэ хьэкъущыкъур итхьэщIыжырт. ИщIэн игъуэтырт гъунэжу. ауэ абыхэм къыщыдэхуэ зэзэмызэми Iуэхуншэу щыстэкъым, мэкъуауэхэм я деж кIуэрти, псыхьым зригъэгъэпсэхурт. абы хуабжьу фIэфIт мо зи къэшэгъуэ хъуа гурбиянхэм якIэщIэдэIухьыну. абыхэм куэд яхэтыжтэкъым зи щэху имыщIэ.
Псом хуэмыдэу гъуэгулI фIэфIт Ботрэ Хьэтурэ я хъыбархэм едэIуэну. а тIур зэпеуэу гъуэгулI хъыбар гъэщIэгъуэн Iэджэ къыжраIэрт. Махуэ гуэрым, мэкъуауэхэр текIа нэужькIэ, Iэнэри зэлъыIуахыжауэ, Бот зигъэпсэхуну кхъужьей баринэшхуэм, япэ жэщым гъуэгулI зыщIэлъам, и лъабжьэм щIэгъуэлъхьауэ здэщылъым, ар щIалэм къеджащ:
– КъакIуэ, ПIытIыкъ, мыдэ къэтIыс.
гъуэгулIи кIуэри абы и гъунэгъуу зригъэщIащ.
– Мы зи жьэгъу дызыщIэс Iуащхьэ лъагэм зэреджэр аущ-джэрджийщ. ПщIэрэ апхуэдэу щIеджэр абы?
«дэнэ щысщIэн?» жыхуиIэу, щIалэ цIыкIум и дамэхэр дригъэуеящ.
– атIэ, абы апхуэдэу щIеджэр мыращ: аддэ пасэм щыгъуэ, илъэсищэ бжыгъэкIэ узэIэбэкIыжмэ, абы и щыгум члисэшхуэ тетащ, аущджэрджийкIэ еджэу. члисэр кIуэдыжащ, и цIэр бгым къыхуэнащ. Мы ди жылэжьри мыбдеж къыщытIысым, бгым и цIэр къуажэми фIащащ. аращ зэрыщытар. Зыпщэдджыжь укъыщехым уэри гу лъыптагъэнщ: абы и щыгум уитмэ, Къэбэрдей лъахэм и щIылъэныкъуэм нэблагъэр уолъагъу.
– Уэрей, лъыстамэ! – къыжьэдэхуащ гъуэгулI.
– ЛIыгъэжьыр уиIэти аращ гу щIылъыптар! апхуэдэхэм гу лъытэн хуейщ. ТIэ, мис мы Iуащхьэшхуэм и щыгум тесащ андемыркъан жыхуаIэ лIыхъужьыр. Уэ пцIыхурэ андемыркъан?
– а зиунагъуэрэ, и гъусэу щакIуэу щытащ, – жиIэри, Бот ауан къищIу, къэпсэлъащ Хьэту.
– Уэ абдеж ущагъэсмэ щыс, зыри къоупщIакъым. «ПцIыхурэ?» жысIамэ, «уригъуса?» жысIауэ аракъым, «и хъыбар зэхэпха?» жыхуэсIэщ! – ехъурджэуащ Бот и пщафIэгъум.
– Уэрей, зэхэзмыха и хъыбари, – жиIащ гъуэгулI.
– Iэу! ар дауэ, иджыри къэс андемыркъан и хъыбар зэхыумыхауэ! – тIэкIуи и жагъуэ хъу щIыкIэу жиIащ Бот. – атIэ, зэхыумыхамэ, къэдаIуэ. а андемыркъаныр абы щыгъуэ щыIа пщыхэм я бийт, фIыуэ илъагъуртэкъым. Зэпымычу зауэ ярищIылIэрт. Мис мы Iуащхьэшхуэм и щыгум пщыIэ трищIыхьри, мыбдеж щыпсэуащ. Езым ипщэкIэ зыпщ къимыгъэтIысу.
– Мы ди пщыIэм хуэдэт трищIыхьар? – щIэупщIащ гъуэгулI.
– Къыпачауэ щыщыбзэт! – и фIэщыпэу жиIащ Бот.
– Езы Ботщ хуэзыщIар, – къэпсэлъащ аргуэру Хьэту.
– Ей, къуиижь и къуэ, убэяуну уэ?
– Уи адэр щхьэц хъурыфэу щытауэ жаIэж, – ину дыхьэшхащ Хьэту.
– ди адэхэр, ахърэт нэхур тIуми Тхьэм къарит, къуийуэ щытащи, аращ, ПIытIыкъ, апхуэдэу щIызэжетIэр, – дыхьэшхащ Бот. гъуэгулIи дыхьэшхащ. Прозэ
– Плъагъуркъэ а сабийм абы жриIэхэр. ар губзыгъэщ, жыIи щыс – ТIэ, дэнэ дежт сыздынэсар? Сыздынэсари сщигъэгъупщэжащ мы – ПщыIэ трищIыхьат, жыпIащ, – къэпсэлъащ гъуэгулI. – Сыт нэуэ! – гъумэтIымащ Хьэту.
нэжэсым, – жиIащ Бот.
жэсыр зищIысыр?
– Нэжэсри? Нэжэсыр – абы адэкIэ нэхъ Iей умыгъуэтыну – цIыху Iей дыдэу аращ. Мис мобы хуэдэу, – Бот и Iэпэр Хьэту хуишиящ.
– Щхьэ угузавэрэ, уэрэ сэрэ нэхъ нэжэсыр къицIыхунщ абы! – къэпсэлъащ аргуэру Хьэту. – Сабийм ар жраIэрэ?
– Хэт и сабий? ПIытIыкъ сабийуэ къэплъытэр? СогъэпцIри, уэр нэхърэ IэджэкIэ мынэхъ Iущым ар! Иджыпстуи къашэу зы нысащIэ цIыкIу къыхуагъэтIысамэ, «IыIы» жиIэнукъым а сабий жыхуэпIэм! Пэжкъэ, ПIытIыкъ? Бдэнт зы нысащIэ цIыкIу къыпхуэтшамэ?
гъуэгулI дэпым хуэдэу къызэщIэплъащ.
– апхуэдэу плъыжь укъыщыхъуакIэ, бдэнущ къыпхуашэми. ТIэ, андемыркъан и пщыIэр мы аущ-джэрджий щыгу трищIыхьри. тесащ яукIыхукIэ.
– Сыт ар щIаукIар? – щIэупщIащ гъуэгулI.
– НетIэ бжесIаи, пщыхэр и бийт, езауэрт, жысIэри. ТIэ, пщыхэр уи бийуэ уагъэпсэунт, атIэми апхуэдиз лIыгъэ пхэлъу! ЛIыгъэкIэ, цIыхугъэкIэ ятекIуэрти аращ щIаукIар.
– апхуэдэу лIыгъэ хэлъамэ, къару иIамэ, сыту заригъэукIа? – игъэщIэгъуащ гъуэгулI.
– Хьым! Зы уи гугъэрэ ар зыукIар?! ЗыкIи, тIукIи яхуикIуэтынутэкъым ар. Зы дзэ псо, мес, моддэ жыжьэу псыхъуэ плъагъурэ, мис а псыхъуэм дэмыхуэу дзэшхуэ къашэри, а къомым яукIащ. Хьэ укIыкIэу яукIащ щIым щIэлъэдэнхэм!
– Умыгузавэ, андемыркъан зыукIахэр къанэ щымыIэу щIэлъэдащ щIым! – къэпсэлъащ Хьэту.
– Ущагъэсым щыс, бжесIа, абдеж! – ней-нейуэ еплъащ абы Бот.
– дзэ псо къежэуи? – игъэщIэгъуащ гъуэгулI. – Сыту мыукIытарэ зы лIы закъуэм дзэ псо къежэну!
– МыукIытарэ, жи! УкIытэ ящIэрэт абыхэм! Напэ ямыIэу напэншэхэт! ари зэраукIар дауэ жыпIэркъэ. гъэпцIагъэкIэ. Езы андемыркъан и ныбжьэгъуфI, нэхъыфI дыдэу илъагъур ягъэIущри, «щакIуэ» жари, Iурагъэшащ, ишми темысу, и къамэри имыIыгъыу. армыхъумэ, яригъэлъагъунтэмэ, уэлэхьи, дуней щыIэрэ щымыIэрэ! дзэ псор зэрыщыту къыщышынащ и шым тесу, и къамэр иIыгъыу къыпэувын!
– а и ныбжьэгъум ищIэрэт зэраукIынур?
– Сытыт щIимыщIэр, ищIэрт, уэлэхьи!
– СыхулIэ апхуэдэ ныбжьэгъу! – и гум щIыхьэу, жиIащ гъуэгулI.
– Упсэу, ПIытIыкъ! аращ сэри жысIэр! ар ныбжьэгъут сытми. а гъуамэр! – Сытыр, жыпIа?
– гъуамэр, жызоIэ.
– ар сыт зищIысыр?
– Зэи зэхыумыхауэ ара апхуэдэу жаIэу?
– СщIэжыркъым зэхэсхауэ.
– дауэ ар зэрыбжесIэнур?.. КIэщIу жыпIэмэ, мес мо Хьэту хуэдэ зыгуэрт! – жиIэри, Бот и пщафIэгъум хуеплъэкIащ, жиIар къызэры- 75 Прозэ
щыхъуар зригъэщIэну. ауэ модрейм зыри щыжимыIэм, Бот къэгубжьауэ щIигъужащ: – СлIо, мобдеж щысым сримыгъэукIын уи гугъэу ара уэ? Нобэ жэщ мыхъуу сригъэукIынт, уэлэхьи, жэщ мыхъуу ари. ауэ, насыпыжьыр сэ алыхьым къызитащи, цIыхум фIыуэ сыкъалъагъу, мобы хуэмыдэу!
– Хэт мыгъуэ уэ укъизыдзэр?!
ЗэныбжьэгъуитIыр зэрызэдэгушыIэмрэ къыгурымыIуэу, гъуэгулI гугъу ехьащ ипэ къомым. арщхьэкIэ, къыгурыIуа нэужь, уэим имыщIурэ екIуэкIащ. армыхъумэ, сытым хуэдизт къигузэвыр, «зэзауэмэ е зэщыхьэмэ», жиIэурэ.
зэрызэхъурджауэмрэ – ТIэ, ПIытIыкъ, мис апхуэдэу гъэпцIагъэкIэ и ныбжьэгъум иришажьэри, лажьи-хъати зимыIэ лIы хъарзынэр иригъэукIащ. ауэ езы
андемыркъани хурикъужащ и ныбжьэгъум: зэраукIынур къыщищIэм,
и къамэжьыр кърипхъуэтри, и ныбжьэгъум и Iэпхъуамбищ пигъэлъэтащ, уеплъыхукIэ уигу сыкъэкIыжынщ, жери.
– Сыт щхьэкIэ, андемыркъан и къамэр имыIыгъыу и ныбжьэгъум Iуишауэ жыпIатэкъэ? – щIэупщIащ гъуэгулI.
– И къамэфIыр иIыгътэкъым, мыхьэнэншэжь гуэрт иIыгъыр.
– И Iэпхъуамбэр пимыупщIу, щхьэ имыукIарэ? – щIэупщIащ
аргуэру гъуэгулI.
– Упсэу, ПIытIыкъ! аращ сэри жысIэр. ауэ андемыркъан цIыху губзыгъэжьт, иукIа нэхърэ нэхъ Iейщ абы ирищIар. ар иукIауэ щытамэ, занщIэу ящыгъупщэжынут цIыхум. Мор псэуащ Iэджэрэ, цIыхум пунэлат кърахыу. ар нэхъ Iейщ, иукIа нэхърэ! ЦIыхум пунэлат къыуахыу упсэу нэхърэ улIэрэ узэгъэжмэ IэджэкIэ нэхъыфIщ. ар яхуэмыхьу зызыукIыж дапщэ ухуей?
– Уэ апхуэдэкIэ сыпхуэшынэркъым, – къэпсэлъащ Хьэту.
– Сыт сэ зыщIэзукIыжынур, гъуамэжь? Сэ схуэдэу фIыуэ укъалъагъуу щытамэ, Iэджэуи зыпщIыну мыгъуэт уэ! ауэ дыщэщ ар уи дежкIэ! Куэд къыумыбжу, мо псынэм кIуэи зы псы щIыIэ фалъэ къысхуэхьи сегъафэ!
– Iагъ! Сэ сыщысуи! Сэ къысхуэхьыркъэ псы, Бот, – жиIэу гъуэгулI къыщыщылъэтым, Бот идакъым:
– Щыс уэ! Мобы къихьынщ.
Хьэтуи зыри жимыIэу кIуэри Бот псы къыхуихьащ.
Бот, псым ефэу фалъэр Хьэту иритыжа нэужькIэ, гъуэгулI жри-
– Мы делэр сэ нэхърэ махуищкIэ нэхъыщIэщ, ПIытIыкъ.
– Махуищ къудейкIи? – игъэщIэгъуащ гъуэгулI.
– Махуищ къудейкIэ, уэлэхьи! СлIо, махуищыр уфIэчыцI уэ? Зы сыхьэт фIэкIа мынэхъыжьми, нэхъыжьыр нэхъыжьщ. ар хабзэщ, хабзэм ебэкъуэну зыри хуиткъым.
Iащ:
– адэкIэ-щэ, Бот?
– Сыт зи гугъу пщIыр, ПIытIыкъ?
– андемыркъанщ жыхуэсIэр.
– адэкIэ аращ, яукIри ежьэжащ хьэбыршыбырхэр.
гъуэгулI нэщхъей къэхъуащ.
– Хъуакъым ар, – жиIащ абы, и щхьэм хужиIэж хуэдэу.
– Сыт мыхъуар? – щIэупщIащ Бот. 76 Прозэ
– андемыркъан зэраукIар.
– Хъуакъым, уэлэхьи, ауэ мыцIыкIуфэкIуущ зэрымыхъуар! – жиIащ Боти, и щхьэм щIэтIахъуэурэ.
– адэкIэ, ПIытIыкъ. – жиIэри, Хьэту къэтIысащ. – адэкIэ, мо цIыху губзыгъэр щылIэм, пщым елъэIуащ: «Си хьэтыр къэлъагъуи, цIыхум сащыгъупщэжын щIы. Си хьэдэр мо Сатушы псыпцIэм хэдзэ», – жиIэри. Пщым игъащIэкIэ андемыркъан жиIар имыщIэну арати, унафэ ищIри, и хьэдэм Iуащхьэшхуэ трыригъэщIыхьащ. андемыркъани арат зыхуеяр. Моддэ плъэт, модрей бжьэпэр плъагъурэ,
плъагъурэ абы тет Iуащхьэр? Мис абдеж щIэлъщ андемыркъан и хьэдэр. андемыркъан езым зэрыжиIам хуэдэу, и хьэдэр псыпцIэм хадзэжауэ щытамэ, цIыхум ящыгъупщэжынут. Иджы а Iуащхьэр Къэбэрдей псом яцIыху, зымыцIыхуми а хъыбарыр ещIэ.
– КIэщIу жыпIэмэ, щылIэми ебзэджэкIащ ар пщым. а Iуащхьэр илъэс мин бжыгъэкIэрэ щытынущ, ар щытыхуи, а лIы телъыджэр цIыху цIыкIум ящыгъупщэжынукъым. аращ андемыркъан и Iуэхур зэриухар, – жиIэри, Хьэту Бот хуеплъэкIыжащ, «Пхызуда уи пыIэкур?» жыхуиIэу. Боти, мор къызэрытекIуар игу темыхуэу, къэпсэлъащ:
– ТIэ-а, а уэ жыпIэхэр ПIытIыкъ имыщIэ уи гугъэ?
– Сыт щIимыщIэр?.. ЕщIэри ещIащэ, ухуеймэ. ар, зиунагъуэрэ, андемыркъан и хьэдэщIэлъхьэм хэтакъэ!
Хьэту иужьу жиIар гъуэгулI къыгурыIуакъым. ауэ, абы и гугъу имыщIу, нэгъуэщIым щIэупщIащ:
– дэнэ къуажэт а андемыркъан езыр?
– андемыркъани? андемыркъан и къуажэр зыми ищIэркъым. Нэхъ тэмэму жыпIэмэ, зэ зы къуажэм, зэми нэгъуэщI къуажэм къыщалъхуауэ ягъэхъыбар, ауэ ипэжыпIэкIэ ищIэу мы ди жылэ кIыхьым зы цIыхуи дэскъым, ПIытIыкъ!
гъуэгулI и щхьэр игъэкIэрэхъуащ, андемыркъан къыщалъхуар 77
зыми зэримыщIэр и жагъуэ хъуауэ.
– андемыркъан къыщалъхуамрэ къызэралъхуамрэ теухуауэ хъыбар Iэджэ щыIэщ, ПIытIыкъ. И шыр къызэригъуэтами, и къамэр къыздрихами, псоми, псоми хъыбар дахэ Iэджэ яIэщ, ахэри бжесIэнкъэ сэ иужькIэ, щхьэ угузавэрэ уэ! Иджы, иIэ, шэджагъуашхэр дгъэхьэзырынщ, армыхъумэ, шэджагъуашхэр мыхьэзыру мохэр къытехьэжмэ, дэ дашхынкIэ тIэу еплъынкъым. Мэкъуауэ мэжалIэ нэхърэ нэхъ Iей сыт щыIэ езыр! ар сэ куэдрэ згъэунэхуа Iуэхущ, ПIытIыкъ, – жиIэри, Бот къэтэджащ.

Махуэ гуэрым, Кургъуокъуэ мэкъуауэ пщыIэм къытехьауэ, кърихьэлIащ щIакIуэрэ уанэрэ дыгъэ ирагъэуну къыщIахауэ. Уанэри щIакIуэри пщым хуабжьу игу ирихьащ, ауэ нэхъ зыхьэхупар уанэрат.
– Сэ тхьэ соIуэ, мыр зыщIам IэщIагъэшхуэ иIэкIэ! – жиIащ пщым, уанэр къызэпиплъыхьурэ. – Хэт мыхэр зейр?
– ди хьэщIэ щIалэ цIыкIум ейщ, – жиIащ Мудар.
ТIури ехъуэпсат уанэм, зэрехъуэпсари ябзыщIакъым.
гъуэгулI пщыIэм тестэкъым, мэкъуауэхэм псы яхуихьат.
– Тхьэ сыгъэIэ, Кургъуокъуэ, мыр мыпхуэдизу уигу зэрырихьар ищIамэ, къыуитынтэкIэ ПIытIыкъ, – жиIащ Бот. Прозэ
ар щызэхихым, Кургъуокъуэ Бот и тхьэкIумэр быдэу иIуэнтIащ, абы теухуауэ зы псалъэ щIалэм зэхримыгъэхыну. Боти къигъэгугъащ зыри жимыIэну, ауэ хуэшэчакъым. Пщыхьэщхьэм, цIыхур нэхъ зэгъуэкI зэрыхъуу, гъуэгулI жриIэжащ и уанэр пщым игу зэрырихьар, ауэ ар щыжриIэжар мы дунейм къытримыгъэхьэну щIалэм елъэIуа нэужьщ.
Уанэм еплъын зэриухыу, Кургъуокъуэ Ботрэ Хьэтурэ еупщIащ:
– Сыт хуэдэ мы ди щIалэ хьэщIэр?
а тIум я пIэкIэ Мудар жэуап къитащ:
– Уэлэхьи хьэзим, Кургъуокъуэ, икъукIэ цIыху телъыджэкIэ. Хэт игъэсами игъэсэфащ ар! КъызэрымыкIуэу жыджэрщ, жыIэщIэщ, хабзэшхуи хэлъщ, и ныбжьым емылъытауэ.
Ботрэ Хьэтурэ ялъэкI къамыгъанэу щытхъуащ гъуэгулI. Пщым и
гуапэ хъуащ ар. армыхъумэ, зы бзаджэнаджэ жылэм къыдигъэтIысхьэрэ, цIыхум я фэр ирихыу щIидзэмэ, езы пщым дежкIи напэкъым.
– Сыту фIыт, ярэби, сыту фIыт, – жиIащ пщым. – ФеупщIа, дэнэ къуажэ зыщыщыр?
– ЕкIэпцIэкъуэщ, – жэуап къитащ Мудар.
– Хэтхэ ящыщ?
Мудар къызэIынащ. ар щилъагъум, пщым жиIащ:
– абыкIэ уеупщIыну пщыгъупщагъэнщ.
– Хьэуэ, Кургъуокъуэ, сщыгъупщакъым, тIэуней сеупщIащ, ухуеймэ, ауэ, гушыIэ нэпцI зищIри, зыщыщыр къызжиIакъым.
– ар сыту?.. Сыт атIэ къыбжиIар? – къыпыгуфIыкIащ Кургъуо-
– Япэу сыщеупщIам, зэхимых зищIри, щхьэдигъэIухащ, етIуанэу сыщеупщIам мыращ къызжиIар: «УнэцIэ къэслъыхъуэн хуейуэ си пщэ кърилъхьащ ди адэм». «Уи адэм сыт и унэцIэр?» – жысIэу сыщеупщIым, къызжиIар нэхъ телъыджэжщ: «УнэцIэ диIамэ, унэцIэ лъыхъуэ сыкъригъажьэрэт!» аращ къыпысхар.
Кургъуокъуэ, и щхьэр игъэкIэрэхъуа мыхъумэ, зыри жиIакъым.
– ауэ, дауэрэ сщIыми, сэ ар хэтхэ ящыщми жезгъэIэнщ.
– Хьэуэ, Мудар, езым къригъажьэу къыбжимыIэмэ, и гугъу умыщI.
– дэгъуэщ.
гъуэгулI, и уанэр пщым игу зэрырихьар, зэрехъуэпсар къыщищIэм, мурад ищIащ адрей и уанэ ныкъуэщIыр нэхъ псынщIэу иухыжыну. ПщэдджыжькIэрэ, нэхъапэхэм нэхърэ нэхъ жьыуэ къэтэджурэ, зыми гу зылъримыгъатэу, уанэм елэжьырт. ар и кIэм нигъэблэгъэпауэ, зы махуэ гуэрым Мударрэ езымрэ я закъуэу пщыIэм къытенат. ПщафIитIыр мэкъуауэхэм я деж кIуат, шэджагъуашхэ хуашэри. апхуэдэу ящIырт иужьрей махуэхэм. ахэр пщыIэм фIыуэ пэжыжьэ хъуати, кIуэнкъэкIуэжыным зэманышхуэ яфIихьырт. абы щхьэкIэ, Мудар унафэ ищIауэ, мэкъуауэхэм я шэджагъуашхэр хуашэрт. Я закъуэу къыщынэм, гъуэгулI Мудар бгъэдэтIысхьащ.
– Хъунумэ, ди нэхъыжьыфI, зыгуэр бжесIэнут, – жиIащ гъуэгулI.
– Сыт щIэмыхъунур, щIалэфI, жыIэ уэ! – тригъэгушхуащ ар Мудар.
– Зымахуэ хэтхэ уащыщ жыпIэу укъыщызэупщIам, делагъэ гуэр бжесIащи, ар зэрызгъэзэкIуэжынур сымыщIэу бэлыхьищэр стелъщ. Сэ пэж дыдэу ЕкIэпцIэкъуэ сыщыщщ. Есэнкъул Инал срикъуэщ, ауэ срикъуапэкъым.
– Есэнкъул Инал, жыпIа? – щIэупщIащ Мудар.
– атIэ. СлIо, пцIыхуу ара ди адэр?
къуэ. 78 Прозэ
– Сыхуэзауэ сцIыхукъым, ауэ абы, а фащIэ Iэзэр арамэ, и хъыбар куэдрэ зэхэсхащ.
– аращ, а фащIэ Iэзэрщ.
– ТIэ, «срикъуапэкъым» жыхуэпIэр сыт?
– И щхьэгъусэр, и ахърэтыр нэху тхьэм ищI, си анэ хъуар, лъхуэртэкъым. ЩIыпIэ жыжьэ гуэрым, мо Тэрч лъэныкъуэкIэу жаIэ, сыкърахри сапIыну сыкъахьащ. Илъэс зытхух ипэкIэ си адэ тхьэмыщкIэр, щакIуэ кIуауэ, бгым ехуэхри иукIащ, зы илъэс хуэдэ ипэкIэ си анэри дунейм ехыжащ. Си адэм и шынэхъыжьым, Исмел, сыкъызэрахь махуэрэ псалъэмакъым зэи хигъэкIакъым си адэ-анэр. Мохэр щызимыIэжым, лъапсэр къызаудэкIыу щIадзэри, си щхьэр жылэм къыдызагъэхащ. Сызыхэс хьэблэм дыщэм хуэдэу сыкъалъагъурт, арщхьэкIэ, сегупсысщ-сегупсысри, жылэм сыкъыдэкIмэ нэхъ тэмэму къэслъытащ. Нэхъри Исмел и щIалэхэм мы дунейм сытралъагъуэ хъуртэкъым. Я адэанэм къагъэIущурэ, си ныбжьэгъу цIыкIухэм сахэту сыкъалъагъухукIэ, схуэмыфащэ къызжаIэрт, цIыхухэр къысщагъэдыхьэшхырт. аращ, ди нэхъыжь, си Iуэху зытетыр, ауэ, Тхьэм и хьэтыркIэ, зыми жумыIэ, – иухащ гъуэгулI и псалъэр.
гъуэгулI укIытащ гъуэгум телъу къызэрагъуэтар жиIэжын, мыукIытами, ар жимыIэмэ, нэхъ фIэтэмэмащ. Мудар щыму щысащ
куэдрэ. Иужьым, и щхьэр къиIэтри, хуэм дыдэу жиIащ:
– Уи Iуэхур хьэлъэщ, си щIалэ, ауэ укIытэгъуэ лъэпкъ хэслъагъуэркъым, хэзмылъагъуэххэу пызыхыжар ущIэгузавэрщ. ди жылэр жылэжьщ, си къуажагъэкIэ жызмыIэмэ, икъукIэ цIыху телъыджэщ дэсхэри. Мис мы мэкъуауэм тесхэр къэпцIыхуну ухунэсагъэнщ. Уи фIэщ щIы, уэ мыбы псэуа ущыхъункIэ. Хьет жегъэIэ уэ. алыхьым и къарур инщ. алыхьыр къыбдэIэпыкъунщ. ди пщым жылэгъуу укъыщищтакIэ, адэкIэ ущIэгузэвэн щыIэу слъагъуркъым, – жиIэри, и псалъэр зэриухам и щыхьэту, Мудар и Iэшхуэр гъуэгулI и дамэм трилъхьащ. – Мыдрейуэ, шынэхъыщIэ цIыкIу, мы къызжепIар сэ хьэдрыхэ здэсхьынщ, абыкIэ узогъэгугъэ. ауэ, уи жагъуэ умыщI, уи Iуэху зытетыр пщым ищIэмэ нэхъ тэмэмщ, ар зэран хъункъым. Пщыми ар дунейм къытримыгъэхьэнкIэ узогъэгугъэ.
– Хъунщ, Мудар, пщым жепIэми, – арэзы хъуащ гъуэгулI. – И жылэжь сыщыдэсынукIэ, пэжыр ищIэмэ нэхъыфIщ.
Махуэ псом Мудар и щхьэм икIакъым гъуэгулI и Iуэхур. ЗэрылъэкIкIэ щIалэ цIыкIум и гур фIы хуищIа щхьэкIэ, ар фIэпсэкIуэдт. ЛIыжь мыхъуами, гъащIэфI къигъэщIат Мудар, цIыхуи ицIыхурти, цIыху и пIалъи ищIэрт. абы зэригъэщIэгъуэнур зыхуэдизыр къыхуэщIэртэкъым мо фIэкIа ныбжь зимыIэм и губзыгъагъыр, и псэлъэкIар.
И щэхур Мудар жриIэу зы тхьэмахуэ хуэдэ дэкIауэ, гъуэгулI иухащ уанэр, уанэгущхьэнтэм ирилъхьэнум фIэкIа къэмынэу. ар иIэтэкъым, къыздрихынури ищIэртэкъым. абы мурад ищIащ Мудар ечэнджэщыну. Пщэдджыжьым, мэкъуауэхэр шхэуэ текIа нэужь, гъуэгулI, ищIа уанэр Мудар иригъэлъагъури, жиIащ:
– Мыр, Мудар, ди пщым хуэсщIащ, зрырехьэ узыншэу илъэс куэдкIэ. Сигури си псэри хэслъхьэу хуэсщIащ. ауэ, Iуэхуракъэ, уанэгущхьэнтэм ислъхьэн сиIэкъым.
Мудар, уанэр набдзэгубдзаплъэу къызэпиплъыхьри, щIэупщIащ:
– Зы цIыхум гу къыплъимытэу мыр дауэ пщIа?
– СщIащ, – къыпыгуфIыкIащ гъуэгулI. 79 80
Прозэ
хьэнур!
– IэщIагъэ хъарзынэ уиIэкIэ, тхьэ пхузоIуэ, ПIытIыкъ, тхьэм уригъэфIакIуэ. ИкъукIэ екIуу пщIащ, уи уанэм нэхърэ мынэхъыфIмэ, нэхъыкIэкъым зыкIи.
– Хьэуэ, Мудар, апхуэдэу жумыIэ, си уанэр си адэм ищIащ, сэ абы сылъэщIыхьэным иджыри куэд хуейщ. ари, сылъэщIыхьэу щытмэ!
– Мыр ауэ сытми псалъэ тэфэтелэу бжесIэу аракъым, екIу дыдэ хъуауэ тхьэ пхузоIуэ! – щытхъурт щIалэм Мудар.
ИпэжыпIэкIэ, уанэр, езы гъуэгулIи зэримыгугъауэ, екIу хъуат. Уанэр аргуэру зэ фIыуэ къызэпиплъыхьыжри, Мудар жиIащ:
– Пщэдей фIэмыкIыу сэ къыпхуезгъэхьынщ уанэгущхьэнтэм иплъ-
– Пэжуи? – къэгуфIащ гъуэгулI.
«Пэжу», жыхуиIэу, Мудар и щхьэр ищIащ.
– Къащтэ къурIэн, сыбгъэунакIэ! – гуфIэрт гъуэгулI. – Си псэр пытмэ, Мудар, къызыхэсщIыкIын зэзгъэпэщынщи, уэри, алыхьым жиIэмэ, зы уанэ пхуэсщIынщ! – быдэу жиIащ гъуэгулI.
– КъызыхэпщIыкIын сэ сиIэщ, – къэгуфIащ Мудари. – Уанэгущхьэнтэм иплъхьэнур дэнэ къисха пфIэщIрэ?.. Уанэ езгъэщIыну уанапхъэ згъэхьэзырауэ арат.
– ТIэ, ар сэ къызэптыжмэ, ууейм итлъхьэжынур сыт итIанэ? – къэгузэвэжащ гъуэгулI.
– абы щхьэкIэ умыгузавэ уэ, ар сэ къэзгъуэтыжынщ!
– дызэгурыIуащ, – жиIэри, Мудар и Iэр быдэу икъузащ гъуэгулI.
а пщыхьэщхьэ дыдэм шууэ зы щIалэ къуажэм иригъэхыжри, Мудар уанэгущхьэнтэм иралъхьэнур къригъэхьащ. Иджы уанэр хьэзыр дыдэ хъуати, Мудари гъуэгулIи пэплъэрт пщыр къыщыкIуэнум. Пщыр къыщыдэкIар махуэ ещанэрщ. гъуэгулI гуэрыр пщыIэм тестэкъым.
Ботрэ абырэ мэкъуауэхэм шэджагъуашхэр хуашат. Мудар, пщыр щилъагъум, хуабжьу гуфIащ.
– СлIо, Мудар, сыту хуабжьу унэщхъыфIэ нобэ. ЗэрыжаIэу, уи хьэм бажэ къиубыда?
– Бажэкъым, ди пщышхуэ, си хьэм къиубыдар щыхьщ, мис а щыхь къуэлэнышхуэ зыгъэ къэбукIауэ щытам ещхьыркъабзэу! – хуабжьу зигъэщIагъуэрт Мудар.
– Сыту пIэрэ апхуэдизу къэхъуар? – къыпыгуфIыкIащ пщыр.
Мудар, гъуэгулI къэсыжыхукIэ хуэмышэчу, уанэр къыкъуихри, пщым иригъэлъэгъуащ.
пщым.
– Мыр сыт, мы телъыджэр дэнэ къипха, Мудар? – игъэщIэгъуащ – Мы телъыджэр ди щIалэ хьэщIэ цIыкIум уэ пхуищIащ, Кургъуокъуэ, – жиIащ Мудар, уанэр къиIэтауэ пщым иригъэлъагъуурэ.
– дэнэ уанэр къызыхищIыкIын къыздрихар? – игъэщIагъуэрт пщым. – Мыпхуэдэ IэщIагъи щхьэ иIэ афIэкIа ныбжь зимыIэм?
Кургъуокъуэ уанэр Мудар къыIихри, дрихьейм, еплъым, кърихьэхым, еплъурэ, зыкъомрэ къызэпиплъыхьащ. «Тобэ! – жиIащ Кургъуокъуэ. – ИгъащIэкIэ си пщIыхьэпIэ къыхэхуэнтэкъым!»
– Уанапхъэр и къэпым илъащ. Зы къэпыжь кIэрыщIауэ щытащ и уанэ къуапэм. ПщIэрэ а щIалэр хэт и къуэми? – и псалъэр упщIэкIэ иухащ Мудар.
– Хэт зи къуэр? – щIэупщIащ пщыр.
– ЕкIэпцIэкъуэ щыщ уанащIэ Iэзэ Есэнкъул Инал и хъыбар зэхэпхагъэххи? Прозэ
хъунщ.
– Зэхэсха къудей мыхъуу, сыбгъэдэсыгъащ. ТхьэмыщкIэр, зы уанэ схуищIыну сыкъигъэгугъауэ, бгым щыхури иукIащ, щакIуэ кIуауэ. И ахърэтыр нэху тхьэм ищI, – жиIащ Кургъуокъуэ. – Я пщым фIыуэ
илъагъурт.
– атIэ, мис абы и къуэщ ди хьэщIэ щIалэр.
– Сыт жыпIэр? атIэ, ар щхьэпIыж щхьэ къежьа?
Мудар къригъажьэри, гъуэгулI къыжриIа псори и пщым хуиIуэтэжащ.
– Телъыджэр къызжепIаи, – и щхьэр игъэкIэрахъуэрт Кургъуокъуэ.
– аращ ди щIалэ хьэщIэм и Iуэху зытетыр. ауэ быдэу къызэлъэIуащ мы дунейм къытезмыгъэхьэну.
– атIэ, сэ щхьэ къызжепIа? – къыпыгуфIыкIащ Кургъуокъуэ.
– Уэ зым бжесIэну хуит зыкъезгъэщIащ, икIи къэзгъэгугъащ уэри зыми жумыIэжыну сынолъэIуну.
Кургъуокъуэ дыхьэшхащ. абы уанэр иIыгът, игъэтIылъыжыну игу пымыкIыу. Ботрэ гъуэгулIрэ къызэрыкIуэжыр жыжьэу къилъагъури, Мудар жиIащ:
– Къащтэ, дгъэтIылъыжынщ, езы цIыкIум къыуитмэ, нэхъ и гуапэ Уанэр здэщылъам деж игъэтIылъыжащ Мудар икIи, гъуэгулI къызэрытехьэжу, нащхьэ хуищIащ, «къащтэ уи уанэр», жыхуиIэу. арщхьэкIэ щIалэм зрилъэфыхьырт. Мудар къыгурыIуащ ар зэрыукIытэр икIи, мащIэу къыпыгуфIыкIри, жиIащ:
– Мы ди щIалэ хьэщIэм зыгуэр пхуищIат уэ, Кургъуокъуэ. Егъэлъагъут, ПIытIыкъ!
кIэзызу, уанэр къыкъуихащ.
– Езгъэлъагъунщ, ауэ игу иримыхьмэ-щэ? – жиIэри, мащIэу и Iэхэр Кургъуокъуи, уанэр имылъэгъуа хуэдэ, хуабжьу хуигъэщIагъуэурэ къыIихри, нетIэ ещхьыркъабзэу, дрихьей-кърихьэхыурэ къызэпиплъыхьащ. Къызэрызэпиплъыхьым хуэдэурэ щытхъурт:
– Мыпхуэдэ, зиунагъуэрэ, цIыхум игу иримыхьыр?! Сыту дахащэ! догуэ, ПIытIыкъ, мыр сэ схуэпщIауэ ара-тIэ?
– Уэрей, арамэ, ди пщы лъапIэ! Уэ сэ къысхуэпщIам елъытауэ ар зырикIщ. УзыншагъэкIэ куэдрэ тхьэм зуригъэхьэ!
– Ину берычэт бесын, шынэхъыщIэ цIыкIу. Сэ зэкIэ пхуэсщIаIакъым, фIыщIэ къысхуэпщIыну. Уи IэщIагъэм и хъер куэдрэ тхьэм уигъэлъагъу. Сэ си гугъэт, Мудар, мы ПIытIыкъ гъукIэгъэсэну Мацу деж згъэкIуэну, езым мыпхуэдэ IэщIагъэ телъыджэ зэриIэр сымыщIэу! – жиIэрт Кургъуокъуэ.
– Уэрей, содэмэ гъукIэгъэсэну сыбгъакIуэми. ар IэщIагъэ хьэлэмэтщ! – гуфIэжу жеIэ гъуэгулI. – ди къуажэ гъукIэр тпэжыжьэ дыдэтэкъым дэ, уэи ар хъарзынэу мэпсэумэ!
– Мэт, Бот, мы уанэр телъхьэт си шым, – пщым уанэр пщафIэм иритащ. Модрейм псынщIэ дыдэу уанэр трилъхьащ. Пщыр шым мэшэсри, йоплъ уанэм. – Мыр сыту уанэ тыншыщэ, тобэ! ИгъащIэм сытесакъым мыпхуэдэ уанэ тынш! – пщым щыжиIэкIэ, гъуэгулI и Iупэхэр зэтемыхьэжу мэгуфIэ.
Кургъуокъуэ къепсыхыжа нэужь, шым Мудар мэшэсри, уанэм и тыншагъым йоплъ. абыи хуабжьу игу ирохь уанэр, икIи пщым йохъуэхъу:
– Угъурлы дыдэ ухъу, Кургъуокъуэ, пэжу, икъукIэ уанэ тыншщ! 81 82
Прозэ
– Уанэжьыр невгъэшэжынщ, щIэр къытенэ, – жиIащ пщым, Мудар еплъри.
Мудар арэзыуэ и щхьэр ищIащ. гъуэгулI псом нэхърэ нэхъ и гуапэ хъуар пщым уанэр къытрыригъэхыжу уанэжьыр шым зэрытримылъхьэжарщ. абы щыгъуэщ нэсу и фIэщ щыхъуар пщым уанэр игу зэрырихьар, абы ипэкIэ жиIахэр щIалэ цIыкIум и гуапэ къищIын щхьэкIэ жиIэу къыфIэщIат. Кургъуокъуэ шым шэсыжри, мэкъуауэхэм я дежкIэ плъэну кIуащ, къыщыкIуэжкIэ пщыIэм къытехьэжыну къигъэгугъэхэри. Мудари «сынэкIуэнщ сэри», жиIа щхьэкIэ, Кургъуокъуэ ар идакъым.
– Хуабжьу и гуапэ пщIащ ди пщым, ПIытIыкъ, ар уи уанэм хуабжьу ехъуэпсат зымахуэ, – жиIащ Мудар, Кургъуокъуэ пщыIэм текIыу зыкъом дэкIа нэужь. – И гуапащэ пщIащ, плъэгъуакъэ ар сабийм хуэдэу зэрыгуфIар!
– Уэрей, игу ирихьамэ арамэ. Игу зэрырихьам сэри сыщыгуфIыкIащ, – тIэкIуи зигъэпагэу пидзыджащ гъуэгулI.
– ауэ ирихьу къэнэжа, ПIытIыкъ! – къыхыхьащ Боти псалъэмакъым.
ПщафIэми хуабжьу и гуапэ хъуат щIалэ цIыкIум и лэжьыгъэм пщым пщIэшхуэ зэрыхуищIар. ПщыIэм тесхэм ялейуэ абы гъуэгулI фIыуэ илъэгъуати, зы насып гуэр къеуэлIамэ, езы Бот къеуэлIауэ къыщыхъунут. абы фIыуэ ищIэрт уанэм и Iуэхур пщым ауэ къызэримыгъэнэнур, ауэ къыхуэмыщIэр пщыр щIалэм къызэрыхуэупсэнурат.
Кургъуокъуэ, пщыIэм къигъэзэжыну жиIа щхьэкIэ, къигъэзэжакъым, мэкъуауэхэм ящыщ зым и лъакъуэр иуIэжауэ ирихьэлIати, и шыплIэм дигъэтIысхьэри къуажэм ирихьэхыжащ. а хъыбарыр езы мэкъуауэхэм къахьыжащ, пщыхьэщхьэм къыщытехьэжам.
– Хэт зызыуIэжар? – щIэупщIащ Мудар.
– Хьэсэн, – жэуап къитащ щIалэхэм ящыщ зым.
– дауэ зэрыхъуар?
– ТщIэркъым, и шэмэджыр дахэ-дахэу игъэтIылъа хъунтэкъым, теувэжащ.
а щIалэ дыдэм.
Мудар щIалэр фIэгуэныхь хъуащ, ауэ икIи хуэхъущIащ.
– Хъыбар мыщIагъуэм и гъусэу зы хъыбарыфIи къэтхьащ, – жиIащ – Сыту пIэрэ? – еплъащ абы Мудар.
– Уа, пэжу, ар дигу къэкIыжыртэкъыми, – къэпсэлъащ нэгъуэщI – ар жытIэнукъым, ПIытIыкъ гуфIапщIэ къыдимытауэ!
– Сыт ПIытIыкъ гуфIапщIэу къыуитыну иIэр? – игъэщIэгъуащ зыи.
Бот.
– ИIэщ, зымахуэ и къэпым сэ бэлыхь ирилъхьэжу слъэгъуащи, сэр къызимытауэ, жесIэнукъым!
– Уэрей, сыщIэгуфIэн къызжепIэмэ, уэстынкIэ си сэри, – жиIащ гъуэгулIи. – Сэ апхуэдэхэм щхьэкIэ сыкъикIуэтыркъым!
– ТIэ, укъимыкIуэтмэ, кIуэи уи сэр къэхь!
гъуэгулI кIуэри и сэр къихьащ. Мудар сэр къыIихри, мафIэ нэхум ирихьэлIэри къызэпиплъыхьащ. Сэр гъуэгулI иритыжри, жиIащ:
– СщIэркъым, Мату и къуэ, щIалэм къыхуэпхьа хъыбарыр зыхуэдэр, ауэ мыр тIэкIу сэ фIыIуэщ гуфIапщIэу птыну.
6 Заказ №219 Прозэ
– Сэ къэсхьа хъыбарыр абы и уасэщ! – икIуэтыркъым щIалэри.
– жыIэ-тIэ.
– ПIытIыкъ и шым шыщIэ бэлыхь къилъхуащ, езым ещхьыркъабзэу! – жиIащ щIалэм. – ар ауэ сытми дахэ, узригъэплъыркъым!
– Бзы хьэмэрэ хъу? – щIэупщIащ Хьэту.
– Шыхъу цIыкIущ!
– Пэжу жыпIэрэ? – хуабжьу къэгуфIащ гъуэгулI, и сэр щIалэм
иритри. ЩIалэхэр дыхьэшхащ.
– Пэжщ, ПIытIыкъ, пэж! – жаIащ абыхэм зыжьэу.
– дэнэ деж здэщытыр шыр? – щIэпхъуэн къудейуэ щытщ гъуэгулI.
– Пщэдджыжь укIуэнщ, сыт иджыпсту укIуэкIэ плъагъунур, – идакъым Мудар.
– Нэхъ жыжьэу щыIащ, дыкъыщыкIуэжым моуэ къэдгъэIэпхъуащ, – жиIащ сэр зрита щIалэм. – Шынагъэ щыIэкъым. Мэ, щIалэфI, уи сэри узотыж. ИкъукIэ сэфIщ. ФIыкIэ зуухьэ. Сэ узгъэунэхуну арат, уфIэрафIэрэ умыфIэрафIэрэ, – жиIэри, щIалэм сэр гъуэгулI хуишиижащ.
ауэ – Узотыр пэж дыдэу! – жиIащ гъуэгулI, сэмкIи Iэбакъым.
арщхьэкIэ щIалэм идакъым:
– Къэщтэж!
гъуэгулI Iэнкунурэ сэр къыIихыжащ, къыщыIихыжми Мудар хуеплъэкIащ, «мы сщIэр хъуну, ди нэхъыжь?» жыхуиIэу.
Мудари къыгурыIуат щIалэр зыхуейри, «къеIыхыж», жиIэу къикIыу, и щхьэр ищIащ. ИтIанэщ гъуэгулI сэр къыщыIихыжар.
– жэщыбг хъуащ, иджы дауэ дэ фызэрыдгъэшхэнур, дахэ-дахэу зыри плъагъуркъым, – тхьэусыхэрт Бот. – Моуэ зы сыхьэт ныкъуэкIэ нэхъ пасэу фыкъэкIуэж хъунутэкъэ?!
– Модэ мафIэр нэхъ ин щIы, ПIытIыкъ, – жиIащ Мудар. – Шхэнщ, Бот, си Iуэхущ ар я жьэм блахмэ!
– дэнэ яхьын, я жьэм блахыу! – жи Боти. – ауэ пшхыр зыхуэдэр плъагъун хуейкъэ?!
Ныщхьэбэ хуэдэу ешауэ зыкъом лъандэрэ къытехьэжатэкъым мэкъуауэхэр. Пэжщ, мэкъу еуэн щыщIадзагъащIэм нэхъ ешырт, ауэ есэжхэри апхуэдэ дыдэу зыхамыщIэж хъуат. ауэ ныщхьэбэ – псори зэхэукIат. абы и щхьэусыгъуэри зыт: аущ-джэрджий и нэкIу нэхъ задэ дыдэр паупщIат. абы илъэс къэси гугъу иригъэхьырт мэкъуауэхэр. КъищынэмыщIауэ, мэкъуауэ псори кIэрыхьэфыртэкъым а нэкIум. ПщыхьэщхьэкIэрэ хуэдэу уэршэр кIыхь замыщIу, щIалэхэр зэрышхэу гъуэлъыжащ. гъуэлъыжащ гъуэгулIи. ауэ ар жэщ псом дахэ-дахэу езэгъакъым, хуабжьу и нэ къыхуикIырт и шыщIэ цIыкIур илъагъуну.
Пщэдджыжьым, Ботрэ Хьэтурэ къыщыушам, гъуэгулI пщыIэм тесыжтэкъым. Заплъыхьа щхьэкIи, ялъэгъуакъым.
– дунейм дэнэ кIуэну мыр? – гузэващ Хьэту.
– ЗдэкIуар пщIэркъэ? И шыщIэм деж кIуауэ аращ! – къыпыгуфIыкIащ Бот. – Ныжэбэрей жэщым жеякъым, зигъэкIэрахъуэу хэлъащ.
– Сабийщ! – жиIащ Хьэту нэщхъыфIэу.
– Сабийщ, уэлэхьи! ИтIани, щхьэпIыж сыкъежьащ, жи!
– Къежьами, ипIыжыфынущ абы и щхьэ. Плъэгъуакъэ пщым хуищIа уанэм и дахагъымрэ и фIагъымрэ? 83 Прозэ
– ЗгъэщIагъуэр аракъэ! афIэкIа ныбжь имыIэу, дэнэ къриха
апхуэдэ IэщIагъэ?
– Хэт игъэсами, зыгуэрым игъэсащ.
– Уэлэхьи хьэзим, хэт игъэсами, игъэсэфамэ!
абы хэту гъуэгулI, и Iупэхэр зэтемыхьэжу, гуфIэу къэсыжащ.
– Уоу! а си шыщIэ цIыкIум и дахагъыр! Фэзгъэлъэгъуащэрэт ар! И лъакъуэ цIыкIуищыр хужьщ, и анэм ещхьыркъабзэу, и натIэми IэпапIэ хужь цIыкIу хэсщ.
– деплъынкъэ, ПIытIыкъ, моуэ щIалэхэр дгъашхэрэ текIмэ, дыкIуэнщи деплъынщ, – щIалэ цIыкIум и гуфIэгъуэр диIыгъащ Бот.
– Моуэ гъунэгъу дыдэу къэсхужахэщ. СыщыIухьам и анэм щIэфу срихьэлIат шыщIэжь цIыкIуми, и быдз ефэныр зэпигъэущ, къызэплъщкъызэплъри, итIанэ щIидзэжащ щIэфын, – къыIуролъэлъыр щIалэ цIыкIум.
– Iэу! Къомыплъу хъурэ! УкъицIыхури къоплъауэ аращ, – трегъалэ Боти.
дожьу Хьэтуи.
– НтIэ Iейуэ, абы сыкъицIыхунщ, жиIэнщ иджы!
– УкъицIыхуащ, уэлэхьи, ауэ сытми укъицIыхуа! – и пщафIэгъум Пщэдджыжьышхэр хьэзыр хъухукIэ гъуэгулI и шыщIэм тепсэлъыхьащ. ТIэу-щэ къытригъэзэжурэ жиIащ и лъакъуэ цIыкIухэр зэрыхужьри, и натIэм IэпапIэ хужь цIыкIу зэрыхэсри. Мыдрейхэми хуагъэщIагъуэрт, я щыпэзэхэх хуэдэ.
Нышэдибэ нэхъ кIасэу къэтэджащ мэкъуауэхэр. абыхэм я нэхъыбэм захуэгъэхъеижыртэкъым. ЩIалэхэм яхэплъэщ-яхэплъэри, Мудар жиIащ:
– Фыкъэмытэджами хъунут, нобэ зыдгъэпсэхунщ.
ЩIалэхэр хуабжьу гуфIащ.
Мэкъуауэхэм фIыуэ загъэпсэхуащ махуэм. ауэ псом я щхьэу щытар гъуэгулI и шыщIэрщ. ЩIалэхэм игъащIэм шыщIэ ямылъагъужам хуэдэу защIырт, щIалэ цIыкIум и гуфIэгъуэр даIэту, апщIондэхукIэ езы гъуэгулIи нэхъри игу хэхъуэу гуфIэрт.
жэщым пщыIэм гъэщIэгъуэн къыщыхъуащ. Тхьэм ещIэт пщыIэм бажэ къыщIэкIуар, е зэранакIуэ къежьат, е мэжалIэрэт, сытми, къэкIуащ пщыIэм, къэкIуар гъуэгулI и хьэм илIауэ нэху къекIащ. Мис абдежым хьэм ущытхъунумэ, къеблагъэ! гъуэгулIи и хьэм зэрихьа лIыгъэм хуабжьу иригушхуэрт. Куэд щIауэ мэкъуауэхэм гу лъатат Мыщэ нэху щыхукIэ зэрымыжейм, пщыIэр ихъуреягъкIэ къикIухьурэ нэху зэригъэщым. Пщэдджыжьым цIыхухэр къэтэджа нэужь гъуэлъырти жейрт шэджагъуэ хъухукIэ. Мызэ-мытIэуи Мыщэ и фIыцIэ жаIат мэкъуауэхэм. Иджы, бажэ тхьэмыщкIэр IэщIэкIуэда иужькIэ, и пщIэр ину дэуеящ. ЩIалэхэр гъуэгулI дэгушыIэрт:
– дэнэ, ПIытIыкъ, мы уи хьэр апхуэдэу Iэзэу щакIуэу щебгъэсар?
– догуэ, дыгъужь къэкIуамэ, сыту пIэрэт ищIэнур?
– СлIот ебгъэщIэнур, бажэм ирищIар ирищIэнт!
– ИрищIэнт хьэлIамэ, и кIэр и бэкъу дикъузэжынти, пщыIэм – Уэрей, къыщIэмылъэдэнут-тIэ! – и жагъуэ хъуауэ зихъунщIэрт къыщIэлъэдэнт!
гъуэгулI. 84 Прозэ
Языныкъуэхэм гъуэгулI и хьэм къызэрыщхьэщыжыр яфIэгъэщIэгъуэнти, тIэкIуи трагъалэу, хьэр яубыну иужь ихьэрт. адрейхэр къыщхьэщыжырт хьэми, хьэр зейми.
– Уэрей, алейкIи Мыщэ фымыуб, апхуэдэ хьэ гъуэтыгъуеймэ! – и фIэщыпэу къэгубжьырт гъуэгулI.
– Къохъуапсэри аращ уи Мыщэм, ПIытIыкъ, езыхэм апхуэдэ хьэ яIэкъыми, ууейр яубу аращ, – жи Бот.
– аращ, уэлэхьи, си Iуэхущ ар армырамэ! – дожьу Хьэтуи и пщафIэгъум.
– Сэ тхьэ соIуэ, щIалэхэ, апхуэдэ хьэ си гъащIэ псом сымылъэгъуакIэ, мэл укIа гъэтIылъи еIусэнукъым, иумытауэ! – трегъалэ Бот.
– Хэт-тIэ фэ фщыщу апхуэдэ хьэ губзыгъэ зиIэр? Зыми! – еух пщафIэм и псалъэр.
Мэкъуауэ къызэрыдэкIрэ зэрызагъэпсэхуа махуэ закъуэм щIалэхэм къару къахилъхьэжат. Зэрымылэжьэнур къыщищIэм, зыми зыри жримыIэу, къуажэм кIуэжат зы щIалэ. ар, езыр къыдэкIыжыхукIэ, зэрыщымыIэм гу лъатакъым.
– Уа, мыр нобэрей махуэм щыIакъым, къызэрыщIэкIымкIэ, – жиIащ зыгуэрым. – дэнэ уздэщыIар?
– УгъэщIэгъуэн гуэрщ уэ, ПIатI и къуэ, здэщыIар пщIэркъэ? абы и пIэм уитамэ, арат уэри пщIэнур, хьэрэхъум хуэдэу укIуэсэнут!
– УкIуэсэнт уэри, къэпшагъащIэу щытамэ! Мазищ ирикъуакъым абы къызэришэрэ! – къэпсэлъащ нэгъуэщI зыгуэри.
ЩIалэм и фэр ирахыну къыщIэкIынут, ауэ тIэкIу ирагъэлей щыхъум, Мудар псчэуIуащ, «сабий щысщ мыбдежым», жыхуиIэу. ар къагурыIуэри, щIалэхэри ину зэрыгъэдыхьэшхыжащ. Куэд мыщIэу ахэр жей IэфIым хилъэфащ.

Мэкъуауэгъуэр и кIэм нэблэгъат. дунейр уэфIурэ зэрекIуэкIым
псори щыгуфIыкIырт. Зы тхьэмахуэм щIигъуауэ мэкъуауэхэм къахыхьат Iэнащтэхэри. ПщыIэр инрэ Iэхуитлъэхуиту ящIати, псори щIэхуэрт. ЦIыхухэр нэхъыбэ къыщыхъум, гъащIэри нэхъ щIэщыгъуэ хъуауэ къыфIэщIырт гъуэгулI. Iэнащтэхэм яхэтт езым и ныбжь щIалэтанэхэри. ахэр псынщIэу ныбжьэгъу къыхуэхъуащ. Псом хуэмыдэу МураткIэ зэджэ щIалэ цIыкIур нэхъ и гъусэт. гъуэгулI гу зэрылъитамкIэ, Мурат адрейхэм нэхърэ нэхъыбэрэ къыдэджэгурт, псэлъэгъу зыкъыхуищIми и жагъуэтэкъым. Езы гъуэгулIи апхуэдэ дыдэу хущытыжт Мурат. Псоми гу лъатат абы.
Мурат сымэ пщыIэм къызэрыдэкIрэ гъуэгулI и ныбжьэгъуитIыр, Ботрэ Хьэтурэ, нэхъ пэIэщIэ хъуат. ар Бот хуабжьу и жагъуэ ищIырт. Хьэтуи и гуапащэтэкъым ар, ауэ, Бот хуэдэу, гукъеуэр сэтей ищIыфыртэкъым.
– Уэ, слIо, ПIытIыкъ, мо щIалэжь цIыкIу пэшыницIэхэмкIэ дыпхъуэжауэ ара? Хьэмэрэ. дауэ уи Iуэхур зэрыщытыр? – и гум щIыхьэу жиIэрт Бот.
ар зэхихыхукIэ, Хьэтуи, и пащIэкIэ щIэгуфIыкIырти, псалъэмакъым къыхыхьэрт:
– дихъуэжакъым – дыкъыхыфIидзэжауэ аращ! Сыт абы уэ лIыжь къандыргъейр узэрищIынур, и ныбжь щIалэфI цIыкIухэр 85 86
Прозэ
къыщигъуэтакIэ! Ныбжьырщ, Бот, ныбжьыращ псори зэлъытар. Уэ умыщIэр.
арщхьэкIэ Хьэту и псалъэр и кIэм нригъэгъэсакъым Бот:
– Ей, къуиижьым и къуэ, уэ уи мыIуэху зумыхуэу, абдеж ущагъэсмэ, щыс! Зыри къоупщIакъым уэ. ЕмылъэIу щIыхьэхуу узезыхуэр сыт?
апщIондэхукIэ Бот и нэ нащхъуэ зэвитIыр нэхъ зэвыж хъурт, зыIуригъэлъэдэным хуэдэу и пщафIэгъум еплъырт. Сыт щыгъуи
хуэдэу, Хьэтуи, къызыфIимыгъэIуэху-къызыфIимыгъэIуэхуу, къызыкIэщIиутIыпщыкIырт:
– Пэжу, уи адэжьыр щхьэц хъурыфэу щытауэ жаIэж!
абыхэм я псалъэмакъыр къызэрырагъажьэу, гъуэгулIрэ Муратрэ зэкIуэцIычу дыхьэшхыу щIадзэ. арщхьэкIэ модрей тIум ар зыкIи къафIэмыIуэхуу иракъутэкI. апхуэдэу зэхъурджауитIым я щэхур гъуэгулI и ныбжьэгъущIэм жриIауэ ещIэри, Мурати фIэхьэлэмэтщ абыхэм зэжраIэхэр. Псалъэмакъыр къызэрырагъажьэу, гъуэгулI зигъэзахуэу щIедзэ:
– ТIэ, сыту фызмыужэгъурэт фэ! Уэрей, Бот, мо Хьэту уэрэ фызэрысхъуэжын фIыгъуэ мы дуней псом темыт!
– дыкъэбгъапцIэу аращ, уэлэхьи! ТIэ, уи пIэр ди гъунэгъути, Iупхыу пщыIэ пхащIэм щхьэ пхьа, мо цIырушырухэм я деж? – икIуэтыркъым Бот.
гъуэгулI фIыуэ къыгуроIуэ пщафIэ лIыжьитIым жагъуэу къызэрамылъагъур. Езыри хуейкъым абыхэм я жагъуэ ищIыну, ауэ егъэщIагъуэ и ныбжьэгъухэм нэхъ щIагъусэрейр къазэрыгурымыIуэр.
ПщыIэм тесхэр нэхъыбэ щыхъум, пщафIэхэри щы ящIащ. Мурати, гъуэгулI хуэдэу, Iэпыдзлъэпыдзу ягъэкIуащ пщафIэхэм я деж. абы хуабжьу щыгуфIыкIащ щIалэ цIыкIуитIри. гъуэгулI и гуапэ хъуат Iэнащтэхэм яхэту Сэрэбий пщыIэм къызэрыдэкIыжар. ар и гуапэ щIэхъуар езы дыдэми тэмэму къыгурыIуэжтэкъым, тхьэм ещIэт, къуажэм щIэуэ къикIахэм езым ицIыху зэрахэтыр арагъэнт. КъищынэмыщIауэ, мащIэ-куэдми, и сэбэп екIат. Iейуи къыхущыттэкъым. Сэрэбий и нэкIури – бжьэм зэхагъэбэгар – тIысыжати, зыри хэпщIыкIыжыртэкъым. ауэ абы щхьэкIэ къагъэнакъым мэкъуауэхэр абы дэгушыIэн, тIэкIуи ауан ящIын. жраIэхэри къыфIэмыIуэхуу, Сэрэбий щIалэ цIыкIур къызэрилъагъуу къыщыгуфIыкIащ:
– -а, си ныбжьэгъужьыр сыт ухуэдэ? УемыдаIуэ мы щхьэгъавэхэм, ПIытIыкъ, абыхэм я нэхейкIэ, сэ си бжьэр бэгъуауэ плъагъунщ уэ. а укъыщIэзгъэгугъа бжьэ матэри уэстынщ, алыхьым жиIэмэ! СлIо-тIэ пщIэхэр?
– Уэрей, долажьэмэ! – жэуап итащ гъуэгулIи, сэлам къызэрыриха къудейр и гуапэ хъуауэ.
губгъуэм Iэтэхэр къиувэу зэрыщIидзэу, дунейм зэуэ бжьыхьэфэ къытеуат. ЗэкIурт губгъуэмрэ а Iэтэхэмрэ. ЗэкIурт, цIыхупсэм дэрэжэгъуэ гуэр кърату. дунейм бжьыхьэфэ къызэрытрагъэуам и мызакъуэу, Iэтэхэм щIыпIэри куэдкIэ нэхъ дахэ ящIат. а псоми еплъ пэтми зыщигъэнщIыртэкъым гъуэгулI. дихьэхауэ ихъуреягъкIэ къызэхиплъыхьу Iуст пщыIэ бжэIупэм. Зэуэ абы и нэр хуэзащ къаблэмэ лъэныкъуэмкIэ зыкъыщызыIэта пшэ Iэрамэм. КIуэ пэтми ар нэхъ ини нэхъ фIыцIи къэхъурт. Куэд дэмыкIыу уафэм и нэхъыбэр иуфэбгъуу пшэ фIыцIэ ин хъуащ ар, дунейри кIыфI къищIащ. Прозэ
Мудар гузавэу пщыIэм тес щIалэ цIыкIуитIым яжриIащ:
– Фыжэ, цIыхухэм фыкъеджэж, мыр уэлбанэшхуэ хъунущ!
ЩIалэ цIыкIуитIыр лъэныкъуэ зырызкIэ зэбгрыжащ: зыр Iэнэ зыщтэхэм я деж, адрейр мэкъуауэхэр здэщыIэмкIэ.
– Сэри сигу ирихьыркъым мы пшэр, уэ щIэмыту тхьэм къыщIигъэкI, – жиIащ Бот, уафэм дэплъейурэ.
– Тхьэм жиIэ! – къэпсэлъащ Хьэтуи. – ИлъэситI ипэкIэ щыIа уэм и лъэужьыр тхуэгъэкIуэдыжакъым иджыри къыздэсым.
– алыхьым гущIэгъу къытхуищIынщ, – жиIащ Мудари хуэму.
ЦIыхум я нэхъыбэр пщыIэм къэсыжыну хунэмысу, уафэр шынагъуэу хъуэпскIащ, кIэщIкIэ и ужь иту, дунейр икъутэжу, уафэр гъуэгъуащ. Зэуэ, пэгункIэ къракIыхым ещхьу, уэшхым кърикIутащ. Зэпымычу щыблэр уэрт, уафэр шынагъуэу гъуагъуэрт. Хуэмхуэмурэ цIыхухэр къызэхуэсыжащ, псоми псыр къапыжу. аущджэрджий къежэх псыхьэлыгъуэм, абы псыхьэлыгъуэкIэ уеджэ хъунумэ, мор-мыр жыхуаIэ щхьэлыр игъэхьэжэфынут. НапIэзыпIэм кумблъэмбхэр шэдышхуэ хъуащ. Уэшхыр апхуэдизкIэ инти, метр зытхухкIэ щытыр уигъэлъагъуртэкъым. Псоми пщыIэм зыщIаудыгъуауэ щIэст, я щхьэ къудей щIашиикIыну дзыхь ямыщIу. Бот пщыIэр къызэхижыхьырт. абы гу щылъитэм, Мудар щIэупщIащ:
– Сыт, Бот, къэплъыхъуэр?
– ЩIалэ цIыкIуитIыр згъуэтыркъым!
– Сыт, зиунагъуэрэ, мы жыпIэр? – къэуIэбжьащ Мудар.
Псалъэмакъыр щызэхихым, мэкъуауэхэм ящыщ зы къэпсэлъащ:
– ЩхьэпIыж жыхуэпIэр?
«ЩхьэпIыж» псалъэр щызэхахым, мэкъуауэхэр дыхьэшхащ. Езы гъуэгулI щыщымытым деж апхуэдэут ахэр абы зэреджэр. ар зыкъомкIи езым къилэжьыжат. КъыщыкIуагъащIэм «щхьэпIыж сыкъежьащ» зэрыжиIауэ щытар ящыгъупщэжатэкъым.
– Плъэгъуа? – зыхуигъэзащ Бот а къэпсэлъа щIалэм.
– дыкъыщыкIуэжым и шы зэщIэсымкIэ кIуэуэ къысфIэщIащ.
– дэнэ деж шыр здэщытыр? – еупщIащ абы Мудар.
– КхъужьеижьитIым деж.
Мудар и щIакIуэр зытриубгъуауэ щыщIэкIым, Бот идакъым:
– Хьэуэ, хьэуэ, Мудар, ар хъурэ, зиунагъуэрэ! Мыдэ къащтэ уи щIакIуэр, сэ сыкIуэнкъэ! – жиIэри, Бот нэхъыжьым и щIакIуэр зытриубгъуэри, кхъужьеижьитIымкIэ узышэ лъагъуэм теуващ. Уэшхыр нэхъ ин къэхъурт, уэ жьгъей зырызхэри къехыу щIидзат. Бот здэкIуэр къищIа хуэдэ, Мыщэ абы и ужь иуващ. Уэ зырыз къеххэр щилъагъум, Бот нэхъ хуабжь зищIащ, Мыщи абы зыкъыкIэригъэхуртэкъым. Уэшхым лIыр дахэ-дахэу имыгъаплъэ щхьэкIэ, гъуэгур фIыуэ ицIыхурти, гъуэщэнкIи гузавэртэкъым.
КхъужьеижьитIым пэгъунэгъу зэрыхъуу, Мыщэ зэуэ зричащ. ар
япэ иту, Бот нэсащ жыгыжьитIым деж. гъуэгулIрэ Муратрэ жыг щIагъым щIэтт, зым шыщIэр, адрейм шыжьым я пщэр яIыгъыу.
гъуэгулI шыщIэм зытриубгъуа щIыкIэу щытт. Бот щIакIуэр зыщидзри, псоми ятриубгъуа щIыкIэу, яхэуващ. Мыщи мыдэIуэкIэ къыщытт, нэбгъузкIэ абыхэм яхуеплъэкIыу. абы гъуэгулI жриIэ хуэдэт: «Сымылъагъуу дауэ укъытекIа пщыIэм? Щхьэ укъызэмыджарэ мыбы укъыщыкIуэм?» 87 Прозэ
МыдэкIэ Мудар гузавэрэ къикIукI-никIукIыу пщыIэм щIэтт. ар щилъагъум, и гупсысэхэр нэгъуэщIыпIэ тришэн щхьэкIэ, Хьэту жиIащ:
– дауэ уеплърэ, Мудар, уэлбанэ кIыхь хъуну мыр? Хьэмэрэ.
– Хъунукъым! Плъагъуркъэ уэшхыпсым тхъурымбэ зэрищIыр? –
жиIэри Мудар и пIэкIэ Сэрэбий жэуап къитащ, и щхьэ щIыбым щIэтIахъуэурэ.
– Пэжщ, – щыхьэт техъуащ Мудари хуэму. – ар укъэзымыгъэпцIэну нэщэнэщ.
Уэшхыр, къызэрыригъэжьам ещхьыркъабзэу, зэуи теужащ. Куэд дэмыкIыу дыгъэри гуфIэжу уафэ джабэм къитIысхьэжащ. Пшэжьхэми, я Iуэху зэфIэкIати, гуп-гупурэ загуэшауэ, лъэныкъуэ зрагъэзыжырт.
– Мис аращ гъэмахуэ уэшх жыхуаIэр! – къыпыгуфIыкIащ Бот, уафэм дэплъейри. – гъэмахуэ уэшх дахэ дыдэ къешхащ.
Уэшх нэужьым хьэуар апхуэдизкIэ къабзэ хъуати, убауэ пэтми, зыщыбгъэнщIыртэкъым. ЩIыри, мо куэд лъандэрэ псы хуэлIар, зэуэ гъущыжат. ЩIалэ цIыкIуитIыр псыфыбзэт, Бот фэ зэрыриплъамкIэ, тIэкIуи пIыщIат. ахэр фIыуэ къызэпиплъыхьри, жиIащ:
– Сытыт, хуэмыхухэ, шым къыщыщIын фи гугъэр, абы щхьэкIэ мыпхуэдэ уэшхым ухыхьэ хъурэ?
– Шым къыщымыщI щхьэкIэ, шыщIэр-щэ? – игъэщIэгъуащ – Сыт шыщIэр? ШыщIэми зыри къыщыщIынутэкъым, уэлэхьи! СлIо, а шыщIэр уэр нэхърэ нэхъ жагъуэу илъагъу уи гугъэрэ и анэм? ШыщIэ дапщэ губгъуэм итыр? Зыри къащыщIыркъым.
– ахэр шы гуартэ мэхъу, мы тIум я закъуэщ! – икIуэтыркъым 88
гъуэгулI.
гъуэгулI.
къыщIегъу:
Бот и пащIэкIэ щIогуфIыкI, Мурат нащхьэ хуещIри, и псалъэхэм – ЛIыгъэжьыр уиIэщ, ПIытIыкъ! Мис апхуэдэу уи мылъкумрэ былымымрэ пхъумэфмэщ псэуа ущыхъунур, ар зэи зыщумыгъэгъупщэ.
ахэр пщыIэм къыщытехьэжам, Мудар, зэрыгузэвари щыгъупщэжауэ, гуфIэжу къапежьащ:
– а, зиунагъуэрэ, ПIытIыкъ, апхуэдэу хъурэ-тIэ? дыбгъэгузэващ.
Мудар и псалъэхэр щызэхахым, щытхэр дыхьэшхащ.
– аратэкъым-тIэ, Мудар, уэ жыпIэну узыхуеяр! ПIытIыкъ ущыхьэну жыпIа къудейти.
– Сыщыхьэри сыт, ауэ сешхыдэн си гугъакIэ, къащтэ къурIэн! – дыхьэшхащ езы Мудари. – Сытым хуэдэу сэ сызэрыгузэвар!
Сыт жимыIэми, Мудар щIалэ цIыкIум и жагъуэ хуэщIынутэкъым. Мудари, пщыIэм тес адрейхэми фIыуэ ящIэрт гъуэгулI и шы зэщIэсым зэрытегужьеикIар, зы жэщ къэмынэу ахэр пщыIэм и гъунэгъубзэу къызэрихужыр, щIэх-щIэхыурэ щIэкIыурэ зэрыкIэлъыплъыр. Нэхъри апхуэдэу ищIу щыщIидзар шым дыгъужь къеIэнкIэ хъуну зэгуэрым
мэкъуауэхэр тегузэвыхьа иужькIэт. Ботрэ Хьэтурэ ялъэкI къагъанэртэкъым щIалэр ямыгъэгузэвэн щхьэкIэ.
– Сэ тхьэ соIуэ, иужьрей илъэс зыбгъупщIым Iэщым дыгъужь къеIауэ сэ сымыщIэж! – жиIэрт Бот.
– Мэзым бжэнымрэ кхъуэмрэ щIэхуэжыркъым, сыт дыгъужьыр Iэщ къыщIеIэнур, – дежьурт Хьэтуи.
апхуэдэ псалъэмакъыр ирагъэкIуэкIырт, гъуэгулI хуэмыгъэза хуэдэу, ауэ щIалэм къыгурыIуэрт езым зэрыраIуэкIыр. ЗыкъомкIэ и гур Прозэ
игъэфIми, лIыжьитIым сыт жамыIэми, итIани игу загъэртэкъым, дзыхьи ищIыртэкъым.
– Уэрей, Бот, а псори сэ къызгуроIуэмэ, ауэ, пэсэрейми жиIащи, быдэ и анэ гъыркъым. Сакъам хуэдэ щыIэкъым, – жиIэрт езы гъуэгулIи.
Уэшхыр теужа щхьэкIэ, цIыхухэр лэжьакIуэ текIыжакъым: Iэнэ пщтэ хъунутэкъым, мэкъу уеуэнуи тIэкIу яфIэпсыфыIуэт. Пэжу, джабэ нэкIухэм ущеуэ хъункIи хъунут, арщхьэкIэ Мудар идакъым:
– Зывгъэпсэху адэ!
– Ярэби, мы си пащхьэр щхьэ къежэхыу пIэрэ мыпхуэдизу? – и щхьэ хужиIэжащ ину Бот, и пэ лъабжьэр IэпхъуамбэкIэ иIуэтурэ.
– ари нэщэнэм щыщщ, Бот. СлIо, уэ умыщIэу ара, цIыхум и пащхьэр къежэхмэ къэхъур? – къехъурджэуащ Бот и пщафIэгъур.
– ЦIыхум и пащхьэр къежэхмэ, къэхъур сэ сощIэ, къуиижь и къуэ, ауэ тIэкIу махуэр сфIыхэкIуэтащ хьэщIэ къэкIуэнуи аращ, – жэуап къитащ лIыжьым, дыгъэм еплъурэ.
– Пэжу, уи адэр щхьэц хъурыфэу щытауэ жаIэж! – зэрихабзэу, ауан хэлъу, жиIащ Хьэту.
къыщитхъри ину дыхьэшхащ.
ПщыIэм тесхэр есэжати, зыри жаIакъым, ауэ гъуэгулIрэ Муратрэ – Сыт щхьэкIэ, хьэщIэ ихьэгъуэр дяпэкIэщ! – къыпыгуфIыкIащ Мудар.
Бот.
– Хэту пIэрэ-тIэ къытхуэкIуэнур, и унэ имызэгъэжыр? – гъумэтIымащ Хьэту, лэпсым къытрищIа тхъурымбэр пхъэ лошкIэшхуэмкIэ къытрихыурэ.
– ХьэщIэ фIыуэ илъагъуркъэ мы си ныбжьэгъум! – ауан ищIащ ар 89
ЦIыхухэр гуп-гупурэ зэхэст, хъыбарыжь, таурыхъ гуэрхэр яIуатэу. ауэ зи къэшэгъуэ щIалэ гурбиянхэм, аддэ лъэныкъуэкIэ зрагъэзауэ,
езыхэм я хъыбар, щIалэгъуэ хъыбар жаIэрт, зэзэмызи ину зэрыгъэдыхьэшххэу. гъуэгулIрэ Муратрэ нэхъ гъунэгъу зыхуащIауэ, къафIэмыIуэху-къафIэмыIуэхуу абыхэм якIэщIэдэIухьырт. абы гу лъызыта Бот щIалэ цIыкIуитIым еупщIащ:
– Ей, мыщхъыш кIуэсэжым къригъэлъхуахэ, фи дзэхэр Iухунщ, абыхэм жаIэ делагъэхэм фемыдаIуэ! Мыдэ фыкъакIуи, мафIэм пхъэ щIэфлъхьэ!
ЛIыжьым и псалъэхэр щызэхахым, мэкъуауэхэр зэщIэдыхьэшхащ:
– Уэ дэнэ щыпщIэрэ, Бот, абыхэм жаIэр?
– Сыт щIэзмыщIэр сэ абыхэм жаIэр?! Сэри ситащ абыхэм я ныбжьым, сощIэ губзыгъагъэ лъэпкъ зэрыжамыIэнур.
– Фэ жыфIэу щытахэр пщIэж хъунщ, дауи! – мэдыхьэшх Хьэту. –
ауэ, си къуэшыжь, фэ жыфIэу щыта делагъэхэм хуэдэ нобэрей ди щIалэгъуалэм жаIэркъым! Зыгуэрхэр зэхыбогъэзэрыхь.
– Мы пэцаным тхьэ фыкъысхуIуплъэн! – жи Бот, и пщафIэгъум къигъэгубжьарэ дахэ-дахэу пидзыжын имыгъуэту.
– Уэлэхьэ, Хьэту, алейкIэ уи ныбжьэгъужьыр шыбгъэм къыумылъхьэ, япэми иджыри а зи къэшэгъуэм жаIэр зы хъыбарым, – жеIэ
мэкъуауэхэм ящыщ зым, Бот къыщхьэщыжу. Боти, ар игу ирихьащи, щIалэм зыхуегъазэ:
– алейкIэ гугъу зумыгъэхь, шынэхъыщIэ, сыт мыгъуэр хищIыкIрэ абы зи къэшэгъуэ щIалэхэм ягъэхъыбарым. щытамэ, и чэзум фыз къишэнтэкъэ! Иджы, мес, и щIалэ нэхъыжьыр си къуэрылъху цIыкIум и ныбжьу аращ! – игу егъэзагъэ Бот. 90
Прозэ
– Сэ тхьэ соIуэ, Бот, сэ си къэшэгъуэ дахэу къэсшакIэ! ауэ уэ, тхьэмыщкIэжь, мэжнун пшхати, ныбэм укъызэрикIыу къэпшауэ аращ!
Пэж дыдэу, Бот щIалэ цIынэу кърагъэшат фыз. Зеиншэу къыщынэм, зыгуэр къыхуэтшэнщ жари, и Iыхьлыхэр зэхыхьэри къыхуашат хъыджэбзыфI дыдэ. НасыпыфIэ дыди зэдэхъуащ ахэр, бын хъарзыни зэдагъуэтауэ, адыгэ унагъуэ хъарзынэу мэпсэу. ауэ Хьэту тIэкIу хэкIуэтауэ къишари пцIыкъым. абыи щхьэусыгъуэ иIэт. «Си шынэхъыжьым къимышэу, сэ дауэ къэсшэн?» жиIэурэ хигъэкIэсащ. И шынэхъыжьым къиша иужькIэ, езыми зигъэгувэжакъым.
апхуэдэу зэныбжьэгъуитIыр зэхъурджауэурэ пщыхьэщхьэшхэри къэсащ. Iэнэр къыщагъэув дыдэм къуажэпщыр къытехьащ, шууитI и гъусэу. Iэнэр щилъагъум, и пащIэкIэ щIэгуфIыкIри, жиIащ:
– дауэ, Бот, зэрыжыпIэр, «Iуэху зи Iуэху Iуэху ирохьэлIэри, шхын зи Iуэху шхын ирохьэлIэ», жыпIэрэ?
– ар сэракъым жызыIар, Кургъуокъуэ, ди адэжьхэм я адэшхуэхэрщ.
Кургъуокъуэ, дыхьэшхри, и псалъэм пищащ:
– Сыт фыхуэдэ, дауэрэ фыкъела мы уэлбанэшхуэм?
– дэ дыхъарзынэщ. КъуажэмкIэ дауэ хъуа? – жиIащ Мудар, и пщыр шым къригъэпсыхыурэ.
– Зэран щыIэкъым, Тхьэм и шыкуркIэ. Мы иужьрей тхьэмахуэм
нэхъыфIыжу фылэжьащ, афэрым, Мудар, – жиIащ Кургъуокъуэ. – Мыдэ дыкъыщыкIуэм ауэрэ зытплъыхьати, сигу зэгъащ.
– Плъагъурэ, Кургъуокъуэ, ар зэрыхъур, – къыхыхьащ псалъэмакъым Бот, – цIыхур фIыуэ щылажьэр фIыуэ щыбгъашхэм дежщ! Зи ныбэ нэщIыр зэи лэжьэфынукъым гур игъэзагъэу, псэр игъэтыншу. ар.
– ЗэрыжыпIэмкIэ, Бот, псори зи фIыщIэр пщафIэхэрщ, – Iэпиудащ пщафIэ нэхъыжьым и псалъэр мэкъуауэхэм ящыщ зым.
Бот, абы ней-нейуэ еплъри, къыпыгуфIыкIащ:
– алыхьым гъащIэ зритын, сыту зэхэщIыкIышхуэ уиIэ! СхужымыIэ дыдэр къэпщIащ. Сэ апхуэдэу сывэгугъуу фызмыгъэшхамэ, си уз къэвлэжьынт фэ! ИIэ, фытIыс, Iэнэр хьэзырщ, – жиIэри, Бот пщыми етIысэхыну зыхуигъэзащ.
– Хьэуэ, Бот, япэрауэ, дэ Iэбгъахъуэхэмрэ мэлыхъуэхэмрэ я деж дыщыIащ, абыхэм мыхуэмыхуу дыкъыщагъэхьэщIащ. ЕтIуанэрауэ, допIащIэ, зэ сыфхэплъэну сыкъытехьауэ аращ. гъашхэ псори, сэ мыдэ Мудар псалъитI къудейкIэ сыхуейщ, – Кургъуокъуэ Мудар и Iэблэр иубыдри лъэныкъуэкIэ Iуишащ. Мудар и гур здэжамрэ пщым къыжриIамрэ шурэ лъэсрэ я зэхуакут.
– ТIэ, Мудар, мэкъуауэгъуэри и кIэм нэблэгъащ. ТхьэмахуитIщыкIэ псори зэщIэфкъуэжынущ, къригъэжьащ Кургъуокъуэ. – Мы ди щIалэ хьэщIэ цIыкIум зы щхьэегъэзыпIэ къыхуэгъуэтын хуейщ. Сыт мы дунейм хуэтщIэнур? дауэ тщIымэ хъуну?
Мудар хуабжьу хэгупсысыхьащ. Зыпэмыплъатэкъым абы пщым къыжриIар, мызэ-мытIэу езыми и щхьэм щызэригъэзэхуат ар. арщхьэкIэ, мыпхуэдэу тщIымэ, мыпхуэдэу хъунущ жиIэу, зыми триубыдэфыртэкъым. ар езы пщым нэхъ егъэщIылIауэ щыт Iуэхушхуэу къилъытэри, тIэкIу и гур зэгъэжат. Иджы сыт хуэдэ жэуап иритынур? ПцIыр сыткIэ щхьэпэ, пщыр апхуэдэу къеупщIыну игу къэкIатэкъым лIыжьым. абы къыхэкIыу иритыну жэуапри зэуэ къыхуэгъуэтакъым.
– Сэр дыдэр куэдрэ сегупсысащ, Кургъуокъуэ, абы, ауэ, пэжыр жысIэнщи, мыр нэхъ хъунт, мыр нэхъыфIт жысIэу, зыми схутеубы- Прозэ
дэркъым. ауэ, дауэ мыхъуами, щIалэм зы увыIэпIэ иIэн хуейщ. апхуэдэ щIалэ бутIыпщ хъунукъым: нэмыс хэлъщ, хуабжьу жыIэщIэщ, и ныбжьми хуумыгъэфэщэну, губзыгъэ цIыкIущ. И IэщIагъэкIи аращ, уэ ар езыми уощIэ.
– Сэри куэдрэ сегупсысащ, Мудар, щIалэ цIыкIум и Iуэхум. Зэи си мурадащ Iэбгъахъуэм е мэлыхъуэм згъэкIуэну. Пэжщ, ар зэкIэ увыIэпIэщ. ауэ адэкIэ-щэ? ИгъащIэ псор мэлыхъуэ пщыIэм тесу е Iэбгъахъуэу ихьын? Зэгуэр пIэщхьагъ зэригъэпэщу унагъуэу тIысыжын хуейкъэ? КъищынэмыщIауэ, IэщIагъэ хъарзынэ иIэщ, а зи гугъу тщIахэм дгъакIуэмэ, и IэщIагъэр фIэкIуэдынущ. Iэмал игъуэтынукъым абы ирилэжьэну. а къомыр зэпэслъытри, мураду сщIар мыращ: щIалэм и щхьэ щигъэпсэужыфын зы тедзапIэ иIэмэ нэхъыфIщ. КIыщым и гъунэгъуу зы унапIэфI дыдэ щылъщи, абдеж зы унэ цIыкIу хуитщIыхьынщ. Щрепсэу, уанэ ищIрэ – и щхьэр ипIыжынщ. Пщэдджыжь сэ шыгу зэщIэщIа зыщыплI къыдэзгъэкIынщ, лIы тIурытI ису. Уэри щIалэ зыщыплI гъусэ яхуэщIыжи, унапхъэ вгъэхьэзыр. КуэдыщэIейри дыпэтынкъым, зы унэ цIыкIу пщIыну сыт хэлъ? ауэ зэкIэ езы щIалэ цIыкIум зыри жумыIэ. Унэр хьэзыр хъумэ, тшэнщи щIэдгъэтIысхьэжынщ! ИкIи пэжщ, Мудар, жыпIэр: апхуэдэ щIалэ бутIыпщ хъунукъым!
– дэгъуэщ, Кургъуокъуэ, – хуабжьу арэзыуэ жиIащ Мудар.
абыкIэ зэгурыIуэри, Кургъуокъуэрэ и гъусэхэмрэ шэсыжащ. ЕтIуанэ махуэм и пщэдджыжьым жьыуэ пщыIэм шыгу зэщIэщIауэ тху къытехьащ, лIы тIурытIыххэ ису. ахэр гуапэу къригъэблагъэри, Мудар унафэ яхуищIащ ящIэнумрэ зэращIынумрэ теухуауэ.
– Iуэхур нэхъ псынщIэу зэфIэкIын щхьэкIэ, – жиIащ Мудар, – пывупщIыр мы пщыIэм къафшэ. Мыбдежым бжэгъулъэри щытщIынщ, чыри щыдухъуэнщIынщ, пхъащхьэри щыдупсынщи, фэри нэхъ фыщытыншынщ мыбы. Унапхъэр къанэ щымыIэу хьэзыр хъухукIэ, пщыIэм фытесынщ. ФызыщIэлъын ди куэдщ, дэ тшхыри фшхынщ.
Мудар и унафэр къуажэм къикIахэм ягу ирихьащ. Махуищым къриубыдэу унапхъэр хьэзыр ящIащ, псэуалъапхъи щIыгъужу. Махуищым пщыIэм къыщызэтралъхьа псори зы тхьэмахуэм зыхуей
хуагъэзащ. Езы ухуакIуэхэм я мызакъуэу, хэт хущIыхьэми унапхъэм елэжьырт: Боти, Хьэтуи, щIалэ цIыкIухэри. Езы Мударти, джыдэр игъэтIылъыххэртэкъым.
Мэкъуауэгъуэр зэфIэкIат гъуэгулI и унэр хьэзыр щыхъум ирихьэлIэу. а псоми зыри хэзымыщIыкI гъуэгулI иужьрей зэманым нэщхъеирилэт. Зыми зыкъримыгъащIэу, ар егупсысырт здэкIуэнум. «ЩIегъуэжауэ къыщIэкIынщ Кургъуокъуэ, зыри щыжимыIэжкIэ», –
егупсысырт ар. Мудари зыри жиIэртэкъым. Мэкъуауэхэм пщыIэри зэпкърахыжырт. ЩIалэхэр зэупщIыжырт: «догуэ, мы ди пщым и мурадыр сыт, гъэ къэс мэкъуауэн духа и ужькIэ, тхьэлъэIушхуэ тхуищIыжырт, мы гъэм зыри жиIэркъым, пщыIэри зэпкърыдохыж». Псори гурыIуэгъуэ щыхъуар, пщыIэр зэпкърахыжын яухыу пхъэкIэбжьэкIэхэр гум иралъхьэжа и ужькIэщ.
– Псори кIыщым деж щытщIа унэщIэм докIуэ, – жиIащ Мудар. – ТхьэлъэIур абы щытщIынущ. Пщыри абы къыщытпоплъэ!
Зымылъэгъуахэм ягъэщIэгъуащ кIыщым и бгъум деж щащIа унэ дахэ дыдэ цIыкIур. ар адыгэ унэ кIыхьт, пэшитIрэ зы пщэфIапIэрэ хъууэ, и кIыхьагъкIэ кIэлындор Iутыжу. ПщIантIэр Iэхуитлъэхуитт, псэуалъэ гуэрхэри дэту. ЛIы зытхухи пщIантIэм щыпщафIэрт. Кургъуокъуи, нэхъыжь лIыжь зытхухи гуэщым щIэст, Iэнэ хъурей цIыкIум 91 92
Прозэ
бгъэдэсу. Тхьэм ещIэт зытепсэлъыхьыр, хуабжьу дихьэхауэ уэршэрырт ахэр. ЦIыхум я нэсыгъуэмрэ лым и вэгъуэмрэ зэрихьэлIати, пщIантIэм Iэнэ кIыхьышхуэ щагъэуври, ерыскъыр къытралъхьащ. Зэрыхабзэу, нэхъыжьхэр жьантIэм дэтIысхьащ, Боти яхэту. МыдэкIэ щхьэж зэрыхуэфащэкIэ тIысащ. Кургъуокъуэ фо махъсымэр изу зэрыт фалъэр иIэтри, ину, псоми зэхахын хуэдэу, къригъэжьащ:
– Си жылэгъу Iумахуэхэ! Мэкъур зэщIэткъуэжащ бэIутIэIу къыхэмыкIыу, уэлбанэ къыттехъуэу, гугъу дызыдехьар тфIэмыкIуэду. Тыншу зэщIэткъуэжащ. Пэжщ, мы шыгъупIастэр мэкъуауэ пщыIэрщ къыщытIэтын хуеяр, ауэ нобэ нэгъуэщI зы гуфIэгъуи диIэщ жылэм. дэ цIыхущIэ къытхэхъуащ. Къуажэгъу къыдэтIысылIащ, зы щIалэ ахъырзэман, уанащIэ телъыджэ!
Кургъуокъуэ гъуэгулI еджэри зыбгъэдишащ.
– Мис мы щIалэрщ зи гугъу сщIыр. ТIэ, си къуажэгъу угъурлыхэ, жылэр дызэхыхьэри, мы дызэрыс лъапсэ тIэкIур хуедгъэщIащи, итыншыхьыну, иуныхьыну азалыхьым жиIэ!
– Iэмин! алыхьым жиIэ! – къэIуащ макъхэр.
– ТIэ, мэкъур зэщIэткъуэжын зэрыдухамрэ щIалэм и лъапсэм щхьэкIэ дызэрехъуэхъунумрэ зы тщIымэ нэхъ тэмэму къэтлъытащ, Мудар сэрэ дызэчэнджэщри. ЩIалэ цIыкIум ди жылэм лъапэ махуэ къыдихьауэ алыхьым къыщIигъэкI! ЗыхэтIысхьа хьэблэми, Мацу, фхуэмахуэн Тхьэм ищI!
– Iэмин!
– аращи, узыншагъэрэ нэмысрэ жылэр дыщымыщIэну!
Псори фадэ пIащIэм ефэри, я фалъэхэр ягъэувыжащ.
гъуэгулI щытт, и тэмакъыр къызэфIэнарэ къыщиуду гъын хьэзыру. абы жиIэнури зэрызищIынури ищIэртэкъым. Iэнэ кIыхьым щысхэу мэкъуауэ пщыIэм темысахэм щIалэр къызэпаплъыхьырт. Мацу, къуажэ гъукIэр, гъуэгулI гъунэгъу зыхуэхъуар, къэпсэлъащ:
– Сэ тхьэ сыгъэIэ, Кургъуокъуэ, ади шынэхъыжьи сыхуэхъункIэ! КъакIуэ, щIалэфI, моуэ нэхъ гъунэгъуу къызбгъэдыхьэ.
ЩIалэр Мацу зришалIэри, псалъэ дахэ къыжриIащ.
КIыфI хъухукIэ зэхэтащ тхьэлъэIур. Псори зэбгрыкIыжа нэужь, Кургъуокъуэ, Мудар, Мацу сымэ ягъэтIысри, гъуэгулI, и адэм къыжриIэнум хуэдэу, псалъэ дахэ куэд къыжраIащ. ЩIэи гъуни иIэтэкъым щIалэм и гуфIэгъуэм. ар псоми щыгуфIыкIырт, псори фIэтелъыджэт. ауэ сыт нэхъри нэхъ и гуапэ хъуат гъунэгъу дыдэу, зы бжыхь фIэкIа я зэхуаку дэмыту, гъунэгъу къыхуэхъуа къуажэ гъукIэ Мацу цIыху хьэлэмэту къызэрыщIэкIар. Мурат, мэкъуауэ пщыIэм ныбжьэгъу къыщыхуэхъуар, унитI фIэкIа я мызэхуакуу зэригъунэгъур, абыхэм адкIэIуэкIэ, мыжыжьащэу, Бот зэрыщыпсэур.
а пщыхьэщхьэм гъуэгулI и гъащIэщIэм щIидзащ.

гъуэгулI хуабжьу игу ирихьырт псэупIэ хуэхъуа щIыпIэ дахэр: япэрауэ, ар гъукIэ Мацу и гъунэгъут, кIыщыр я зэхуакуу, адкIэIуэкIэ, зы лъэбакъуищэ хуэдизкIэ, Шэрэджыпсымрэ Хъуу псы цIыкIумрэ щызэхэхуэжым и деж къуажэ щхьэлыр къыщытт. а псори бжьэпэшхуэм тетт, ар нэхъри ягъэдахэу. ЕтIуанэрауэ (арат псом хуэмыдэжу гъуэгулI дэзыхьэхри), абдежыр цIыху зэхуэсыпIэти, зэи ущызэшыртэкъым. Прозэ
Къуажэдэсхэми я жагъуэтэкъым «щхьэпIыж» къежьауэ къахэтIысхьа щIалэр зрагъэцIыхумэ. жылэм зэуэ зэлъащIысат, и ныбжьым емылъытауэ, абы IэщIагъэ хьэлэмэт зэриIэр, зэрыфащIэ Iэзэр. арат Iуэху зимыIэхэри, щхьэусыгъуэ гуэрхэр ящIурэ, гъуэгулI деж кIыщым къыщIэкIуэр. Хэт щIэмыхьэми, гъукIэ щIалэм зэуэ ихьэхурт. Хамэгу-хамащхьэ хэмылъу, зэпымычу нэжэгужэу, къыщIыхьэхэм, игъащIэ лъандэрэ я цIыхугъэм хуэдэу, къапежьэрт, я узыншагъэмкIэ, къинэмыщIхэмкIэ ящIэупщIэрт, къеуэршэрылIэну гукъыдэж зыщIым гуапэу ядэуэршэрырт.
Хьэблэми жылэми ягъэщIагъуэу быдэ хъуат гъуэгулIрэ Муратрэ я зэныбжьэгъугъэри. абыхэм я зэхущытыкIэм фIыуэ щыгъуазэхэм жаIэр зэтехуэрт: «Тхьэ дыгъэIэ, зы адэ-анэ къилъхуа зэкъуэшитIри а тIум хуэдэу фIыуэ зэрылъагъуу къыщIэмыкIын». апхуэдэт илъэситхум щIигъуауэ. ахэр цIыхугъэ зэхуэхъуауэ мэкъуауэм къызэрехыжрэ Мурат я унэ жэщ къызэрыщекIым нэхърэ гъуэгулI деж зэрыщыIэр нэхъыбэт. Мурат и адэми ар унэм къызэрыщигъэсэбэп щIагъуэ щыIэтэкъым, уэими ищIыртэкъым, и анэм зэзэмызэ мыарэзыныгъэ
гуэрхэр къызэпхигъэIукIми.
ЩIалэ ахъырзэман къищIыкIат а тIум, зэIэр къыгуачыну къарууфIэрэ езыхэр зэкIужу. Къуажэ кIыхьым зи ишэгъуэ хъыджэбзу дэсыр абыхэм къателIэрт, щэхуу я гум гурыщIэ гуэрхэри щагъафIэу. Псом хуэмыдэу а тIур зэщхьу хуэпарэ яшхэм тесу уэрамым къыдыхьамэ, къакIэлъыплъри къехъуапсэри зи ишэгъуэ хъыджэбзхэм я закъуэтэкъым.
гъуэгулI къыщыкIуам, мэкъуауэ пщыIэр япэу хэщIапIэ щыхуэхъуам, къэзыцIыхуахэми къагъэгъуащэртэкъым, я благъэ гуэр деж кIуэ хуэдэу къыкIэлъыкIуэрт. ауэ псом хуэмыдэу Бот нэхъ щIэх-щIэхыурэ къыхуеблагъэрт – ар щыгъуазэт гъуэгулI и цIыни и гъури. НыбжькIэ
куэд яку дэлъми, Бот къилъытэрт гъуэгулI и ныбжьэгъу дыдэу, и ныбжьэгъу пэжу. арат Iуэхур зэрыщытри, арат щIэх-щIэхыурэ къыщIэкIуэрейри. И щхьэгъусэм зы ерыскъы IэфI гуэр ипщэфIамэ, ар хуабэу гъуэгулI деж къимыхьамэ, Бот ишхыр и дзажэ дыхьэртэкъым. апхуэдэхэм деж зэпымычу Бот жиIэр зыт: «Ей, ПIытIыкъ, ПIытIыкъ,
сэ суриIэу ущIэгузэвэн лъэпкъ щыIэкъым!» ауэ зы жьы Iурыхьэгъуэ иритырти щIигъужырт: «Мацурэ сэрэ дуриIэу ущIэгузэвэн щыIэкъым!» Бот фIыуэ щыгъуазэт зи гъащIэр къуажэ гъукIэу къезыхьэкIа лIыжь хьэлэл псэ къабзэм къетIысылIа щIалэ цIыкIур и быным примыдзыхыу фIыуэ зэрилъагъум. арагъэнт лIыжьым и цIэри и псалъэхэм щIыщIигъужри.
Бот гъуэгулI деж пщыхьэщхьэщыс къыщыкIуэхэм деж Мацуи къахыхьэжырт, арати, хъыбарыжьыр ирашажьэрти, жэщыр хэкIуэтэхукIэ зэхэст. апхуэдэ пщыхьэщхьэхэр зыпищI щыIэтэкъым гъуэгулIи. Пщыхьэщхьэ гуэрым, гъуэгулI щIэкIауэ, Бот Мацу зыхуигъэзащ:
– Уа, гъукIэжь, мы щIалэ цIыкIур уи быным хуэдэу фIыуэ уолъагъур. Тхьэ сыгъэIэ, сэри жагъуэу сымылъагъу. жагъуэу слъагъуу щытамэ, апхуэдизрэ сыкъакIуэрэт! ауэ уэрэ сэрэ дызэхуэдэкъым, уэ мыбдежым уригъунэгъущ, гъунэгъурэ гъуэншэджрэ, жиIакъэ пасэрейм. ТIэ, а псор къыщIезгъэкIуэкIращи, мыбы зы пIэщхьагъ ищIыну и чэзу мыхъуауэ пIэрэ? Уэ дауэ уеплърэ абы?
– Уэлэхьир алыхьым и цIэщ, тэмэмкIэ. ЩIымахуэ кIуам къезгъэшэнутэкIэ, тхьэ сыгъэIэ! Зыгуэрым жесIэри ирезгъэIуэкIати, 93 Прозэ 94
хьар нэрылъагъуу.
нур?
ауэ жыжьэуи къыхуидакъым. Мы щIымахуэ дызыхуэкIуэм, дыпсэурэ дынэсмэ, алыхьым къыздищIэу, сигу илъщ къезгъэшэну!
– ЩIымахуэр къэсыным къэнэжаи щыIэкъым, Мацу. Иджы щыщIэдзауэ и ужь дихьэмэ мынэхъыфIу пIэрэ?
– Ихьэн хуейщ, уэлэхьэ, ихьэн! ауэ хэт мы дунеишхуэм абы едгъэпсэлъэнур? абы егъэпсэлъэн хуейр моуэ нэхъ къызыфIэлIыкIын гуэрщ!
– Iэгъу, зиунагъуэрэ, сэ-щэ?! Сэ. абырэ сэрэ зэжедмыIэ щымыIэу дызэныбжьэгъущ, фIы дыдэуи сыкъелъагъу! – къэгуфIащ Бот.
– ТIэ, мыгъуэ, щхьэ сыбукIрэ? Сэ езгъэпсэлъэн гуэр къызолъыхъуэри си щхьэр сокъутэж!
– абы епсэлъэныр Iуэхутэкъым, гъукIэжь, Iуэхур – хэт къедгъэшэ-
– Тхьэ соIуэ, мор къезгъэшащэрэт, жысIэу зыми схутемыубыдэ,
Бот. Къегъэшэн хуейщ, жыпIэу, япэ къэсыр къебгъашэкIэ зэфIэкIынукъым. Къанэ щымыIэу, и насып къэкIуэнур зэлъытар арауэ тхьэ пхуэсIуэнщ! Мыбы хуэдэ щIалэм щхьэгъусэ тэмэм иIэн хуейщ. Унэм щIэс цIыхубзым куэд елъытащ, Бот, куэдIей!
– ТIэ, гъукIэжь, абыхэм сыщымыгъуазэу къызжепIэу ара иджы? Уэлэхьэ хьэзим, унэгуащэр хъун хуэдэу къыщIэмыкIмэ, лIым и унагъуэбжэр хуищIыжауэ аракIэ. аууей, уэрэ сэрэ абыхэм щымыгъуазэр?! – Бот и псалъэр зэпигъэури ней-нейуэ Мацу еплъащ, игу къэкIар къыбгъэдэсым жриIэнрэ жримыIэнрэ егупсысу. ауэ тегушхуэри къригъэжьащ: – Уа, гъукIэжь, сыщымыуэмэ, мы щIалэм иIэщ къэшэн гуэрхэри. Сэ зэрэтIэурэ срихьэлIащ мо Къэзаныкъуэ алий и пхъум еуэршэрылIэу.
– Хэт и пхъум, жыпIа? – щIэупщIащ Мацу, зэхихар игу зэрыримы-
– Къэзаныкъуэ алий. жызоIэ!..
ар жиIэрэ пэткIэ гъуэгулI къыщIыхьэжащ. ар Мацу и жагъуэ хъуакъым, уеблэмэ щыгуфIыкIащ. гъукIэжьым нэхъ къищтэрт къэхъея псалъэмакъыр гъуэгулI зэхихмэ. Мацу и псэлъэкIэмкIэ ар Боти къыгурыIуащ.
Мацуи зыгуэрхэр и тхьэкIумэ къицырхъат алий и пхъумрэ гъуэгулIрэ ятеухуауи – ар и жагъуэ щIыIэ хъуат.
– ПщIэрэ, Бот, а зи гугъу пщIы Къэзаныкъуэ алий мор мыр жыхуаIэ щIалэм хуэдэу къежьауэ щытащ. ауэ абы псэгъу хуэхъуа цIыхубзым и насыпым зыдигъэзащ. Зыдигъэзащ Iей и лъэныкъуэкIэ! Мы дунеишхуэм теткъым цIыхубз жьей нэхърэ нэхъ узыхуэмей.
– Сэри сыщыгъуазэщ абы, Мацу. Пэжщ, уэ пхуэдэу хэсщIыкIыу къыщIэкIынкъым алий и Iуэхум, ауэ сэ сызытепсэлъыхьымрэ а уэ жыхуэпIэмрэ сыт зэхуаIуэхур? ар.
– Iэу, зиунагъуэрэ! Сыт мы жыпIэ хьэдэгъуэдахэр? Сыт «сыт зэхуаIуэхур» жыхуэпIэр? догуэ, уи ныбжьыр здынэсам ар къыбгурымыIуэу ара уэ? Зэхэпхакъэ зэи «и анэ еплъи, ипхъу къашэ», жаIэу? апхуэдэ псалъэжь диIэщ адыгэм, умыщIэми сщIэркъым. аууей, сигу къэкIыжыртэкъым уэ узэрыкъущхьэр, – жиIэри, Мацу и Iэ ижьыр дрихьейри ину иридзыхыжащ. Бот зыгуэр жиIэну щыхуежьэм, Мацу абы зы псалъи къыжьэдэкIыну хунимыгъэсу и псалъэм адэкIэ пищащ: – Тхьэ сыгъэIэ, Бот, дэ алий ипхъу нысэ тхуэмыхъун, абы дытепсэлъыхьу зэманыр думыгъэгъэкIуэди нэхъыфIщ. аращ сэ бжесIэнур абы теухуауэ. Прозэ
гъуэгулI диярэ зиущэхуауэ щыст. Псо дыдэр къыгурымыIуами, абы къыгурыIуат лIыжьитIым зи гугъу ящIар. Псом хуэмыдэу Мацу и иужьрей псалъэхэр абы и гум зэпхридзат. ар пэплъэрт нэхъыфI дыдэу илъагъуу мы дуней псом тет лIыжьитIым я псалъэм пащэным, алийрэ и пхъумрэ ятеухуауэ нэхъыбэIуэ зэхихыным, арщхьэкIэ а псалъэмакъым Мацу кIэ иритащ.
– ТIэ, Бот, жэщри хэкIуэтащ, уэри жыжьэ уехыжын хуейщ, – жиIэри Мацу къэтэджыжащ.
гъуэгулI ахэр игъэкIуэтэжри, нэщхъей дыдэу унэм щIыхьэжащ. гъуэлъыжа щхьэкIэ, ар жейм езэгъыртэкъым, и тхьэкIумэм итт лIыжьитIым я псалъэмакъыр. Щхьэ тепсэлъыхьын хуей хъуа ахэр алийрэ абы и щхьэгъусэмрэ? «Мы дунеишхуэм теткъым цIыхубз жьей нэхърэ нэхъ узыхуэмей.» абы и тхьэкIумэм икIыртэкъым Мацу и псалъэхэр. Бетэмал, щхьэ щIэкIат? ЩIэмыкIатэмэ, псалъэмакъыр къызытехъеикIар ищIэнт. Иджы-щэ? гъуэгулI жиIэнури зэгупсысынури ищIэркъым. Пэжщ, абы игу ирохь алий и пхъур, тIэкIуи догушыIэ. ПцIыр сыткIэ щхьэпэ, и Iуэхум нэхъ куу зригъэщIыну, нэхъ хэкъузауэ ар хъыджэбзым епсэлъэну и мурадащ. НэхъыфIу пIэрэ-тIэ апхуэдэу мыхъу щIыкIэ лIыжьитIым я псалъэмакъыр зэрызэхихар! Мы дуней псом теткъым цIыхубз жьей нэхърэ ар нэхъ зыщыщтэ. дыгъуасэ къэхъуам хуэдэу, абы игу илът, лIэжыхуи илъынущ и адэ къуэш нэхъыжьым, Есэнкъул Исмел, и щхьэгъусэр, и щхьэр жылэжьым къыдезыгъэхар. атIэ, апхуэдэ зыгуэр пэщIэщIэгъу пхуэхъумэ-щэ? Хьэуэ, абы нэхърэ мынэхъыфI мы дуней псом теткъым. ЦIыхум зэ лIэгъуэ щIэлъщи, лIэрэ зэгъэжмэ дыщэзэрылэщ абы елъытауэ!
гъуэгулI а зыщIэзыIулIа гупсысэм хуэм-хуэмурэ къыIэщIэкIри, игури и псэри жылэжьым кIуащ. И нэгу къыщIигъэхьэжырт зыпIа и
адэ-анэр, гъунэгъухэр. Пэжщ, ахэр щIэх-щIэхыурэ игу къэкIырт гъуэгулI, псом хуэмыдэу зи быдзышэ ефа гуащэпс, быдзышэкIэ
шыпхъу хуэхъуа дахэлинэ цIыкIу. Сытым хуэдэу фIыщэу къилъагъурэт ар абы! дауэ псэууэ пIэрэ ахэр иджыпсту? дауи, гъуэгулI абыхэм ящыгъупщэжагъэнщ, е хэт ищIэрэ?.. гъуэгулI къыщIэкIри, куэбжэпэм щыт тетIысхьэпIэм тетIысхьащ. Нэхущ нэблэгъат. Бжьыхьэпэр уэфI щхьэкIэ, дунейр щIыIэти, абдежми щымысыфу къэтэджыжащ. абы хуэмурэ пщIантIэр къызэхикIухьырт, икъукIэ зэрыгушхуэ, и напщIэм телъ и Iэщ тIэкIури къызэхиплъыхьырт. ПщIантIэми зэрыдэта щIагъуэ щымыIэу, ар унэм щIыхьэжри, пщэфIапIэм щIэт пхъэ гъуэлъыпIэшхуэм, щIакIуэ фIыцIэр зэрыубгъуам, зыщигъэукIуриящ. Куэдрэ щылъа, мащIэрэ щылъа, япэу джэд щыIуэм деж мащIэу жейм хилъэфащ.
гъуэгулI и Iуэхум щхьэкIэ жейм езэгъыртэкъым Мацуи. абы
хуэм-хуэмурэ къигубзыгъыжырт, и нэгу къыщIигъэхьэжырт гъуэгулI япэ дыдэу зэрилъэгъуари, ар и гумрэ и псэмрэ къызэрыдыхьари. гъуэгулI и лъапсэм итIысхьэжу зы тхьэмахуэ хуэдиз дэкIа нэужь, щIалэ цIыкIур ишэри, гъукIэгъэсэну зыбгъэдигъэуващ Мацу. Куэд дэмыкIыу къыгурыIуащ абы и гъэсэным гъукIэ нэс къызэрыхэкIынур. ЩIалэр, кIыщым зэрыщIыхьэххэу, сыт хуэдэ Iуэхуми зэрыхуэхьэзырыр лэжьыгъэм къыщигъэлъагъуэу хуежьат.
гъуэгулI здыкIэлъыплъым, Мацу игу къэкIыжащ езыри мис апхуэдэу щIалэ дыдэу гъукIэгъэсэну япэу кIыщым къыщашауэ щытар. абы щыгъуэ езыри гъуэгулI нэхърэ зэрынэхъыжьышхуэ щыIэтэкъым, 95 Прозэ
хэт ищIэрэ, хэбгъэзыхьмэ, и ныбжьынкIи хъунт. ауэ гъуэгулI нэхърэ нэхъ IэмащIэлъэмащIэт икIи нэхъ къарууншэт. Тобэ, сыт и жыл щIа абы лъандэрэ? Зы цIыху гъащIэ псо екIуэкIащ.
Мацу абы щыгъуэ гъукIэгъэсэну зыхуашауэ щыта лIыжьыр, иджы езым ещхьыркъабзэу, жьакIэхут, зэкIужт, и нэ угъурлыфэхэр гуапэу къоплърэ гукIи псэкIи къодэхащIэу. ЦIыху телъыджэт ар, ауз псом къыщацIыхуу гъукIэ цIэрыIуэт, и нэхэм ялъэгъуар и Iэхэм ящIу. гъудэбердт абы и цIэр, ЛIыгуащIэхэ ящыщт. а гъукIэ цIэрыIуэм Мацу къритар и IэщIагъэм и закъуэтэкъым, атIэ и хьэл-щэн куэди къыхилъхьат. гъущI гъэплъам зыхуей дыдэр къызэрыхищIыкIым ещхьыркъабзэу, щIалэщIэри зэрыхуей дыдэм хуэдэу игъэсащ абы. гъудэберд абы къызэрыхуэIэфIым, къызэрыхуэхьэлэлым ещхьыркъабзэуи къыхуэткIийт. ауэ ар дыджагъ лъэпкъ зыхэмылът, атIэ адэм и къуэм хуиIэ ткIиягът.
Мацу ищIар игу иримыхьамэ е дагъуэ тIэкIу хуищIамэ, иригъэкъутэжырти, щIэрыпсу иригъэщIыжырт. Языныкъуэхэм и деж Мацу къыщыхъурт гъукIэр егъэлеяуэ къыхуэткIийуэ, уеблэмэ фIыщэ дыдэу къимылъагъуу гурыщхъуэ гуэрхэр щыхуищIи къэхъурт. Мо лIыжь губзыгъэми абы гу лъимытэу къанэртэкъым, ауэ, «и зэман нэсмэ, къыгурыIуэнщ», жыхуиIэу, и пащIэкIэ щIэгуфIыкI мыхъумэ, екIи фIыкIи зы псалъи къыжриIэртэкъым. Мис апхуэдэурэ игъэсащ, еши щхьэхи имыщIэу. Иджы Мацу гуапэу игу къегъэкIыж а псори, езым и
гъэсэным IуплъэхукIэ. Хэт ищIэрэ, гъуэгулI зэгуэр игу къигъэкIыжынкIэ хъунщ езыри. ЦIыхум ягу фIыкIэ укъэкIыжмэ, умылIа хуэдэщ.
Iэджэми егупсысырт Мацу, нэхъыбэжи игу къигъэкIыжырт. гъудэберд дунейм щехыжам абы хуищIу хуигъэувыжа кхъэлэгъунэм хуэдэ нобэми дэткъым къуажэкхъэм. Хэт кхъэм дэмыхьами, гъудэберд и сыным емыплъу къыдэкIыжыркъым, ноби лIыжьым зэрыхуэарэзыр, ягу зэрилъыр къагъэлъагъуэу. гъудэберд и кхъэлэгъунэр игъэува иужькIэ, Мацу деж куэд къэкIуащ лъэIуакIуэ, псэу щIыкIэ гъудэберд мыгъуэм и кхъэлэгъунэм ещхь яхуищIыну къелъэIуу. ЛIыжьым абыхэм жэуап яритырт: «ПхуэсщIынщ кхъэлэгъунэ, къуэш, си япэ уищмэ, ауэ гъудэберд мыгъуэм ейм ещхь пхуэсщIыну укъэзгъэгугъэркъым». «ар сыт щхьэкIэ?» – щIэупщIэрт псори. «Зи щхьэкIэращ, уэ у-гъудэбердкъым, щхьэж и сынри и кхъэлэгъунэри езым ещхьыжу щытын хуейщ!»
Кхъэлэгъунэ Iэджи ищIащ Мацу абы и ужькIи, ауэ гъудэберд ейм ещхь зыри хъуакъым. абы теухуауэ къуажэм хъыбар зэхуэмыдэ Iэджи щекIуэкIырт. Языныкъуэхэм жаIэм тепщIыхьмэ, гъудэберд и кхъэлэгъунэм гъукIэм игури и псэри хилъхьат, адрейхэм зэрыжаIэмкIэ – ар алыхь Iэмырт.
Мацу езым и щхьэми хуищIыжат кхъэлэгъунэ, арщхьэкIэ ари жыжьэу гъудэберд ейм ещхь хъуатэкъым. Мацу и кхъэлэгъунэр, гуэщым щIигъэувэжауэ щIэтыр, Iэджэми зэпаплъыхьырт, гъудэберд ейм ар жыжьэу зэремыкIуалIэри жаIэрт. апхуэдэу щIэхъуамкIэ щеупщIкIэ, гъукIэ лIыжьым сыт щыгъуи жиIэрт: «ар зыщIэр ди щхьэщыгум ит азалыхьталэрщ!»
гукъэкIыжхэм къыIэщIэкIри, Мацу кIыщым къыщIэхутэжащ, и гъэсэн щIалэри абы щIэтт. Иджы Мацу и къалэну къилъытэжырт гъудэберд зэгуэр къыхуищIа псори гъуэгулI хуищIэжын хуейуэ, ар алыхьым апхуэдэу иухауэ. аращ гукIи псэкIи щIеувэлIар и IэщIагъэр нэсу 96 Прозэ
гъуэгулI бгъэдилъхьэну, ауэ и насып хэлъу Тхьэм къыщIигъэкI! армыхъумэ, езым и мурад къудеймкIэ Iуэхур зэфIэкIынукъым.
Мазищым щIигъукIэ гъуэгулI кIыщым щIэта нэужь, Мацу и уадэмрэ Iэдэмрэ абы IэщIилъхьэри жриIащ:
– ИIэ, щIалэфI, иджы уи лъэгум дыщIэгъэплъ!
– дапхуэдэу? – гъукIэр зыхуейр къыгурыIуакъым гъуэгулI.
– Еуэ гъущIым! – къыпыгуфIыкIащ лIыжьыр.
гъуэгулI хуабжьу Iэнкун къэхъуащ. Пэжу, нэхъапэхэми ар еуат
гъущI плъам мызэ-мытIэу, ауэ абы щыгъуэ езы Мацуи иIыгът уадэ «нэхъыщхьэр». Иджы мис а уадэр езы гъуэгулI къыIэщIилъхьат. гъукIэгъэсэныр апхуэдизкIэ Iэнкун къэхъуати, еуэ щхьэкIэ, гъущI плъам зэ техуэхукIэ сыджым тIэу техуэрт. ар зэгуэпырт, Мацу и пащIэкIэ щIэгуфIыкIырт.
– УмыпIащIэ, си щIалэ, зыми урихужьакъым, зыми укъыкIэрыхуркъым, – жиIащ щабэу гъукIэм. – Сэри куэдрэ сеуащ сыджым, уадэр къыщысIэщIалъхьагъащIэм.
адэкIэ гъукIэм жиIахэр гъуэгулI зэрызэхиха щIагъуэ щыIэкъым. Иджы ар зэрызэгуэпым нэхърэ зэрыукIытэр нэхъыбэт. гъуэгулI сыт щыгъуи фIэтелъыджэт Мацу Iэрыхуэу уадэр зэригъэлажьэр, и фIэщи хъуртэкъым игъащIэ псокIэ езым ар апхуэдэу хуэгъэIэрыхуэну. арщхьэкIэ уадэ «нэхъыщхьэр» къыIэщIалъхьэу зы мазэ хуэдэ дэкIа нэужь, ар абы игъащIэ лъандэм IэщIэлъа фIэкIа пщIэнтэкъым. «афэрым, си щIалэ, мис иджы сигу ирохь уи уадэ гъэлэжьэкIэр», – жиIэу Мацу и гъэсэным япэ щыжриIа махуэр щIалэщIэм игъащIэ псокIэ гукъинэж щыхъуащ. гъуэгулI, лъэкIамэ, лъэтэнут а дакъикъэм. Мацу и пщIыхьэпIи къыхэхуэртэкъым а псалъэ зытIущым щIалэщIэм къарууэ къыхалъхьамрэ гукъыдэжу къратамрэ я инагъыр. Сыт хуэдиз къарурэ пщIэнтIэпсрэ игъэкIуэда абы, а псалъэ зытIущыр къилэжьын щхьэкIэ!
Ирипагэу, иригушхуэу гъуэгулI пщыхьэщхьэкIэрэ Мурат хуиIуэтэжырт махуэм кIыщым щекIуэкIахэр, абыхэм я нэхъыбэр езы Мурати зэрилъэгъуар щыгъупщэжауэ. ауэ япэу Мацу къыщыщытхъуа махуэм и пщыхьэщхьэм гъуэгулI увыIэжыкIэ имыщIэжрэ ирихьэжьауэ игъэхъыбарыжырт псори. И ныбжьэгъум и хъыбархэм Мурат хуабжьу дихьэхауэ здедаIуэм, куэд лъандэрэ и гум илъ щэхур нахуэ къищIащ.
– Ярэби, сэри сынэкIуамэ, симыщтэну пIэрэт Мацу гъукIэгъэсэну? – жиIащ Мурат, дзыхьыщэ имыщIурэ.
– гъукIэгъэсэну унэкIуэнуи? – дуней гуфIэгъуэр иIэу щIэупщIащ гъуэгулI. – Сыт ущIимыщтэнур, ауэ сытми уищтэн! НакIуэ закъуэ уэ!
гъуэгулI нэхъри дихьэхауэ тепсэлъыхьырт налыр нэхъ дахэ, шым дежкIэ нэхъ тынш зэрыпщIынум. Псори зэлъытар гъущIыр зэрыбгъэплъымрэ зэрыхэпхумрэщ. «гъущIыр, – жиIэрт щIалэ цIыкIум, – бгъэплъыщи хъунукъым, игъуэм нумыгъэсынри къезэгъыркъым. Псом нэхърэ нэхъ гугъур гъущIым и плъын щрикъуар тэмэму къэпщIэнырщ. абыхэмкIэ Мацу хуабжьу Iэзэщ!» Нэху зэрыщу зэгъусэу кIыщым кIуэуэ я мурадыр Мацу жраIэну зэгурыIуэри, зэныбжьэгъуитIыр
гъуэлъыжащ.
ЕтIуанэ пщэдджыжьым гъуэгулIрэ Муратрэ кIыщым щыщIыхьам, Мацу абы щIэту ирихьэлIахэщ. Нышэдибэ ахэр зэрыхэжеямкIэ лIыжьым къищIащ щIалэ цIыкIуитIыр жэщым куэдрэ зэрыщысар.
– дадэ, Мурати хуейт гъукIэгъэсэну уи деж къэкIуэну. Къэпщтэн? – темыгушхуащэу щIэупщIащ гъуэгулI. 97 98
Прозэ
ЩIалэм жиIар зэхимыха хуэдэ, Мацу шэдыбжьыр зэщIигъанэу щытт. гъуэгулIрэ Муратрэ зэплъыжащ. гъуэгулI етIуанэу щIэупщIэну зыщигъэхьэзырым, гъукIэм, шэдыбжьыр иутIыпщри, жиIащ:
– гъукIэгъэсэну къэкIуэнущ жоIэ-тIэ?
– Уэрей, къэкIуэнутэм. ауэ сытми и нэ къыхуикIрэ абы! – къыIурылъэлъырт гъуэгулI.
губдзаплъэу къызэпиплъыхьащ.
– Пэж ар, ПIытIыкъ? – лIыжьым зыкъригъэзэкIри, Мурат набдзэЩIалэ цIыкIум, «пэжщ», жыхуиIэу, и щхьэр ищIащ.
– И адэ пэ къуаншэжьым игъащIэм зы гъущI Iунэ захуэу хиукIэфакъым, и къуэм гъукIэ къищIыкIыну пIэрэ, ярэби? – жиIащ Мацу, и щхьэ хужиIэжми щIэупщIэми мыгурыIуэгъуэу. ТIэкIу дигъэкIри и псалъэм пищащ: – Уи адэм уечэнджэща абыкIэ?
– ЦIыIу! – «хьэуэ» къригъэкIыу, зы макъ кIэщI гуэр къыжьэдипIытIыкIащ Мурат.
– атIэ, ПIытIыкъ, кIуэжи уи адэм ечэнджэщ, ечэнджэщи, уи мурадыр фIэкъабылмэ, къакIуэ. ахьей укъэсщтэн, сыт укъыщIэзмыщтэнур? Уи адэр арэзымэ, псалъэмакъ лей хэлъкъым.
Мурат, унэм нэсыжаи-нэмысыжаи жыпIэну, къэсыжащ. абы и
нэгум гуфIэгъуэр кърихырт, нэрылъагъут и щIалэр гъукIэгъэсэн хъуну адэр зэрыарэзыр. Мацу, кIэпхын гуэр Мурат къыхуишийри, жиIащ:
– Бгъурыувэ-тIэ уи ныбжьэгъуми, шэдыбжьым епщэ!
ЩIалэ цIыкIуитIыр зэгъусэ хъуа нэужь, кIыщым гъащIэр нэгъуэщI зыгуэр щыхъуащ: дыхьэшх, уэршэр макъхэр уадэ Iэуэлъауэм дежьууэ къыщIэIукIырт. гъукIэ лэжьыгъэ хьэлъэр нэхъ псынщIэ, нэхъ тынш хъуауэ къыщыхъурт гъуэгулI, зэманри куэдкIэ нэхъ гъэщIэгъуэну екIуэкIырт.
– Ей, ПIытIыкъ, ПIытIыкъ, уи адэшхуэ Къумыкъу мыгъуэр нэсри къэсыжауэ IэпщIэлъапщIэу щыташ. Тхьэ сыгъэIэ, мы гъуэгум ирикIуэу шыгу илъэгъуамэ, абы ещхьыркъабзэу къыщIримыгъэдзтэмэ зы тхьэмахуэм! ауэ, зэ бжесIаи, уи адэм иджыри къыздэсым гъущI
Iунэ хухэукIэркъым тэмэму! – ар Мацу и гъукIэгъэсэныщIэм жриIэрейт. Езы Мурати, лIыжьым зригъэщхьыр и адэрарэ и адэшхуэрарэ къыхуэмыщIэу, гугъуехьыр телът. ЕупщIынуи дзыхь ищIыртэкъым: «уи адэрщ» къыжриIэнкIэ шынэрти.
Бжьыхьэр и иужьрей махуэ уэфIхэмкIэ жумарту цIыхухэм къахуэупсэрт. ари и щыхьэтт щIымахуэр къызэрысам. Сыт щыгъуи Мацу и хабзэт сакъыу щIымахуэм зыхуигъэхьэзыру. апхуэдэу иригъэсат гъудэберд мыгъуэм. Пэжу, щIымахуэм лэжьыгъэр нэхъ кIащхъэ хъурт, ауэ гъукIэр зэи Iуэхуншэу щыстэкъым. Мис апхуэдэу лэжьыгъэр щынэхъ кIащхъэ бжьыхьэ уэфIым иригъэхьэлIэрти, гъэ псом зрикъуну фIамыщI зэкIэригъажьэрт, игу мыныкъуэжыну, кокс хьэзырыр гъущапIэм щызэтрикIутэжырт.
– Мы гъэр щIымахуэ бзаджэ хъунущ, си щIалэхэ, а Iуэхум екIурэещхьу зыхуэдмыгъэхьэзырмэ, гугъу ехьыжынур дэращ, – жиIащ зыпщэдджыжь Мацу.
гъуэгулIрэ Муратрэ, гъэщIэгъуэн гуэру зэщыгуфIыкIри, лIыжьым еплъахэщ, «дэнэ щыпщIэр щIымахуэр уае хъунрэ мыхъунрэ?» жыхуаIэу. И гъэсэнхэм я плъэкIэми, езыхэр зэрызэплъыжами гу лъимытэу къэнакъым лIыжьым. абыхэм я нэгум илъ упщIэм жэуап яриту, Мацу и псалъэм пищащ:
7 Заказ №219 Прозэ
– Мы гъэмахуэр егъэлеяуэ хуабэу зэрыщытар фэри фи нэгу щIэкIащ, си щIалэхэ. гъэмахуэр апхуэдэу хуабэмэ, щIымахуэр уае мыхъуну Iэмал иIэкъым. ЕтIуанэрауэ, дыгъуасэ фызыжьым и бжьын тIэкIур къитIыжати, си гъащIэм слъэгъуауэ сщIэжыркъым апхуэдэу бжьыныфэр Iув хъуауэ. Бжьыныфэр Iув хъумэ, щIымахуэ уаем упэплъэн хуейуэ аращ. ахэр псори цIыхум илъэсищэкIэрэ игъэунэхуа нэщэнэщ. Нэщэнэхэм укъагъапцIэркъым.
ЩIалэ цIыкIухэм я тхьэкIумэр тегъэхуауэ лIыжьым жиIэхэм едаIуэрт, зэрагъэщIагъуэр я нэгум къищу. И гъэсэнхэр и хъыбарым зэрыдихьэхамкIэ зыхуэарэзыжу, лIыжьым и псалъэр и кIэм нигъэсыжащ:
– апхуэдэу щыщыткIэ, си ПIытIыкъ цIыкIухэ, мы уэфI тIэкIур щыIэхукIэ, фIамыщI зэкIэрыгъэжьэн хуейщ. абы пщэдей щIэддзэнщ, Тхьэм жиIэм.

джэд Iуэгъуэм гъуэлъыжа щхьэкIэ, гъуэгулI, зэрихабзэу, жьыуэ къэушащ. абы фIэфIтэкъым абгъуауэ кIыхь зригъэщIу пIэм куэдрэ хэлъын. Къызэрыушу къэтэджырти, и Iэщыр зыхуей хуигъазэрт, джэдкъазри къыщIигъэкIырти, щыкъун яритырт. ЩIалэр и лъапсэм итIысхьэжа нэужь, Мацу и щхьэгъусэ МытIэ гъатхэм кърита
джэдкъурт быныр хуэбэгъуат гъуэгулI. МытIэ ар щилъагъум, нэгъуэщI джэдкъази хузэригъэпэщащ. МытIэ, фызыжь гумащIэр, щIэх-щIэхыурэ къакIуэурэ гъуэгулI и джэдкъазым кIэлъыплъырт: зи чэзу къэсыр
игъэгъуэлъхьэжырт, джэдкъазыр кIэцIамэ, джэдыкIэхэр кърихырти, хузэхуихьэсырт. Иджы, дэтхэнэ унагъуэми хуэдэу, гъуэгулI и Iэщри,
и джэдкъазри куэдт. а псоми хуабжьу щыгуфIыкIырт щIалэщIэр.
Iэщхьэ пцIанэу илъэс зытхух ипэкIэ къуажэм къыдыхьа щIалэм иIэ хъуа псэукIэр зэрыжылэу ягъэщIагъуэрт. Псоми къалъытэрт гъуэгулI насыпыфIэрэ зытеджалэр и былыму. Куэдрэ цIыхухэм ягу къагъэкIыжырт ар япэ дыдэу мэкъуауэ пщыIэм къыщытехьам щыгъуэ «щхьэпIыж сыкъежьащ» зэрыжиIар. ар зэхэзымыхарэ абы тIэкIу иримыдыхьэшхарэ къуажэ кIыхьым дэсу къыщIэкIынтэкъым.
Нышэдиби жьыуэ Iэщым яхыхьащ гъуэгулI. арщхьэкIэ и Iэ-и лъэр дахэ-дахэу щIэкIыртэкъым, нэщхъейт, щIэнэщхъейри имыщIэжу. И IэбэкIэхэри игу щримыхьыжым, псори хыфIидзэри, кIыщым кIуащ.
дунейр гъэмахуэм хуэдэу хуабэт, Шэрэдж къыхиху пщэдджыжь акъужьыр гуми псэми едэхащIэрт. ИхъуреягъкIэ щымт, иджыри тIэкIу хуэжьыIуэми, щхьэлым хуэкIуэ гъуэгум хьэжакIуэхэр тепхъат.
гъуэгулI щIыхьэри кIыщыр къызэпиплъыхьащ икIи къыщыхъужащ дыгъуэпшыхь ар дахэ-дахэу зэлъыIуамыхауэ. И Iэщхьэлъащхьэр дрихьейри, лъэгур щIэрыщIэу къипхъэнкIащ. гъуэгулI зэрынэщхъейт. арыххэуи, абы зэуэ игу къихьащ къуажэжьыр, къыщыхъуа хьэблэр. «Щхьэ сымыкIуэжрэ лъагъунлъагъу? – егупсысащ ар. – Сыт и жыл щIа къуажэм сыкъызэрыдэкIрэ?! ауэ щыхъукIи, сыздэкIуи сыздэжи зыми жезмыIэу, щэхуу сыкъыдэкIуэсыкIащ! Сыт къысхужаIауэ пIэрэ дыщэм хуэдэу сыкъэзылъагъуу щытахэм?» а илъэс къомым къриубыдэу
иджыпстут гъукIэ щIалэр щегупсысар а Iуэхум. Езыр-езыру гукIи псэкIи зыхищIэжащ емыкIу зэрилэжьар, зэрыкъуаншэр. «дауэ мыхъуми, жылэжьым сыкIуэжынщи, сахэплъэнщ, – жиIащ игукIэ гъуэгулI. – 99 Прозэ
нущ.
Нобэ Мацу жесIэнщи. Пщэдей нэхъ фIэзмыгъэкIыу.» абы хэту, Мурат къыпыгуфIыкIыу кIыщым къыщIыхьащ.
– Мыр сыт, нэху укъыщекIауэ ара мыбы? – дыхьэшхащ ар.
– Уэри ужейнэду жаIэнкъым! – жиIэри, гъуэгулI и ныбжьэгъум и Iэр иубыдащ. асыхьэтуи игу къэкIащ: «Сыт къэхъунт, Мурат си гъусэу сыкIуэжамэ?»
– УнэмкIэ сынэкIуати, ущызмыгъуэтым, мыбы сыкъэкIуащ. СлIо, апхуэдэу жьыуэ щхьэ укъэтэджа?
– Сэ сыт щыгъуи жьыуэ сыкъотэдж. Пщыгъупщэжауэ ара?
– Хьэуэ, нышэдибэ жьыIуэу укъэтэджа сфIэщIу аращ.
– дыгъуэпшыхь узгъуэтыжакъым. ХьэщIэ сиIащ.
– Бот къэкIуа хъунт, – къыпыгуфIыкIащ Мурат.
– КъэкIуат. дади къыщIыхьэри, куэдрэ дыуэршэращ, иужькIэ жейми сезэгъыжакъым. КIэщIу жыпIэмэ, ныжэбэ сымыжеяуэ убж хъунущ.
– дадэрэ Ботрэ зэрихьэлIамэ, жэщибл-махуиблкIэ уэршэрыфыЩIалитIыр ину дыхьэшхащ.
– Мыр слIо, фи хьэм бажэ къиубыда? – къыщIыхьащ Мацу, и нэгум гуфIэгъуэр кърихрэ и нэ нащхъуитIыр къилыдыкIыу. ЩIалэхэр зэплъыжащ. Мацу цIыху нэщхъеирилэтэкъым, ауэ нышэдибэ хуабжьу нэжэгужэт. а нэжэгужагъэм и щIагъым зыгуэрхэр зэрыщIэлъыр зэуэ къыгурыIуащ гъуэгулI, икIи и тхьэкIумэр тегъэхуауэ адэкIэ лIыжьым къыпищэнум пэплъэрт. Езы Мацу зэуэ гу лъитакъым гъуэгулI тIэкIу зэрыфагъуэми, гукъыдэж щIагъуэ зэримыIэми, къыщыщIыхьэм щIалитIыр дыхьэшхыу къызэрырихьэлIам тригъэщхьэрыукIауэ арагъэнт. аращ а зэрынэжэгужэу и псалъэм къыщIыпищари: – Нобэ щыщIэдзауэ, си щIалэхэ, кIыщыр къыфхузогъанэ. Хъунщ зылI гъащIэкIэ сэ къэзлэжьар. дяпэкIэ зызгъэпсэхунущ. Фэ фи щIалэгъуэщи, тхьэм фыхущIигъэхьэ, фи къару илъыгъуэщ, фылажьэ, хьет жевгъэIэ! Сэри сыкъекIуэкIыурэ сыфкIэлъыплъынщ. ар гъащIэм и хабзэщ, жьы хъуар и унагъуэм етIысылIэжу. Си деж щыпэублэкъым икIи щыкIэухкъым.
Иджы гъуэгулI къыгурыIуащ гъукIэжьым и Iуэху зытетыр. абы и нэщхъыфIагъэр аддэ жыжьэу гущIэм къыщежьэ нэщхъеягъуэт, зи гъащIэ Iыхьэр нэзыхуса цIыхум ар къызэрыгурыIуэжым и щыхьэт нэхъыщхьэхэм ящыщ зыт. гъуэгулI ищIэрт куэд щIауэ Мацу зыгуэрхэр зэрызыдигъуэжыр, къуажэм къыщыкIуагъащIэм гъукIэжьыр къыщицIыхуам елъытауэ ар иджы куэдкIэ нэхъ лъэрымыхь зэрыхъуар. «дауи щрети, зэманым пэлъэща щыIэкъым, – егупсысащ гъуэгулI. – Мис, дади къыхигъэщIащ».
Пэж дыдэуи, къыхигъэщIат лIыжьыр зэманым. ЩIэкIат и къарур,
и Iэпкълъэпкъыр куэдкIэ нэхъ хьэлъэ зэрыхъуари езыми зыхищIэрт. Куэдрэ иужь итащ лIыжьыр ар и фIэщ ищIыну хуэмейуэ. ауэ пэлъэщакъым абы, пэлъэщынкIи Iэмал зимыIэт. дауи, гъукIэжьым къыгурыIуэрт дяпэкIэ и гъащIэр нэгъуэщIу зэрекIуэкIынур, «Мацу, мы тIэкIур схуэщIыжыт, мо тIэкIур къысхуэщIэт», жаIэу цIыхухэр къызэрыбгъэдэмыхьэжынур. дауи, щIалэжь цIыкIуу щIидзэу, зи гъащIэ псор къуажэ кIыщым щIэтам дежкIэ ахэр хьэлъэт, хьэлъэм къыщымынэу, шынагъуэ гуэрхэри хэлът. Хэлът, зи гъащIэ псор лэжьыгъэ хьэлъэм ипсыхьа лIыжьым и къарур ауэ жыжьэу а Iуэхугъуэхэм зэрыпэмылъэщыжынур. 100 Прозэ
ахэрщ гъуэгулI къыхиубыдыкIар Мацу и нэщхъыфIагъэмрэ тIэкIу егъэлея и гукъыдэжымрэ. ауэ гъуэгулI къыхуэмыубыдауэ абыхэм я лъабжьэм нэхъыбэжи щIэлът. абыхэм здегупсысым, езым и нэщхъеягъуэр Iэпыхури, Мацу и гурыгъу-гурыщIэхэм зэщIаубыдащ. ЩIалэм зригъэуващ лIыжьым и пIэм, апхуэдэ махуэ къызэрыпэщылъми егупсысащ.
– Мыхэр сэ къыщыслъыхъуэ. езыхэр здэщыIэ! – ину псалъэу Бот кIыщым къыщIыхьащ. – СлIо, мыр лIыжь хъуащи хъуащ. Фэри щхьэ фымыжейрэ? – захуигъэзащ абы гъукIэ щIалитIым.
– Емынэ узыр ара лъэгу гъуанэр нэхумыщым укъезыхужьар? – жиIащ Мацу, ауэ здэщысым Бот къыхудэплъейри.
– СлIо, емынэ узым нэхърэ уфIэнэхъ цIыкIуу ара а унэм щIэсыр? –
къыпыгуфIыкIащ Бот, къэпыжь гуэрым кIуэцIышыхьауэ иIыгъ пэрыIэбэр къыкIуэцIихыурэ. – Уэ тхьэр умыгъэпцIамэ, мыр абы зэрызэпиуда щIыкIэр къащIэ?!
Бот къэпым къыкIуэцIиха пэрыIэбэм и зы лъэныкъуэр тIууэ зэпыпкIат. Мацу пэрыIэбэр къищтэри, и щхьэр игъэкIэрахъуэурэ, набдзэгубдзаплъэу зэпиплъыхьащ, иужькIэ гъуэгулI хуишиящ, «мыр зэпыгъэвэж», жыхуиIэу.
ЛIыжьхэм тутын зырыз ирафыхукIэ, гъуэгулI пэрыIэбэр зэпигъэвэжащ, зэпыудауэ щытауи къыпхуэмыщIэжыну.
– Мэ, Бот, къэщтэж, мыр пэрыIэбэ щIагъуэкъым, ауэ сэ махуэ зыщыплI сыкъэтыну сежьэнущи, сыкъэкIуэжмэ пэрыIэбэфI дыдэ пхуэсщIынщ, – къыпыгуфIыкIащ гъуэгулI. – ПхуэсщIынщ. езыр дахэрэ быдэу, унэм щIэсым уи плIэ кърилъхьами зэпымыудыну!
ЯпэщIыкIэ псори дыхьэшхащ, иужькIэ Бот гъукIэ щIалэм нейнейуэ еплъри, зыхуигъэзащ:
– а хьэIуцэм къригъэлъхуа, а къызжепIа телъыджэлажьэр зищIысыр сыт? Сыт щыгъуэ унэм щIэсым си плIэм пэрыIэбэр кърилъхьэу щыщытар?
КIыщым щIэсхэр къыщитхъри нэхъ иныжу дыхьэшхащ. Бот зигъэгусащ:
– Уэлэхьэ, Мацу, ар мыдыхьэшхэн! СлIо, мо пэцаным зыгуэр
жиIащ жыпIэу, апхуэдизу ущIэдыхьэшхыр? Сэ тхьэ соIуэ, хэбгъэзыхьмэ, уэ уи унэм щIэсым а пэрыIэбэ жыхуэфIэр уи щIыбым нэхъ кърилъхьэнкIэ! ПэрыIэбэ дэнэ къэна, уэ белхьэкхъуафэ уи щIыб кърилъхьэнкIэ хъунущ. Сэ, уэ пхуэдэу, си унэм щIэсыр зытезгъэгушхуэркъым, си тIасэ цIыкIу! ар быдэу зыгурыгъаIуэ. аращ сэ бжесIэнур!
Мацу бэлътокушхуэ кърихри, и нэпсыр щIилъэщIыкIыурэ, и ныбжьэгъум жриIащ:
– Мыр сыт, Бот, щIалэр къыбдэгушыIа щхьэкIэ, сыту хуабжьу зыпхъунщIэрэ? Пэж дыдэу зыгуэр щыщымыIэу пIэрэ а уи Iуэхум?
Зыкъомрэ хъущIа нэужь, езы Боти къыщитхъри дыхьэшхащ, а зэрыдыхьэшхым хуэдэури гъуэгулI еупщIащ:
– Уэ, пэцан, уфызкъым, нэгъуэщIкъым, а жыпIэхэм хуэдэ зэрыщыIэр щыпщIэр дэнэ? догуэ, мы си ныбжьэгъужьым я деж апхуэдэ гуэрхэр щумылъэгъуауэ пIэрэ?
– Сыт щIимылъэгъуар, Бот, щилъагъуу къэнэжа къудей! дэ пщэдджыжь къэскIэ белхьэкхъуафэ ди плIэм къралъхьэри дыкъыдагъэкI. СлIо, иджыри къэс зэхыумыхауэ ара уэ ар? – дыхьэшхыурэ жиIащ Мацу. 101 Прозэ
Къэхъуа Iуэхум зыкъомрэ иригушыIа, иридыхьэшха нэужь, Бот къэтэджыжащ:
– СыкIуэжынщ-тIэ сэри, хьэдрыхэщI нэс сехыжын хуейщ.
– УкъыщыкIуакIэ щыс, сыт уехыжу пщIэнур, Бот? Хьэмэрэ пэрыIэбэр быдэу зэпагъэвэжарэ зэпамыгъэвэжарэ уеплъыну ара? – ехъурджэуащ аргуэру гъукIэжьыр. – Уехыжми, аргуэру зэ уи лъэр мыбы къыумыхусу пхузэфIэкIынукъым.
– Хьэуэ, хьэуэ, нобэрей IуэхукIэ абы фIэкIа сыкъэкIуэфыну къыщIэкIынукъым. Уэлэхьэ хьэзим, гъукIэжь, щымыIэж а япэрей зэманыр, щэ дагъэм хуэдэу тщIэвыкIащ къарур! аууей, лейуэ щхьэ бжесIэрэ, ар уэр дыдэми уощIэ сэр нэхърэ мынэхъыкIэу.
– ар пэжу жыпIащ, Бот, пэж дыдэу. гъащIэр фочышэ икIауэ блэлъэтри ежьэжащ, – хьэлъэу щэтащ Мацу.
Бот тIэкIу игъэкIуэтэжри, къигъэзэжащ Мацу. абы и гум щIыIэщIыIэу итIысхьат нетIэ «махуэ зыщыплI сыкъэтыну сежьэнущ», жиIэу гъуэгулI зэрыжиIар. «дэнэу пIэрэ, ярэби, здэкIуэнур? Пэжу, бжьыхьэкIэхэм деж е щIымахуэхэм щакIуэ ежьэ и хабзэщ. апхуэдэхэм деж тхьэмахуэкIи къыщыт щыIэщ. ауэ иджы бжьыхьэр къихьа къудейщ, щэкIуэгъуэри къэсакъым, езыми зыри жиIэркъым».
Мацу кIыщым къыщыщIыхьэжам, щIалитIыр щыст, нетIэ Бот къыщIэмыхьэ щIыкIэ я гъэсэным яжриIам тепсэлъыхьу.
– Пэж дыдэу, тIысыжыну пIэрэ-тIэ дадэ? ар ди мыгъусэжмэ, дауэ ди закъуэу дызэрылэжьэнур? – жиIащ Мурат.
– СщIэркъым, дадэ димыгъусэжмэ, дылэжьэфыну си фIэщ хъуркъым, – жэуап итащ гъуэгулIи. – Си нэгу къысхущIэгъэхьэркъым ди закъуэу мыбы дыкъыщIэнауэ!
Мацу къыщалъагъум, щIалитIым я псалъэмакъыр нэгъуэщIым трашащ. Мацу ней-нейуэ гъуэгулI еплъри, тIэкIу зэрымыарэзыр и псалъэхэм къыхэщу, еупщIащ:
– Уэ, ПIытIыкъ, дэнэ зыздэбгъэхьэзырыр, махуэ зыщыплIкIэ
укъэтыну?
– ар бжесIэнути, дадэ, «сотIысыж», жыпIэри, сщыбгъэгъупщэжащ. Уэ удимыгъусэу, дэ дауэ дызэрылэжьэнур? дылэжьэфыну,
укъытхэмыту?
– Пэж дыдэу, дадэ, ар дауэ уигу къэкIа. утIысыжыну? Уэ иджыри. – жиIэу Мурат псалъэмакъым къыщыхыхьэм, лIыжьым щабэу жэуап къитащ:
– СлIо, сэ сытIысыжмэ, Истамбыл сыкIуэрэ? Мыбдеж фи къуапэм сыкъыкIэщIэсщ. Махуэ къэси сыкъыщIыхьэнущ, сыфкIэлъыплъынущ. ар гузэвэгъуэкъым, ауэ уэ дэнэщ жыпIа зыздэбгъэхьэзырыр, щэкIуэгъуэри къэсакъым.
– ПщIэрэ, дадэ, къуажэжьым сыплъащэрэт жызоIэ. ди хьэблэжьыр сигу къихьауэ сыкърехуэкI. Мы Мурати жесIэну сыхунэсакъым, ауэ си гъусэу нэкIуамэ, Iыхьэ лейм икIауэ гуапэ сщыхъунт, – гъуэгулI и ныбжьэгъум еплъащ.
– Сэ сыхьэзырщ, – дригъэуеящ Мурат и дамэхэр. – Уи закъуэу
гъуэгу утезгъэхьэнкъым.
– дапщэщ ущежьэну уи мурадыр?
– Уэ хуит сыщыпщI! 102 Прозэ
– гукъэкI хъарзынэ пщIащ. апхуэдэ мурад ущиIэкIэ, зыщIэбгъэгувэн щыIэкъым, – жиIащ Мацу, и башыр щIым тригъауэурэ. – Мурати уи гъусэу нэкIуэну щыарэзыкIэ, хъарзынэщ, фызэрыгъэзэшынкъым.
ЛIыжьыр арэзы зэрыхъуам иригуфIэу, гъуэгулI щIэупщIащ:
– дапщэщ дежьэн-тIэ, дадэ?
– Фыщыхуей дыдэм. Сэ фызыжьым жесIэнщ гъуэмылэ фхуигъэхьэзырыну. ФыкъэсыжыхукIэ, сыт сщIэн, сыщIэтынщ кIыщым, армыхъумэ, гъавэ къехьэлIэжыгъуэщ, дауэ нэщIыпсу къэдгъэнэн?
Пщыхьэщхьэм, унэм къэкIуэжа нэужь, Мурат и адэм жриIащ и ныбжьэгъум и мурадыр, и гъусэу къуажэжьым дэкIуэну къызэрелъэIуар.
адэми Iуэхум «хьэуэ» къыщыхимыгъэкIым, щIалитIым гъуэгуанэм
зыхуагъэхьэзыращ. МытIэ гъуэмылэ гъуэзэджэ ипщэфIат, нэхъыкIэтэкъым Мурат и анэм къритахэри.
ЕтIуанэ махуэм и пщэдджыжьым, нэхумыщу, щIалэхэр гъуэгу
техьащ. Мацу абыхэм унафэ мин яхуищIат, Iэджи яжриIат, ауэ, итIани, игу загъэртэкъым. ЛIыжьыр, щIалэхэр дэкIа нэужь, тIэкIу зэрызэхэуар щилъагъум, МытIэ гурыщхъуэ гуэрхэр ищIащ, икIи, къызыфIимыгъэIуэху-къызыфIимыгъэIуэхуу, щIэупщIащ:
– Сыт, лIыжь, щхьэ укъэнэщхъея? ЩIалэхэм щхьэкIэ угузавэу ара?
– Пэжыр жысIэнщи, езгъэжьэнутэкъым, ауэ егъэлеяуэ и нэ къызэрыхуикIыр щыслъагъум, сыпэрыуэфакъым. ПщIэнукъым къэхъуну псор, «гъуэгум и бгъуагъри и кIыхьагъри зэхуэдизщ», жиIащ
пасэрейм. Езыхэри щIалэщ, дахэ-дахэу гъащIэ и пIалъэ ящIэркъым.
– азалыхь, лIыжь, жьы ухъури делэ ухъужам. гъуэгулI сабийуэ, гъуси имыIэу къызэрыкIуауэ щытар пщыгъупщэжауэ ара? Хьэуэ, аракъым уэ узыгъэнэщхъейр. нэгъуэщIщ, дауи.
Мацу хьэлъэу щатэри, ней-нейуэ и фызыжьым хуеплъэкIащ, «мыр сыт, си гум къихьэу икIыжауэ ара мыр?» жыхуиIэу. МытIэ, Мацу щIыгъуу гъуэгуанэшхуэ къэзыкIуа цIыхубз губзыгъэм, къыгурыIуат и лIыр зытегузэвыхьымрэ къыжриIамрэ шурэ лъэсрэ зэразэхуакур. арщхьэкIэ гъукIэжьыр зытегузэвыхьыр къыхуэщIэркъым. СыткIи къыхуэщIэнт? Мацу и гупсысэхэр игъащIэкIэ хуумыгъэфэщэну жыжьэ дыдэ кIуат. гъуэгулI къызэретIысылIэрэ, зыми пимыщIу, ар фIыуэ илъэгъуат Мацу, илъэгъуат, и кIэтIий кIапэ къыпыкIахэм зыкIи япримыдзыхыу. абы игу къэкIыртэкъым щIалэр и сабиигъуэр щигъэкIуа жылэжьым хуэзэшауэ, лъагъунлъагъу кIуэжыну щIэхъуэпсу. Уеблэмэ и гугъащ къуажэжьыр щыгъупщэжыпауэ.
Мацу и гур Iэджэм жэрт, ауэ ар нэхъ зытегузэвыхьыр зыт: зыгуэркIэ щIалэр дахьэхыжрэ къимыгъэзэжмэщ. ПщIэнукъым къэхъуну псор. Езым, илъэс пщIейм щхьэдэIэбыха пэтрэ, нобэми-ныжэбэми игу икIыркъым и сабиигъуэр щигъэкIуа хьэблэжьыр, и нэгу щIэтщ я бжьэпэшхуэр. Пэжщ, абы махуэ къэси кIуэуэ плъэ хъунущ, мыбдежырщ, къуажэкIэрщ, итIани, апхуэдизрэ щхьэ егупсысрэ я хьэблэжьым? аращ, цIыхум и лъым хыхьа хъуар хэлъынущ, ар мы дунеижьым тетыхукIэ. апхуэдэу иухауэ къыщIэкIынущ ди щхьэщыгум ит азалыхьталэм! ТIэ, сыт емыкIуу хэлъыр гъуэгулI щапIа жылэжьым, япэ лъэбакъуэр щича хьэблэжьым ехъуэпсэжу къыдэнэжкIэ? Мы дунеишхуэм теткъым абы щхьэкIэ щIалэр зыгъэкъуэншэфын, емыкIу зыщIын. ауэ «азалыхьым апхуэдэ гукъэкI иримыгъэщIкIэ», жыIэ. а псор и щхьэгъусэм жриIэфынутэкъым Мацу.
КъыкIэлъыкIуэнущ 103 Публицистикэ
Сентябрым и 20-р Адыгэхэм (Шэрджэсхэм) я махуэщ
ЛЪэПКЪыр ЗыдэБЖьыФIэ МаХУэШХУэ
2013 гъэм къащта унафэм ипкъ иткIэ, 2014 гъэм фокIадэм и 20-м япэу ягъэлъэпIауэ щытащ адыгэхэм (шэрджэсхэм) я махуэр. абы лъандэрэ иджы еханэу кърахьэжьэ мы Iуэху дахэр, гъэ къэси цIыху нэхъыбэ кърихьэлIэу, Iуэхугъуэ нэхъыбэ къыщаIэту республикэм и щIыналъэхэм щрагъэкIуэкI. апхуэдэ махуэшхуэм адыгэ лъэпкъым и цIэр жыжьэ зыгъэIуа, и хабзэм, щэнхабзэм, бзэм, тхыдэм, литературэм, псэукIэм зезыгъэужьа лъэпкъылI щэджащэхэр иджыри зэ ягу къагъэкIыж, музейхэм, библиотекэхэм, курыт еджапIэхэм, ЩэнхабзэмкIэ унэхэм гъэщIэгъуэн куэд щрагъэкIуэкI, псом нэхърэ нэхъыщхьэращи, жьантIэдэси, IэплIэтеси къызрихьэлIэ махуэшхуэхэр жылэхэм щызэхашэ. Мы гъэми, КъБр-м и Правительствэм деж щыIэ къызэгъэпэщакIуэ комитетым зэхигъэува программэм ипкъ иткIэ, Къэбэрдей-Балъкъэрым и щIыналъэ псоми гуфIэгъуэ дауэдапщэхэр щекIуэкIащ. адыгэхэм я махуэм хухэха гуфIэгъуэ пшыхь нэхъыщхьэр фокIадэм и 19-м къэрал Музыкэ театрым щекIуэкIащ. ПэIущIэ пэшым хьэщIэхэр къыщрагъэблагъэрт нэхъ цIыкIу дыдэхэр зыхэт къэфакIуэ
ансамблхэмрэ пшынауэ цIэрыIуэ Къуэдз Михаил и гъэсэн щIалэхэмрэ. 104
дэрэжэгъуэкIэ гъэнщIа пшыхьыр ирагъэкIуэкIащ КъБр-м щIыхь зиIэ и артисткэ КIэхумахуэ ФатIимэрэ КъБр-м и ТВ-м и лэжьакIуэ
аттаев азноррэ. абы кърихьэлIащ КъБр-м и Парламентым, Правительствэм, министерствэхэм, нэгъуэщI къэрал IуэхущIапIэхэм я лIыкIуэхэр, жылагъуэ лэжьакIуэхэр, цIыхубэр. апхуэдэуи КъэбэрдейБалъкъэрым щаIэт махуэшхуэм кърихьэлIат дунейпсо адыгэ Хасэм и Хасащхьэм и зэхуэсым хэтыну Тыркум, Иорданием, Израилым, апхуэ- Публицистикэ
дэуи Европэм хыхьэ къэралхэм, КъШр-м, адыгейм, Ставрополь, Краснодар крайхэм, Осетие Ищхъэрэ – аланием къикIа хьэщIэ лъапIэхэр. даХ-м и Президент Сэхъурокъуэ Хьэутий къызэхуэса псоми
ехъуэхъуащ махуэшхуэмкIэ икIи Хасэшхуэм къыхилъхьауэ, мы гъэм илъэс еханэ хъуауэ, адыгэхэм я махуэр зэрагъэлъапIэр жиIащ. Концертыр «Хъуромэ» теплъэгъуэмкIэ къызэIуихащ «Кабардинка» къэрал академическэ ансамблым. апхуэдэу пшыхьым къекIуэлIахэм я нэгу зрагъэужьащ уэрэджыIакIуэ цIэрыIуэхэу Тхьэгъэлэдж Светланэ, Хьэкъул Оксанэ, ЦокIыл азэмэт, «Бзэрабзэ», «Тэрч къэзакъхэр» уэрэджыIакIуэ гупхэм, «Шагъдий», «Нал цIыкIу», «Шэрджэс» къэфакIуэ ансамблхэм. республикэм и щIыналъэхэм щекIуэкIа зэхыхьэ гукъинэжхэм ящыщт аруан къуажэм дэт ЩэнхабзэмкIэ Унэм къыщызэрагъэпэща, къуажэ псор зыхэта гуфIэгъуэр. Ини цIыкIуи, нэхъыжьыIуи курыт
ныбжьым ити щызэхуэсащ ЩэнхабзэмкIэ унэм. адыгэм ифI щигъэлъапIэ, и хабзэ дахэхэр утыку къыщрихьэ, и беягъыр нэрылъагъу щищI, и блэкIамрэ и нобэмрэ щызэригъапщэ махуэщIым аруан жылагъуэм и къэкIуэнур зыдэплъагъу и щIэблэри утыку къришащ, лъэпкъым и псэ анэдэлъхубзэр ягъэбзэрэбзащ, нэхъыжьи нэхъыщIи дахэу зэхэтащ, ерыскъы IэфIхэр зытелъ Iэнэ бей къагъэуващ. аруан къуажэм дэс Нэхъыжьхэм я зэгухьэныгъэм и тхьэмадэ
Бекъул Хьэбасрэ къуажэ администрацэм и Iэтащхьэ Бейтыгъуэн
арсенрэ ху махъсымэкIэ кърагъэблагъащ хьэщIэхэр. Къызэхуэсахэр еплъащ махуэшхуэм и щIыхькIэ шхапIэхэм къызэрагъэпэща лъэпкъ шхыныгъуэхэм. Къуажэм дэт «Къардэн» рестораным, «Урвань», «Шэбэзджэрий», «аруан», «Цезарь» шхапIэхэм, Беждыгъу Хьэдис сымэ япщэфIа лъэпкъ шхыныгъуэхэр пэIущIэ пэшым щегъэувэкIат. адыгэр
нэгъуэщI лъэпкъхэм къызэрацIыху хабзэ дахэ куэд иIэщ, абыхэм ящыщщ хьэщIэ гъэхьэщIэкIэмрэ абы къыхутрагъэувэ шхыныгъуэ къэуатхэмрэ. аруандэсхэм я Iэнэм тетт ижь-ижьыж лъандэрэ адыгэм и гуфIэгъуэ Iэнэм къытригъэувэу, хьэщIэ нэхъ лъапIэхэм къыхуаIэту щыта ерыскъыхэр, гъэщIэрэщIарэ мэ гурыхь къыхихыу. Къуажэдэсхэр зыщIэз пэшым махуэшхуэр щаублащ. дэрэжэгъуэмрэ гурыфIыгъуэмрэ нэхъри яIэту IэгуауэшхуэкIэ утыку кърагъэблагъэрт адыгэхэм я махуэм щхьэкIэ хъуахъуэ нэхъыжьхэр. Махуэшхуэм
ехьэлIа псалъэ гуапэхэр жаIащ, мы махуэм дуней псом щикъухьа
адыгэхэм я дежкIэ мыхьэнэшхуэ зэриIэр, абы адыгэм и мызакъуэу, зэгъунэгъу лъэпкъхэри зэрызэрипхыр къыхэщу къэпсэлъащ аруан къуажэм дэс Нэхъыжьхэм я зэгухьэныгъэм и тхьэмадэ Бекъул Хьэбас, къуажэ администрацэм и Iэтащхьэ Бейтыгъуэн арсен, аруан районым ЩэнхабзэмкIэ и унэм и унафэщI Бэлахъуэ Хьэсэнбий, «Къэббалъкътхылъ» IуэхущIапэм и унафэщI джатэжь розэ сымэ, нэгъуэщIхэри. Балъкъэр лъэпкъым щыщ, аруан къуажэм дэс Кучмезов Мухьэрбэч къыхигъэщащ лъэпкъ зэхэгъэж щымыIэу мы жылэм зэрыщызэдэпсэур, адыгэхэм ягъэлъапIэ махуэшхуэхэр балъкъэрхэми зэрагуфIэгъуэр, езыхэм къаIэт Iуэху дахэхэр я гъунэгъухэми къызэрыдаIыгъыр, фокIадэм и 20-м ягъэлъапIэри абыхэм ящыщ зы зэрыхъуар. дунейпсо адыгэ Хасэм и тхьэмадэм и къуэдзэ Щоджэн Iэминат жиIащ фокIадэм и 20-р адыгэхэм я махуэу гъэувыныр даХ-м къызэ- 105 Публицистикэ
рыхилъхьар, гъэ къэс а махуэшхуэм зиужьу къызэрекIуэкIыр, адыгэ зэрыс гъунэгъу хэгъэгухэми, уеблэмэ хамэ къэралхэм щыхэхэсхэми къызэрыддащтар. а махуэм Къэбэрдей адыгэ Хасэм къыбгъэдэкI ЩIыхь тхылъхэр хуагъэфэщащ ди лъэпкъ шхыныгъуэхэр зыгъэхьэзыра шхапIэхэм я унафэщIхэм. КъищынэмыщIауэ, аруан къуажэм дэт ЩэнхабзэмкIэ унэм и унафэщI Зыхьэ Оксанэ Инстаграмым фокIадэм и 20-м ипэ къихуэу къыщызэригъэпэща хъуэхъу-зэпеуэм щытекIуа гъубжокъуэ Линэ, Къардэн Кристинэ, Теунэ Самирэ, КIущ зэшыпхъухэу Самирэрэ данитэрэ, Зыхьэ Хьэдижэ, Маргъущ Тамерлан сымэ КъаХ-м и ЩIыхь тхылъхэр иратащ. а ныбжьыщIэ жанхэм я хъуэхъухэр купщIафIэт, я адыгэбзэр шэрыуэт, езыхэр щIыкIафIэт. Инстаграмым щытлъэгъуа
хъуэхъухэр утыкуми щыжаIащ сабийхэм. 106
Къуажэдэсхэр зыгъэгушхуахэм ящыщщ аруандэс хьэрычэтыщIэхэм я мылъкум щыщу къызэхуахьэса хьэпшыпхэр лотереекIэ зэрагъэджэгуар. аруан ЩэнхабзэмкIэ и унэм щекIуэкIа Iуэху дахэр ягъэщIэрэщIащ уэрэджыIакIуэхэу Хьэкъул Оксанэ, Тхьэзэплъ Залинэ, Болэ астэлий, «Нур ет» уэрэджыIакIуэ гупымрэ апхуэдэ фIэщыгъэ зезыхьэ къэфакIуэ гупымрэ. Хуабжьу щIэщыгъуэу, удэзыхьэхыу екIуэкIащ Кэнжэ ЩэнхабзэмкIэ и унэм щызэхэта гуфIэгъуэ зэхыхьэри. Мыбы я утыкур ягъэбжьыфIэрт «адыгэ пщащэ» республикэ зэпеуэм бжьыпэр щызыубыда тхьэIухудхэм. адыгэбзэ шэрыуэ зыIурылъ хъыджэбз зэчиифIэхэм а махуэм
ягъэлъэгъуащ адыгэ пщащэ нэсым и щапхъэр, и Iэдэбагъыр, и IэкIуэлъакIуагъыр, и зэчийр. Кэнжэ къыщызэхуэсат жьакIэху тхьэмадэхэр, къуажэ унафэщIхэр, щIалэгъуалэр, курыт ныбжьым ит Публицистикэ
цIыхухъухэмрэ цIыхубзхэмрэ. Псоми зэдагуэшыр зы гуфIэгъуэт – къызыхэкIа лъэпкъым и зыужьыныгъэм хуэгъэпса махуэ лъапIэрт.
ЯIэ фIыгъуэр ягъэлъагъуэу, гуфIэу цIыхубэр щызэхэта махуэм къахэщыр, дауи, махуэшхуэу тIу зыгъэлъапIэ Бахъсэн къалэ округырт. Пщэдджыжь дыгъэпсым пэлыду, адыгэ фащэр ящыгъыу зи лъэ вакъэ изылъхьэр къыдыхьащ Бахъсэн и уэрамым. ЦIыху минитхум щIигъурт «уэрам зекIуэм» хэт бахъсэндэсхэр – щIыпIэ администрацэм и лэжьакIуэхэр, депутатхэр, IуэхущIапIэ зэмылIэужьыгъуэхэм Iутхэр, студентхэр, еджакIуэ цIыкIухэмрэ абыхэм я адэ-анэхэмрэ. 107
абыхэм къакIэлъыкIуэрт адыгэ цIыхухъум и пщIэр зыIэт, адыгэ лъэпкъым и цIэр куэдым фIыкIэ жезыгъэIа адыгэ шууейхэр. Псом япэ итт Бахъсэн къалэ округым и Iэтащхьэ Мамхэгъ Хьэчим. арат махуэшхуэр апхуэдэу убгъуауэ, Iэтауэ гъэлъэпIэныр зи гукъэкIри. УнафэщIым
и жэрдэмыр жыджэру къыдэзыIыгъа жылэдэсхэр Кушмэзыкъуей губгъуэшхуэм щызэхуэсат. ар а махуэм нэгузегъэужьыпIэ, адыгэ лъэпкъым и беягъым и гъэлъэгъуапIэ нэс хъуат жыпIэмэ ущыуэнукъым. Бахъсэным лъэпкъыу дэсым я пщIантIэхэр, щэм щIигъур, щегъэувэкIат губгъуэшхуэм, утыку нэхъыщхьэм республикэм и уэрэджыIакIуэ, къэфакIуэ пажэхэм зыкъыщагъэлъагъуэрт, кхъуейплъыжькIэрыщIэм дихьэхахэр щхьэхуэу абдеж щызэхэтт, IэпщэкIэ зэпекъунымкIэ зи къару зыгъэлъэгъуэну хуейхэм я утыкур щхьэхуэт, сабийхэм я дэрэжэгъуэ мыкIуэщIыр щыплъагъу джэгупIэхэм гур хагъахъуэрт. Махуэшхуэр къызыхуэтыншэу, гукъинэжу, нэгузыужьу щекIуэкIа щIыпIэм нэхъыжьхэр щыхъуахъуэрт, республикэ унафэщIхэр утыкум къыщыпсалъэрт, къекIуэлIа псори лъэпкъхэм ягъэхьэщIэрт. Мы махуэм и мыхьэнэмрэ и дахагъымрэ псалъэ лей хэмыту щынэрылъагъут Бахъсэн. абыхэм яхузэфIэкIащ адыгэм ижь-ижьыж лъандэрэ къыдекIуэкI хъугъуэфIыгъуэ куэд утыку кърахьэн, я зэхэтыкIэр ягъэлъэгъуэн, шыгъупIастэ IэфIымкIэ цIыхубэр ягъэтхъэн. Публицистикэ

адыгэхэм я махуэм лъэпкъым дежкIэ иIэ мыхьэнэмрэ абы зэрыщыгугъымрэ теухуа я гупсысэхэмкIэ къыддэгуэшащ ди лъэпкъэгъухэр:
ХьэфIыцIэ Мухьэмэд, Къэбэрдей Адыгэ Хасэм и тхьэмадэ, «Адыгэ псалъэ» газетым и редактор нэхъыщхьэ: адыгэм махуэ хэха иIэн хуейуэ къызолъытэ ди лъэпкъыр нэхъри зэкъуэувэн, псэкупсэ къэщIэрэщIэжыныгъэм хуэкIуэн, бгъэдэлъ хъугъуэфIыгъуэхэм заужьын, анэдэлъхубзэр яIэщIэмыхун, хабзэмрэ щэнхабзэмрэ яхъумэн папщIэ. апхуэдэ щхьэусыгъуэм къыхэкIыу а Iуэхур дунейпсо адыгэ
Хасэм и зы зэхуэсым къыщыхэслъхьауэ щытащ сэ икIи абы хэтхэм къыздаIыгъри, республикэ унафэщIым и пащхьэ итхьауэ щытащ. Фэ зэрыфщIэжщи, а зэманым, 2013 гъэм, КъБр-м и Iэтащхьэу щыта КIуэкIуэ Юрий фокIадэм и 20-р адыгэхэм (шэрджэсхэм) я махуэу гъэлъэпIэным, ар зыгъэпсэхугъуэ махуэу гъэувыным къэрал унафэ трищIыхьри, Iэ щIидзауэ щытащ.
Хуабжьу ди гуапэ хъунут, махуэшхуэм иIэ мыхьэнэри нэхъри щIигъэбыдэнут Къэрэшей-Шэрджэсымрэ адыгэ республикэмрэ я Iэтащхьэхэми апхуэдэ унафэ ящIарэ, Iуэхум нэхъри зиубгъуамэ.
Иджыпсту абы иужь дитщ.
адыгэбзэм, адыгэ бэракъым, адыгэ фащэм, Къэзыгъэзэжахэм я махуэ хэхахэр диIэщ дэ. апхуэдэу иужьрей илъэсхэм дунейпсо адыгэ
Хасэм и зэхуэсхэм унафэу къыщытхьащ адыгэшым и махуэр, Нарт
эпосым и махуэ гъэувыныр. Мыхэр лъэпкъым и лъэр зыгъэбыдэщ, и пщIэр зыIэтщ. а псори къызэщIикъуэжрэ ди хъугъуэфIыгъуэ псори утыку къыщитхьэу дреIэ адыгэхэм я махуэр. Щоджэн Iэминат, Дунейпсо Адыгэ Хасэм и тхьэмадэм и къуэдзэ: ФокIадэм и 20-м ди щIалэгъуалэр гушхуэу, ди ехъулIэныгъэхэр утыку къитхьэу, ди цIыху нэхъыфIхэр тIэту, диIэ фIыгъуэхэр дгъэлъагъуэу дызэхэтыныр я мураду ди нэхъыжьхэмрэ ди унафэщIхэмрэ кърахьэжьа Iуэхущ мыр. ди лъэпкъым и тхыдэ къулейм хуэдэ зиIэ, зи щхьэ пщIэ хуэзыщIыж щыIэкъым, махуэшхуэ имыIэу. дэри ди беягъым къыхэхъуащ а махуэр. Пэжщ, щыIэщ «адыгэм махуэ къэси ди махуэщ, зы махуэкъым дыщыадыгэр» жызыIэ щIалэгъуалэ гупи. апхуэдэхэм я Iуэху еплъыкIэр сэ ядэсIыгъыркъым. Пэжщ, фащэ щытщыгъын хуейри, бзэкIэ дыщыпсэлъэн хуейри, ныпыр щытIэтын
хуейри зы махуэкъым. дызэрыадыгэр тщIэжу, диIэ фIыгъуэм хуэфащэ пщIэр хуэтщIу дыкъэгъуэгурыкIуэн хуейщ махуэ къэси. ауэ зы махуэ хэхам а псори къызэщIэткъуэрэ дызэдэгушхуэу дызэхэтмэ, сыт ягъэ кIын?! а щIалэгъуалэ дыдэм яхэтщ, лъэпкъ Iуэху гуэрхэр къэралым къадимыIыгъыу жаIэу тхьэусыхэхэр. Мыр унафэщIхэм къытхуагъэдахэу, къэрал унафэ щытращIыхьакIэ, псэлъэмакъ къыхамыгъэкIыу ягъэлъэпIэныр нэхъ къезэгъыу къызолъытэри, абы къыхузоджэ.
Къапщтэмэ, дунейм адыгэу щызэбгрыпхъам я гуапэ мэхъу мы махуэр дызэриIэр. Сэ гу лъыстащ нэгъуэщI хэгъэгухэм, къэралхэм
къикIыу къэкIуэфа ди лъэпкъэгъухэм я нэм къыщIих нурымрэ къэмыкIуэфхэр къызэрыхъуапсэмрэ. апхуэдэу гушхуэу адыгэр зэрызэхыхьэр куэд и уасэкъэ?! Публицистикэ
Къэбгъэлъагъуэмэ, сыт хуэдэ Iуэху къепхьэжьэми занщIэу и пIэ иувэркъым. Мыр зэрыдгъэлъапIэми Iэмал гуэрхэр етхьэлIэу нэхъ щIэщыгъуэ, нэхъ ин щIын хуейщ. Зы махуэ закъуэ мыхъуу, зы тхьэмахуэкIэ фестивалхэр, концертхэр, зэпеуэхэр, гъэлъэгъуэныгъэхэр, спорт зэхьэзэхуэхэр ебгъэкIуэкI хъунущ, мис абыхэм кърикIуахэр фокIадэм и 20-м къызэщIэткъуэжрэ гъэщIэгъуэну едгъэкIуэкIыу. КIэщIу жыпIэмэ, ди махуэр махуэ щыхъунур ди щIалэгъуалэм дызэхащIыкIрэ ди нэхъыжьхэр ди жьантIэу гуфIэгъуэр зэдэтIэтмэщ. Хьэмырзэ ахьмэд, КъБР-м щIыхь зиIэ и артист, Къэбэрдей къэрал драмэ театрым и актёр: Япэрауэ, адыгэхэм я махуэр, гъэ къэси хуэдэу, дахэу екIуэкIащ. Бахъсэн жылагъуэр къэтщтэнщи, лъэпкъ махуэшхуэри, къалэм и махуэри зэгъусэу ягъэлъапIэрти, цIыхухэр гуфIэу, адыгэ фащэкIэ зэщыхуэпыкIауэ, шууейхэр зэщIэузэдауэ, адыгэ унагъуэхэм, лъэпкъхэм я ерыскъы Iэнэхэр зэтету, нэхъыжьхэм хъуэхъур яIэту, нэхъыщIэхэм Iуэху ящIэу махуэшхуэр дахащ. Махуэшхуэм и мыхьэнэм и гугъу пщIымэ, лъэпкъ псом къыбгъэдэкIыу мыхъуу, си щхьэ къыбгъэдэкI си еплъыкIэр къэсIуэтэнщ.
ЩыIэщ «Мы махуэр щхьэ къыхаха? ЗэрытщIынур сыт? ар фокIадэм и 20-м щхьэ трагъэхуа?» – жызыIэхэр. дыгъэпсыр зэзэгъ къэкIыгъи, ар зытепсэ мыхъу удзи зэрыщыIэм ещхьу, цIыхухэм я еплъыкIэхэр зэщхьэщокI. Си щхьэкIэ сыкъапщтэмэ, дыгъэр зыфIэфI удз гъэгъам
зэрызиужьым, нэхугъэм зэрызыхуишийм ещхьу, си псэкIэ, си IэпкълъэпкъкIэ, си гупсысэкIэ мы махуэм сигъэушэу, фIым, дахэм сыхуигъэпабгъэу щытщ. ЦIыхур къалъхури, дунейм тетыху и махуэщ, ауэ зы хэха иIэщ, къехъулIахэм щыхэплъэжрэ и мурадхэр щиубзыхуу. дауи, а зы махуэ
хэхам узэрыщымыт уищIынукъым, ауэ ар къэдгъэсэбэпу къыкIэлъыкIуэ зэхыхьэгъуэр къэсыху дифI, ди фейдэ зыхэлъ Iуэхугъуэхэр длэжьын, ди щыщIэныгъэхэр дгъэзэкIуэжын хуейуэ аращ. ди фащэр, ди хабзэр, ди бзэр, ди къафэр махуэ къэс дгъэлъэгъуэну зыри зэран къытхуэхъуркъым, ауэ абы фIэкIа димыкъалэну, ди нэгу зедгъэужь къудейкIэ псэуа дыхъунукъыми, зыщыдгъэпсэхун, дыщыгушхуэн, дыщызэрылъагъун зы махуэ хэгъэунэхукIа дызэриIэр сэ сфIэфIщ. ЦIыху къэс езым и дуней иIэжщ. Къыщыхъуа унагъуэм, жылэм, къэралым – цIыхум и гъащIэ Iыхьэр щекIуэкI щIыпIэм – къигъэщIауэ. апхуэдэу сэри сиIэщ адыгэ дунейкIэ сызэджэ, си адыгэ гупсысэр щыпсэу дуней. Мис абы къыщыхъу-къыщыщIэ дэтхэнэ зы Iуэхугъуэми,
адыгэ лъэпкъыр ипэкIэ игъэкIуэтэну, зригъэужьыну кърахьэжьэ сыт
хуэдэ Iуэхуми и пэ симыувэмэ, иужь зыкъизгъэнэнукъым. ар къызыхэкIыр сызыщыщ лъэпкъым хузиIэ лъагъуныгъэрщ, сэ зыщысщIыжа къалэнырщ. Iуэху дахэ нэхъыбэ кърахьэжьэху, нэхъыбэрэ дызэхыхьэху ди мурадхэр нэхъ зэдгъэхъулIэфынущ. IитIыр зэрытхьэщIмэщ щызэрыщIэр, абы ипкъ иткIэ, цIыхубэр зэхыхьэн, я гупсысэхэмкIэ зэдэгуэшэн, я Iуэху еплъыкIэхэмкIэ зэхъуэжэн хуейщ. Мис абы и лъэныкъуэкIи сэбэпынагъ куэд пылъщ адыгэхэм я махуэшхуэм. Нобэ зэманым зэрызиужьым, зэрызихъуэжым – уи щхьэ закъуэ ирехъу, лъэпкъ псо ирехъу – ухуэхьэзыру, зыдебгъэкIуфу щытыпхъэщ. «Зэманым декIур лIыфIщ», – жиIакъэ Къэзанокъуэ жэбагъы. Иджырей 109 Публицистикэ
зэманым къыздихь зэхъуэкIыныгъэхэм фIыгъуэ гуэр къызыпэкIуэну гуэр хэтлъагъуэмэ, ар къэтщтэн хуейщ. Си гугъэщ мы махуэшхуэр тхуэфIын хъуну, лъэпкъ псор дыщыгушхуэ махуэ угъурлы тхуэхъуну!
Шыбзыхъуэ Юрэ, Ставрополь Адыгэ Хасэм и тхьэмадэ: дэ махуэ зыбжанэ диIэщ цIыхубэм къызэдащтауэ зэдагъэлъапIэу. ауэ, ди жагъуэ зэрыхъущи, а махуэшхуэхэм къэрал мыхьэнэ яIэкъым, къэрал унафэкIэ щIэгъэбыдакъым. абы къыхэкIыу сэбэпышхуэ хъунут щIыналъэ псоми къэрал гуфIэгъуэу адыгэхэм я махуэр ягъэувамэ. дунейпсо адыгэ Хасэм къыхилъхьа Iуэхур Къэбэрдей-Балъкъэрым дахэу щагъэлъапIэ. а махуэшхуэр ныбжькIэ «щIалэми» адыгэ куэд зэрепх, дяпэкIэ нэхъыбэж зэпищIэну дыщогугъ. адыгэр нобэ хэгъэгу зэмылIэужьыгъуэхэм дисщ, нэгъуэщI лъэпкъхэм дыкъаухъуреихьу, абы ипкъ иткIэ ди махуэ дызэриIэжым ди зэныбжьэгъугъэр игъэбыдэну, ди зэгурыIуэныгъэр иригъэфIэкIуэну, дызэрыгушхуэу диIэ псори адрейхэм къедгъэцIыхуфыну къысщохъу. КъищынэмыщIауэ, дызэхыхьэрэ дыкъафэу, дыджэгуу дызэбгрыкIыж къудей мыхъуу, ди гугъуехьхэм, щыщIэныгъэхэм дытепсэлъыхьрэ, ахэр къызэрызэднэкIын хэкIыпIэхэр дубзыхуу къэдгъэсэбэпыфмэ, хъарзынэщ. адыгэр егъэлеяуэ зэбгрыдзауэ щымытамэ, мы махуэм апхуэдиз мыхьэнэ иIэну къыщIэкIынтэкъым лъэпкъым дежкIэ. ар хуабжьу дызыщыгугъ, дызэзыпх, дызэпызыщIэ махуэ дахэ тхуэхъуащ, дяпэкIи зэрызиужьынум шэч къытесхьэркъым. Хьэкъул Оксанэ, уэрэджыIакIуэ: адыгэхэм я махуэм и дахагъри, абы цIыхубэр зэрыригушхуэри зыхэсщIэу екIуэкIащ лъэпкъ махуэшхуэр. Си дежкIи, адыгэу зыкъэзылъытэж дэтхэнэм дежкIи гурыфIыгъуэщ укъызыхэкIам хуэпщI пщIэр нэхъри пIэту, уи блэкIам уригушхуэу, уи къэкIуэнум фIыкIэ ухуэхъуахъуэу а махуэр ебгъэкIуэкIыныр. ар къэзыгупсысахэми, а гупсысэр ядэзыIыгъа унафэщIхэми фIыщIэ ин яхуэфащэщ адыгэр зэрыпагэ хъугъуэфIыгъуэхэр иджыри зы IуэхукIэ нэхъ бей зэрытхуащIам – лъэпкъ махуэшхуэ зэрытхуагъэувам – папщIэ. Мыр зы махуэ гуфIэгъуэтэкъым. атIэ махуэ бжыгъэкIэ республикэм и щIыналъэ, къуажэ зэмылIэужьыгъуэхэм щекIуэкIащ дэрэжэгъуэкIэ гъэнщIа зэхыхьэхэр, дэри, щэнхабзэм и лэжьакIуэхэр, ди гуапэу дыхэтащ абыхэм. ФокIадэм и 19-м екIуэкIа концертымкIэ ирагъажьэри, шыгъажи, зэпеуи, зэхыхьи къызэрагъэпэщат, цIыхубэм я нэгу зрагъэужьын, дифI ягъэлъэпIэн папщIэ. гуапэ лей сщыхъуащ дэ ди
къуэшу къэтлъытэу къыдбгъэдэс нэгъуэщI лъэпкъхэми ди гуфIэгъуэр къызэрыддаIыгъар, дэнэ жыли дэс балъкъэрхэр, урысхэр къэрал махуэшхуэм жыджэру зэрыхэтар. КIыщокъуэ алим и «Зеич лантIэ» усэмкIэ Шэрий Иринэ итха уэрэдыр хуабжьу сигу ирихьырти, нэхъапэм жаIэу щытами, мащIэу делэжьыжри, къэгъэщIэрэщIэжауэ езгъэтхащ иджыблагъэ. ар екIуу утыку къыщипхьэн нэгъуэщI махуэ улъыхъуами бгъуэтынтэкъым адыгэхэм я махуэм фIэкIа. Лъэпкъым, хэкум, анэдэлъхубзэм хуэгъэпса уэрэдыр сфIэфIу щыжысIащ ди махуэшхуэм иращIэкIа гуфIэгъуэ дауэдапщэхэм. апхуэдэ зымащIэкIэ лъэпкъ махуэшхуэм си Iыхьэ зэрыхэслъхьэфам си щхьэкIэ срогушхуэ. 110 Публицистикэ
аслъэн алий, Шэрджэс Адыгэ Хасэм и тхьэмадэ: дунейпсо адыгэ Хасэм и япэ тхьэмадэу щыта Къалмыкъ Юрэ сытым деж жиIэу щытащ: «Щыгъуэ-щIэж махуэ диIэкIэ зэфIэкIынукъым. дызэплъэкIыж зэпыткIэ псэуа дыхъунукъым, гуфIэгъуэ махуи диIэн хуейщ». ар зэхэзыха дэтхэнэми, акъыл балигъкIэ гъащIэм егупсыс дэтхэнэ адыгэми игу илъ зэпытт ари, даХ-м и зы зэхуэсыгъуэм дыщытепсэлъыхьащ абы икIи псори зэдэарэзыуэ унафэ къызэдащтащ. Къэбэрдей-Балъкъэрым къэрал унафэу къызэращтам хуэдэу, Къэрэшей-Шэрджэсми адыгейми щагъэувамэ, икъукIэ ди гуапэ хъунут. дэ иджыпсту дызэлэжьхэм ящыщу япэ идгъэщ Iуэхухэм язщ ар. Тхьэм жиIэмэ, къэхъунущ апхуэдэ зэмани – псоми зэгъусэу къэрал махуэшхуэу щызэдэдгъэлъэпIэн. Мы махуэм фIыгъуэу хэлъыр дунейм адыгэу тетым зэрыадыгэр иджыри зэ ягу къагъэкIыжу, ди щэнхабзэм, ди хабзэм, ди хэкум пщIэ хуэтщIу дызэхэтыныр аращ. ди щIэблэм бзэр ящIэнымкIэ, хэкупсэу къэгъэхъунымкIэ мыхьэнэшхуэ иIэщ мыбы. Фащэр зейр зезыхьэращ жаIэ, ди пщIэмрэ ди фащэмрэ тIыгъыжу, дигъэгушхуэу куэдрэ дгъэлъэпIэн махуэ Тхьэм ищI. НэЩIэПыдЖэ Замирэ Сурэтхэр тезыхар КЪарЕЙ элинэщ. 111 ЛIэщIыгъуэхэм я лъэужь
Пасэрей адыгэхэмрэ алыджхэмрэ я щэнхабзэр
Къэхутэныгъэхэм къазэрыхэщымкIэ, япэ дыдэу цIыхур африкэм къикIри, Кавказымрэ зэрыщыту Евразиемрэ къэкIуащ илъэс мелуан
1, 7-рэ хуэдиз ипэкIэ. Кавказ Ишхъэрэм цIыхухэр щопсэу абыхэм я
тхыдэм зэрыщIидзэрэ, нэгъуэщIу жыпIэмэ, палеолитым (пасэ дыдэ мывэ лъэхъэнэм) абы щыхьэт техъуэ куэд къыщагъуэтащ. ди щIыналъэм щыпсэухэр тенджыз Курыхымрэ азие ЦIыкIумрэ я цIыхухэм экономикэ, щэнхабзэ я лъэныкъуэкIэ быдэу япыщIауэ къекIуэкIащ. а зэпыщIэныгъэхэр псом хуэмыдэу нэхъ быдэ хъуащ домбеякъым и лъэхъэнэм (ди эрэр къэсыным илъэс мини 4 - мини 3, 5-рэ иIэжу). абы и щыхьэтщ Мейкъуапэ археологие щэнхабзэр. а зэманым щIыпIэм щызэфIэувами, абы хуабжьу яжь къыщIихуащ пасэрей къуэкIыпIэ цивилизацэхэм я ехъулIэныгъэхэу къахыхьахэм. а псори шумерхэм е
хурритхэм, нэхъ хуэбгъэфащэ зэрыхъунумкIэ, азие ЦIыкIум къикIа хьэтхэм къыхуахьауэ къыщIэкIынущ.
Мыбдеж къыщыхэдгъэщхьэхукIын хуейщ языныкъуэ IэщIагъэлIхэм мыпхуэдэ щытыкIэр цIыхухэр зэрыIэпхъуэпшахъуэм и Iэужьу зэрыжаIэр. ахэр захуэщ, азие ЦIыкIумрэ Кавказымрэ а зэман
жыжьэм зэIыхьлы лъэпкъхэр зэрыщыпсэуар къэплъытэмэ – азие ЦIыкIум – хьэтхэмрэ кашкэхэмрэ, Кавказ Ищхъэрэм – синдхэмрэ меотхэмрэ. ИужькIэ абыхэм къатепщIыкIащ адыгэ лъэпкъхэр, абыхэм лъыкIэ япэгъунэгъу убыххэр, абхъазхэр, абазэхэр. а псори зы бзэкIэ псалъэрт. Зэрытлъагъущи, Кавказ Ищхъэрэм и нэхъ лъэпкъыжь дыдэхэм ящыщщ абхъазхэмрэ адыгэхэмрэ. абыхэм лIэщIыгъуэ куэдкIэ яIыгъащ щIыналъэм и нэхъ щIыпIэфIхэр. Кавказ Ищхъэрэр зэблэкIыпIэу щытащ. НэгъуэщI щIыпIэхэм къикIыу мыбы къакIуэхэмрэ, езы щIыналъэм щыпсэухэмрэ лъэныкъуэ куэдкIэ зызэпащIэрт. абхъазхэмрэ адыгэхэмрэ къызытехъукIа хьэтхэм, синдхэм, меотхэм япэ дыдэу закъыпызыщIар алыджхэр къызытехъукIахэрщ е езы алыджхэрщ. абы къыхэкIыу, дэ зэщхь куэд дыщрохьэлIэ ди щэнхабзэхэм. Псом япэу зэгъэпщэныгъэхэр щынэхъыбэщ IуэрыIуатэм, къыддекIуэкI хабзэхэм.
КIыхь зедмыгъэщIу къэдгъэлъэгъуэнщ апхуэдэ зэтехуэныгъэхэм еджагъэшхуэ куэдым гу зэрылъатар. Псалъэм и хьэтыркIэ, дюбуа де Монпере Фредерик, ХьэдэгъэлI аскэр, ардзинбэ Владислав, Балъкъэр Къэрселджук, ХьэкIуащэ андрей сымэ, нэгъуэщIхэми. арщхьэкIэ мы Iуэхур джыным иджыри къэс лэжьыгъэшхуэ иращIылIакъым. дэ дызыхущIэкъур абы нэхъ куууэ дытепсэлъыхьынырщ. Мыбдежи псом япэу щызэдгъапщэр адыгэ «Нарт» эпосымрэ гомер и «Илиада», «Одиссея» поэмэхэмрэщ. абыхэм псом хуэмыдэу щыкуэдщ зи гугъу тщIы щапхъэхэр. Псалъэм и хьэтыркIэ, къэтщтэнщ Зевс и фызхэм ящыщ герэ тхьэгуащэр. аращи, «Илиадэм» дыкъыщоджэ:
«… ИкIи абы едаIуэртэкъым Iэдийхужь Герэ.
… Абдеж шыхэр щиIыгът Iэдийхужь Герэ тхьэгуащэм. 112 ЛIэщIыгъуэхэм я лъэужь
Ахэр щIитIыкIри, зыпхрымыкIыфыну пшагъуэ кIыфI къытрилъхьащ;
Псы Iуфэм Симент абыхэм щаIущIащ».
«Сосрыкъуэрэ Iэдиихурэ» нарт хъыбарым къеIуэтэж бгыщхьэм, щыхупIэм и деж Инжыдж псым и къежьапIэм быдапIэ тетауэ. абы
щыпсэурт зэщхьэгъуситI. ЛIыр зекIуэм ехъулIэрт. арщхьэкIэ Псэбыдэ (арат абы и цIэр) ар къезыгъэхъулIэр и щхьэгъусэ Iэдииху дахащэрт. Псэбыдэ зекIуэ къыщикIыжкIэ абы и Iэ лыдитIыр чэщанэм къыдишиикIырти, жэщ нэхъ пшагъуэ кIыфI дыдэр, узыпхымыкIыфынур, къигъэнэхурт, дунейр пшэ фIыцIэжьхэм щыщIилъафэкIи арат. арат IэдиихукIэ щIеджэри.
дэIэпыкъуу Iэдииху и Iэмал иIэкъым Зэрытлъагъущи, пасэрей алыдж тхьэгуащэ герэрэ Iэдиихурэ ягъэзащIэ къалэнхэр зэтохуэ: герэ Трое и деж дуней щытыкIэр щызэрехъуэкIыф икIи ахейхэм щадоIэпыкъу, Инжыдж къызэпрыкIыжын папщIэ зэрыщытам хуэдэу. а зэтехуэныгъэр ауэ сытми къэхъуакъым. ауэ гу лъумытэнкIэ Iэдииху и цIэр къызытехъукIар адыгэ нарт IуэрыIуатэм къызэрыхэщми. арщхьэкIэ гомер деж дыщрихьэлIэркъым герэ «IэблэхужькIэ» щIеджэу щытам и щхьэусыгъуэм. алыджхэм я деж герэ къыщокIуэ тхьэгуащэу, ауэ Iэдииху бзылъхугъэ къызэрыгуэкIщ, итIани дуней щытыкIэр зэрехъуэкIыф. «Сосрыкъуэрэ Iэдиихурэ» хъыбарым уигу къегъэкIыж «герэрэ Леандррэ» алыдж хъыбарри. герэ апхуэдэ дыдэу щыпсэуащ тенджыз Iуфэм Iут чэщанэм. Iэдииху хуэдэу абыи уэздыгъэкIэ жэщым тенджызыр игъэнэхурт икIи езым фIыуэ илъэгъуа Леандр дэIэпыкъурт къыхуэзэн папщIэ дарданелл псы дэжыпIэм къызэпрысыкIыну. ар псым хокIуадэ, герэ тенджызыр зэригъэнэху уэздыгъэр жьым игъэункIыфIа иужь. гу лъытапхъэщ дарданелл псы дэжыпIэр хьэтхэр щыпсэуа щIыпIэм зэрыщыIэм. абы къигъэлъагъуэр зыщ: хъыбарыр хьэтхэм зэрейр. лIым гомер и IэдакъэщIэкIхэмрэ «Нарт» эпосымрэ зэбгъапщэ зэрыхъунум и щапхъэщ мыхэр: а) гомер и эпосым къызэрыхэщымкIэ, Еленэ троянхэм ядыгъу, ахейхэм иужьрейхэм зауэ иращIылIэ. абы къыхэкIыу Трое зэхакъутэпауэ щытащ.
б) «Испыхэм ядыгъуа Сэтэней Уэзырмэс я пашэу нартхэм хуит къызэращIыжар» хъыбарым къыщыгъэлъэгъуащ жьакIэ Хужь зи Iэтащхьэ испыхэм, нарт балигъхэр зекIуэ жыжьэ куэдрэ къэтыну щыкIуа зэманым зрагъэхьэлIэу, псоми фIыуэ ялъагъу Сэтэней гуащэр зэрадыгъуар. ар зымыхъумэфа нарт ныбжьыщIэхэр къэгулэзат. Щэнейрэ ахэр хущIэкъуащ жьакIэ Хужьым и быдапIэм, Сэтэней щаIыгъым, дыхьэну. арщхьэкIэ къащтэфакъым. ИтIанэ нартхэр кIуащ Уэрсэрыжь и деж. а фызыжьым и закъуэт абыхэм чэнджэщ къезытыфынур. КъажриIащ, Уэзырмэс хахуэр къадэмыIэпыкъумэ, ахэр испыхэм зэрапэмылъэщынур. арщхьэкIэ нартхэр Уэзырмэс щелъэIум, иужьрейм къахуигъэуващ зекIуэм гуэргуэныжь хьилэшыр здашэну. Уэзырмэс и шы пцIэгъуэплъым уанэ трилъхьащ, кхъуахъуэ гуэргуэныжь кхъуэпIащэм тест. гъуэгум здытетым гуэргуэныжь зытес кхъуэпIащэр лIащ, нартышхэм кIуэкIэкIэ ядэмыхъуу. Езым фIыуэ илъагъу кхъуэпIащэр къимыгъэнэн папщIэ, гуэргуэныжь ар и дамэм 113 114
ЛIэщIыгъуэхэм я лъэужь
трилъхьэри нартхэм якIэлъыущащ. Испыхэм я быдапIэм ебгъэрыкIуэн и пэ къихуэу гуэргуэныжь Уэзырмэс елъэIуащ кхъуэпIащэ лIар и дамэм телъу нартхэм япэ иту кIуэну хуит къищIыну. апхуэдэуи хъуащ. Испыхэм я шабзэшэхэр кхъуэпIащэ лIам и пкъым къытехуэрт, абы къыхэкIыуи нартхэм зыри къалъэIэсакъым. апхуэдэ щIыкIэкIэ испыхэм я быдапIэр зэтракъутэщ, езыхэр зэтраукIэри, Сэтэней хуит къащIыжащ. Мы хъыбарыр, Троян зауэр зэрекIуэкIам теухуауэ дызыщыгъуазэхэр зэбгъапщэмэ, къаугъэр къызыхэкIа щхьэусыгъуэ зыбжанэ, апхуэдэу ахейхэмрэ данайхэмрэ Трое щыпсэухэм егъэщIылIауэ къагъэсэбэпа хьилагъэхэр зэщхь хуэдэщ: япэрауэ, Троем и пащтыхь Приам и къуэ Парис Спартэм и тет Менелай зэрыщымыIэр къигъэсэбэпащ икIи абы и фыз Еленэ идыгъури, Троям ишащ. Сэтэней испыхэм зэраубыдам теухуа хъыбарми гомер Еленэ зэрадыгъуам теухуауэ Илиадэм къыщиIуэтэжхэри зэтохуэ мыпхуэдэ щIыкIэкIэ: япэ хъыбарым нарт балигъ псори зекIуэ ежьат, Елени Парис щидыгъуар и лIыр унэм щыщымыIэм щыгъуэщ. ЕтIуанэрауэ, Уэрсэрыжь нартхэм къажриIащ Уэзырмэс хахуэр икIи губзыгъэр зыдамыгъэIэпыкъумэ, испыхэм зэратемыкIуэфынур. ауэ мыдрейм къахуигъэуващ гуэргуэныжь кхъуахъуэр зыщIагъуну. Иужьрейм и фIыгъэкIэщ испыхэр зэрыхагъэщIари. гомер Илиадэм къыщеIуатэ ахиллес здамышэмэ, ахейхэм Троер къызэрамыщтэфынур. ахиллес и анэ Фетидэ ищIэрт ар зауэм кIуэмэ, Трое и деж зэрыщыхэкIуэдэнур. абы къыхэкIыу и къуэр цIыхубз щыгъынкIэ ехуапэри, Скирос хытIыгум и пащтыхь Ликамед ипхъухэм яхегъапщкIуэ. Ещанэрауэ, нарт хъыбархэми гомер къиIуэтэжахэми
гуэргуэныжьрэ ахиллесрэ хьилагъэкIэ утыку ирашэри къаукI.
Псалъэм и хьэтыркIэ, хьэпшып къэзыщэху-зыщэм и фащэкIэ
хуэпа Одиссей Скирос кIуэри Ликомед ипхъухэм цIыхубзхэр дэзыхьэхыну цIуугъэнэ зэмылIэужьыгъуэхэр яригъэлъэгъуащ, мэIухурэ бжырэ яхэту. Одиссей езым и гъусэхэм пщэрылъ ящищIат бийхэр къатеуа хуэдэу хъыджэбзхэм къащигъэхъуну. ахэр щIэпхъуэжащ, ауэ цIыхубз щыгъынкIэ хуэпауэ яхэта ахиллес, мэIухумрэ бжымрэ къипхъуатэри, зэхэуэм хыхьащ. апхуэдэ щIыкIэкIэ къацIыхуащ ар хэтми. абы щыгъуэми, гуэргуэныжь къызэрагъэпцIам теухуа нарт хъыбарым къызэрыщыгъэлъэгъуамкIэ, иджы ещанэу хуагъэкIуа лIыкIуэр гъуэгум зэрыщыгувам игъэгубжьа гуэргуэныжь абы еупщIащ зыщIиIэжьам и щхьэусыгъуэмкIэ. Иужьрейм жэуапу иритащ: «Нартхэм ху яIуэрти, хьэдзэхэр збжыну сыкъэнащ». апхуэдэу щыхъум, гуэргуэныжь абы жриIащ «Хьэдзэхэр щубжыфкIэ, сэ мыбдеж сыщызэпхъуэкIыфынущ» (кхъуэхэр си пIэкIэ бгъэхъуфынущ жыхуиIэт). апхуэдэ щIыкIэкIэ арэзы хъуащ нартхэм ядежьэну. ЕплIанэрауэ, Трое къыщащтэм Одиссей и чэнджэщкIэ ахейхэм хьилагъэ ящIащ – «Троянышыр» яухуащ. гомер и «Одиссей» поэмэм дыкъыщоджэ: «… ИкIи Тхьэр зигу Демодок уэрэд къыхидзащ:
Тенджызым хыхьащ мафIэ къезыдза данайхэр, Я хэщIапIэр хыфIадзэри, Одиссей зыхэта цIыхухъухэр Трое къыданащ, шым и кIуэцIым ису.
ИужькIэ троянхэм Илион шы къызэIуахащ.
Тхьэм къахуиухат Илион кIуэдыну, 8 Заказ №219 ЛIэщIыгъуэхэм я лъэужь
Шым и кIуэцIым ахей лIыхъухэм зыщагъэпщкIуауэ къыщIэкIыну.
ИужькIэ ахей лIыхъухэр шы кIуэцIым къикIащ. КъапэщIэхуэри яупщIатэу зэбгрыжащ». Испыхэм я быдапIэр къыщащтэми нартхэри едэIуащ гуэргуэныжь къарита чэнджэщым икIи кхъуэпIащэм и пкъыр иIыгъыу бийхэм яхуэкIуэу япэ ирагъэщащ. Испыхэм Сэтэней зэрадыгъуар (адыгэ нарт хъыбарыр уигу къэбгъэкIыжмэ, мы поэмэм зи гугъу ищIыр Сэтэнейщ).
Нэхъ зэщхьщ, уеблэмэ, гомер и поэмэмрэ «гуащэ дахащэмрэ цIыхубз пелуанымрэ» адыгэ IуэрыIуатэмрэ дызыщрихьэлIэхэри.
Еджагъэшхуэ Лопатинский Л. г. абы тэмэму гу лъитауэ къыщIэкIынущ. Къапщтэмэ, абы мыпхуэдэ зэщхьыныгъэхэр къигъэлъэгъуащ: япэрауэ, Парис Менелай и къалэм къыщыхутащ, Трое икIри, шэрджэс щIалэ ябгэ дэджыхи тенджыз Iуфэм Iут Щэхъэр къалэм кIуащ. Хъыбарым къызэрыхэщымкIэ, ар иджырей Истамбыл пэжыжьэтэкъым. Мыбдеж къыщыдгъэлъэгъуэн хуейщ пасэрей Трое къыщIэнахэм Енышехир тырку къалэ цIыкIур – КъалэщIэр – зэрыпэгъунэгъури. Иужьрейм дигу къегъэкIыж щIэрыщIэу яухуа Илион къалэр, Македонский александррэ Цезарь Юлийрэ я лъэхъэнэм зэфIагъэувэжа Трое быдапIэщIэр. ЕтIуанэрауэ, адыгэ бзылъхугъэ Сэтэней гуащэ апхуэдэу хьэщIагъэ ирихыу дэджых ирегъэблагъэ и лIыр щымыIэу, мис а алыдж Еленэ и лIыр Крит хытIыгум зэрыкIуам хуэдэ дыдэу къэту. Ещанэрауэ, дэджыхи Париси хьэщIагъэм и хабзэр къызэпауд: дэджых гуащэр едыгъу и унэIутым и гъусэу тенджызым зыщыщигъэпскIым щыгъуэ, алыдж Елени тенджыз Iуфэм щадыгъуауэ щытащ, Вак и цIэкIэ былым щиукIым щыгъуэ. «Илиадэм» тепщIыхьмэ, иужьрейм езым зригъэдыгъуащ, и унэIут афродитэ къигъапцIэри. ЕплIанэрауэ, шэрджэсыпщ Зан Къарэбатыр щIэпхъуэжа и фызыр къилъыхъуэну йожьэ. Щимыгъуэтыжым лIыжь Iущым, и адэм, и Быфэкъуэ адэм и деж макIуэ. Иужьрейм къыжреIэ и фызыр хамэ щIыналъэхэм къыщилъыхъуэн
хуейуэ. Менелаи макIуэ Пилос къалэ щыпсэу лIыжь Iущ Нестор и деж икIи абы йолъэIу чэнджэщыфI къритыну. Етхуанэрауэ, Къарэбатыр и ныбжьэгъужьым дигу къегъэкIыж «Одиссея»-м хэт Метор. Зан Къарэбатыр и гъусэм чэнджэщ кърет щIэпхъуэжа и фызыр къызэрилъыхъуэну щIыкIэмкIэ. Еханэрауэ, гомер и поэмэми япэщIыкIэ Одиссей факъырэу зыкъехуапэ, езым и бий Трое и тIасхъэр зригъэщIэн мурадкIэ. ИужькIэ, Заным хуэдэу, афинэ Тхьэм Одиссей къамыцIыхун хуэдэу факъырэ дыдэм ещхь ещI. гомер и деж дыкъыщоджэ: 115
«Зевс ипхъу тхьэIухуд Афинэ…
Абы щIопщкIэ еIусащ.
ЗанщIэу и Iэпкълъэпкъыр
ЖэщIащ, и фэхэр зэлъащ, И щхьэм текIуэдыкIащ
Щхьэц фIыцIэ кIырхэр,
ЛIыжь лъэрымыхьуи занщIэу
КъыщIидзащ».
ЩIэпхъуэжа и фызыр къыщилъыхъуэм, Къарэбатыри факъырэу зыкъихуэпащ, апхуэдэ мурадкIэ ар къалэм кIуэри хъуржынитI, ЛIэщIыгъуэхэм я лъэужь
щыгъын фаджэхэр, хьэхэм зэрызащихъумэну баш къыщигъуэтащ. апхуэдэ щIыкIэкIэ, щIалэ пкъыфIэр факъырэ дыдэу, блэкIхэм елъэIуу къыщIидзыжащ.
Лопатинский Л. г. тэмэму гу зэрылъитащи, адыгэ IуэрыIуатэм и етIуанэ Iыхьэм, Бэрэхъун зэкъуэшхэм я шыпхъу цIыхубз пелуаным теухуам, дигу къегъэкIыж Одиссей феакхэм я хытIыгум кIуэуэ алкиной пащтыхьым и деж зэрыщыхьэщIар. Япэрауэ, Бэрэхъун зэкъуэшхэм я хытIыгур абыхэм я шыпхъур щхьэгъусэу къишэн папщIэ Зан Къарэбатыр здэкIуа хытIыгум ирегъапщэ. ЕтIуанэрауэ, алкиной пащтыхьым Одиссей пщIэшхуэ къыхуищIу ирегъэблагъэ, абы фадэ Iэнэ къыхуегъэув, уэрэджыIакIуэм унафэ хуещI хьэщIэм уэрэд жриIэурэ и нэгу зригъэужьыну. гомер и поэмэми дыщрохьэлIэ: «Си блыгущIэтхэм сыныволъэIу си унэшхуэм хамэ щIыпIэ къикIа цIыхур си гъусэу зэрыхуэфащэкIэ щывгъэлъэпIэну».
«Фэ псоми сыныволъэIу, икIи фымыгъэзэщIэнуи фыхуиткъым: апхуэдэу фыкъеджэ уэрэджыIакIуэ демодок. ар Тхьэхэм уэрэдым къыхуагъэщIащ. абы и макъ дахэм уи гущIэр къеIэт».
адыгэ хъыбарми къыщыгъэлъэгъуащ Бэрэхъун зэкъуэшхэр Заным гуапэу къызэрыIущIар. ЕтIуанэ пщэдджыжьырщ зищIысымкIэ къыздикIамкIэ къыщеупщIар. Фигу къэдгъэкIыжынщи, апхуэдэ дыдэу алкинои Одиссей еупщIауэ щытащ. гомер и эпосым алкиной хьэщIэм къыхуиIэта фадэ Iэнэ здыпэрысым Одиссей къыщоупщI: 116
«Уи цIэр къызжеIэ, уи адэри,
Уи анэри, нэгъуэщIхэри,
Уэ укъыздикIа лъахэм
Къызэрыщоджэм
Сыщыгъэгъуазэ».
джэгуакIуэм Бэрэхъунхэ я унэм Iэпэпшынэр игъабзэу уэрэд щыжиIэм Заным и нэпсхэр къыфIекIуащ, и блэкIар игу къэкIыжри. апхуэдэ дыдэу уэрэджыIакIуэ демодок и уардэунэм Трое къыщащтэм Одиссей зэрихьа лIыгъэхэр ягу къигъэкIыжу алкиной уэрэд щыжиIащ: «…ПхужымыIэну къэпIейтеят Одиссей, абы и нэхэм нэпсхэр щIэз хъуащ.
ИтIанэ Алкиной Одиссей жреIэ:
«КъызжеIэ, сыт уэ апхуэдизу ущIэгъыр? Сыт апхуэдизу ущIэнэщхъейр?».
«Данайхэр зэрызэуам, Троя зэрыхэкIуэдам Теухуа хъыбархэм уодаIуэ».
апхуэдэ дыдэу джэгуакIуэм и уэрэдыр Заным къызэрытехьэлъэм Бэрэхъун зэкъуэшхэм гу лъата иужь, зэпеуэхэмкIэ, джэгухэмкIэ абы и нэгу зрагъэужьыну мурад ящIащ. апхуэдэ дыдэу алкинои Одиссей зэрыгъыр илъэгъуа нэужь: «Пащтыхь Алкиной а нэпсхэм гу лъитащ икIи къыгурыIуащ ар щIэгъыр.
Одиссей и гъунэгъуу щысти, абы зэхихырт хьэщIэр хьэлъэу зэрыщатэр». ЛIэщIыгъуэхэм я лъэужь
апхуэдэу щыхъум, абы жеIэ: «И чэзу хъуащ дэ дыкIуэу цIыхухъухэм я лIыгъэ къэдгъэлъэгъуэну, и унэм кIуэжмэ, ди хьэщIэм дэ тхузэфIэкIыр яжриIэжын хуэдэу едгъэлъагъуну. Дэ Iэпщэрызауэм, лъэн-къэжыхьыным дызэрыхуэIэзэр и нэгу щIэдгъэкIыну».
Бэрэхъун зэкъуэшхэмрэ алкиной пащтыхьымрэ зэхаубла джэгухэм Занри Одиссеи хэтакъым, арщхьэкIэ икIэм-икIэжым ахэр яхэмыхьэу хъуакъым мывэ дзынымкIэ зэпеуэхэм. адыгэ хъыбарым зэрыжиIэмкIэ, Заныр зэпеуэр зэрекIуэкIым кIэлъыплъащ псалъэмакъыншэу. ар щалъагъум, къызэхуэсахэм абы мыпхуэдэ псалъэхэмкIэ зыхуагъэзащ: «ХьэщIэ лъапIэ! Уэ ухуеякъым ди джэгухэм ухэтын. Иджы мывэхэр бдзынщи, уи къарур къэбгъэлъэгъуэнщ!»
Заным епIэщIэкIыу жэуап яритащ: «Сэ фэ псоми къысхуэвгъэувыр сымыгъэзащIэу хъурэ! Сэ сыхьэзырщ мывэ дзынымкIэ си зэфIэкIыр утыку къислъхьэну!» Зан Къарэбатыр мывэ хьэлъэ къиIэтри, хуэдищкIэ нэхъ жыжьэ идзащ, адрейхэм ефIэкIыу. Псоми ялъэгъуар телъыджэ ящыхъуащ.
гомер и эпосми дыкъыщоджэ: «Къищтащ мывэ – ар феакхэм ядзахэм нэхърэ Нэхъ хьэлъэт икIи, и Iэхэр щIиупскIэри, Одиссей мывэр идзащ, и къарур къигъэсэбэпри;
Мывэр вууэ лъэтащ, цIыху псоми я щхьэхэм щхьэпрылъэтыкIыу.
Тенджызхэр къэзыгъэIурыщIэ феак хахуэхэр Щхьэщэ ящIу етIысэхащ, езыр мывэ идзар зэрылъатэм кIэлъыплъырт…» 117
ИужькIэ къыщыгъэлъэгъуащ Одиссей мывэр псом нэхърэ нэхъ жыжьэ зэридзар. НаIуэу зэрыщытщи, адыгэ хъыбарми гомер и эпосми дэ зэщхь куэд дыщрохьэлIэ, арщхьэкIэ къэдгъэлъэгъуэн хуейщ абыхэм ещхь IуэрыIуатэ славянхэми, нэмыцэхэми, нэгъуэщI лъэпкъхэми зэраIэр. Миллер В. Ф. къыхигъэщхьэхукIырт Еленэ дахащэм и цIэм урыс таурыхъ куэдым узэрыщрихьэлIэр, ар кхъухькIэ зэрадыгъуар Соломон теухуа таурыхъ Iэджэми зэрыхэтыр. Псалъэм и хьэтыркIэ, Китоврас Волхв пщэрылъ щищIат Соломон и фызыр идыгъуну. Иужьрейр и ныбжьэгъухэр и гъусэу Иерусалим Iухьащ, сату ищIын хуэдэу. апхуэдэ щIыкIэкIи Соломон и фызыр идыгъуащ. Еджагъэшхуэм жеIэ апхуэдэ хъыбархэр югослав, урыс, болгар IуэрыIуатэхэми хыхьауэ.
апхуэдэ дыдэу «гуащэ дахащэмрэ цIыхубз пелуанымрэ» адыгэ хъыбарым жеIэ:
«Уегупсыс зэрыхъунумкIэ, Кавказыр и лъапсэу къыщIэкIынущ «Одиссея» дызыщрихьэлIэ уэрэдитIым. Нэхъ тэмэму жыпIэмэ, ахэр япэджэжу къыщIэкIынущ, а уэрэдхэр иужькIэ «Одиссея»-м хагъэхьауэ. Мы зэманым дэ хьэкъ тщыхъуащ «Одиссея» поэмэр хъыбар щхьэхуэ-щхьэхуэхэм къыхахыу зэрашэлIа хъыбархэу зэрыщытыр. ИкIи а псори Одиссей и цIэм ирапхащ».
абы и псалъэхэм ятепщIыхьмэ, адыгэхэм я дежщ иужькIэ урысхэм я деж нэса а хъыбархэр къыщежьар. ЛIэщIыгъуэхэм я лъэужь
Пасэрей журтхэм, нэмыцэхэм, болгархэм, чеххэм я гугъу пщIымэ, ахэр хьэтхэр щыпсэуа азие ЦIыкIумкIэ къикIыу абыхэм я деж нэсауэ хуэбгъэфащэ хъунущ. Инджылми къыхощ хьэтхэр мис а Палестинэ дыдэм щыпсэу журтхэм быдэу япыщIауэ щытауэ. Уеблэмэ, Соломон и фызхэр хьэтхэм ящыщт. Библием къыхощ, авраам Палестинэм иса хьэтхэм я деж щIыналъэ къыщищэхуауэ.
Иджы «Зевс къызэралъхуар» пасэрей алыдж IуэрыIуатэмрэ «Бэдынокъуэ и сабиигъуэр» нарт хъыбарымрэ зэдгъэпщэнщ. Зевс и адэ Крон езым и бынхэм ящышынэрт къызэрыIэту, къулыкъур трахынкIэ, нэгъуэщIу жыпIэмэ, и адэ Уран зэгуэр иращIар къращIэжынкIэ. абы къыхуалъху бын псори гущIэгъуншэу ишхырт. И щхьэгъусэ рее хуеякъым иужьрей сабийр фIэкIуэдыну икIи и адэ-анэм я чэнджэщкIэ
Крит хытIыгум кIуэри, абы и бгъуэнщIагъ куухэм ящыщ зым и къуэ нэхъыщIэ Зевс къыщилъхуащ. рее, и къуэр и лIым щибзыщIащ икIи абы и пIэкIэ хъыдан жэрумэм кIуэцIышыхьа мывэ кIыхь ишхыну иритащ. Зевс зыгъэсар нимфэхэрщ – адрастаярэ Идеерэ. Балигъ хъуа иужь, Зевс и адэм пэуващ икIи ипэкIэ ишха сабий псори къигъэпсэужыну ирихулIащ.
абы щыгъуэми, Бэдынокъуэ и сабиигъуэм теухуа хъыбарым щыжеIэ нарт Лъэбыцэжьей Бэдын и фызыр уэндэгъу зэрыхъуар зэрилъэгъуар. ар егупсысащ: Бэдын къуэ къыхуалъхумэ, ар и адэм пэувыжынущ. арати, Лъэбыцэжьей щIалэ цIыкIур иукIыну мурад ищIащ. абы Хасэм щыжиIащ гъащIэм и Тхьэ Псатхьэ и деж иджыблагъэ зэрыщыIар икIи зы цIыхубз гуэрым и ныбэм илъ сабийр щIалэ цIыкIуу къыщIэкIмэ, абы джатэ къищтэу нарт псори зэтриукIэну къызэрыжриIар. Лъэбыцэжьей щIигъужащ а цIыхубзыр Бэдын и щхьэгъусэр зэрыарар. абы жиIащ: «дэ сабий къалъхуагъащIэр дымыукIмэ, нартхэр дунейм текIуэдыкIынущ». ИкIэм-икIэжым, Хасэм унафэ къыщащтащ, къызэралъхуу, сабийр яукIыну. Бынжэр
пызыупщIа Уэрсэрыжь къадэIэпыкъури, нартхэм сабий къалъхуагъащIэр ядыгъуащ. арщхьэкIэ ялъэгъуа иужь, ар нартхэм яфIэгуэныхь хъуащ. Лъэбыцэжьей имыщIэу щIалэ цIыкIур псэууэ къагъэнэну мурад ящIащ. абыхэм сабий къалъхуагъащIэр, жыгейм къыхэщIыкIа Iэжьэм иралъхьэри, аузым къыданащ. ИтIанэ Лъэбыцэжьей жраIащ и унафэр ягъэзэщIауэ – сабийр яукIауэ. ЩIалэ цIыкIур къигъуэтащ нартхэ я къазыхъуэ фызыжьым. Куэдрэ лъыхъуа иужь, Бэдын и фызым а фызыжьым деж и къуэр къыщигъуэтыжащ, ауэ ар езым и лIым щибзыщIащ. Бзылъхугъэм и лъэIукIэ щIалэ цIыкIур щэхуу лIыжьхэм щIыунэм щапIащ. Щэуей къызэралъхуам теухуа хъыбарыр Зевс къызэралъхуам теухуауэ IуэрыIуатэм жиIэм нэхъ пэгъунэгъужщ. Псалъэм и хьэтыркIэ, абы къыщыгъэлъэгъуащ Къанж и щхьэгъусэ иныжьыпхъур илъэс къэс лъхуэуэ зэрыщытар, ауэ къилъхуар занщIэу ишхыжырт. арати, Къанж езыр зыгъэса Сэтэней и деж кIуэри, хуиIуэтащ и
фызым ищIэр.
– Хъунщ, – жиIащ Сэтэней. – Уи фызым и лъхуэгъуэ къэсмэ, сэ хъыбар сыгъащIи, сыкъэкIуэнщ. ПIалъэр къэса иужь, Къанж Сэтэней хъыбар иригъэщIащ. 118 ЛIэщIыгъуэхэм я лъэужь
абы Къанж унафэ хуищIащ хьэпшыр цIыкIу къыхуихьыну. ар IэлъэщIкIэ щIэуфауэ иIыгъыу Къанж езыр и фызым деж кIуащ. Иныжьыпхъур щылъхуэну зэманыр къэсыным пэплъэрт.
– Сэ уэ уезгъэсэнщ нэхъ тыншу узэрылъхуэным, – жиIащ Сэтэней. – Унащхьэм дэкIуеи уэнжакъым тетIысхьэ, абы утесу улъхуэмэ нэхъ утыншынущ. Иныжьыпхъум апхуэдэу ищIащ. Езы Сэтэней и щIагъым къыщыуващ, сабийр къехуэхмэ къипхъуэтэну. Сэтэней ар къиубыдри, и кIэпхыным кIуэцIишыхьащ. Хьэпшырыр щIалэ цIыкIум и пIэкIэ жьэгум къыдинэри, езыр щIэпхъуэжащ. Унащхьэм къежэхыжри, иныжьыпхъум хьэпшырыр къиубыдащ ишхыну, арщхьэкIэ мыдрейр къедзэкъащ. ар и сабийр зэрыармырар къыгурыIуа нэужь, иныжьыпхъур Сэтэней кIэлъыпхъэращ, ауэ игъуэтакъым.
Сабий къалъхуагъащIэр и гъусэу Сэтэней бгыхэм кIуащ, абы
гъуаплъэм къыхэщIыкIа гущэ щищIри, сабийр щипIащ икIи къэзылъхуа и анэм къарукIэ ефIэкI хъуху игъэшхащ. Щэуей пелуан хъуа иужькIэ Сэтэней ныбжьыщIэр и анэм деж ишэжащ.
Щэуей и гъусэу Сэтэней къызэрыкIуэжыр щилъагъум, иныжьыпхъур къапежьащ, и къуэр ишхыну и мураду. Щэуей и анэр иубыдри, абы и къарур фIэкIуэдыху иудыныщIащ. Иныжьыпхъум къыгурыIуащ и къуэр зэримышхыжыфынур. Сэтэней, Щэуей и адэм иритыжри, езыр ежьэжащ. Хъыбарым и нэгъуэщI къудамэм зэрыжиIэмкIэ, сабийм и бынжэр пызыупщIа фызыжьыр Нэрыбгей и губжьым щышынэри, ар пхъэбгъу зэIулIам илъу псым хидзащ. ар нарт цIыхубзым къигъуэтри ипIащ. Пэжу, апхуэдэ хъыбар лIэужьыгъуэм лъэпкъ куэдым я деж ущрохьэлIэ. Зевс и гугъу щытщIкIэ, дэ къэтлъытэн хуейщ ар хьэтхэм я деж
икIыу пасэрей алыджхэм я деж зэрыкIуар. Хьэтхэм Касиу тхьэр яIащ, алыджхэм я деж ар Зевс щыхъуащ. Зэрытлъагъущи, абы ехьэлIа хъыбархэри япэщIыкIэ къыщежьар хьэтхэм я дежщ. МафIэм и тхьэ алыдж гъукIэ гефест ебгъапщэ хъунущ мафIэмрэ гъукIэ IэщIагъэмрэ я тхьэ адыгэ Лъэпщ: тIуми мафIэр къагъэIурыщIэ, тIуми зэхуэдэ ныкъуэдыкъуагъэ яIэщ. гомер и «Илиада»-м дыкъыщоджэ:
«Тхьэ уахътыншэхэр жеину зэбгрыкIащ –
Щхьэж и унэ бжэн лъакъуэ.
Ахэр кIуащ зи лъакъуитIри къызыдэмыбз Гефест
Унэ дахэхэр икIи абрагъуэхэр щахуищIа щIыпIэхэм».
«Лъэпщ и гъущI лъакъуэхэр» нарт хъыбарри абы ещхьщ. ИпэкIэ къэтхьа сатырхэм къагъэлъагъуэ гефести Лъэпщи я лъакъуэхэр къадэмыбзэу зэрыщытар. абы къыдэкIуэуи тIуми я кIыщхэр цIыхухэм япэжыжьэ бгъуэнщIагъым щIэтт. алыджхэм я Прометейрэ адыгэхэм я Нэсрэн жьакIэрэ зэщхьыркъабзэщ. Прометей (алыджыбзэкIэ а псалъэм къикIыр зылъагъу,
тхьэгурымагъуэ жиIэу аращ) Кавказ бгым кIэраIулIат тхьэхэм мафIэ къафIидыгъуу цIыхухэм къазэрыхуихьам къыхэкIыу. Мыбдеж къыщыхэдгъэщхьэхукIынщ, Зевс и унафэкIэ, ар гефест Кавказ къуршхэм я щыгум зэрыриIулIар. Махуэ къэс Прометей и деж къэлъатэрт бгъэ абрагъуэри, абы и тхьэмщIыгъур пхишхыкIырт. жэщым Прометей и 119 120
ЛIэщIыгъуэхэм я лъэужь
уIэгъэхэр кIыжырт, арщхьэкIэ етIуанэ махуэм псоми къыщIидзэжырт. ИкIэм-икIэжым, геракл гъуэгуанэ жыжьэ зэпичщ, Кавказым кIуэри, Прометей хуит къищIыжащ. «Батэрэз бгыщхьэм кIэраIулIа Нэсрэн жьакIэ хуит къызэрищIыжар» нарт хъыбарыр теухуащ тхьэпэлъытэ Пэкъуэ нартхэр мафIэншэу къызэригъэнам. апхуэдэу щыхъум, ахэр Нэсрэн жьакIэ елъэIуащ ящIэнумкIэ чэнджэщ къаритыну. жэуапу яритыжащ: «Сэ ар Пэкъуэ нэджэIуджэ къытесхыжынщ». ауэ Пэкъуэ
Нэсрэн жьакIэ быдэу Iуащхьэмахуэ трипхащ. Лъы зыфIэфI бгъэ иIэти, ар махуэ къэс къигъэлъатэурэ нартхэм я тхьэмадэм игури и тхьэмщIыгъури гущIэгъуншэу иуIэрт. ЗэрыгурыIуэгъуэщи, нартхэм ар ягу техуэнкIэ Iэмал иIэтэкъым, абы къыхэкIыу Батэрэз Нэсрэн жьакIэ хуит къищIыжащ. Нарт хахуэм бгъэ лъыифри Пэкъуэ и щхьэхъумэ ажалри иукIащ. ар щилъагъум Пэкъуэ щIыпIэр ибгынащ, Батэрэзи Нэсрэн жьакIэ къишэжащ. Мыбдеж дэ щыдолъагъу Прометейрэ Нэсрэн жьакIэрэ гугъу езыгъэхьа бгъэ лъыифхэр гераклрэ Батэрэзрэ зэраукIар. а хъыбаритIри зэщхьыркъабзэщ. абыхэм хэт лIыхъужьхэри я IуэхущIафэхэмкIэ зэпэгъунэгъущ. Прометеи Нэсрэн жьакIи Кавказыбгхэм кIэраIулIауэ щытащ. Зи гугъу тщIахэм дигу къагъэкIыж Фракием и пащтыхь Финей гугъу езыгъэхьу щыта бгъэжьыр зэраукIа хъыбарыр. «аргонавтхэр Финей и деж щыIэщ» таурыхъым къыщыгъэлъэгъуащ аполлон Финей тезыр зэрытрилъхьар. Иужьрейм Зевс и щэхухэр цIыхухэм яжриIэрт, аполлон къэхъуну-къэщIэнум зэрыщыгъуазэр къигъэсэбэпурэ. аполлон Финей нэф ищIащ, тхьэхэм абы ираутIыпщащ бгъэ теплъэ зиIэ нэджэIуджэхэр. Финей и унэм къэлъатэурэ абыхэм ерыскъы псори яшхырт икIи узымыгъэбауэ мэ Iей абы къыщIанэрт. Тхьэхэм Финей жраIащ Борей и къуитI дамэ зытетхэр, Зетрэ Каландрэ, яхэту аргонавтхэр езым и деж къэкIуа иужь тезырыр зэрыщхьэщахыжынур. а тIум бгъэхэр ирахужьащ яукIын мурадкIэ, арщхьэкIэ тхьэхэм я лIыкIуэ Иридэ къызэтригъэувыIащ, а къуалэхэр Финей и унэм афIэкIа зэрымылъэтэжынур яжриIэри. ФIыщIэ папщIэу Финей аргонавтхэм яжриIащ Колхидэм дыщэм къыхэщIыкIа мэлыфэр къызэрыщагъуэтынур. Мы хъыбарри, Прометейрэ Нэсрэн жьакIэрэ ятеухуа Iуэтэжхэри зыгуэрхэмкIэ зэщхьщ. Псом япэу къыхэдгъэщынщ Финей теухуа таурыхъыр фракийхэм къазэрыбгъэдэкIар. абы щыгъуэми еджагъэшхуэ зыбжанэми къыхагъэбелджылыкI адыгэхэмрэ фракийхэмрэ лъыкIэ зэрызэгъунэгъур. аращи, фракийхэм я таурыхъымрэ нарт хъыбарымрэ зэщхь щIыхэлъым и щхьэусыгъуэр гурыIуэгъуэщ. Иджыри зы зэгъэпщэныгъэ къэтхьынщ – Полифем иныжь нэ лъэныкъуэм теухуа алыдж таурыхъымрэ «Бэдынокъуэ иныжь нэ закъуэм зэрытекIуар» нарт хъыбарымрэ. абы къыщыгъэлъэгъуащ нарт Хьэгъур, езым и къуэшхэр и гъусэу, Иныжь нэ закъуэм и гъэр зэрыхъуар. Иужьрейр бгы лъапэм щIэт мэзым и гъунэгъуу щыпсэурт. Иныжьым Хьэгъур и къуэш псори ишхащ, ауэ езым Иныжьым и нэ закъуэр ирищIри, джэдэхъу абрагъуэм и ныбафэ щIагъым щIэту, бгъуэнщIагъым къыщIэкIыжыфащ. ИужькIэ Хьэгъур Бэдынокъуэ хуиIуэтэжащ и Iэ лъэныкъуэр зэрыфIэкIуэда щIыкIэр. Хьэгъур къызэригъэпцIар Иныжьым къыгурыIуа иужь, ар абы къыкIэлъыгуоуащ, къызэрытекIуам папщIэ и Iэлъыныр тыгъэ къыхуищIыну къигъэгугъэу. Iэлъыныр апхуэдизкIэ инти, ар и Iэм зэрырилъхьэу зууэ хуежьащ. Иныжьыр къыкIэлъыпхъэращ икIи Хьэгъур Iэлъыныр зыфIэлъ и Iэр пиупщIы- ЛIэщIыгъуэхэм я лъэужь
жын хуей хъуащ, зыкъригъэлын папщIэ. Хьэгъур едэIуа иужькIэ, Бэдынокъуэ тхьэ иIуащ абы илъ ищIэжыну. ИкIи, Иныжьым и щхьэр пиупщIри, и псалъэр игъэпэжащ. Иныжь нэ закъуэм теухуа алыдж таурыхъым дэ къыджеIэ Трое къыщикIыжым Одиссейрэ абы и гупымрэ Полифем иныжьым гъэру иубыдауэ. абы ахэр бгъуэнщIагъым щIиубыдэри, чэзу-чэзууэрэ ишхыу щIидзащ. Одиссей хьилэшым хузэфIэкIащ и ныбжьэгъухэри къригъэлын, езыри иныжьым къыIэщIэкIын. Полифем шагъыр иригъэфа иужь Одиссей къеупщIащ: «Уи цIэр къызжепIэмэ, тыгъэ пхуэсщIынщ». Одиссей жиIащ цIэимыIуэкIэ къеджэу. Иныжьым къигъэгугъащ: «Сэ уэ иужьрейуэ усшхынщ. аращ сэ си тыгъэри». ИкIи дыхьэшхащ. Полифем шагъырым игъэжея иужькIэ гупым абы и нэ закъуэр иращIащ. Одиссейрэ и ныбжьэгъухэмрэ бгъуэнщIагъым къыщIэкIыжащ мэл абрагъуэхэм я щIагъым щIэту. Мыбдеж дэ зэщхь куэд хыдолъагъуэ иныжь нэ закъуэм теухуа алыдж таурыхъымрэ Емынэжь теухуа нарт хъыбарымрэ. арщхьэкIэ хъыбаритIми занщIэу къыщымыгъэлъэгъуа нэгъуэщI гуэрхэми гу лъывэдгъэтэну дыхуейт. Япэрауэ, иныжьхэр щыпсэу щIыпIэм и гугъу щищIкIэ, гомер и «Одиссея» поэмэм дыщрохьэлIэ:
«ЩыIэщ абы щIыIэнэщIу икIи зэщIэкIауэ хытIыгу цIыкIу;
Ар здэщыIэр тенджызым хэт щIыпIэ фIыцIэрщ, Иныжьхэр зыIус Iуфэм пэмыжыжьэу икIи пэмыблагъэу
МэзкIэ щIэуфащ; мэз бжэнхэр щыкуэдыкIейуэ ЩохъуакIуэ, ахэр зэи цIыху хуэзакъым,
Iэуэлъауи зэхахакъым, зэи зыри ещэкIуакъым.» 121
адыгэ нарт хъыбарми зи гугъу ищIыр аращ: «дэ зэхэтхащ а щIыпIэм Къуэ ФIыцIэкIэ зэреджэр. абы мэз бжэн щыкуэдт, езы щIыпIэр шынагъуэми». Зэрытлъагъущи, хъыбаритIми иныжьхэр щыпсэу щIыпIэхэр мэзылъэщ, мэз бжэнхэр щыкуэдщ, абыхэм зыри щыщакIуэркъым. ЕтIуанэрауэ, алыдж таурыхъым Одиссейрэ абы и ныбжьэгъухэмрэ Иныжьым и бгъуэнщIагъыр, мэлхэм я щIагъхэм зыщIагъапщкIуэу,
ябгынамэ, Хьэгъур теухуа нарт хъыбарым къыщыгъэлъэгъуащ джэдэхъу абрагъуэм и щIагъым щIэту ар Иныжьым зэрыIэщIэкIар. Пэжщ, алыдж хъыбарым Одиссей зызыкIэщIигъэпщкIуа тIым Полифем
йохъурджауэ, иужьу бгъуэнщIагъыр зэрибгынам къыхэкIыу.
дэтхэнэ хъушэми япэ иту кIуэ джэдэхъу пашэхэр мэлыхъуэхэм зэраIыгъыр къэплъытэмэ, Полифем иIэн хуеяр тIыкъым, атIэ джэдэхъущ. алыджхэр мыбдеж щыщыуагъэнущ. ар щыхьэт тохъуэ мы хъыбарыр адыгэхэм я деж къыщрахым алыджхэм джэдэхъур тIыкIэ зэрызэрахъуэкIам. арщхьэкIэ ижь-ижьыж лъандэрэ къызэрекIуэкIыр мэл хъушэм япэ иту джэдэхъум къикIухьущ. алыдж лIыхъужь Танталрэ нарт Сосрыкъуэрэ я хьэлхэр зэрызэщхьым щыхьэт техъуэ куэди дрохьэлIэ. апхуэдэ дыдэу, Сосрыкъуи алыдж ахиллеси я кIуэдыкIар зэтохуэ. Щапхъэ къэтхьынщ: Олимпым къыщехыжкIэ Тантал тхьэхэм я ерыскъы амврозиемрэ нектаррэ къыздищтэрт икIи ахэр и ныбжьэгъухэм яхуигуэшырт. апхуэдэу яхуиIуатэрт 122
ЛIэщIыгъуэхэм я лъэужь
тхьэхэм я щэхухэри. абы къыхэкIыу Зевс тезыр къытрилъхьащ икIи аид пащтыхьыгъуэм къыщигъэхутащ. абы теухуауэ «Одиссея» поэмэм жеIэ: «ИужькIэ слъэгъуащ сэ укIыкIейуэ ягъалIэ Тантал:
Гуэн хужьым ар псым щыхэтт и пщэм къэсу икIи Псы хуабжьу хуэлIэми, ефэфыртэкъым.
Ефэн мурадкIэ и пщэр зэрыришэхыу,
Псыр щIэпхъуэрт, къэнэжыр ЩIагъ фIыцIэрт, ауэ ари нэджэIуджэм ирифырт.
ИщхьэкIэ дэплъеймэ, жыгхэм пхъэщхьэмыщхьэ куэд япытт:
МыIэрыси, кхъужьи, дыщэпскIэ ла нэгъуэщIхэри –
Псори зэщIэгъагъэрт.
Шхын щхьэкIэ лIэм и Iэхэр пхъэщхьэмыщхьэхэм зэрахуишийуэ,
Жыгхэм я къудамэ псори пшэ фIыцIэхэм ягъэпщкIурт».
Нарт хъыбарми къызэрыхэщымкIэ, тхьэхэм Сосрыкъуэ санэ ирагъэфащ, лIыгъэ зэрыхэлъым къыхэкIыу. Псатхьэ Сосрыкъуэ санэ фалъэ къритащ. а фадэр апхуэдизкIэ игу ирихьати, Сосрыкъуэ щIэлъэIуащ аргуэру ирагъэфэну. арщхьэкIэ тхьэхэм лIыхъужьхэр фадэ зэрырагъафэр зэ закъуэт. ИтIани, Лъэпщ хузэфIэкIащ Сосрыкъуэ етIуанэ фалъэри къратыну тхьэхэр къигъэдэIуэн. ар къипхъуатэри, Сосрыкъуэ Iуащхьэмахуэ къридзыхащ: «Фэ фызэфэ фадэри цIыху цIыкIухэм я фадэ ирехъу!» – жиIэри. Сэтэней ядэIэпыкъуурэ нартхэм зрагъэсащ а фадэр ящIыфу. ХъыбаритIми зэрыхэтлъагъуэщи, Тантали Сосрыкъуи тхьэхэр къагъапцIэри, я щэхухэм цIыхухэр щыгъуазэ ящIащ. ахиллесрэ Сосрыкъуэрэ я гугъу пщIыми, зэщхь куэд щыдолъагъу. апхуэдэхэщ
дунейм къызэрытехьа щIыкIэхэри, я тIасхъапIэхэри, зэрахьа лIыхъужьыгъэри, зэрыкIуэда щIыкIэри. Псалъэм папщIэ, къалъхуа иужькIэ тIуми я Iэпкълъэпкъхэр япсыхьащ, арщхьэкIэ тIасхъапIэхэр къэнащ, ахэращ тIури зэрыкIуэдыкIари.
Къапщтэмэ, ахиллес и лъэдакъэр Парис и шабзэшэм пхиудащ,
Сосрыкъуэ и куитIыр бгыхэм кърадзыха жаншэрхъым пиупщIащ. Къыхэгъэщын хуейщ Сосрыкъуэ и хьэлыр адрей алыдж лIыхъужьхэми ебгъапщэ зэрыхъунур. Сосрыкъуэ ещхьщ алыджхэм я тхьэ дионис. Япэрейм хуэдэу, дионис жызумей къегъуэт икIи цIыхухэр
жызум ягъэкIыу, шагъыр щIахуу ирагъасэ.
алыджхэм я тхьэ адонис Сосрыкъуэ къытохуэ, тIури дунейм къызэрытехьа щIыкIэмкIэ. адонис пхъэ кугъуэм, нарт лIыхъужьыр мывэ кIуэцIым кърахащ. Прометей хуэдэу, Сосрыкъуи цIыхухэм мафIэ къахуехь. Пасэрей алыджхэмрэ адыгэхэмрэ я хъыбар куэдым дащрохьэлIэ цIыхухэм чэнджэщ Iущхэр езыт нэхъыжьыфIхэм. алыджхэм я деж а къалэныр куэдрэ щегъэзащIэ Нестор, адыгэхэм Тхьэмадэ Iущ яIэщ. Иужьрейм иджыри къэс мыхьэнэшхуэ зиIэ увыпIэ щиIыгъщ адыгэхэм я жылагъуэ, унагъуэ гъащIэми. Пасэрей алыджхэмрэ адыгэхэмрэ я хабзэхэм зэбгъапщэ хъун куэд хэлъщ. ахэр хыболъагъуэ гомер и «Илиада», «Одиссея» поэмэхэм. Псалъэм и хьэтыркIэ, Трое зауэм и зэманым Нестор адыгэ джэгуакIуэм и къалэныр игъэзэщIащ. «Илиада» поэмэм абы зауэлIхэм мыпхуэдэ псалъэхэмкIэ защыхуегъазэ: ЛIэщIыгъуэхэм я лъэужь
«Данай лIыхъужь гъуэзэджэхэ, Арес и блыгущIэтхэ!
Бийм фезауэ, зэкIэ къуентхъ къэвмыпхъуатэ,
ЗауэлIхэм яужь зыкъивмынэ, Къуентхъ нэхъыбэ унэм къэфхьын мурадкIэ».
апхуэдэ псалъэхэмкIэ адыгэ джэгуакIуэхэми зыхуагъазэу щытащ зауэм Iухьэхэм. ахэр хахуэхэм яхуэусэрт, гу махэхэм, шынэкъэрабгъэхэм ятехъущIыхьырт. Пасэрей алыджхэмрэ адыгэхэмрэ я зэуэкIэми зэщхь мымащIэхэр яхыдолъагъуэ. Пасэрей адыгэ хабзэмкIэ, зауэлI къаукIарэ абы и хьэдэр бийхэм яIыгъ щIыпIэм къыщынамэ, адыгэхэм абы и хьэдэр къащтэжын е къащэхужын хуей хъурт. Я ныбжьэгъум и хьэдэр зыIэрагъэхьэжын папщIэ, бийхэм ебгъэрыкIуэурэ гупышхуэ щыхэкIуадэ щыIэт. ар къемыхъулIамэ, къащэхужырт. «Таймс» газетым и корреспондент Лонгворт джон I лIэщIыгъуэм Урыс-Кавказ зауэм щитхыгъащ: «Я хэкуэгъухэм ящыщ зауэ
губгъуэм къинамэ, куэдыр ар къыщаукIа щIыпIэм макIуэ абы и хьэдэр къащтэжыну. а зэхэуэм нэгъуэщI цIыхухэр зэрыхэкIуадэри къафIэIуэхукъым». Шэрджэсхэм я гъащIэмрэ хабзэмрэ хуабжьу кIэлъыплъа Монпере Фредерики итхыгъащ адыгэхэм «зауэм хэкIуэдахэм я хьэдэхэр къызэращэхужыр». Мыбдеж дигу къыщыдгъэкIыж хъунущ гектор и хьэдэр къызэращэхужа щIыкIэм
теухуауэ гомер итхари. «Илиада»-м дыкъыщоджэ езым и къуэр къищэхужын папщIэ налкъут куэд къэзыхьа Приам лIыжьыр ахилл фIэгуэныхь зэрыхъуар икIи ар пщIэншэу зэрыритыжар. Пасэрей адыгэхэр шынэкъэрабгъэхэм ятеплъэ хъуртэкъым, уеблэмэ апхуэдэхэм къэрабгъэ джанэрэ къэрабгъэ пыIэрэ щатIагъэрт.
Пасэрей алыджхэми абы ещхь хабзэ яIащ. Плутарх къыхигъэщхьэхукIащ лIыхъужьхэм я мызакъуэу, къэрабгъэхэми Спартэм уэрэд щыхуаусу зэрыщытар. ауэ а уэрэдхэр зэщхьэщыкIырт. ЗэуапIэ губгъуэр къагъанэу щIэпхъуэжахэм нэмыплъ иратырт, Лермонтов Михаил и «КIуэрыкIуэсэж» поэмэм къызэрыщыгъэлъэгъуам хуэдэу.
Мыбдеж пасэрей алыджхэмрэ адыгэхэмрэ куэдкIэ щызэтохуэ.
Щапхъэ зытIущ къэтхьынщ: «Спартэм щыщ гуэрым и анэм хуиIуэтэжащ езым и къуэшым и псэр лIыхъужьым хуэдэу зэритар. абы бзылъхугъэм пидзыжар мыращ: «Уэ уукIытэркъэ, апхуэдэу уи псэр зэрумытам щхьэкIэ?!»
Спартэм щыщ нэгъуэщI цIыхубзым и къуитхури зауэм игъэкIуат. Къалэгъунэм Iуту ар пэплъэрт, зауэр зэриухам теухуа хъыбарыр къищIэным. гъунэгъуу блэкI цIыхухъум къыжриIащ абы и къуэхэр псори зэрыхэкIуэдар. «аракъым уэ сыныщIоупщIар, – кIиящ цIыхубзыр. – Я Хэкум и Iуэхур зыхуэкIуарщ». Спартэр зэрытекIуар къыщыжриIэм, бзылъхугъэр гуфIащ: «апхуэдэу щыщыткIэ, сэ сыщогуфIыкI си къуэхэр зэрыхэкIуэдам».
апхуэдэ щытыкIэхэм къихутэрт адыгэ цIыхубзхэри. Урыс-Кавказ зауэм и зэманым зы бзылъхугъэм и къуищри зэхэуэхэм хигъэхьащ.
Мыгувэу къыхуаIуэхуащ тIум лIыгъэ яхэлъу я псэр зэратар, ещанэр зэрыпсэур. а хъыбар гуауэр хуэзыхьам еупщIащ анэр: «абы езым и къуэшхэм ялъ ищIэжа?» Мыдрейм жэуап иритащ, бийр къарукIэ къызэребэкIым къыхэкIыу, апхуэдэ Iэмал ещанэм зэримыIар. «апхуэдэу щыщыткIэ, сэ сиIар къуитIщ», – пиупщIащ и псалъэр цIыхубзым. 123 124
ЛIэщIыгъуэхэм я лъэужь
НэгъуэщI адыгэ бзылъхугъэм и къуэ закъуэр зауэм щигъакIуэм, щIалэм и Iэблэм щэкI плъыжь ирищIащ: «ЗэгъащIэ, си къуэ, уэ мы щэкI плъыжьыр уи Iэблэм ищIауэ утекIуауэ къэбгъэзэжын е хьэдэу укъахьыжын хуейщ». Шэрджэсхэм я бийуэ Урыс-Кавказ зауэм хэта декабрист Лорер адыгэхэм къадекIуэкI апхуэдэ пасэрей хабзэм теухуауэ игу къигъэкIыжахэр гъэщIэгъуэнщ. Зи гугъу ищIыр раевскэмрэ зэхэуэм хэкIуэда шэрджэсхэм я хьэдэхэр иратыжыну лъаIуэу абы къыхуэкIуа адыгэпщымрэ яку дэлъа псалъэмакъырщ. «Сэ зэи сщыгъупщэжынукъым абыхэм яку дэлъа псалъэмакъыр», – итхыжащ Лорер. – «Сыт фэ ди пащтыхьышхуэм и жыIэм фыщIыщIэмыувэр? – еупщIащ раевскэр пщым. – Сыт лъыр щIэвгъажэр пщIэншэу? СощIэ фи деж, бгыхэм, инджылыз Бёлл зэрызыщигъэпщкIур. абы фыкъегъапцIэ, инджылызыр къывдэIэпыкъуну жиIэурэ. арщхьэкIэ, фи фIэщ фщIы фэ зыри къызэрывдэмыIэпыкъунур, абы и пIэкIэ езыр фыпхи къыдэфт, абы пэкIуэуи ди пащтыхь къулей дыдэм налкъут куэд къывитынущ». Тэрмэшыр къигъэсэбэпри, пщым раевскэм мыпхуэдэ жэуап иритащ: «Сэ сфIэтелъыджэщ генералым и псалъэхэр. Фи пащтыхьыр апхуэдизу къулеймэ, сыт дэ ди къулейсызыгъэм къыщIехъуапсэр, ди бгы лъапэ къулейсызхэм ху щыхэтсэну Iэмал къыщIыдимытыр? апхуэдэу щыщыткIэ, фи пащтыхьыр егъэлеяуэ нэпсейуэ къыщIэкIынущ. Инджылыз Бёлл и гугъу пщIымэ, дэ ар фэ фэттыфынукъым, ди ныбжьэгъущи, ди хьэщIэщи, икIи фIы куэд къытхуещIэри. Фэ фхуэдэ дыдэу дэри къытхэтщ къэпщэху хъуну напэншэхэр, арщхьэкIэ, дэ, пщыхэр, лIакъуэлIэшхэр, сыт щыгъуи дыхьэрэмыгъэншэщ икIи фэ фиIэкъым а гъуэгум дытезышыфыну дыщи, дыжьыни, налкъути». Сэ гу лъыстащ раевскэр зэрыукIытам икIи зэтекIутауэ зэтелъ хьэдэхэр пщым иратыжыну псынщIэу унафэ зэрищIам. апхуэдэу бгырысхэм къащтар фочышэхэмкIэ яукIахэм я хьэдэхэрщ: мыжурэр къэгъэсэбэпыныр абыхэм хьэрэмыгъэу къалъытэрт. Языныкъуэ хьэдэхэм я Iэблэхэм хъыдан плъыжьхэр зэрилъым сэ гу лъыстащ. КъызжаIащ зауэм щагъакIуэкIэ, цIыхубзхэм цIыхухъухэм я Iэщхьэхэм ар зэрыралъхьэр: е утекIуэн е улIэн – аращ абы къикIыр. Пасэрей алыджми щыжаIэу щытакъэ: «Е мэIухур пIыгъыу укъэкIуэжын е абы утелъу
укъахьыжын. Ещхьыркъабзэщ…»
Пасэрей алыджхэмрэ адыгэхэмрэ я зэуэкIэм нэгъуэщIхэри щызэтехуэу щытащ. Псалъэм папщIэ, бийм щезауэм лIыгъэ иIэу зыкъэзыгъэлъэгъуа урыс офицер хэкIуэдамэ, шэрджэсхэм зауэлI гуп ягъакIуэрт абы и хьэдэщIэлъхьэм хэтыну. Хэбгъэзыхьмэ, апхуэдэ цIыхум хуэщыгъуэу махуищкIэ зауэр ягъэувыIэрт. апхуэдэ дыдэ хабзэ яIащ пасэрей алыджхэми. гомер и деж дыкъыщоджэ: «Махуэ дапщэ уэ Гектор щIэращIэр щIэплъхьэным тебгъэкIуэдэнур? АпщIондэхукIэ сынозэуэнкъым, ахейхэри сутIыпщынкъым».
адыгэхэм мыпхуэдэ хабзэ яIащ: махуэм зэзэуа лъэныкъуэхэр пщыхьэщхьэкIэрэ хьэщIэу зэхуэкIуэрт, дэтхэнэри кърагъэблагъэрт,
адыгэ хьэщIагъэ ирахыу. арщхьэкIэ нэху зэрыщу, лъэныкъуэхэр зэпэщIэувэжырт.
Iэщэхэм я гугъу пщIымэ, ахэри щызэтехуэрт алыджхэмрэ адыгэхэмрэ я деж. Зи гугъу тщIыр хьэджэсэрт. Къамэхэм, сэшхуэхэм, джатэхэм къадэкIуэу, ахэр адыгэхэми алыджхэми сыт щыгъуи зэрахьэрт. ЛIэщIыгъуэхэм я лъэужь
Щыгъынхэм я гугъу пщIымэ, спартэхэм щыщхэри адыгэхэри
зауэм Iухьэрт щэкI плъыжьым къыхэщIыкIа джанэхэр ящыгъыу. Мыбдеж къыщытхь хъунущ ажалыр къыхэзыха тылейхэм (дзэгъащтэхэм) я щапхъэр. абыхэм езыхэм яфIэфIу бийм зрагъэукIырт. КъапэщIэувар нэхъ къарууфIэу икIи куэдагъкIэ къебэкIыу щытмэ, адыгэдзэм къыхэкIырт лIэным хуэхьэзыр зауэлI ныбжьыщIэхэр.
апхуэдэхэм зэрызауэ фащэхэр зыщахырти, щэкI плъыжьым къыхэщIыкIа щыгъын зыщатIагъэрт. дзэм япэ иувэрти, тылейхэр бийм ебгъэрыкIуэрт, псэууэ къызэтенэнымкIэ зы гугъапIэ гуэри ямыIэу. апхуэдэ щIыкIэкIэ, тылейм езым и лъахэм папщIэ и гъащIэр итырт. Уеблэмэ, къыщыхъу щыIащ апхуэдэ лIыгъэм и сэбэпкIэ шэрджэсхэр текIуэу езы дзэгъащтэхэри псэууэ къыщызэтена. Бийм ебгъэрыкIуэн ипэкIэ апхуэдэ цIыхухэм гъыбзэ жаIэрт. абыхэм хужаIэрт: «дыгъужь къугъыр
къраш». Нэхъыжьхэм яфIэфIтэкъым шэрджэсхэм фащэ плъыжь зэрызыщатIагъэр. абы къыхэкIыу, и псэр итыну зэримурадыр жызыIэр и шыпхъум е нэгъуэщI и Iыхьлым и деж яшэрт. И шыпхъум тылейм
адыгэ фащэ хуидырт. Тылейм е дзэгъащтэм зэрызихъумэжыну гуэри къыздищтэ хъунутэкъым. апхуэдэ цей щитIэгъа нэужь, тылейм тхьэрыIуэ итырт. дигу къэдгъэкIыжынщи, а тхьэрыIуэр блэкIа лIэщIыгъуэм и 30 гъэхэм итхыжащ Тыркум щыпсэуа Нэмытокъуэ айтэч, иджырей лъэхъэнэм 1960 гъэм къригъэзэгъащ дыгъужь ФуIэд. Франджыбзэм кърихри, адыгэбзэкIэ а псалъэхэр ди деж къигъэсащ Хьэжу Фахърий.
Мис ахэр: «Джатэжьым хуэдэурэ сыпыджэурэ, шэжьым хуэдэу сылъатэурэ, бийм и курыкупсэм сыкъыхэхутэнщ. ЩIы сызытетыр къэскIэнкIэ хъунущ, арщхьэкIэ сэ сыкъэскIэнукъым. Уафэр шынэу уфэрэнкIынкIэ хъунущ, ауэ сэ сызыгъэшынэн къару щыIэкъым. Телъыджэ къэхъуу, уафэр щIым къылъэIэсынкIэ хъунущ. АрщхьэкIэ сэ сыкъизыгъэкIуэтын е сыщIезыгъэгъуэжын къару щыIэкъым». «Джатэжь хуэдэу пызгъэщу, шэжь хуэдэу сылъатэу сахэлъэтэнщ бийхэм. ЩIыуэ сызытетыр шынэнкIэ хъунущ, ауэ сэ сышынэнкъым. Уафэр шынэу зэтеуплIэнщIэнкIи хъунущ, ауэ сэ сызыгъэшынэн щыIэкъым. Мыхъунур къэхъуу уафэмрэ щIылъэмрэ зэлъэIэсыжынкIи хъунущ, ауэ сэ къызэзыгъэгъэзэн щыIэкъым».
а псоми къадэкIуэу, пасэрей алыджхэмрэ адыгэхэмрэ я хабзэхэми хьэл-щэнхэми зэтехуэ куэд хэлът: езым и фызым щэхуу фIэкIа хуэмызэныр, фыз къэзымыша цIыхухъухэм ахъшэ Iуэху зэрахуэну хуит мыщIыныр, ныбэшхуэ зиIэхэр емыкIу щIыныр. апхуэдэу лъэпкъитIми къалъытэрт хъыринэхэм удыгъэ яхэлъу.
ауэ сытми къэхъуакъым «алыдж», «алыджыкъуэ» псалъэхэр, нэгъуэщIхэри адыгэхэм я бзэм къызэрыхыхьар. Нарт лIыхъужь ашэмэз и цIэр «атамас» алыджыцIэм хуокIуэ. ИпэIуэкIэ шэрджэсхэм я деж
куэдрэ ущрихьэлIэрт Пэрыс (алыджхэм я Парис) цIэм. адыгэ таурыхъхэм яхэтщ ищхъэрэжьым и пасэрей алыджытхьэ «Борей» псалъэр: «Борей жьапщэ», «Борэн», н. къ. Ялъ ящIэжу зэрыщыта щIыкIэри зэбгъапщэ хъунущ. Псалъэм къыдэкIуэу жытIэнщи, я Iыхьлы, благъэ яукIахэм ялъ ямыщIэжу лъы уасэ къыIахынкIи хъунут. гомер и «Илиада»-м абы теухуауэ итщ: «… Хэбгъэзыхьмэ, зи къуэш яукIа къуэшми Ахъшэ къыIех, хэкIуэда къуэм и адэми ахъшэ къыIех! 125 ЛIэщIыгъуэхэм я лъэужь
Аращи, лIыукIыр псэущ, къыжраIам хуэдиз ахъшэ яритащи».
«Батэрэз Мэрыкъуэ тезыр зэрытрилъхьар» нарт хъыбарыр зытеухуар лIыхъужьыр езым и адэр зыукIа гупым зэрезауэрщ. абы къыщехь Мэрыкъуэ Батэрэз и бийуэ мэIуху папщIэу къигъэсэбэпа цIыхубзым и псалъэхэр.
Пасэрей алыджхэмрэ адыгэхэмрэ хьэщIагъэкIэ яхэлъа хабзэхэми зэщхь куэд яхэтщ. адрей пасэрей хабзэхэм къадогъуэгурыкIуэ адыгэхэм цIыхухэм хьэщIагъэ зэрырахыу щыта щIыкIэри. абы телъыджэу хэлъыр а псори къэрал зэхуаку дипломатием къигъэувхэм ещхьыркъабзэу зэрыщытарщ. Щапхъэ къыдохь: адыгэхэм, зэрыщыту бгырысхэм хьэщIагъэ и лъэныкъуэкIэ къадэгъуэгурыкIуэу щыта хабзэхэм увыпIэшхуэ щаубыд «щтапIэ ихьауэ къахуэкIуахэм хэщIапIэ етыныр», «зыри къеIусэну хуит зымыщI дипломатие къыщхьэщыжыныгъэм щIэгъэувэныр, къахуеблэгъам и пщIэмрэ и щIыхьымрэ мыгъэлъэхъшэныр», н. къ. апхуэдэ зыкъом яхыдолъагъуэ пасэрей алыджхэмрэ
адыгэхэмрэ яку дэлъа зэхущытыкIэхэм.
ди эрэм и пэкIэ - I лIэщIыгъуэхэм алыджым къыщыунэхуащ къэрал щхьэхуэу щыт къалэхэр. апхуэдэ къэрал цIыкIухэр куэдкIэ зэпыщIат. абы щыгъуэм къежьауэ щытащ проксениер, нэгъуэщIу жыпIэмэ цIыхур зэрырагъэблагъэ, зэрагъэхьэщIэ хабзэр. апхуэдэ хабзэр цIыху щхьэхуэхэми лъэпкъхэми яку дэлът. Къалэдэсым цIыху къызэрыгуэкIри, хамэ щIыпIэхэм къикIыу лIыкIуэу къахуэкIуахэм яхуэдэу, пщIэ хуищIу иригъэблагъэрт икIи ар ихъумэну, абы и сэбэп зыхэлъхэр къалэм и властхэм я деж щыпхыгъэкIынымкIэ дэлэлу щытыну и пщэ дилъхьэжырт. Къалэ здеблэгъам апхуэдэ ныбжьэгъу, дэлэл щызиIэ цIыхур адрейхэм къащхьэщыкIырт а ефIэкIыныгъэхэмкIэ. а къалэм и тетхэм абы и сэбэп зыхэлъыр пхагъэкIынут, уеблэмэ езыри яхъумэрт. адыгэхэм я дежи апхуэдэ хабзэхэр щызекIуащ. ХьэщIэм и сэбэп зыхэлъхэр хуащIэну, уеблэмэ и гъащIэр яхъумэну бысымхэм я къалэнт. а хабзэм къызэщIеубыдэ нэгъуэщIи –зыщыщ лъэпкъым, зэрыцIыхухъум е зэрыцIыхубзым, и Iуэху еплъыкIэхэм, иIыгъ диным, н. къ. емылъытауэ, хьэщIэ хъуфырт дэтхэнэ цIыхури. адыгэхэм нэгъуэщI хабзэжьи къадекIуэкIырт – ныбжьэгъум бысым гуапэу хущытыныр (куначество). ХьэщIэмрэ и ныбжьэгъу бысымым къыхуеблэгъамрэ зыкъомкIэ зэхуэдэщ, ауэ зэрызэщхьэщыкIи щыIэщ. ХьэщIэу ябжырт къахуеблэгъа дэтхэнэри, и нэIуасэм и деж щепсыхар нэгъуэщIт. абы къыхэкIыу адыгэхэм къахуеблэгъахэр зэщхьэщагъэкIырт. ЛъэIуакIуэ къахуэкIуахэм хьэщIэ лъапIэкIэ еджэхэрт. адыгэ хьэщIагъэм щыщ куэдым пасэрей алыджхэм я дежи дыщрохьэлIэ. Къапщтэмэ, гомер и «Одиссея»-м хэтщ Менелай Одиссей зыкъызэрыхуигъазэ псалъэхэр:
«Сэ цIыхухэм яужэгъу лъагъуныгъэ ГъунапкъэншэкIэ хьэщIэхэм саIуощIэ.
ЦIыхухэр абы ирегъэзэш: псоми мардэ хэлъын хуейщ;
Нэхъ Iейр къытхэнэну хуея хьэщIэр етхужьэжмэщ,
Гъуэгум техьэжыну пIащIэр дгъэгувэмэщ:
Къанэм нэмысыфIэу хущыт, Гъуэгу техьэр гуапэу егъэжьэж». 126 ЛIэщIыгъуэхэм я лъэужь
Менелай хьэщIэхэм яжреIэ гъуэгугъэлъагъуэ зэрахуэхъунур, абыхэм тыгъэхэр ярет. Шынагъуэншэ щIыпIэм нэс хьэщIэм дэкIуэтэныр, ар бийхэм ящыхъумэныр, тыгъэхэмкIэ гъэфIэныр, ерыскъы нэхъыфIхэр егъэшхыныр, н. къ. адыгэ IуэрыIуатэми, гомер и IэдакъэщIэкIхэми хыболъагъуэ.«Одиссея» поэмэм дыкъыщоджэ:
«Пащтыхьым хьэщIэ лъапIэр адрейхэм я гъусэу И унэм щIишащ икIи ахэр тахътэ лъагэхэм иригъэтIысхьащ.
Абдежым пащтыхь хьэлэлым пащтыхь гуащэ Аретэ зыхуигъэзащ:
«Къытхуэхь, фыз, си щыгъын щIыIутелъ нэхъ дахэ дыдэр.
Лэгъупыр мафIэм пэрыгъэуви, псыр къэвгъэпщтыр
Ди хьэщIэм зитхьэщIын папщIэ икIи, феакхэм
КъыхуащIа тыгъэхэр илъагъумэ щыгуфIыкIын хуэдэу,
Пщыхьэщхьэшхэм дыщыпэрыскIэ уэрэдкIэ дгъэгуфIэу.
ЩежьэжкIэ сэ абы си дыщэ кхъуэщын лъапIэр тыгъэ хуэсщIынщ.
Игу сыкъыщыкIыжкIэ махуэ къэс и унэм щIэсу Зевсрэ нэгъуэщI Тхьэ уахътыншэхэмрэ фIыщIэ яхуищIын папщIэ».
«Щэуейрэ хьэщIэ мыцIыхумрэ» нарт хъыбарми дэ апхуэдэ цIыхугъэм и щапхъэ дыщрохьэлIэ, ар зэригъэхьэщIэм къыщыщIэдзауэ бийм щезауэм зэрыдэIэпыкъуам нэсу. Хъыбар куэд зэщхьу хэтщ ныбжьыщIэхэр зэрагъасэу щыта щIыкIэми, унагъуэ гъащIэми, уеблэмэ хьэдэхэр зэрыщIалъхьэ хабзэхэми. Иужьрейм и гугъу тщIымэ, алыджхэм хьэдэр щыщIалъхьэкIэ
зауэлI ныбжьыщIэхэр зэпрагъауэрт нэщанэхэм еуэнкIэ, жэнкIэ, зэбэнынкIэ, IэштIымкIэ зэзэуэнкIэ. гомер и «Илиада»-м а зэпеуэхэр IупщIу къыхощ. адыгэхэми хьэдэр щыщIалъхьэкIэ апхуэдэ хабзэхэр къадекIуэкIырт. ПщIэшхуэ зыхуащIу, цIэрыIуэу щыта цIыхур зэрылIэрэ зы
илъэс щрикъуа махуэм ефэ-ешхэхэр зэхэублэным теухуа хабзэхэр Къэбэрдейм ХХ лIэщIыгъуэр къихьэху щыIащ. дюбуа де Монпере Фредерик итхыгъащ хьэдэр щыщIалъхьа махуэхэм шэрджэсхэм «ефэ-ешхэхэр зэхаублэу, щIалэхэр зэпрагъауэу зэрыщытар». ТекIуахэм саугъэтхэр иратырт. Патрокл щыщIалъхьэми хуэдэу, зи шыр псоми ейм къатежа щIалэм щэкIхэр тыгъэ хуащIырт. адрейхэр яшхэмкIэ абы кIэлъопхъэр, а тыгъэр къытрахыну я мураду. Зэпеуэхэм я кIэухым щIалэхэр къызэдагъажэрт. ИтIанэ абы етх, ахилл Патрокл и кхъащхьэм и деж зэрыщищIам хуэдэу, шэрджэсхэм дунейм ехыжа я Iыхьлыхэмрэ ныбжьэгъухэмрэ я псапэу гъэрхэмрэ пщылIхэмрэ яукIыу зэрыщытар. Пасэрей алыджхэмрэ адыгэхэмрэ лIахэм зэрахуэщыгъуэри зэщхьт. дигу къэдгъэкIыжынти ахиллеси абы и ныбжьэгъухэри Патрокл зэрытегъар, гектор дунейм щехыжам ар абы и Iыхьлыхэмрэ и ныбжьэгъухэмрэ зэрагъеяр. Псалъэм и хьэтыркIэ, Патрокл зэрыщIалъхьам теухуауэ гомер и «Илиада»-м дыщрохьэлIэ ахиллес жиIа псалъэхэм:
«Дэ шууэ, хьэкуэстэчым дису Патрокл и хьэдэм гъунэгъу зыхуэтщIынщ,
Ар дгъеин папщIэ. Апхуэдэ пщIэ яхуэфащэщ дунейм ехыжахэм». 127 ЛIэщIыгъуэхэм я лъэужь
усырт.
ахиллес и деж гектор и хьэдэр къыщищэхужу къэзыхьыжа и адэ Приам и къуэр щыщIалъхьэм, къызэхуэсахэм захуегъазэ:
«Гъуэгу къызэфт, къыдырхэмкIэ сывблэкIыфын папщIэ!
ИужькIэ гъынкIэ зывгъэнщIынщ, хьэдэр къэсхьыжа иужь».
адыгэхэми ещхьыркъабзэу ягъейрт лIахэр, абыхэм гъыбзэхэр хуаПасэрей алыджхэмрэ адыгэхэмрэ я политикэ гъащIэми зэщхьу куэд хэтт. Къапщтэмэ, мыхьэнэшхуэ зиIэ сыт хуэдэ Iуэхуми адыгэхэм Хасэм, пэкIухэм унафэ щытращIыхьырт. абыхэм къыщыпсалъэрт цIыхухъухэри, я Iуэху еплъыкIэр къыщаIуатэрт. дюбуа де Монпере Фредерик итхащ шэрджэсхэм сыт хуэдэ Iуэхуми мэзым щрагъэкIуэкI зэIущIэшхуэм унафэ щытращIыхьу зэрыщытар. Iэ яIэтыну хуитт пщыхэри, лIакъуэлIэшхэри, пщылIхэри. апхуэдэ дыдэу щыщытащ алыджми. Мыбдеж дигу къыщыдгъэкIыжыну ирикъунщ ахейхэм Трое и гъунэм щрагъэкIуэкIа зэхуэсышхуэр. абы унафэ щытращIыхьын хуейт я хэку ягъэзэжынымрэ дяпэкIи быдапIэр къэухъуреихьауэ щытынымрэ. а зэхуэсым дэтхэнэ цIыхури къыщыпсалъэ икIи зыхуейр щыжиIэ хъурт. Зэдауэр Iэпщэрызауэм щыхуэкIуэ щыIэт. Псалъэм и хьэтыркIэ, Одиссей Терсит и щIыбым еуауэ щытащ, я лъахэм ягъэзэжыну абы къызэрыхилъхьар имыдэу. ИщхьэкIэ дэ дыщытепсэлъыхьащ пасэрей алыджхэмрэ адыгэхэмрэ ныбжьыщIэхэр ягъасэу зэрыщыта щIыкIэм зэбгъапщэ хъуну мымащIэ зэрыхэлъми. Къапщтэмэ, Спартэм щIэблэхэр зэрыщагъасэу щытамрэ адыгэхэм къадекIуэкIа хабзэхэмрэ еджагъэшхуэхэм зэщхь куэд халъагъуэ. Спартэр къызэзыгъэпэщахэм ящыщ Ликург (ди эрэм ипэкIэ I- лIэщIыгъуэхэм) азие ЦIыкIум щыIащ икIи хьэтхэм, кашкэхэм я псэукIэр зыхуэдэр зригъэщIащ. Спартэм игъэзэжа иужькIэ, къэралыгъуэмрэ щIалэгъуалэр гъэсэнымрэ зытетын хуей хабзэхэр Ликург къыхилъхьащ. Езыр ящыщт Спартэм Iэпхъуа дорийхэм. Япэрейхэм хуэдэу, ахэри зауэлI нэсу щытащ. абы къыхэкIыу я гъэсэныгъэр къанэ щымыIэу зытещIыхьар зауэ Iуэхурт. апхуэдэ щытыкIэм итащ адыгэ лIакъуэлIэшхэри. абыхэми я бынхэр зыхуагъасэр зэуэнырт.
Ликург етх ныбжьыщIэхэр хахуэу, шыщхьэмыгъазэу ягъэсэн папщIэ щIэн хуейхэр. ЩIалэ цIыкIухэр пасэу хуапсыхьырт щIыIэми, хуабэми, мэжэщIалIагъэми, нэгъуэщI гугъуехьхэми. ахэр дыгъуэным, езыхэм ерыскъы къагъуэтыжыфыным хуагъасэрт. Я ныбжьыр илъэс 12 ирикъуа иужькIэ абыхэм илъэс псом ящыгъыну иратыр зы джанэ
закъуэт. ЛъапцIэу икIи пцIанэу къакIухьын хуей хъурт. Нэхъыжьхэр щысу нэхъыщIэхэр псэлъэну хуиттэкъым. ЩеупщIкIэ жэуапыр кIэщIу икIи гъэхуауэ иратын хуейт. Щысабийм къыщыщIэдзауэ щIалэ цIыкIухэр Iэщэ лIэужьыгъуэ псоми хуагъасэрт. а псоми дигу къагъэкIыж адыгэ Хабзэм гъэсэныгъэм теухуауэ къигъэувхэр. адыгэ лIакъуэлIэшхэм езыхэм я бынхэр япIыну хамэ унагъуэхэм иратын хуейт. алыджхэми шэрджэсхэми сабийхэр езыхэм я унэхэм щапIу зэрыщымытам щыхьэт тохъуэ абыхэм къадекIуэкI хъыбархэр. дигу къэдгъэкIыжынти, Зевс, ахилл, адонис, гефест, дионис, Ясон сымэ я сабиигъуэр. адыгэ нарт эпосым щыщ лIыхъужьхэу Сосрыкъуэ, Бэдынокъуэ, Щэуей, Батэрэз сыми, нэгъуэщIхэри апхуэдэ дыдэущ зэрагъэсар. а хабзэр ди деж щызекIуащ ХIХ лIэщIыгъуэр 128 ЛIэщIыгъуэхэм я лъэужь
къэсыху. Спартэм гулъытэшхуэ щыхуащIырт я къарум и мызакъуэу, ныбжьыщIэхэм я акъылми зрагъэужьыным. И ныбжьыр илъэс тIощI ирикъуамэ, щIалэр балигъ хъуауэ ябжырт. Спартэм щыщхэм тхэкIи, еджэкIи, уэрэд зыбжани зрагъэщIэн хуейт. ЩIалэ цIыкIухэр щысхьыншэу ягъэунэхурт. ЯпэщIыкIэ щIопщкIэ яубэрэжьырт, щэIуну хуимыту.
апхуэдэ дыдэу адыгэхэми ягъасэрт я бынхэр. БалигъыпIэ иува иужь зэхуэсышхуэм абыхэм я зэфIэкIыр зыхуэдизыр къыщапщытэрт. абы папщIэ зэхуашэсырт пщIэшхуэ зыхуащI цIыхухэр. Зэуэным зэрыхуэхьэзырри, адыгэ хабзэм зэрыхащIыкIри, езыхэм я гупсысэхэр кIэщIу икIи гъэхуауэ къызэраIуэтэфри, уэрэд зэрыжаIэфри, шым зэрытесыфри, Iэщэ лIэужьыгъуэ псори зэрагъэбзэфри къапщытэрт. гъэунэхуныгъэм пхыкIахэрат балигъ хъуауэ къалъытэр. апхуэдэхэм къурагъ кIыхь хухасэрт. ИтIанэ ехъуэхъурт: «… Къурагъ зэрыпхухасамкIэ дынохъуэхъу!»
Псалъэм къыдэкIуэу жытIэнщи, фыз къэзыша нэхъыжьыр и
къуэш нэхъыщIэм ехъуэхъурт, «чэзур къыплъысащ» жыхуиIэу. Спартэми сабийхэр зэхэгъэж щащIырт. ар сымаджэмэ е лъэрымыхьмэ, яукIырт. адыгэхэри хуабжьу ткIийуэ кIэлъыплъырт сабийм и узыншагъэм. Щыхьэту къэтхьынщ «Щэуей и сабиигъуэр» нарт хъыбарыр. абы щыжеIэ Къанж и фыз Нэрыбгей сабий къилъхун ипэкIэ жьэгу зэщIэгъэнам тегъуалъхьэу зэрыщытар. Сабийр занщIэу мафIэм хэхуэрт. Лыгъэм хисхьэ цIыкIур кIиймэ, анэм жиIэрт: «Мыбы хуэфащэкъым сэ си къуэу щытыну, ар мафIэм ес». апхуэдэ щIыкIэкIэ Къанж и фызым и сабиибгъури мафIэм хисхьащ.
ЕпщIанэр къыщилъхум, Сэтэней мафIэм щхьэщыхьэри, и кIэпхыныр иукъуэдиящ къалъху сабийр къипхъуэтэн папщIэ, арщхьэкIэ дунейм къытехьэр, Сэтэней и кIэр пхрисыкIри, лыгъэм и курыкупсэм хэхуащ. МафIэм илыпщIырт, арщхьэкIэ гъыртэкъым, уеблэмэ дыхьэшхырт. ар щилъагъум, анэр гуфIащ: «ИкIэм-икIэжым, сэ схуэфэщэн къуэ къэслъхуащ, нарт хахуэ къыхэкIынущ. Къащтэ ар». Сэтэней щIалэ цIыкIур Iуащхьэмахуэ и щыгум щипIащ. Мылым гущэ къыхищIыкIри, бгъуэнщIагъым щIигъэуващ. анэ быдзышэ папщIэу сабийм игъуэтыр мылыпсырт. апхуэдэ щIыкIэкIэ пелуан дыдэ къищIыкIащ, балигъ хъуа иужькIэ и анэм иритыжащ. Нэрыбгей, и къару псор ирихьэлIэри, Щэуей ипIытIыну хэтащ, арщхьэкIэ и къуэр дыхьэшха къудейщ: «Хьэуэ, си анэ, сэ уэ ебгъэтIысэххэм сахуэдэкъым, зыIыгъ!» апхуэдэ псалъэхэмкIэ Нэрыбгей и Iэр и къуэм къикъузри, ар игъэпыхьащ. Мыбдеж щыжытIэн хуейщ, адыгэ хабзэм ипкъ иткIэ, сабийхэр гъэсэным пыщIа лэжьыгъэм зэрыжылагъуэу хэту зэрыщытар. Псалъэм и хьэтыркIэ, дэтхэнэ балигъри хуитт мыхъумыщIагъэ зэхищIыхьу гу зылъита ныбжьыщIэм дагъуэ хуищIыну. ИкIи и адэ-анэхэр я быным къыщхьэщыж хъунутэкъым. апхуэдэхэм деж уи быным укъыщхьэщыжыныр къемызэгъ дыдэу къалъытэрт. апхуэдэ хабзэхэр Спартэми щызекIуэрт. Плутарх зэритхамкIэ, «Зыгуэрым щIалэ цIыкIум тезыр трилъхьарэ, иужьрейм ар и адэм жриIэжамэ, абы тезыр етIуанэ къилэжьырт. Спартэм и цIыхухэм дзыхь зэхуащIырт икIи езыхэм я бынхэм къемызэгъ гуэр къызэрыкIэлъызэрамыхьэнур къагурыIуэрт. Спартэми адыгэхэми пщIэшхуэ дыдэ хуащIырт нэхъыжьхэм. ахэр щысу ныбжьыщIэхэр ину псалъэртэкъым, абыхэм я псалъэмакъми 129 130
ЛIэщIыгъуэхэм я лъэужь
хыхьэртэкъым, щахуэзэкIэ гъуэгур иратырт. Нэхъыжьхэр къабгъэдыхьамэ, къэтэджырти, ахэр ягъэтIысырт. абы теухуауэ ищхьэкIэ зи гугъу щытщIа Плутарх итхащ: «Спартэм щыщ ныбжьыщIэхэм езыхэм я адэхэм я мызакъуэу, зи ныбжь хэкIуэта псоми едэIуэн, абыхэм гулъытэ хуащIын хуейт. Абыхэм я къалэнт щахуэзэкIэ нэхъыжьхэм гъуэгур иратыну, къэтэджу ягъэтIысыну, ахэр щысыхукIэ замыгъэIэуэлъэуэну. Апхуэдэ щIыкIэкIэ, Спартэм щыщ дэтхэнэми нэгъуэщIым и Iуэхухэр езым ей дыдэм хуэдэу къилъытэрт». Спартэм щызекIуа хабзэхэм, псом хуэмыдэу, япэгъунэгъущ
адыгэхэм къадекIуэкIыу щытахэри. Псалъэм папщIэ, нэгъуэщI щIыналъэхэм щIалэхэр щэхуу ягъэкIуэныр. Италием щыщ Ксаверио главани къыхигъэщхьэхукIырт: «Гъатхэр къызэрихьэу Шэрджэсым уэркъ ныбжьыщIэхэр цIыху 50-100-уэ зэхэт гупхэу щызэкъуэувэрт. Абыхэм шууей нэхъыфIхэр нэгъуэщI щIыпIэхэм ягъакIуэрт. Иужьрейхэм
къуажэхэм нэблэгъа иужькIэ къуацэчыцэхэм зыхагъапщкIуэрт, пщыхьэщхьэкIэрэ псыхьэ щыкIуэкIэ псы къэзыхьыну кIуа сабийхэр къапхъуатэрт, хъыджэбз цIыкIу е щIалэ цIыкIу лъагъугъуафIэхэр къыхахырти. Ахэр я шыплIэм дэсу къагъэзэжырт. Гъэр ящIахэр пщылI ящIырти, ящэрт. Апхуэдэ хабзэр абыхэм яхэлъщ куэд щIауэ». «Ар щIызыхамыным и щхьэусыгъуэмкIэ шэрджэс лIакъуэлIэш
гуэрым сыщеупщIым, – пещэ Главани, – мыр къызжиIащ: «НэгъуэщI псоми ящIыIужкIэ, абы ди щIалэгъуалэр лIыгъэм хуегъасэ». ИужькIэ главани жеIэ а хабзэм Ликург и зэманым Спартэм щыщыIа щытыкIэр уигу къызэригъэкIыжыр – абыи щIалэ цIыкIухэр апхуэдэ дыдэу щагъасэрт. Спартэм дорийхэм къахэкIа шууей гупхэр щыIэт, нэгъуэщIу жыпIэмэ, зи ныбжьыр илъэс 20-м нэса щIалэгъуалэм я зэгухьэныгъэ. абыхэм я щIыналъэр зэрахъумэм и мызакъуэу, я гъунэгъухэр яхъунщIэрт икIи езыхэм я шхыныр апхуэдэ щIыкIэкIэ е дыгъуэнкIэ къалэжьыжырт. Пасэрей алыджхэмрэ адыгэхэмрэ нэгъуэщI хабзэжьи яIащ. Зи гугъу тщIыр зи ныбжь хэкIуэтахэр дунейм зэрырагъэхыж щIыкIэрт. Бэдынокъуэ теухуа хъыбарым къыщыгъэлъэгъуащ нартхэм хьэл гущIэгъуншэ зэрахэлъар. IэпхъуамбищкIэ джатэр сампIалъэм къизымыхыжыф, нэгъуэщI къыдэмыIэпыкъуу шым мышэсыжыф, шабзэкъур зымышэщIыжыф, мылэжьэжыф хъуа лIыжьыр матэ ухуэнам ирагъэтIысхьэрти, къуажэм дахырт, жьыгъеибг драхьейрти, кърагъэжэхырт. Матэр зытет мывэ шэрхъхэм ар щыхупIэ бзаджэм нагъэсырт. ЛIыжьхэм я мызакъуэу, фызыжьхэми ар къапэплъэрт. Пасэрей алыджми ардыдэр жьыкIэфэкIэхэм щращIэрт: я адэ-анэхэр жьы хъуа иужькIэ къалъытэрт абыхэм ярикъун къагъэщIауэ икIи щыщIалъхьэну щIыпIэм яшэрт. абдеж мащэ къыщатIырти, и бгъум лIэну зызыгъэхьэзырахэр щагъэтIысырт. ИтIанэ дэтхэнэри лъэгуажьэкIэ и адэм еIунщIырти, тхьэмыщкIэр мащэм ихуэрт. Мыбдеж щыгъэщIэгъуэнщ мыри: апхуэдэ щIыкIэкIэ зи гъащIэр зрагъэух лIыжьхэр нэщхъейтэкъым, атIэ дыхьэшххэрт.
Нарт хъыбарми къыщыгъэлъэгъуащ: и гум къызэреIэр щIиуфэурэ, Бэдынокъуэ чыхэм матэ къыхищIыкIащ, и адэр иригъэтIысхьэри, жьыгъеибг дрихьеящ, итIанэ мывэм къыхэщIыкIа шэрхъитI щIилъхьэри, матэр бгым къриутIыпщхьэхащ. ЩыхупIэ дыдэм нэсауэ, жыг лъэдакъэм фIэнэри, матэр къэувыIащ. жьым ар иудыныщIэрт, Бэдын и жьакIэ хужьри пысысыхьырт. ЛIыжьыр дыхьэшхащ. – Сыт, си адэ, ущIэдыхьэшхыр? – щIэупщIащ Бэдынокъуэ. 9 Заказ №219 ЛIэщIыгъуэхэм я лъэужь
дыхьэшхын щимыгъэту, жэуап къитыжащ Бэдын:
– Сэ сызэгупсысар мыращ: уэ зыри плъэмыкIыж ухъурэ, уи къуэм жьыгъеибг укъридзыхмэ, уи матэри мы дакъэ дыдэм фIэнэнкIэ хъунущ. ар дыхьэшхэнкъэ?
Мы хъыбарыр мащIэу зэщхьэщыкIауэ алыджхэм я мызакъуэу,
славянхэми, европейхэми, уеблэмэ индусхэми, абыхэм ябгъэдэкIыу японхэми ялъэIэсауэ щытащ. Иужьрейхэм зи гугъу тщIы хабзэм «Убасуте»-кIэ е «Оясуте»-кIэ йоджэ – «Фызыжьым пыкIын».
Я динхэми хабзэхэми зэщхь мымащIэ уащрохьэлIэ. Мажусий тхьэхэм ящыщ куэдым ягъэзащIэ къалэнхэр зэхуэдэщ. Псалъэм папщIэ, шагъырымрэ берычэтымрэ я тхьэ дионисрэ бэвагъымрэ щIыр зехьэнымрэ я тхьэ Тхьэгъэлэджрэ ягъэзащIэ къалэнхэр зэтохуэ. Хъыбарым къызэрыхэщымкIэ, дионис Фракием щыщщ. Еджагъэшхуэ
куэдым къыхагъэщхьэхукI адыгэхэмрэ Фракиеми цIыхухэмрэ лъыкIэ зэпыщIауэ зэрыщытар. абы къыхэкIыу гъэщIэгъуэнкъым дионисрэ Тхьэгъэлэджрэ куэдкIэ зэрызэщхьыр.
ЩапхъитI къэпхь хъунущ. Зи гугъу тщIынур дионис и щIыхькIэ ягъэлъапIэ «дионисие»-мрэ мажусий диным и лъэхъэнэм адыгэхэм я деж къыщежьа «ВакIуэихьэж» гуфIэгъуэмрэщ. гъатхэ вэгъуэр
зэрызэфIэкIам егъэщIылIа а гуфIэгъуитIми къалэн нэхъыщхьэр щызыгъэзащIэр псэущхьэхэрт: адыгэхэми алыджхэми я деж – ажэкъафэрт (ажэгъафэрт). алыджхэм я деж зи гугъу тщIы гуфIэгъуэр ди эрэм лIэщIыгъуитху нэблагъэ ипэкIэ къыщежьащ. апхуэдэ зэхыхьэхэр ягъэщIэращIэрт бжэныфэкIэ хуэпа уэрэджыIакIуэхэм – зым къыхидзэрт, адрейхэр дежьурт. абы къыдэкIуэу ажэгъафэ жыхуэтIэхэр къафэрт. арат къыщежьар трагедиехэри – трагедиосым алыджыбзэкIэ къокIыр «ажэхэм я уэрэд» жиIэу. апхуэдэ гуфIэгъуэхэм къыхэхъукIащ япэ театр гъэлъэгъуэныгъэхэри – комедиехэмрэ трагедиехэмрэ. «ВакIуэихьэж» адыгэ мажусий гуфIэгъуэми, зэрыжытIащи, лIыхъужь нэхъыщхьэу къыщыувыр ажэкъафэрт. апхуэдэ цIыхур ажэ теплъэ иIэу хуэпат. Зэхыхьэр щрагъэкIуэкIыр гъатхэрт. Иужьрей вагъэбдзумэр щратхъа щIыпIэм щызэхаублэрт. ИужькIэ ажэкъафэр я пашэу я жылэм дыхьэжырт. Къалэн нэхъыщхьэр зыгъэзащIэр зэрыс выгум иужь ит шууей гупырт. ЗдэкIуэм, ахэр шабзэхэмкIэ еуэрт псэущхьэ теплъэ зиIэ хьэпшып гъэщIэрэщIахэм икIи ахэр жыгхэм къыфIаудырт. КъэпщытакIуэхэм къыхахырт текIуахэр, абыхэм саугъэтхэр иратырт. гъуэгум тетыхукIэ ажэкъафэм цIыхухэр игъэдыхьэшхырт. Къуажэм дэс унагъуэ псоми я пщIантIэхэм гупыр дыхьэрт, къыхуащI тыгъэхэр – мэлхэмрэ ажэхэмрэ, ерыскъы зэмылIэужьыгъуэхэр – къыIахырт. дэ дызэреплъымкIэ, пасэрей алыджхэмрэ адыгэхэмрэ а гуфIэгъуэр зэраIэт щIыкIэр зэрызэтехуэр ауэ сытми къэхъуакъым.
адыгэхэм я мажусиитхьэ нэхъ цIэрыIуэхэм ящыщщ ахын. ЯпэщIыкIэ ар псым (хым, тенджызым) и тхьэу щытащ, «хы» псалъэри къызытехъукIар аращ. Къапщтэмэ, адыгэхэр тенджыз ФIыцIэм ахынкIэ еджэрт. арщхьэкIэ иужькIэ ахыныр Iэщышхуэхэм я тепщэ хъуащ. адыгэхэм яIащ а тхьэм егъэщIылIа хабзэхэр. абыхэм ящыщ зыр япэ адыгэ этнограф Хъан-джэрий къиIуэтэжащ: «Бжьыхьэм хъушэм зы жэм хахурти, мэз гуэрэным яхурт, и бжьэм кхъуейрэ щIакхъуэрэ тепхауэ. Къуажэ гъунэгъухэм щыпсэухэр абы зэреджэр ахын и жэмт. Мэзым нэса иужькIэ жэмыр яукIырт. Мыпхуэдэ Iуэхур илъэсищ къэс зэ ирагъэкIуэкIырт. а лэжьыгъэр ягъэзащIэрт къафэхэурэ, уэрэд жаIэурэ. 131 ЛIэщIыгъуэхэм я лъэужь
Я Iэхэр зэрыIыгъыу къыщыфэрт ахынтIам жыгеижьым и деж. абы ещхь дыдэ щыдолъагъу пасэрей алыджхэм я деж. Трое къалэр щиухуэм, абы и пащтыхь Приам Ил къытехъукIахэм ящыщ зыр Фригием щекIуэкIа зэпеуэ псоми щатекIуауэ щытащ. абы папщIэ Фригием и пащтыхьым жэм къуэлэн къаритри, къажриIащ а жэмым кIэлъыкIуэну икIи ар къыщыувыIэм и деж къалэ щиухуэну. абы едаIуэри, Трое къызэригъэпэщащ. Зэрытлъагъущи, пасэрей алыджхэми адыгэхэми тхьэпэлъытэу щыт жэм яIа къудейкъым, атIэ абы цIыхухэр апхуэдэ дыдэ тхьэпэлъытэ щIыпIэм ишэрт. ИщхьэкIэ зэрыщыжытIащи, пасэрей алыджхэмрэ адыгэхэмрэ я унагъуэ гъащIэми хьэгъуэлIыгъуэ хабзэхэми зэщхь куэд хэлъащ. Щапхъэ къэтхьынщ: аттикэ къалэм хабзэм езэгъыу къыщалъытэрт цIыхухъу щхьэхуитым щхьэхуиту къалъхуа нэгъуэщIым ипхъу къишэныр. арщхьэкIэ ахэр хуитыныгъэкIэ зэхуэмыдэмэ, зинэкIэ къалъхуауэ къалъытэрт икIи цIыхум и хуитыныгъэхэри щIэиныр лъысынымкIэ иIэ хуитыныгъэхэри трахырт. Нэчыхь ятхын ипэкIэ зэгурыIуэрт телъхьэм и инагъымкIэ. ЩызэбгъэдэкIыжкIэ телъхьэм щыщ Iыхьэ нысащIэм и унагъуэм къигъэзэжырт. адыгэхэм я дежкIи апхуэдэ хабзэ щызекIуащ. Псалъэм и хьэтыркIэ, хуитыныгъэкIэ зэхуэмыдэ щIалэмрэ хъыджэбзымрэ зэрышамэ, абыхэм къащIэхъуэ сабийм «тумэкIэ» еджэрт икIи ар хуитыныгъэншэу къанэрт. Пасэрей алыджхэмрэ адыгэхэмрэ хьэгъуэлIыгъуэхэр зэрырагъэкIуэкI хабзэхэми зэщхь зыкъом хэлъащ. Пасэрей алыджхэм хъыджэбзыр щрагъашэкIэ абы егъэщIылIа ефэ-ешхэри, нэгъуэщI дауэдапщэхэри и адэм и унэм щрагъэкIуэкIырт. ХьэгъуэлIыгъуэм, нысащIэм и нэкIур щIэхъумауэ, щхьэхуэу щыст, и ныбжьэгъухэр щIыгъуу. ЗэрышагъащIэхэр унэм щыщIыхьэкIэ, хъурмэхэр, дэхэр, ахъшэ жьгъейхэр кърапхъыхырт. алыджхэр хуабжьу хуэсакъырт уэндэгъу хъуа цIыхубзым. абы зыри игу къеуэ хъунутэкъым, гуауэ зылъэIэса цIыхуи илъагъу хъунутэкъым. НэгъуэщIу жыпIэмэ, нэжэгужэу, и нэгухэр зэIухауэ уэндэгъугъэр ирихьэкIын хуейт. адыгэхэм къадекIуэкI хабзэхэм ебгъапщэмэ, мыбдежи зэщхь куэд щыдолъагъу. Япэрауэ, алыджхэми хуэдэу, адыгэхэми хъыджэбзыр унэидзыхьэу яхьырт е абы и адэ-анэм и унэм кIуэрт – нэгъуэщIу жыпIэмэ, фызышэу къашэрт. ЕтIуанэрауэ, пасэрей алыджхэми хуэдэу, адыгэхэми нысащIэр щауэм и адэ-анэм и унэм щIашэрт, ахъшэ жьгъейхэр, IэфIыкIэхэр, нэгъуэщI цIыкIуфэкIухэр кърапхъыхыурэ. Ещанэрауэ, уэндэгъу хъуа нысащIэм зыри игу щIигъэхьэ хъунутэкъым: ар ягъакIуэртэкъым хьэдагъэ икIи хагъэттэкъым нэгъуэщI нэщхъеягъуэ Iуэхухэм. И чэзум шхэн хуейт. адыгэхэми алыджхэми нэчыхь зэрырагъэтхри зэрызэбгъэдэкIыжри щызэхуэдэт. Зэщхьэгъусэхэм къакIухь хъунутэкъым зэщIыгъуу. Монпере Фредерик итхыгъащ: «Шэрджэсыр езым и щхьэгъусэм щIыгъуу цIыхухэм яхыхьэ хъуркъым. адыгэхэм къалъытэ уи фызым утепсэлъыхьыныр емыкIушхуэу». Иджыри зэ къыхэдгъэщынщи, адыгэхэмрэ алыджхэмрэ я хабзэхэм сабийхэр гъэсэным теухуауэ зэщхь куэд хэлъщ. Пелей ахиллес иригъэпIын папщIэ Кентавр Хирон иритауэ щытащ. Монпере Фредерик къызэригъэлъагъуэмкIэ, апхуэдэ хабзэм ущрохьэлIэ шэрджэсхэм, абхъазхэм, куржыхэм я деж. ЩIэныгъэлIым зи гугъу ищIыр быфэкъуэ хабзэрт. 132 ЛIэщIыгъуэхэм я лъэужь
Языныкъуэ лингвистхэм къахутащ пасэрей алыджхэмрэ адыгэхэмрэ я бзэхэм псалъэ зэщхьхэм уазэрыщрихьэлIэр. Шагъыр Iэмин къелъытэ «хъыдан» псалъэр алыдж «хитон»-м къытехъукIауэ. ауэ абы арэзы утехъуащэ хъунукъым, а псалъэр алыджхэм семитхэм я деж къыщащтащи. арщхьэкIэ, хуэдгъэфэщэфынущ семитхэм а псалъэхэр хьэтхэм е кашкэхэм, адыгэхэм лъыкIэ къапыщIа лъэпкъхэм я деж къыщащтауэ. «Хъыдан» псалъэр пычыгъуитIу зэхэтщ – «хъы»-рэ «дан»-
рэ. НэгъуэщIу жыпIэмэ, къикIыр хъы пщIынырщ. «Хитон» псалъэм щэкI бзыхьэхуэ жиIэу къокI. ИпэжыпIэкIэ хитонкIэ щIауфэрт цIыхум и Iэпкълъэпкъыр. апхуэдэ дыдэщ адыгэ щIакIуэр. абы къыдэкIуэу, Шагъырым жиIэрт адыгэм «пIастэр» алыджхэм я деж къыщащтауэ, «паста» алыдж псалъэм къытехъукIауэ. арщхьэкIэ, нэхъ куууэ упхрыплъмэ, гурыIуэгъуэ хъунущ хэт дэтхэнэм и деж къыщищтами. «УпIэ, упIэн», «убзытэн» адыгэ псалъэхэм пIастэр къызэрытехъукIам шэч хэлъкъым. ЗэрытщIэщи, адыгэхэм пIастэ щIыIэр упщIэтауэ фIэкIа Iэнэм къытрагъэувэркъым. ауэ ар пщтырмэ, бэлагъкIэ тепщэчым иралъхьэ. апхуэдэу къэгъэлъэгъуэн хуейщ адыгэхэм илъэс мин зыбжанэ ипэкIэ мэш гъэкIын зэрыщIадзар. абы лъандэри я лъэпкъ шхыныгъуэу къызэрекIуэкIыр. абы къыхащIыкIырт хьэлыуи, махъсыми, мэжаджи, хьэнтхъупси, пIасти. адыгэхэм ху лIэужьыгъуибгъу ящIэу щытащ.
Иджыблагъэ газетхэм къытехуащ къэхутакIуэхэм илъэс миних зи ныбжь ху гъэлыгъуахэр къызэрагъуэтам теухуа хъыбарыр, къыщагъуэтари адыгэ щIыналъэрщ. алыджхэм мэшым, адыгэхэм хуэдэу, ерыскъыгъуэ куэд къыхащIыкIыркъым. Корейхэм, китайхэм, японхэм прунж цивилизацэр яухуамэ, адыгэхэми мэш цивилизацэ къагъэхъуащ, я ерыскъыгъуэ нэхъыщхьэу щытащ. Уеблэмэ ар шыхэми джэдхэми ирагъэшхырт.
Языныкъуэ щIэныгъэлIхэм апхуэдэу зэпащIэ алыдж «псюхе»-мрэ адыгэ «псэ»-мрэ. а тIуми я мыхьэнэр зыщ. ауэ мыбдежми къыщылъытэн хуейщ адыгэ псалъэ куэд дыдэм «псэр» зэрыхэтыр. Псалъэм
папщIэ, мажусий диным и зэманым щыIа Псатхьэр къызытехъукIар «псэщ». апхуэдэ дыдэщ псалъэри.
алыджыбзэм псалъэ куэд хэтщ «Тха» «Тхьэ» я лъабжьэу. апхуэдэ дыдэу «Тхьэм» дыщрохьэлIэ дунейм и лъэпкъ куэдым я бзэхэм. «Тхьэ» псалъэр къежьауэ къыщIэкIынущ пасэрей алыджхэмрэ адыгэхэмрэ зызэпащIэн ипэкIэ. апхуэдэу щыщыткIэ, ар къэзыгъэщIар иужьхэрщ. гу лъыттэн хуейщ адыгэ псалъэ куэдым «тхьэ» пычыгъуэр зэрыхэтми.
дыщыуэнкъым «» псалъэри («зэхуэс» къикIыу аращ) алыджхэм къызэращтар жытIэмэ. ар къытехъукIащ адыгэ «пэкIум». ПэкIур ноби зэхуэсщ, Iуэхухэм щытепсэлъыхь зэIущIэщ. Хьэтхэм я дежкIэ абы къикIыу щытар «зауэ Iуэхухэм щытепсэлъыхь зэIущIэт».
Тхыдэм къеIуэтэж алыджхэр хьэтхэм я лъэныкъуэу бийм зэрезэуам теухуа хъыбар мымащIэ. ди эрэм ипэкIэ I- лIэщIыгъуэхэм Хьэт пащтыхьыгъуэм игъэныбжьэгъуу щытащ пасэрей алыджхэр. дарданхэр хьэтхэм я гъусэу ди эрэм ипэкIэ 1286-1285 гъэхэм Къуэдэш и
деж Мысырым зэрыщезэуари къыхощыж. Хьэтхэмрэ ахейхэмрэ апхуэдизу зэныбжьэгъути, аххиявэ пащтыхьым и щIэблэр япэрейхэм я
къэралым къигъакIуэрт, хьэкуэстэгухэр (колесницэхэр) зэрызэрагъэкIуэнум ирагъэсэн папщIэ. Зауэ Iуэхухэм къадэкIуэу, ахэр хабзэхэм куууэ хагъэзагъэрт. КIэщIу жыпIэмэ, щэнхабзэкIэ зэхъуажэрт. Язы- 133 134
ЛIэщIыгъуэхэм я лъэужь
ныкъуэхэм жаIэ адыгэхэр пасэрей алыджым щекIуэкIа Олимп джэгухэм хэтауэ.
ЛъэпкъитIым я Iэнэ пэрысыкIэми зэщхь куэдым ущрохьэлIэ. Къапщтэмэ, адыгэхэми алыджхэми цIыхубзхэр ефэ-ешхэхэм хагъэхьэртэкъым, хьэщIэхэм я нэхъыжьыр унагъуэр зейм е тхьэмадэм и ижьырабгъумкIэ ягъэтIысырт. IэнэкIэм щысхэр нэхъыщIэхэрт. Пасэрей алыджым гуфIэгъуэ зэхыхьэхэм унафэ щызыщIыр симпосиархырт (адыгэхэм я деж тхьэмадэрт). НаIуэу зэрыщытщи, мы псори адыгэ хабзэм IупщI дыдэу къыхэнащ, икIи дэ абы фIыуэ дыщыгъуазэщ. Тхьэмадэми симпосиархми къалэн хуагъэувхэр зэщхьт. ХъумакIуэхэм я унафэщIу щытын хуейр нэхъ узыщыгугъ хъунурамэ, ефэ-ешхэм унафэ щызыщIын хуейр ефэхэм ящыщу нэхъ узыщыгугъ хъуну дыдэрт. апхуэдэу Плутарх симпосиархым хэлъын хуей хьэл-щэнхэр къребжэкI: «ар гупсысэу псалъэу, гушыIэфу щытын хуейщ… Симпосиархым къимылъытэу хъунукъым Iэнэм пэрысхэр хьэлкIэ зэрызэхуэмыдэр. абы къахуеблэгъа псоми задригъэкIун хуейщ». апхуэдэ дыдэщ адыгэхэми ди хабзэр. Иджы а хабзэхэр къэзыщтахэмрэ ахэр зыхуэкIуахэмрэ ятеухуауэ. а упщIэ гугъум жэуап иратыну хущIэкъуащ еджагъэшхуэхэр икIи, дызэреплъымкIэ, ехъулIэныгъэхэр къахьащ. ИщхьэкIэ къэдгъэлъэгъуахэр щыхьэт тохъуэ пасэрей алыджхэмрэ адыгэхэмрэ я щэнхабзэхэм зэщхь куэдым узэрыщрихьэлIэм. ар IуэрыIуатэуи, динуи, къадекIуэкI хабзэуи ирырехъу. арщхьэкIэ къыхэгъэщхьэхукIын хуейщ а зэщхьыныгъэхэр езыр-езыру къызэрымыхъуар. ахэр зэуэ къежьакъым икIи къыщIежьари щхьэусыгъуэншэкъым. Осетин профессор абаев Василий гу зэрылъитащи, нарт эпосым Кавказым ис лъэпкъхэм я деж зэщхь куэд узэрыщрихьэлIэр щхьэусыгъуэ зэмылIэужьыгъуэхэм къыхокI. Еджагъэшхуэм зэрыжиIэмкIэ, а лъэпкъхэр зэблагъэмэ, а зэщхьыныгъэхэр къыщежьар ахэр зэгъусэу щыпсэуа зэманырщ икIи зы лъэпкъыу щыщытарщ. адыгэхэмрэ абхъазхэмрэ зы лъэпкъыу зэрыщытам зыми шэч къытрихьэркъым. ЕтIуанэрауэ, зы лъэпкъым адрей лъэпкъым и бзэмрэ и IуэрыIуатэмрэ щыщ куэд къыщищтэ щыIэщ. Мыбдежым абаевым къыщегъэлъагъуэ осетин лъэпкъыр зэкъуэувэным адыгэхэм хэлъхьэныгъэшхуэ зэрыхуащIар. Ещанэ щхьэусыгъуэщ лъэпкъ зэмылIэужьыгъуэхэм я IуэрыIуатэхэм зэщхь куэд зэрыхэтыр я лъабжьэу я псэукIэри жылагъуэ ухуэкIэри зэтехуэу зэрыщытар. Я псэукIэр зэрызэхуэдэм я IуэрыIуатэхэри зэщхь ещI, а лъэпкъхэр я къэхъукIэкIэ зыкIи зэбгъэдэмыхьэу щытми. ЕплIанэ щхьэусыгъуэу къэплъытэ хъунущ пIалъэ кIыхькIэ зэрызэгъунэгъум, зэрызэкIэлъыкIуэм къыхэкIыу зы лъэпкъым адрейм и IуэрыIуатэм щыщ къызэрищтэри. ардыдэр яхужытIэ хъунущ пасэрей алыджхэмрэ адыгэхэмрэ я IуэрыIуатэхэм, къадекIуэкI хабзэхэм зэщхь куэд щIыхэлъым я щхьэусыгъуэхэм ятеухуауи. Псом япэу къэлъытэн хуейщ алыджхэр къызытехъукIа ахейхэр, данайхэр, нэгъуэщIхэр лIэщIыгъуэ куэдкIэ азие ЦIыкIум хьэтхэм я гъунэгъу дыдэу зэрыщыпсэуар. ИужькIэ алыджхэр Кавказ Ищхъэрэм къащыпыщIауэ щытащ синдхэмрэ мэуэтхэмрэ. Хуэбгъэфащэ хъунущ языныкъуэ пасэрей алыджхэр хьэтхэмрэ кашкэхэмрэ благъагъэкIи къапыщIауэ щытауэ. дэ дызэригугъэмкIэ, псом япэу адыгэхэр нэхъ зыпыщIауэ щытар дорийхэрщ (спартэрщ), арыншамэ, дэнэ къыздикIар апхуэдэ зэщхьыныгъэ куэдыр? ЛIэщIыгъуэхэм я лъэужь
Я псэукIэкIэ къапщтэмэ, мыбдеж ахэр куэдкIэ щызэтохуэ. жыIэн хуейщ пасэрей алыджхэр лъэпкъ куэдым зэрагъунэгъуар, ауэ абыхэм я деж куэд къызэрыщамыщтар.
Мы Iуэхум теухуауэ щхьэтечу пхужыIэнур мащIэщ. ар куууэ джын хуейщ. ИкIи къэгъэлъэгъуапхъэщ лъэпкъ зэмылIэужьыгъуэхэм сыт хуэдэ зэпыщIэныгъэхэр ямыIами, ахэр зы лъэныкъуэм къикIыу адреймкIэ кIуэуэ зэрыщымытар. Я экономикэ псэукIэм, щэнхабзэ гъащIэм зыр зым зыщыщIагъакъуэурэ заужьырт. арщхьэкIэ адрейм ейуэ хэт нэхъыбэ къищта? а упщIэм жэуап ептын папщIэ къэлъытэн хуейщ дэтхэнэ лъэпкъми зэрызиужьа щIыкIэр: хэт япэ тхыдэ утыку ихьами, сыт хуэдэ ехъулIэныгъэ къихьами, къыщихьа зэманри. Пасэрей алыджхэмрэ адыгэхэмрэ къызытехъукIахэм я гугъу щытщIкIэ, хьэтхэм, кашкэхэм, синдхэмрэ мэуэтхэмрэ я тхыдэм дриплъэжын
хуейщ. Псоми зэрытщIэщи, хьэтхэмрэ кашкэхэмрэ азие ЦIыкIум пасэ дыдэу цивилизацэ къыщызэрагъэпэщащ, абыхэм япэ дыдэ яIэрыхьащ гъущIыр. ЕхъулIэныгъэшхуэхэр къыщахьащ щIыр зехьэным, Iэщ гъэхъуным, щэнхабзэм я IэнатIэхэм. Къапщтэмэ, ди эрэм ипэкIэ I- илъэс минхэм хьэтхэр зы щIыпIэм щыпсэууэ щIым телэжьыхьырт, хьэкъущыкъухэр ятIагъуэм къыхащIыкIыфырт. ди эрэм илъэс минищ ипэкIэ Кавказ Ищхъэрэм щыпсэуа синдхэмрэ мэуэтхэмрэ абыхэм быдэу япыщIауэ щытащ. ахэр щэнхабзэкIэ куэдкIэ нэхъ япэгъунэгъут КъухьэпIэ Европэм нэхърэ. Хьэтхэмрэ синд-мэуэтхэмрэ яку дэлъыр сату-экономикэ зэпыщIэныгъэхэм я закъуэтэкъым, ахэр зэхэпшахъуэрт, псалъэм и хьэтыркIэ, ди эрэм ипэкIэ I- илъэс минхэм азие
ЦIыкIум къиIэпхъукIыурэ хьэтхэр Кавказ Ищхъэрэм къэIэпхъуэрт. арщхьэкIэ неолитым и лъэхъэнэм хьэтхэр азие ЦIыкIум къикIыу Кавказ Ищхъэрэм къызэрыкIуам къикIыркъым щIыналъэм хамэ лъэпкъ къихьауэ. Бзэ щIэныгъэлIхэм къыхагъэщхьэхукI хьэтхэм я бзэр Кавказ Ищхъэрэм щызекIуэ бзэхэм ящыщу зэрыщытар. ар узримыплъэжыфыну зэман лъандэрэ азие Пэрытми нэгъуэщI щIыпIэхэми щызекIуэрт. абы къыхэкIыу, жыпIэ хъунущ мажусий диныр зыIыгъ адыгэхэмрэ хьэтхэмрэ зэкъуэшу щытауэ. Хеттолог цIэрыIуэ Маккуин джон итхыгъащ Кавказ Ищхъэрэм щыщ адыгэ Iэщыхъуэхэмрэ гъавэ зыщIэ хьэтхэмрэ зэрызэкъуэшыр. абхъаз профессор ардзинбэ Владислав хьэтхэм я тхьэ нэхъыщхьэ Телепинэ адыгэхэм я тхьэ Лъэпщ иригъапщэрт. азие ЦIыкIумрэ Кавказ Ищхъэрэмрэ лъэныкъуэ куэд къызэщIэзыубыдэ я зэпыщIэныгъэхэр гъэбыдэным хуабжьу хэлIыфIыхьащ киммерийхэр, фракийхэр, синдхэр. ахэр лъыкIэ зэрызэхыхьэр къагъэлъагъуэ еджагъэшхуэ куэдым. ари, нэгъуэщI щхьэусыгъуэхэри зэпэплъытмэ, жыпIэ хъунущ ахейхэр (алыджхэр) псом япэу азие ЦIыкIум щыпсэухэм ялъэIэсауэ, абыхэм яхэзэрыхьауэ. алыджхэр къуэкIыпIэ лъэныкъуэмкIэ Iэпхъуэурэ, «щIым и гъунэм» нэсащ. НэгъуэщIу жыпIэмэ, хьэтхэмрэ кашкэхэмрэ я Iыхьлы синд-мэуэтхэм я деж къыщыхутащ. Мыбдеж апхуэдэу къыщыгъэлъэгъуэн хуейщ Кавказым щыпсэу лъэпкъхэм къадекIуэкI хъыбарыжьхэм, IуэрыIуатэм
зэщхь куэд узэрыщрихьэлIэр. Кавказыбгым кIэраIулIа цIыхухэм
ятеухуа хъыбархэр яхъумэ ермэлыхэм, куржыхэм, абхъазхэм,
адыгэхэм, осетинхэм. Еджагъэшхуэхэм къыхагъэщхьэхукI адыгэ Нэсрэн жьакIэ алыдж Прометей нэхърэ куэдкIэ зэрынэхъыжьыр. Иужьрейр Кавказым и къуршхэм зэрыкIэраIулIар ауэ сытми къэхъуа- 135 136
ЛIэщIыгъуэхэм я лъэужь
къым. алыджхэр Iуащхьэмахуэ зэреджэу щытагъэнур «Стабиос»-щ (е «Стробулщ»-щ). абы къыбжеIэ адыгэхэм я деж икIыу а лIыхъужьыр алыджхэм зэрахуэкIуар. дэ дызэреплъымкIэ, мыр блэкIа лIэщIыгъуэм и 60 гъэхэм
нэхъ щхьэтечу къигъэлъэгъуащ профессор Тресков Илья. абы къыхигъэщхьэхукIырт Прометейрэ Кавказым щыщу Тхьэм пэщIэтахэмрэ я хьэл-щэнхэмкIэ куэдкIэ зэрызэтехуэр, Прометей гугъу щехьар Кавказыр зэрыарар. аращи, а псори зэхэплъхьэжмэ, Кавказым къыщежьауэ жыпIэ хъунущ ар. абы апхуэдэу итхащ бгыхэм кIэраIулIа лIыхъужьхэм ятеухуа хъыбархэр алыджхэм нэхърэ адыгэхэм я деж нэхъ пасэу къызэрыщежьар. Нэхъ тэмэму жыпIэмэ, Тхьэхэм япэщIэувэу щыта
Сосрыкъуэ, Батэрэз, Нэсрэн жьакIэ сымэ, нэгъуэщIхэри алыджхэм я апхуэдэ лIыхъужьхэм нэхърэ нэхъыжьщ. аращи, пасэрей алыджхэмрэ адыгэхэмрэ я щэнхабзэхэм дызыщрихьэлIэ зэщхьыныгъэхэм ныбжьышхуэ яIэщ, ахэр лIэщIыгъуэ куэдым яку дэлъа зэпыщIэныгъэ зэмылIэужьыгъуэхэм къахэхъукIащ. Зым и деж адрейм куэд къыщищтащ. арщхьэкIэ псори зыпэплъытмэ, пасэрей алыджхэм адыгэхэм я деж къыщащтар нэхъыбэщ.
Къэплъытэн хуейщ абхъазхэмрэ адыгэхэмрэ къызытехъукIа хьэтхэм, кашкэхэм, синдхэмрэ мэуэтхэмрэ куэдкIэ нэхъ пасэу езыхэм я цивилизацэ къызэрызэрагъэпэщар. Пасэрей алыджхэм абыхэм я деж куэд къыщащтащ. Хуэбгъэфащэ хъунущ пасэрей алыджхэмрэ адыгэхэр къызытехъукIахэмрэ лIэщIыгъуэ куэдкIэ яку дэлъа зэпыщIэныгъэхэм я Iэужьу лъэпкъитIри зэхэзэрыхьауэ зыщыпсэу жылагъуэхэр къызэрагъэпэщауэ щытауэ. апхуэдэ щIыкIэкIэ, я щэнхабзэхэри зэхыхьэрт. абы щыхьэт тохъуэ а лъэпкъхэм я дин фIэщхъуныгъэхэр. Псалъэм къыдэкIуэу жытIэнщи, алыджытхьэхэр Трое щыпсэухэм я телъхьэу щытащ абыхэм я къалэр щахъумэжым щыгъуэ (Лето, арис, Феб, артемидэ, афродитэ, аполлон сымэ, нэгъуэщIхэри). дэ дощIэ хьэтхэри абыхэм лъыкIэ я благъэхэри Трое къызэрыдэщIар. ар белджылыуэ хыдолъагъуэ гомер и «Илиада», «Одиссея» поэмэхэм. Мыбдеж къыщыхэдгъэщын хуейщ алыджхэм тхьэ зэмылIэужьыгъуэхэр нэгъуэщI лъэпкъхэм я деж къызэрыщащтар. Псалъэм и хьэтыркIэ, дионисрэ аресрэ фракийхэм я деж къикIащ. адыгэхэм я деж япэр бэвагъымрэ щIыр зехьэнымрэ я тхьэ Тхьэгъэлэджщ, етIуанэр ЗекIуэтхьэщ. апхуэдэу къэдгъэлъэгъуэнщ фракийхэмрэ адыгэхэмрэ благъагъэкIэ зэпыщIауэ зэрыщытар.
аполлон и гугъу пщIымэ, ахейхэм, данайхэм, алыджхэр къызытехъукIа нэгъуэщI лъэпкъхэм япэщIэта Троер диIыгъа къудейкъым: Зевс абыи Посейдони пщэрылъ ящищIат Троем и пащтыхь Лаомедонт – Приам и адэм – хуэпщылIыну. IуэрыIуатэм къызэрыхэщыжымкIэ, аполлон къыщалъхуар хьэт къэралыгъуэрщ. аращи, аполлоныр хьэтхэм я тхьэ апуллунасщ (къалэм е унэм я хъумакIуэ къикIыу аращ). апхуэдэу щыщыткIэ, аполлон-апуллунас зи тхьэр алыджхэркъым, атIэ хьэтхэрщ, мис а дионисрэ арисрэ, нэгъуэщIхэми хуэдэу.
аполлон алыджхэм я тхьэу зэрыщымытым щытепсэлъыхькIэ, Лосев а. Ф. етх: «Ар Алыджым къэкIуащ нэгъуэщI щIыпIэ къикIри икIи алыджхэм нэхъапэм яIа тхьэхэмрэ лIыхъужьхэмрэ ящхьэпрыкIыжащ, ауэ ахэр къанэ щымыIэу игъэкIуэдыжыфакъым».
алыдж эпосым хэт лIыхъужь куэд нэгъуэщI щIыналъэхэм къикIащ: ахиллес Меотидэм (Iузэв тенджызым) и Iуфэхэм, нэгъуэщIу ЛIэщIыгъуэхэм я лъэужь
жыпIэмэ, адыгэхэмрэ абхъазхэмрэ къызытехъукIа мэуэтхэр щыпсэуа щIыпIэм къыщалъхуащ. ариан жиIэрт ар а лъахэм кърахуу, алыджхэм зэрахэтIысхьар. «ахиллес» жиIэмэ «алыджхэм яхэс» е «алыджхэ я хэхэс» – абыхэм я деж щыпсэу мыхьэнэр иIэщ. Е «ахейхэ яхэс» жыпIи хъунущ. адыгэхэм я деж тезыр нэхъ ткIий дыдэу щызекIуахэм ящыщщ лей зезыхьахэр езыхэм зыхахуу зэрыщытар. абы къыдежьащ псори дызыщыгъуазэ «хэхэс» псалъэр. ИпэжыпIэкIэ ахиллес алыджхэм я деж хамэу щыщытащ. абы къыхэкIыу, хуэбгъэфащэ хъунущ ахиллес мэуэтхэм къахэхъукIауэ икIи ар адыгэцIэу. Хэбгъэзыхьмэ, Зевси хьэт лъабжьэ иIэщ, ар хьэтхэм я тхьэ Касиущ. Пасэрей алыджхэм, мысырхэм, шумерхэм, адыгэхэм я щэнхабзэхэм узыщрихьэлIэ хъыбар, лIыхъужь щхьэхуэхэм зэреджэхэм ятеухуауэ куэд къихутащ Тыркум щыщ адыгэ еджагъэшхуэ Балъкъэр Селджук. адыгэ щIалэм етх «Олимп» псалъэр алыджыбзэу щымыту. ар алыджым кIуащ, азие ЦIыкIум (анадолэ) икIри. Тыркум щыIэщ «Олимп»-
кIэ зэджэ Iуащхьэ. Селджук жеIэ Одиссеи алыджхэм зэращымыщыр. ар абхъазхэмрэ адыгэхэмрэ къызытехъукIа хьэтхэм, синд-мэуэтхэм лъыкIэ къагухьэ фракийхэм, теракесхэм, касситхэм, нэгъуэщIхэм къахэкIауэ. апхуэдэу Балъкъэр Селджук нарт эпосымрэ гомер и IэдакъэщIэкIхэмрэ я деж зэщхьыныгъэхэр къыщегъуэт. «Илиада» поэмэм дэ дыкъыщоджэ Троем егъэщIылIа зауэм къалэдэсхэм я телъхьэхэу фракийхэр къызэрыщыувар. гомер зэрыжиIэмкIэ, абыхэм я дзэм и Iэтащхьэ хъуащ фракийхэр ипэкIэ зыша акамант. Тыркум щыщ адыгэ еджагъэшхуэм ди фIэщ ещI акамантыр «Нарт» эпосым щыщ ашэмэзу зэрыщытыр: алыджхэм я бзэм «ш» хьэрфыр зэрыхэмытым къыхэкIыу, ар «к»-кIэ зэрахъуэкIащ икIи ашэмэзыр акамант хъуащ.
апхуэдэ щIыкIэкIэ, пасэрей алыджхэмрэ адыгэхэр къызытехъукIахэмрэ я щэнхабзэ зэпыщIэныгъэхэр азие ЦIыкIум къыщежьащ икIи абыхэм зыщаужьащ алыджхэр къыздэIэпхъуэу хуежьа Кавказ Ищхъэрэм. Мыбдеж ахэр япэу зыхуэзар синдхэмрэ мэуэтхэмрэщ, зэрыгурыIуэгъуэщи, хьэтхэри я гъусэу. ИпэжыпIэкIэ ахэр зэпыщIауэ щытащ тыркухэм Византие империер зэхакъутэхукIэ. аращ а лъэпкъхэм я щэнхабзэхэм зэщхьу куэд щIыхэтым и щхьэусыгъуэр. НэгъуэщIу жыпIэмэ, пасэ зэманым алыджхэмрэ адыгэхэмрэ къызытехъукIахэр зы лъэпкъыу щытауэ къыпфIощI. Нэхъ тпэжыжьэ щIыналъэхэм щыпсэу лъэпкъхэм ящыщу адыгэхэм щэнхабзэкIэ нэхъ япэгъунэгъур пасэрей алыджхэрщ. ар ауэ сытми къэхъуакъым. абы къыхэкIыу IэщIагъэлIхэм дяпэкIэ къапоплъэ къэхутэныгъэ гъэщIэгъуэнхэр.
УНэЖ Кашиф,
философие щIэныгъэхэм я доктор, профессор, КъБР-м щIэныгъэмкIэ щIыхь зиIэ и лэжьакIуэ 137 138
Культурэ
Оперэм къыхуигъэщIа бзылъхугъэ
къэрал институтым Мы гъэм августым и 13-м
илъэс 80 ирикъуащ Къэбэрдей-Балъкъэрым и мызакъуэу, нэгъуэщI щIыналъэ Iэджэми къыщацIыху оперэ уэрэджыIакIуэ гъуэзэджэ, КъБАССР-м щIыхь зиIэ и артисткэ, Кавказ Ищхъэрэм ГъуазджэхэмкIэ и и егъэджакIуэ Бэгъуэтыж Светланэ Батыр и пхъур. 1960 гъэм Налшык дэт музыкэ училищэр абдеж къэзыуха хъыджэбзыр гурыкъызэрыщымыувыIэнур Iуэгъуэт. Абы и щIэныгъэм щыхигъэхъуащ Собинов Леонид и цIэр зэрихьэу Саратов дэт консерваторием. 1965-1969, 1977-1998 гъэхэм ар щылэжьащ Къэбэрдей-Балъкъэрым и къэрал филармонием, а бжыгъэхэм я зэхуаку дэта илъэсийм ди республикэм и Музыкэ театрым и уэрэджыIакIуэщ. Абы и утыкум щигъэзэщIа оперэ партиехэмрэ романсхэмрэ, нэгъуэщI классикэ жыпхъэхэм щыщхэр, адыгэ лъэпкъ
уэрэдыжьхэр цIыхухэм гуимыхуж ящыхъуащ. ЖыпIэнуракъэ,
профессиональнэ гъуазджэм щыхузэфIэмыкIамрэ щызримыгъэхъулIэфамрэ укIуэдыж. иужькIэ Щэнхабзэмрэ гъуазджэмкIэ колледжым и егъэджакIуэгъэсакIуэу илъэс зыбжанэкIэ щытащ Светланэ, иужьрей илъэс зыбгъупщIым Кавказ Ищхъэрэм ГъуазджэхэмкIэ и къэрал институтым и лэжьакIуэщи, профессиональнэ уэрэджыIакIуэ хъуну
хуейхэм гъуэгугъэлъагъуэ яхуохъу. лъагъуэхэш
Оперэ уэрэджыIакIуэ хъуным къыхуигъэщIа Светланэ къыхуихуащ зыми ямыгъэзэщIа лэжьыгъэхэр псоми япэ утыку кърихьэну. Дауэ мыхъуми, оперэ уэрэд жыIэкIэр Къэбэрдей-Балъкъэрым щыцIэрыIуэтэкъым, цIыхухэм къагурымыIуэнми утешыныхь хъуну къыщIэкIынут а зэманым. Псалъэм папщIэ, Бэгъуэтыжращ Мади- Культурэ
нэ (Балэ Мухьэдинрэ Къардэн Хьэсэнрэ зэдатха «Мадинэ» оперэм), Виолеттэ (Верди Джузеппе и «Травиата»-м) сымэ я партиехэр япэу зыгъэзэщIар. ХьэIупэ ДжэбрэIил и адыгэ бзылъхугъэ уэрэдхэр 1983 гъэм япэу жызыIари Светланэщ, «Зу-зу, баринэ» Iыхьэм щыщ уэрэдипщIи Композиторхэм я унэу Москва дэтым щигъэIуат. Мыбыхэм я бжыгъэм адэкIи пхупыщэнущ. ГъэщIэгъуэныр нэгъуэщIщ: сыт зыри зэрымыкIуа гъуэгум, утегушхуэу, уи лъагъуэ щыпхыпшыныр?
– Абдежым абы уегупсысыркъым. Уигу ирихьрэ – жыбоIэри, иужькIэщ къыщыбгурыIуэр зыми жамыIэфа е зыми хуамыгъэлъэгъуа гуэр цIыхубэм зэрахэпхьар. АтIэми, ар уи щIалэгъуэу къыщыхъум и деж фIы дыдэщ. Иджыпсту а лэжьыгъэхэр зыми къысхуигъэлъэгъуэну къыщIэкIынтэкъым. Сэ си кIэн къикIри, лъагъуэхэш сыхъуащи, гъащIэм сахуэарэзыщ. Си макъым, си зэфIэкIым теухуауэ композиторхэм сэр папщIэ куэд ятхырт, романсхэри хэту. Си ужькIэ ахэр щагъэзащIэкIэ цIыхухэм зэрагъэпщэн, зэралъытын щIадзэрт. Ауэ сэ къэслъытэркъым зым щхьэкIэ ятхар нэгъуэщIым жиIэ мыхъуну. Сэ сэмыщхьу, нэгъуэщI зыгуэру, нэхъ щIэщыгъуэу къайхъулIэнри хэлъщ. Псалъэм папщIэ, Темыркъан Борис сэр щхьэкIэ лирикэ уэрэд цIэрыIуэр итхыу ар телевиденэкIэ, радиокIэ къата иужь, уэрэджыIакIуэ куэдым ар жаIэ хъуащ. Абы щыгъуэ си репертуарым хэтахэм щыщ зыбжани нэгъуэщIхэм ягъэзэщIащ. Абыхэм сфIэфIу содаIуэ, уэрэдхэр ноби зэрымыкIуэдыжар, зэрыпсэур си гуапэ мэхъу. Композитору, усакIуэу сызыдэмылэжьа щIагъуэ щыIэкъым. Темыркъан Борис, ХьэIупэ ДжэбрэIил, КIыщокъуэ Алим, Тхьэгъэзит Зубер, нэгъуэщIхэри я лэжьыгъэхэмкIэ си макъым къыпэджэжырт. ЩызгъэзащIэкIэ зэхуэмыхъуу е сигу иримыхьу зыгуэр къыхэкIмэ, яжесIэрт, дыщызэгурымыIуи къыхэкIыртэкъым. ЖыпIэнуракъэ, композитор – усакIуэ – уэрэджыIакIуэ зэпыщIэныгъэр гъэщIэгъуэну зэщIэжьыуэрт, я IэдакъэщIэкIым си макъыр зэрыщIэувэр ягу зэрырихьым сигъэинырт. псэм къыхихар Филармонием зэрыщылэжьар и Iэзагъэм хигъэхъуэнымкIэ сэбэпышхуэ къыхуэхъуауэ къелъытэ Светланэ. Камернэ уэрэджыIакIуэм и пщэ къыдохуэ и закъуэу романсыр е оперэм и зы Iыхьэ ариер театреплъхэм я фIэщ хъууэ игъэзэщIэну. ЗэрыгурыIуэгъуэщи, апхуэдэ лэжьыгъэм уепсыхь, уи къэухьми зрегъэужь. «ИужькIэ театрым сыщыкIуам, мис мыращ, нэгъуэщIкIэ схъуэж мыхъуну, сыкъызыхуигъэщIар, жысIат, – игу къегъэкIыж Бэгъуэтыжым. – Уи 139 Культурэ
гъусэу утыкум итхэри оркестрри къыбдоIэпыкъу, уэри ууэрэджыIакIуэ къудейкъым, драмэ актрисэуи уоджэгу». Опереттэ зыбжанэми хэтащ Бэгъуэтыж Светланэ. Сыт хуэдэ Iуэхуми еплъын, ар гъэунэхун хуейуэ къелъытэ уэрэджыIакIуэм. Сыт хуэдиз адыгэ уэрэдыжь жиIа абы, иджыпсту зыми зэхамыхыжу, щыIэуи ямыщIэххэу. «Шэрджэс цIыхубэ уэрэдхэр» Даур Аслъэн къыхуихьу «мыхэр схужыпIэн, Светэ?» щыжиIар, ахэр егъэтхыным яужь щихьар нобэ хуэдэщ. Ди жагъуэ зэрыхъунщи, а Iуэху дахэр зэхэзыубла, оркестрым и гъусэу ахэр егъэтхын гукъэкI дахэр зыщIыгъа Аслъэн нобэ къытхэтыжкъым. «Илъэс щищ ипэкIэ ятхауэ зи IэрыкIыр ямыщIэж, ауэ зи макъамэр нобэм къэса уэрэдхэм сыщедаIуэм си щхъуэфэцыр тэджат, – къытхуеIуэтэж Светланэ. – Макъамэм апхуэдизкIэ фIыуэ, зыхуей хуэзэу елэжьыжат Аслъэни, «хьэуэ» жесIэфынкIэ Iэмал иIэтэкъым. Иджы ахэр пластинкэм тету къызэрынам егъэлеяуэ сыщогуфIыкI». Апхуэдэу ХьэIупэ ДжэбрэIили оркестровкэ хуищIауэ щытащ Светланэ иригъэгъэзэщIа уэрэд зыбжанэм. Куэдрэ къохъу щхьэусыгъуэ зэхуэмыдэхэм къыхэкIыу, нэхъыбэу дирижёрым и зэранкIэ, уэрэджыIакIуэм и макъыр къарууншэ
оркестрым щыщIэхъукI. Апхуэдэ зэи къыщыщIауэ къыхуэщIэжыркъым Светланэ.
гъэхэр къызэзынэкI уэрэдхэр 140 Хэт зымыщIэр Шахгалдян
Артемий и «Си нэ дахэ», «Университетский вальс» уэрэд цIэрыIуэхэр, Молэ Владимир и «Школьный вальс»-р, Къардэн Хьэсэн, Балэ Мухьэдин сымэ макъамэ зыщIалъхьауэ Светланэ жиIахэр. Ахэр псори КъэбэрдейБалъкъэрым и гъуазджэм и дыщэ гъэтIылъыгъэ хъуащ. – СыкъыщацIыхужкIэ, си гуащIэм и гугъу къыщысхуащIкIэ жызоIэ: «Дауэ мыхъуми, ауэ сытми къыщIэкIынтэкъым сэ мы дунейм». Утыкум зэ укъихьэу къодаIуэхэм я нэхэм сыкъытехьа Студенткэ бэгъуэтыж Светланэ. 1965 Культурэ
ущыщIэплъэкIэ, гухэхъуэгъуэу бгъуэтыр псалъэкIэ пхужыIэнукъым. Дэтхэнэ зыми езым къыщыщIа гуэр игу къегъэкIыж, лъагъуныгъэм
е фIыуэ зэрылъагъухэр зэпэIэщIэ зэрыхъуам теухуауэ жысIэхэм щедаIуэкIэ. Арагъэнщ сценэм зыIэпишар, Iэгуауэм и IэфIыр зыхэзыщIар абы тыншу къыщIимыкIыжыфыр, – жеIэ Бэгъуэтыжым. 141
«мадинэ» оперэм щоджэгу. 1972
– Си профессорым къызжиIат: «Светэ, макъ мыин дыдэ уиIэу ар ебгъэфIэкIуэфынкIэ, абы зебгъэужьыфынкIэ мэхъу, ауэ псэр зыми
къуитынукъым». Ар зэи зыщызгъэгъупщэркъым, уэрэджыIакIуэ щIыIэу, псэншэу сызэрыщымытынми сыт щыгъуи яужь
ситащ. Арагъэнщ театр пэшым щIэсыр си макъымкIэ схуэгъагъыу сыкъыщIэгъуэгурыкIуар».
Игъагъым и закъуэт, сценэм щекIуэкIхэр пэж дыдэу къэхъуам хуэдэу зыхэзыщIи къахэкIырт. Псом хуэмыдэу апхуэдэ нэхъыбэу къыщыхъур «Травиата» оперэрат. Бэрэгъун Владимиррэ Дэбагъуэ Хьэсэнрэ зэблэкIыу ягъэзащIэрт Альфред и ролыр. Зэгуэрым Бэрэгъуным и джэгугъуэу оперэм еплъащ Светланэ и пхъур. Иуха иужь, хъыджэбз цIыкIум IэплIэ къыхуэзыщIыну хуежьа Владимир абы зыбгъэдигъэхьакъым: «Уи ягъэкIэ мамэ лIащ», – жиIэри. Культурэ
Романс зыгъэзащIэхэм я Кавказ Ищхъэрэ щIыналъэ зэпеуэм япэ увыпIэр къыщихьауэ щытащ Светланэ. Куэд мэхъу апхуэдэ лэжьыгъэхэр.
Фильмхэм зэрыщыджэгуар-щэ?! Абыхэм я зы щапхъэщ «ЩIымахуэ жэщ» жыхуиIэр. Псалъэншэу, абы щыгъуэми и гурыгъугурыщIэ псори и нэгум къищу, актрисэр зэрыджэгур гуимыхужт. «Уэрэд щхьэ жыпIэрэ, театрым кIуэ» къызжезыIа щыIэщ абы щыгъуэ, ауэ сэ къызгурыIуэрт драмэри, комедиери, фIыуэ слъагъу уэрэд жыIэнри оперэм зэрыщысхузэдэхьынур», – жеIэ Светланэ. егъэджакIуэ лэжьыгъэр Къэбэрдей-Балъкъэрым и къэрал филармонием щыщыIа илъэсхэми, иужькIи Светланэ щригъэджащ Кавказ Ищхъэрэм ГъуазджэхэмкIэ и къэрал институтым щэнхабзэмрэ гъуазджэхэмкIэ и колледжым. Ирагъэблагъэ пэтми, илъэс куэдкIэ здахуэмыкIуа езы институтым иджыпсту щыIэщи, а IэнатIэр хуабжьу игу зэрырихьыр ибзыщIыркъым.
– Колледжым студентхэм щезгъащIэр уэрэд жыIэным и щэху нэхъ мащIэхэрамэ, иджы езгъаджэхэр нэхъ балигъщ, езы колледж дыдэр къэзыухахэр яхэтщи, си псалъэр ныкъуэжыIэу сакъыгуроIуэ. Абы си Iуэхур нэхъ тынш икIи нэхъ щIэщыгъуэ ещI. Институтым и ректорми профессор Гъэсашэ Натальи сахуэарэзыщ, щIэблэр гъуазджэ лъагъуэм тешэным си гъащIэм и зы Iыхьэ зэрыхухызагъэхам папщIэ. Колледжым щезгъэджауэ зы щIалэ институтми щызгъасэрт. И гугъу зэхэфхагъэнщ – Мэкъуауэ Астемыр. ЕзгъэщIэнур пкърыслъхьауэ къыщысщыхъум, тезгъэгушхуэри консерваторием згъэкIуащ
ар – щIалэм цIыхухъу къыдэлэжьэн хуейуэ къызолъытэ сэ. ЩIэтIысхьащ, илъэситIкIэ еджащ, Рахманиновым и цIэр зезыхьэ дунейпсо зэхьэзэхуэм япэ увыпIэри къыщихьащ. Зы махуэ гуэрым къопсалъэри къызжеIэ си деж къигъэзэжыну зэрыхуейр. ЩIезгъэгъуэжыну сыхэтащ, арщхьэкIэ къысхуидакъым. Оперэ уэрэджыIакIуэт и егъэджакIуэри, къыхэкIыу игъэзэщIэнухэр къыхухихырти, мыхъуаIамэ зэригъэзэхуэжыну къыжриIэу арат. УэрэджыIакIуэм удэлэжьэным къикIыр сыт? Абы махуэ къэс и щIэныгъэм хэбгъэхъуэнырщ, и макъым укIэлъыплъынырщ, бгъэувынырщ. Сыт театрхэм репетиторхэр щIыщыIэр, уэрэджыIакIуэ нэхъ цIэрыIуэу Iэджэ зыгъэзэщIахэми егъэджакIуэ-гъэсакIуэ щIаIэр?! Си зэримыIэм зэман 142 Культурэ
гуапэ хъуат си деж къызэригъэзэжар, дунейпсо зэхьэзэхуэшхуэхэм мызэ-мытIэуи дыхэтащ. Зы илъэскIэ си деж щеджэу утыкум илъэдэну щIэхъуэпсхэми зыкъыщысхуагъазэ щыIэщ. Апхуэдэхэм занщIэу яжызоIэ я жэрдэмыр зэрадэзмыIыгъынур. ЕгъэджакIуэ, оперэ уэрэджыIакIуэ, камернэ уэрэджыIакIуэ IэщIагъэхэр иIэу консерваториер къэзыуха сэ апхуэдэ Iуэху бгъэдыхьэкIэ мыхьэнэншэ зэи си щхьэ хуэзгъэфэщэнукъым. Зыми я жагъуэ сщIынуи сыхуейкъым, щIэджыкIакIуэхэм щхьэщытхъуу сыкъыфщымыхъунуи сыныволъэIу. Бостей дахэ щатIагъэу сценэм зэрихьэу цIэрыIуэ хъуну зи гугъэхэр щоуэ. Апхуэдэ закъуэтIакъуэ къахэкIмэ, «вагъуэ» дыдэу зыкъалъытэж, икIи слъагъу хуэдэщ ахэр езыхэм нэхърэ куэдкIэ нэхъ мащIэ къэзылэжь доцентхэм къызэрытщыдыхьэшхыр. Светланэрэ Темыркъан Юрэрэ. 1987
лъагъуэм и щIэдзапIэр – «Мадинэ» оперэр щыдгъэувам дыгузавэрт къагурымыIуэнкIэ. Къуажэхэм кърашурэ абы щыгъуэ автобускIэ куэд къашэрт спектаклхэм. Утыкум къыщыхъум зэригъэгузавэр, иуха иужь къэтэджу Iэгу зэрытхуеуэр щытлъагъукIэ, егъэлеяуэ дыгуфIэрт. Ар щIыжысIэращи, щысабийм щегъэжьауэ дахагъэм щIупIыкIмэ, искусствэ нэсыр зищIысыр цIыхум къыгурыIуэнущ. Псалъэм папщIэ, сэ сыщыцIыкIум Шульженкэ и уэрэд жыIэкIэр зыхэслъхьэ щыIэу щытакъым. Шэнтым сытрагъэувэрэ абы и уэрэдхэр жызагъэIэу апхуэдэт. Патефоныжьым дедаIуэрт, зауэ нэужь уэрэдхэр дахэ дыдэтэкъэ?! Си пхъурылъху цIыкIур илъэсищ фIэкIа щымыхъум Моцарт едаIуэрт. Ар щIыжысIэращи, цIыкIу щIыкIэ зыхамылъхьэр балигъ хъуа иужь я акъылым нэсыжынукъым. Бэгъуэтыж Светланэ и адэ Батыри макъ гъэщIэгъуэн иIэт. Орджоникидзе къалэм дэт мыдрисэм илъэсиблкIэ щеджа адыгэлIым осетиныбзэри хьэрыпыбзэри уэрсэру ищIэрт, игъащIэ лъандэрэ школ унафэщIу лэжьауэ цIыху губзыгъэт. «Папэ «Сулико» къызжиIэрейуэ 143 144
Культурэ
щытащ, – игу къегъэкIыж Светланэ. – ИтIанэ абы зэчыр щыжиIэкIэ апхуэдизкIэ макъ гуакIуэкIэ ахэр игъэIурти, сыщIэжеикIырт».
Артист IэщIагъэр зыгъэлъэхъшэну хэтхэм я жыIэм тепщIыхьмэ, абы уи бын хуумыгъаджэмэ нэхъыфIщ. Апхуэдэ гупсысэр зыпкърагъэхьа Iэминати хуейтэкъым и пхъур артисткэ хъуну, зыщIэхъуэпсыр дохутыр IэщIагъэрт. ЩIэтIысхьащ Светланэ медицинэ колледжым. Мазэ нэхъ емыджауэ, и тхьэкIумэм къицырхъащ музыкэ училищэ къызэрызэIуахар. ИкIи куэдрэ гупсысакъым. Абы зэрыщIэтIысхьар и адэ-анэм къыщащIар мазитI дэкIа нэужьщ. Адэр арэзыти: «Iэминат, и гугъу умыщI, мыр а Iуэхум хэзэгъэнущ», – щыжиIэм, адрейри тесабырэжащ. Светланэ цIэрыIуэ хъуа иужь, адэ-анэм зы спектакли благъэкIакъым емыплъу. – Си анэр щыхущIэмыхьэм и деж папэ къакIуэрти, япэ сатырым щысу къызэплъырт, и нэпсхэр щIилъэщIыкIыу. СелъэIурт абдеж
дыдэ къэмытIысыну, ар щыгъкIэ сэри си гъын къызэригъакIуэм щхьэкIэ, – жеIэ Светланэ. зэи иущэхуакъым КъызэрыщIэкIымкIэ, Светланэ и унэцIэр Гугъуэтыжщ. ЛУГ-м
(Ленинскэ учебнэ городокым) япэу щIэтIысхьауэ щытахэм ящыщ Батыр урысыбзэ ищIэртэкъым. «Уи унэцIэр хэт?» – жаIэу къыщеупщIым, адыгэбзэкIэ: «Гугъуэтыж», – жиIэри жэуап итащ. Дэфтэрхэр Iызыхым зэрызэхихам хуэдэу итхащ. ИлъэсиплIыр дэкIауэ къызэриухамкIэ тхылъыр къыщратыжым, абы итыр Бэгъуэтыжт. Мыр си унэцIэкъым жиIа щхьэкIэ, зыри къедэIуакъым. Арати, апхуэдэу къэнауэ нобэми йокIуэкI. «Дунейм щехыжам Гугъуэтыжу ятхыжауэ аращ ди адэр, – жеIэ Светланэ. – Сэ сценэ цIэ лей схуэхъуащ ар, си дэлъху нэхъыжьымрэ дэлъху нэхъыщIэм и къуэмрэщ а унэцIэр зезыхьэр. Гугъуэтыжхэ зэрыщыту зэрызиблагъэри, си къуэпсхэр
Урыху (Къуэгъуэлъкъуей) къуажэм къызэрыщежьэри зэи зыщызгъэгъупщакъым, пщIэ, нэмыс яхуэсщIу, сакIэлъыкIуэу апхуэдэщ. хъуэпсапIэ – Зы зэманым театрым и утыкум зэуэ къихьат Гъэсашэ Наталье, ПащIэ Ахьмэд, Гергоковэ Тамарэ, Бэрэгъун Владимир, Дэбагъуэ Хьэсэн, Жанатаев Исмэхьил сымэ хуэдэ оперэ уэрэджыIакIуэ лъэщхэр. Къапщтэмэ, цIыхухэми фIыуэ дыкъалъагъурти, Правительствэми пщIэшхуэ къытхуищIырт абы щыгъуэ. Иджыпсту гъуазджэм и Iуэхур Культурэ
тIэкIу дэхуэхауэ гу лъызотэри, хуабжьу си жагъуэ мэхъу. КъБР-м и унафэщIхэм хуабжьу сащогугъ щэнхабзэмрэ гъуазджэмрэ нэхъри гулъытэ хуащIыну. къомыхъулIа щыIэ? – Хьэуэ. Си профессорым жиIэу щытащ: «Травиата» оперэм ущыджэгуамэ, гъуазджэм щыпхуэщIэну псори къэбгъэлъэгъуащи, укъыхэкIыжми хъунущ». СыхьэтищкIэ уитщ абы утыкум, цIыхум ягури я псэри пIыгъыу. Пэжщ, пасэIуэу, илъэс 35-рэ фIэкIа сымыхъуу, театрым сыкъыIукIыжащ. ЖызмыIауэ, сымыгъэзэщIауэ къэнахэм щхьэкIэ гуныкъуэгъуэ сыщиIэ щыIащ, япэ илъэситхум а IуэхущIапIэмкIэ сыблэкIыну къызэхьэлъэкIырт. АрщхьэкIэ иужькIэ къызгурыIуэжащ сыт хуэдэ Iуэхури и зэманым щIэн зэрыхуейр икIи сыщыгуфIыкIыжащ пIалъэ кIыхькIэ абы сыкъызэрыщызэтемыувыIам. УэрэджыIакIуэ цIэрыIуэ Патти Аделини зэрыжиIауэ: «Утыкум и зэманым укъикIыжыфын хуейщ». ИтIанэ. Унагъуэ гуныкъуэгъуэ сиIакъым. УэрэджыIакIуэ куэдым яхузэмыгъэпэщ унагъуэ дахэ сиIэщ: си къуэмрэ си пхъумрэ зыхуей хуэзэ, гъащIэм зи гъуэгу щыпхызышыфа цIыхухэщ, си щхьэгъусэрати, цIыху дыщэт. Куэд щIакъым дунейм зэрехыжрэ, сыхуэарэзыщ, ахърэт нэху Тхьэм кърит. Си гуащэм, си адэ-анэм сигу мыныкъуэу сабийхэр къахуэзгъанэрэ лэжьыгъэ IуэхукIэ сежьэу щытащ. Аращи, зэрыпсэу IэщIагъэмрэ ар къыдэзыIыгъ унагъуэрэ зэгъусэу щиIэм и деж, пхъурылъху-къуэрылъхухэмкIэ, абыхэм къалъхужахэмкIэ щынасыпыфIэм и деж цIыхубзыр нэгъуэщI сыт зыщIэхъуэпсынкIэ
хъунур?! ГукIэ сыщIалэ, япэми хуэдэу сыгушыIэрей щхьэкIэ, къызгуроIуэ гъащIэр псынщIащэу зэрыблэлъэтар. ЗэрыжаIэу, уи щIалэгъуэр щIэх-щIэхыурэ уигу къэбгъэкIыжмэ, жьыгъэр къыпкIэщIэзэрыхьауэ аращ. СыцIыхубз насыпыфIэу къызолъытэ, си теплъэмкIи, си дуней тетыкIэмкIи гурыIуэгъуэ къыщIэкIынщ ар. Япэми хуэдэу сынэфIэгуфIэщ, сыжыджэрщ, гушыIэныр зыхэслъхьэ щыIэкъым. Нобэр къыздэсым къысщыщIа дыхьэшхэн гуэрхэр ягу къагъэкIыж. – ехъулIэныгъэ куэд дяпэкIи уиIэну, уи бынхэмрэ абыхэм я быныжхэмрэ узыншэу илъэс Iэджэ къахуэбгъэщIэну ди гуапэщ, Светланэ. лъэпкъым и набдзэу узэрыщытым зы мэскъалкIи кIэрымыхуу, иджыри куэдрэ Тхьэм утхуигъэпсэу. епсэлъар иСТэпаН залинэщ 145 146
Культурэ
2019 гъэр Театрым и илъэсщ
лъэпкъ кулЬТурэм и хъумапIэ
ФIыуэ плъагъу лэжьыгъэм ехъулIэныгъэ къыпхуихьу, лъэпкъ хъугъуэфIыгъуэр бгъэбагъуэу, адыгэ щэнхабзэм и зыужьыныгъэм хэлъхьэныгъэ хуэпщIу улэжьэфын папщIэ а къыхэпха IэщIагъэм укъыхуигъэщIауэ щытын хуейщ. Нобэ ди псэлъэгъу щIалэм и гум фIэфIу къыхиха лъагъуэр гъуэгу бгъуфIэу къыхущIэкIри, ди республикэм и мызакъуэу, нэгъуэщI хэгъэгухэми къыщацIыхуну хунэсащ: триха клип 30-м нэблагъэр Урысей псом щызэбгрыкIащ, гукъинэжу екIуэкIащ къызэригъэпэща пшыхьхэр, цIыхубэм фIыуэ ялъэгъуащ абы игъэува спектаклхэр. Андзор и диплом лэжьыгъэу щытауэ япэу утыку кърихьа «Анэр нэм хуэдэщ» («Сердце матери», Кайтов Сергей) спектаклыр цIыхухэм ягу дыхьащ, «Мыщэ и къуэ Батыр» таурыхъым къытрищIыкIар театрми къуажэхэми щагъэлъэгъуащ, «БлэкIам къэгъазэ иIэкъым» («Ретро», Галин Александр) спектаклыр КъБР-м и Театрым и лэжьакIуэхэм я зэгухьэныгъэм нэхъыфIу къилъытахэм ящыщ зыщ, «Хьэпэщыпхэ» (IутIыж Борис) макъамэ комедиер ноби щIэупщIэшхуэ иIэу, пэшым щIэз зэхуишэсу йокIуэкI. ЕмкIужым ди къуэш республикэхэм щигъэува «ЛъыщIэж» («Кровавая свадьба», Федерико Гарсиа Лоркэ, Мейкъуапэ), «Гуащэмыдэ и нысэ хэдэкIэ» (Хъурмэ Хъусен, Мейкъуапэ), «Гу псысэ» («Гъатхэ гукъэкIыжхэр», IутIыж Борис, Черкесск) спектаклхэри ехъулIэныгъэ зиIэт, абыхэм Налшык дызэрыщеплъари Андзорщ зи фIыгъэр. Адыгэ Республикэм гъуазджэхэмкIэ щIыхь зиIэ и лэжьакIуэ, режиссёр, сценарист, продюсер ЕмкIуж Андзор и ехъулIэныгъэхэм лъабжьэ яхуэхъум, и лэжьыгъэм хэлъ щэхухэм, и мурадхэр зыхуэдэм дыщигъэгъуазэмэ тфIэфIу, упщIэ зыбжанэкIэ зыхуэдгъэзащ. – зэчиймрэ гъуазджэмрэ зэгуэхыпIэ имыIэу зэпхащ. зэчийр цIыхум игу къэкI, и щхьэм щызэблэкI гупсысэ гъэщIэгъуэнхэр
арамэ, а гупсысэхэр гъащIэм хэпща, дахэу утыку къихьа зэ-
10 Заказ №219 Культурэ
рыхъур – ар гъуазджэщ. уэ а тIуми узэрыхуэшэрыуэм гу лъумытэнкIэ Iэмал иIэкъым, укъызэрытцIыхуа лэжьыгъэхэм ятепщIыхьмэ. Сыхуейт уи IэщIагъэм ухуэзыша лъагъуэм зэ уриплъэжыну, ар къыхэпха зэрыхъуам дыщыбгъэгъуэзэну.
– СызэрыцIыкIурэ сызэхъуапсэ IэщIагъэр арат. Сэ кино сыщеплъкIэ, экраным къигъэлъагъуэм и закъуэтэкъым слъагъур, атIэ абы къыщыхъу дэтхэнэ Iуэхугъуэм и щхьэусыгъуэри си щхьэм щызэпкърысхырт, а слъагъум и щIыбагъ къыдэлъынкIэ хъунур сэрсэру зэзгъэзахуэрт. Апхуэдэ зэхэщIыкI сызэриIэм гу лъитат ди адэм, икIи курыт школыр къэзуха нэужь, режиссёру седжэну сызэрыхуейр
щыжесIэм, къыздиIыгъащ. Юристу, экономисту срагъэджэну я мурада щхьэкIэ, си хъуэпсапIэр ягъэнэхъапэри, Кавказ Ищхъэрэм ГъуазджэхэмкIэ и къэрал институтым сишауэ щытащ ди адэм. Си насып кърихьэкIри, а гъэм драмэ театрым и режиссёрхэр щагъэхьэзыр курс къызэIуахат, абы и пэкIи иужькIи апхуэдэ щыIэжакъым. Сэ сызыхуейр арати, сыщIэтIысхьащ. Илъэситхум и ныкъуэм – Кулиев Борис, адрей ныкъуэм Теувэж СулътIан драгъэджащ. Куэд къыдатащ а тIум, театр режиссурэм нэхъыфI дыдэу хэзыщIыкIыу республикэм ис IэщIагъэлIт ахэр, сыт хуэдэ упщIэми и жэуап ящыбгъуэту. Институтыр къыщызухым Теувэжым и нэIэ щIэту ЩоджэнцIыкIу Алий и цIэр зезыхьэ Къэбэрдей драмэ театрым сэ щызгъэуващ «Анэр нэм хуэдэщ» спектаклыр. Ди диплом лэжьыгъэхэм еплъыну Москва къикIа гупым си IэдакъэщIэкIыр ягу ирихьауэ къыщIэкIынти, си егъэджакIуэм епсалъэри, си щIэныгъэм Москва щыхэзгъэхъуэну Iэмал зэрыщыIэр къызжаIащ. Ар си хъуэпсапIэт сэ а зэманым икIи си адэ-анэм къыздаIыгъри, Ленкомым епхауэ IэщIагъэлIхэм я щIэныгъэм щыхагъахъуэ академием, Москва дэтым, сыкIуащ. Мыбдежми си кIэн къыщикIауэ схужыIэнущ театрымрэ киномрэ я режиссёр цIэрыIуэ, СССР-м и цIыхубэ артист Захаров Марк и гъэсэн сызэрыхъуамкIэ. Ди институтым IэщIагъэм и щэху псоми сыщыхурагъэджамэ, Захаровым а лэжьыгъэр зыхуэдэр къысхузэIуихащ. Сэ абы сыхигъэлэжьыхьырт езым игъэув спектаклхэм, махуэм тщIа лэжьыгъэр езым и пэшым щызэпкърытхыжырти, хъуамрэ мыхъуамрэ зэхэдгъэкIырт. Сэ сызыкIэлъыплъа спектаклхэм щыджэгурт Урысейм и актёр цIэрыIуэхэу Караченцов Николай, Абдулов Александр, Чуриковэ Иннэ, Певцов Дмитрий, Збруев Александр сымэ. Ахэр сценэм зэрыщигъэлажьэм дригъэплъырт Захаровым, къызэрытщыхъум
къыщIэупщIэрт, езым и лэжьэкIэр тхузэпкърихырт. Дуней псом къыщацIыху режиссёрым деж щызгъэкIуа илъэситIыр зы институт псо 147 Культурэ
ирикъуу жыпIэ хъунущ. Илъэс 22-рэ сыхъуу арат абы щыгъуэм, ауэ и зы псалъи, и зы гупсыси зэрыблэзмыгъэкIыным иужь ситу сыщыIащ. Иджыри къыздэсым нэхъыбэжу къызэрытIэпIыкIыурэ макIуэ абы деж щыслъэгъуамрэ щызэхэсхамрэ, сыщылажьэкIэ абы и псалъэ гуэр, и еплъыкIэ гуэр къызыкъуэсхыжу апхуэдэщ. Къапщтэмэ, Теувэжымрэ Кулиевымрэ, ещанэу – Захаровым я деж къыщысщIа лэжьыгъэм и пIалъэр зэхэслъхьэжу купкъ схуэхъуауэ жыпIэ хъунущ. Режиссёр IэщIагъэм сыпэрыхьэн ипэ къихуэу «Мосфильм»-м илъэсиблкIэ сыщылэжьащ, «Херувим», «Бедная Настя», «Гибель империи» фильмхэми актёру сыщыджэгури, сэ сызыдэлэжьэнухэм я IэщIагъэм и щэхухэри зэзгъэщIащ. – уи IэщIагъэм апхуэдизкIэ удехьэхри, режиссёруи актёруи москва ущылэжьэфынут, уи зэфIэкIхэм зебгъэужьынымкIи Iэмал нэхъыбэ ущиIэнут абы. Сыт е хэт къэбэрдей-балъкъэрым укъэзышэжар? – Си адыгэпсэм сыкъишэжащ. Москва нэхъыбэ щызэбгъэхъулIэфынут, ауэ уи бзи, уи лъэпкъи, уи хэкуи зыщыбгъэгъупщэу, нэгъуэщIым утелэжьэн хуейуэ арат. Си щIэныгъэм, IэщIагъэм хэзгъэхъуэн мурадкIэ, а илъэс бжыгъэр зыхуэзгъэшэчащ. Хамэ щIыпIэ ущыщыIэхэм деж лъэпкъ зэхэщIыкIыр нэхъ гуащIэу къыппкъырохьэ. Уи адэжь лъахэм ущыпэIэщIэкIэ, гурэ псэкIэ нэхъ упыщIа мэхъу, бэджыхъым хуэдэу узэщIеIулIэ а гупсысэм. Зи ужь сит Iуэхур си хэку щысщIэну сыхуейт, си зэфIэкIыр адыгэм къыхуэзгъэсэбэпыну нэхъ къасщтэрт, си анэдэлъхубзэр къыщыIу утыкут сэ сыщылэжьэну си хъуэпсапIэр. Арати, Къэбэрдей-Балъкъэрым сыкъэкIуэжри, Къэбэрдей драмэ театрым сыкIуащ. Сыкъащтэну режиссёр IэнатIэ яIэтэкъым, ауэ садэлэжьэну срагъэблэгъащ. Театрым и художественнэ унафэщI Фырэ Руслан хуит сищIри, «БлэкIам къэгъазэ иIэкъым», «Мыщэ и къуэ Батыр» спектаклхэр згъэуващ нэхъ пасэу. ИтIанэ Адыгэ Республикэм щэнхабзэмкIэ и министру щыта Къул Мухьэмэдрэ Цей Ибрэхьим и цIэр зэрихьэу щыIэ Лъэпкъ театрым и художественнэ унафэщIу лэжьа Щхьэлахъуэ Светланэрэ срагъэблагъэри, Мейкъуапэ спектаклитI щызгъэуващ. – абы щыбгъэува «лъыщIэж» спектаклым испанхэмрэ
адыгэхэмрэ зэрыщызэпыпщIар, абыхэм я хьэл-щэн, къафэ зэхэтхэр адыгэ актёрхэм зэрагъэзэщIар, испан-адыгэ макъамэхэр утыку къызэрыщыIуар. мыр цIыхубэм щIэщыгъуэ, телъыджэ ящыхъуа лэжьыгъэт, андзор, тепсэлъыхьыжахэм я бжыгъэмрэ жаIахэмрэ, ноби а спектаклыр зи нэгу щIэт куэд зэрыщыIэм 148 Культурэ
тепщIыхьмэ. уеблэмэ уи творчествэм зэкIэ абы япэ увыпIэр щиубыду хуэбгъэфащэ хъунущ. – Сыщеджэм щыгъуэ сигу илът а пьесэр, згъэувыну сехъуапсэрт. А испан хьэлыр зыгуэркIэ тпэгъунэгъуу къысщыхъурт. ИтIанэ иужь сыщихьам зэбгъэдэпхынкIэ Iэмал имыIэу зэкIуалIэрт испанхэмрэ адыгэхэмрэ я хьэл-щэныр, дуней тетыкIэр, хабзэм щыщ Iыхьэхэр, цIыхухъумрэ цIыхубзымрэ я зэхуаку дэлъ пщIэр, анэм пщIэ лей зэрыхуащIыр, испан унагъуэм илъ хабзэмрэ адыгэ унагъуэм
щызекIуэмрэ зэрызэщхьыр умыгъэщIагъуэу къанэркъым. Сэ мыбы нэхъыщхьэу къыщызгъэлъагъуэр лъагъуныгъэкъым икIи зэныкъуэкъукъым, атIэ зи щхьэгъусэри, зи къуэ нэхъыжьри яукIа
бзылъхугъэр къыхуэна къуэ закъуэм тегужьеикIауэ абы зэрыщхьэщытырщ, анэм и образымрэ анэ гурыщIэм и куууагъымрэщ. Анэр ныбжькIи, лъэпкъкIи, динкIи зэхагъэжыркъым, анэр – анэщ. Абы и ролыр дахэу игъэзэщIащ Хьэлащтэ Саниет. Къафэр лъэпкъым и хабзэмрэ и хьэлымрэ къэзыIуатэщ. Испан къафэм уеплъмэ, я лъым и пщтырагъыр, я зыгъэхъеикIэм и пхъавшагъыр, къызэдэфэ цIыхухъумрэ цIыхубзымрэ я зэбгъэдэтыкIэр –
адыгэ къафэр уи нэгу къыпфIыщIохьэ ухуейми ухуэмейми. Мыбдежым зэхэпх испан макъамэми адыгэмэ щоу. А псори щыхуэсIуатэм пшынауэ цIэрыIуэ Титов Тимур (Черкесск щыщщ) сызэрыхуейуэ макъамэхэр схуитхащ. Актёрхэри зэчиифIэ защIэти, спектаклыр къыдэхъулIащ. Ар Черкесски, Налшыки, Краснодари щыдгъэлъэгъуащ. «Наш Кавказский меловой круг» щIыналъэ театр фестивалым (Мейкъуапэ) спектакль нэхъыфIу къыщалъытауэ щытащ, «Кубань театральная» щIыналъэ фестивалым (Краснодар) етIуанэ увыпIэр къыщихьри, «Анэм и роль нэхъыфI» унэтIыныгъэмкIэ Хьэлащтэ Саниет ягъэлъэпIащ, «Театр. Чехов. Ялта.» театр гъуазджэм и дунейпсо фестивалым (Ялтэ) «Лъэпкъ сценэм нэхъыфIу щагъэува классикэ драматургие» саугъэтыр къыщыхуагъэфэщащ. Ялтэ и дунейпсо утыкум адыгэбзэкIэ щыдгъэлъэгъуащ спектаклыр. КъэпщытакIуэхэм яхэта, УФ-м и цIыхубэ артистхэу Райхельгауз Иосиф, Якубович
Леонид, критик, гъуазджэ щIэныгъэхэм я кандидат Тимашевэ Маринэ сымэ къыхагъэщауэ щытащ хуабжьу ягу зэрырихьар. ЦIыхухэм ягу дыхьа комедие хъуащ тхакIуэ, журналист Хъурмэ Хъусен и пьесэмкIэ Адыгейм щызгъэува «Гуащэмыдэ и нысэ хэдэкIэри». Мыр гушыIэ жанрщ, макъамэкIэ гъэнщIащ. Абыи Iэмэпсымэ псоми хуэIэрыхуэ Лосэн Тимур езгъэблагъэри, макъамэ гуакIуэхэр хуитхащ. Иджырей цIыху куэдым я зэхэтыкIэр, пцIыр 149 150
Культурэ
зэрагъэбагъуэр, гуащэхэмрэ нысэхэмрэ зэрызэхущытыр – аращ мы спектаклыр зытеухуар. – андзор, уи лэжьыгъэу сэ япэу слъэгъуар акъ мухьэрбэч и цIэр зезыхьэ Шэрджэс драмэ театрым щыбгъэува «гу псысэ» спектаклырщ. ар Налшык къыщашам тIуащIэу дыщыгуфIыкIат – IутIыжым и бзэ шэрыуэмкIэ тха пьесэ купщIафIэр зэрытлъагъумрэ Шэрджэс театрым и актёрхэр къызэрытхуеблэгъамрэ.
– Ар зи фIыщIэр Акъ Мухьэрбэч и цIэр зезыхьэ Шэрджэс драмэ театрым и унафэщI Акъ Динэщ. Абы сригъэблагъэри, сызыхуей гуэр я деж щызгъэувыну хуит сищIащ. Абы щыгъуэм гушыIэ мышыу мыхъуу, Шэрджэс театрыр драмэм зэрыпэлъэщынур, зыхуей хуэза пьесэ цIыхухэм я пащхьэ къызэрырихьэфынур я фIэщ сщIыну сыхуейти, IутIыж Борис и IэдакъэщIэкIхэм сыхэдауэ щытащ.
Театрым актёр куэд щылажьэтэкъым, Динэ ягъэувагъащIэти, ди къару зэхэтлъхьэри дызэдэлэжьащ. Актёру мылажьэу, ауэ Кавказ Ищхъэрэм ГъуазджэхэмкIэ и къэрал институтым абы щыхуеджауэ щIалитI – Унэгъэс Замрэтрэ Мамыжь Азрэтрэ – унафэщIым и хуитыныгъэкIэ, къезгъэблэгъэжри, ахэри щыджэгуащ а спектаклым. – хэгъэгу зэпэщхьэхуэхэм ис адыгэхэр нэхъ зэгъунэгъу хъунымкIэ щэнхабзэ зэпыщIэныгъэм мыхьэнэшхуэ иIэщ. уэри уи гуащIэ хыболъхьэ адыгэ, къэбэрдей-балъкъэр, къэрэшейШэрджэс республикэхэм я театр гъуазджэм. Сыт хуэдэ мыхьэнэ ептрэ адыгэ зэрыс хэгъэгуищым я зэхуаку мы зэманым щыбухуа щэнхабзэ лъэмыжым?
– Япэрауэ, республикэхэр щхьэхуэ-щхьэхуэу зэхэзгъэкIыркъым. Си дежкIэ ар зы адыгэ лъахэщ, псоми ди зэхуэдэ адэжь щIыналъэщ, абы хызобжэ шапсыгъхэр зэрыс щIыпIэри. Джылахъстэней щыIэ си
адэ и пщIантIэжь сыдыхьэжа хуэдэщ сэ Адыгейм сыщихьэкIэ, апхуэдизкIэ си гур щохуабэри. Дэнэ сыщылажьэми, си унэжь сисыж хуэдэущ къызэрысщыхъур. ЕтIуанэрауэ, щэнхабзэ закъуэкIэ мыхъуу, гурэ псэкIэ зэпыщIауэ щытыну, благъагъэкIэ зэрыубыдыну, нэхъ гъунэгъу зэхуэхъуну сыхуейт ди цIыхухэр. Дэ дгуэшыни дыщIызэныкъуэкъуни диIэкъым, дызэгурыIуэу, ди фIыр дгъэбагъуэу дыпсэун хуейуэ аращ. Мис а фIыр, лъэпкъым бгъэдэлъ хъугъуэфIыгъуэхэр щызэхуэхьэсауэ диIэщ театрыр. ХабзэкIэ, бзэкIэ, щэнхабзэкIэ ди фIыр дымыгъэлъагъуэмэ, сыт къыдэкIуэтей щIэблэр зыщIэтпIыкIынур, сыткIэ ди гъунэгъухэм дыкъызэрацIыхунур? А псори театрхэр зэдэлажьэурэ ямыхъумэмэ, зрамыгъэужьмэ, цIыхухэр Культурэ
драгъэхьэхрэ къызэщIамыгъэуIуэфмэ, дэ тщIэм зыри и мыхьэнэкъым. Абы и лъэныкъуэкIэ театрыр къаруушхуэщ, къалэнышхуи егъэзащIэ. – лъэпкъ театрым и мыхьэнэр зэрыиныр гурыIуэгъуэщ. Нэхъыщхьэр абы цIыхум иритыфырщ, адыгэ театрыр лъэпкъым зэрыхуэщхьэпэрщ.
– Театрыр лъэпкъым и напэщ, лъэпкъ хъугъуэфIыгъуэм и хъумапIэщ. Адыгэ гупсысэкIэ, адыгэ Iуэху бгъэдыхьэкIэ, адыгэбзэ –
мис ахэращ Адыгэ театрым лъабжьэ хуэхъур. ЦIыхум театрым зыщигъэпсэху къудей мыхъуу, Iэмал имыIэу дерс гуэр щилъагъун, щызыхилъхьэн хуейщ. ГъащIэ гугъум къыхэпшу театрым къепшэлIа цIыхум спектакль купщIэншэ е езым псэхупIэ къезымыт гугъусыгъу гуэр къызыхэщ и пащхьэ къипхьэ хъунукъым. Сыт хуэдэ жанрым ит
спектаклми цIыхум фIы, щхьэпэ гуэр къыхихын хуейщ, е IэщIэщIа мыхъумыщIагъэм иригъэгупсысыжу, ар зэригъэзэкIуэжыным хуиунэтIын хуейщ. Абы и лъэныкъуэкIэ театрыр IэмалыфIщ. АбыкIэ къыдэкIуэтей щIэблэри пхуэгъэсэнущ, курыт ныбжьым итхэри гъащIэм хуэбущиифынущ, зи ныбжь хэкIуэтахэми ягу жьы дебгъэхуфынущ. – уи IэщIагъэмкIэ къэдгъэзэжынщи, андзор, абы и щэху гуэрхэмкIэ сыноупщIынут. ТхакIуэм и IэдакъэщIэкI тхылъым
итым «псэ къыIуегъакIэ» режиссёрым. бгъэувыну узыхуей
пьесэр къызэрыхэпхыр, ар утыкум псыхьа зэрыщыхъур сфIэгъэщIэгъуэнщ.
– «Узэджэ пьесэр умылъагъумэ, бгъэувыну иужь уимыхьэми хъунущ», – жиIащ Захаров Марк. ЦIыхубэм я пащхьэ къипхьэн пьесэ къыхэпхыфын папщIэ, псом япэрауэ, тхылъым унэмыс щIыкIэ, хужьымрэ фIыцIэмрэ гъащIэм щызэхэбгъэкIыфу щытыпхъэщ. КъищынэмыщIауэ, режиссёрыр тхылъ щеджэкIэ, и щIыIу телъ гупсысэракъым и щхьэм щызэпкърихыр. АтIэ абы и щIагъыбзэр къилъагъуфу, купщIэр къиубыдыфрэ гупсысэ нэхъыщхьэр ешэжьа зэрыхъур иубзыхуфу щытын хуейщ. Сэ, псалъэм папщIэ, тхакIуэм жиIэну зыхуеяр къызгурыIуа нэужь, ар цIыхум я пащхьэ зэрислъхьэнур, гупсысэ нэхъыщхьэр сценэм къызэрисхьэнур акъылкIэ зэзгъэзахуэурэ соджэ. Зы тхыгъэм режиссёрипщI ебгъаджэми, езыхэр зэрыхуейуэщ зэралъагъунури зэрагъэувынури. Псалъэм къыдэкIуэу жыпIэмэ, Шекспир и «Ромео и Джульетта» пьесэр дапщэрэ ягъэува, абы щыгъуэми зыкIи зэмыщхьу. Гупсысэр псом нэхърэ нэхъыщхьэщ, къыкIэлъыкIуэу ролхэр зей актёрхэр а уздеджэм къыболъагъу, ахэр пэжу бгуэшынми мы- 151 Культурэ
хьэнэшхуэ иIэщ. Спектаклыр хъуауэ сценэм къипхьэнымкIэ къалэн ягъэзащIэ щIэтыну макъамэми, уэздыгъэр «зэрыджэгуми», утыкур зэрыгъэщIэрэщIами, нэгъуэщI куэдми. Мис а псори зэуэ уи щхьэм щызэбгъэзэхуэфрэ, лэжьыгъэми щызэппхыфмэ, уи мурадар къохъулIэнущ. Жэуаплыныгъэ нэхъыбэр зи пщэ къыдэхуэр, дауи, режиссёрырщ. Абы сурэтыщIри, композиторри, хореографри, макъамэтхри, актёрхэри зэришалIэу и еплъыкIэр ягуригъаIуэу зэдигъэлэжьэн хуейщ. Зыгуэр мыхъуарэ, зыгуэр и къалэным пэмылъэщарэ – къуаншэр режиссёрым и закъуэщ. Абы щыуагъэр зым дежкIи иригъэкIуэтэкI хъунукъым, сыт щхьэкIэ жыпIэмэ, псомкIи жэуап зыхьыр езыращи, абы къызэрызэригъэпэщыфырщ фIагъыр зэлъытауэ щытынур. – актёрым ролым зыщыхуигъэхьэзыркIэ, езыр зыхэпсэукI дунейр пIалъэкIэ щогъупщэж икIи фащэр зэрызыщихыжу а образым къикIыжыфыркъым, арыншамэ, къехъулIэнутэкъым и ролыр. режиссёрри апхуэдэ «дуней щхьэхуэм» щыпсэурэ спектакль щигъэувкIэ? – А бгъэувыр уи фIэщ мыхъужмэ, уи гъащIэм хэухуэнауэ щымытмэ, актёрым и фIэщ пхуэщIынукъым, ар театреплъхэм я деж нэпхьэсыфынукъым. Сэ зыгуэрым сыщелэжьым деж премьерэм нэсыху абыкIэ сопсэу, аращ гъащIэ схуэхъур. Ар си анэми, си унэм щIэсхэми ящIэри, си гугъу къащIынукъым. Сыщыжеи, сыщылажьи, цIыхум сащыхэти сиIыгъщ сэ абы. ГупсысэкIэ къэбгъэщIа еплъыкIэр актёрхэм я пащхьэ иболъхьэ, езыхэми зы хьэлэмэтагъ гуэр халъхьэжри, апхуэдэурэ зэфIоувэ спектаклыр. ГъэщIэгъуэнщ а лэжьыгъэр. Актёрри режиссёрым хуэдабзэщ. Зэ жепIар, ебгъэлъэгъуар зэригъэзахуэ зэпытщи, махуэ къэс щIэ гуэр къыпхуехь абы. Узэделэжьурэ псыхьа мэхъу а уи нэгу щIэтыр. Премьерэм и пэ къихуэ тхьэмахуитIращ нэхъ хьэлъэр. Абы щыгъуэм мис а жыхуэпIэ «дуней щхьэхуэм» узыщIеубыдапэ. Сызэрыпсэури сызэрыбауэри зиужь сит лэжьыгъэращ. ЩIагъуэкъым премьерэ нэужьым узэрыт щытыкIэри, апхуэдизу гукIэ, псэкIэ узыщIишэу узыIыгъар бутIыпщыжын хуей мэхъури. Ауэ гъащIэм сыт щыгъуи къыпищэркъэ? Апхуэдэ дыдэу узыхуэпIащIэ гуэрым аргуэру иужь уохьэ. Творческэ цIыхум игъэв гурыщIэщ а зи гугъу сщIыхэр. – андзор, иджыри къэс театр режиссёру утцIыхуами, иджы кинорежиссёру утыку укъихьащ. киностудие Налшык щыбогъэлажьэ, абы уэрэдхэмкIэ клипхэри, нэгъуэщI лэжьыгъэ куэди щыпщIащ. ауэ нэхъыщхьэр полнометражнэ художественнэ фильм зэрытепхаращ, дауэ абы узэрыхуэкIуар? 152 Культурэ
– ИлъэсиплI мэхъу Налшык къыщызэIусха «Кавказфильм»
киностудиер зэрылажьэрэ. А пIалъэм къриубыдэу операторхэр къетшэлIащ, зэрытхузэфIэкIкIэ техникэр зэдгъэпэщащ, гупыфI дызэрыгъэхъуауэ дызэдолажьэ иджыпсту. Сэ куэд щIауэ сехъуапсэрт кино тесхыну, сехъуапсэрт ди лъэпкъым и шыфэлIыфэр, и щыIэкIэ-псэукIэр, ди щIыналъэм и дахагъыр, беягъыр утыку ин щызгъэлъэгъуэну. Сыт абы сыкъыхуезыджар? Москва сыщыщыIэм щыгъуэ, актёру сезыгъэблагъэхэм къысхуагъэфащэр Кавказым къикIа щIэпхъаджащIэ, лIыукI ролхэрат. Зэи арэзы сытехъуакъым апхуэдэ роль. Армырами, сыарэзытэкъым урысей кинохэм кавказ лъэпкъхэм къахэкIахэр бзаджащIэу, еIуящIэу къызэрыщагъэлъагъуэм. Кино зыбжанэ я цIэ къисIуэфынущ, зы урыс лIыхъужь хэтрэ, Кавказым щыщ къуейщIей гуэрхэр абы пэщIэту, ахэр къаукIыу. Ауэ щыхъукIи, сценаристри, режиссёрри, лIыхъужьри Кавказым зэи щымыIауэ, щыпсэухэри ямыцIыхуу. Сэ мис а щытыкIэр нэгъуэщI лъэныкъуэкIэ къэзгъэлъэгъуэну сыхуейщ. – Сыт «Невиновен» фильмыр зытеухуар? хэт сымэ хэтыр? – Си фильмым лъабжьэ хуэхъуар гъащIэм къыщыхъуа, сэ сызрихьэлIа Iуэхугъуэщ. Нэхъ зытегъэщIар адыгэм и зэхэтыкIэр, нобэрей гъащIэм зэрыхэзагъэр, къэрал унафэм щIэту зэрыпсэур, езым и лъэпкъ хабзэ зэриIэжыр, адрей лъэпкъхэм псалъэмакъыншэу зэрадэгъуэгурыкIуэр аращ. «Сыту фIы уадыгэну», – жызоIэ сэ куэдрэ. А фIагъыр ди дуней тетыкIэкIэ, ди лэжьыгъэкIэ дгъэлъэгъуэфмэ, ди насыпщ. Къэбэрдей-Балъкъэрым, Къэрэшей-Шэрджэсым, Адыгейм,
Москва щыщ актёрхэр хэтщ абы. Актёр IэщIагъэм хуемыджарэ иримылажьэрэ зыри хэзгъэхьакъым, уеблэмэ сабийхэри актёр студием кIуэхэм ящыщу къыхэсхащ. Абы папщIэ республикищми актёрхэм сащыхэплъэри, ролхэр нэхъ зыхуэфащэхэр къетшэлIащ. Фильмыр щытетхащ Къэбэрдей-Балъкъэрым, Кавказ Ищхъэрэм хиубыдэ хэгъэгухэм, Москва, Санкт-Петербург, Ростов, Краснодар къалэхэм. Фильмым и лIыхъужь нэхъыщхьэхэр КъБР-м щIыхь зиIэ и артист Хьэмырзэ Ахьмэдрэ АР-м и Урыс къэрал драмэ театрым и артисткэ Дрожжинэ Татьянэрэщ. – Iуэху щIэщыгъуэ гуэрщ зи гугъу пщIыр, андзор. ЖыпIэм сыздедаIуэм зы гупсысэ сигу къэкIащ – кавказымрэ киномрэ. Сыт хуэдизкIэ зэпэгъунэгъу а тIур? Сыт ди деж щытепхыфынур голливуд, индием, москва щащIхэм къащхьэщыкIыу? 153 Культурэ
– Ди щIыуэпсыр, ди цIыхухэр, ди дуней тетыкIэр, ди хабзэхэр зэрызэтемыхуэм хуэдабзэщ ди кинохэри зэщхь зэрымыхъунур. Дунейри цIыхухэри, къапщтэмэ, щхъуэкIэплъыкIэщ. А псори зэрызэмыщхьракъэ гъащIэр гъэщIэгъуэн, щIэщыгъуэ зыщIыжыр?! Голливудыр кином и утыкушхуэу ябж щхьэкIэ, тепхыни тезыхыни диIэщ дэри. Абы ипкъ иткIэ, дэтхэнэми и зэфIэкI игъэунэхун хуейуэ къызолъытэ. Нэхъыщхьэр, дигу итлъхьа мурадыр зыхуей хуэзауэ, фильмым фIагъ иIэу дгъэхьэзырынырщ. – уэ тепха «Невиновен» фильмымкIэ дгъэзэжынщи, андзор, ар хьэзыр зэрыхъуам дыщыгъуазэщ, нобэ дэнэ нэса, дапщэщ цIыхубэм ялъагъуну ар?
– Фэ зэрыфщIэщи, фильмыр тепха нэужь, прокату птын ипэ кинофестивалхэм хэт мэхъу. Апхуэдэу ди фильмыр япэ дыдэу щыдгъэлъэгъуар Монреаль дунейпсо кинофестивалращ, ар Канадэ щекIуэкIащ. 1977 гъэ лъандэрэ Монреаль къыщызэрагъэпэщ фестивалыр дунейпсо кинематографием къыщыхъу Iуэхугъуэ нэхъыщхьэхэм хабжэ. Абы илъэс къэс лэжьыгъэ 300-м щIигъу ирагъэхь, къэрал 70-м нэблагъэм щыщхэр хэтщ. Ар къызэрежьэрэ блэкIа илъэс 42-м къриубыдэу иджы япэу Кавказым, адыгэхэм ятеухуа фильм утыку къыщрахьауэ аращ. Фестивалым ди фильмыр зэрыхэтар си мызакъуэу, къыздэлажьэ гупми, Кавказ Ищхъэрэми я ехъулIэныгъэу къызолъытэ, сыт щхьэкIэ жыпIэмэ, ди лъэпкъхэм я шыфэлIыфэмрэ я псэукIэмрэ америкэ цIыхухэм, дуней псом я пащхьэ итхьащ. А фестивалым Урысейм щытраха кино зыбжанэ щагъэлъэгъуащ, ауэ ди къэралым лъэпкъ зэмылIэужьыгъуэ куэд зэрисри, абыхэм езыхэм я хабзэрэ я дуней тетыкIэрэ яIэжу зэрыщытри псоми ящIэркъым. Фильм нэужьым, хамэ къэрал зэмыщхьхэм ящыщ куэд къызбгъэдыхьэурэ я гупсысэхэмкIэ къыздэгуэшащ, яфIэгъэщIэгъуэну куэдым щIэупщIащ. Гъэлъэгъуэныгъэ нэхъыщхьэм нэмыщI, езы Монреаль къалэдэсхэм папщIэ
иджыри зы пщыхьэщхьэ ягъэлъэгъуэжащ ди лэжьыгъэр. Ар щыхьэт тохъуэ фильмым и япэ «лъэтеувэр» къызэрыдэхъулIам. ИужькIэ, фильмыр хэтащ Урысейм, Израилым щекIуэкIа фестивалхэм икIи саугъэтхэр къыхуагъэфэщащ. Псалъэм папщIэ, Сочи щекIуэкIа «Сочи Фильм Фестиваль» ещанэ дунейпсо кинофестивалым саугъэт нэхъыщхьитIри къэзыхьар ди фильмращ. – ар хуабжьу гъэщIэгъуэнщ, куэдрэ къэхъуркъым саугъэт нэхъыщхьитI зы лэжьыгъэм щрат. – Пэжщ, Замирэ. Ауэ мызыгъуэгум дэри дгъэщIагъуэу къэпщытакIуэхэм я саугъэтри («Самый лучший фильм») еплъахэм 154 Культурэ
ягу зэрыдыхьам и нэщэнэ саугъэтри («Приз зрительских симпатий») ди фильмым къыхуагъэфэщащ. Ар къызыхэкIауэ къэслъытэр мыращ: кинофестивалым и къызэгъэпэщакIуэхэм къызэрыхагъэщамкIэ, абы мурад нэхъыщхьэу иIащ кино гъуазджэр къагъэсэбэпу лъэпкъ зэмылIэужьыгъуэхэм къахэкIа цIыхухэр нэхъ зэпэгъунэгъу зэхуащIыну, дунейм тет щэнхабзэ зэмыщхьхэм я фIыпIэхэр ягъэлъэгъуэну. Абы елъытамэ, дэри ди IэдакъэщIэкIым къыщыIэта Iуэхугъуэхэм дин, бзэ, щэнхабзэ зэмыщхь зезыхьэ цIыхухэр зэпэблагъэ хъуным укъыхуриджэу аращ. Лъэпкъ зэмылIэужьыгъуэхэм къахэкIа цIыхуу гъащIэм щызэрихьэлIэхэм я зэхуаку къыдэхъуэ зэпэщIэувэныгъэм, щIэщхъум, гукъеуэм емылъытауэ шыIэныгъэр, зэхэщIыкIыр, зэгурыIуэр тепщэ мэхъури, фильмыр дахэу еух. Абы иужькIэ нэгъуэщI зэхьэзэхуэ куэдми дыхэтащ, уеблэмэ
Санкт-Петербург щекIуэкIа «Белые ночи» кинофестивалым унэтIыныгъищым нэхъыфIу дыкъыщалъытащ: «Фильм нэхъыфI», «Еплъахэм нэхъ ягу ирихьа», «Режиссёр нэхъыфI». Абы саугъэтищ къитхащ. – ТеатрымкIэ къыщIэддзащи, театрымкIэ духыжынщ,
андзор. Сыт уи дежкIэ театрыр? абы укъыщIэзышын нэгъуэщI IэщIагъэ е къару гуэр щыIэ? – Театрыр си дежкIэ гъащIэм щыщщ, гъащIэр театрым зэрыщыщым хуэдэу. Театрыр гъащIэм и гъуджэщ, апхуэдабзэуи жыпIэ хъунущ ар лъэпкъым и напэу. Дауэ адыгэ цIыхумрэ адыгэ театрымрэ зэпэIэщIэ зэрыпщIынур? Дэ ди театрми адыгэпсэ хэтын хуейуэ къызолъытэ сэ. Лъэпкъым ехъулIэныгъэ нэхъыфIу иIэр театрым щызэхуэхьэса мэхъу – макъамэ, къафэ, сурэт, уэрэд, литературэ ирехъу. Абы я нэхъыфIыр къыхахыурэ утыкум къыщрахьэм – телъыджэ мэхъу! Апхуэдэуи дыхуэсакъын хуейщ театр утыкум ди лъэпкъ напэр тезыхын Iуэхугъуэ къимыхьэным. Сыт щхьэкIэ жыпIэмэ, театрыр цIыхур зыдэплъей лъагапIэ
гуэрщ. Театрым къаруушхуэ иIэщ лъэпкъыр, цIыхубэр иущиинымкIэ, игъэсэнымкIэ. Абы къыхэкIыу дыхуиткъым театрым и Iуэхур Iэпэдэгъэлэл, щхьэрыутIыпщ тщIыну. Сэ си лэжьыгъэ е IэщIагъэ къудейуэ щыткъым театрыр, атIэ ар си гъащIэщ. Дэнэ сыкъыщымыхутами, сыт хуэдэ Iуэху зезмыпщытами, спектакль гъэувыныр сэ зэи IэщIыб схуэщIынукъым, гупсэхугъуэ мы гъащIэм къыщызэзытыр аращи, цIыхур спектаклыфI зэрыхуэныкъуэр зыхызощIэри. – упсэу, андзор. Тхьэм ухущIигъэхьэ! Епсэлъар НэщIэпыдЖэ замирэщ 155 IуэрыIуатэ
Нарт хъыбархэр
жэмыхъуэжь сэтэней яфIехь
Сэтэней гъуд къалэ дэст.
– Сэтэней къэтхьынщ, – жари шэсащ нартхэр. гъуэгу техьауэ, зэчэнджэщыжащ:
– Жэмыхъуэжь тхэмытмэ, къалэм дезэгъынкъым, Сэтэнеи къытхуэхьынкъым. Жэмыхъуэжь девгъаджэ.
Жэмыхъуэжь деж зы щIалэ ягъэкIуащ.
– Жэмыхъуэжь, зекIуэ дежьащ, – жиIащ щIалэм, Жэмыхъуэжь и пщыIэм техьэри. – гъуд къалэ ткъутэнурэ Сэтэней къэтхьынущ, гъусэ къытхуэхъу, ныддежьэ.
– Сывдежьэнт, си Iэщым къыпэрызнэн сиIатэмэ, – къыжриIащ – Сэ сыкъыпэрынэ, къэбгъэзэжыху, Iэщым сэ сыпэрытынщ.
– Укъыпэрызнэнщ, си Iэщым я бжыгъэр къызжепIэмэ. Си Iэщым яхэплъи, я бжыгъэр къызжеIэ.
Жэмыхъуэжь и Iэщыр вагъуэ пэбжти, хэплъа щхьэкIэ щIалэм
Жэмыхъуэжь. хуэбжакъым.
– Си Iэщыр щыпхуэмыбжакIэ, дзыхь пхуэсщIыркъым, – жери Жэмыхъуэжь щIалэр къиутIыпщыжащ. 156
КъыздэкIуэжым мэш хьэсэ хыхьати, щIалэм зы мэшыщхьэ къыздихьащ, и лъэрыгъыпсым дэнэри.
щIалэр нартхэ къахыхьэжа къудейуэ, мэш хьэсэр зейр къыкIэлъысащ: жери.
– Си хьэсэм зы мэшыщхьэ хэщIащ, мэшыщхьэр къызэфтыж, – – Мэш хьэсэм зы мэшыщхьэ зэрыхэщIар зылъытам Жэмыхъуэжь и Iэщыр хуэлъытэнущ, – жаIащ нартхэ. – Уи мэшыщхьэр уэттыжынщ, Жэмыхъуэжь и Iэщым укъыпэрынэрэ езыр гъусэ къытхуэпщIмэ, - жраIащ зи мэшыщхьэ къэтым.
ар Iэщым къыпэринэри, Жэмыхъуэжь нартхэ ядежьащ.
гъуэгу здытетым, нартхэр егупсысыжащ:
– Жэмыхъуэжь къыдэбзэджэкIыжынщи, Сэтэней тфIихьынщ, дэ демыбзэджэкIмэ.
– дауэ зэрытщIынур?
– ЗэрытщIынуращ: къалэм дыщыбгъэдыхьэкIэ шыр пырхъынурэ дыкъащIэнущ жытIэнщи, ди шым я пэр пытпхыкI зытщIынщ.
абыкIэ зэгурыIуэри ежьэжащ.
гъуд къалэ нэблэгъауэ, зэрызэгурыIуати, зым жиIащ:
– Къалэм дынэсащ, шыр пырхъмэ, дыкъащIэнущ. щхьэж и шым и пэр препхыкI, я лъабжьэр упщIэкIэ ирепхэ.
шы лъэбжьанэр упщIэкIэ папхыкIащ, шым я пэри фэдэнкIэ щапхыкIауэ фэ зытрагъэуащ. Жэмыхъуэжь нартхэр къызэребзэджэкIар ищIакъым: и шым и пэр щикъузыкIащ. ЗдэкIуэм, Жэмыхъуэжь и шыр, жьы щимыгъуэтыжым, къытехуэри зэгуэудащ.
– хъуакъым ар, гъуд къалэ дынэсыпауэ щIэщхъу къысщыщIащ, – жиIащ Жэмыхъуэжь. – Си шыр зэгуэудащ, нартхэ, лIо сщIэнур? IуэрыIуатэ
– Сыт пщIэн? шы зимыIэр Iыхьэншэщ, – къыжраIащ нартхэм. – Iыхьэншэ зывэзгъэщIынкъым, – жери Жэмыхъуэжь и шыр и дамащхьэм трилъхьащ, нартхэ якIэлъежьэжри, гъуд къалэ дыхьащ, Сэтэней къафIыдихри, нартхэ япэ къыдэкIыжащ гъуд къалэ.
Сэтэней къихьри, Жэмыхъуэжь и пщыIэм техьэжащ.
– ар хъункъым – Сэтэней Жэмыхъуэжь тфIихьауэ, – жари нартхэр пщыIэм техьащ. – гъуд къалэ щIэткъутар уэракъым, Жэмыхъуэжь, Сэтэней къыдэтыж.
Сэтэней къаритыжын идакъым Жэмыхъуэжь:
– Си шыр щылIэм, Iыхьэншэ сыхъуауэ къызжефIащ. Iыхьэншэ хъуар фэрауэ къыщIокI: Сэтэней фэстыжынукъым.
ар жери, нартхэ пщыIэм къытрихужащ Жэмыхъуэжь.
сэтэнейрэ уанащIэмрэ
Сэтэнейрэ нартхэ я уанащIэмрэ зэрихьэлIащ.
– Сыт пхузэфIэкIрэ, Сэтэней? Сыт уи IэщIагъэ? – къеупщIащ – Махуэм зы цей сод, – жиIащ Сэтэней.
– армэ, сэ махуэм зы уанэ сщIынщ, – жиIащ уанащIэм.
абыкIэ зэпихьэри, Сэтэней гуащэ цейр ибзащ, уанащIэри и Iуэху иужь ихьащ. УанащIэр жан гуэрти, уанэр ищIри тIысыжащ. Сэтэней цейр дын имыухауэ, дыгъэ къухьэгъуэ хъуащ. Сэтэней къэгузэващ, дыгъэм худэплъейри жиIащ:
– УзэтэувыIэркъэ – си напэр токI!
Сэтэней и хьэтыр къилъагъури, дыгъэр зэтеувыIащ, гуащэм цейр дын иухыху, и пIэ икIакъым, цейр дын иуха нэужьщ щыкъухьар.
Уанэр и дамащхьэм трилъхьэри, уанащIэр Сэтэней гуащэ деж кIуащ, дыгъэр щыкъухьэм:
– Укъэсхьакъэ, Сэтэней! – жери.
Сэтэней гуащэ:
– УэкIурэ уэмыкIурэ сегъэплъ, – жери цейр уанащIэм щригъэуанащIэр.
тIэгъащ.
хьауэ.
– ЗэрыжаIэм ухуэдэщ, Сэтэней! – жиIащ уанащIэм, цейр игу иридыгъэм, къухьэн ипэIуэкIэ, и пIэ йожыхьри, заулрэ зеIэжьэ абы лъандэрэ – Сэтэней гуащэ и хьэтыркIэ.
сэтэней и гъыбзэ
Сосрыкъуэ зэраукIар къыщищIэм, Сэтэней гуащэ Псыжь и нэпкъым теувэри мы гъыбзэр иусащ: 157
Псыжь адрыщIым,
Уэрэдэ-радэ,
ЩакIуэ согъакIуэри
Къогувэ,
Уэрэдэ-радэ.
Сэ согузавэри,
Уэрэдэ-радэ, IуэрыIуатэ
Мы псы нэпкъыщхьэм
Сытетщ,
Уэрэдэ-радэ.
ЩIыгуу сызытетым,
Уэрэдэ-радэ,
Лъэгуажьэм нэси
Сыхохьэ,
Уэрэдэ-радэ.
И Тхъуэжьеижьри,
Уэрэдэ-радэ,
ЩIыунэ кIыфIым
ЩIозашэ.
Уэрэдэ-радэ,
И афэ джанэр Пхъуантэ фIыцIэжьым
Догъуатэ.
Уэрэдэ-радэ,
Си къаным и кIуэдыжыпIэр,
Уэрэдэ-радэ,
Хэт гущэмэ
КъысхуиIуэтэн.
насрэн 158
Iуащхьэмахуэ тIысыпIэ ищIри, тхьэр нартхэ къахэплъащ: тхьэгъэлэдж мэш ещIэ, амыщ мэл хъушэр егъэхъу, алыджхэ я унэм нарт тхьэмадэхэр щызэхохьэ, нарт щауэхэр хьэрэмэ Iуащхьэ шурылъэс щоджэгу.
тхьэм игу зэгъауэ Iуащхьэмахуэ здытесым, насрэн ЖьакIэ Iуащхьэмахуэ дэкIын мурад ищIащ.
Iуащхьэмахуэ дэкIын къахэкIатэкъым нартхэ абы ипэкIэ: тхьэм и насрэн ЖьакIэ ирикуащ: уэсыр итхъум, мылыр икъутэурэ, дэкIащ тIысыпIэти, иракуртэкъым.
Iуащхьэмахуэ.
ар игу техуакъым тхьэм: къыхуэгубжьри, насрэн ЖьакIэ бгым лъахъш кIапсэкIэ ириIулIащ. ириIулIри, бгъэ къыщхьэщигъэтIысхьэжащ. Бгъэм насрэн ЖьакIэ и бгъэгур махуэм къреч, насрэн ЖьакIэ и бгъэгур жэщым мэкIыж, арщхьэкIэ, нэху щакъэ – бгъэр къосри, насрэн ЖьакIэ и бгъэгур къречыж.
лIыныбжь зыбжанэ дэкIащ апхуэдэурэ: насрэн ЖьакIэ бгым зэреIулIащ, бгъэри щхьэщыкIыркъым, еныкъуэкъу щхьэкIэ, лъахъш кIапсэри хузэпычыркъым.
лIыныбжь зыбжанэ дэкIауэ, насрэн ЖьакIэ тхьэм йоупщI:
– щIылъэм къамыл щыкIрэ, мэл щылъхуэрэ?
– Къамыли щокI, мэли щолъхуэ, – къыжреIэ тхьэм.
ар щызэхихкIэ, насрэн ЖьакIэ лъахъш кIапсэм нэхъри йоныкъуэкъу, еныкъуэкъу щхьэкIэ, лъахъш кIапсэр зэпычыркъым, нэхъри зэрылъадэ фIэкIа.
насрэн ЖьакIэ лъахъш кIапсэм щеныкъуэкъукIэ, дунейр мэзджыздж, уафэр мэгъуагъуэ, щыблэ мауэри, Iуащхьэмахуэ еудыныщIэ. IуэрыIуатэ
ЖьакIэ тхьэм.
лIыныбжь зыбжанэ докI итIани. насрэн ЖьакIэ тхьэм къриутIыпща бгъэр зэрыщхьэщысщи, и бгъэгур къредзэгъукI.
– щIылъэм къамыл щыкIрэ, мэл щылъхурэ? – йоупщI насрэн – Къамыли щокI, мэли щолъхуэ, – къыжреIэ тхьэм.
ар щызэхихкIэ, насрэн ЖьакIэ лъахъш кIапсэм йоныкъуэкъу: дунейр мэзджыздж апщIондэху, уафэр мэгъуагъуэ, щыблэ мауэри, Iуащхьэмахуэ еудыныщIэ.
Бгъэр щхьэщыс зэпытщ насрэн ЖьакIэ, и бгъэгур къредзэгъукI. еныкъуэкъу щхьэкIэ, лъахъш кIапсэр хузэпычыркъым. лъахъш кIапсэр щыхузэпымычкIэ, насрэн ЖьакIэ, и гур къызэфIонэри, и нэпсыр къыщIож.
насрэн ЖьакIэ и нэпсщ Iуащхьэмахуэ лъапэ къыщыщIэж псынэ пщтырхэр.
хьэмрий
жьащ.
Iэджэ щIащ абы лъандэрэ, вагъуэ Iэджи ижащ, псышхуэ Iэджи жэщIыжащ. ЦIыхухэр мэзым щIэст абы щыгъуэ. езыхэр жэр защIэт: мэз бжэнхэр ирахужьэрти, кIэбдзкIэ къаубыдырт.
хьэмрийкIэ еджэу зылI къахэкIри, унэ ищIащ, бжэн къиубыдри, бжьакъуэкIэ зэрилъафэурэ Iэм иригъэсащ.
Зэгуэрым уафэм зыкъызэщIиуфIыцIэри, уафэгъуагъуэ уэшхышхуэ къешхащ, щыблэ къеуэри, жылэм я Iэхъушэр зэбгрихуащ. Жылэм я Iэхъушэм и лъыхъуакIуэ ежьауэ бгым здитым, хьэмрий щыблэ зэуа жыг мафIэ щIэнауэ ирихьэлIащ. хьэмрий зы пхъэдзакIэ къищтэри и унэ ихьэжащ, жыхафэм тетIысхьэри, мафIэ зэщIигъэнащ.
нэху щырэ цIыхум заужьмэ – хьэмрий и унэр итыжкъым: яжьэ пщтыр Iэтэщ къыхэнэжар. ежьэри лъыхъуащ – ягъуэтакъым. щамыгъуэтым:
– щхьэукъуэщ, мафIэм пэрыхуэри исащ, – жари къагъэзэжащ. Къагъэзэжа щхьэкIэ, ягу загъэртэкъыми, лъыхъуакIуэ ирагъэхьэмрий и лъыхъуакIуэ ежьам Iэджэ зэхикIухьащ. ауэрэ, лIыныбжь зыбжанэ дэкIауэ, тубэ нэсащ. абы зыщиплъыхьри щимыгъуэтым, къыр лъагэ гуэрым и лъапэм щепсыхащ:
– нэху щызгъэщынщ, – жери.
нэхущым деж зыгуэр къеджэ хуэдэу къыфIэщIри къызэщыуащ. и нэр къызэтрихмэ, елъагъу: зи лъыхъуакIуэ къежьар лъахъш кIапсэкIэ къырыщхьэм епхащ, бгъэжьитI къыщхьэщысщи, и бгъэгур чэзууэ кърауIукI.
– Уэра ар, хьэмрий? – йоупщI. – хэт и нэлат къыптехуар?
– Сэращ, – жиIащ къырым епхам. – тхьэм и нэлат къыстехуащ. «МафIэр пхьащ», – жери мыпхуэдэ хьэзаб къыстрилъхьащ – къырым срипхащ. Мы бгъитIри сщхьэщыкIынукъым: жэщым кIыжыр махуэм кърауIукIыж.
– дэ тхьэм дыпхуелъэIунщ, хьэмрий. ЦIыхур къэсшэнщи, жэщи махуи дыпхуелъэIунщ.
Жылэр щызэхуэсащ къырым и лъапэм, щызэхуэсащи, щIым нэкIукIэ хэIубауэ, тхьэ йолъэIу. Куэдрэ лъэIуащ цIыхур, ауэ хьэмрий 159 IуэрыIуатэ
бгым зэрепха кIапсэр зэпычакъым. езым, цIыхум къаздыхэплъэм, нэпс пщтырыр щIегъэкI.
хьэмрий и нэпсыр псынэшхуэ хъуауэ бгым къыщIож ноби.
нарт хабзэ
нарт ерокъуэ хьэщIапIэ ихьауэ хьэщIапIэ здисым, я пщащэм зы щауэ къылъыхъуащ. Пщащэр арэзы щыхъум, щауэм пIалъэ иратащ.
ПIалъэр къэсмэ, пщащэр иратыну зэгурыIуэри, щауэр дэкIыжащ, фызышэм зыхуищIын хуейти.
ерокъуи дихьэхащ пщащэм. дихьэхри, яфIихьын мурад ищIащ.
и хьэщIэгъуэ зэфIэкIати, ерокъуэ къежьэжащ, къежьэжа щхьэкIэ жыжьэ къыIукIакъым – псыхъуэ чыцэм хэуващ:
– Пщащэр псыхьэ къэкIуэнкъэ, – жери.
ЗэрыжиIауэ, псыхьэ къежьащ пщащэр, и дамащхьэм гуэгуэн тригъэувэри. Псы къыщригъахъуэм, ерокъуэ пщащэр къипхъуатэщ, шыплIэм къыдидзэри – макIуэ-мэлъей!
Махуэ гъуэгу къикIуауэ, пIалъэ зрата щауэр кърихьэлIащ:
– гъуэгужь апщий, ерокъуэ! – жери.
– Упсэу апщий, щауэхъу, – жиIащ ерокъуэ. – гъэзэж, пщIэншэрыкIуэ ухъуащ.
– Сыт сыщIэхъуар? – къеупщIащ щауэр.
– Пщащэр сэ сохь.
– Пхьынкъым, – жери къыпэуващ щауэр.
– ПлъэкIмэ, сумыгъэхь, – жиIащ ерокъуэ.
– апхуэдэ мурад пщIамэ, ди гъуэгу зэблэкIынукъым. Уи шабзэр щауэр епсыхри, и шабзэр зэIуидзащ.
ерокъуи епсыхащ, пщащэр иригъэувэхри. и шабзэри зэIуидзащ.
нарт шууитIыр щызэпэувым, пщащэр яку дыхьащ, и IэлъэщIыр зэIудзэ. зытрихри.
– СылIэм и гъунэщ: фызэрызгъэукIынкъым, – жери пщащэм и IэлъэщIыр нарт щауитIым яку дидзащ.
Пщащэм фIэлIыкIри, тIуми я Iэщэр иралъхьэжащ.
абы къыдежьауэ, нартхэ хабзэ яхуэхъуащ: яку цIыхубз къыдыхьауэ, Iэщэ кърахыжакъым, цIыхубз и псалъи ебэкъуакъым. 160 Сабийхэм папщIэ
ЯжьэгУаЩэ, Е ХрУСТаЛь ТУФЛъэ ЦIыКIУ
Еуэрэ-еуэрэт, жи, зы уэркъыжь псэут, цIыхухэм пщIэ къыхуащIу. абы и щхьэгъусэр лIэри, етIуанэрейуэ фыз къишэжат, ауэ къишэжам жьэ бзаджэ зэщIихрэ цIыхуи зримыпэсу апхуэдэт.
Фызым пхъуитI иIэт, я нэкIукIи, я акъылкIи, я хьэлкIи къэзылъхуа я анэм ещхьыркъабзэу.
ЛIыми иIэт зыпхъу, гу щабэу, нэгуфIэу, тIасэу – ари и анэ тхьэмыщкIэм дежкIэ кIуэжат. абы и анэм нэхърэ нэхъ дахэрэ нэхъ цIыхуфIрэ дунейм цIыхубз тетакъым.
арати, унэр нэгъуэщI унэгуащэм къыхуонэ. Мис абдежым къыщегъэлъагъуэ абы и хьэлыр. Фызым игу зыри ирихьыртэкъым, ауэ псом нэхърэ нэхъ илъагъу мыхъур и мылъхупхъурат: хъыджэбзыр апхуэдизкIэ дахэти, абы ебгъэпщамэ, анэнэпIэсым и пхъуитIыр нэхъ Iеиж къыпщыхъурт.
Мылъхупхъу тхьэмыщкIэм нэхъ лэжьыгъэ хьэлъэрэ нэхъ лэжьыгъэ фIейуэ ягъуэтыр къытракъуэрт. Хъыджэбзым шыуанхэмрэ хьэкъущыкъухэмрэ игъэкъабзэрт, дэкIуеипIэхэр илъэсырт, анэнэпIэсымрэ абы и пхъужьитIымрэ я пэшхэр зэлъыIуихырт. 161
жэщкIэрэ ар пкIэунэм илът, хьэуазэ уэншэку къурэм телъу. Мыдрей зэшыпхъуитIым я пэш
лъэгухэр паркет щхъуэкIэплъыкIэу къищIыкIат, я гъуэлъыпIэхэр иужьрей модэм тету зэлъыIухат, я гъуджэшхуэхэм уи кIыхьагъкIэ укъищырт.
Хъыджэбз тхьэмыщкIэм сыт
къращIэми, цIутI жимыIэу ишэчырт, и адэ дыдэми хуэтхьэусыхэну дзыхь имыщIу. Хуэтхьэусыхами, къешхыдэнкIэ тIэу еплъынтэкъым, ужыIэмыдаIуэщ, къыпхуащIэр зэхэпщIыкIыркъым, – жиIэу. ар фызым къыдигуэпати, псоми зэреплъыр абы и акъылкIэт. ПщыхьэщхьэкIэрэ, и Iуэхухэр иуха нэужь, ар жьэгу дурэшым дэтIысхьэрти, яжьэ зракIутэ ашыкым тест. абы къыхэкIыуи, и шыпхъухэм цIэ лейуэ къыфIащ «Яжьэгуащэ», икIи ар хъыджэбзым къыкIэропщIэ.
ИтIани, Яжьэгуащэ, яжьэм иуа бостеижь тIэкIур зэрыщыгъыу, минкIэ нэхъ гуакIуэт шылэрэ къэдабэкIэ зэщыхуэпыкIа и шыпхъуитIым нэхърэ.
арати, зэгуэрым а хэкум и пащтыхьыжьым и къуэм балышхуэ кърехьэжьэри, уэркъыцIэ зиIэу хъуар иреджэ, я фызхэри япхъухэри ящIыгъуу. игъэутIэрэзыфыртэкъым. 162
Сабийхэм папщIэ
Яжьэгуащэ и шыпхъуитIри ираджэ а балым. ахэр къогуфIэри, бостей хэдэ ящIу, я щхьэцхэр зэрагъэдэхэнум егупсысу щIадзэ, хьэщIэхэри къагъэуIэбжьу, принцри къыдахьэхын щхьэкIэ.
Яжьэгуащэ тхьэмыщкIэм и къалэн къомым иджыри къыхохъуэ:
и шыпхъужьхэм я бостейхэм ету яхутредзэ, бостеикIэхэм крахмал яхущIегъэж, я пщампIэхэр яхузэрегъалъэри, я къедэкIхэри яхуегъэбаринэ.
Унэм щIэсхэм, щыгъын хъыбар фIэкIа, нэгъуэщI яIуатэртэкъым.
Нэхъыжьым жиIэрат:
– Сэ си къэдабэ бостей плъыжьыр щыстIэгъэнурэ, хы щIыбым къысхураха пыIэ лъапIэр щхьэрыстIэгъэжынущ!
НэхъыщIэм жиIэрат:
– Сэ щыстIэгъэнур бостей къызэрыгуэкIщ, ауэ дыщэ IуданэкIэ хэдыкIа абэр зытезубгъуэнурэ, игъащIэм гуащэхэми ямылъэгъуа налкъут бгырыпхыр зыщIэспхэжынущ!
дэрбзэр нэхъ Iэзэ дыдэр къраджэ, къедэкIын тIуащIэ иIэу пIынэ1 ирагъэщIыну, мыдрейуэ нэкIум трагъэпщIэну анэл «бадзэжьейр» къалэм нэхъ IэпщIэлъапщIэу дэсым и дей къыщащэху.
Зэшыпхъухэр, дапщэщи хуэдэу, Яжьэгуащэ къоджэри йоупщI, сыт хуэдэ мажьэ, сыт хуэдэ щхьэцпыщIэ е быж къыхахмэ нэхъыфIми. абыхэм ящIэрт дахэмрэ мыдахэмрэ хэт нэхъри нэхъыфIу Яжьэгуащэ зэрызэхигъэкIыр.
абы хуэдэу Iэзэу зыми Iудэ къридэкIыфыртэкъым, нэжьгъуци – Уа, Яжьэгуащэ, уэ «пащтыхьым и балым сыкIуарэт», – жыпIэркъэ? – къеупщIырт и шыпхъухэр, я щхьэр яхуижьу гъуджэм здыбгъэдэтым.
– жыфIэр сыт, си шыпхъу цIыкIухэ! Фыкъысщодыхьэшх мыгъуэ! Мыпхуэдэ бостейрэ мыпхуэдэ вакъэкIэ сэ сыщIагъэхьэн пащтыхь унэм!
– Пэжыр пэжщ, – жаIэ зэшыпхъуитIым. – ЦIыхухэр мэхынти, уэ пхуэдэ фIеижь цIыкIу а балым нэкIуамэ!
ар Яжьэгуащэ мыхъуу, нэгъуэщI гуэру щытамэ, зэшыпхъуитIым я щхьэцыр яхуиуцIэпIынт. ауэ Яжьэгуащэ хьэлэлыщэти, абыхэм я
щхьэр дахэ дыдэу яхуижьащ.
Балыр къэсыным махуитI хуэдиз иIэжу, зэшыпхъуитIыр зыуэ къэпIейтеяти, шхэни ефэни я Iуэхужтэкъым. ахэр гъуджэм къыбгъэдэкIыртэкъым зы дакъикъи, нэхъ псыгъуэ, нэхъ къудан защIын мурадкIэ ябгхэр щIакъузэурэ, лентI мащIи зэпачатэкъым.
Сытми, зызэман зэ къос апхуэдизрэ зэжьа махуэр. анэнэпIэсымрэ зэшыпхъуитIымрэ каретэм йотIысхьэри докI.
Яжьэгуащэ куэдрэ якIэлъыплъаи абыхэм, итIанэ каретэм къигъэшу бзэха нэужь, хъыджэбзым и нэкIум и IитIыр IуипIэри, гукъутэу
гъащ.
абдежым къыщIыхьа жоранэр2 хъыджэбз тхьэмыщкIэм и нэпситIыр къелъэлъэхыу кърохьэлIэ.
гъы фIэкIа, жэуап ириткъым.
– Сыт къэхъуа, си сабий? – къоупщI ар. ауэ Яжьэгуащэ гукъутэу – Балым укIуэну уи нэ къокI, аракъэ? – къоупщI жоранэр.
ар тхьэIухудт – мэгъу гуащэти, цIыхум къипсэлъым нэмыщI, игу къэкIри зэхихырт.
1 ПIынэ – цIыхубз пыIэ.
2 жоранэ – сабийр чристэн диным щрагъэхьэкIэ, анэ палъэу дауэдапщэм хэт цIыхубз. Крёстная мать. Сабийхэм папщIэ
– аращ, – жи Яжьэгуащэ, зэщыджэурэ.
– Хъунщ, – жи гуащэм, – ауэ губзыгъэ цIыкIуу щыт: а пащтыхь унэшхуэм уэ нобэ укъызэрыщIэхутэным сэ иужь ситынщ. Хадэм жэи, нэхъ иныIуэу зы къэб къэхь!
Яжьэгуащэ хадэм жэри, нэхъ къэбышхуэ дыдэр къыщIичщ аби,
жоранэм къыхуихьащ. Хъыджэбзыр щIэупщIэну лIэрт, сыт сэ мы къэбыр сэбэп къызэрысхуэхъунур, пащтыхь балым сыхэхуэн щхьэкIэ, жиIэу, ауэ ирикуакъым.
ТхьэIухудым, псалъэ жимыIэу, къэбыр зэгуеупщIыкIри, и кур кърегъэж. ИтIанэ и мэгъу баш цIыкIумкIэ къэбыфэ гъуэжьым йоIусэ, зэреIусэххэуи, къэбыфэ нэщIыр каретэ мэхъу, тхыпхъэщIыпхъэкIэ гъэщIэрэщIауэ, и шэрхъи, и гущхьи дыщэпскIэ лауэ.
ИтIанэ тхьэIухудым Яжьэгуащэ гуэным егъакIуэ, дзыгъуэтеуэр къригъэхьыну. дзыгъуэтеуэм псэууэ дзыгъуих ист.
дзыгъуэтеуэм и бжэр Iуихыурэ, дзыгъуэхэр зырызурэ къригъэкIыну Яжьэгуащэ жреIэ. дзыгъуэр и тутнакъэщым къызэрижу, тхьэIухудыр и баш цIыкIумкIэ абы еIусэрт, зэреIусауи, дзыгъуэ къызэрыгуэкIыр шы гъуабжэ дэгъуэ хъурт.
дакъикъэ дэкIа хъунтэкъым Яжьэгуащэ и пащхьэ, къудан хъужарэ дыжьынкIэ хуэпауэ, ших къыщихутам – зы щIэщIэгъуэ гъуэзэджэ!
гущхьэIыгъ фIэкIа къызыхуэтыж щыIэтэкъым.
ТхьэIухудыр зэрыхэгупсысыхьам Яжьэгуащэ гу лъетэри, хуэм цIыкIуу йоупщI:
ну пIэрэ гущхьэIыгъ?
– дзыгъуэшхуэ теуэм къиубыдаIамэ сыплъэн? – жери.– ар мыхъу- 163
– Тхьэ, пэжым, – жи мэгъу гуащэм. – жэи плъэт.
Яжьэгуащэ дзыгъуэтеуэр къехь, дзыгъуэшхуищ къиплъу ису.
ТхьэIухудыр хоплъыхьри, нэхъ пIащэрэ нэхъ пащIэшхуэу зы къыхех аби, и баш цIыкIумкIэ йоIусэ, зэреIусауи дзыгъуэшхуэр, и пащIитIыр къуацэу, гущхьэIыгъ ныбэф мэхъу – абы и пащIитIым
ехъуэпсэнт езы пащтыхь дыдэм и гущхьэIыгъри.
– Иджы, – жи жоранэм, – жыг хадэм жэ. ПсыщIэкIэм1 адэкIэ щылъ пшахъуэ Iэтэм шындырхъуоих къыхэбгъуэтэнущи, ахэр къысхуэхь.
Яжьэгуащэ ахэр кIэпхынкIэ къехьри къыкIуэцIегъэлъэлъ, тхьэIухудым ахэр гупкIэпыт лакейуэ2 къыщIрегъэдз, ливрея3 щхъуантIэхэр ящыгърэ, ливреехэри дыщэ уагъэкIэ гъэщIэрэщIэжауэ.
а хыри зыуэ загъэщIагъуэу каретэ гупкIэм дэлъеяти, уи фIэщ
хъунтэкъым ахэр зэгуэр шындырхъуоуэ шытауэ, я гъащIэ псор гупкIэ лакейуэ яхьауэ фIэкIа.
– ыхьы иджы, – жи тхьэIухудым, – уи гур хьэзыр хъуащ, зумыIэжьэу пащтыхь унэшхуэм укIуэ хъунущ. Сыт, иджыри арэзы ухъуакъэ?
– ауэ сытми сыхъуа! – жи Яжьэгуащэ. – ауэ пащтыхьым и балым укIуэ хъуну мыпхуэдэ бостеижькIэ, ари яжьэм иуэжауэ?
жоранэм псалъэ жиIакъым. ар и мэгъу баш цIыкIумкIэ Яжьэгуащэ и бостейм къеIусащ, а напIэзыпIэм мо бестеижьыр дарий бостей телъыджэу зэрихъуэкIащ, налкъутрэ налмэскIэ щIэгъэнауэ.
Иужьрейуэ тхьэIухудым абы тыгъэ къыхуещI хрусталь къабзэм къыхэщIыкIауэ туфлъэ цIыкIуитI – игъащIэм зы хъыджэбз гуащи пщIыхь къудейуэ илъэгъуагъэнтэкъым апхуэдэ!
Яжьэгуащэ хьэзыр зэрыхъуарауэ, тхьэIухудым ар каретэм ирегъэтIысхьэри, унафэ быди хуещIыж, жэщ ныкъуэ мыхъу щIыкIэ унэм къэкIуэжыну.
1 ПсыщIэкIэ – лейка.
2 Лакей – унэIут.
3 Ливрея – унэIут, гущхьэIыгъ фащэ. Сабийхэм папщIэ
– Зы дакъикъэ нэхъ мыхъуми укъыкIэрыхумэ, – жи абы, – уи каретэр къэб, уишхэр – дзыгъуэ цIыкIу, лакейхэр – шындырхъуо хъужынущ, уи фащэ щIэращIэри бостеижь зэхэдыжыхьауэ къыщIидзыжынущ.
– Умыгузавэ, сыкъыкIэрыхункъым! – жи Яжьэгуащэ, икIи, гуфIэщарэ зыри зэхимыхыжу, йожьэ, пащтыхь унэшхуэм кIуэну.
«Зыми имыцIыхуу, ауэ зихуэдэ щымыIэжу принцессэ гуэр къэкIуащ», – щыжраIэм, езы принцыр къыпожьэ. И Iэр хуешийри, абы тегъэщIауэ хъыджэбз хьэщIэр каретэм къреш аби, залым щIешэ – абы щызэхуэсакIэт хьэщIэхэр.
Псори зэуэ щым мэхъу. ШыкIэпшынэхэм я бзэр печ. Псоми я ужькIэ къэкIуа хъыджэбз дахэ мыцIыхум я нэр тенащ хьэщIэхэми
пшынауэхэми.
«алыхь-алыхь, мыр сыту дахэ!» – мэIущащэ кавалерхэри гуащэхэПащтыхьыр апхуэдизкIэ жьы хъуати, зэрызиплъыхьым нэхърэ зэрыщхьэукъуэр нэхъыбэт, итIани, а лIыжь кхъахэми и нэр къызэтрихауэ йоплъ Яжьэгуащэ; йоплъри, гуащэм жреIэ: «Куэд щIауэ слъагъужатэкъым гур зытхьэкъу мыпхуэдэ тхьэIухуд».
Пащтыхьым и блыгущIэт гуащэхэм зыри яфIэIуэхужтэкъым, абы и бостеймрэ и пыIэмрэ фIэкIа – пщэдей фIэмыкIыу езыхэми апхуэдэ гуэрхэр ирагъэщIыну мурад ящI, хуэдэ щэкI гъуэзэджэрэ ар зыщIыфын дэрбзэр IэкIуэлъакIуэрэ ягъуэтыххэмэ!
Принцым и хъыджэбз хьэщIэр жьантIэ дыдэм дегъэтIысхьэ, пшынэ макъыр къызэрыIужуи, къигъэфэну къыдеш. ар апхуэдизкIэ дахэу, щIэлъэту къафэрти, дихьэхыпауэ къеплъырт цIыхухэр.
ри. 164
Къафэр зэрыувыIэу, шхын къахьу щIадзэ. ауэ принцым зыри хуэшхыртэкъым – абы и нэр тенат и хьэщIэ гуащэм. Яжьэгуащэ и шыпхъухэр къелъыхъуэжри ябгъэдотIысхьэ, псалъэ гуапи яжреIэри, принцым кърита
апельсинхэмрэ лимонхэмкIэ яхуоупсэ. ахэр куэду
иригуфIащ абы. Зэшыпхъухэм я пщIыхьэпIи къыхэхуэнтэкъым принцессэ
ямыцIыхум апхуэдэ гулъытэ къахуищIыну.
арати, абыхэм ядэуэршэру здэщысым, имыщIэххэу зэхех унэшхуэм и сыхьэтыр къызэреуэр: жэщ ныкъуэ хъуным дакъикъэ пщыкIутхут къэнэжар. Яжьэгуащэ къотэджыж, псоми щхьэщэ яхуещIыж аби, псынщIэу бжэм хуеунэтI, цIыху къылъэщIэмыхьэуи къыщIожыж. Сабийхэм папщIэ
Унэшхуэм къикIыжа нэужь, и анэнэпIэсымрэ и шыпхъухэмрэ къэмысыж щIыкIэ, мэгъу гуащэм деж щIэлъадэри, ехъуэхъуащ къригъэлъэгъуа насыпым щхьэкIэ.
– Пщэдей гуэрми сыкIуэ хъуну щытамэ аратэкъэ а унэшхуэм! – жи Яжьэгуащэ. – Принцыр Iейуэ къызэлъэIуат.
арати, унэшхуэм къыщыхъуа псори хуеIуэтэж и жоранэм.
Яжьэгуащэ бжэщхьэIум ебакъуэри, и кIэпхыныжьыр зыIуилъхьэжауэ пхъэ бэщмакъитIыр зылъыпиIуж пэтрэ, бжэм зыгуэр къытоуIуэ. анэнэпIэсымрэ и шыпхъуитIымрэ къэсыжауэ арат.
– Тхьэ, си шыпхъу цIыкIухэ, фIыуэ фыщыхьэщIам фэ нобэ унэшхуэм! – жи Яжьэгуащэ, иджыпсту къэуша къудей хуэдэ хущхьэрэ зишэщIу.
– Ей, уэри а балым ущыIатэмэ, сыкIуэжащэрэт жыпIэнтэкъым, – жи шыпхъуитIым я зым. – абы зы принцессэ щыIати, ар зыуэ дахэт, ар зыуэ дахэти, пщIыхьэпIэуи плъагъункъым абы нэхъ тхьэIухуд! дэри Iейуэ игу дрихьа хуэдэщ абы: къыдбгъэдэсащ, ухуеймэ, апельсинрэ
лимонрэ дигъэшхащ.
– И цIэр сыт? – йоупщI Яжьэгуащэ.
– Тхьэ ар зыми имыщIэ. – жи шыпхъу нэхъыжьым.
НэхъыщIэм мыпхуэдэу къыщIегъуж:
– Принцым и гъащIэ ныкъуэр итыну хьэзыр хуэдэщ, тхьэ, ар хэтми къищIэн къудей щхьэкIэ.
Яжьэгуащэ къыпогуфIыкI.
– Пэж дыдэу, апхуэдиз и дахагъэт а принцессэм? – щIоупщIэ
ар. – Насып зиIэхэ!.. Сэри зэ закъуэ сыIуплъэ хъуну пIэрэ абы? КхъыIэ, си шыпхъу цIыкIу жавоттэ, уэ махуэ къэс зепхьэ уи бостей гъуэжьыр зы пщыхьэщхьэ закъуэкIэ къызэт!
– Ухуей хъунт! – жи жавоттэ, и дамэхэр дригъэуейуэ. – Уэ пхуэдэ IэфIейлъэфIейм сыту езмытрэт си бостей! Сэ делэ сыхъуа хуэдэкъым иджыри.
Яжьэгуащэ и хьэтыр къалъагъунуи гугъакъым, къызэрамылъэгъуари зыцIыкIукIэ и жагъуэ хъуакъым. Фегупсыс фэр-фэру: слIот
абы ищIэжынур, жавоттэ жумартыгъэр зытригъакIуэрэ бостей хьэху къритамэ!
ЕтIуанэ пщыхьэщхьэми макIуэ зэшыпхъухэр пащтыхь унэшхуэм. МакIуэ Яжьэгуащи. ар иджы япэм нэхърэ нэхъ дахэжт, нэхъ щIэрэщIэжуи хуэпат.
Принцыр зы дакъикъэ закъуи къыбгъэдэкIыртэкъым абы. ар апхуэдизкIэ къыхуэгуапэт, апхуэдизу дахэ къыжриIэрти, Яжьэгуащэ зытет дунейри щыгъупщэжат, и чэзум кIуэжын зэрыхуейри игу къэкIыжтэкъым. абы зыкъыщищIэжар сыхьэтыр жэщыбгым къеуэу
хуежьа нэужьщ. ар къэтэджыжри, щыхьым нэхърэ нэхъ псынщIэу къыщIэжыжащ.
Принцыр къыкIэлъыщIэпхъуат, арщхьэкIэ игъуэтыжакъым. ауэ дэкIуеипIэ дапхъэм къытенауэ хрусталь туфлъэ лъэныкъуэ цIыкIу
телът. Принцым хуэсакъыпэурэ ар къещтэри, унэIутхэм яжреIэ принцессэ дахэм здиунэтIамкIэ куэбжэхъумэхэм яупщIыну. КъызэрыщIэкIымкIэ, куэбжэхъумэхэм гу лъатат тхьэмыщкIэу хуэпа зы хъыджэбзыжь цIыкIу дворецым къызэрыдэжам, ауэ ар зэщхьыр факъырэт, армыхъумэ принцессэтэкъым.
абы хэту, Яжьэгуащэ ешарэ мыбэуэжыфу къосыж. абы иIэжтэкъым карети лакеи. абы и бал фащэр бостей фIеижь цIыкIу хъужат, 165 Сабийхэм папщIэ
щыгъа телъыджэхэм ящыщу къыхуэнэжар хрусталь туфлъэ лъэныкъуэ цIыкIурат – мис а унэшхуэм и дэкIуеипIэм къытенам ещхьыркъабзэу.
Мыдрей зэшыпхъуитIыр къызэрысыжу, Яжьэгуащэ йоупщI абыхэм: «Нэжэгужэу екIуэкIа балыр, дыгъуасэрей хъыджэбзри къэкIуат?» – жеIэри.
Зэрымыгъэпсалъэу, зэшыпхъуитIым яIуэтэж принцессэр аргуэру балым къызэрыкIуар, ауэ, сыхьэт пщыкIутIыр къеуэн зэрыщIидзэу, ар зэрыщIэпхъуэжар.
– ар зыкIэ пIащIэрти, и хрусталь туфлъэ лъэныкъуэр къылъыхуащ, – жи шыпхъу нэхъыжьым.
– Туфлъэр принцым къищтэри, балыр иухыху игъэтIылъакъым, – – Принцыр хьэщыкъ хуэхъуауэ къыщIэкIынущ а туфлъэр зей принжи шыпхъу нэхъыщIэм.
цессэ дахэм.
ИкIи пэжт ар. Махуэ зытIущ нэхъ дэмыкIыу, абы унафэ ещI а зыми ямыцIыхуу тIэу балым къэкIуа принцессэр икIэщIыпIэкIэ къагъуэтыну. Псоми къагурыIуат туфлъэ лъэныкъуэр хэт хуэхъуми, ар принцым къызэришэнур. дауи, япэщIыкIэ туфлъэ цIыкIур принцессэхэм я лъакъуэм ирагъапщэ, итIанэ – герцогиняхэм, итIанэ – блыгущIэт гуащэхэм, ауэ зыхуэхъун къахэкIыртэкъым.
ауэрэ чэзур Яжьэгуащэ и шыпхъухэм я деж къос.
ЗэшыпхъуитIым лъэкI къагъэнакъым я лъакъуэжьышхуэхэм а туфлъэ цIыкIур фIакъуэн я гугъэу, арщхьэкIэ дэнэт ар! – ауи я лъапэ яхуфIэгъэхьакъым. Яжьэгуащэ занщIэу къицIыхужащ и туфлъэ цIыкIури, мобыхэм зэрызаукIыжым пыгуфIыкIыу йоплъ.
– Тхьэ, ар сэ схуэхъуну къысфIощIым, – жеIэ Яжьэгуащэ.
ЗэшыпхъуитIыр къыщеудри мэдыхьэшх, ауанышхуэ ящIу. ауэ унэшхуэм и лIыкIуэ кавалерыр – мис а туфлъэ цIыкIур къэзыхьа щIалэр – къоплъ Яжьэгуащэ, ар зэрыдахэ дыдэм гу лъетэ аби, жеIэ:
– Сэ принцым унафэ къысхуищIащ къалэм хъыджэбзу дэсым псоми мы туфлъэр езгъэпщэну, – жи. – Къэшийт мыдэ уи лъакъуэр, гуащэ!
Яжьэгуащэ абы шэнтжьейм ирегъэтIысхьэри, хрусталь туфлъэр и лъапэм зэрыфIилъхьэу, къыгуроIуэ зылъыхъуар къызэригъуэтар: вакъэр лъакъуэм хуэфIыпст, лъакъуэри вакъэм тэмэму итIысхьэрт.
ЗэшыпхъуитIыр къэуIэбжьри, я пIэм ижыхьащ. ауэ ахэр нэхъри къыщыуIэбжьар Яжьэгуащэ адрей туфлъэ лъэныкъуэр и жыпым къыщрихам щыгъуэщ: ар япэрейм ещхьыркъабзэт, ауэ зыхуэщIар
адрей лъакъуэрати, псалъэ жимыIэу, лъетIагъэ. а дакъикъэ дыдэм бжэр Iуехри Яжьэгуащэ и жоранэр унэм къыщIохьэ.
ар и баш цIыкIумкIэ йоIусэ Яжьэгуащэ и бостеижь тIэкIум, арыххэуи, а бостейр балым зэрыщыIам нэхърэ нэхъ дахэж, нэхъ гъуэзэджэж мэхъу.
абдежщ зэшыпхъуитIым къащыгурыIуар а унэшхуэм щалъэгъуа хъыджэбз дахэр хэтми. абыхэм Яжьэгуащэ и лъабжьэм зыкъыщIадзэ, я шыпхъум бэлыхьу ирагъэшэчар къахуигъэгъункIэ елъэIуну. Яжьэгуащэ игурэ и псэкIэ яхуегъэгъу и шыпхъухэм сыт къращIами – ар и теплъэкIэ зэрыдахэм и мызакъуэу икIи цIыхуфIыщэт.
арати, Яжьэгуащэ пащтыхь унэшхуэм яшэ принц щIалэм деж, абыикI ар япэм нэхърэ нэхъ дахэж хъуауэ къыщохъу.
Махуэ зытIущ докIри, абыхэм хьэгъуэлIыгъуэшхуэ ящI.
ЗэзыдзэкIар НаЛО Заурщ 166 пСалъэЖЬу зэхэлъ пСалъэзэблэдз















































ЕкIуэкIыу: 6. Уэ узыхьыну псым. срырехь. 7. куэдрэ уэмэ, и дамэр мэкъутэ. 9. Адыгэ. урыс насыпрэ. 13. щыкIэщIым пщIэрэ зехъуэж. 14. и кIэм зеукIыж. 15. зэребгъасэщ, нысэр зэресащ. 16. зезыхьэр и хьэкъ хуозэж. 17. Уи адэ и щIапIэ гъэдахэ, уи анэ. епсалъэ. 20. Нэм фIэбэр. еух. 22. Iейм унафэр унэм ирех.
24. МафIэм и гъунэгъу лыр. 27. Жылэм. бабыщыщхьэ къыфIокIэ. 30. дижь зэ къепщэнщ. 32. зэхэпх нэхърэ зэ плъагъумэ нэхъыфIщ. 33. Узэщэ нэхърэ –. 36. нэхърэ – елIалIэ. 39. Уи щхьэм. хуумыщIмэ, зыми къыпхуищIынкъым. 40. пасэрэ бын пасэрэ. 41. шыфэ псо иплъхьэмэ, вакъапхъэ къипхыжыркъым. 42. Дзэ щыпэкIу. 43. Мыр Iэщэщ, мор. 46. и анэ гъыркъым. 47. Нэри хьэхущи, псэри. Къехыу: 1. зимыIэ щыIэкъым. 2. ТхьэмыщкIэ. щIэкъущ. 3. къэмыжэм псыхьэлыгъуэ хыумыш. 4. бэшэчщ. 5. ГъащIэр. шэнтщ. 8. «Хъуащ». нэужьи, зэ егупсысыж. 10. Дыхьэшхынми. иIэщ. 11. лей хъуркъым. 12. Уи къару еплъи, уи. здэщтэ.
18. лъэщщ. 19. Дунейр къэкIухьи, уи. ихьэж. 20. Дыщэр и. къыпощ. 21. пшэрыхь хущанэ. 23. кIэпIейкIэ-кIэпIейкIэу зэхэлъщ. 25. и хьэщIэ быдапIэ исщ. 26. зыфIэпщым пщылI къыпфIещ. 28. Уи. и гъуэгужьрэ уи. и благъэжьрэ умыбгынэ. 29. Зы гъэр. къакIуэркъым. 31. Насып зиIэм нэхъуейрэ нэмысрэ. 32. дамыгъэу зэрапхъуащ. 34. езыгъажьэ и щхьэ лажьэ хохуэж.
35. щIэныгъэм и IункIыбзэщ. 37. зимыгъазэурэ мазэр къуохьэж. 38. яукIыркъым. 43. Псэм фIэIэфIыр. фIэдахэщ. 44. И. еплъи, ипхъу къашэ. 45. Уи. ущымытхъуж, уфIмэ, укъалъагъунщ. 168
ЕплIанэ къыдэкIыгъуэм тета псалъэзэблэдзым и жэуапхэр
ЕкIуэкIыу: 1. Къанжэ. 3. Абрэдж. 7. Ер. 8. «Бгырысхэр». 9. Ду.
10. Бзий. 11. Усэ. 12. Уэзы. 15. Дапхъэ. 16. КIэрэф. 19. ХьэдэгъэлI.
20. Къуэдз. 21. «Адэ». 22. Iупэцабэ. 25. Щэбэт. 26. Благъуэ. 30. Арму. 32. Дау. 33. Бажэ. 34. Уэ. 35. ЩIэупщIакIуэр. 36. Ар. 37. Уэрэд.
38. ЩIэблэ.
Къехыу: 1. Къэрабэ. 2. Жыгей. 4. Бжэгъуу. 5. Джэдгын. 6. Шыпсэ. 13. Ахъшэ. 14. Хьэсэ. 15. Думэныщ. 17. Фэндырэ. 18. Хьэнцэ. 23. Псэгъу. 24. Болэ. 27. Дамэду. 28. КъуанщIэ. 29. Къэдабэ. 31. УнэцIэ. 33. Бжьэпэ. IуащхьэМахуэ №5
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, хамид Кармоков, хачим Кауфов, хамиша тимижев, людмила хавжокова, истепанова Залина (ответственный секретарь) Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 08.10.19. Выход в свет 30.10.19 Формат 70х108116.Бумага офсетная №1. Печать офсетная. Усл. п. л. 14, 7.Уч-изд. л. 12, 0. тираж 1.817 экз. Заказ №219 Подписная цена на 2 месяца 31р. 87к.
Подписная цена на 6 месяцев 95р. 61к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано ооо «Печатный двор»
360000, КБР, г. нальчик, ул. Калюжного, 1
обложка художника Юрия алиева
отпечатано в полном соответствии с качеством
предоставленного электронного оригинал-макета 169 аВТОрХэМ ПаПЩIэ
журналым къытехуэ тхыгъэхэм я пэжагъ-мыпэжагъымкIэ авторымрэ редакцэмрэ я Iуэху еплъыкIэхэр Iэмал имыIэу редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа журналым «Iуащхьэмахуэм» къызэрырахыжар къагъэлъэгъуэн хуейщ.
редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, 170
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i.
ЖУрНаЛыр ЗыIэрыХьэХэМ ПаПЩIэ
журналыр зэрытедзам дагъуэ гуэр иIэу къыщIэкIмэ, абы теухуауэ фыщыщIэупщIэ хъунущ: Калюжнэм и цIэр зезыхьэ уэрам, 1, ООО «Печатный двор». 11 Заказ №333 Борис 15.10.1940 – 28.10.2008 УтекIыфкъым натIэм къритхам,
Уэр нэхъ цIыху ерыщ щIым темытами.
Ухуозэжыр Тхьэм къыпхуиухам,
КъыпэпкIухь зэпыту упсэуами.
АтIэ сыт къапхъэн къытхуагъэпсам
Ди псэр IэщIэтхыну дыщIыхэтыр?
Хьэхурэ-щIыхуэу дуней къытлъысам
Тхуэмыухыж хъуэхъур щIыхуэтIэтыр?..
ЩыIэкъым зи гъащIэр къэзыбжыф, – Тхьэм и закъуэщ а щэху иныр зыщIэр.
И IэфI къыздэтлъыхъуэм – доункIыфI,
Ди фIэщ тхуэмыщIыжурэ къытщыщIыр.
ЦIыхум и цIэ лъапIэр къызэрилэжьар
НатIэм къритхахэм яку къыдищIыкIарщ. 171



