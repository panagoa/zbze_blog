

МАРТ 2023 2



2 Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
март 2 апрель Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКоллегиеМ хэтхэР:
ацкъан Руслан, БакIуу хъанджэрий, БищIо Борис, гъут Iэдэм, истэпан Залинэ (жэуап зыхь секретарь), Къэрмокъуэ хьэмид, тэтрокъуэ астемыр, тхьэгъэзит Юрэ, тIымыжь хьэмыщэ, хьэвжокъуэ людмилэ
налшыК
2023 Псалъащхьэхэр
ЖьантIэ
УсакIуэ Бемырзэ Мухьэдин къызэралъхурэ илъэс 75-рэ ирокъу
Хьэвжокъуэ Людмилэ. Адыгагъэр и гъуазэт. 3
Бемырзэ Мухьэдин. Усэхэр. 17
УсакIуэ Къуныжь ХьэIишэт илъэс 75-рэ ирокъу
Хьэвжокъуэ Людмилэ. «Сопсэу сэ си гур зэIухауэ.». 27
Къуныжь ХьэIишэт. Усэхэр. 35
Артисткэ Щэрмэт Людмилэ илъэс 70 ирокъу
Истэпан Залинэ. Зи насыпыр плъыфэбэ. 42
МэшбащIэ Исхьэкъ. Уафэбгыкъу и нэлат. Тхыдэ роман. 52
МахуэлI Нарзан. Усэхэр. 113
НэщIэпыджэ Замирэ. Къанокъуэ Арсен: «Адыгэ лъэпкъым и къэкIуэнур дахэщ». Интервью. 128
Чэрим Марианнэ. ХьэфIыцIэ Мусэбий и гъуэгуанэ мытыншыр. 139
Табыщ Мурат. Мусэбий и хъыбархэр. 145
Гугъуэт Заремэ. «Линэ и удз гъэгъахэм» яIуатэр. 152
Щхьэгъэпсо Сэфарбий. Усэхэр. 157
Хьэкъун Барэсбий. Адыгэ къэкIыгъэцIэхэр. 164
Псалъэжьу зэхэлъ псалъэзэблэдз. 166
Прозэ
Усыгъэ
Публицистикэ ЖьантIэ
УсакIуэ Бемырзэ Мухьэдин къызэралъхурэ илъэс 75-рэ ирокъу 4 И Адыгэ лъэпкъым къыхэкIа лIы Iущ Къэзанокъуэ Жэбагъы «щIым лIаи псэуи щIэлъщ» жиIэгъауэ щытащ, я IуэхущIафэ екIухэмрэ къагъэна лъэужь дахэхэмкIэ языныкъуэ цIыхухэр уахътыншэ зэрыхъур
къыхигъэщу. Лъэпкъ псалъэжьым «гъащIэ зиIэм уахътыи иIэщ» жиIэми, цIыхум и цIэр фIыкIэ ираIуэху, абы къызэринэкIахэр (лэжьыгъэ гуэр е гукъэкIыж ирехъу) цIыхубэм фIыуэ илъагъуху, ар
псэущ – уахътыншэщ. Апхуэдэщ зи цIэр, зи Iэужьхэр, зи тхылъ купщIафIэхэр ноби къыддэгъуэгурыкIуэ усакIуэ, егъэджакIуэ, зэдзэкIакIуэ, куэд зымыгъэщIа, ауэ куэд зылэжьа Бемырзэ Мухьэдин.

Бемырзэ Мухьэдин Хьэмид и къуэр 1948 гъэм апрелым и 7-м Къэрэшей-Шэрджэс республикэм и Хьэбэз куейм хыхьэ Али-Бэрдыкъуэ (Хьэгъундыкъуей) къуажэм къыщалъхуащ. Зауэ мафIаем кIуэцIрыкIыу зи сабий быным къахыхьэжа, ауэ уз бзаджэм зэуэ хигъэщIа Бемырзэ Хьэмид 1950 гъэм дунейм ехыжри, илъэс пщыкIубгъум иту фызабэу къэна анэм – Лейла – Мухьэдинрэ абы и шынэхъыщIэ Мухьэрбийрэ цIыхубз къару къудейкIэ ипIыну, балигъ гъащIэ мытыншым лъэ быдэкIэ хигъэувэну къыхудэхуащ. А къалэн хьэлъэр абы ЖьантIэ
къыдагъэпсынщIащ и адэ-анэм – Хьэмидрэ Хьэуятрэ: сабиитIыр зэрыщIыгъуу я пхъур зрашэлIэжри, щIалитIыр къэжэпхъыу еджапIэ щIэтIысхьэхукIэ дапIащ.
1966 гъэм Мухьэдин къуажэ еджапIэр дыжьын медалкIэ къиухащ. Къэрэшей-Шэрджэс педагогикэ институтым и филологие факультетым щIэныгъэ нэхъыщхьэ щызригъэгъуэта нэужь, Бемырзэм дзэм къулыкъу щищIащ. 1971 – 2003 гъэхэм Али-Бэрдыкъуэ къуажэ еджапIэм адыгэбзэмрэ литературэмрэ щригъэджащ. А илъэсхэм Бемырзэмрэ езым нэхърэ нэхъыжь егъэджакIуэ Шорэ Хьэсинрэ я жэрдэмкIэ еджапIэм къыщызэIуахауэ щытащ къуажэм и тхыдэр къэзыIуэтэж музей телъыджэ. Абы щIэлъыну хьэпшыпхэр зэхуэхьэсынымкIэ а тIум къадэIэпыкъуат егъэджакIуэхэри, еджакIуэхэри, къуажэдэсхэри.
Къуажэ еджапIэм егъэджакIуэу зэрыщылажьэм къыдэкIуэу, Бемырзэ Мухьэдин япэщIыкIэ Хьэбэз роном методисту, иужькIэ лъэпкъыбзэмрэ литературэмрэ егъэджыным и IуэхукIэ Мэзкуу щыIэ щIэныгъэ-методикэ центрым и къудамэу Черкесск дэтым щIэныгъэлI нэхъыжьу щылэжьащ. 2003 гъэм щыщIэдзауэ дунейм ехыжыху (2007 гъэ пщIондэ) «Черкес хэку» газетым и собкору Хьэбэз куейм щыIащ.
ЩIэблэр егъэджэнымрэ гъэсэнымкIэ зыIэригъэхьа ехъулIэныгъэхэр къалъытэри, Бемырзэр егъэджакIуэхэм я япэ Союзпсо съездым, 1989 гъэм Мэзкуу щекIуэкIам, ягъэкIуауэ щытащ. 1997 гъэм абы къыфIащащ «Къэрэшей-Шэрджэс Республикэм щIыхь зиIэ и егъэджакIуэ», 1998 гъэм – «Къэрэшей-Шэрджэс Республикэм и цIыхубэ усакIуэ» цIэ лъапIэхэр. Апхуэдэуи, ар Къандур Иззэт и цIэкIэ щыIэ Дунейпсо саугъэтым и лауреат хъуащ 1998 гъэм.
1971 гъэм Бемырзэм и усэхэр зэрыт «Ди гухэлъхэр» усэ сборникыр (автор зыбжанэм я IэдакъэщIэкIхэр иту) Ставрополь тхылъ тедзапIэм и Къэрэшей-Шэрджэс отделенэм (Черкесск) къыщыдэкIащ. Апхуэдэуи, 1972 гъэм а тхылъ тедзапIэ дыдэм дунейм къыщытехьащ Мухьэдин и усэ зыбжанэ зэрыт «Зэкъуажэгъухэр» сборникыр (автор гупым я IэдакъэщIэкIхэр щызэхуэхьэсауэ). Псыпэ лъэужьыфIэ хъуа а тхылъитIым къакIэлъыкIуащ нэгъуэщIхэри: «Зэшхэм я макъ» (автор гупым я тхыгъэхэр иту; Ставрополь, 1974), «ЛIыгъэм и тхыдэ» (Черкесск, 1981), «Уэрэду сиIэр уэрщ» (Черкесск, 1990), «ДыгъафIэ уэс» (Налшык, 1993), «Адыгэу ущытыныр гугъущ» (Налшык, 2002). Бемырзэм и IэдакъэщIэкIхэр Къэрэшей-Шэрджэсми, Къэбэрдей-Балъкъэрми, Адыгейми къыщыдэкI газетхэмрэ журналхэмрэ куэдрэ къытрадзащ, апхуэдэуи, абы и усэхэр итщ 2003 гъэм Псыхуабэ къыщыдэкIа «Антология народов Северного Кавказа» (I том) тхылъым.
ЗэрыусакIуэм, егъэджакIуэм къыдэкIуэуи, Бемырзэр зэдзэкIакIуэ Iэзэт. «Уэрэду сиIэр уэрщ» тхылъым итщ Пушкиным, Есениным, Блок, Бодлер, Ахматовэм, Кедриным, Гамзатовым, Светлов сымэ я усэхэр, Мухьэдин адыгэбзэкIэ зэридзэкIауэ.
Бемырзэр псэемыблэжу телэжьащ егъэджэныгъэми, щIэблэм я гъэсэныгъэми. Абы и гуащIэ ирихьэлIащ класс нэхъыжьхэм литературэр зэрыщаджыну программэхэмрэ тхылъхэмрэ зэхэлъхьэным. Апхуэдэщ 5 ебгъуанэ, епщIанэ, епщыкIузанэ классхэм адыгэ литературэр зэрыщаджын программэхэр, ебгъуанэ классым и «Адыгэ литературэ» тхылъыр (и закъуэу), ебгъуанэ, епщыкIузанэ классхэм я адыгэ хрестоматиехэр (гъусэ иIэу). Абыхэм нэмыщI, 2006 гъэм Къэрэшей-Шэрджэсым и тхылъ тедзапIэм къыщыдэкIащ Бемырзэ Мухьэдин гъусэ иIэу зэхилъхьа, епщыкIузанэ классым адыгэ литературэр зэрыщаджынум тегъэпсыхьа тхылъыр.
Лъэужь дахэ къызэзынэкIа егъэджакIуэ, усакIуэ Бемырзэ Мухьэдин 2007 гъэм январым и 11-м дунейм ехыжащ. Абы и цIэр фIащащ Али-Бэрдыкъуэ къуажэм и уэрамхэм ящыщ зым.
ЖьантIэ

Бемырзэ Мухьэдин и псэкIи, и акъылкIи, и щIэныгъэкIи зэпэщауэ, езыр къызыхуэтыншэу дуней псо ирикъуу къэгъуэгурыкIуащ: и IэщIагъэ-щIэныгъэкIэ – егъэджакIуэт, гъэсакIуэт, ущиякIуэт, и псэкIэ – усакIуэт, и хьэл-щэн, дуней тетыкIэкIэ – адыгэлI ахъырзэмант – къуэ, къуэш, щхьэгъусэ, адэ, адэшхуэ гумащIэт, ныбжьэгъу пэжт.
Усэхэм ящIилъхьэ гупсысэ и лъэныкъуэкIэ убгъэдыхьэмэ, Бемырзэ Мухьэдин и усыгъэр къуэпсыбэу зэкIэщIокI. Абы къыхощхьэхукI
хэкур фIыуэ лъагъуным, щIыуэпсым теухуа, философие, лъагъуныгъэ лирикэ лIэужьыгъуэхэр. Ауэ Бемырзэм и усыгъэр зэрыщыту къапщтэмэ, абы ипкъри и купсэри къэзыгъэщIыр зы псалъэкIэ къыпхуэIуэтэнущ –. Ар я пщалъэу, адыгэ хабзэмрэ нэмысымрэ я хьэлщэн нэхъыщхьэу гъэпсащ Мухьэдин и дэтхэнэ усэри. «АдыгагъэкIэ» еджэу абы къигъэщIа усыгъэ дунейм къызэщIеубыдэ адэжь щIыналъэр, лъэпкъыр, анэдэлъхубзэр фIыуэ лъагъунри, тхыдэр джынри, ныбжьэгъугъэр, къуэшыгъэр гъэпэжынри, диныр къабзэу зехьэнри, нэгъуэщI Iуэхугъуэ зыбжани.
атIэ, усакIуэм Сыту пIэрэ къызэрилъытэмкIэ, «уадыгэным къикIыр»? Апхуэдэ фIэщыгъэм щIэт и усэми нэгъуэщI и IэдакъэщIэкIхэми къызэрыщыгъэлъэгъуамкIэ, Бемырзэм адыгэу ущытыным щIелъхьэ философие гупсысэ куу: «адыгэу упсэуным къикIыр зыщ – уадыгэну къыпкъуэкIынырщ лIыгъэ». «Уадыгэным къикIыр» усэр Бемырзэ Мухьэдин дуней псом адыгэу тетым къызэрацIыхуа тхыгъэщ. Псом хуэмыдэу ар псынщIэу дэнэ щIыпIи щызэлъэщIыса хъуащ журналист Къардэн Аслъэн а усэм макъамэ щIилъхьэу, уэрэдри гитарэкIэ езым игъэзащIэу дакъикъийкIэ екIуэкI видео трихыжа иужькIэ. Бемырзэм и усэхэм ящыщ зым зэрыщыжиIауэ, «уэрэдыр лIэкъым, жьыгъэми игъэшкъым», ар гумрэ псэмрэ къабгъэдэкIыу яусамэ. Аращ
«Уадыгэным къикIыр» уэрэдыр лъэпкъым и гъащIэм хэшыпсыхьыным щхьэусыгъуэ хуэхъуари – ар ноби ди уэрэджыIакIуэхэми ягъэзащIэ.
«Адыгагъэ» гурыIуэныгъэр инщ, ар щIэныгъэлIхэми нобэкIэ IупщIу къахуэIуэтакъым. Адыгэм и хьэл-щэн нэхъыщхьэхэм ящыщт: цIыхухъум – лIыгъэр, бэшэчыгъэр, хахуагъэр; бзылъхугъэм – нэмысыр, шыIэныгъэр, фIэлIыкIыр, нэгъуэщI куэдхэри. А псори Бемырзэм ЖьантIэ
и усэхэм къахэбгъуэтэнущ, образ телъыджэхэмкIэ щIэгъэбыдэжауэ: «Уадыгэныр мыгурыфI-гурей, Зи уэлиигъуэм фIэфIмэ – улъэпкъыпсэу, Адыгэу хъуам тралъхьэмэ тезыр, IэщIыб пщIыжыну уи анэдэлъхубзэр»; «Адыгэр зэикI хуэпсэуакъым и щхьэм, ЩхьэхуэфI гупсыси и гум къимыхьа, Зэгуэрми и фейдэр игъэнэхъыщхьэу НэгъуэщIхэм я фэжагъуэ къимыхьа». И тхыдэр лъыкIпсыкIми, адыгэм и хьэл-щэнри, и дуней тетыкIэри, и теплъэри сыт щыгъуи хъуэпсэгъуэт, щапхъэ зытрахт: «и хэкур дахэт, и щIыр бейт, и Iэщым тафэр яуфэбгъурт…», «и щIалэм зищIу лъэгущIэтын, и напэр кIапэкIэ имыщэт», «и пщащэм и щхьэм пщIэ хуищIыжт, бзылъхугъэ щIыхьыр ихъумэфырт, дахагъкIэ – гъащIэр щыз зыщIыжт, гуапагъкIэ – унэм и жьэгу мафIэт». Адыгэр дуней псом щыцIэрыIуэт хьэщIэм хуищI пщIэ, кIэлъызэрихьэ хабзэ и лъэныкъуэкIэ. Ар екIуу
къыщыгъэлъэгъуэжащ ищхьэкIэ къэтхьа щапхъэхэр къызыхэтха «Ирехъу и Iэнэр узэда» усэм. Бемырзэм зы усэм къригъэтIэсэн хузэфIэкIащ адыгэ гъащIэ, дуней псо:
Ирехъу и Iэнэр узэда,
Езы хьэтыкъри ирегъаблэ,
Адыгэм и гур зыт зэтар –
Къащымыхъунырт ар ныбаблэ.
Шей фIыцIэ ефэми езыр,
Хуей хъумэ, и щхьэм щIэмыпIастхъэу,
И хьэщIэм папщIэкIэ хьэзырт
Абы сыт щыгъуи и шыгъупIастэр. («Ирехъу и Iэнэр узэда…») 7
Ауэ, щыIам утепсэлъыхьыныр мащIэщ… Ди жагъуэ зэрыхъунщи, адыгэм нобэ адыгагъэу дэплъагъужыр, ар пщалъэ гуэркIэ къыпхуэпщыххэнумэ, зэрыхъур зы мэскъалщ. И хабзэр зэримыхьэжкIэрэ, и пщIэнэмыс имыIыгъыжкIэрэ, и бзэ имыхъумэжкIэрэ адыгэм махуэ къэскIэ хуэм-хуэмурэ и IэкIэ зеукIыж. ЛъэпкъкIуэдым и гузэвэгъуэр зи псэм къыщIэзэрыхьа усакIуэр зэм «Къэуши, си адыгэ, зыкъэщIэж!», – жиIэу мэлъаIуэ, зэми, адыгэм и дуней тетыкIэ хъуар игу темыхуэу, мэдалъэ:
Адыгэ цIыхури мэхъу кIуэ пэтми жьгъей.
Хъанцэгу и къуршрэ, и тенджызу псынэр,
ЩхьэхуэфI гухэлъым ар иронэщхъей,
Лъэпкъ кIуэд зэрыхъур имылъагъуу и нэм.
Ди щIэблэр едэIуэжкъым къэзылъхуам,
Еплъыжкъым ди цIыхубзхэр я нэмысым,
Фадафэм и пщылIыпIэ зэрыхуам
Ди щIалэхэр ехьыж, игъуэ нэмысу.
Iыхьлыгъэр куэдым къызэрапщыр мылъкущ,
ЦIыху уасэр къызэрабжыр и лэжьапIэрщ,
Iиманыншагъэр ямыщIыж емыкIу,
Нэмыплъи хуамыщIыж зимыIэм напэ. («Уадыгэным къикIыр») ЖьантIэ
Адыгагъэр, хабзэр, лIыгъэр IэкIэ узэмыIусэф, нэрымылъагъу фIыгъуэхэщ, аращ ахэр пхъумэну щIэгугъури. Адыгагъэм цIыхур къулей ещI, ауэ абы жыпыркъым, атIэ псэрщ игъэнщIыр, иузэщIыр. ЦIыхур мылъку къэугъуеиным щыдихьэха, «цIыхугъэ», «гуапагъэ», «гущIэгъу» псалъэхэм я мыхьэнэр щаIэщIэхуа иджырей зэманым напэм ухуэпэжу ухэпсэукIыныр тыншкъым. УкIытэрэ фIэлIыкIрэ здэщымыIэм Iуэху мыхъумыщIэ куэд щахузэфIокI. Псэ къулеигъэм нэхърэ хьэпшып лъапIэм пщIэ нэхъ щыхуащI лъэхъэнэм, ди жагъуэ зэрыхъунщи, адыгагъэр хабзэ нэхъыщхьэу щытепщэжкъым, хабзэ гуэр щыIэжу утепсэлъыхь хъужыххэнумэ. А Iуэхум ехьэлIауэ усакIуэпсэм хуэмыгъэвыж гукъеуэхэрщ «УкIытэ» усэр къызыпкърыкIари. Усэм и лирикэ лIыхъужьыр ироукIытэ мыукIытэхэр куэд зэрыхъуам. УсакIуэм къызэрилъытэмкIэ, лъэпкъ щIыхьыр зэрыпхъумэжын Iэмалу къэнэжар гъадэщIыдэм хыхьэжа адыгагъэр къэгъэпсэужынырщ, щIэблэм я гъэсэныгъэм ар гъуазэ хуэхъунырщ. Пэжщ, абы мылъку къыпэкIуэнукъым, ауэ хьэкIэкхъуэкIэм къыщхьэщызыгъэкI хьэл-щэн гуэрхэр цIыхум зыхилъхьэжынымкIэ сэбэп хъунущ: 8
Адыгагъэ, укIытагъэ, напэ,
МылъкукIэ флъэкIкъым зыри вгъэунэн.
Ауэ нэкур зэрихъумэу напIэм
Фэ цIыху щIыхьыр фхузэфIокI фхъумэн. («УкIытэ»)
Бемырзэ Мухьэдин фIыуэ илъагъурт и Хэкур, къызыхэкIа лъэпкъыр, щIыуэпсыр, къэзыухъуреихь цIыхухэр… кIэщIу жыпIэмэ – зэрыдунейуэ. Апхуэдэ лъагъуныгъэ мыухыж къызыщыпкI псэр мыусэнкIэ Iэмал зимыIэт. Апхуэдизу зызыщимыгъэнщI и лъахэм теухуауэ усэ куэд и Iэдакъэ къыщIэкIащ Бемырзэм, языхэзми адыгэ щIыналъэм и дахагъыр уи нэгу къыщIигъэувэрэ абы хуэусэ усакIуэм и зэчийр зэрыабрагъуэм щыхьэт техъуэжу. Мухьэдин и усэхэр бзэ шэрыуэкIэ тхащ, абыхэм нэхъыбэрэ ущрохьэлIэ зэгъэпщэныгъэ гъэщIэгъуэнхэм, щIэджыкIакIуэр зыпэмыплъа жыIэкIэ щIэщыгъуэхэм. Бзэм и художественнэ Iэмал зэмылIэужьыгъуэхэмкIэ псыхьа мыпхуэдэ сатыр Iущхэр уигу къэкIын папщIэ, дауикI, усакIуэу укъигъэщIын хуейт: «Жьыбгъэр мэпыхьэ, цыджан шыкIэпшынэу»; «Гъатхэ псыдзэр зыщIэуа щыхь бжьабэу, Пшагъуэ Iувым жыгхэр къыхосыкI»; «Уэгу нэкIум вагъуэхэр щожэщIри, Нэпс ткIуэпсу, щIылъэм къокIуэсэх»; «Вагъуэбэ уафэм
хуедзыр джэш МазэщIэ техьэм гъуэгу»; «ПщIащэ гъуахэр, гуIэ нэпсу, жыгхэм къаIэпоху, Жьыбгъэ щIыIэри жьуджалэм ироджэгу лъапэху»; «Сабий нэщхъыфIэ напэ уэгуу, Вагъуэбэ уафэр итщ си щIыIу»; «Щызоуэр щхьэм гупсысэр, шы лъэхъауэ, ХэкIыпIэ къигъуэтыну мэгуIэжыр»; «Жэщ псом щIыIэбжьым щыдыкъа бабыщу, Уэгу бгъафэм вагъуэ цIыкIухэр щIэпщхьэжащ»; «ПсыIуфэ дзэлым, щхьэр зыхущI хъыджэбзу, Хелъафэр и къудамэр псы къиуам»; «КъысщIэбдза лыгъэм и кIэгъуасэм, Шыуану, си гур дэуфIыцIащ»; «Уафэ жьэпхъалъэм дыгъэр, джэдыкIэу, ЖьантIэ
йожьыхь»; «ХъыджэбзыIэу, акъужьыр дэхащIэу ЗэIепщIыкI си щхьэц жэп зытехар»…
ХIХ лIэщIыгъуэм къэхъуа ИстамбылакIуэ (ПсыикIыж) Iуэхугъуэр убгъуауэ къыхэщыжащ Бемырзэм и усыгъэм. Абы лъандэрэ лIэщIыгъуэрэ ныкъуэрэ дэкIыжами, хамэ къэрал щикъухьа хэхэсхэм къагъэзэжу лъэпкъыр зэкъуэувыжыфакъым, абы и узыр ноби дэтхэнэ зы адыгэми пкърытщ. Зыщыпсэу къэралхэм я унэцIэ къудеи щызэрахьэжыну, я бзэкIэ щызэпсэлъэну хуитыныгъэ зимыIэ, хыщIыб гъащIэ гугъур натIэ зыхуэхъуа адыгэхэр Бемырзэм ирегъапщэ «яубэрэжьауэ ямыгъагъыж сабийм». «Тыркум щыпсэу адыгэм и тхьэусыхэ» усэм IупщIу уи нэгу къыщIегъэувэ апхуэдэ гъащIэм и щIыIагъыр, дыджагъыр:
ЖыдмыIэщи – дымыгъуэщ, жыдоIэри – дыгъуамэщ.
Ар хъунут, уи гур мыгъумэ е уи гу къуэпсхэр гъуамэ,
Ар хъунут, зы цIыху закъуэм и гуауэу щытыгъамэ
Е лъэпкъым и гукъеуэм хэкIыпIэ иIэгъамэ. («Тыркум щыпсэу адыгэм и тхьэусыхэ»)
Хэкур зрагъэбгынахэм я закъуэкъым апхуэдэ гукъеуэ зиIэр. Зи адэжь лъахэм щыпсэуну е къэзыгъэзэжу лъапсэ щызыухуэжыну зи насып къикIахэри хуощыгъуэ адыгэр нобэкIэ зэрызэкъуэхуам. «Лъэпкъ гукъеуэ» зыфIища и усэм Бемырзэм щетх: «Узгъейуэрэ си нэпсри гъущыжащ, Псынащхьи здэщымыIэ къум пшахъуэщIу, УгуIэурэ уил къабзэр щыщыжащ ЖэнэткIэ зэджэ хэхэс хэку жагъуэжьхэм».
Адыгэм и бын дапщэ ХIХ лIэщIыгъуэм тхыдэм щыхъуар?.. Лъэпкъым и щхьэ кърикIуа насыпыншагъэхэр гуащIэу къызэреузарщ Бемырзэ Мухьэдини «Псыхэгъэ» усэр итхыныр къызыхэкIар. ГущIыхьэщ усакIуэм тхьэусыхафэкIэ Хыгуащэм зэрызыхуигъазэр: 9
Къыпхуэсхьащ си гукъеуэр, Хыгуащэу
ЦIыху гъы макъри дыхьэшхри зыхуэщ,
Си тэмакъыр зыхуз лIы нэпс гуащIэм
И хьэтыркIэ гулъытэ къысхуэщI.
Пасэрейхэм, зы цIыху псым итхьэлэм,
Я гур къутэу, псыхэгъэ ящIыжт –
Сэ сызыхь лъэпкъ гукъеуэм и хьэлъэр
ХьэдагъищэкIи нэпс мыкIуэщIыжщ. («Псыхэгъэ»)
«Дуней нэплъэгъуэр зиIэжынкIэ» Бемырзэр зыхуэхъуэпса адыгэр лъэпкъыу къызэтенэнымкIэ хэкIыпIэ нэхъыщхьэу щыIэр бзэм зегъэужьынырщ, ар щIэблэм яIурылъхьэнырщ. Анэдэлъхубзэм и гимн
хъуащ абы и «Адыгэбзэ» усэр. Адыгэбзэм «къигъэщIэнур къигъэщIауэ», «КъалэкIыхьым уфIимыхыу», «Псыжь узэпримыхыу» жызыIэхэм я ЖьантIэ
«псалъэ мыжьэ-мывэм» усакIуэм гухэщI къратыркъым, уеблэмэ ди бзэм къыпэлъэщын зэрыщымыIэмкIэ фIэщхъуныгъэ къыхалъхьэ. А гупсысэр Мухьэдин художественнэ Iэзагъ ин хэлъу къеIуатэ, анэдэлъхубзэр къуршыпсым и образ телъыджэм иригъапщэкIэрэ: «…Къуршыпс ежэхыр хуэщIкъым дэгу Абы зыгуэрым хидза мывэм. Псыр тожри, мывэхэр къонэж, Гъуэгу зэрытехьэрэ и псыпэр, ЗэринэкIар абы гъунэжщ Мывэ пкIэлъейрэ щхьэдэхыпIэу». УсакIуэм къызэригъэлъагъуэмкIэ, адыгэбзэр «лъэщщ», «зи зэманыгъуэу гурыхуэщ», «адыгэ пшынэу жьгъырущ», «хеящIэ джатэу» жанщ, къарууфIэщ, «анэ быдзышэу IэфIщ», «пщащэ гущIэр зэзыгъэдзэкI» гухэлъ уэрэдуи мэIу. Ди бзэм и пщIэр зэрылъагэр, и мыхьэнэр зэрыиныр усэ сатыритIкIэ къиIуэтэн лъэкIащ Бемырзэм: «Уэ уафIэжьгъейми, къэбгъэщIащ Зэрыдунейуэ зэджэ «Нартхэр», – жеIэ абы и анэдэлъхубзэм хуэгъэзауэ. Усэр гур хэзыгъахъуэ
хъуэхъу дахэкIэ, фIытеIуэ псалъэхэмкIэ еухыж:
Си лъэпкъым щIэблэ къыщIэхъуам
Насып вагъуэбэу ужьэхэпсэу,
Я нэхъ тхьэмыщкIэ ар щыхъуам
УреIэ уэ, си адыгэбзэ! («Адыгэбзэ») 10
Бемырзэ Мухьэдин и усыгъэм щытепщэр цIыху гъащIэм и лъэныкъуэ зэхуэмыдэхэр гъуджэу къызытещ философие лирикэрщ. Абы куэдрэ ущрохьэлIэ мылъкукIэ цIыхухэр зэрызэхуэмыдэм, зимыIэр зиIэм
и лъэгущIэтыну къызэрекIуэкIым. УсакIуэ нэсым и гупсысэхэр щхьэхуитщ, ар зыми и бжьым щIэт хабзэкъым, уеблэмэ цIыху щIыхьыр хэзыутэхэм псалъэ нэхъ Iэщэ IэщIэмылъу япэщIэувэн хузэфIокI. АрщхьэкIэ мылъкур щытепщэ зэманым псалъэ-Iэщэр щоубзэщхъу: «Абы (къэрал мылъкур зи тхъууалъэхэм. – Хь. Л.) я мывэ плIимэр зыдэж Iуащхьэм Къемыжэхыну сэ си шэрхъ хъурейр», – етх усакIуэм.
Мылъкур насыпым и пщалъэу къыщалъытэ зэманым цIыхухэри гущIэгъуншэ щыхъуащ. Ар Бемырзэм и зы усэм гъэщIэгъуэну къыщыгъэлъэгъуащ. Зи гур узу къэкIуа бзагуэм дохутырым «Мыбыи сыт зыгъэузынур и гур» хужеIэ, апхуэдэ щIыкIэкIэ гушыIа фIэщIыжу. А псалъэ гуемыIухэмрэ цIыхугъэм и щапхъэу щытын хуей дохутырым и щэныншагъымрэ игу худэмыгъахуэу усакIуэм жеIэ:
Я нэхъ цIыхугъэншагъэми и гъунэт
Ебдзыныр жэуапыншэм а псалъейр.
Гууз ирихъукIыну ирикъунти
И гъащIэр бзэншэу къызэрихь къудейр…
(«Щилъагъум зи гур узу къэкIуа бзагуэр.»)
Адыгэ усыгъэм ущрохьэлIэ философие гупсысэ шэрыуэ зыщIэлъ усэшабзэхэм («стихи-стрелы»). А жанрым ирилажьэу щытащ КIыщокъуэ Алими нэгъуэщI адыгэ усакIуэ зыбжани. Бемырзэ Мухьэдини ЖьантIэ
иIэщ апхуэдэ усэхэр: едзыгъуитIу (сатырийуэ) зэхэт усэхэмрэ зы едзыгъуэ (сатыриплI) фIэкIа мыхъу усэ кIэщIхэмрэ (усэ-шабзэхэмрэ). Ахэр мыин дыдэми, ящIэлъ гупсысэр куущ, шабзэшэу гущхьэм зэпхидз псалъэхэмкIэ гъэнщIащ. ГъэщIэгъуэнращи, усэр нэхъ кIэщIыху, абы щIэлъ гупсысэр нэхъ куущ, шэрыуэщ. Абы и щыхьэту къэтхьынщ Бемырзэм «ГъащIэ хабзэ» зыфIища усэр:
Щхьэж хуэфэщэн и щыдэжынщ:
ЦIыху щIыIэлIэхым хуэлъэщ шын,
Щхьэемыгугъум мылъку хуэмыщ,
Зэмыщхь зэгъусэ зэрымыщI. («ГъащIэ хабзэ») 11
Адыгэм и лъэпкъ афористикэм нэхъ зызыужьа къэгъуэтыгъуейщ. IуэрыIуатэри, тхыдэ дэфтэрхэри, нэгъуэщI тхыгъэ лIэужьыгъуэхэри щыхьэт зэрытехъуэмкIэ, адыгэм и псалъитIым языр псалъэ шэрыуэу, жыIэгъуэу, псалъэжьу зэхэлъу къигъэсэбэп хабзэт. Адыгэбзэм нэхъ къулей уигъэлъыхъуэну ар ягъэшэрыуэрт лъэпкъ IуэрыIуэдзхэмрэ джэгуакIуэхэмрэ. Бзэм я нэхъ дахэр Iурылърэ ар Iэзэу гъэбзэрэбзэныр зи лъым хэлъу къигъэщIа Бемырзэ Мухьэдини и усэхэм куэдрэ уащрохьэлIэ адыгэ псалъэжьхэр зи лъабжьэ гупсысэ гъэщIэгъуэнхэм, философие жыIэгъуэ шэрыуэхэм: «Имыгъуэ псалъэм гум шыгъушыпсыр декIэ», «…АрщхьэкIэ джатэм и уIэгъэр кIыжми, Имыгъуэ хъуэныр пхуигъэхужкъым уигу» (егъапщэ: «Джатэм иуIар хущхъуэкIэ хъужми, псалъэ гуауэм и уIэгъэр мыкIыжщ» псалъэжьым); «Щхьэр зыфIэкIуэдыр щIэгупсыскъым пыIэм» (егъапщэ: «Къуийм и пыIэр щхьэрыхумэ, укIытэжыркъым» псалъэжьым); «Iэпхлъэпх ящIа аслъэныр укIыгъуафIэщ»; «… ИкIи къыпфIэмыIуэхум уи щхьэм нэхъ, УкIуэдыжынущ псыншэ хьэндыркъуакъуэу»; «Анэр къыпащIыкIкъым къурэ щхьэкIэм, Адэри псэунукъым тIэуней…»; «ЗимыIэ лIибгъум
сытри я дуней, Я лIыгъэр елъытамэ зылъэкI зым?..» (егъапщэ: «Зы лIыр джэдыгуибгъурэ лIибгъур джэдыгуншэу» псалъэжьым); «Лэныстэм я нэхъыфIри къыумыщтэмэ куэдрэ ТхылъымпIэ къудей имыбзыжу мэулъий»; «ХыфIэбдзэр IэкIэ – дзэкIэ къэпщтэжынщ»; «ЗыщIам насыпыр аркъэнкIэш, Трехыр шатэ псыми»; «ЛIыгъэ зиIэр ирикъейкъым и къарум, Мы дунейм темыт фIэщIыжу нэхъ еру»; «Къуршыбгъэр зэрышхмэ,
къуаргъ шхыну къонэж»; «Делэр схуэхъун нэхърэ IупэфIэгъу, АкъылыфIэр схурырехъу жагъуэгъу…» (егъапщэ: «Ныбжьэгъу делэ нэхърэ – бий губзыгъэ» жыIэгъуэм).
Бемырзэ Мухьэдин «усакIуэ нэщхъей» цIэр зытеIукIахэм ящыщщ. Ауэ усакIуэ нэсыр зытетхыхьыр куууэ зыхищIэ Iуэхугъуэхэрщ. Бемырзэри хуейт, Ашэмэз и бжьамийм пэджэжу, макъамэ дахэ иусыну, и усэхэр фIым хуигъэпсыну, арщхьэкIэ зыхэпсэукI зэманым къыщыхъукъыщыщIэ Iуэху мыщхьэпэхэм ар апхуэдэ шэсыпIэ ирагъэхьэртэкъым. И хъуреягъыр мыхъумыщIагъэ зэфэзэщу, усакIуэр IуэхуфI гуэрым IэрыщIу теусыхьыфыртэкъым. «Сэ уэрэд зэхэслъхьэну сыхуейт, ЖьантIэ
Ашэмэз и пшыналъэм пэхъуну, Мы ди хэкум щхьэщыт щIымахуейр ШэчыгъуафIэ абы хуигъэхъуну», – етх абы. Ауэ афиянафэмрэ фадафэмрэ зэщIащта дунейм усакIуэм и пшынэм къыщикIыр нэгъуэщI пшыналъэт:
Усэ нэщхъей и къалэмыпэ къызэрыпыкIым папщIэ дэуэгъу къыхуэхъухэми жэуап щыпкъэ яритыжыфырт Бемырзэм:
Сэ сыхуейт зэхэслъхьэну уэрэд,
Ауэ… гъыбзэ сфIэхъункIэ сошынэр…
(«Сэ уэрэд зэхэслъхьэну сыхуейт…»)
… Армыхъумэ сэри фIым сыхуэусэн
Мынэхъ хуэмыхуу си къарум къихьынут,
Ауэ къалэмыр згъэдэIуэфми сэ,
Мы сигу къигъыкIыр дэнэ сыбгъэхьыну?.. («Си дауэгъухэм я жэуапу») 12
Бемырзэм и усыгъэм ущрохьэлIэ фIыуэ илъагъу-къэзылъагъуж цIыхухэм – адэ-анэм, къуэшым, щхьэгъусэм, быным, ныбжьэгъухэм –
яхуэгъэза е я фэеплъ усэхэмрэ поэмэхэмрэ. Апхуэдэщ «Поэмэ нэщхъей» (Си адэ Хьэмид и фэеплъу), «Жьыгъэ» (Си адэшхуэ Хьэмид и фэеплъу), «ПаупщIмэ зы Iэр, къэнэжар мэгуIэр…» (Мухьэрбий хузотх), «Анэ», «Зураб деж», «Сипхъухэм» (Зулетэрэ Мадинэрэ), «Лъэпкъым и зэчийхэр» (Къалмыкъ Юрэ и фэеплъу), «Гум и пшыналъэ» (Пхъэш МуIэед и деж), «Нэхущ Мухьэмэд и фэеплъу», н. Мыбыхэм я нэхъыбэр ХIХ лIэщIыгъуэм урыс литературэм куэду къыщагъэсэбэпу щыта жанрым – лирикэ хуегъэхьыныгъэм е зыхуэгъэзэныгъэм (лирическое послание, лирическое обращение) пэгъунэгъущ е мемориальнэ (фэеплъ) лирикэм щыщщ. Ахэр усакIуэм и лъагъуныгъэм и зы плъыфэщ, ауэ Бемырзэ Мухьэдин и усыгъэм IупщIу къыхощхьэхукI дэзыхьэха пщащэм, щхьэгъусэм хуэгъэпса лъагъуныгъэ лирикэр.
Бемырзэм и гухэлъ усэхэми, зы лъэныкъуэкIэ, адыгэлIым и бэшэчагъыр, жыру псыхьа и хьэл-щэныр, нэгъуэщI лъэныкъуэкIэ – и гу хуабагъыр къыхощ. Абы и лъагъуныгъэр пагэщ икIи щхьэхуитщ:
Срехъу хьэфиз ущысфIэкIуэд сыхьэтым –
ИтIанэ уи гъэпцIагъэр слъагъуфынкъым,
НэгъуэщIым хуэпхь насыпыр пэрыхьэтми,
IущIыхьэ нэпсым си нэр ирифынкъым.
Срехъу дэгу-бзагуэ сыщыбгъэпцI дакъикъэм,
ИтIанэ уи псалъейхэр зэхэсхынкъым,
ИтIанэ уи гущIэгъум сыщIэлъэIуу,
Сыуву си лIы напэр тесхыжынкъым.
УщысIэщIэкIкIэ лъэр къыздремыбзэ –
СыпкIэлъыжэнкъым, мыхъуми, сыноубзэу.
(«Срехъу хьэфиз ущысфIэкIуэд сыхьэтым…») ЖьантIэ
Лирикэ лIыхъужьыр гухэлъым гуитIщхьитI зэрищIым, ар зыхишэ псэ бэнэныгъэм теухуа мотивым адыгэ литературэм куэдрэ ущрохьэлIэ. Сыт хуэдиз лIыгъэ зауэ губгъуэм къыщылъыкъуэмыкIами, адыгэлIыр гухэлъым къыщигъэхаши къэхъурт, псом хуэмыдэжу, ар усакIуэ псэ пIащIэмэ. Бемырзэм и «ЦIыху зэпIэзэрытхэм сывохъуапсэр…» усэм и лирикэ лIыхъужьыр йохъуапсэ зи акъылыр зи гумрэ зи псэмрэ я тепщэу псэухэм: «зыми зэхэзещхъуэн яхуэмыщIхэм», «лъэ быдэкIэ щIыгум ирикIуэхэм», «жагъуэгъухэм я бзэр удын яхуэхъукIи гуфIэн къэзымыгъанэхэм». Апхуэдэ цIыхухэм я лъагъуныгъэми щыпкъагъэ хэлъщ, ауэ щIэлъу пIэрэ абы хуабагъэ? ФIыуэ ялъэгъуар IэщIыб зыщIыжыфхэм гухэлъ яIэххар пэжу пIэрэ? НасыпыфIэу пIэрэ апхуэдэ цIыхухэр? ЦIыху гъащIэмрэ цIыхугумрэ шабзэшэу кIуэцIрыкI упщIэ жэуапыншэ куэд кърокIуэ мыпхуэдэ едзыгъуэ IущкIэ иухыж усэм: «Фэ фщIэркъым лъагъуныгъэ насыпыншэ, – Бзылъхугъэ зи гухэлъым епцIыжам И закъуэ къыфщымыхъуу «щIым и бынжэ», Фэ фхузэфIокIыр фигу ивгъэхужын…».
Бемырзэм и лъагъуныгъэ лирикэм IэкIуэлъакIуэу хэухуэнащ щIыуэпсым и образыр. «ИкIэрей сыхьэтыр хуабэм егъэщIэж» усэм гъэмахуэмрэ хуабэмрэ я кIэухымкIэ усакIуэм лъагъуныгъэ жэуапыншэм, гухэлъ нэщхъейм и сурэт щещI: «ИкIэрей сыхьэтыр хуабэм егъэщIэж. Арагъэнщ уи нитIри хамэ щIысхуэхъуар: Дякум дэта щIалэм и цIэр пщыгъупщэж ЩысфIэщIа тэлайм хъунт сэ сыщIэщхъуа». ЩIыуэпсым и образ телъыджэрэ фIылъагъуныгъэ къабзэрэ щызэщIэлъщ Мухьэдин и «Акроусэми»: 13
Дыщэм и нэз кIапэу щытми мы дунейр,
Уэ узимыIамэ, ар къум нэщI къудейт,
Нур зымыдзыж дыгъэу мыл хъурей тыкъырт,
Е екIуэлIапIэншэу данэ зэрылъ къырт.
Инжыджыпс ежэхыр зэрыхуейуэ нэпкъ,
Мы си гъащIэм сэри сыщыпхуейщ, си нэху. («Акроусэ»)
Акроусэм и щхьэхуэныгъэщ сатыр къэскIэ къызэрыщIидзэ хьэрфхэм къехыу укъеджэмэ, псалъэ е псалъэуха хъууэ. Апхуэдэ ухуэкIэр щIагъыбзэм и зы фащэу къагъэсэбэп хабзэщ. Мы Iыхьэр къызыхэтха акроусэм хэт сатырхэм я пэщIэдзэ хьэрфхэм зэкIэлъыкIуэу укъеджэмэ, мыращ къыбжаIэр: « СИ »… ГурыIуэгъуэщ мыр усакIуэм и щхьэгъусэм зэрыхуэгъэзар.
Бемырзэм и усэхэм щегъэлъапIэ дуней псом щызэлъэщIысауэ
адыгэ бзылъхугъэм и дахагъымрэ гуакIуагъымрэ. «Адыгэ пщащэ нэсым» зыфIища усэр егъэпщэныгъэ защIэу гъэпсащ, икIэм-икIэжым, адыгэ бзылъхугъэм и хьэл-щэнри, и теплъэри, и акъылыфIагъри къызытещ сурэт усакIуэм абы псалъэкIэ щещI. «Къанжэм и фIыцIэр зи фIыцIэу къанжэм и хужьыр зи хужь», «Тамбукъан гуэлым и Iуфэм къыщыкI къамылу, зэкIуж», «зи Iупэхэр Iущхьэ гъэгъа», «бланэм и кIуэкIэр зи кIуэкIэ», «зи нитIыр вагъуэ лыд», «зи набдзэ фIыцIэ зэхэкIэр мазэ къурашэ цIыкIуитI» бзылъхугъэм и теплъэм усакIуэм егъэпщэныгъэ, эпитет телъыджэ бжыгъэншэхэр къыхуегъуэт:
ЖьантIэ
ЕтIысэхамэ – тхьэрыкъуэ,
Зиукъуэдиямэ – аслъэн.
Лэгъунэ нысэу, тхьэрыIуэ
ЗыхуищIа щауэм Iуплъэн.
Зи щхьэцыр Къущхьэхъу псыкъелъэ,
Зи щIыфэр къэжэр бжьэхуц,
Гухэлъым къыщигъэделэм,
Акъылыр зи шэпэIудз… («Адыгэ пщащэ нэсым») 14
Бемырзэм и лъагъуныгъэ лирикэм и зы Iыхьэщ «Лъагъуныгъэм
сыхуэщыпкъэщ» зыфIища сонет Iэрамэр. Сонет Iэрамэр сатыр пщыкIуплIу зэхэлъ сонетурэ пщыкIутху мэхъу, абыхэмкIэ зэхэгъэува цикл къагъэщIу. Сонет Iэрамэм и щхьэхуэныгъэщ къыкIэлъыкIуэ сонетыр ипэ итыр зэриуха сатырымкIэ къыщIидзэу гъэпсауэ щытыныр. Сонет пщыкIуплIыр зэриух иужьрей сатырхэр зэкIэлъыхьауэ хоувэ епщыкIутхуанэ сонетым – «магистраль»-кIэ зэджэм, абы сонет къэскIэ ящIэлъ гупсысэ щхьэхуэхэр къыщызэщIэкъуэжащ. Дауи, тыншкъым
усэ сатыр 210-рэ хабзэ хэхам тету зэпхауэ къэбгъэщIыныр, абы и жыпхъэми, и рифмэ гъэпсыкIэми, щыпхрыша гупсысэхэми тещIыхьауэ. Апхуэдэу щытми, усыгъэм и жанр нэхъ гугъу дыдэу къалъытэ сонет Iэрамэр Мухьэдин адыгэ усакIуэ псоми япэ къигъэIэрыхуэн хузэфIэкIащ 1973 гъэм – езыр илъэс 24 ныбжьым иту. Ар щхьэхуэу къытехуащ «Iуащхьэмахуэ» журналым, нэхъ иужьыIуэкIэ усакIуэм «ЛIыгъэм и тхыдэ» (Черкесск, 1981) зыфIища и япэрей тхылъым иту къыдэкIащ.
Сонет е сонет Iэрамэ зи Iэдакъэ къыщIэкIа адыгэ усакIуэхэм я нэхъыбэр зытетыр «инджылыз фащэрщ»: катренищрэ кIэух сатыритIу зэхэлъу. Бемырзэ Мухьэдин и сонет Iэрамэр щитхым нэхъ фащэ
гугъур – «итальян сонетыр» къыхихат: катрену тIурэ терцету тIурэ зэдзылIауэ. Пэжщ, Бемырзэм и сонет Iэрамэм рифмэ ухуэкIэр щызэпиуди хэтщ, ауэ абы и тхыгъэм и гупсысэкIи, темэкIи, сюжеткIи итальян сонетым къигъэув къалэнхэр щыгъэзэщIащ. Щапхъэу къэбгъэлъагъуэ хъунущ гупсысэр къызэщIэзыкъуэж епщыкIутхуанэ – магистраль – сонетыр:
Нэрыгъ зэ пщIамэ, мывэ джейри мэсыр,
Гукъеуэм си гум щищIыжащ унагъуэ.
КъысфIэщIт зэгуэрэм уэ у-Дахэнагъуэу,
Сэрауэ уи псэ закъуэ Джэримэсыр.
Уи деж кIуэ гъуэгур быркъуэшыркъуэт, хьэлъэт,
Гукъанэ зэпымычхэмкIэ гъэнщIат.
IэмалкIэ ди жагъуэгъухэр зэхуэщIат, ЖьантIэ
Абыхэм сэ сатекIуэфакъым хьэлкIэ,
ФIылъагъуныгъэм нэхъ симыIэу Iэщэ,
Илъэсхэм уардэу сэ сапхырыкIынут,
ИджырикI сщIэнут сэ схузэфIэкIынур.
Гугъуехь спэщIэлъыр аркъым зыщIэсIэжьэр:
Ди натIэм илъагъэнт дызэпэIэщIэу,
НэгъуэщI щхьэгъусэм гъащIэр детхьэкIыну.
(«Лъагъуныгъэм сыхуэщыпкъэщ», 15-нэ сонет) 15
Мыбы къызэрыхэщымкIэ, катрен строфаитIым деж Бемырзэм къыщегъэсэбэп итальян сонетым къигъэув рифмэ зэпхыкIитIым языхэзыр: абба – къызэщIэзыкъуэ («охватная», «поясная») рифмэ лIэужьыгъуэр. КъыкIэлъыкIуэ терцетитIым я рифмэ ухуэкIэр мыпхуэдэу къэбгъэлъагъуэ хъунущ: сдд – ссд.
Сонет Iэрамэм и ухуэкIэ хабзэм тету, Бемырзэм и кIэ дыдэу къакIуэ магистраль сонетым сатырхэр зырызурэ къытрешри, адрей сонет пщыкIуплIым зэкIэлъыкIуэу я къыщIэдзапIэ ещI. Япэрей сонетри иужьрей дыдэ сонетри къызэрыщIидзэ, епщыкIуплIанэр зэриух усэ сатырыр зэтохуэ – «Нэрыгъ зэ пщIамэ, мывэ джейри мэсыр».
Бемырзэм и сонет Iэрамэм макъхэм, рифмэм, строфар зэрыухуам, ритмикэм мыхьэнэшхуэ щаIэщ, ауэ тхыгъэм къалэн пыухыкIа щагъэзащIэ образхэм, сонетхэм ящIэлъ гупсысэхэм, усакIуэм и художественнэ Iэзагъым. И фIэщыгъэми ищхьэкIэ къэтхьа кIэух сонетми къызэрыхэщщи, Мухьэдин и сонет Iэрамэм лъабжьэ хуэхъуар лъагъуныгъэрщ, гухэлъ жэуапыншэ-насыпыншэрщ. Тхыгъэм и кIыхьагъкIэ усакIуэм хиухуэнащ и лирикэ лIыхъужьым и дуней еплъыкIэм, щыIэкIэ-псэукIэм, гурыгъу-гурыщIэхэм, гунэджым ехьэлIа образ гъэщIэгъуэнхэр. Апхуэдэщ, псалъэм папщIэ, бампIэр къыщытеуэм деж ар здэкIуэ «бгы лъапэм щыдаущ екIэпцIэ мэзыр», ар «зылъэхъэну къэIэбэ къудамэхэр», нэгъуэщIхэри. Лирикэ лIыхъужьым и гупсысэ нэщхъейхэр усакIуэм сонет къэскIэ егъэпщэныгъэ щIэщыгъуэхэмкIэ къыщеIуатэ: «Гукъеуэм си гум щищIыжащ унагъуэ»; «Вагъуэншэ уафэу, нэщI схуэхъуащ уи гущIэр»; «СылъаIуэу Iэ сшиям къыщыдыхьэшхри, Уэшх нэпцIу, сщхьэщыкIащ уи лъагъуныгъэр»; «Сыпсалъэми, плъыржьэрым ихь уIэгъэу, Шэджагъуэ махуэу уи нэхэм сопщIыхьыр»;
«…Зэгуэрми «фIыуэ слъагъу» жызымыIэжырщ Зи гъащIэр гужьеигъуэкIэ гъэнщIар»; «IэмалкIэ ди жагъуэгъухэр зэхуэщIат…»; «Псы ткIуэпсрэ пэт екъутэ псыхъуэ мывэр, Ди я кум ахэр (жагъуэгъухэр. – Хь. Л.) дэувахэщ хьэлэу…»; «Зэгуэпыр блащхъуэу гущхьэм къынэсыпэм, Уэрэдым си гупщысэр изохьэлIэр…». Еянэ сонетым и кIэухым – ебгъуанэм и щIэдзапIэм деж абыхэм къэсыхукIэ тхыгъэм щIэлъа гупсысэ нэщхъейр токIуэтри, фIэщхъуныгъэ лъэщымрэ псэ бэнэныгъэмрэ тепщэ щохъу. Лирикэ лIыхъужьым и плIэр иузэхужу адэкIи гъащIэм насып щигъуэтыжыным щIэхъуэпс, хущIэкъу мэхъу: «Илъэсхэм уардэу сэ сапхрыкIынущ, Жагъуэгъухэр гукъыдэжкIэ зэзгъэфы- ЖьантIэ
гъуэу. ИджырикI гъащIэм къыспэщылъщ и фIыгъуэр, Игъэунэхуакъым си къарум лъэкIынур, » – жеIэ абы. АрщхьэкIэ епщыкIущанэепщыкIуплIанэ сонетхэм деж лирикэ лIыхъужьым и гукъеуэр аргуэру къытокIуэ:
НэгъуэщI щхьэгъусэм гъащIэр депхьэкIыну
КъызжаIэпами, хъунтэкъым си фIэщ.
Уэ сигу уилъынущ, – узыхуейр къысфIэщ, –
Фэеплъуи уи сурэтыр къесхьэкIынущ. («Лъагъуныгъэм сыхуэщыпкъэщ») 16
Иужьрей магистраль сонетым и кIэ дыдэ сатыритIым къызэраIуатэщи, адыгэ псалъэжьым «узыхьыну псым зыдегъэзых» зэрыжыхуиIэм хуэдэу, лирикэ лIыхъужьыр арэзы тохъуэ и щхьэ кърикIуам, абыкIэ зыри игъэкъуэншэжыркъым икIи фIыуэ къыгуроIуэ Ухыгъэм и Iэмырым узэрыфIэмыкIыфынур… Аращ абы и гуауэри нэхъ гъэткIугъуафIэ щызыщIыр: «Ди натIэм илъагъэнт дызэпэIэщIэу, НэгъуэщI щхьэгъусэм гъащIэр детхьэкIыну…».
«Лъагъуныгъэм сыхуэщыпкъэщ» сонет Iэрамэр адыгэ литературэм деж сонет жанрым и зыужьыныгъэм и щIэдзапIэу къэплъытэ хъунущ. Абы ипэ къихуэу ди усакIуэ нэхъыжьхэм куэдрэ къагъэсэбэпакъым а жыпхъэр, псом хуэмыдэжуи абы и «итальян» фащэр.
Лиро-эпикэм и хэлъхьэныгъэ хъуащ Бемырзэ Мухьэдин и поэмэхэри: «ЛIыгъэм и тхыдэ», «Къуэш лъагъуныгъэ», «Гъуэгу махуэ, щIалэгъуэ!» (1977), «Поэмэ нэщхъей» (1987–1991), «Ди лъэпкъ пщыуэркъхэм я фэеплъу» (2000–2001), «Iэдииху» жыхуиIэхэр. Мыхэр псори щитха гъэр тхуэмыгъэнахуэми, Бемырзэм и «ЛIыгъэм и тхыдэ» япэ тхылъу 1981 гъэм къыдэкIам итащ ищхьэкIэ къэдгъэлъэгъуахэм ящыщу япэрей поэмищыр («ЛIыгъэм и тхыдэ», «Къуэш лъагъуныгъэ», «Гъуэгу махуэ, щIалэгъуэ!»). Ахэр усакIуэм 80 гъэхэм ипэ къихуэу итхащ.
И IэдакъэщIэкIхэри щыхьэт зэрытехъуэщи, Бемырзэ Мухьэдин къызыхэкIа лъэпкъым псэухукIэ хуэпэжащ икIи хуэусащ. ИгъащIэ псокIэ ар щIэхъуэпсащ адыгэр зылI и быну зэкъуэувэжу и жэнэт щIыналъэм лъабжьэ быдэ щищIыжыным, лъапсэ дахэ щиухуэжыным, къуэпсыбэ щидзыжыным. Езыри и гуащIэ къызэрихькIэ телэжьащ а къалэн мытыншхэр гъэзэщIа хъуным, ауэ хунэсауэ пIэрэ усакIуэ гумызагъэр и лъэпкъымрэ псэм пищI и хэкумрэ яхуиIэта уэрэдыр нижыIэсыну?.. И усэхэм языхэзым абы щитхыгъат:
Си гъащIэ, куэдщ уэ къысхуэпщIар,
Къыптенэжакъым сэркIэ щIыхуэ.
Сыхуейт иджы зы слъэкIыжын –
СыхущIыхьэн, къэмысу жьыгъэр,
Гухэлъ уэрэду пхуэстхыжын
Уэр щхьэкIэ мы си гущIэм щыхъэр.
(«Ей, гъащIэ – нэху пытхъахуэ тIэкIу.») ЖьантIэ
«Лъэпкъ щIыхьым зи псэр шэпэIудз» хуэзыщIа усакIуэ, егъэджакIуэ Бемырзэ Мухьэдин и цIэр адыгэм и тхыдэми, культурэми, литературэми уахътыншэ щыхъуащ, нэхъыщхьэращи, цIыхубэм фIыкIэ, дахагъэкIэ, къабзагъэкIэ ягу къинащ. И зы усэм къызэрыхэщщи, усакIуэм гуращэу, хъуэпсапIэу гъащIэм щиIари аращ:
Сэ куэд сыхуейкъым: зы сабий нэхъ мыхъуми,
Хьэщыкъ анэбзэм хуищIыжынырщ стхам,
Е си лъэпкъ мащIэу си гур зыхуэмыгъуэм
КъиIэтыжынырщ уи зы дэхуэха.
ИкIи зэгуэрым, и кIэм нэса щагъэу,
Сигу мафIэр, си лъэпкъ мащIэ, хъужмэ дий,
ЖыпIэнырщ: «Си цIэр щIэлъу и гущIагъым
Тетащ дунейм Бемырзэ Мухьэдин.» («Си лъэпкъым»)
ЦIыху зэчиифIэхэм езыхэр псэу щIыкIэ фэеплъ зыхуагъэувыж хабзэщ. Урыс усакIуэшхуэ Пушкин А. зэритхауи («Я памятник себе воздвиг нерукотворный»), Бемырзэ Мухьэдини фэеплъ мыкIуэдыжын зыхуигъэувыжащ. УсакIуэр зыщалъхуа Али-Бэрдыкъуэ къуажэм Кавказ зауэм хэкIуэдахэм я фэеплъу 1989 гъэм щагъэува сыным Бемырзэм и Iэдакъэ къыщIэкIауэ дунейм адыгэу тетым зэлъащIыса псалъэхэр къыхэIущIыкIащ. Жьыбгъэми хуэмыпхъэхыжын, уэшх-уэсми яхуэмылъэсыжын, дыгъэ жьэражьэми фае хуэмыщIыжын усэ сатырхэрщ зи гугъу тщIы сыным тетыр: 17
Лъэпкъ щIыхьым зи псэр шэпэIудз хуэзыщIу,
ЯукIыхункIэ бийм хуимыкIуэтахэм,
Хьэжрэту мыжурыпэм ирихужьэу,
ИстамбылакIуэ гъуэгум текIуэдахэм
Щана псэ нэхухэм я фэеплъщ мы сынри,
Адыгэ, зэтеувыIи, хуэгумэщI…
(«Урыс-Кавказ зауэм хэкIуэда адыгэхэм»)
ИщхьэкIэ дызыхэплъахэр щыхьэт зэрытехъуэщи, Бемырзэ Мухьэдин гъащIэм гъуазэ нэхъыщхьэу щиIар, и тхыгъэхэми лъабжьэ
яхуэхъуар икIи куууэ япкъригъэшыпсыхьар къызыхэкIа лъэпкъым и дунейрщ – и тхыдэрщ, щыIэкIэ-псэукIэрщ, хабзэрщ, нэмысырщ, лIыгъэ-шыгъэрщ, къызэщIэкъуауэ жыпIэмэ, абы и усэхэмрэ поэмэхэмрэ псэуэ яIутыр адыгагъэрщ. Апхуэдэу щыщыткIэ, лъэпкъыр псэуху, Бемырзэм и IэдакъэщIэкIхэри, езы усакIуэм и цIэри щыIэнущ, псэунущ. Людмилэ,
филологие щIэныгъэхэмкIэ кандидат Усэхэр Мухьэдин
ЖьантIэ Си гъатхэ дыгъэ къуэмыхьэж,
Си гукъыдэж, си гурыфIыгъуэ,
Дунейр уэрыншэм ныбгъуэхьэшт,
УзиIэу зыми семыфыгъуэ.
УзиIэу зыми семыиж –
АбыкIи, си бзэ, уэрщ си щапхъэр:
Сэ уи беягъкIи сыбеижщ,
Адрейхэр сщIэнуи сыхуопабгъэр.
Уэрыншэм гъащIэр шхын мышыут,
И IэфIи фIэIуи зыхэзмыщIэу,
Мо дыгъэ къепсыр щхьэкIуэ шут,
Абдж къызэрыкIуэт вагъуэ мыщIэр.
ЖызыIэ щыIэщ псэлъэгъэху,
Уэ къэбгъэщIэнур къэбгъэщIауэ,
И псалъэ кIапсэр зэрихъэху,
УфIэмыIуэхуу, къопэбжьауэу.
Сэ зы дакъикъи семыдэIу
Абы я псалъэ мыжьэ-мывэм.
Къуршыпс ежэхыр хуэщIкъым дэгу
Абы зыгуэрым хидза мывэм.
Псыр тожри, мывэхэр къонэж,
Гъуэгу зэрытехьэрэ и псыпэр,
ЗэринэкIар абы гъунэжщ
Мывэ пкIэлъейрэ щхьэдэхыпIэу.
Си адыгэбзэ, уэ улъэщщ,
Зи зэманыгъуэу угурыхуэщ,
ЦIыхугу дэтхэнэри къотIэщI,
Уэ ущагъабзэкIэ Iэрыхуэу.
Зэм, си бзэ, уохъури уэ жьгъыру,
Адыгэ пшынэу, уобзэрабзэ,
Зэм, къызыкъуохри уи къарур,
ХеящIэ джатэу ар уогъабзэ.
Анэ быдзышэу, уэ уIэфIщ,
УщыщхьэщыскIэ сабий гущэм,
Гухэлъ уэрэди жыбоIэф,
ЗэригъэдзэкIыу пщащэ гущIэр.
Уэ уафIэжьгъейми, къэбгъэщIащ 18
2 Заказ №733 ЖьантIэ
Зэрыдунейуэ зэджэ «Нартхэр»,
Гъэ минхэр, си бзэ, уэ бгъэщIащ,
Иджыри мащIэкъым уи натIэр.
Си лъэпкъым щIэблэ къыщIэхъуам
Насып вагъуэбэу, ужьэхэпсэу,
Я нэхъ тхьэмыщкIэ ар щыхъуам
УреIэ уэ, си адыгэбзэ! * * *
Къуршыбгъэхэр щохуарзэр уэгум лъагэу,
Къыр дамэм пшэ ешахэм зрагъэщI.
Аргуэру сыпIейтейуэ ситщ уи лъахэм,
Къурмэн сызыхуащIын си адыгэщI.
Шхыныншэурэ гъаблэгу къэзыщта цIыхуу,
ЗызмыгъэнщIыжу сошэр уи хьэуар,
Сэр хуэдэу, дауикI, нэгъуэщI зым ицIыхукъым,
Уэрыншэу мы илъэсхэр зэрысхьар.
Уи пащхьэм сэ мардэншэу сыщыкъуаншэщ,
ПпэIэщIэ сыхъухункIэ сщIакъым сэ
Мы илъэс закъуэм сызыщалъхуа къуажэм
Апхуэдиз дыдэу хуезэшыну псэр.
Щиху тхьэмпэ Iувхэм дыгъэ бзийм зыфIещIэ,
Мэз жыг епэрым бжьэхэр бгыпэм деш.
Сэ гуфIэм си гур сIэпихын къысфIэщIу,
Сыщытщ Iэнкуну ди къуажэбгъум деж.
ФIэхъусыжым щIыгъуу, къысхуэшии уи Iэр,
Уи куэщIым, Хэку, аргуэру сынеджэж.
Уэ зырщ уэрэду гъащIэм сэ щызиIэр,
Адрейхэр псори уэ уи джэрпэджэжщ. Макъ зиIэм ещIыр джэрпэджэж,
Пкъы зиIэм едзыр ныбжь,
Дунейм и тхыдэ сызэджэж,
УIэгъэу сфIощI убжьыбжь.
ЛIэщIыгъуэу цIыхум къигъэщIам,
Мамыру хисэу гуэдз,
Уэ, лъырэ нэпскIэ мыгъэнщIау,
Пщызгъуэткъым напэкIуэцI. 19 20
ЖьантIэ
ЗимыIэр зиIэм и джэгуэнщ, –
Ирехъу ар лъэпкъ е цIыху, –
Къарум игъуэтмэ зытекIуэн,
Къэгъазэ имыцIыху.
Уэ си тхьэ, хъуну пIэрэ зэ
Зэщыхъухэу цIыхухэр цIыху,
ЯIыгъ IэнатIэм, мылъкум, бзэм,
ИмыщIхэу ин е цIыкIу?!
Зы лъэпкъ щхьэхуещэм и нэфI-нейм
Химыхыу фэбжь адрейм? –
Армырмэ, сфIощI сэ мы дунейм
Ущыпсэунри лей. * * * Мейкъуапэ щыщIэдзауэ Адлер нэсу,
Хы Iуфэ Iэгъуэблагъэхэри хыхьэу,
Адыгэ жыгхэм щодаущ я мэзыр,
Адыгэ фIэщыгъэцIэхэр зэрахьэр:
ЦIэмэз, ТIуапсэ, Псыжь, Iэнапэ, Сочэ,
Шэпсы, Щхьэгуащэ, Псыбэ, Дэгъуэмыс.
Къытезгъэзэжу сэ а цIэхэм соджэр,
Адыгэ тхыдэм сфIэщIу сыкIэрыс,
ИкIи, апщIондэхункIэ, си хэку дахэ,
КъысфIощIыр псы шыугъэр къызыпыж
Хы ФIыцIэ нэпкъ щIэхахэм кхъухь къутахуэу
Хыуей нэужьым укъыщысщыпыж. * * *
Ирехъу и Iэнэр узэда, Езы хьэтыкъри ирегъаблэ, Адыгэм и гур зыт зэтар – Къащымыхъунырт ар ныбаблэ. Шей фIыцIэ ефэми езыр, Хуей хъумэ, и щхьэм щIэмыпIастхъэу, И хьэщIэм папщIэкIэ хьэзырт Абы сыт щыгъуи и шыгъупIастэр.
И хэкур дахэт, и щIыр бейт, И Iэщым тафэр яуфэбгъурт, И зы бгъум хыр къыщыукъубейт, ЖьантIэ
Тен Iуфэ нэсырт адрей и бгъур. И щIалэм зищIу лъэгущIэтын, И напэр кIапэкIэ имыщэт. Е, ажал пащхьэм хуитт итын, И гъащIэм лъаIуэкIэ пимыщэт. И пщащэм и щхьэм пщIэ хуищIыжт, Бзылъхугъэ щIыхьыр ихъумэфырт, ДахагъкIэ – гъащIэр щыз зыщIыжт, ГуапагъкIэ – унэм и жьэгу мафIэт. Адыгэ щIэблэр вагъуэ бынт, Адыгэ лIыжьхэр акъыл бащэт – Адыгэм сыт ядэбгъуэфынт, Насып щаIатэмэ мы гъащIэм. Адыгэ лъэпкъым и Iэпкълъэпкъ пщыкIутI –
Адыгэ анэм и зэш бын гъуэзэджэ,
Фэ адэжь хэкум вагъуэу фыщылыдт,
Фыкъэзылъагъухэр къывэхъуапсэу зэкIэ.
Натхъуэджыр, беслъэнейр, еджэрыкъуейр,
Жанейр, мэхъуэшыр, хьэтыкъуейр, шапсыгъыр,
ИтIанэ абазэххэр, къэбэрдейр,
Адэмей лIакъуэр, кIэмыргуейр, бжьэдыгъур.
Кавказым и дахапIэр фэ фи хэкут,
ЩIыгулъым я нэхъ бейр фи хьэсэ щIапIэт,
Къэрал зэмыщхьхэм къыфхухашу гъуэгу,
Фи тенджыз Iуфэр яIэт кхъухь тедзапIэу.
Иджы фэ дуней псом фыщикъухьащ.
Фэрыншэу нэщхъеялэщ чэщей мэзхэр,
Фэрыншэу, уэгум вагъуэ щипхъыхьар
Мэкъуауэ бадзэу, мафIэ нэпцIкIэ мэсхэр.
Адыгэ лъэпкъым и лIакъуэ пщыкIутI,
Iэпкълъэпкъыу цIыхум фэ фхуэдизщи иIэр,
Зыгуэр фыхэщIу и гур ивмыуд,
Фи псэуныгъэр гурыфIыгъуэу зиIэм. Адыгэу нобэ ущытыныр гугъущ,
Адыгэу нобэ упсэуныр хьэлъэщ. 21 22
ЖьантIэ
Зэманыр жырри зыгъэщащэ гухъущ, –
Абы екъутэр цIыхум и щэн-хьэлыр.
Абы пэлъэщкъым лъэпкъми и къарур.
ИгъащIэкIэ хабзэфI зэрихьэгъахэр,
Зэхекъутэжри ди зэман ерум,
ХуэнщIей пэлъытэу, яхепхъэжыр гъэхэм.
Адыгэ цIыхури мэхъу кIуэ пэтми жьгъей.
Хъанцэгу и къуршрэ, и тенджызу псынэр,
ЩхьэхуэфI гухэлъым ар иронэщхъей,
Лъэпкъ кIуэд зэрыхъур имылъагъуу и нэм.
Ди щIэблэр едэIуэжкъым къэзылъхуам,
Еплъыжкъым ди цIыхубзхэр я нэмысым,
Фадафэм и пщылIыпIэ зэрыхуам
Ди щIалэхэр ехьыж, игъуэ нэмысу.
Iыхьлыгъэр куэдым къызэрапщыр мылъкущ,
ЦIыху уасэр къызэрабжыр и лэжьапIэрщ,
Iиманыншагъэр ямыщIыж емыкIу,
Нэмыплъи хуамыщIыж зимыIэм напэ.
ЕщIыфыр япэ къэсым хэутэн,
Лъэпкъыбзэу илъэс минхэм я уэсятыр,
ПлъэмыкIыу бгъэшынэн е бгъэукIытэн,
Адыгэ щIыхьыр пфIыхаутэ ятIэм.
Апхуэдэу щыхъукIи, лъэпкъ ягъэпудам
ДэщIыну зи гум къэкIыр зырызыххэт,
Хэт илъэс кIуахэм игу ираудащ,
Хэт и щхьэр лъэпкъ гукъеуэ хэмытыххэ.
Адыгэу нобэ ущытыныр гугъущ,
Ауэ сыт щыгъуэт щыщытар ар тыншу,
Къэвгъуэтыт тхыдэм зэ щищIыж ди гугъу,
Ди гъащIэр тхьауэ дэ къэзэуатыншэу!
Щалъхуати, и мыгъуагъэу, жэнэт хэку,
Яхуэхъури бийхэм ар хьэ зэрышхыпIэ,
НэщIэбжьэ куэдхэр щIагъэкIащ и нэгу,
Ди лъэпкъ бэшэчу, лIыхъужьыгъэр зи бэм.
И тхыдэ кIыхьу къызэринэкIам,
Ар куэдрэ ихуэгъащ псэзэпылъхьэпIэ,
Имыгъуэтыжу, уеблэмэ, щIэлъхьэпIэ,
И быну хамэ Iэщэм къиукIар.
Къэхъуащ монголхэм ар щапэщIэта,
Зы фэбжь кърахмэ, щащIэу ярихыжу,
ГуIэжу Лабэ Iуфэ щыIута, ЖьантIэ
Сабийхэр псыхьэлъахуэу къыхихыжу.
АрщхьэкIэ, хуэмызами сыт махуей,
Абы игъэпудакъым зыкIи и щхьэр,
И Хэкур къигъэнэн щыхъуами хуей,
Яхуэувакъым ар лъэгуажьэмыщхьэу.
Адыгэу нобэ ущытыныр гугъущ,
Адыгэу нобэ упсэуным къикIыр,
Ди тхыдэ гуауэу фхуэсщIыжам зи гугъу,
И напэ къэс унэджысынырщ и кIэм.
Ирехъу гуфIэгъуэ, е гухэщI ирехъу,
Абы ухущытынырщ ухуэфащэу,
Уи напэм ену уи гур хурырегъу,
Уи махуэ къэсыхун цIыхугъэ бащэу.
Уадыгэныр мыгурыфI-гурей,
Зи уэлиигъуэм фIэфIмэ – улъэпкъыпсэу,
Адыгэу хъуам тралъхьэмэ тезыр,
IэщIыб пщIыжыну уи анэдэлъхубзэр.
ПIурылъу зы бзэ, узэдису зыщI,
Хьэлэлу къыщыптепсэкIэ зы дыгъэ,
Адыгэу упсэуным къикIыр зыщ –
Уадыгэну къыпкъуэкIынырщ лIыгъэ. * * *
Сэ уэрэд зэхэслъхьэну сыхуейт,
Ашэмэз и пшыналъэм пэхъуну,
Мы ди хэкум щхьэщыт щIымахуейр
ШэчыгъуафIэ абы хуигъэхъуну.
Сэ сыхуейт мы лъэхъэнэ ерум
Си лъэпкъэгъу къыхэнахэм лъащIэншэу,
Си уэрэдым яхилъхьэу къару,
Гугъуехь псоми пхишыну лажьэншэу.
Ауэ сэ сыхъужакъым сабий,
Усэм лъэкIри лъэмыкIри сымыщIэу,
Нобэ дэ ди гущIыIум ит бийм
ЛъэкIыныгъэ къищтар зыхэзмыщIэу.
Сэ си усэр схуэщIынукъым мылъку,
Дэхуэхахэр зыхуей хуигъэзэну,
Хущхъуэ уасэ къудей зыкъуэмылъ
ЦIыху сымаджэхэм ар яIэзэну.
Хуэхъуфынукъым ар щIэгъэкъуэн
Къару фIыцIэм джэгуэн ищIа цIыхухэм, 23 24
ЖьантIэ
ЛъэмыкIыну IэмалкIэ текIуэн
Iулъхьэ мыхъумэ нэгъуэщI зымыцIыхухэм.
ПцIы яупскIэ зи нэгур мыджыл
Хэку уэлийхэм хэзагъэркъым жьабзэ –
Щымыхъуну си усэр уэчыл
Уэчылыншэ здэхъуам къэрал хабзэр.
Щихъумэнукъым лъэпкъыр абы
Афянафэ, аркъафэ уз хьэлъэм,
Къамышэфрэ ямыIэу зы бын,
Iуэхуншагъэм ди щIэблэ итхьэлэм.
Сыт атIэ, фIэкI симыIэу гъерэт,
СыщIыпеуэр сэ нартым и пшынэм?..
Сэ сыхуейт зэхэслъхьэну уэрэд,
Ауэ… гъыбзэ сфIэхъункIэ сошынэр… Лыгъей мафIэр щIадзауэ, щIыр мэс,
Ялеижкъым уэ плъэкIыу щытам,
КъыIэщIэкIи ажал узыщтам,
Зэ къэщтэж уи бжьамийр, Ашэмэз!
ПщIэжрэ, япэм къыщыхъумэ щIым уэгъу
Е лъэпкъитIым яку дэлъмэ къайгъэ,
ТхьэмыщкIагъэм хуэхъуфу дауэгъу,
Уэ бжьамийм уи макъамэр къибгъэкIт.
А макъамэм дэщIыгъуу къэкIыжт
Дыгъэ гуащIэм къэкIыгъэ исар,
А пшыналъэр зи щIыфэ нэсам
Къытехуа и уIэгъэхэр кIыжт.
ЩIакIуэ кIапэм лъэпкъитI теувар
А бжьамийм узэрепщэу зэкIужт,
Зэхихыжт пшэм и напщIэ уфар,
Псыежэххэм мыл телъыр къэткIужт.
Ауэ ар зы зэманти блэкIащ,
УэрикI, нарт, утетыжкъым дунейм.
Арагъэнщ, къытщыхуауэ и нейр,
Къайгъэ мафIэр нэм зэкIэ щIикIар. * * *
ЦIыху зэпIэзэрытхэм сывохъуапсэр:
ФыхуэщIкъым зымикI фэ зэхэзещхъуэн. ЖьантIэ
ФыгубжькIэ, фыкъэлыбкъым, уафэхъуэпскIыу,
Лажьэншэ цIыхум фэ ефпэскъым хъуэн.
Фи гъуэгур захуэу, фи акъылыр къабзэу,
Лъэ быдэкIэ фрокIуэр щIыгум фэ.
Удын фхуэхъуакIэ фи жагъуэгъухэм я бзэр,
Фэ зэикI къэвмыгъанэ фи гуфIэн.
Фэ фщIэркъым лъагъуныгъэ насыпыншэ, –
Бзылъхугъэ зи гухэлъым епцIыжам
И закъуэ къыфщымыхъуу «щIым и бынжэ»,
Фэ фхузэфIокIыр фигу ивгъэхужын… * * *
Я анэр быным щамыдэж зэман,
Я адэм къуэхэр щыхуилъыж лъэхъэнэ,
Ей, зэман гугъу, зэман къуапэтемэн,
Ди япэкIэ иджыри сыт бгъэхъэнур?
Iыхьлыгъэм и IэфIагъым ебэкъуам
КIухьэн зыгуэрым фIэщ щIыгъуейщ хуиIэну,
Абыхэм я тхьэр бохъшэ быдэу къуарщ,
А ахъшэ тхылъырщ ахэм я къурIэныр,
Зы щIыпIэм щызэщехур цIыхур лым,
НэгъуэщIым щыщIобэгыр щIакхъуэ бзыгъэм –
ЦIыху цIыкIур гъейм зыгуэрурэ къелынт,
ДэмыкIуэдыжмэ ар ныбэизыгъэм. АНЭМ И Зи узыр сипкъкIэ зыхуэзгъэву
ЩыгуIэм гу сызыхуэхъун,
Уэращ сэ гъащIэр схуэзыгъэфIыр,
Си щIалэу гу щысхуэху слъагъун.
АжалкIэ сяпэ уимыщ закъуи,
ЩымыIэ уэ пхуэзмышэчын,
Си Iэ лъэныкъуэр пыбупщIами,
КъэнамкIэ IэплIэ уэсшэкIынщ. * * *
ЩIымахуэ, гъатхэ, гъэмахуэ, бжьыхьэ.
Блолъэтри гъэхэр, къытхуонэр пщIыхьхэу, 25 26
ЖьантIэ
Иныкъуэр тхуохъур гукъэкIыж гъафIэ,
Иныкъуэр гуауэу гум щыдогъэвыр,
Жьы щхьэл кIэрахъуэу мы дунеижьыр
Егъэджэрэзри зэманым и жьым,
Ди гуIэ макъхэр имыщIу щхьэжэ,
ГугъапIэу диIэр тфIызэхехьэжэ.
Ей, зэман бзаджэ, ей, зэман гуащIэ,
КIэщIщ армырами цIыхум епт гъащIэр,
НыбжькIэ нэсахэм уи хъер щемыкIкIи,
Игъуэ нэмысу зыми уемыджэ.
Гу ящегъахуэ, хъунумэ, гъащIэ,
Къахуумыгъэсу зэуэ лIэныгъэр,
Бын зэщIэрыуэхэм – анэ гумащIэм,
ЗэрышагъащIэхэм я лъагъуныгъэм. Тамбукъан гуэлым и Iуфэм
КъыщыкI къамылу, зэкIуж,
Зи Iупэ цIыкIухэр къэгуфIэм,
Iущхьэ гъэгъауэ зэIуж.
Бланэм и кIуэкIэр зи кIуэкIэ,
Вагъуэм нэхъ лыдыр зи нитI,
Зи набдзэ фIыцIэ зэхэкIэр
Мазэ къурашэ цIыкIуитI.
ЕтIысэхамэ – тхьэрыкъуэ,
Зиукъуэдиямэ – аслъэн.
Лэгъунэ нысэу, тхьэрыIуэ
ЗыхуищIа щауэм Iуплъэн.
Зи щхьэцыр Къущхьэхъу псыкъелъэ,
Зи щIыфэр къэжэр бжьэхуц,
Гухэлъым къыщигъэделэм,
Акъылыр зи шэпэIудз.
Жыжьэу иреIу уэ уи фIыцIэр,
Щауэхэр изу уи ужь,
Къанжэм и фIыцIэр зи фIыцIэ,
Къанжэм и хужьыр зи хужь. * * *
Тенджызщ уи нитIыр, ибэу купрауз, Уи набдзэхэр и дамэщ хы тхьэрыкъуэм, ЖьантIэ
Уи лъагъуныгъэр сэ схуэхъунущ уз, ГущIэгъу къысхуумыщIыныр уи тхьэрыIуэм. Уэ ущтамылэм – сэ сыуищтаучщ, Сэ сырагъэрщ а уи нэ къызэмыплъхэм. Сэ занщIэу сиукIынущ уи нэмыплъым – ЦIыхугъэ зиIэм, гъэрыр имыукI. * * *
Сэ фIыуэ уэ узэрыслъагъум,
Си нэху, къытепхьэ хъумэ шэч,
Къытехьэ шэч мо уафэ плъагъуми –
Уи дзыхьмыщIыгъэм ар пэшэч.
Къытехьэ шэч езы гухэлъми –
Апщыгъуэ ари щымыIэж.
Сызэрыщыпкъэм шэч щыхэлъкIэ –
Сызэрыпсэуми къытехьэж.
Сэ ену ар уэ бжезмыIэфми,
Псалъэншэуи къысфIощIыр IупщI –
ПфIэIэфIрэ уи псэр пфIэмыIэфIрэ
Къэхъуа зыгуэр уэ къыщоупщI?! НАПЭ
Зым, «ахъшэ иIэщ» жаIэри, йофыгъуэр,
Адрейм йохъуапсэр, иIэщи фызыфI,
НэгъуэщI зыгуэрми щыIэм я нэхъ фIыгъуэу
Къелъытэр, цIыхум иIэмэ насып.
Йохъуапсэр зиIэм гъащIэ, узыншагъэ,
АрщхьэкIэ зэи сэ сыхуэмыза,
ИриукIытэжу и цIыхугъэншагъэм,
Нэмыс зыхилъхьэжыным щIэхъуэпса.
Ей, гъащIэ, цIыхур дызыхуейр мымащIэ,
АрщхьэкIэ напэр дэ къыдэмэщIэкI
ЩыпфIэщIым, егупсыси тпэщылъ мащэм,
Iиманыр, сынолъэIу, тщхьэщумыгъэкI!.. 27 ЖьантIэ
УсакIуэ Къуныжь ХьэIишэт илъэс 75-рэ ирокъу 28
« СЭ СИ ГУР …»
Сопсэу сэ си гур зэIухауэ,
ЖызмыIэу си щхьэр нэхъапэжщ,
Адыгэ фащэр зыщысхами,
Адыгэ псалъэм сыхуэпэжщ. Къуныжь ХьэIишэт
Адыгэ литературэм и зыужьыныгъэ гъуэгуанэм уриплъэмэ, блэкIа лIэщIыгъуэм и кIэуххэм къэсыху бзылъхугъэ-усакIуэхэм я бжыгъэр мащIэ дыдэурэ къэгъуэгурыкIуащ, ауэ 2000 гъэхэм къыщегъэжьауэ лъэпкъ усыгъэм нэхъыбэу хэлэжьыхьыр бзылъхугъэхэр аращ. Абы и щхьэусыгъуэр нобэкIэ зэхэгъэкIыгъуейщ, ар, зымащIэкIэ нэхъ мыхъуми, адыгэм и зэхэщIыкI-гупсысэм, хабзэ-нэмысым епхауэ къыщIэкIынущ: дызэрыщыгъуазэщи, пасэ зэманхэм бзылъхугъэм и гупсысэр зэIухауэ къиIуэтэну, и гурылъ-гухэлъхэр сэтей къищIыну Iэмали хуитыныгъи иIакъым, ауэ иджырей лъэхъэнэм абы къигъэщI лирикэ щабэр лейкъым, уеблэмэ дызыхуэныкъуэщ. ЦIыхухъуусакIуэхэм я тхыгъэхэм ебгъапщэмэ, бзылъхугъэ усыгъэр куэдкIэ нэхъ щабэщ нэхъ щхъуэкIэплъыкIэщ, сыт хуэдэ Iуэхугъуэм темыгъэпсыхьами, ар анэ гупцIанэм, шыпхъу гумащIэм, щхьэгъусэ пэжым я ЖьантIэ

гурыщIэ къабзэкIэ псыхьащ. Зи гугъу тщIы псори щынэрылъагъущ усакIуэ Къуныжь ХьэIишэт и творчествэм.
Къуныжь ХьэIишэт Мурадин и пхъур Шэджэм районым хыхьэ Щхьэлыкъуэ къуажэм 1948 гъэм майм и 5-м къыщалъхуащ. Курыт еджапIэ нэужьым Горький Максим и цIэр зезыхьэ Литературэ институтым щIотIысхьэ. Лэжьыгъэ IэнатIэ зэхуэмыдэхэр ирихьэкIащ: Мэзкуу дэт институтхэм языхэзым, КъБР-м и радиом, щIэныгъэкъэхутакIуэ институтым щылэжьащ. А лъэхъэнэхэм Къуныжьым и япэ тхыгъэхэр дунейм къытехьэу хуожьэ. Ахэр «Ленин гъуэгу» газетым къытехуащ, апхуэдэуи урысыбзэкIэ зэдзэкIауэ «Поэтессы Советского Союза» серием хэту 1971 гъэм Мэзкуу къыщыдэкIащ, 1975 гъэм «Истоки» альманахым (Мэзкуу къыщыдэкIыу щытащ) къытрадзащ. А гъэ дыдэм дунейм къытехьащ Къуныжь Хь. «Япэ уэс» зыфIища и япэ усэ тхылъыр. Абы къыкIэлъыкIуащ нэгъуэщIхэри: «Къру гъуэгу» (Усэхэмрэ поэмэхэмрэ, 1984), «ГъащIэм и сурэт» (Усэхэр, 1991), «Горсть солнца» (Стихи, 1993), «Хьэрхьуп» (Усэ тхылъ, 1996), «Псэм и губгъуэ» (Усыгъэхэр, 1998), «Зэман гъуэща» (Усэхэмрэ поэмэхэмрэ, 2003). УсакIуэм и тхыгъэ нэхъыфIхэр щызэхуэхьэса «Удзыпэ тхьэлъэIу» тхылъыр 2015 гъэм «Эльбрус» тхылъ тедзапIэм къыщыдэкIащ.
Къуныжьым и усэхэр адыгэбзэкIи урысыбзэкIи къыдокI. Лирикэм нэмыщI, усакIуэр лиро-эпикэми щолажьэ: абы и Iэдакъэ къыщIэкIащ поэмэ зыбжанэ – «Шылэ удзхэр», «ГъащIэ уагъэ», «Си Алий» (ЩоджэнцIыкIу Алий и фэеплъу). Апхуэдэуи ар ныбжьыщIэхэм яхуоусэ, и тхыгъэхэр щIэх-щIэхыурэ «» сабий журналым къытохуэ. 29

Къуныжь ХьэIишэт и IэдакъэщIэкIхэм щытепщэр усыгъэм сыт хуэдэ зэмани къыдекIуэкI темэхэрщ (урысыбзэкIэ «вечные темы» жыхуаIэхэрщ). Апхуэдэщ хэкум, лъэпкъым, анэм ятеухуахэр, лъагъуныгъэ, пейзаж мотивхэр, гъащIэм и лъэныкъуэ псори къызэщIэзыкъуэ философие лирикэр. Ахэр зы усэм щызэхэухуэнауэ ХьэIишэт и тхыгъэхэм ущрихьэлIэ куэдрэ къохъу, икIи аращ усакIуэм и художественнэ Iэзагъым и нэщэнэу, и хъэтIым и щхьэхуэныгъэу къэлъытапхъэр.
Къуныжь Хь. и граждан лирикэр, хэкур фIыуэ лъагъуным ехьэлIа мотивыр и усыгъэм щытепщэхэм ящымыщми, щIыпIэ хэха щеубыд. УсакIуэр псэ къабзэкIэ и лъахэм зэрыбгъэдэтым и щыхьэтщ абы зэрызыхуигъазэ мыпхуэдэ сатырхэр: ЖьантIэ
УзимыIамэ, сытыт си дунейр,
СимыIэу псэху
ЗгъэлъапIэ си щIыналъэ?
Пщэдей сихунум уи гум,
Къэбэрдей,
ИреувыIэ нобэ
Си пшыналъэр. («Си щIыналъэ»)
УсакIуэм и лъагъуныгъэ усэхэр пщыдджыжь акъужьым хуэдэу
къабзэщ, гуапэщ, литературэджым, критикым и нэкIэ уеплъмэ, щIэныгъэр и лъабжьэу зэпкърыпхмэ – образ щIэщыгъуэхэр къыщыгъэщIащ, гупсысэ къэIуэтэкIэ гъэщIэгъуэнхэмкIэ зэщIэузэдащ. «Си лъагъуныгъэр езгъэпщэнут…» усэм и лирикэ лIыхъужьыр, псэм щигъафIэ гухэлъым и дахагъыр, кууагъыр, лъэщагъыр къиIуэтэн папщIэ, ар зыхуигъэдэн, зригъэпщэн дунейм щимыгъуэту гупсысапIэ йохуэ: «уэгу вагъуэм хуэдэ мыIэрысэм» иригъэпщэнути, ар «бжьыхьэм жьы къепщэнум ихьынущ игъуэ нимыгъэсу»; «жьэгум хъуаскIэ къыдэлъэтым» хуигъэдэнут, «щIымахуэр къэсрэ жьым къимыхьу щытамэ уэс щIыIэр, бзийр ипхъуатэу»; «пщэдджыжьым уафэм къихьэ дыгъэм» иригъэщхьынути, «дунейм имыхь сыт щыгъуи бзыгъэу.», нэгъуэщIу жыпIэмэ дыгъэри пшэм щыкъуилъафэ къохъу. ИкIэм-икIэжым, лирикэ лIыхъужьым къыгуроIуэ лъагъуныгъэ къабзэр зыхуэбгъадэ хъун зэрыщымыIэр, цIыху къэс езым и гухэлъ щIыкIэ зэриIэжыр, дэтхэнэми и гухэлъыр и псэм и плъыфэу зэрыщытыр. Ар зи гугъу тщIы усэм художественнэ бзэ дахэкIэ къыщыIуэтащ: 30
НэгъуэщI ар зэщхь темыт мы щIыгум –
Си лъагъуныгъэр ещхьыжщ си гум. («Си лъагъуныгъэр езгъэпщэнут.»)
Лъагъуныгъэ мотив къызыпкърыщ усэу Къуныжь Хь. и Iэдакъэ къыщIэкIахэм зэдыщIэкIыу зы щхьэхуэныгъэ япкърылъщ – гухэлъыр къабзэщ, ар зыпкърышыпсыхьа псэр итхьэщIыкIащ. Аращ усакIуэм и лъагъуныгъэ лирикэр «къабзэ», «лыд» «нур» псалъэхэмкIэ зэщIэузэдауэ щIыщытым и щхьэусыгъуэри. Къэтхьынщ щапхъэ зыбжанэ: «Уи теплъэ сызэжьэр къихьэн нэхъей, Лыдыжу щхьэгъубжэр солъэщI» («Си натIэм, си Iупэм я ныбжьыр зытелъ.»); «Лъагъуныгъэ пхузиIари уэ зым фIэкI Темыплъэну, мазэ нурым кIуэцIашыхь» («Уэрам захуэм унэ папцIэхэр къытощ…»). Абы щыгъуэми, мазэмрэ дыгъэмрэ хуэдэу, ХьэIишэт и усэхэм къыхэщ лъагъуныгъэм лъэныкъуитI иIэщ: и зы лъэныкъуэр гуапэмэ, адрейр – гуауэщ. Гухэлъыр нэхъ къабзэхукIэ, къару лъэщи хэлъщ икIи нэхъ гуащIэщ. А гурыщIэр сыт щыгъуи гуапэу, IэфIу зэрыщымытыр Къуныжьым «Сымымазэ, сымы- ЖьантIэ
дыгъэ.» зыфIища усэм IупщIу къыхощ: «И щIопщ гуащIэм лъагъуныгъэм, Чыным хуэдэу, сегъэлъей…».
Къуныжь Хь. и пейзаж лирикэр и творчествэ псом щынэхъ лъэщ дыдэхэм, щытепщэхэм ящыщщ. УсакIуэм и дэтхэнэ усэми щIыуэпсым и теплъэ зэхуэмыдэхэр хэухуэнащ. Абы щыгъуэми, лирикэ лIыхъужьым и псэм щыщIэхэм, и гурыщIэхэм дунейм и щытыкIэр пэщIэгъэувакъым, атIэ поджэж: щIыуэпсым и образхэмкIэ цIыхум и зэхэщIыкIыр, гухэлъыр, гупсысэр къэIуэта мэхъу. «Зы гъатхэр тIуми.» усэм деж фIыуэ зэрылъагъухэм гъатхэми закъыдещI, къахуогуфIэ, къопсэлъылIэ, абыхэм я гурыщIэм и плъыфэ фащэкIэ дунейр зэщIехуапэ:
И лъагъуныгъэм
КъытхуищIащ и гугъу,
Дэ тIум ди лъагъуныгъэр
ТхуигъэлъапIэу.
КъыщищIэм тIуми
ПIейтеяуэ дигу,
Хыхьащ жыг хадэм,
ТхьэмпэкIэ ихуапэу.
(«Зы гъатхэр тIуми.») 31
ГъащIэм ехьэлIа гупсысэ куухэр къыщиIуатэкIи Къуныжьым щIыуэпсым и образхэр Iэзэу къегъэсэбэп. Абы и усыгъэр щыхьэт зэрытехъуэщи, дунейм и щытыкIэр къетхэкIыныр мащIэщ, ар цIыхум и гупсысэ-гурыщIэ гуэрхэм ехьэлIауэ щытыпхъэщ, цIыхупсэм и гъуджэу увыпхъэщ. Нэхъыщхьэжращи, усакIуэмрэ щIыуэпсымрэ псэкIэ зэпыщIащ, зэрощIэ: «ЦIыху гуэр сфIощI хуейуэ Си гущIэгъу, Жьы щIыIэ ябгэм СыIущIэхукIэ», – щетх абы «Жьы щIыIэр жэщми мыгъуэлъыж.» зыфIища усэм.
Къуныжь Хь. и усыгъэм гъащIэм и философие куу хыболъагъуэ. УсакIуэм къигъэщIа илъэсхэри, игъэва гурыгъу-гурыщIэхэри,
акъылрэ псэкIэ зыхуэкIуа гупсысэхэри зэхыхьэжри, а псом къыхудэкIуа Iущыгъэр и тегъэщIапIэу, езым и дуней еплъыкIэ и усэхэм къыщигъэщIыжын лъэкIащ:
Мырауэ сфIощI и лъабжьэр гъащIэм:
Зым хуэхъур хущхъуэ зым и щхъухьщ.
ТIум яз хэмытмэ – гуапэр мащIэщ.
ТIум яз хэмытмэ – гуауэр кIыхьщ.
(«Зэ хъуамэ псыIэ пэшхьэку яжьэр.»)
Мы сатырхэм усакIуэм щIагъыбзэу щIилъхьэр гъащIэм IэфIри дыджри зэрыщызэщIэлъырщ, гуфIэгъуэри гуауэри зэрыщызэлъэпагъырщ, ер умыгъэунэхуауэ фIыр зэрызыхыумыщIэрщ. ЖьантIэ
Къуныжь Хь. и усыгъэм къыпкърыщ псэр къуэпс быдэкIэ адыгэм и тхыдэм, пасэрей хабзэхэм, нарт эпосым, IуэрыIуатэм, уэрэдыжьхэм зэрапыщIар усакIуэм и лъэпкъ зэхэщIыкIыр зэрылъагэм и щыхьэтщ. Абы щыгъуэми, тхыдэм щыхуэусэкIэ, ХьэIишэт и усыгъэм цIыхухъу хьэл къещтэ – и псалъэр быдэу егъэувыф, и къэIуэтэкIэм ерыщыгъэ хелъхьэф, и гупсысэр къару къэмылэнджэжкIэ епсыхьыф. ЖытIам и зы щыхьэтщ тхыгъиплI къызэщIэзыубыдэ «Уэрэд» усэ Iэрамэр. Абыхэм языхэзым адыгэм ижь-ижьыж лъандэрэ къыдекIуэкIа хьэл-щэныр екIуу къыщыгъэлъэгъуэжащ. Мыращ, усакIуэм пэжу зэритхымкIэ, адыгэр къызэрыгъуэгурыкIуар, зэрихьа хабзэ-бзыпхъэр, псэзэпылъхьэпIэ ихуами, IэщIыб ирамыгъэщIыфу къыдекIуэкIа псэукIэр:
Къыхуепсыхамэ хьэщIэу хамэр,
Къэмыхъут хуимыщIу хамэм дзыхь. Гурыщхъуэ щIыныр имыхабзэт,
Къарум, акъылым ящIт хэмыщт.
Хыхьамэ зауэм – хуэдэт шабзэм,
Мэш губгъуэм хисэмэ – емышт.
ХамэщI имыхьэт ихъунщIэну,
И лъэпкъ нэмысыр ихъумэжт…
(«Си лъэпкъ насыпыр зи гуращэм…») 32
Щабэщ, гуапэщ, акъужь къабзэ къызыхихущ Къуныжь Хь. и усэхэр. Ауэ, апхуэдэу щытми, лъэпкъым и блэкIар зы узыфэ IэпапIэу къапхощ абыхэм. А тхыдэр усакIуэм «гугъу» жыхуиIэ эпитетымкIэ егъэбелджылы.
«Тенджыз ФIыцIэм и Iуфэм» фIэщыгъэм щIэт усэм лъабжьэ хуэхъуар ИстамбылакIуэрщ, Кавказ зауэм и кIэухыу ХIХ лIэщIыгъуэм икухэм адыгэхэм я лъахэр зэрырагъэбгынауэ щыта Iуэхугъуэрщ,
Тырку щIыналъэм щагъэIэпхъуэм, тенджыз ФIыцIэм ди лъэпкъэгъу куэд зэрыхэкIуэдарщ:
СыщымыIа ТыркущIым,
Чэбэр сымылъэгъуа.
Я гуауэм сегъэпIыщIэ
И щIагъ тенджызым хъуам.
(«Тенджыз ФIыцIэм и Iуфэм»)
УсакIуэм къигъэлъэгъуэж лъэхъэнэ лъандэрэ лIэщIыгъуэрэ ныкъуэрэ дэкIыжами, нобэр къыздэсым тхыдэм и гуауэр ужьыхакъым, усакIуэпсэми ар гуащIэу зыхещIэ: ЖьантIэ
Узыбгынахэр, Хэку,
ЩIигъуауэ зы лIэщIыгъуэ,
Ягу къыпщIэбэгыу
УэркIэ, мес, мэщыгъуэ.
Хэкужьым икIыжахэр
Зэрогъуэт,
Адыгэ бынщ…
(«Узыбгынахэр, Хэку.»)
Къуныжь ХьэIишэт и усыгъэм и щхьэхуэныгъэхэм ящыщщ езым и хъэтI, и дуней еплъыкIэ зэриIэжыр, къыхиха гъуэгуанэм тезышыфын зэрыщымыIэр: «Сыщыхасэм сыкъыщыкIыу, Уэ, зэгъащIэ, – сымыдзэл, Си къудамэр къыгуащIыкIым, ГуэщIыкIыпIэр си анэлщ» («Сыщыхасэм сыкъыщыкIыу.»). Зи гугъу тщIы а гупсысэм къыпащэ усакIуэмрэ усыгъэмрэ я зэхущытыкIэр къызыхэщ усэхэм. Усэ зытхыр и усыгъэм, и IэдакъэщIэкIхэм я тепщэу, художественнэ псалъэр здыхуей лъэныкъуэмкIэ иунэтIу тфIэщIми, абы къыпэщIэуэ еплъыкIэ Къуныжь Хь. и «Усэ сэ стхыркъым.» тхыгъэм дыщрохьэлIэ:
Усэ сэ стхыркъым,
Езы усэм си гъащIэр зэхелъхьэ,
Зэрегъэзахуэ си хьэлыр. («Усэ сэ стхыркъым») 33
Къуныжьым и усэхэм я поэтикэм – зэрытха бзэм, ритмикэм, строфикэм, абыхэм къыщыгъэсэбэпа рифмэ лIэужьыгъуэхэм, н. –
щхьэхуэу къытеувыIэпхъэщ. Псом япэу къыхэгъэщыпхъэращи, усакIуэм анэдэлъхубзэр Iэзэу егъабзэ, абы и Iэмал гъэщIэгъуэнхэр и усыгъэм IэкIуэлъакIуэу хеухуанэ. Нэхъыбэрэ абы узыщрихьэлIэхэм ящыщщ зэгъэпщэныгъэ, метафорэ, къэгъэпсэуныгъэ Iэмалхэр, эпитет гъэщIэгъуэнхэр, егъэлеиныгъэхэр. Къэтхьынщ щапхъэ зыбжанэ: «Уэшхым къыхыхьауэ, дыгъэ бзийхэр къофэ» («Укъысхуэзэну арагъэнщ»), «Сыножьэ сэ бэшэчу, лIэм и гъунэу, ЩIы зэгуэчар зэрежьэм хуэдэу псым» («Сыножьэ»); «Адэ щIэиныфIщи, гугъэм, Сыщыхэтми бэлыхь, ШыщIэм хуэдэу, гъатхэ губгъуэм Емызэшу къыщежыхь» («Гугъэ»); «Еплъыт, пшэплъыр, бащлъыкъ плъыжьу, ЕдзэкIащ бгы дамэм. Псыри хуэдэщ бгырыс хъыжьэм Игъэпса гъуэгуанэм» («Дахагъэ»); «Зэманыр, шыфIу, кIуэрт мыпIащIэу, Гу лъыдмытэххэурэ, ди гъащIэр Ди сабий щхьэцхэм, уэшхыу, пыжт» («Зэманыр, шыфIу, кIуэрт мыпIащIэу»); «ШыщIэм пщIэхэлъ дыжьын уэзджынэу, Уи фIыщIэ жыгым мазэр фIэлъщ» («Сыщалъхуа лъахэ»); «Мазэр, хуэдэу кхъуейхьэл ныкъуэм, Пшэ шэжыпсым ныхоткIухь» («Мазэр, хуэдэу кхъуейхьэл ныкъуэм»), нэгъуэщIхэри. Къуныжьым и усэхэм ритмикэ шэщIа яIэщ, языныкъуэхэм укъыщеджэкIэ макъамэ щIэлъу зыхыбощIэ. Мис, псалъэм папщIэ, щапхъитI:
ЖьантIэ
Къыдыхьэжам я жьэгум,
Къахохьэри къару,
Къыщофэ гуфIэу уэгум:
«Къру, къру, къру». («Къру гъуэгу»)
Дышыпсэу, дыпсысэу
Дихьэжми уафэгу,
Къэдгъанэ гупсысэр
Щыблэнур ди жьэгущ.
(«Дышыпсэу, дыпсысэу.»)
Рифмэ лIэужьыгъуэхэм ящыщу ХьэIишэт и усэхэм нэхъыбэ дыдэрэ къыщыгъэсэбэпар кIэух рифмэ зэблэдзарщ: 34
Зы щIалэгъуэщ цIыхум иIэр.
Илъэс къэскIэ уэсыр къос,
ЩIымахуае щащыху щIыIэр
ИгъэткIуну дыгъэр къопс.
(«Сымымазэ, сымыдыгъэ.»)
ИщхьэкIэ къэтхьа щапхъэм деж рифмэ зэблэдзакIэ зэпыщIащ япэ сатырымрэ ещанэмрэ (иIэр – щIыIэр), етIуанэмрэ еплIанэмрэ (къос –
къопс) я кIэуххэр. Апхуэдэуи зи гугъу тщIы усыгъэм сатыркIуэцI
рифмэм и щапхъэ дахэ ущрохьэлIэ: «Си нэбгъузым щоджэгу уафэ нэзыр» («УсакIуэ гъащIэ»). Мыбдежым сатырым и пэщIэдзэмрэ и кIэухымрэ «нэбгъузым – нэзым» жыхуиIэ рифмэ къулеймкIэ зэпыщIащ.
Гу зылъытапхъэхэм ящыщщ усэхэр зэрыгъэпса строфикэр.
Адыгэ усыгъэм нэхъыбэрэ къигъэсэбэп сатыриплI строфам нэмыщI, Къуныжьым и усыгъэм сатыр бжыгъэ зэхуэмыдэу – сатырихыу, сатыриблу, сатырийуэ – зэхэлъ строфахэм ущрохьэлIэ. Сыт хуэдэ гъэпсыкIэ-ухуэкIэ ямыIами, Къуныжь Хь. и усэхэр зы жыпхъэ гуэрым е гупсысэ щхьэхуэм ихузауэ щыткъым: абыхэм псэ яIутщ, я щыIэкIэ-псэукIэ яIэжщ, купщIэкIи фащэкIи заужь зэпытщ. Абы щыхьэт тохъуэ усакIуэм и IэдакъэщIэкI мыпхуэдэ сатырхэри:
Си усэхэр жынукъым мывэу,
Си псалъэхэр, бзууэ, щхьэхуитщ.
(«Си усэхэр жынукъым мывэу.»)
3 Заказ №733 ЖьантIэ
«дахагъэ», пхуэгъэбелджылынущ – Зэрыщыту къапщтэмэ, Къуныжь Хь. и усыгъэ дунейр псалъэ зыбжанэкIэ «гуапагъэ», «щIыуэпс», «нэхущ», «лъагъуныгъэ», «гущIэгъу». Зи гугъу тщIы гурыIуэныгъэхэр дэтхэнэ усакIуэ нэсми и тхыгъэхэм образ гъэщIэгъуэнхэмкIэ хэгъэткIухьауэ щыт хабзэщ. Сыт а къалэн мытыншыр Къуныжьми къыщIехъулIэр? – УсакIуэм и псэр дунейм щытепщэ дахагъэм, гъащIэм хэлъ гуапагъэм и плъыфэщи, щIыуэпсым хуэдэу щхъуэкIэплъыкIэщи, акъужьым хуэдэу къабзэщи аращ! Дэ дызэреплъымкIэ, эстетикэ лъагэм и щапхъэщ мы сатырхэр:
Дыжьыныху макъыр хэлъщ нэхущым,
Дыщафэ пшэплъым дыгъэр хэлъщ,
Дунейм дахагъэу къыщыушым
Сэ си псэм зыхипщэну хэтщ.
(«Дыжьыныху макъыр хэлъщ нэхущым.»)
Мы едзыгъуэм зэрыщынэрылъагъущи, усакIуэм и IэдакъэщIэкIхэм я нэщэнэ нэхъыщхьэхэр усыгъэ лъагэм и пщалъэу щыт гурыIуэныгъэхэрщ. Апхуэдэ нэщэнэхэм Къуныжь Хь. и усэхэм гъащIэ кIыхь зэраIэнумкIэ шэсыпIэ драгъэхьэ.
Адыгэ лирикэм хэлъхьэныгъэ нэс хуэхъуа тхыгъэфI куэд зи къалэмыпэ къыпыкIа Къуныжь ХьэIишэт иджыри илъэс куэдкIэ узыншэу лъэпкъым хуэлэжьэну ди гуапэщ. 35 Людмилэ,
филологие щIэныгъэхэмкIэ кандидат ЖьантIэ
Усэхэр ХьэIишэт 36 * * * Лимон щхъуантIэр хужьыбзэу къогъагъэ,
Хужьыр хужьым зэщIищтэу мэджэгу.
Сыт къуэлъыж щIымахуэкум и къуагъым,
Жыг баринэхэм къищу я нэгу?
Щхьэгъубжащхьэм лимоныр щогъагъэ,
И мэ гуакIуэм хьэуар къыдозу.
Борэн хужькIи щIымахуэм егъахъэ,
Ирегъахъэ, – йокIыж и чэзур.
Акъужь плIаплIэм къудамэр елъахъэ,
Ди щIымахуэм лъэмыкIыу пищэн.
КъыщыкIуам е щыкIуэж имыгъахъэм,
ЩIым тетауэ ар хэти ищIэн?
Си ныбжьэгъу е си гъунэгъу Си губампIэр дэзыхынур?
Мыгупсысэхэр си егъущ,
Хуейхэт псалъи сымытхыну.
Сыхуэмей хамэ гущIэгъу,
Уафэ щIэншэр тхылъу сиIэм.
Пшэхэр сэ си уэршэрэгъущ,
КъытотIысхьэ бзухэр си Iэм.
Iэ сэмэгум – жэнэтбзу,
Си Iэ ижьым – адэжынэ.
Къэсу щытми и чэзу,
СщIыгъуу ахэр лъэтэжынущ.
Гуауэр хъумэ си Iэпэгъу
Дэнэ схьыну? Дэнэ схьыну?
Си ныбжьэгъу е си гъунэгъу
Си губампIэр дэзыхынур? * * *
Зэманыр, шыфIу кIуэрт, мыпIащIэу,
ТаурыхъкIэ ди псэм зедгъэтIыжт. ЖьантIэ
Гу лъыдмытэххэурэ, ди гъащIэр
Ди сабий щхьэцхэм, уэшхыу, пыжт.
А уэшх макъамэр шыкIэпшынэу,
Си гъащIэ псом насыпу хэлъщ.
«ЗгъэкIуэдым» жысIэуи сышынэу,
Бэлыхь минищэхэм сыхэтщ.
Гур дахьэхыжкъым сабий шыпсэм,
Акъылым куэд зэхегъэкIыф.
Ауэ зэгуэрым сабиипсэр
ЗыIыгъа шыпсэхэр нэхъыфIт. * * *
Си анэм и таурыхъхэр жыг баринэщ,
Зэманым, хуэсакъыпэурэ, етхъунщI.
Ар къоIущащэ: «Уэ къызэдз хъырини,
Уи сабииплIым жьауэ сахуэхъунщ».
Къудамэхэр си анэм къедэхащIэу,
Щымысхьу гукъэкIыжхэр къагъэхъей,
И махуэхэр Iулъэтми, хуэдэу пщIащэм,
И бжьыхьэм IуощIэ мамэ мынэщхъейу.
Дунейм иIэхукIэ жыгыр таурыхъ кIасэу,
Си анэм имыIэну гуауэ, зэш.
Бжьыхьэ дыгъэшхуэр ещI уэрэдым Iэси,
Гъусэ фIэкIуэдхэм игукIэ хуегъэзэж. Еплъыт, пшэплъыр, бащлъыкъ плъыжьу,
ЕдзэкIащ бгы дамэм.
Псыри хуэдэщ бгырыс хъыжьэм
Игъэпса гъуэгуанэм.
Дыгъэ бзийхэр, псым щыджэгуу,
Хогъуэщэжыр пшагъуэм.
А дахагъэм ухуэдэгумэ –
Уэ умыцIыху щIагъуэ. 37 38 ЖьантIэ Гъатхэм дуней дахэр дощIэращIэ –
Ар укъысхуэзэну арагъэнщ.
Бзухэм я уэрэдыр щагъэтын мыпIащIэ –
Ар укъысхуэзэну арагъэнщ.
Уэшхым къыхыхьауэ дыгъэ бзийхэр къофэ –
Ар укъысхуэзэну арагъэнщ.
Лэгъупыкъур гуапэу къысхуогуфIэ –
Ар укъысхуэзэну арагъэнщ.
ЩIы мэракIуэ IэфIу, псалъэм Iупэр есыр –
Ар укъысхуэзэну арагъэнщ.
ЩIытемыпыIэжыр си гупсысэр
Уэ сыныпхуэзэну арагъэнщ.
Сыножьэ, псы хуэлIар зэрежьэу псынэм,
Зэм си гур хэхъуэу, зэми сыIэнкуну,
СфIощI пхужымыIэу псалъэ телъыр Iупэм
Сыножьэурэ сыгугъэу гъащIэр кIуэну.
Сыножьэ, къыщахьыжкIэ бзухэм гъатхэр
Япэ удзыщIэр щIэтэджыкIыу дамэм.
Сыножьэр бжьыхьэм, яужь тхьэмпэ гъуахэр
КъыщыпиудкIэ жьыбгъэм жыг къудамэм.
Сыножьэ сэ бэшэчу, лIэм и гъунэу,
ЩIы зэгуэчар зэрежьэм хуэдэу псым.
Сыножьэр сщIэуэ япэкIэ къэхъунур,
Сыножьэ, зэремыжьэм хуэдэу зым. * * *
Си натIэм, си Iупэм я ныбжьыр зытелъ
Щхьэгъубжэм хэлъ абджхэр солъэщI,
Жэщыбгым сыхэплъэу гу пщтырыр пIейтейм,
Си усэ сатырхэр сошэщI. ЖьантIэ
Гъатхэпэр къэсамэ, гу жейр къегъэхъей,
Акъылым тэлайкIэ полъэщ.
Уи теплъэ сызэжьэр къихьэн нэхъей,
Лыдыжу щхьэгъубжэр солъэщI. * * *
Сыщыхасэм сыкъыщыкIыу,
Уэ зэгъащIэ, – сымыдзэл,
Си къудамэр къыгуащIыкIым,
ГуэщIыкIыпIэр си анэлщ.
Си гупсысэр, гугъэр, тхыдэр
Лъахэ уэгум щоджэрэз.
Уэ уи бийкъэ ар зымыдэр,
Умылъагъуми и шэрэз?
Дамэ стетщи, сэ си абгъуэр
ФIыщIэ жыгым тызощIыхь,
Си псэ тIэкIур, бэлэрыгъыу,
IумыщIарэт зы бэлыхь., .
Псынэ къабзэм хуэдэу, гъащIэр
КъибгъэхъуэхукIэ, из мыхъуж,
Жыг баринэу гъатхэм гъагъэу,
Бжьыхьэ къэскIэ зэ мыгъуж.
Зы щIалэгъуэщ цIыхум иIэр.
Илъэс къэскIэ уэсыр къос,
ЩIымахуае щащыху щIыIэр
ИгъэткIуну, дыгъэр къопс.
Сымымазэ, сымыдыгъэ,
Уэс си лъэгум щIэкIутам,
КъыслъэIэсмэ зэ ухыгъэр,
Сыхэтаи, сахэмытаи.
Сымымазэ, сымыдыгъэ,
Сэ цIыху псом срамылей. 39 40
ЖьантIэ
И щIопщ гуащIэм лъагъуныгъэм,
Чыным хуэдэу, сегъэлъей. Адыгэбзэр си псэкъым,
Адыгэбзэр си нэкъым,
Си псэм хуэдэр си анэрщ,
Си нэм хуэдэр си адэрщ.
Адыгэбзэр псысэкъым,
Iейуи сыгупсысэркъым –
Ар си нитIым я нэщи,
Ар схэлъ си псэм и псэщи. ШыщIэм пщIэхэлъ дыжьын уэзджынэу,
Уи фIыщIэ жыгым мазэр фIэлъщ,
Уи тхыдэ гугъур сигъэджыну,
КъызэIущащэу зэролъэлъ.
ЩIыналъэ дахэу Къэбэрдейми
Сэ япэ дыдэу сыщикIам,
Слъэгъуат мы щIышхуэм и пщэдейри,
Сигу фIыгъуэ защIэщ къыхуэкIар.
Уи акъужь къабзэм, схуэгуэпэну,
Губгъуэ джэдгыным и мэр хэтщ.
Мы щIы хъурейм уэ пхуэзгъэдэну
НэгъуэщI зы лъахи щызмыгъуэт. * * *
Бжьыхьэ тхьэмпэ, фымыщхъыщхъ.
Си псэр дзапэкIэ щысIыгъкIэ,
КъыщIэмыкIыу нэпс сыщыгъкIэ,
Зэхызох жызыIэр «цырхъ».
Бжьыхьэ тхьэмпэ, фымыщхъыщхъ.
Фи макъамэр жьым дэфхъуэжу, ЖьантIэ
Зэмыфэгъуу – плъыжьу, гъуэжьу
ТIэкIу иджыри къэфлъэтыхь.
Бжьыхьэ тхьэмпэ, фымыщхъыщхъ.
Фи къэкIуэнур гъатхэм пыфщIэ,
Гум и гъатхэм тIэкIу схупыфщэ,
Гугъэ сщIащи дыгъуэпшыхь.
Бжьыхьэ тхьэмпэ, фымыщхъыщхъ. ЖЭП.
Жэп къытехэм, дыджыжкъым зэрыджэр,
IэфIагъ гуакIуэр къыхохьэ, мызэз.
КъыхэкIащи мэз Iувым семыджэу,
Сэ си гъащIэм, жэщ бзыгъэу, зеузэщI.
Вагъуэр хэзмэ, жэщ кIыфIри телъыджэщ,
Къытехами бжьыхьэпэм и жэп.
Щыплъэгъуар уэ мэз Iувым зэрыджэу,
Си щIалэгъуэ бэшэчым и дэпщ. ДИ Адыгэ уэрэдыжьхэм я макъамэр,
Кхъузанэм хуэдэу, си акъылым ез.
Си бзэ шэщIар хъыринэ ирегъащIэ,
ИмыщIа куэди си гум кърегъащIэ,
Темылъа куэди си псэм къытырелъхьэ,
Хэлъ дэп жьэражьэм махуэ Iэджи сфIес.
Адыгэ уэрэдыжьхэм ящIэлъ псалъэм
ПхузэфIэмыкIыу нэпсыр кърегъакIуэ,
ЗыщIегъури гупсысэм, зекIуэ макIуэ –
Адэжьхэм я сурэтым лъыхъуэжыну,
Я гурылъ щэхухэр къигъэушыжыну. ХЕЙ
МафIэм исым хуэдэу,
Жыгхэр хъуащи плъыжь, 41 ЖьантIэ
Зы жыг закъуи щхъуантIэу
Мэзым щIэмытыж.
Жыг зэхуаку бэджыхъыр
Жьыбгъэ жэрым хеш,
ШыкIэм нэхъ нэхъ псыгъуэ
И уэрэдыр хейщ.
Щымыгъыж и фащэр,
ПцIанэ хъуащ мэз псор.
Сэ сIахыжми гъащIэр,
Жыгхэр ирепсэу. * * * МылIэжын къуршхэр си гум къихьэм,
Абы си гъащIэр пызолъыт –
Нэхущ бэмпIам и пшагъуэ Iыхьэщ,
Псы уэрым ихь зы пшахъуэ цIыкIущ.
Илъэс мин ипэ ункIыфIахэу
Вагъуэ лъэужьу тхуэблэ минхэм
Си гъащIэ тIэкIур сэ еслъытым –
Сабийм хуагъаблэ хьэрэфинэщ.
Ауэ зы гъатхэм щыщIэдзауэ
Бжьыхьэм нэсыху псэу хьэндырабгъуэм
Си гъащIэ мащIэр еплъытамэ, –
СыцIыхущ, сыкъуршщ икIи сывагъуэщ. 42 ЖьантIэ
Артисткэ Щэрмэт Людмилэ илъэс 70 ирокъу
ЗИ 43
Щэрмэт Людмилэ СулътIан и пхъур Аруан районым хыхьэ Къэхъун къуажэм 1953 гъэм къыщалъхуащ. Курыт еджапIэр къиухри, ар 1970 гъэм щIэтIысхьащ Щукиным и цIэр зэрихьэу Москва дэт театр училищэм (адыгэ студием, егъэджакIуэр профессор Калиновский Леонидт). 1975 гъэм Налшык къызэригъэзэж лъандэрэ, ар ЩоджэнцIыкIу Алий и цIэр зезыхьэ Къэбэрдей къэрал драмэ театрым щолажьэ. Щэрмэтым 1997 гъэм «Къэрэшей-Шэрджэс Республикэм щIыхь зиIэ и артисткэ», 2008 гъэм «КъБР-м и цIыхубэ артисткэ» цIэ лъапIэхэр къыхуагъэфэщащ.
Театр гъуазджэм пэжкIэ къулыкъу зэрыхуищIа илъэс 48-м къриубыдэу Людмилэ игъэзэщIащ роли 100-м щIигъу. Щэрмэтыр хьэл зэмыщхь зиIэ цIыхухэм я щытыкIэм тыншу зэриувэфым и фIыгъэкIэ, абы
утыку кърихьащ лIыхъужь зэмылIэужьыгъуэ куэдым я образхэр. Псалъэм и хьэтыркIэ, Адыгэ театрым и тхыдэм къыхэнащ Еврипид и «Ипполит» (Корифейкэ и образыр), ЩоджэнцIыкIу Алий и «Къамботрэ Лацэрэ» (Лацэ), Думбадзе Нодар и «Кукарачэ» (Ревекэ), Шортэн Аскэрбий и «Яшэмрэ къэзышэхэмрэ» (Цоцэ), Иоселиани Отиа и «Хъыджэбз къыдэнэжахэр» (хъыджэбзихми я ролхэр гъуэрыгъуэу), Арро Владимир и «Мо къэкIуам феплъыт» (Ларисэ), IутIыж Борис и «Тыргъэтауэ» (Адисэ) спектаклхэм, нэгъуэщI куэдми Людмилэ щигъэзэщIа роль купщIафIэхэр. Характернэ, лирикэ, комедие лIыхъужьхэм я об- 44
ЖьантIэ
разхэм къадэкIуэу, Людмилэ егъэзащIэ драмэ ролхэри. Абы къегъэлъагъуэ актрисэр езым и жыпхъэм, и джэгукIэ щхьэхуэм и гугъу щыпщI хъуну зэманым зэрынэсар. Щапхъэ нэрылъагъущ Кайтов СулътIан и пьесэм къытращIыкIа «Анэм и гур» спектаклым щигъэзащIэ Марие Павловнэ, Николаи Альдо и «Гулъытэншэ хъуахэр» лэжьыгъэм хэт Пьер сымэ я образхэр къызэригъэщIар, Нало Заур и новеллэм къытращIыкIа «IэфIынэ и нэ фIыцIитIыр» спектаклым анэм и ролыр, Горин Григорий и «Кин ЕплIанэм» Госуилл и ролыр зэрыщигъэзащIэр. Тырку драматург Несин Азиз и пьесэм къытращIыкIа «СыукI иджы, дунейнэху!» спектаклым хэт Дихэ и ролыр здигъэзащIэм, иджыри зэ Людмилэ джэгукIэ гъэщIэгъуэн ди пащхьэм кърилъхьащ. Курыт еджапIэм щыщIэсым художественнэ самодеятельностым хэтами, Людмилэ хирург IэщIагъэрт зыщIэхъуэпсыр. Ауэ адэм ар зэрыфIэмыкъабылыр къилъытэри, пщащэм нэгъуэщI IэщIагъэ къыхихащ. Республикэ газетхэм ящыщ зым театр студием ягъэкIуэн щIалэгъуалэ къызэрыхахым теухуа тхыгъэм къыщеджэри, адэм гукъэкI ищIащ ипхъу нэхъыщIэр абыхэм зэрахэзэгъэнур. А зэманым щэнхабзэмкIэ министру щыта Ефэнды Джылахъстэн и нэIэм щIэту Советхэм я унэм къыщыхахат Москва ягъэкIуэнухэр. Курыт еджапIэм адыгэбзэкIэ фIэкIа щемыджа Людмилэ и урысыбзэр тIэкIу «ещIэкъуауэрт», ауэ къылъыса лэжьыгъэр и анэдэлъхубзэмкIэ екIуу щигъэлъагъуэм, Калиновскэм зэуэ гу къылъитащ актрисэ хьэлэмэт къызэрыщIыкIыну пщащэм. ЕджэхукIи и нэIэ зытригъэтар а хъыджэбзым и закъуэкъым, атIэ адыгэ студием щеджа дэтхэнэ зыми ар адэ хуэдэу къащхьэщытащ. Актёр Iэзагъэм и щэхухэр Людмилэ шыIэ хэлъу, гунэсу зыIэригъэхьащ. Кавказ жыжьэм икIа щIалэхэмрэ пщащэхэмрэ къалащхьэм и еджапIэр лъапэ махуэ яхуэхъури, къауха иужь, Москва и
театр зэхуэмыдэхэм лэжьапIэ къыщыхуагъэлъэгъуат, ауэ гупыр зэрызэрыIыгъыу, Калиновскэмрэ Джылахъстэнрэ илъэситхукIэ зыхуаущиям тету, я хэку къагъэзэжащ, Адыгэ театрым щылэжьэн папщIэ. «Нобэр къыздэсми, а лIитIым мыухыж фIыщIэ яхузощI», – жеIэ Людмилэ. Гъуазджэм и лэжьакIуэ ухъун щхьэкIэ, дауи, ухуеин къудейр мащIэщ. Ар икIи уи лъым хэлъыпхъэу къыщIэкIынущ. Людмилэ IэщIагъэ хуэхъуауэ и гъащIэм къыщыдэгъуэгурыкIуэри и адэ-анэм я деж къыщожьэ. – Артистыгъэр яхэлът си адэми, си анэми, – жеIэ Щэрмэтым. – Къуажэм щагъэува «Къамботрэ Лацэрэ» спектаклым ахэр зэрыхэтам и мызакъуэу, си анэр къызэрыгуэкI гъащIэми щыджэгурейт. Ди гъунэгъу гуэрым щIыхьэху яIэмэ, цIыхухъуу зихуапэрт, пащIэхэр зытригъэувэрти, и ныбжьэгъу цIыхубзхэр и гъусэу хьэблэр къызэхикIухьырт, ЖьантIэ
къыхахахэр Iуэху зиIэм хуахьырт. Илъэс 90-кIэ псэуати, и нэкIум зы зэлъагъэ иIакъым, си адэмрэ абырэ зэгурыIуэ-зэдэIуэжу, я псэр зы чысэм илъщ жыхуаIэм ещхьу зэрызэдэпсар арагъэнщ. Сызэрианэм щхьэкIэ жысIэу щIэджыкIакIуэхэм къащыхъуну сыхуейкъым, ауэ цIыху угъурлыт, езым зэрыфIэфIу щытам ещхьуи жэназышхуэ игъуэтыжащ. ГъащIэ хъарзынэ къигъэщIами, и анэр зыми игъэлIэнтэкъым. Къуэрылъху-пхъурылъхуу 14, абыхэм къалъхужауэ 22-рэ илъэгъуащ си анэм, итIани сигу къоуэ, и жагъуэ хъуну жысIахэм согупсысыж. ИтIанэ, ар дунейм зэрехыжрэ гъащIэр зэрыкIэщIым сегупсыс хъуащ. Уэсым изогъэщхь цIыху гъащIэри, пIалъэ гуэркIэ къытохьэри токIыж… ТХьЭМ И Урысыбзэр фIыуэ зымыщIэу Москва кIуа хъыджэбз цIыкIум гъэщIэгъуэн Iэджэ къыщыщIащ икIи жиIащ. Ар иджы и ныбжьэгъухэм яIуэтэж, Людмилэ зигъэгусэн дэнэ къэна, езыри зыщодыхьэшхыж. Ар и щыхьэтщ Щэрмэтым гушыIэшхуэ зэрыхэлъым, езым ар фIыуэ къызэрыгурыIуэм. 45
Артисткэхэу Хьэмыку Жаннэ, КIэхумахуэ ФатIимэ, Щэрмэт Людмилэ сымэ. 2014 Бзэр гъэхуауэ зэримыщIэм хуэдэу, стипендие лъагэ къихьу яфIеджащ Людмилэ, «Драмэмрэ эстрадэмрэ я театрым и артист» иту диплом зрата цIыхуиблым ящыщ зыщ. «ЦIыхур зыукIыр игурэ и щхьэрэ зэтелъу «сощIэ сэ ар» щыжиIэ зэпытырщ. А Iуэху 46
ЖьантIэ
бгъэдыхьэкIэм къегъапцIэри, зымыщIэу жыхуаIэу зыщыдыхьэшхар абы щхьэпрокIыж», – жеIэ Щэрмэтым. – Мысостышхуэ Пщызэбий героиня къысхищIыкIыну хэтащ сэ, Лацэ и ролыр къыщызитам. Сызэрагъэхьэзырар комедийнэ характернэ актрисэми, теплъэкIэ сыхуэкIуэрти, арэзы сытехъуат. АрщхьэкIэ Лацэу уджэгуу гуащэм и ролым уехъуэпсэныр дауэ къыпщыхъурэт, ар нэхъ си гъунэгъут (мэдыхьэшх). ИтIанэ «Василиса Прекрасная»-м Василисэу сыщыджэгурти, ар Уд фызыжь щыхъум и деж утыкум сыкъижыжырт, си дзэхэр хэзлыкIырт, бэлэбанэу зысхуапэрти силъэдэжырт. Джэдзауэ Венерэ ищIырт а ролри, зэи Уд фызыжьу яхуэджэгуакъым, ар зыгъэзащIэр Мэшыкъуэ Фенят. Сэ сфIэфIыщэу ролитIри сщIырт. ГУМ ХЪУН оБРАЗХЭР
Апхуэдэ защIэу къелъытэ Людмилэ утыкум къыщиджэгуну къыхуихуа образхэр. Ролищэм щIигъу щищIащ Адыгэ театрым и утыкум, иджыпсту ягъэлъагъуэ спектаклхэм ящыщу 4-м хэтщи, абыхэм хигъэфIыкIым сыщыщIэупщIэкIэ, хогупсысыхьри къызжеIэ: – Псори лъапIэщ си дежкIэ, «эпизодщ ар, зэ сихьэу сыкъикIыжынуращ» жысIэу зезмыгъэлIалIэу сыджэгуну сыхуейкъым, апхуэдэ щIыкIэкIэ Iэпэдэгъэлэл сщIаи яхэткъым. Роль нэхъыщхьэр нэхъ тыншщ пщIыну, цIыкIухэм нэхърэ, сыту жыпIэмэ етIуанэр цIыхум гукъинэж ящыпщIыным икъукIэ уелIэлIапхъэщ.
Эпизод ролыр фIыуэ къызэрызэхъулIэр «къызэIузыхар» режиссёр гъуэзэджэ Дэбагъуэ Романщ. «ФIыуэ сыкъэплъагъуу жыбоIэ, роль къызэпткъым», – жысIэу сыщыкIэрыхъыжьэм, «ХъуэпсапIэм и трамвай» жыхуиIэм гъунэгъум и ролыр щысхухихащ, сыкъекIиехыу. Iэгуауэ ин зэрысхуаIэтар щилъагъум, «Кин ЕплIанэми» сыхигъэхьэри, Госуиллу сыджэгуащ.
«Хуабжьу сигу ирохь мы уэркъ бзылъхугъэ гъэфIар, щхьэпсыншэр,
а псоми къадэкIуэу икIи
узыIэпызышэр. Ролым гугъу сыдехьащ, ауэ режиссёрыр апхуэдизкIэ елIэлIат ар щиухуэми, сценэм сыщихьам егъэлеиныгъэу мы персонажым хэлъ псори узыIэпызышэу, щабэу джэгукIэм хэзагъэрт. Пэжыр
жыпIэмэ, мы ролыр Кен Людвиг и тхыгъэм къытращIыкIа «Насыпыр КIэхумахуэ ФатIимэрэ Щэрмэт Людмилэрэ щоджэгу. 2015 спектаклым хьэжьщ» ЖьантIэ
«ришелье» хэдыкIым ещхьщ: апхуэдизкIэ хэплъыхьащ, тIасхъэщ, ауэ щыхъукIэ лъэщу ухуащ». Москва дэс критикхэм Людмилэ и Госуилл гуащэр нэхъапэм ялъэгъуа псоми къыхагъэбелджылыкIащ.
НэхъыфIу слъагъуу сиIэщ «Гулъытэншэ хъуахэр» лэжьыгъэм щызгъэзащIэ цIыхубзым и ролыр. Ар къызытесщIыкIар Горнэ хьэблэм щыпсэу, быни унагъуи зимыIэ урыс бзылъхугъэт. Ар прототипти, япэ махуэм щыщIэдзауэ сыкъызэреджам нобэми сытетщ. КIунэ абы щигъэзащIэ ролыр езгъэкIуртэкъыми, ехьэкI-къехьэкI сиIэ мыгъуэ сэ, езы ЖьакIэмыхъури зэрыщыту ар жысIащ. Ар дауэ, псори дызыфIэлIыкI бзылъхугъэ уардэр, тIэкIуи ткIийр шэфталым хуэдэу бзылъхугъэ щабэ цIыкIуу?! Пщызэбий дунейм щехыжа лъэхъэнэм ирихьэлIэу Украинэм дыкIуэн хуей хъуащ дэ. Мис абы щыгъуэ КIунэ и пIэкIэ Хьэмыку Жаннэ хагъэхьащ, Мысостышхуэ Маринэ и ролыр КIэхумахуэ ФатIимэ иратащ. Спектаклым къызэригъэувым хуэдэу сытегушхуэфырт Жаннэ, КIунэ деж тIэкIу щтэIэщтаблэ сыщыхъурт.
Трагедием ущыджэгуну нэхъ тыншщ гушыIэм нэхърэ. Комедием зэ ебгъэхуэхмэ, ролыр къыпхудэхьеижкъым, театреплъхэр пIыгъыну гугъу дыдэщ. Трагедиер лIо, нэпс къебгъэжэбзэхыныр дакъикъэ Iуэхущ, арщхьэкIэ ари ди IэщIагъэм идэркъым, дэ дыщIагъэджыкIащ зэи утыкум ущыгъ зэрымыхъунум. «Анэм игу» спектаклым зэрыщысхузэфIэкIыр сщIэркъым си нэпсыр сIыгъыну, абы сыщыджэгуху еджапIэм къыщыджаIахэр сигу къызэрыкIыжыр арагъэнщ.
Куэдрэ жызоIэ ар сэ, иджыри къытызогъэзэжри, узэрыт ролыр «къэппсэун» хуейщ. «Репетицэ зэ, тIэу тщIымэ зэфIэкIащ» Iуэху театреплъыр къыпхуэгъэпцIэнукъым. ПщIэр уэ езым къыбгурымыIуауэ, ар дауэ цIыхум деж зэрынэпхьэсыфынур?! бгъэдыхьэкIэр захуэкъым, апхуэдэкIэ СфIэфI дыдэу садэлэжьащ, зыхуэзгъэдэн щымыIэу цIыху зэчиифIэхэт, режиссёр IэкIуэлъакIуэт Фырэ Русланрэ Теувэжыкъуэ Владимиррэ, иджыпстуи дызэрыгушхуэ Дэбагъуэ Роман сымэ. Сащытхъу пэтми зызгъэнщIынукъым абыхэм, ахэр адыгэ лъэпкъым насыпышхуэу къыдитауэ къызолъытэри. – Радиомрэ телевиденэмрэ сыкIуэн сыукIытэ сыхъуащ, куэдыIуэрэ утыку сихьэу пIэрэ жызоIэри. АрщхьэкIэ схуэгъэщIэхъуркъым, зыкъысфIэщIыжауэ къащыхъуну сыхуейкъым. Сыунэхъури зэ яжесIащ: «КхъыIэ, рассказыфIхэр фымыуцIэпI, сэ пщIэншэу сыкъыфхуеджэнщ». КъызэхьэлъэкIыркъым икIи сыщIегъуэжакъым, ауэ радиом операторитI фIэкIа иIэкъыми, къыплъысын щхьэкIэ куэдрэ уежьэн хуей мэхъу. Си зэманыр пщIэншэу зэрыкIуэдым сризэгуэпу сожьэ чэзур къыщыслъысыным. 47 ЖьантIэ
ГушыIэ щIыкIэм тетуи си лэжьэгъухэм жаIэ: «Спектаклыр утыку къыщрамыхьэжыну пIалъэр къэса иужьи Щэрмэтым щIэ гуэр къелъыхъуэ образым хилъхьэну». Пэжщ, утыкум тIэу зэкIэлъхьэужьу зэщхьу сыкъихьэну сыхуейкъым, абы щыгъуэми ипэкIэ сщIар нэгъуэщIым къигъэсэбэпу слъэгъуауэ. Псом нэхърэ нэхъ си жагъуэ хъур, сезыудыхыр сытми пщIэрэ уэ, Залинэ?! Уи мыIуэху зумыхуэ щыжаIэм и дежщ. Ар къызэмыузмэ – срипсэлъэнукъым, сыщигъэпIейтейкIэ – си Iуэхущ. Псалъэм папщIэ, театрым сыдыхьэу
солъагъу лIы гуэрым театрым уэсыр кIэщIитхъуэу. Ар ткIумэ зэрыкIэщIэлъэдэнум щхьэкIэ къыкIэщIитхъужыну селъэIуащ, идэртэкъыми, тумэнипщI естри, уэсыр мыдэкIэ къезгъэхьыжащ. Си Iуэхукъэ, ар си театрщ сэ. Щэрмэт Людмилэрэ Къущхьэ Догъэнрэ. 2008 ПСЭР РоЛХЭР
Щеджэ зэманым «Ромео и Джульетта» спектаклым щыджэгуну ехъуапсэу щытащ Людмилэ. Иджы зыхуейр купщIэ зиIэ, узыгъэгупсысэ образщ. – Айтматов Чингиз и «Плаха»-м хэт дыгъужь анэм и ролыр схуэщIынут, абы и зэхэщIыкIыр егъэлеяуэ спэгъунэгъущи. Сыту тхакIуэ лъэщт ар, сыту гъэщIэгъуэныщэу цIыхухэмрэ хьэкIэкхъуэкIэхэмрэ зэригъэпщат! Николаи Альдо и «Зерно риса» пьесэм къытращIыкIа спектаклым сыщыджэгуну сыхуейт. Зи къекIуэкIыкIар гуауэу, гугъуу зэхэлъ цIыхубзым и ролыр згъэзэщIэным иужь зэманхэм сызыIэпешэ.
Уджэгуну зэрынэхъ тыншыракъым, атIэ цIыху щхьэхуэм и гум щигъэв гурыгъу-гурыщIэхэр театреплъхэм я деж нэсхьэсыну сызэрыхуейрщ. Дунейр хужь-фIыцIэу зэхэлъ къудейкъым. А гупсысэр хьэкъ пщохъу уи ныбжьыр нэхъ щыкIуатэм, образыр куууэ зэпкърыпхыф щыхъум деж, упщIэ куэдым я жэуап къэбгъуэтыфу уджэгуныр уи псэм
къилъыхъуэ хъуа иужь. Къапщтэмэ, сфIэфIщ трагедиемрэ комедиемрэ щызэхэухуэна ролхэр згъэзэщIэн. Ауэ сытми узыгъэдыхьэшх къызэрыгуэкI гушыIэм е мыухыж нэпсым нэхърэ ар гъащIэм нэхъ пэгъунэгъущ. 48 ЖьантIэ
Къубатий Мухьэмэд «Шэнтхэр» жиIэу зы лэжьыгъэ къысхуигъэлъэгъуат, жьы хъуа зэлIзэфыз фIэкIа хэмыту. Шэнтхэр къегъэувэкIарэ къахуеблагъэу щытахэр ягу къагъэкIыжу. Пьесэм зыбжанэрэ сыкъеджащ, Мухьэмэд а спектаклым сыкъыщилъагъурт, сэ
апхуэдэу къысщыхъуртэкъым. Япэрауэ, гугъу дыдэт, етIуанэрауэ, мистикэ хэлъти, тIэкIу сигъэгуитIщхьитIт. Апхуэдэуи къэнэжащ ар, Мухьэмэди дунейм ехыжащ, и ахърэтыр нэху Тхьэм ищI, – жеIэ Людмилэ. ЛЭЖьЭГЪУХЭМРЭ
Насыпыр къыздикIынур пщIэркъым, жаIэ. Адыгэ театрым и лэжьакIуэ пажэхэм зэрырихьэлIар Людмилэ насыпышхуэу къелъытэ. Ахэр зэхуэзышар гъуазджэм хуаIэ лъагъуныгъэрт. 49
– Иджыпсту театрым и нэхъыжьхэмрэ къищта ныбжьыщIэхэмрэ къурш зэрахуэгъэзынур си фIэщ мэхъу, – жеIэ Людмилэ. – Дэтхэнэ зы театр лъэщми пеуэфынущ ахэр, сыт хуэдэ спектакль гугъури яхуэгъэувынущ. Бзэр яIурылъщ, уадэлэжьэн
хуейуэ аркъудейщ. Москва театрхэм я къулеигъэр иIамэ, дыдейр, шэч хэмылъу, зы щхьэкIэ нэхъ лъагэнут. Сыт щыгъуи Адыгэ
театрым и пщIэр адрейхэм нэхърэ нэхъ лъагэу щытащ, къызэрызэгъэпэщын хуейр лэжьыгъэм я
гур хуэзыгъэкъэбзэн IуэхугъуэхэмкIэщ. Театрым щылэжьэн
хуейкъым ар фIыуэ зымылъагъу. ДиIэщ актёрхэр зылъагъу мыхъу цIыхуитI-щы, щIэлажьэр дэрауэ зэрыщытыр къагурымыIуэу. Апхуэдэхэм ди IуэхущIапIэр дяпэкIэ Тхьэм ящихъумэ. IутIыж Борис и «Хьэпэщыпхэ» спектаклым Бабынэ и ролыр щегъэзащIэ. 2021
Я псэм хэлъым дыхамыхыну дыкъэзылъагъухэри, ди гуапэ зэрыхъунщи, ди мащIэкъым. Апхуэдэщ театрым и щIыхьэпIэм деж щыт цIыхубзым деж къыщыщIэдзауэ,
театрым и унафэщIхэр, ди щхьэцхэр тхуэзыгъэдахэ, реквизитор, дэрбзэр, ди щыгъыныгъуэхэм я художник бзылъхугъэ гуапэхэр, утыкур зыгъэнэху художник щIалэр, нэгъуэщIхэри. Театрым и унафэщIыр Пащты Иринэщи, цIыху зэпIэзэрытщ, артистхэр зыхуей дыдэм хуэдэу гъэщIэрэщIэнымрэ егъэфIэкIуэнымрэ и нэрыгъщ. Иджыпсту иIэ зэфIэкIымрэ и гухэлъымрэ зэхуэгъакIуи – дифI фIэкIа абы къызэрыхэмыкIынур си фIэщ мэхъу. ЖьантIэ
Нэхъыбэу къыхэзгъэщыну сызыхуейр ди щIалэгъуалэм я гъэсэныгъэрщ. Абыхэм апхуэдизкIэ хабзэ яхэлъщи, нэ ятезмыгъэхуащэрэт жызоIэ. Зэи ди хабзакъым зыщIыпIэ дыкIуэн хуей хъумэ, автобусым и жьантIэм ныбжьыщIэхэр дытIысу, ар зейр ди нэхъыжьхэрт, иджыпстуи Адыгэ театрым къыщекIуэкIыр аращ. Ар нэмысщ, пщIэщ, нэхъыжьми лъыбгъэсу, уи щхьэми хуэпщIыжу. Щэрмэт Людмилэ и утыку итыкIэм кIэлъыплъыну Iэмал зиIа псори щыхьэт техъуэфынущ ар сыт хуэдэ ролми зэхуэдэу фIыуэ зэрыпэлъэщым. образ зэмылIэужьыгъуэхэр гъэщIэгъуэныщэу утыкум щыдегъэлъагъу Людмилэ, псом хуэмыдэу фIы дыдэу къехъулIэу къызолъытэ абы гуэхыпIэ имыIэу езгъэкIу гушыIэбэ лIыхъужьхэр. Псэ къабзэ, гу хьэлэл зыкIуэцIылъ цIыху зэIухащ ар, зыгуэр щIихъумэн мурад имыIэу, гупсэхуу къызэропсалъэм удимыхьэхынкIэ Iэмал иIэкъым. Адыгэ театрым теухуауэ сыт хуэдэ тхыгъэ газетхэм, журналхэм къытемыхуэми, дэтхэнэми къыщагъэлъагъуэ Щэрмэт Людмилэ зи IэщIагъэм хуэIэижь цIыхуу зэрыщытыр. Абы къыгуроIуэ режиссёрым и пащхьэм къригъэувэ къалэнхэр икIи ахэр фIы дыдэу зрегъэхъулIэф, зэлэжь образыр режиссёрым зэрилъагъумрэ езым и бгъэдыхьэкIэмрэ екIуу зэхеухуанэри. Арагъэнщ игъэзащIэ дэтхэнэ ролри щIэплъыфэбэр, щIэжьыуэ дахэ хэплъагъуэу щIыщытыр, цIыхухэм я гум къыщIинэр. 50
Ольмезов Мурадин и тхыгъэмкIэ ягъэува «Унэ лъапIэ» спектаклым щоджэгу
(сэмэгумкIэ къыщыщIэдзауэ) Щэрмэт Людмилэ, Мысостышхуэ Маринэ, Къэжэр Борис, Хьэмырзэ Ахьмэд, Мысост Вадим сымэ. 2018 4 Заказ №733 ЖьантIэ
– Иджыпсту ди гъащIэм къыщыхъу Iуэхугъуэхэр сценэм къыщыдгъэлъагъуэмэ, ар пэж дыдэу зыми и фIэщ хъункъым, – жеIэ Людмилэ. – Сэ хьэкъыу спхыкIащ ди гъащIэ псор зэрытеатрыр, дэ дызэрыактёрыр. Сценэм хуэдэу сэ гъащIэм сыщыджэгуфынутэкъым, пцIым, бзэгу зехьэным, зэкIэлъымыкIуагъэм срабийщи. Слъагъу хъуркъым цIыху пцIыIуэпцIышэхэр, фэрыщIхэр, абы щыгъуэми пэжым и телъхьэу уи пащхьэ зыкъыщигъэлъэгъуэну щыхэтым деж. Театрым щылажьэ псоми ящIэ си Iуэху еплъыкIэр къехьэкIнехьэкI хэмылъу зэрыжысIэр. Сэ къызэрысфIэщIымкIэ, уи напэр къабзэу, ущIэукIытэн ббгъэдэмылъу, цIыхум и гум узэреуэн псалъэ Iей гуэр къыбжьэдэмыкIыу упсэуным нэхърэ нэхъ насып щыIэкъым. 51
Мамий Ержыб и пьесэм къытращIыкIа «Псэлъыхъухэр» спектаклым Хъыдзэдж Борисрэ Щэрмэт Людмилэрэ щоджэгу. 2020 – Сэ сынасыпыфIэщ си бынхэмкIэ. Фарисрэ Iэдисэрэ гугъу сехьу спIащ, артистым и улахуэкIэ сабиитI къэпIэтын жыхуэпIэр тыншкъым. Зыми ищIакъым массаж щIыкIэ зезгъэсауэ пщIэкIэ абы срилажьэу, хьэмэрэ тепIэн-щIэлъын къэсхьрэ зжьыщIу, пщыхьэщхьэкIэрэ сылъэсакIуэу. Абы и ужькIэ театрым сыгуфIэу утыку сыкъыщихьэрт. Иджы я щхьэ Iуэху зэрахуэж, сэри къыщыспэIэбэ щыIэу. Фарис и нысыпыр зэрыбгъунлъам тIэкIу сигъэгумэщIырти, унагъуэщIэ иухуэжащ, щIалиплI (унагъуитIым тIурытI) иIэщ. ПщафIэ Iэзэщи, хуэмыщI шхыныгъуэ къэбгъуэтынукъым. Iэдисэ нэхъ пасэу къызжиIат уэрэджыIакIуэ хъуну зэрыхуейри хуэздатэкъым, утыкум итым пщIэ зэримыIэр тегъэщIапIэ сщIыри. Москва кIуэри илъэсибгъум щIигъукIэ абы щылэжьащ. Маникюр ищIу зригъэсауэ абы иролажьэ. Махуэ псом абыкIэ къилэжьа ахъшэр иритурэ уэрэд щригъэтха къыхуихуащ. Дауэ мыхъуми, фIыуэ къехъулIэр IэщIыб ищIакъым. Зы хъыджэбз дыгъэ иIэщ, етIуанэ классым щIэсу. ЖьантIэ
Насыпышхуэу сиIэхэм ящыщщ си ныбжьэгъухэр. ПэжкIэ къызбгъэдэтщ илъэс куэд щIауэ къыздэгъуэгурыкIуэ, сифIри си Iейри къыздэзыщIэ бзылъхугъэхэу Зэгъэщтокъуэ Ася, Къущхьэбий Светэ, Былымгъуэт Эммэ сымэ. АпхуэдизкIэ абыхэм сесащи, зы махуэ къэмыкIуамэ е къэмыпсэлъамэ, си пIэм симызэгъэжу сохъу. Псом хуэдэжкъым Эммэ, жэщ-махуэ жумыIэу псалъэ къудей, си бынхэм нэхъапэ къос, къыпхуимыщIэни бгъуэтынукъым, – жеIэ Людмилэ. Зэи нэщI хъуакъым Людмилэ и унэр. Студенти, и лэжьэгъуу щытаи, Шэшэн, Абхъаз зауэхэм кърахужьаи – абы щымыпсэуар укIуэдыж. «Дауэ екIуэлIапIэншэу уэрамым цIыху къызэрыдэбнэнур, пцIанэу, шхын имыIэу, и псэр гужьеяуэ. Унэри пхыхуакъым, сэри си гур къабзэщ. Ари насып плъыфэбэм щыщщ», – жеIэ Людмилэ.
Актрисэр сценэм къыщихьэкIэ сыт зэгупсысыр? «ЯпэщIыкIэ
согузавэ, театреплъхэм саIуоплъэри, зызэтызоуIэфIэж (си унэжь сыщIэс хуэдэу). Къызэплъхэмрэ сэрэ дяку дэлъ зэпыщIэныгъэм гукъыдэж къысхелъхьэ», – къыхегъэщ Щэрмэтым. Сыт артистыр зыхуейр? Лэжьыгъэм тезыгъэгушхуэ щытыкIэ театрым иIэрэ утыку къихьэмэ, джэгурэ спектаклым къэкIуахэм Iэгуауэр хуаIэтмэ, дунейм теткъым абы хуумыщIа! Щэрмэт Людмилэ артист IэщIагъэм къыхуигъэщIахэм ящыщщ. Абы хуэдэхэр щылэжьэху, адыгэ театрым и пщIэри лъагэнущ. Залинэ 52 Исхьэкъ И Прозэ
Тхыдэ роман
Х
Къалмыкъ хъаным ХьэтIохъущокъуэм хуищIа лIыкIуэхэр иджыри къэту, Ашабэ Миншакърэ Джэрыджэ Мэремрэ Кърым кIуэну гъуэгуанэ техьат. Кургъуокъуэ а тIум я пщэ ирилъхьат, КIэмыргуейм ихьэмэ, Бэлэтокъуэпщым деж еблагъэу, абы и муради зыщагъэгъуэзэну. Кургъуокъуэ зэхигъэкIыну зыхуейр мырат: кIэмыргуеипщыр кърымхэм я ныбжьэгъуу зэрыжаIэм пэж гуэр хэлъ? Арауэ щытмэ, Бэлэтокъуэр кърымыдзэм гухьэу, къэбэрдеилъ игъэжэну и мурад? 53
Адыгэ-шэрджэсхэм сыт щыгъуи къадэгъуэгурыкIуэ зэхущIэуэм мызыгъуэгукIэ зыри зэрымыгугъа гуауэшхуэ дамэу зыкъызэкъуихыным шэч хэлътэкъым. Уэр-уэру ущызэIунщIыжыр – зыщ, хамэм ухуэбэджэндурэ, уи лъэпкъэгъухэр щызэтебукIэжыр – ар нэгъуэщIщ. Къэбэрдейм и лъэужьыр пщэдей яхунущ Беслъэнейм, КIэмыргуейм, Абазэхэм, пщэдеймыщкIэ къащIыхьэнущ Бжьэдыгъум, Шапсыгъым, Жанейм. Апхуэдэххэу екIуэкIынущ, Шэрджэсыр зыIуралъэфэпэху.
Тхьэмахуэ зыбжанэ хъуауэ ХьэтIохъущокъуэпщым къыщыхъурт
«къуалэбзу лышххэм» къауфэрэзыхь хуэдэу. Пщы уэлийм, жэщмахуэ имыIэу, къэбэрдеищIыр къызэхекIухь, дэтхэнэ щIыпIэм деж бийм щыIущIэнуми зэрегъэзахуэ. Кургъуокъуэ ткIийуэ зыхуигъэувыжащ: Iуэхур и нэм нэмысауэ, и мурадыр утыку ирихьэнкъым. НэгъуэщIу хъунукъым – ХьэтIохъущокъуэм фIыуэ ецIыхуж и лъэпкъэгъу жылэлIхэр. Зым – ипщэкIэ щыжиIэм, адрейр ищхъэрэкIэ
едзэпкъауэу зызэпащIэсэнущи, а тIум я зэпэкIием пэжым и макъ
Iущыр щIиублэрэкIэжынущ. Адыгэхэр езыхэр егъэлеяуэ макъыбэ кIий-гуощ. ЗызытригъэщIэн гупсысэгъу зэкIэ щимыIэкIэ, пщым езым и щхьэм нэхъ чэнджэщэгъуфI гъуэтыгъуейщ. Щхьэзакъуэ гупсысэ – аращ пщы уэлийр иджыпсту зыщыгугъыр.
Ашабэ Миншакърэ Джэрыджэ Мэремрэ я ежьэр гъатхэ псы къиугъуэм хиубыдат. ЩIэх-щIэхыурэ иджы къошх уэшхри. Шухэр КIэмыргуейм щынэблагъэм ирихьэлIэу, уафэм зызэлъэщIихыжри, щIылъэри къэбэдзэуэжат. Махуэ уэфIым къыдызэщIэбэкхъа щIым КIэлъыкIуэр. ПэщIэдзэр япэ номерым итщ. 54
Прозэ
иджы бахъэ гъуэзыр къыщхьэщех. Псэ зыIутым зыкъиужьыжащи – мэву, мэщхъыщхъ, мэушэ. Гъатхэщ!
Дыгъэм къухьэну зыкъигъэлъэхъшакIэт, къэбэрдей шууитIыр Бэлэтокъуэпщым и шы фIэдзапIэм щынэсам. ЛIитIыр епсыхри, кIэмыргуеипщым и хьэщIэщ хуитышхуэм щIыхьащ. ПщIантIэдэтхэми хьэщIэхэм яшхэр Iуашащ, зыхуей хуагъэзэну.
Гъуэгу тетахэм зрагъэтхьэщIа нэужь хьэщIэщым къыщIыхьащ Бэлэтокъуэпщыр. Ар езыр лIы щхьэпэлъагэ лъагъугъуафIэт, бгы псыгъуэ плIабгъуэт. КIэмыргуеипщыр къэбэрдейхэм гуапэ дыдэу къаIущIащ. ЗыкIи хуэбгъэфэщэнутэкъым мы лIыкIуэхэм защIыщидзеин гуэр пщым бзыщIауэ къуэлъу, е кърымхэр зэригъэныбжьэгъум иджыпсту ар ирипIейтейуэ. Болэт къыщыщIыхьэм, хьэщIитIри къэтэджащ. Пщыр нэфIэгуфIэу лIыхэм къаIуплъэри, гуфIэжу жиIащ:
– Фыкъеблагъэ!
– Благъэм я нэхъыфIыр тхьэм къыуити, ди хьэщIэ ихьэгъуэри пхуэфIын ухъу, – гуапэу жэуап иретыж Миншакъ. – КIэмыргуейм ищI дыкъыщихьэм, апхуэдизрэ зи фIыцIэ зэхэтхам и жылэ дыблэкIыфакъым. Мы си гъусэ щIалэр Джэрыджэхэ ящыщщ, и цIэр Мэремщ. Сэ Ашабэхэ сакъыхэкIащ, къызэрызэджэр – Миншакъщ.
– Уэра Ашабэр, Миншакъ цIэрыIуэр? – жиIэри, къэбэрдейхэм ещхь дыдэу хэкIиикIащ Бэлэтокъуэпщыр. – Уэ уи цIэр адыгэ щIыналъэхэми яфIэкIри, зэIэпахыурэ, Кърымым нэсащ, – уэркъым щытхъуурэ, пщыр набдзэгубдзаплъэу еплъащ абы и гъусэм, адэкIи къыщIигъужащ: – Джэрыджэ зэшхэри хуабжьу цIэрыIуэщ.
Мэрем, хуит зыкъригъэщI щIыкIэу, Миншакъ йоплъри, пщым жэуап ирет:
– Си шынэхъыжь Таукъан елъытауэ, укъысщIыщытхъун сэ иджыри злэжьакIэкъым, мыдэ пщIэшхуэ зиIэ Миншакъ шу гъусэу сыкъызэрыхихар хыумыбжэмэ…
Мэрем жиIэм и щхьэр дищIурэ, Ашабэм Бэлэтокъуэм зыхуегъазэ:
– Къэбэрдей адыгэ псэлъэкIэр зэрыпщымыгъупщар гуапэ сщыхъуащ, зиусхьэн.
уващ.
– Мыбдеж сыщыпсэу щхьэкIэ, сыкъызыхэкIахэм ялъщ сщIэтыр.
Нэхъыжьхэр етIысэхащ, Мэреми бжэкъуагъым нэхъ пэгъунэгъуу – Ущымыту, къэтIысыт, – жиIащ Бэлэтокъуэм, бысым гуапагъэрэ гъэгушхуэрэ и макъым къыхэщу.
– Нэхъыжьым и пащхьэ ситIысхьэну…
– Си шынэхъыщIэ, – попсалъэ абы пщыр, – адыгэм зэрыжиIэу, узыгъэтIыс уиубыжыркъым. ТIыс. Алыхьым и фIыщIэкIэ, Миншакъ, сыт щIэуэ къыщыхъуа фыкъыздикI фи лъэныкъуэм?
– Къэбэрдейр мамыру мэпсэу бжесIэмэ, сыпцIыупсщ. Дауи, ущыгъуазэу къыщIэкIынщ иджыпсту ди Iуэху зыIутым…
– Мамыру псэу щыIэ иджы? ПIейтейщ сыт щыгъуи адыгэ дунейр. ЗэлIакъуэгъухэм пщыгъуэр яхузэрыгъэгуэшыркъым. Абы къишэр зэпэIэщIэ хъунырщ е зауэщ. Прозэ
– Сэри сыакъылэгъущ а жыпIэмкIэ. А псом иджы кърым хъаныгъуэри къахыхьэжауэ…
Бэлэтокъуэпщыр фIыуэ щыгъуазэт нэгъабэ Менлы-Джэрий Къэбэрдейм къыщыщыщIахэми, Ашабэм и фызым кърым мырзэр IэщIIэджафэу зэрещэкIуами. Ахэр гукIэ зэригъэзахуэурэ, Болэт мащIэу пыгуфIыкIри:
– Кърымым и закъуэ дэ псэупIэ къыдэзымытыр?.. Урысеймрэ
Тыркумрэ, я пэщхъын дыкъищэта къафэщIыжу, кIуэ пэтми хъийм йокI… Фэ ахэр къывжьэхэуэу къыщIэкIынкъым, дэ дэщхьу, тырку лъэпкъым щыщ балъкъэрхэр хыумыбжэмэ. Фэ, дауи, ахэр зэрызэтевгъэсабырэн Iэмал къахэвгъуэтауэ къыщIэкIынщ. Ахэр щыфIыр щыжейм и закъуэщ. Мо зи гугъу пщIа къэралхэри, Чынгызыжьым и лIэужь нэгъуейхэри, кърым тэтэрхэри – псори зэщэр адыгэщIщ. Ауэ тырку лъэпкъым щыщ мы ди гъунэгъу балъкъэрхэм ятеухуауэ сэ зы псалъэ Iеи схужыIэнукъым. Бгылъэ щIыпIэхэм щопсэу, я тхьэм хуэпэжыжу, лэжьакIуэшхуэхэщ, Iэщыхъуэ хъарзынэхэщ. Гъатхэ пасэу удзыр иджыри щымащIэм и деж хъупIэкIэ дызохъуажэ. Нэхъыжьхэм я псалъэмакъым иджыри къэс щыму щIэдэIуу щыса Мэрем хуэмышэчыжу къопсалъэ:
– Уэ зи гугъу пщIыр ХьэтIохъущокъуэпщым балъкъэрыпщ Урысбийм хуит хуищIа хъупIэшхуэр арамэ, ар щысхъумэнт апхуэдэ Iуэхугъуэхэм афIэкIа темыгушхуэну. Сыт яхуэдмыщIэми, яфIэмащIэщ абыхэм.
– Лъэпкъ цIыкIур, лъэпкъ мащIэр лъэпкъышхуэм зыдищIыну хэтынущ сыт щыгъуи, уеблэмэ къодэуэжынри хэлъщ Iуэхум.
– Уи пыIэр цIыкIумэ, ар инщ, жыпIэкIэ зыри къикIынукъым.
– Балъкъэрхэри муслъымэнкъэ? – щIоупщIэ Бэлэтокъуэпщыр, хьэщIэхэм я зэдауэр къызэтригъэувыIэу.
– НтIэ, зиусхьэн, – жеIэ Миншакъ, – ахэри, дэ дэщхьу, муслъымэнхэщ, ауэ щIыпIэ зэхуэмыдэ здэщыIахэм къащыкIэрыпщIа динхэри зэрахьэну хэтщ. – Дэри ди Iуэху нэхъ пщIэгъуалэкъым, – зэгуэп-бампIэ и макъым къыхэщу, къопсалъэ Болэт, – жанеипщ, къэбэрдеипщ гуэрхэр чыристан диным ихьами, дэ дызэрымуслъымэнщ, – жеIэри, игукIэ: «Дэтхэнэ динри ди хьэрэмтэкъым, фIы гуэр къытхудэкIуэну тщIамэ…»
ЛIыхэр мыпIащIэу уэршэрырт. Унагъуэм исхэр, хабзэм тету, хьэщIэщым къыщIыхьэурэ хьэщIэхэм фIэхъус ирахырт. Ауэрэ
ерыскъы Iэнэри къахьащ: лы гъур, мырамысэ, кхъуей, шху, кхъужьыпс. Мы Iэнэр хъунщIэпсынщIэету зэраухуари, нэгъуэщI гуэр абы къызэрыкIэлъахьынури ящIэрти, хьэщIэхэр хуэмурэ шхыным хэIэбэрт.
Бэлэтокъуэпщым мыбы ипэ къихуэу шэджагъуашхэ ищIа пэтми, хабзэм зыдигъэшу, хьэщIэдэшхэт.
– Дызэхуэсми, дытепсэлъыхьми, дызэкIэлъызекIуэми, сыт хуэдэ IэмалкIэ зедмыгъэлIалIэми, зэтехуэркъым адыгэхэм ди гупсысэкIэр, Миншакъ, – нэщхъейуэ къопсалъэ Бэлэтокъуэр. 55 56
Прозэ
– Сытым теухуауэ, зиусхьэн? – Миншакъ и щхьэ дахэшхуэр къеIэтри, и нэ зэв Iущхэр пщым треубыдэ.
– ЖыхуэсIэр – дэри дагъэгуауэщхьэуэ, къапщтэмэ, абазэхэхэм.
– Абазэхэхэр мыадыгэу ара? Адыгэ гупсысэкIэр сыткIэ абыхэм ягу дэмыхьэрэ?! – егъэщIагъуэ Миншакъ.
– Ауэ сытми адыгэ! Ерыщу адыгэщ абазэхэхэр. Бгырысыр дэнэ щIыналъэ щымыпсэуми, бгырысу къонэж. Абазэхэхэми, бжьэдыгъухэмрэ шапсыгъхэмрэ ещхьыркъабзэу, ислъам диныр я жагъуэщ. Гугъу задедгъэхьу, яхыдопщэ абыхэм ислъамыр. «Блыщхьэм азэныр бгъэджэнщи, мэрем пщIондэ узыпагъэплъэжынщ, нэмэзыщI къэмыкIуэурэ», – жыхуаIэр абыхэм хуэдэхэрщ.
– Къэбэрдейми щызокIуэ а псэлъафэр, – хощэтыкI нэщхъейуэ Ашабэр. – Адыгэр дэнэ щымыпсэуми, адыгэу къонэж.
– ХьэтIохъущокъуэ пщы уэлийм ар дауэ къыфхуидэрэ?
Миншакъ хьилагъэ хэлъу Мэрем хуоплъэкIри, жэуап иретыж:
– Пщы уэлийм деж а къалэныр нэзымыгъэс гуэр къытхэтщ дэ. Къэсей хьэжы-ефэндырщ зи гугъу сщIыр. Ди пщым нэхърэ ар нэхъ тегужьеикIащ диным.
Миншакъ къригъэжьар нимыгъэсу азэн джэ макъыр къыщыIум, хьэщIэщым щIэсхэр зэуэ зэплъыжащ.
– Зи цIэ ираIуэ бжэщхьэIу тесщ, жыхуаIэракъэ-тIэ ар! Андез къэдмыщтэ щIыкIэ, ди ефэндыр мыбдеж къэсауэ флъагъунщ. Ар мэжджытым щыкIуэм деж, мыбыкIэ блокI, – Бэлэтокъуэпщым жиIэрэ пэт, бжэр къыIуихащ ефэнды нэкIущхьэплъым. Абы кIэщIэкIэрахъуэу и ужь итт сохъустэ лъэкъыцэ цIыкIури.
– Сэлам алейкум, дуней иныр къэзыгъэщIа Алыхьышхуэм и Iумэту, адыгэ муслъымэнхэ! Ахъшэмыр къэсыпащ. Фэ иджыри фыщысу ара? – къыпэтэджа хьэщIэхэм сэлам яримых щIыкIэ, пIащIэу къошхыдыкI ефэндыр. – Алыхьышхуэм хущIигъэхьэри, кIэмыргуеипщ Бэлэтокъуэм мэжджыт иухуащ, и мылъку хьэлэл хилъхьэу. Муслъымэнхэм я унэ пажэщ ари – фынытхуеблагъэ, дыныщыфпоплъэ. – Бжэм нэсауэ, ефэндым зыкъищIэжри: – Батырщ си цIэр. Къэбэрдей адыгэхэм фи бахъсэн ефэндыр – Къэсей хьэжыр – дауэрэ псэурэ? Тэмэм и Iуэхухэр? Нэгъабэ дызэгъусэу Чэбэм хьэж щызэдэтщIат, – жиIэурэ, зэупщIахэм я жэуапми пэмыплъэу, ефэндыр а зэрыпIащIэу щIокIыж. Сохъустэ лъэкъыцэ цIыкIури, джэрэзурэ, Батыр-хьэжым и ужь йоувэ. Мэрем хьэщIэщым щIэкIыжахэм якIэлъыплъри, и гур псэхужауэ, жиIащ:
– А сэ слъэгъуам, мы дунеишхуэм дину тетыр ящигъэгъупщэурэ, псори Алыхьым и пащхьэ иришэн хузэфIэкIынущ.
– Мэрем! – пхъашэу щIалэм попсалъэ Миншакъ.
– ПцIы хэлъкъым ди щIалэ хьэщIэм жиIэм. – Бэлэтокъуэр Мэрем къыдощI. – Дэри ардыдэрщ ди гугъэр. Батыр езыр зыхуейр псоми яригъэщIэну хэтщ, икIи ар хьэлэмэту къохъулIэ…
– А жыхуэпIэм елъытауэ, зиусхьэн, ди Къэсей ефэндыр пщIэшхуэ Прозэ
щIату къащэхум хуэдэщ. КIуэ, тIэкIу зэрыпсалъалэр дагъуэ хуумыщIынумэ.
– НтIэ, а фи Къэсей хьэжым и хъыбари мымащIэу зэхэтхащ. Ауэ мы дыдейм, диным хищIыкIышхуэрэ хищIыхьышхуэрэ щымыIэрэ пэт, ефэндыцIэр хуабжьу и напщIэм телъщ. ЗэрыпIащэмрэ зэрыжьакIуэмрэ фIыуэ къыхуосэбэпри, цIыхухэр муслъымэныгъэм гъэщIэгъуэну дрегъэхьэх.
– Апхуэди щыIэщ-тIэ… – акъылэгъу мэхъу Миншакъ. – ЖьакIуэхэм яужьыгур ди тхьэкIумэхэм я закъуэкъым. Ди акъылри адэмыгу ящIурэ, езыхэм дызыдрагъэжьууну хэтщ ахэр. Муслъымэн курыхыу дыщымытми, дыхьэщIэщи, ефэндым и жыIэр тлъытэнщ иджы.
«КIэмыргуеипщ цIэрыIуэмрэ Батыр ефэнды пыпхафэмрэ яку
илъыр нэхъыбэщ я жьэкIэ къызыпхадзым нэхърэ…», – зэрегъэзахуэ Ашабэм.
Бэлэтокъуэм и лъапсэм пэжыжьэтэкъым кIэмыргуейхэм я бгъэныщхьэ мэжджытыр. Ижьырабгъур – лъагэу зызыIэт азэн джапIэщ. Мэжджытри азэн джапIэри чий бжыхькIэ къэхухьащ. Бжыхьым адэжкIэ къыщытщ шы фIэдзапIэ. ПщIантIэр андезщтапIэщ.
Миншакъ пщIантIэр зэрыцIыхуншэм игъэпIейтейуэ:
– ДакъыкIэрыхуа хуэдэщ… Пщым пэмыплъэу, нэмэзым щIадзэрэтIэ?
– Нэмэзым цIыхухэр зэхидзыркъым пщырэ, уэркърэ, лъхукъуэлIу. ЗэкIэ теувэхэу арщ, – жеIэ Бэлэтокъуэм.
Ефэндым, лIищыр къыщилъагъум, унафэ ещI:
– ТIэкIу фыкъыкIэрыхуами, зиусхьэн, си ужьыр фIыгъыу, япэ сатыру фыкъэув, хьэщIэхэм фрагъусэу. Нобэ мэремкъым. Уаз стынукъым. Иджыпсту зи пащхьэ дит Алыхьым солъэIу ди нэмэз уахътыр къабылу тIихыну. «Iэмин!» – жыфIэ.
Миншакъ игъэщIагъуэу яхэплъэрт мэжджытым къекIуэлIахэм: я зэхуэдитIыр – хэт нэгъуейт, хэти тэтэрт. Iэчлъэч хъужахэу, псори лIы игъуэт, зауэлI теплъэхэт. КIэмыргуеипщым и хьэщIэщым зэрыщIыхьэрэ Ашабэм зэхихари илъэгъуари зэхуигъэкIуэжырти, иджы гурыщхъуэ гуэрхэм лIыр къыхагъащIэу къауфэрэзыхьырт. Миншакъ къыгурыIуэрт: мэжджытыр лъэпкъ зэхэгъэж здамыщI лъэIуапIэщ. Муслъымэну щыIэм зэдайщ ар, итIани, пэжыр нэрылъагъукъэ? Бэлэтокъуэм зришалIэхэр псори нэгъуей, тэтэр унагъуэхэт… Сыт хуэдэ хьисэпу пIэрэ пщым абыкIэ зэрихьэр? Ахэр – бий? Ахэр – ныбжьэгъу? Езы кIэмыргуеипщыр-щэ?! Хэт ар езыр?
Пщыхьэщхьэ гъунэгъу лъагъунлъагъухэри зэбгрыкIыжат. ХьэщIэщым къыщIэнар хьэщIэхэмрэ бысымымрэт. Миншакъ нехьэкI-къехьэкI хэмылъу, Бэлэтокъуэм ириубыдылIэри:
Iуахыжри, Iэнэр – Уи жылэм, зиусхьэн, куэд щыпсэурэ нэгъуейуэ е тэтэру?
– Унагъуэ щищым къахэкIынщ. Сытыт ущIыщIэупщIэр, си хьэщIэ? А-а-а, мыдэ… КъызгуроIуэ уи гурыщхъуэр къызыхэкIар. Мэжджытым хэхэс гуэрхэр къыщыпIэщIэлъэгъуауэ арщ. унагъуитI-щы 57 58
Прозэ
Ауэ… зэхэпхакъэ Батыр ефэндым нетIэ жиIар?… Ахэр гъуэгурыкIуэщ. Беслъэнейм щыпсэу я лъэпкъэгъухэм нэхъ гъунэгъу зыхуащIыну мэпIащIэ.
– КъыздикIыр дэнэт ахэр? Кърымыра, хьэмэрэ… Бжьэдыгъурауэ къыщIэкIынщ. – хуегъэфащэ Мэрем.
– Тэтэрхэмрэ нэгъуейхэмрэ сыт Бжьэдыгъум Iуэхуу хуаIэр?! – зыхуэмышыIэу къолъ Миншакъ.
– Миншакъ… Сэ сощIэ мыхэр хэтми. Умыгузавэт абыхэм щхьэкIэ. Кърым хъанхэм я деж къыщыхъуа Iуэху мыщхьэпэ гуэрхэр абыхэм къащIэкIуэжри къызыхахуат. ЕкIуэлIапIэншэхэти, Бжьэдыгъум зэгуэр я щхьэ ирахьэлIауэ щытащ. Батыр ефэндыр нэхъ щыгъуазэщ а псом. Пщэдей къыдыхьэнущи, уеупщIынщ езым, – къопсалъэ Бэлэтокъуэр.
– А Батыр ефэндым уэрэ, зиусхьэн, зэпэщIэтыныгъэ гуэр фи зэхуаку дэлъу ара?
– Ефэндым зыпэщIэпсэри – сапэм упыджагуэри зыщ. Ауэ, сыщыхэбгъэзыхьакIэ, пхуэсIуэтэнщ иджы КIэмыргуей лъахэм щымыщIэщыгъуэж щэхур: си малъхъэу щыта Абрэджыр иджыпсту щопсэу Кърымым. Батыр ефэндыр абы и ныбжьэгъущ. Абрэджым къысхуигъэгъуфыркъым и пыхъуэпышэ нэгъуейхэмрэ тэтэрхэмрэ ди КIэмыргуейр тIысыпIэ зэрезмыгъэщIыр… Аращи, Батыр ефэндыр ерыщу къызеушт. ЗэрыхуэзгъэфащэмкIэ, а тэтэр, нэгъуей зэхэзекIуэр КъэбэрдеймкIи неIэнущ зэгуэр.
– Фи ефэндыр Болэтхьэблэ щыщ, зиусхьэн? – шэч мыгъуэ гуэр ищIауэ, щIоупщIэ Мэрем.
къытхуагъэкIуауэ щытащ ар.
– Хьэуэ. Мэжджытыр зэрыдухуэу, Кърымым кърагъэкIри – КъызгурыIуакъым… Кърымым зыхуейр къыфхуагъэкIуэн хуэдэу, сыткIэ фызэпыщIа? ФыщIедэIуэн хуейри сыт а Кърымым и жыIэм?..
гугъущ – Ар зэхэпщIыкIыну, Миншакъ… Зыгуэрым къыгурыбгъэIуэнуи нэхъ гугъужщ. Тыркумрэ Кърымымрэ езыхэм я дамэгъуу дыщагъэтыну хуейщи, Iэмалу яIэмкIэ къыттракъузэ. ДапэщIэтщ ди зэфIэкI къызэрихькIэ. Ауэ лъэпкъышхуэм сыт щыгъуи лъэпкъ мащIэр зыкIэщIиуплIанщIэ хабзэщ. А лъэпкъышхуэхэм я тетыр пащтыхьу, сулътIану е хъану щытмэ, нэхъри гугъущ лъэпкъ мащIэм и IэнатIэр. А псом къафIэкIыу, фэ езыхэри фыщыгъуазэщ адыгэм и дуней еплъыкIэм: зыдэмыхьа къуэладжэ лы дэзщ, – Бэлэтокъуэр нэщхъейуэ погуфIыкI. – Адыгэхэм я жыIауэ: Кърымыр данэху-данапIэщ.
ХьэщIэщыр хьэлъэу щым хъуат. Бысымымрэ хьэщIэхэмрэ зэIуплъэу еплъыхыжа нэхъ мыхъумэ, псалъэ ягъуэтыжакъым.
Миншакъ адрейхэм нэхъ япэ игу къызэрыгъуэтыжри:
– Зэманыжь дыдэ лъандэрэ, илъэс мин бжыгъэхэм дакъыпхрыкIыурэ адыгэхэр зэрыадыгэу дыкъыщызэтенакIэ, адэкIи демыкIакIуэу дыпсэунущ. Мэрем, къыхэдзэт иджы ди уэрэдыр!
– Иджыпсту, иджыпсту, тхьэмадэ, – жиIэу пыгуфIыкIыурэ, Мэрем ирешажьэ: Прозэ
Уэрэд къыхэвдзэт зи щIалэгъуэм,
Тхьэмадэ Iущхэр фыкъежьут.
Адыгэ щIылъэр, уей, дэ ди напэщ,
Адыгэ щIылъэр, уей, дэ ди щIыхьщ.
Адыгэ хэкур ди гугъапIэщ,
Ар Iуащхьэмахуэу тхуэIумахуэщ,
Ди дыгъэ нурщ, ди нэм и нэхущ,
Ди гущIэр къытхуэзыгъэнэхущ.
Дэ ди псэр ди щIыналъэм хэлъщ,
Ди къэралыгъуэщ ар, ди хэкущ,
ГъащIэр щIэттынуи дыхьэзырщ,
Дызыхуэпсэури дэ а зырщ.
Дэ дыщIэхъуэпсыркъым хамэщI,
Ауэ, ди адэжьхэм я щIым щыщу,
Бийм зы IэгупIи едмытын.
Мэхъур ди фIэщ: дэ ди лъэпкъ уардэр Уахътыншэу мы дунейм тетынщ. 59
Уэрэд макъыр зэрызэхахыу унэIутхэр хьэщIэщыбжэм къыщызэхэуващ. Пщы унэм щыщу езыхэр зыщыпсэу лъэныкъуэмкIэ къикIри къыщIыхьащ бзылъхугъэхэр. Болэт и шыпхъу нэхъыжь Къудас, сабийм и Iэпэр иIыгъыу къыщIыхьэри, и нэпсым къызэпижыхьауэ, уэрэдым ежьууэрэ етIысэхащ.
Бэлэтокъуэр щхьэгъубжэм бгъэдэту къэдаIуэрт. Пщыр лъэмакъыншэу, щабэу кIуэтащ. Шыпхъум и дежьуукIэр Бэлэтокъуэм и гум щIыхьэрт. Къэбэрдей хьэщIэхэр иджыри къыщыхуемыблэгъам, Бэлэтокъуэр псэуащ, гъащIэм къигъэув гугъусыгъухэм зэрыхузэфIэкIкIэ япэщIэту, здыпэмылъэщым деж зыщыдигъэшу. Пщыр куууэ зэи егупсысыртэкъым нэгъуейхэмрэ тэтэрхэмрэ пэшэгъу щIищIым. Ар зэи иригузавэртэкъым иджыпсту кърымхэр гъунэгъуу зэригъэнэIуасэм адэкIэ кърикIуэнкIэ хъуну мыгъуагъэхэм. Зэрыхъуу ищIырт. Зи лъэпкъ Iуэху дэзыгъэкIыну щIэхъуэпс кIэмыргуеипщым апхуэдэ Iуэху зехьэкIэр
дагъуэ хуэпщIынри тэмэмтэкъым. Бэлэтокъуэм зэкIэ запигъэIэщIэрт зи жэуапыр гува-щIэхами зэгуэр пIызыхыжыну упщIэхэм. КIэмыргуеипщым хэгъэрейуэ зригъэкIуалIэртэкъым адыгэпсэ узэщIам узу щIэпIастхъэ пэжхэр. Бэлэтокъуэм защидзейрт апхуэдэ псалъэмакъыр гъэхуауэ къезыщIылIэну и ужь къихьэ и лIакъуэгъухэми. ЗыкIэридзыжырт зыкъыкIэрызыщIэну къэзыIэбэрэбыхь гупсысэхэр. ИтIани, аддэ пщым и куцI купсэм пэщащэу куууэ зыгуэр исти: «КъэувыIэ, гупсысэ», – жиIэурэ къэкIийрт. Ауэ, а макъыр зэхихыну
хуэмейуэ, и щхьэ хужиIэжырт: «Щхьэж езым и гъащIэ, и гъуэгу иIэжщ». Прозэ
езым и УнэIутхэр игъэгумащIэрэ, анэкъилъхур нэпскIэ къригъэпыхьыкIыу, а уэрэдыжьыр къыщыIум, кIэмыргуеипщым и тэмакъым зыгуэр къыщIэгъуэлъхьа къыфIэщIащ, къигъэгузавэу. Пщым и гупсысэхэр иджы Iэпхъуэшапхъуэу къызэрехьэкIырт. Псэ уз! ЗыхещIэ иджыри кIэмыргуеипщым а узыр. ЛIакъым иджыри а и адыгэпсэр! Дауэрэ къэухъут ар – къуэшхэм къатехьа лейм и гур хуэщIыIэу? Сыт хуэдэ цIыху ар, абы и ужькIэ?! Пэжщ, кърымхэр сыт щыгъуи и тхьэкIумэм къихъуцацэу къыкIэщIэсти, ягъэундэрэщхъуат и акъылыр, адрейхэм я мыгъуагъэр, я насыпыншагъэр зыхимыщIэж ящIат. Ар адыгэхэм
яхуэшхыдэрт, икIи абыхэм тхьэмыщкIагъэу къалъысамкIэ езыхэр игъэкъуэншэжырт. «КъэувыIэ! ЗыкъэщIэж! Уи псэукIэм ириплъэж. Псори тэмэму пщIэрэ? УикIэрэхъуа иджы уэ езыр а хьэшым?! Дэнэ уи пэжыр здэщыIэр? Хэт а мыувыIэу къощакIуэр?» – кIэмыргуеипщыр нэхъри икIуэтурэ, утыкум икIырт.
ХьэщIэхэм гу лъатэххакъым Бэлэтокъуэр зэрыпIейтеям. Уэрэдыр зэхэзыхахэм ягу зэрыдыхьам иригуфIэу, ахэр тэджыжащ.
– Тхьэм фиузэщIхэ! Фи щхьэ-фи псэри фи жьэгухэри мы уэрэдым къиухъумэ!.. Дэри, зиусхьэн, нэхущым гъуэгу дытехьэжынущ. Гъуэгу жыжьэ къытпэщылъщ.
ЩхьэфIэпхыкI кIапэмкIэ зи нэпсыр зэпызылъэщIыхьыж и шып- 60
хъум Бэлэтокъуэм зыхуегъазэри:
– Къудас, хьэщIэхэм я гъуэмылэм фыкIэлъыплъи, псомкIи зыхуей хуэвгъазэ. – ИужькIэ къэбэрдейхэм дежкIэ зегъазэри: – Фи мурад тхьэм къывигъэхъулIэ. ФыкъыщыкIуэжкIэ фыдблэмыкI. Дыныфпоплъэ.

Къущхьэхэм я нысашэр зытехуэ мэремыр къэблэгъат. ХьэтIохъущокъуэпщым щыгъупщатэкъым къыхуэгушхуэу хьэгъуэлIыгъуэм жылэдэсхэр езыгъэблэгъа хэхэс къущхьэхэм хабзэкIэ якIэлъыгъэкIуэн зэрыхуейр. Ауэ а Iуэхур къытехьэлъэрт абы. Кургъуокъуэ къыгурыIуэрт дэнэ щIыпIэ ахэр кърамыхуами, нысашэ ящIыну зэрыхуитри, а нысашэм цIыху ирагъэблэгъэныр зэрыхабзэри. Ауэ щыхъукIи, пщы уэлийм къабыл хуэщIыртэкъым мыбийрэ, мыныбжьэгъурэ, мыблагъэу къэбэрдеищIым и бгы жьэгъу-къурш жьанэм зизыугуэша унагъуэ зыбжанэм я жылэгъу-ныбжьэгъухэр. ХьэтIохъущокъуэм и адэр къуршхэм щакIуэ ихьэрейуэ щытат. Апхуэдэу щакIуэгъуIуэхутхьэбзащIэ къыхуэхъуауэ щыта къущхьэ-тэтэр лIыжьыр, пэжу, цIыху еншэт. Абы и къуэ Хьэзрэти и адэм ещхьу зэгът, къызыхэкIари зэрыхэхэсри и щхьэкIэ зыдищIэжырти, и псэупIэ Iэслъэсыр къезыта къэбэрдейхэм ар трамыхыжмэ гуфIэу, пщы уэлийм къеубзэрт, жылэдэсхэми хабзэ якIэлъызэрихьэну хэтт.
Иужьрей тхьэмахуэхэм ХьэтIохъущокъуэр зыгъэгуауэщхьэуэхэм къыхэпшахъуэрт Къалмыкъым къикIыжа лIыкIуэхэм къыздахьа хъы- Прозэ
бархэмрэ а хъыбархэм пыщIа гурыщхъуэхэмрэ. Пщы уэлийр егупсысырт: «Быжым зэрыхуигъэфащэм дригъуазэу щытмэ, ди бжьыхьэкIапэр тIасхъэщIэх тIысыпIэу къыщIэкIынри зыхуэIуа щыIэкъым. Ярэби, пэжу пIэрэ-тIэ Нэгъур ищI гурыщхъуэхэр? Ди мэз лъапэхэр зи зекIуапIэхэмрэ ди къуршыщхьэхэр зи тIысыпIэхэмрэ, мыхьэнэ ядмытурэ, къытхузыкъуахынур хэт ищIэрэ? Дауи ирехъуи, быдэ и анэ гъыркъым, жи. Нысашэм кIуа гупым езы Быжыр я нэхъыжьщи, и щхьэкIэ зэпигъэкIуэжынщ дэтхэнэр гурыщхъуэми, сыт хуэдэр нэрылъагъуми».
Кургъуокъуэ зыIыгъ гупсысэхэр иригъэкIуэтыжу, хьэщIэщыбжэмкIэ зэуэ къоIукI Къэзанокъуэм и макъыр:
– МахуэфI дытехьауэ, зиусхьэн! – Жэбагъы пщым фIэхъус ирехри: – Мыдэ Сэбанш сыIущIащ иджыпсту. КъызэрызгурыIуамкIэ, Къэсей хьэжыр къущхьэхэм я нысашэм уогъакIуэ-тIэ.
– Къеблагъэ, Жэбагъы. НтIэ, Быжыр я нэхъыжьу, щIалэхэр гъуэгу техьащ. Къэсеи псэлъэн и жагъуэкъым. Жэмыхьэтым и Iуэхур дыуэщI къудейкъым, гуфIэгъуэхэри ефэндым и къалэнщ.
– Зиусхьэн, сэ къызгуроIуэ Быжыр зытезэкIухьыр сыт хуэдэ Iуэхуми… Уэ езым уи фIэщу угугъэрэ кърымхэм я тIасхъэщIэххэм къущхьэ нысашэм апхуэдизу хэIущIыIу зыщащIынкIэ хъуну?
– Сыгугъэркъым. Аращ ахэр щIэтIасхъэщIэхыр. ИтIани, «къаплъэ нэхърэ – къиплъ» – жаIэркъэ? Гупыр хъуэхъуакIуэщ здэкIуэр. Мыдрей псор – хэт ищIэрэ… Нэгъур и нитIкIэ къалмыкъ пшахъуэщIым щилъэгъуар пэжмэ… – нижыIыскъым пщым.
– Пэжмэ?! Хэт, зиусхьэн, а пэжыр зи щIэщыгъуэжыр? Къущхьэ псори зэшщи, шыд псори пэхущ. Къущхьэ нэгъуейрэ къущхьэ тэтэррэ ди дежи зэрыщыIэр бзыщIакъым. КъыздикIахэри зым дежкIи щэхукъым. Ахэр зэрызэкIэлъыкIуэри бгъэщIагъуэ хъунукъым, – погуфIыкI Къэзанокъуэр.
– Къызыхахуахэр щIызэкIэлъыкIуэжыр иджыри къызгуроIуэ, Къэзанокъуэ. Къысхуемыгъэзэгъыр а къызыхэзыхуахэр иджы къащIыкIэлъыхашэрщ. Мис ар пэжу къыщIэкIмэ. ФIыкъым абы къыдэкIуэнур, – жиIэурэ, ХьэтIохъущокъуэпщыр щхьэгъубжэм доплъ.
– Мыдэ, псалъэжь диIэщ адыгэм: «Псым икIрэ пэт я кIэкъуащIэ зэнтIэIуащ», – жиIэу. КъызгурыIуар пэжмэ, уэ, мызыгъуэгукIэ зэхэбгъэкIыну узыхуейр псым икIхэм я цIэ-я щхьэркъым, атIэ абыхэм я кIэкъуащIэ зэнтIэIугъэм ди щхьэ и зэрану къуэлъырщ… Пэжу жысIэрэ? – жьэгу дакъэм телъ пхъэ ласкIэхэм епэщэщурэ, Жэбагъы пщы уэлийм хьилафэу хущIоплъ.
– Ардыдэщ. Сигу укъиплъащ аргуэру! – погуфIыкI Кургъуокъуэ.
Пщы уэлиймрэ Къэзанокъуэмрэ зи гугъу ящI гуп цIыкIур, Быж Нэгъуррэ Къэсей хьэжымрэ я нэхъыжьу, жьэгъущIэс къущхьэ-тэтэрхэм я хэщIапIэм нэсакIэт. Хьэзрэт и къуэм нысэ къишэрти, адэкIэмыдэкIэ бгылъэ щIыпIэхэм ис я лIакъуэгъу унагъуэ зыбжанэм къищынэмыщIауэ, ныбжьэгъу-жэрэгъуу лIыжьым къыкIэрыпщIахэри а нысашэм къригъэблэгъат. Быж Нэгъури, и щIалэ гъусэхэми къущхьэ- 61 62
Прозэ
тэтэр хьэгъуэлIыгъуэр, дауи, я хамэт, ауэ Жэбагъырэ пщы уэлиймрэ зэакъылэгъуу, зы хьисэп гуэркIэ щIалэхэр мы нысашэм хэтын хуейти, дахэу я къалэн яхьу арт иджыпсту.
ЗэрахузэфIэкIкIэ Iэнэхэри ерыскъыфIэу къаухуэри, джэгу-къафэри дахэу иращIэкIыжат къущхьэхэм. Iэнэхэм пэрыхьэту тетт лы гъэва, нартыху мырамысэ, щIакхъуэ IэфI пIащIэ цIыкIу, джэш лыбжьэ, хъыршын пщтыр, лэпс, кхъужьыпс, къущхьэ бозэ. Нэгъур игукIэ игъэщIагъуэу: «Узигъусэм ещхь уохъу, жыхуаIэращ! Уеплъмэ, къущхьэ-тэтэрхэщ. УакIэлъоплъыжри, адыгэ шхыныгъуэхэр я Iэнэм уэру щызокIуэ. Ярэби, сыту пIэрэ-тIэ абы къытхудэкIуэнур? Къэбэрдейм нэмыщI, нэгъуэщI щIыпIэ зы дакъикъэ щамыгъэбауэу кърахуэкIа унагъуэ зыбжанэрэ пэт, е лIакъуэкъым, е къупщхьэкъым, е лъэпкъыцIэ яIэкъым, итIани, зэрыпсэун зэрахуэу зыкъыдагъэпщIыну хэтщ. Ярэби… а къызыхэкIам нэхърэ дэ ди къуршхэр щхьэ нэхъ яфIэзэгът?»
Къущхьэ нысашэм и фIыгъуэ дыдэу зэрызехьэрт. Iэнэм пэрысхэм, ерыскъым тегуплIауэ, затIыжырт. Къашыргъэрэ Дэмдейрэ зэпIэзэрыту яхэплъэрт а ефэ-етхъэ зэрыхьзэрийм. Дэмдей и нэр къытримыхыу кIэлъыплъырт къэжэр чэруанакIуэ сондэджэрыр зэрышхэм. Сондэджэрым и щхьэм сарыкъ матэшхуэ фIэлъщи, хуабэри, фадэ гуащIэри, ерыскъы пщтырри хузэхыхьэжауэ, и натIэ къуапэмкIэ къыпыткIу пщIэнтIэпсыр жьэпкъыпэ лэдэххэмкIэ йожэбзэх, итIани, зимыгъэнщIыжу, мэжьэгъуашхэ.
– Уа, Къашыргъэ, мы сондэджэрхэр зэм хьиндыуэ, зэм къэжэру дэнэкIи къыщытхукъуэху щыхъуар дапщэщыт? – ауан дзакъэ хэлъу мэхъурджауэ Дэмдей.
– А къызыхуэкIуа бысымхэр къыздытхукъуэхуа щхьэдэхыпIэхэр иджыри ягъэбыдэжатэкъым, Дэмдей. Плъагъуркъэ езым и шхэкIэр, вы гъэшха хузэIыхи, зэрыщыту кIуэцIыкIуэдэнщ, – Iумпэм ищIу, и пэбгыр зэрегъалъэ Къашыргъэ.
Шэджагъуэм щынэблагъэм, джэгуакIуэр утыкум къохьэри, макъ хэIэтыкIакIэ жеIэ:
– Жэмыхьэт! Хьэзрэт и унагъуэм мы нысэишэр яхуэфIын ухъу! КърихьэлIахэри тхьэм иузэщI! Шэрджэс Ипщэм къикIри, Хьэзрэт и гуфIэгъуэр къыддиIэтыну, хъуэхъуакIуэ къытхуэкIуащ кIэмыргуеипщ Бэлэтокъуэм и малъхъэ Абрэдж Мырзэбэч. ХьэщIэм долъэIу мафIэр хъуаскIэу къызыпих къафэмкIэ и лъэгу дыщIигъэплъэну! КъыдэкIыт, ди хьэщIэ лъапIэ! Пщащэхэм я нэхъ дахэр бзууху пкIатэу иджыпсту къыпхудэтшынщ… Къущхьэ-тэтэрхэ, Iэгур! Iэгур щащэу, ди къуэшхэ!
Зэхиха цIэр и фIэщ мыхъуауэ, Нэгъур къоскIэри, игъэщIагъуэу и щхьэр къеIэт: «Дэнэ къикIауэ?» Быжым игу зэуэ къэкIыжат ДаурКIэмыргуей къущхьэ нысашэм къишэну зэрыхэтар, асыхьэтуи щыгуфIыкIыжат къызэрыхуэмыкIуам. (Къалмыкъхэм къыIахыжа щIалэр, Къэбэрдейм къыздашауэ, Быжым и унагъуэ щыпсэурт.) НэкIэ закъригъащIэу, Дэмдейрэ Къашыргъэрэ Нэгъур яIуплъэри, джэгур здекIуэкIымкIэ щеплъэкIыжым, гу лъитащ Къэбардрэ Елэнрэ пIащIэу Прозэ
мо къафэхэм зэрахуэкIуэм. Быжыр пIейтейуэ щIалэхэм ящIэну ягу илъым иригузавэрэ пэт, ЦIыпIынэ Хьэсанш абыхэм къазэрыбгъэдыхьар къилъагъури, мамыру етIысэхыжащ. Iэнэм пэрысхэр нэхъри зэщIэвэрт. Бысымым и ижьырабгъукIэ къыщыс Къэсей хьэжым бзыхьэхуэ хужьышхуэ и жыпым кърех, и Iупэр зэпелъащIэри, Хьэзрэт зыхуегъазэ:
– Уэлэхьи, Хьэзрэт, ар къыздиIыгъынщ Алыхьым хуэлажьэ мо Суюнч ефэндыми… сэ сфIэмыкъабыл мы гуфIэгъуэ Iэнэм фадэ зэрыщызекIуэр. ЦIыхум и акъылыр зыгъэутхъуэр, ар сытуи щрырети, Алыхьышхуэм хьэрэм тщищIащ. Муслъымэным фадэ Iухуэ хъурэ? Алыхьым къыдита ди псынэпсхэр Мэчэм и зэнзэныпсым ещхьщ. Апхуэдэ къэуатым ублэплъыкIыу, щхьэ зыIуплъхьэн хуей фадэ хьэрэмыр?
– Пэжщ жыпIэр, Къэсей. Дунейм теткъым зэнзэныпсым нэхърэ нэхъ къабзэ! – лы Iыхьэ пшэрыфIым хуищIэу едзакъэурэ, къопсалъэ Суюнч ефэндыр.
– Уа, ефэнды, сыт мы фадэ лажьэншэ фоупсым дэбгъуэр? – Дэмдей IэщIэт кумбыгъэр зыгуэрым трихыжын нэхъей икъузурэ, къэпIейтеяуэ щIоупщIэ. Къущхьэ ефэндым Дэмдей къритыну жэуапым пэмыплъэу, Къэсей хьэжыр къопсалъэри: – Алыхьым фIыуэ илъэгъуа Дэмдей, уи псэ пIалъэр а фадэм емылъытауэ щытмэ, зыIуумыгъэхуэххи нэхъыфIщ. Уи щхьэр зыгъэутхъуэр – ар фIыкъым. Пэжкъэ, Нэгъур?
Нэгъур и тхьэкIумэм ауи ихьэртэкъым Къэсей и уазыр.
Иджыпсту абы и щхьэр здэщыIэр Кърымым и лIыкIуэ Абрэдж Мырзэбэч къафэу здытетымкIэт. Быжым иджы зэригъэзахуэрт: «Гур зэрыгъум дыгъур ирожэ – жыхуаIэр аракъэ! Мырзэбэч Кърымым зэрыхуэлажьэри нэгъуейхэмрэ тэтэрхэмрэ, Iэмал зэриIэкIэ нэхъыбэIуэу, адыгэщIым къигъэкуэшэну зэрелIалIэри адыгэ-шэрджэс щIыналъэхэм ящIэщыгъуэжтэкъым». ЩхьэфIэх фIэщщIыгъуейуэ Нэгъур иджы къыпкърыхьар нэхъри хэплъэгъуэ хъурт: Къэбэрдейм увыIэпIэ щызыщIыну хэт къущхьэ-тэтэрхэм я нысашэм Мырзэбэч
хуэдэ лIыкIуэхэр, пщIэ лей хуащIу, къызэрырагъэблагъэрт! «Пэжщ,
иджыпсту хьэгъуэлIыгъуэр щекIуэкI шэрджэс жьэгъухэр, дауи, бахъсэн псыхъуэкъым. ХьэтIохъущокъуэпщым и пащIэ щIыIу тезэгъэнтэкъым Мырзэбэч хуэдэ пыхъуэпышэ зыгъэлъапIэ къущхьэ-тэтэрхэр! ИтIани… Къэбэрдей пщы уэлийм зэзэмызэ щакIуэгъу IуэхутхьэбзащIэу здищтэ къущхьэ-тэтэрыр, а дызэригугъэм хуэдэу, еншэ? Сыщыуэу сощIри, сытыт мы нысашэм Мырзэбэч щыфIэкIуэдар? Абрэджыр мыбдеж къызэрыщыщIидзам и къуагъ къуэлъыр сыт?!»
ЗэкIэлъыпIащIэурэ уэру къебгъэрыкIуэ упщIэхэм я жэуапыр къилъыхъуэу, Нэгъур иджы къущхьэ Хьэзрэт набдзэгубдзаплъэу Iурыплъыхьырт.
Аддэ жыжьэу къиIукIыу Быжым къылъэIэсырт Къэсей хьэжым зи гугъу ищI фадэ-хьэрэм, зэнзэныпс-хьэлэлыр… Къэсеи жэуап пэплъэу къыщIэкIынти, Нэгъур гувэIуауэ зыкъепхъуэтэжри:
– Узахуэщ, ефэнды. Утхъуэн хуейкъым цIыхум и акъылыр…
Къэсеи иджы зыкъызэкъуихыпауэ: 63 64
Прозэ
– Зэхэфхрэ пщIэ зиIэ ди нэхъыжьым жиIэр? Гуэныхь пылъщ фадэм! ФадэкIэ гуэныхь зиIэм жыхьэнмэкIэ иригъэпшынынущ Алыхьышхуэм. Афиянри фадэри жыхьэнмэ Iугъуэм и щIэгъэуэнщ.
Къэсей хьэжым и псалъэр нигъэсатэкъым, Кърымым и лIыкIуэ нэшкIул Iувыр нэхъыжьхэр зыбгъэдэс Iэнэм уащхъуэдэмыщхъуэу
къыщыIухутам. Мырзэбэч хьэлъэу и натIэм къыщIэплъурэ, нэхъыжьхэм чэзууэ и щхьэр яхуигъэщхъырт. Абрэджыр лIы лъагэ Iув зыIэщIэлът, езыр нэкIутIэ-напщIацэт, и пэщхъыныр быхъу-бырыбу пащIащхьэ бгъуфIэм теупIат. Нэхъыжьым хуишия фадэбжьэр къищтэри, къамэ кIыхьыр зэрылъ сампIалъэ фIыцIэм Iэпхъуамбэ пIащэхэр тепыIэгъуэншэу тригъэджагуэурэ:
– Ищхъэрэ адыгэхэм я цIэкIэ къущхьэ унагъуэм сыхуохъуахъуэ
нысэр лъапэ махуэкIэ къахыхьэну, къуэбынщэбыну лъэпкъым зыдиузэщIыну. ЕмыкIу сыкъэвмыщI, сопIащIэ. Сэ къыспоплъэ зи цIэкIэ сынывэхъуэхъуахэр. Иджыри дызэIущIэнщ. – Мырзэбэч и нэхэр псынщIэу зэхэзежащ, лъэбакъуэ зыбжанэ ичщ, зэтеувыIэжри: – Сщыгъупщэрти, Алыхьым и нэфI зыщыхуахэу, Къэсейрэ Суюнчрэ, кIэмыргуейхэм я ефэнды Батыр и сэламыр фэсхыжыну къызэлъэIуащ. Алыхьым и фIыщIэкIэ ар псэущ, узыншэщ. КIэмыргуейм мэжджытхэр зэрыщаухуэм кIэлъоплъ. Фэ фи сэламри Батыр ефэндым екIуу хуэсхьыжыну фызогъэгугъэ. ЗгъэгуфIэнщ, хъыбарыфIхэр Iэрызгъэхьэмэ, – жьы дэхупIэ имыIэу, псалъэм псалъэр триухъуанщIэри, къызэрыIухьам хуэдэ дыдэу, Мырзэбэч IубзэхыкIыжащ.
Быж Нэгъур, мыбэуэжу, лIы лъагэ Iувым и щхьэщIыб иплъэрт. Къашыргъэ, къэуIэбжьауэ, Нэгъур хуеплъэкIри:
– А IукIыжам и жыIэр и Iуэхум зыкIи епщIкъым…
Иджыри къэс щыму щыса Дэмдей, и жьэпкъыпэм Iэ дилъэурэ, погуфIыкI:
– ФымыгъэщIагъуэ… КIэмыргуейм фыщыкъакъэрэ Кърымым фыщыкIэцIатэмэ, къэфщIэнт жыIэрэ Iуэхурэ щIызэмыпщIыр.
Къалмыкъым къикIыжа нэужь, Нэгъур мызэ-мытIэу щIэупщIат Абрэдж Мырзэбэч и хъыбар. Къашыргъэрэ Дэмдейрэ абы фIыуэ щыгъуазэт. ЗэныбжьэгъуитIым къагурыIуэрт Быжыр иджыпсту зыхэулъэпхъащэ шэч егъухэр. КъищынэмыщIауэ, Нэгъур хуабжьу и щхьэ хуэарэзыжт, Даур-КIэмыргуей къызэрыздимышам папщIэ. «Кърымым и лIыкIуэм сыт щищIэр мы къущхьэ нысашэм?» – къытригъазэурэ, аргуэру зэупщIыжырт Быжыр.
Къэбардэрэ Елэнрэ джэгур здэщыIэмкIэ зы зэман къикIыжри, Нэгъур къепсэлъэну зэрыхуейр нэрылъагъуу, етIысэхыжахэщ.
– Сыт хъыбар? – щIэупщIащ Быжыр щэхуу.
– Хъыбар щIагъуэкъым. Абрэджым гъусэ иIэщ… Нэгъуей IэтаИльяс. Гу къыщытлъитэм, зигъэпщкIужащ. Къэтлъыхъуа щхьэкIэ, уэхбзэх-щIыбзэхт. ХьэщIафэ зытрагъауэу, мыбдеж шыпсэ щаIуатэми, пцIы зэфэзэщщ ар… А тIум я нэгу зы мыгъуагъэ щIэлъщ!
Нэгъур тэлайкIэ щымащ, итIанэ Къашыргъэ еплъри: Прозэ – Зыуэ щытами дыдэкIуэтэнтэкъэ. – Жэбагъы иджы тегузэвыхьырт Миншакърэ Мэремрэ я гъуэгуанэм: – Сыту куэдрэ къэт ахэр. Таукъан абыхэм якIэлъежьэну и мурадщ.
Быж Нэгъур Даур-КIэмыргуейр игу къэкIыжати, иджы абы и псэр Бахъсэн псыхъуэкIэ еIэрт. 65
и ящыщ Жанейм Адыгэ щIыналъэхэм гъунапкъэхэр къызэрызэранэкIыу, къэбэрдей шухэм жыжьэу къаIэщIэлъэгъуащ Кърым къуршхэр. Иджыри хьэуа гъуэзым къыхэплъ къудейт ахэр, ауэ щIэплъыпIэм и деж нэрылъагъу щыхъурт. Къыр мывэбгъут ахэр. Зыр адрейм блын къату къыщхьэщыхьэжырти, мэз лъэ кIэщIхэмрэ банэпкъ гъурц кIащхъэмрэ къахэплъурэ, лъагэу зыдращIейрт. IупщIу хэплъагъукIырт къурш щыгухэм къагуэщэтурэ бгъуэщI лъапэм нэс къелъэхъшэхыу дэтхъупIэ зыщIа мывэ лъэужь куухэр. КъещэтэхыпIэхэм текIэжат удз Iув щхъуантIэмрэ банэ уэф кIырымрэ. Псы цIыкIум къыбгъурылъ щIы кIапэ тIэкIум щиху задэ папцIэхэр, губгъуэ хуэрэджэхэр гуэрэн-гуэрэнурэ щыплъагъурт.
Аддэ жыжьэу, къуршхэр уафащIэм щыхэткIухьыжым деж, къырыщхьэ теупIэщIахэмрэ абыхэм ящхьэщыпIиикI щхьэкIэ къэракъэ папцIэхэмрэ купрауз щIыхуу щызэхэжэбзэжырт. Тенджыз хьэуа псыIэхур зыщIэзыфа щхъуантIагъэ уэрым и Iу бахъэт а купрауз лъагэр.
– Мес… Моращ Кърымыр, – нэщхъейуэ хэщэтыкIащ Миншакъ.
– ЖыжьэIуэщ иджыри, – къэбырсеяуэ маплъэ Мэрем. – Пщэдей дынэсыну къыщIэкIынщ.
– Модэ, Iузэв дынэсмэ, адэкIэ къэнэжаи щыIэтэкъым. СымыщIэр дызэрызэпрыкIыну щIыкIэращ. Хыдэжым кхъуафэ щхьэгуэ тету жаIэри, деплъынкъэ. Къанщауэкъуэхэ е ЩэрэлIыкъуэхэ я хьэщIэщым зыщыдгъэпсэхунщ. Къэдгупсысынкъэ зыгуэр. Умыгузавэт уэ.
Миншакъ игу илъ псор, дауи, Мэрем жриIэртэкъым. Дзыхь хуимыщIуи аратэкъым а и шу гъусэм. НэгъуэщIт Ашабэр апхуэдэу зэрыбзыщIэм и щхьэусыгъуэр. Миншакъ къыщежьэм и пщэ къралъхьат Кърымым щызекIуэ зэхущытыкIэхэм фIыуэ зыщигъэгъуэзэну. Абы къыхэкIыуи, псалъэ иIыгът мыхэшэну. Кърым тIасхъэщIэххэм защихъумэн папщIэ, нэхъ мащIэ жиIэху нэхъыфIт. Ашабэм дежкIэ
нэхъыщхьэр ахэр къыщIежьам и щхьэусыгъуэ етIуанэрт: Налмэс
къэлъыхъуэжынырт. Миншакъ илъагъурт щIалэм и нитIыр зэм къилыдыкIыу, зэми ужьыхыжу зэрыщытыр. Щрырет апхуэдэу. Мэрем и гупсысэхэр мычэму Налмэс дежкIэ щыIэмэ нэхъыфIщ.
Джэрыджэм и гур емышыжу улъэпхъащэрт. Пщащэр дауэрэ къалъыхъуэмэ нэхъ тэмэм? Хэт нэхъ зызыхуагъэзэнур? ЩыщIэупщIэнури дэнэ? Ауэ зэкIэ жэуап игъуэтыртэкъыми, щIалэр бампIэрт. Къапэплъэр щимыщIэкIэ, Алыхьым хуэарэзыуэ, псори абы хуигъэтIылъмэ, нэхъ пэжщ. 66
Прозэ
Гупсысалэ хъуа щIалэм мащIэкIэ нэхъ мыхъуми егуэпэн и гугъэу, Миншакъ зэуэ уэрэдыжь къыхедзэ. Адыгэ щIыналъэр – ар ди напэщ,
Ар дэ тхъумэнщ, ди щIыхьыр зэрытхъумэу.
Мэреми ежьур гуфIэу ипхъуэтащ, икIи лIыхъужь уэрэдым и макъамэм зриугуэшащ дыгъэр угъурлыфэу щызэпэзахуэ тафэм къыщыкI удз тежыкIахуэхэр шылъэхэм къыщыщIипхъым.
ЗызэтриуIэфIэжат жьапщэм. Iуащхьэ лъахъшэхэр зыхэдиихьа жаней губгъуэшхуэхэр иджы щымт. Мэз бгъуфIэшхуэхэр я шыкIэ лъэужьрэ Iузэв хым и толъкъун щIыху купраузхэр я шыщхьэ гъуазэу, лъэхъу-лъэущт къэбэрдей шухэр. Накъыгъэ уафэр бзыгъэу лIы гъуэгурыкIуитIым къащхьэщытт. Абыхэм къащыхъуащ КъэзыгъэщIам и Iэужьу нэм къиплъыхьыр а ягъэIу уэрэдыжьым дэбжьыфIэу.
Мэз лъапэ гъунэгъумкIэ асыхьэту къыщыIуа зэрызехьэ, зэрыгъэкIий макъым уэрэдыр зэуэ къыдэскIэри, къэбэрдейхэм яшхэм я шхуэIур сакъыу къыжьэдакъуащ. Абрэмывэ къуагъым зыкъуадзауэ, Миншакърэ Мэремрэ иджы гъуэгум ироплъэ. Шыхэр ягъэхьэмкIэу щIахуэурэ, абрэмывэр здэщылъымкIэ шууищ къызэрыхьырт. Абыхэм зэрызехьэу къакIэлъеуэрт шу зыбжанэ. Япэ итищым языхэзым и шыплIэм пщащэ цIыкIу зэпрыдзауэ къыдэщырт. Шыр хьэмкIэурэ, пщащэм и щхьэц Iув зэкIэщIэпхъар ар зи куэщI илъ шум и куэпкъыщхьэм къещэтэхыжырти, шым и блатхьэ лъынтхуэхэм бапхъэу зриупцIэхырт. МыдреитIым, щIамыгъачэу зэуэкIыурэ, я фокIэщIхэр къакIэлъеIэ пхъэр гупым щысхьыншэу траунащIэрт. Миншакъ и сэшхуэ къипхъуэти, и илъыгъуи зыуэ, пщащэр зыхьхэм запэщIидзащ. НапIэзыпIэм абы къыбгъурыхутащ Мэрем. Шу зэщIэузэдахэр къызэрыкъуэхуа щIыкIэм дыгъухэр зэуэ къигъэуIэбжьри, шхуэIухэр къыжьэдакъуэжауэ, я пIэм иущыхьырт.
– Мы шууеитIым фIы ягу илъкъым. Япэ итым уэ, Мэрем еутIыпщ щыдзыр, мыдреитIыр сысейщ! – жери, Ашабэр зэуэ йолъ.
Дыгъухэм къапэува шу хъыжьитIым мо я гъусэр пхыр зэращIар щалъагъум, езыхэри къэувыIэри епсыхащ.
– Лъэгуажьэмыщхьэу фыув, хьэщылъхухэ, – унафэ яхуещI Миншакъ, – армырамэ, фи щхьэр фIызох, – сэшхуэр Iэтауэ здиIыгъым, Мэрем дежкIэ йопсэлъэкI: – КъайIых фокIэщIхэр!
Хъыджэбз цIыкIу зэфIэмэхар Миншакъ и IэплIэм илът, жаней пхъэрхэр къыщысам. Дыгъухэр зэшэзэпIэ ящIыну хьэзырт ахэр.
– ЦIыхухэ, фысабырыт, маржэ! Фи акъыл фимыкIыт! – губжь егъэлеяр къызыщыкъуэлъыкI жанейхэм еущиену хэтт къэбэрдеилIыр.
– Мыхэр цIыху сытми?! ХьэIуцыдзщ мыхэр!
– А хьэIуцыдзыр напэншэу къыдэзыутIыпща ди лъэпкъэгъур куэдкIэ нэхъеижщ!
– ФызэтеувыIэт! – макъыхъу лъагэ зэуэ къоIури, зэрызехьэу зэдэуэж жанейхэм къарехулIэ ЩэрэлIыкъуэ Елмыщыкъу. ЛIыр жьыхуу 5 Заказ №733 Прозэ
шым йопсых, шхуэмылакIэр IэкIуэлъакIуэу бейгуэлхэм яхуедзри, зызыущэхужу зэлъыIукIуэта жанейхэм яблокI, къэбэрдей шухэм ябгъэдыхьэну.
– ДызэтеувыIащ. Мыбыхэм етщIэнур сыт?.. – дыгъуэлIхэм дежкIэ къамышы дакъэр ишийуэрэ, Iуву зэщIэкIа жьэгъу жьакIэм дэгу бампIэу къыхопсэлъыкI Чыдэш ХьэтIатI. Ар жанейхэм йоплъ, ЩэрэлIыкъуэм хуоплъэкIыжри: – Тхьэмадэ Iумахуэ, мы лIитIыр Къэбэрдейм къикIа хьэщIэхэщ. Мыхэращ хьэжьвакъэжьышххэр зыубыдари… Едгъэблэгъэнщ!
ЩэрэлIыкъуэ арэзыуэ и щхьэр ещI, Миншакъ къыбгъэдохьэ, пщащэ цIыкIур къыIехыжри, бейгуэлхэм сабийр яхуишийуэрэ:
– Ди къуэшхэ, фынеблагъэ! ДыфщыгуфIыкIыу фыкъыщыдгъэхьэщIэнщ Жанэ жылэм. – ДыгъуэлIхэм дежкIэ зегъэзэжри, къамышыр игъэдалъэурэ: – Iуфшыт! Си нэгум къыщIэвмыгъахуэт!
– Алыхьым и нэфIыр къыпщыхуэ, Елмыщыкъу! ФIым я нэхъыфIым дыхуиблагъэ, – Iэдэбу фIыщIэ ещI Ашабэм, игъащIэ лъандэрэ ЩэрэлIыкъуэр къыдэгъуэгурыкIуам ещхьу. – Зыдгъэпсэхунщи, ди Кърым гъуэгуанэ дытехьэжынщ.
– Ди хьэщIэхэ, Алыхьым и хьэтыркIэ, фи цIэхэр къыджефIэт! – Елмыщыкъу щыжиIэм, къэбэрдейхэм, хабзэм тету, зыкърагъэцIыху.
ЩэрэлIыкъуэм къэуIэбжьауэ:
– Си къуэш Миншакъ, си шынэхъыщIэ Мэрем, апхуэдиз гъуэгуанэ къызэпыфчри Жаней лъахэ фыкъихьауэ, хьэщIэгъуэ екIум и хьэкъыр дахэу фэдмыщIэкIмэ, жьыми щIэми я емыкIу зытетлъхьэжынущ. ДакъыгурыIуэнкъым жылэм.
– Апхуэдэу щыщыткIэ, емыкIу къыфтедгъэхуэнкъым. Зы жэщ щитхынщ фи унэ. Уарэзыкъэ, Мэрем?
– «ХьэщIэм къыщыкIуэнур и Iуэхущ, ежьэжыгъуэр зи Iуэхур бысымырщ», – жаIэурэ, итIанэ зыдагъэIэжьэжмэ. – тегушхуэркъым Джэрыджэр.
– Зы жэщ закъуэ, Мэрем! Жанейхэм я гуауэ дауэ тщIын?
Мэрем адэкIэ Ашабэм пэрыуэжакъым. Шым шэсри, нэхъыщIэм зэрихабзэу, нэхъыжьым и сэмэгурабгъукIэ уващ. АпхуэдизкIэ щIалэр хуэпIащIэрт Кърымми… аргуэру заIэжьэн хуей мэхъу. Ауэ сыт пхуэщIэнур? Адыгэ дунейм лIэщIыгъуэкIэрэ игъэфIа хьэщIэихьэ хабзэр нэхъ лъапIэщ. ХьэщIэр адыгэ унагъуэм хуабжьу егъэпажэ. И
мылъкурэ и пщыгъуэ лъхукъуэлIыгъэрэ емылъытауэ, адыгэм хьэщIэр и щIасэщ. Абы гурыфIыгъуи дагъэш, гуфIэгъуи иращIэкI.
Елмыщыкъу шухэм ябгъутыру здэкIуэм егупсысырт и малъхъэм, жанеипщ Къанщауэкъуэ Къалэубэт… Жанеипщым и пщIантIэ къэбэрдей шухэр блишу, езы ЩэрэлIыкъуэм и унагъуэ иригъэблагъэмэ, малъхъэм, дауи, ар игу ирихьынукъым. Къанщауэкъуэ и хьэл IуэнтIар фIыуэ зыщIэж Елмыщыкъу иджы гуитIщхьитIт: «ЩхьэзыфIэфIыгъэу къилъытэрэ, пщыр къэгубжьмэ?.. – арыххэуи лIыр гушхуэжри: – фIэфIу щытмэ, си деж щыхьэщIа нэужь, езыми иригъэблэгъэну хуитщ!» 67 68
Прозэ
Жаней жылэм къыдэкIауэ, шууиплI къахуэкIуэрт гупым. КъакIуэхэм я зыр – жанеипщ Къалэубэт – зипщхэм къацIыхуауэ къыщIэкIынти, ар къэблэгъэным пэмыплъэу, псори епсыхащ. Елмыщыкъу зыдащIри, епсыхащ хьэщIэ шухэри.
Пщыр къэсри:
– Тхьэм фиузэщI, жанейхэ! Пщащэр ем къыIэщIэфхащ. Фэри, хьэщIэ лъапIэхэ, дыгъуэлIыр щывубыдым лIыгъэ къызыкъуэфхащи, фIыщIэ хэха фхузощI. Фынеблагъэ жаней жылэм. Елмыщыкъу и хьэщIэгъуэм хьэщIэгъуэ есщIэкIыжу хабзэкъутэ сыхъуну къезэгъыркъым. Алыхьым жиIэмэ, ичынды нэужьым сэри фыслъагъуну сынекIуэкIынщ. ДызэрыцIыхунщ, дызэрыщIэнщ. ФIыкIэ!
ЩэрэлIыкъуэ Елмыщыкъу и адыгэ хьэщIэщыр жэщ-махуэ имыIэу зэIухащ. Къэбэрдейхэм ещхьу, мыбы щIэтщ гъуэгуанэ тетыр зыхуэныкъуэну псори. Къэбэрдей шууитIым, зы жэщ нэхъ мыхъуми, хуиту иджы заукъуэдиинщ, я унэжь екIуэлIэжам ещхьу. Гъуаплъэ къубгъаным псыр изт, зытхьэщIылъэ куу цIыкIури хьэзырыххэти, Мэрем нэхъыжьым дэIэпыкъуурэ зригъэтхьэщIащ. Ашабэми, мо псынэпс щIыIэ къабзащэм зыщимыгъэнщIу папщэурэ, и пэщхъыныр игъаджэу, иджы зитIыжырт.
Пхъэ гъуэлъыпIэ бгъуфIэр здэщытым деж алэрыбгъушхуэ щыфIэдзат. Алэрыбгъу щIыIум, Iэщэм нэмыщI, шыкIэпшынэ зэмыщхьхэр дахэу фIэлът. Мэрем абыхэм я зыр къыфIихри, ткIийуэ шэщIа и шыкIэ налъэм бзэкъур сакъыурэ дилъэфэхащ. Макъ гущIэнэ зэпэзу къипсэлъыкIащ пшынэм. Миншакъ, игу хэщIу, Джэрыджэм хуеплъэкIырт. Ашабэм зыхищIэрт и шу гъусэ щIалэм игу къигъыкI
гуауэр. ДыгъуэлIхэм нетIэ къыIэщIахыжа пщащэм Мэрем Iуплъа нэужь, нэхъри сыру къызэщIэвэжат Кърымым щаIыгъ Налмэс и бампIэр. Арауэ щытми, зыми ищIэн хуейкъым мы лIитIыр къыщIежьам и пэжыпIэ дыдэр.
Ичындыр икIат. ХьэщIэщым хуэмурэ къыщызэхуэсырт цIыхухэр. ПсынщIэу къытрагъэува хьэлыуэ, мырамысэ, кхъуей, пхъэщхьэмыщхьэхэм иджы къыкIэлъахьырт лы гъэжьа, джэд лыбжьэ, бахъейр къыщхьэщихыу щынэл гъэва. Лэпсыр пхъэ фалъэ цIыкIухэм итт. Кхъуэщын Iу зэвхэм мэрэмэжьейрэ фо махъсымэрэ ярызт. Мамыру, мыпIащIэу уэршэрырт жаней хьэщIэщыр.
Къэбэрдейм къикIахэм я узыншагъэм щIэупщIа нэужь, жанейхэм зрагъэщIащ Къэбэрдейм щыхъыбархэр. Езыхэм я псэукIэми хьэщIэхэр щагъэгъуэзащ. Ауэрэ псалъэмакъыр адыгэ лIакъуэхэм я дуней тетыкIэм нэсри, Тыркумрэ Кърымымрэ а дунейм къызэрыхэIэбэмрэ Урысейр а псом зэрыхущытымрэ зэрагъэзэхуэжащ. ХьэщIэхэмрэ хэгъэрейхэмрэ тепсэлъыхьырт Урысейм и пащтыхь Пётр Езанэмрэ Швецием и пащтыхь Карл зэращIылIа зауэм. Апхуэдэххэурэ екIуэкIыжырт ислъам диныр къыздикIа къэралхэм я жылагъуэ хабзэхэмкIэ. Ящыгъупщэртэкъым Мэчэри: гурэ псэкIэ абы щыIа нэхъей, дэтхэнэми къызыфIигъэщIыну хэтт. Жанейхэм я хьэжым и деж зэрынэсу, гупыр зэдауэ хъуащ: Прозэ
– Сыт жыфIэр?! Кърым Бахъшысэрейм нэхърэ нэхъ жыжьэ зэи зымылъэгъуар иджы ефэнды Iэзэ хъуауэ си фIэщ фщIыну ара? – идэртэкъым зым.
– Сыт щIэмыхъунур? – къедауэрт адрейр. – Истамбыл щыIахэри, загъэхьэжыуэ, дэтхэщ ди зэманым!
– Истамбыл – Мэчэкъым!
Зэдауэхэм яхэмыпсэлъыхьу щыс Чыдэш ХьэтIатI арэзыуэ игукIэ подыхьэшхыкI: «Нэр кърихуу жиIэфакъэ!»
Абы хэту, Зырамыку молэр зэдауэм къыхохьэри:
– Къапсэлъыр псалъэу къонэж. Ялэжьыр Iуэху мэхъу, – езыр къызэрыгуэкI молэуэ, зэрыщытым ириукIытэжу, псалъэмакъыр иреIуэнтIэкI: – КъэбэрдеймкIэ, ди хьэщIэ лъапIэхэ, ислъам диныр дауэрэ щызекIуэрэ?
хьэж иджыри имыщIауэ Миншакъ зэуэ игу къэкIыжащ Къэсей хьэжыри, кIэмыргуеипщым деж къыщицIыхуа Батыр ефэндыри. Ашабэр хэщэтыкIри, Iэдэбу жиIащ:
– Къэбэрдей адыгэхэми, фэ фхуэдэ дыдэу, ислъамыр хуэм-хуэмурэ къыдощтэ. Мэжджытхэр доухуэ. Мыдрисэхэр къызэIудох.
– Кърым хъаныр фэри къыфкIэрыхъыжьэрэ? – щIоупщIэ ХьэтIатI.
– ЕмыкIущ а иджыпсту жыпIар, ХьэтIатI! Кърым хъаныр зэи зыми кIэрыхъыжьэркъым. Ар Алыхьым и лIыкIуэщ. Псори абы щIодэIу. Абы и жыIэр тIу ямыщIу, зэхах псоми, – зигъэгусарэ къэгубжьарэ къыпхуэмыщIэу, зэпеш Зырамыку молэм. ХьэтIатIи щIичэну и мурадтэкъым:
– Зэхах къудейуэ къэнэжыркъым, атIэ нэIурыту ялъагъу! Псом
хуэмыдэу, адыгэхэм Iулъхьэ-тыхь къащытрихым деж.
АрщхьэкIэ Зырамыку молэр а къазэрыфIэщIым нэхърэ куэдкIэ нэхъ бзаджэжти:
– Зэхэфха, жанейхэ? Зэхэфха къэбэрдей хьэщIэм жиIар? Ислъамыр къащтащ! Мэжджытхэр яухуэ. Мыдрисэхэр къызэIуах. Сыт щыIэн апхуэдэм нэхърэ нэхъыфI?! Псоми «Iэмин!» жыфIэ. Алыхьышхуэу лъагэм и къулъхуолэ лъапIэр иджыпсту къэзбжынущи, си ужь иту фэри жыфIэ: «Бисмилляхьи ррэхьмани ррэхьим…»
– ГуакIуэ дыдэу мэIу, Зырамыку, а жыпIэхэр, ауэ къарыкIыр тщIатэмэ, нэхъ гуакIуэж хъунут… – педзыж абы ХьэтIатI.
– Алыхьышхуэр къызэрытхуэупса ислъам диным хуэмейхэм, ХьэтIатI, абы къикIыр адыгэбзэкIэ яжепIэми, къапхугурыгъэIуэнукъым. Ауэ тIэкIунитIэ шыIэныгъэ пхэлърэ, бжьыхьэм Чэбэм хьэжыщI сыкIуэху зыхуэбгъэшэчыжмэ, сыкъызэрысыжу, пхузэздзэкIынщ абы къикIыр!
– Дэнэ жыпIа, Зырамыку, уздэкIуэнур? Ди жылэм ущхьэдэплъыхмэ, Кърымыр тыншу зэрыплъагъум ещхьу, тыншу хьэжри пщIын уи гугъэу ара?..
– ХьэтIатI! – аргуэру къилъ хуэдэу зещI Зырамыку.
– Сыт, Зырамыку? – ауан хэлъу щIогуфIыкI ХьэтIатIи. Елмыщыкъу, Iуэхур кууIуэ зэрыхъунур къыгурыIуэри, хьэщIэхэм яфIэлIыкIыурэ, псалъэмакъыр зыукъуэдия лIитIым япэрыуащ: 69 70
Прозэ
– Жанейхэ, хъийм фикIаи ныщхьэбэ!.. Абы нэхърэ, ХьэтIатI, зы хъыбарыфI дыщIэгъэдэIуи нэхъыфIщ.
Адыгэ хьэщIэщ хъыбарыншэ хъурэ? Пасэрей таурыхъыжьхэри, шыпсэхэри, псысэхэри, гушыIэ хъуэрхэри зэщIэлъу щыбгъуэтынущ хьэщIэщхэм. МакъкIэ къэпIуатэ мыхъун гушыIэхэри уэру къадокIуэкI цIыхухъухэм. Апхуэдэхэр щэхуу зэжраIэри, щэхуу зэподыхьэшхыж, бзылъхугъэхэм я тхьэкIумэ ирамыгъэцырхъэу.
– Хъунщ, Елмыщыкъу, – ХьэтIатI щыжиIэм, гупыр гуфIэу зэщIэужьгъащ. Псори щыгъуазэт Чыдэшыр IуэрыIуатэ IущкIэ зэрыкъулейм.
– ХъыбаритI вжесIэжынщ, тIури псэущхьэхэм ятеухуауэ. Арати, зэгуэрым псэущхьэу дунейм тетыр зэхуэсри зэгурыIуахэщ щхьэж щыпсэуну щIыпIэри, игъэзэщIэну къалэнхэри, хуитыныгъэу иIэнури яубзыхуну. Бдзэжьейр псым хэсынщ. Бажэр хьилэшыуэ щытынщ. Дыгъужьми, мэзым щызэхэзекIуэурэ, псэущхьэхэр зыщигъэшынэнщ. Аслъэным къарурэ лIыхъужьыгъэрэ хэлъын хуейуэ къалъытэри, хьэкIэкхъуэкIэхэм я пщу хахащ.
ХьэтIатI таурыхъыр адэкIэ иукъуэдииным хунэмысу, Зырамыку
зэхихащ пырхъуэмкIэ къиIукI лъэ макъыр.
– КъэувыIэ. Си гугъэмкIэ, Къалэубэтыпщыр къокIуэ…
– Дапщэщ лъандэрэ Чыдэш ХьэтIатI пщыхэм ящышынэу къыщиублар? – Елмыщыкъу ауан хэлъу щIэупщIэри: – ЖыIэ уэ, ХьэтIатI, сытыт адэкIэ?
ХьэтIатI къэпсалъэри:
– Зи щхьэр зи бгъэгущталъэм изыгъэпщкIуэжхэм сащыщкъым сэ, Елмыщыкъу. ЗымыщIэхэм къахуэщхьэпэнкIи хъунщ си хъыбарыр. АдэкIэ пысщэнщ. Арати… Аслъэныр пщыуэ хахащ. Ямыгуэшу къэнар акъылымрэ Iущыгъэмрэт. Гупсысащ псэущхьэхэр. Дэтхэнэм лъысмэ нэхъыфI иджы а тIур? Аслъэныжьым къыхилъхьащ и еплъыкIэр:
– ЦIыхур икIи IэмащIэлъэмащIэщ, икIи гуащIэншэ тIасхъэщ. Абы еттынщ.
– Иумыт! – идэркъым Бдзэжьейм.
– Ар сытым къыхэкIыу?
– ЦIыхум акъылрэ Iущыгъэрэ зэуIуу Iэрылъхьэ хуэпщIмэ, хы лъащIэми IэмалкIэ дыкъыщIихынщ. Уэри, Аслъэн, уэри, Дыгъужь, уэри, Бажэ – зыми псэупIэ къыдитыжынукъым итIанэ абы!
– Хьэуэ, цIыхуращ акъылымрэ Iущыгъэмрэ зэттынур. Сэ къарурэ лIыхъужьыгъэрэ збгъэдэлъмэ, ар зэи къэзгъэпIэтIэуэнукъым. Си зы илъыгъуэщ. Сыхуитщ сэ абы!
ЦIыхум жраIащ иратар зищIысыр. Зэман дэкIри, Аслъэным мэзыр къызэхикIухьрэ пэт, жыгышхуэ гуэр ириупщIыкIыу зы лIыжь цIыкIу IуощIэ. «Иджыпсту си лIыгъэ зэхэгъэкIыпIэщ!» – жеIэри, Аслъэным еунэтI лIыжьыр щылъащэмкIэ. Модрейри, Аслъэныр къызэрилъагъуу, дакъэ упщIахуэм тетIысхьащи, зыхуэмыубыдыжу мэдыхьэшх.
– УщIэдыхьэшхыр сыт, цIыху цIыкIу? Сэ усшхыну сыкъэкIуащ! Прозэ
– Уи делагъэм сыщыдыхьэшхыу аращ, Аслъэныжь.
– Делафэ къызуплъауэ ара, цIыху цIыкIу?! – мэгубжьыпэ иджы Аслъэныр.
– Уэ пхуэдэу лъэщхэм, уэ уэщхьу лIыгъэ зезыхьэхэм жагъуэгъу сыт щыгъуи я куэдщ. Ар сщIэрти, зы псэ зэрымыхьэфын быдапIэ пхуэзухуэн си хьисэпу, мис, жыг изоупщIыкI.
– Ара?! – къэуIэбжьауэ, мэгуфIэж Аслъэныр. – Ар фIыщ. Мыдэ… уелIалIэу ухуэ а быдапIэр.
ЛIыжьым унэ-быдапIэр ухуэн еухри, Аслъэным зыхуегъазэ:
– ЩIыхьэж уи быдапIэм, зиусхьэн. Къызэхэплъыхь уи унэр.
Аслъэныр унэм щIохьэри, зиплъыхьурэ лIыжьым щытхъупсыр кърегъэжэх.
– УнэфI, унэ быдэфI схуэбухуащ.
– Мыдэ, уи кIапэр къыщIэмыплъын хуэдэу зызэщIэкъуэт! – Аслъэным и кIэр нэхъри зыщIеупщIэ. Арыххэу, лIыжьым псынщIэу бжэр
егъэбыдэжри, жеIэ: – Уи гугъат уэ къару уиIэмэ, акъыл ухуэмыныкъуэну, делэжь!
Аслъэныр гъуахъуэрт. ТхьэмыщкIэжьыр, дэIэпыкъуэгъу хуэныкъуэу, псэущхьэхэм еджэрт, арщхьэкIэ псори гужьейри зэбгрыжыжат.
ХьэкIэкхъуэкIэхэм япщ Аслъэным апхуэдэу пэлъэщам дэ зыуи дыкъыщымыхъуу диубыдынущ», – шынэрт псэущхьэхэр.
ХьэтIатI и псалъэр мащIэу зэпигъэури, иужькIэ пищэжащ:
– Къэзгупсысакъым фхуэсIуэтар… Адыгэ хьэщIэщым щызэхэсхауэ щытыгъат зэгуэр.
– Ар щIумыгъужами гурыIуэгъуэт… – таурыхъыр и кIэм нэсыху Елмыщыкъу хущIэплъу щыса Зырамыку псоми я цIэкIэ жэуапыр итащ.
– Хэт ищIэрэ, жыхуэсIэщ, Зырамыку… Ухуеймэ, иджыри зы таурыхъ жысIэжынщ.
– Сэ сысыт? Ауэ си Алыхьыр. – молэм щатэурэ зеплъыхьри: – ЖыIэж уигу пIэпихыр, ауэ я гугъу умыщI Ар зигу илъхэмрэ, Абы и фIэщхъуныгъэр зи гъуазэхэмрэ.
Миншакъ игъэщIагъуэу щIэдэIурт бысымхэм я зэпсэлъэкIэм. Ар егупсысырт: «Сыти жыIи, жанейхэр къызэрыгуэкIхэкъым. Зы
гукъеуэ ямыIэ хуэдэщ я щытыкIэкIэ. Илъэс щищ ипэкIэ тэтэрхэр Кърымым къитIысхьащ, а зэманым къриубыдэу щэ зыбжанэрэ абыхэм яхъунщIащ, ягъэсащ адыгэхэр, Жанейм къыщыщIэдзауэ Къэбэрдейм нэсыхункIэ. ИтIани, зы псалъэ щхьэрыуа я Iупэм къекIуэркъым Кърым хъаныгъуэм ехьэлIауэ. Зэманыр блэкIами, мыбыхэм ящыгъупщауэ къыщIэкIынкъым, дауи, иджыпсту пщыгъуэр зыIэщIэлъ Къанщауэкъуэ Къалэубэт и адэшхуэ Сибэчрэ беслъэнеипщ Къанокъуэмрэ, абазэхэ Дударыкъуэр зыщIагъуу, урыс пащтыхь Иван деж кIуауэ зэрыщытар.
Адыгэхэр япэ дыдэ Урысейм щыкIуар абы щыгъуэщ, къызыдагъэIэпыкъуну елъэIуу.»
Къэбэрдей хьэщIэм и гупсысэхэм япхрыплъа нэхъей, ХьэтIатI аргуэру къопсалъэри: 71 Прозэ
даримыпIейтейуэ, мыпхуэдэу – Ди псэукIэм къыщхьэщылъ гуауэмрэ нобэрей пщащэм къыщыщIамрэ дыщызэхэсыфкIэ,
иджыри зы таурыхъ вжесIэжынщ: – Зэгуэрым псэущхьэхэм япщ Аслъэныр гукъыдэмыж хъуат. ЩIэупщIакIуэхэр хузэблэкIыу, Iейуэ зигъэсымаджэрт пщым. Бажэм къищынэмыщIа, псэ зыIутыр къакIуэурэ къыщIэупщIат Аслъэным. ХущIэмыхьэу арат Бажэр: джэдхэм яхыхьауэ, щIыхуэ зэтрихьар къахихыжырт…
Пщэдджыжьыпэ гуэрым Дыгъужьыр Аслъэным деж къэкIуащ:
– Зиусхьэн, псэущхьэхэр апхуэдизкIэ уи узыншагъэм егъэгуауэщхьэуэри, псори щIыхьэ-щIэкIыу зэхэтщ. Зы закъуэщ уэ укъызыфIэмыIуэхур. Узэрысымаджэм щхьэкIэ къимыгъанэу, абы езым и щхьэ Iуэху зэрехуэ.
– Хэт ар? – губжьауэ къолъ Аслъэныр.
– Ар Бажэрщ, зиусхьэн, Бажэрщ, – мэхъуцацэ Дыгъужьри.
– ЗезгъэщIэжынщ сэ а цыплъ Iужажэм! – шынагъуэу гъуэхъуащ Аслъэныр.
А псалъэмакъым щIыIубнэфыр кIэщIэдэIухьати, Бажэм деж нэсри Iуридзэжащ. Бажэри, пIалъэ къыхимыгъэкIыу, Аслъэным деж къэсащ.
– Си узыншагъэм япэ ибгъэщауэ, ущIэхьэулейр сыт хуэдэ Iуэху? Иджыри къэс сыт укъыщIысщIэмыупщIар?! – хуолъ абы Аслъэныр.
– Уоу, си пщышхуэ, уэр фIэкIа нэгъуэщI Iуэху сиIакъым. Уи узыншагъэм и Iуэхущ зесхуар – Iэзэгъуазэу щыIэр къыпхузэхэскIухьащ…
– Къэбгъуэта-тIэ си хущхъуэгъуэ зыхэлъыр?
– Ауэ сытми къэзгъуэта! Дыгъужьыхуэ зэрыпIухуэу, уи узыр и пIэ 72
къригъэкIынукъым.
Аслъэным и унафэкIэ Дыгъужьым и фIалъэм къыхалъэфри, пщым хуэр хущхъуэу ирагъэшхащ. Куэд дэмыкIыу, Бажэр мэзым здыпхрыкIым, Дыгъужьым IуощIэ. Щхъуэжьыр лъакъуищкIэ йолъэбышауэ. И фIалъэм ираха лейр хэт и бзэм къыпыкIами щыгъуазэт-тIэ Дыгъужьыр. Бажэрти, и напIи мыхуадэу, щIакъуэм хуогузавэ:
– Сыт мыгъуэ тхьэмыщкIэжьым мы къыпщыщIар?
– Iей пщIауэ, фIы ущымыгугъ, – жэуап къетыж Дыгъужьым.
ХьэтIатI таурыхъыр щынигъэсым ирихьэлIэу, пщIантIэмкIэ хьэргъэшыргъэ макъышхуэ къоIукI. Бжэр къыIуеудри, хьэщIэщым щIэс гупым къахолъадэ хъыджэбз цIыкIур зыдыгъуахэм ящыщ зы. КIуэрыкIуэм тету, а лIыр Елмыщыкъу здэщысымкIэ зедз, бысымым и щIыбагъ къыдоувэри, къолъаIуэ: – ЩэрэлIокъуэ, уи хьэщIэщ сыщIэтщи, сыкъэхъумэ!
Уэршэру зэхэса лIыхэр зэхэзещхъуэн хъуауэ къыщылъэтащ. Зэрызехьэу хьэщIэщым къызэрыщIэгуащ къамэ пцIанэхэр зыIэщIэлъ лIы зыбжанэ.
ЩэрэлIокъуэм къыгурыIуат къэхъуар. Ар къэтэджри:
– ФызэтеувыIэт, адыгэхэ! Мыр лъэпкъ хьэщIэщщ. Адыгэ хабзэр фымыгъэпудыт. Сыт къэхъуар?
– Зыр яукIащ… Адрейр тIэщIэкIащ… Мыр… Жэмыхьэт, жаней жылэм хьэдэ илъщ… Прозэ
ХьэщIэхэр, бысымыр ирамыгъэукIыну лъэIуа дыгъуэлIыр, гъунэгъу зыбжанэ я гъусэу, хьэщIэщым къыщIэнэри, хьэдэ зэрылъ унагъуэм хуэгузэвэну щIэкIыжащ адрейхэр.
– Къысхуэвгъэгъу, си хьэщIэхэ, – жеIэ Елмыщыкъу, щIэкIыжын ипэ къихуэу, – бысым зэгъ еншэ мызыгъуэгукIэ сыфхуэхъуакъым. Хэт и гугъэнт апхуэдэ Iуэху къытлъыкъуэкIыну. Къалэубэтыпщыр – си малъхъэр – къекIуэкIыну си гугъати… абыи и Iуэху хуэхъуагъэнкъым. Пщэдей гъуэгу фытехьэжын ипэ къихуэу, дауи, фыхуэгузэвэнущ кIэрыху зиIэ унагъуэм.
– Жылэм хьэдэ илъщ, Елмыщыкъу. Адыгэ хабзэкъым а гуауэм хуэфащэ гулъытэ хуэдмыщIыныр, – зыхэщIэгъуэу бысымым педзыж Ашабэм.
– Шэч хэлъкъым, – Миншакъ и акъылэгъу мэхъу Мэреми.
Ислъам диныр зыIыгъ дэтхэнэми хуэдэу, шэрджэс-адыгэхэм яIэщ хабзэ – нобэ дунейм ехыжам нэху здэщым щIыр ирагъэгъуэт. ЦIыхухъухэр кхъэм къыдэкIыжа нэужь, Миншакърэ Мэремрэ, жэмыхьэтым щIыгъуу, хьэдэр здраха унагъуэм хуэгузавэри, адыгэ хабзэм ипкъ иткIэ къакIэлъыкIуатэ щымыIэу, я гъуэгу техьэжащ. Жаней жылэбгъум къэбэрдей шухэр нэсауэ, шы лъэ макъ къакIэлъыIуащ. ЛIитIыр зэплъэкIмэ, Чыдэш ХьэтIатI, шыр игъэлъэхъуу, къакIэлъеIэрт. 73
Пэжт Елэн и гурыщхъуэхэр: Iэта-Ильяс къуршым зэрызыщигъэпщкIум шэч хэлътэкъым. Нэгъуейм, дауи, щыгъупщакъым Быж
Нэгъур псыкъуийм деж «Си нэгу зэи зыкъыщIумыгъахуэ» къыщыжриIар. Iэта-Ильяс, дауи, щыгъуазэт адыгэлIым и апхуэдэ жыIэм джэгу зэрыхэмылъым. Абы ищIэрт адыгэ-шэрджэсхэм жаIар зэрагъэпэжыр. Абрэдж Мырзэбэчрэ Iэта-Ильясрэ зэрызэщIыгъур хэIущIыIу хъуа нэужь, нэгъуейм и псэр, сапэIуджагуэу, къэпIейтеящ. Дыгъэ гуащIэншэр жыг щхьэкIэхэм ерагъкIэ щыIэбэрабэри, ичынды нэужьым жэщ кIыфIыр щIыщхьэм къыщыфIэщатэри, шылъэхэм куууэ ираха къуэкIий зэгъуэкI лъагъуэхэри, пасэрей щыгъуэщI гуэрхэм фэеплъу къащIэна Iуащхьэ IэрыщIхэри – псори иджы зэхуэдэу шынагъуэ дзыхьщIыгъуэджэт Iэта-Ильяс и дежкIэ. Шы лъэ макъ е зэхэзекIуэ закъуэтIакъуэхэм я Iэуэлъауэ къыщыIукIэ, нэгъуейм, хьэ щтам хуэдэу, зыщIидзэрт. И закъуэтэкъым абы: жьэгъу мэзхэр тIысыпIэ щищIым, Iэта-Ильяс гъусэ къыхуэхъуат къущхьэ Жэфар щIакъуэмрэ Жанейм щыщ абрэдж щIалэ Мамсыр Нэкъаррэ.
ЗалымыгъэкIэ гъуэгурыкIуэ гъусэ зэхуэхъуахэм я щыгъынхэр сабэ защIэт. Я щIыфэр аргъуей дзакъапIэти, икIи шхэрт, икIи узырт. Я напэпкъри, дауэ щIамыуфэми, сыт щыгъуи къэпща-къэпщауэ щытт.
Бэхъун Жэфар адыгэхэр дуней щIыIум трилъагъуэ хъуртэкъым. Апхуэдэ дыдэу абы и жагъуэт тырку-тэтэрымэ зыщымыуа нэгъуэщI лъэпкъхэри: абазэхэр, къалмыкъхэр, осетинхэр, шэшэнхэр, мышкъыш- 74
Прозэ
хэр. Ар псоми къыдащIэрти, сэкъат зиIэм зэрыхудачых хабзэу, Жэфари худачыхырт. Бэхъуным IэпкълъэпкъкIэ ихьа фэбжьыр псэ ныкъуэдыкъуагъэм зэрыхуекIуэжрэ куэд щIат. Зишхыхьыжырт а лIым игукIэ: «Сэ щхьэ нэхъ къыслъысын хуейт мы сэкъатыр? ЦIыху дапщэ сэ слъэгъуар, зыми и мысэбэпу, дунейм щыхьэулейхэу, сэ-тIэ икIи сыгубзыгъэщ, икIи сыакъыл жанщ. ИтIани, псэуми-мыпсэуми мыхьэнэ лъэпкъ зимыIэхэм Iэпкълъэпкъ зэкIуж яIэщ. Сэ – сысурэтыджэщ». Зэрыныкъуэдыкъуэр гужьгъэжь хэлъу зыдищIэжырти, Жэфар фыгъуэ бампIэм къызэщитхъыурэ зи Iэпкълъэпкъ пщыкIутI зэхуэдэхэм нэхъри дыджу еижырт. Нэхъ бжьыфIэу, нэхъ дахэу, нэхъ екIуу дунейм тету хъуар илъагъу хъуртэкъым. А лъагъумыхъуныгъэр хуэгъэзат езы балъкъэрхэм къарукIи бжыгъэкIи куэдкIэ ефIэкI лъэпкъым. Бэхъуным и нэкIэ уеплъмэ, псори Iейт, псори мысэт. Езым ныкъуэдыкъуагъэ зэрытелъым и закъуэтэкъым ар щIэбампIэр, атIэ къызыхэкIа лъэпкъыр зэрымащIэми, щIыналъэ куэд щыпсэуну зэрамыIэми иризэгуэпырт. Жэфар зыхь бампIэ узыжьым Кърым хъаныгъуэр щыгъуазэти, а мафIэр нэхъри зэщIигъэстыну и ужь итт. Бэхъуныр фIыуэ къагъэкъуалъэрэ къаутIыпщыжмэ, мо кIуэцI гуанэ мыгъуэжьым зэхипщэфыну ер я насып джэшт щIы сыт щыгъуи хуэныкъуэ и кърым кIэмэлъамэхэм. Жэфарти, иджы Къэбэрдеймрэ Кърымымрэ я зэуапIэ ихьэгъуэм ирихьэлIэу, езым и вагъуэри къыдыщIэкIыну щыгугъырт. Щыгугъ къудей мыхъуу, хуэпабгъэрт а фейдэщIэх лъыжэгъуэм. И гур игут Бэхъуным. ХъуэпсапIэ зэмыфэгъухэр зэригъэкIэсырт иджы къущхьэлIым: Iэта-Ильяс зыщыщ нэгъуейхэр кърым тэтэрхэм къакъуэувэмэ, Iэджи зэдагъэхъэнщ! Зыми хуэмыдэжу, Жэфар и гурыфIыгъуэр сонэхэм (куржы лIакъуэм) я цIэ щызэхихырт. Къущхьэ Жэфар езыми сонэлъ щIэтт: и анэшхуэр а куржы лъэпкъым къалъхуат.
Бэхъуным ещхь дыдэу бампIэжь гуэрэфыщхьэт Чынгыз-хъаным и кIэпсфэпс зыхэткIуа нэгъуейхэм я лIэужь Iэта-Ильяси. ЩIы хуэныкъуэ нэгъуейхэм дапщэщи къыдрагъэжеину хэтт я Чынгыз-хъан зэгуэр мы щIыпIэхэр зауэкIэ къихьэхуауэ зэрыщытар. Абы къыхэкIыуи, мы щIыр гъадэщIыдэм зей адыгэхэм я Iыхьэгъуу зыкъалъытэжырт.
ПщыхьэщхьэкIэрэ мафIэ зэщIалъхьэу пэрытIысхьэжа нэужь, а гъуэгурыкIуэ зэщымыщхъуиплIыр къэкIуэну зэманымрэ абы къахуздихьыну зэхъуэкIыныгъэхэмрэ тепсэлъыхьрейт. Жэфар илъагъу хуэдэт кърым тэтэрхэр къатеуэу къэбэрдейхэр зэтраукIа нэужь, бгы жьэгъухэм щIэс и къущхьэ унэкъуэщхэм адыгэщIыр хуиту зэрызэхуагуэшыжынур, езыми, тафэм тету, уней лъапсэ абрагъуэ къызэрылъысынур. Iэта-Ильясти, зэрынэгъуей лъэпкъыу Шэрджэс Ипщэм хуиту иригъэтIысхьэрт! Абыхэм я хъуэпсапIэхэр гурыIуэгъуэт, ауэ мыдреитIыр – Мырзэбэчрэ Нэкъаррэ – къезыхуэкIыр сыту пIэрэт? Я лъэпкъэгъу адыгэхэр а зэш-зэрыукIыжым халъафэмэ, сыт хуэдэ фейдэкIэ-тIэ ахэр зэрыгугъэр? Абрэджри Мамсырри, дауи, щыгъуазэщ адыгэ лIакъуэхэр гугъу ехьу къызэрыгъуэгурыкIуэм… Сыту пIэрэтIэ, ари яфIэмащIэ хъужарэ ерыщу, лIитIым я лъэпкъэгъухэр иджыри Прозэ
щIагъэщхьэрыуэр?! ИтIанэ, щызэдэуэршэркIи зэгурыIуэртэкъым мы гъуэгурыкIуэ къызэрымыгуэкIхэр: зым жиIэр адрейм фIэауант, зым и гугъэр адрейм и гъуэгутэкъым.
ДэкIыпIэ задэм щынэсым, Iэта-Ильяс шхуэмылакIэр ишэщIащ. Абы и ужь кIэщIу ит Абрэджым, ар и псэм темыхуэу, жиIащ:
– Шым жьыIурыхьэгъуэ егъэгъуэт, насыпыншэ, зыми пичыркъым уи кIэр.
Нэгъуейм шыр къыжьэдикъуэри, къызэплъэкIащ:
– Адрейхэр дэнэ кIуа?
– Хэт а уи «адрейхэр»?
– Жэфаррэ Нэкъаррэ.
– Сыт ахэр зэрыдбгъэщIынур?
– Къуршылъэ гъуэгум цIыху лей щыщыIэкъым.
– Жэфар и Iей схужыIэнукъым, ауэ Нэкъар ди щхьэ мыузым етшэкIыжа бозщ, – мэдыхьэшхыпцI Мырзэбэч, арыххэуи жимыIэпхъэ зэрыIэщIэкIам гу лъетэжри, дыхьэшхыурэ къыпещэ: – Мамсырым щепсых и хэщIапIэщ. Аращ жысIэну сызыхэтыр. Зыгуэр хъунщ ахэри… Уэ мыдэ къызжеIэт: сыт, уи лъэдакъэпэ уи пхэщIыщхьэу, къущхьэ нысашэм укъыщIыхэлъеикIыжар?
– Быжым сыкъицIыхужащ. Пщыгъупщэжауэ ара уи къуэр абы и деж зэрыщыхьэщIэр?
– УкъицIыхужынутэкъым, уи пащIэ-жьакIэр цIууэ зэщIэбупсатэмэ.
– Укъызэщыну ухэту аращ, Абрэдж!
– ЛIы зэщхэм уахуэмыдамэ, уи шыкIэ мафIэ егъэуауэ къущхьэ нысашэм укъыхэцIэфтыжынтэкъым.
– Уэр-щэ?! – Iэта-Ильяс и щIопщыр апхуэдизкIэ щIихулыкIати, шы бэлэрыгъар кIэбдзкIэ щIэтхъуэри, фIалъэхэр иIэтыжат.
– Сэ си Iуэхур зэпхар си къуэрщ. Аращ сыщIэпIэщIари. Догуэт. Зэхэпхрэ шы лъэ макъыр? Мывэ джеймкIэ неуэт. – ЛIитIым мывэм зыкъуадзэрэ пэт, Жэфаррэ Нэкъаррэ къакIуэу къалъагъу. Абрэджым, фIэмыIуэху щIыкIэу, Iэта-Ильяс жреIэ:
– Зи цIэ ираIуэ бжьэщхьэIу тесщ. Уахуэзэшати, мес.
– Уэ нэхъ уахуэныкъуэщ абыхэм сэр нэхърэ. – хуэдзэлашхэу, Абрэджым къыпедзыж нэгъуейм.
ШууитIыр къазэрыбгъэдыхьэу, Мырзэбэч губжьауэ щIоупщIэ:
– Фи лъэужьхэр хэвужьэпхъэжа?
– ЛIо, жыхапхъэ хъуа уфIэщIрэ ди шыкIэхэр? – пхъашэу жэуап ет Нэкъар.
– Мамсыр!..
– Сыт, Абрэдж?
– Къамэ зэхуэгъэдалъэ фымыхъут, къэбартхэм я хьэщIэхэр, – жери, Бэхъун Жэфар зэщыхьаитIым яку зыдедзэ, къущхьэхэм адыгэхэм «къэбарт»-кIэ зэреджэр къыхигъэщу. – Мы къущхьэ тIысыпIэхэм щыкI жыгхэмрэ мыбы я мывэхэмрэ тхьэкIумэ жан яIэщ. ПщIэ зыхуэтщI 75 76
Прозэ
Мырзэбэч, уэ езым дыбгъэIущыртэкъэ дысакъыну? Неуэ, Нэкъар. Мо бгы жьэгъум адэкIэ дэ къыщыдожьэ си къуажэр.
– Сэ абы Iуэху щызиIэкъым, – жиIэу Мамсырыр иш йолъэдэкъауэ.
– Къэгъазэ, – Мырзэбэч шу IукIыжам кIэлъоджэ. Зэрынэхъыжьым нэхъри къыкъуогушхукIыжри, гие зыщIэлъ макъ щабэкIэ: – Нэкъар, къэгъазэ бжесIа!
Мамсырым шыр къыжьэдекъуэри, и гупэр къимыгъазэу зэтоувыIэ. Мэгупсысэ. МыпIащIэурэ зыкъегъазэри, хуэмурэ гупым къахуокIуэ. Мырзэбэч ирехулIапэри, губжьыр ирикъухыурэ хуедз:
– Абрэдж, уи цIыхугъэракъым сыкъэзыгъэувыIар, атIэ уи адыгэ пыIэрщ.
– ЦIыхугъэрэ адыгагъэрэ щызэрагъэкIэс щытыкIэкъым уэрэ сэрэ иджыпсту дызэрытыр, – и напIэр мыджылу, къыпопсэлъэж модрейри…
Шухэр аргуэру гъуэгу зэдытохьэж.
КъикъуэлъыкIырт абрэдж щхьэхуитым и гур: «Уэ, Абрэдж Мырзэбэч, адыгэм укъилъхуами, уадыгэлIкъым. Армыратэмэ, уи уэркъыгъэр пуд пщIыуэ, кърым тэтэрхэр къыубзеихьынтэкъым. Уи мыгугъэт уипкъ къикIа уи бын закъуэм епха лейм дыщымыгъуазэу! Иджы, хьэ гъэсам ещхьу, абы и лъэужьыр зэщIопамэри удэтщ. Абы узэрыхуэдэн: и анэш Iыхьлыхэм я деж дэщIэгъу къыщигъуэтыжащ. Зи насып къэкIуэгъуэ уи къуэр зыIэщIэлъ Быж Нэгъур щыгъуазэ а уи IуэхущIафэ фIейхэм?» Апхуэдэурэ Мырзэбэч здигъэкъуаншэм, Нэкъар езыми зиухеижыртэкъым: «Сэ-щэ? Хэт сыхъуну сэ? Шу закъуэу, абрэдж щхьэхуиту зызолъытэж. Захуагъэм срителъхьэщи, пэжымрэ мысэмрэ, фIымрэ емрэ зэхэзгъэкIын си гугъэу, дапщэщи соныкъуакъуэ. ЦIыхухэм яку илъ хьэргъэшыргъэр къызыхэкIымрэ зыхуэкIуэжымрэ къэптIэщIыну, къызэрыщIэкIымкIэ, тыншкъым. Ефэндым и жыIауэ, мы дуней нэпцIым пэжри пцIыри щызэхэпцIыхьыжащ. Зыр – щхьэзакъуэу щхьэхуитщ. Адрейр – фызымрэ бынымрэ якIэрыщIащи, и унагъуэр игъэпсэуну йолIалIэ. Ещанэхэм, мо Жэфар ещхьу, зыри къахуэмыныкъуэрэ щхьэегъэзыпIэншэу, бампIэ фыгъуэм зрагъэшх. Пщыхэмрэ уэркъхэмрэ, лъэрыгъым къимыкIыу, шхуэмылакIэр теутIыпщхьауэ дэтщ, хэт нэхъ лIыхъуми зэхагъэкIын я гугъэжу. ЛъхукъуэлIхэмрэ унэIутхэмрэ я гугъу умыщIыххэ! Ахэр шы хуэдэш и уанэгу итIысхьэну хуиткъыми, алащэжь мэшэс. Абыхэм елъытауэ, сэ сыбгъэщ, сыжэщщ, сыжьыбгъэщ, сыуафэгъуагъуэ уэшхщ. Сыт пщIэн-тIэ, сызыпэмыплъа лъэпощхьэпохэри къыщысщIыхьэж къохъу. Губжьыр зытезмыгъакIуэу, къызэрызгъэзэжар сыту фIыт. Мы шууищым губгъэн яхуэпщIри, уи шывей зэIыпщIэжри зыщ. Зымахуэ Бэхъуным сыщыхуэзам щхьэтеч имыщIыщэу къызгуригъэIуат и Iуэху зыIутыр, ауэ мыдрей тIум, дзэхупс Iурагъэлъэда нэхъей, цIутI жаIэртэкъым. Сыту пIэрэ мыбыхэм зи Iуэху зэрахуэр? Сыт хуэдэ щэху мыхэр зэзыпхыр. СщIэркъым, ауэ ари зэгуэр сэтей къэхъунщ. ЩыIэкъым нахуэ мыхъуж щэху. Къэзанокъуэм и жыIауэ, уэндэгъугъэр гъэпщкIугъуейщ. Дыпэплъэнщи, къэтлъагъунщ, мыхэр зыхуейр. Прозэ
Жэфар бгъурыту Iэта-Ильяс здэкIуэм, щэхуу:
– Яхузэрымыгъэгуэшыр сыту пIэрэ мы тIум?
– Къэбартхэщ, – апхуэдэ дыдэу щэхуу жэуап къетыж къущхьэм, – хэт и пыIэ купсэ нэхъ лъагэми зэхамыгъэкIыфу арщ.
Абрэджыр нэбгъузкIэ Нэкъар хуеплъэкIри: «Сытым папщIэ къезджэжат лIы Iущу зызылъытэж мы хьэхэбасэр? Щхьэр тхьэкIумэ ещанэ хуэныкъуэт? ПщIэнукъым ари… Щыхуэныкъуэни мымащIэу къохъу, нэгъуейм и жыIэкIэу. НэгъуэщIуи щыIэщ а жыIэгъуэр: «Зы акъылыр фIыщи, тIур нэхъыфIыжщ». Дауи ирехъуи, дэ тIур дыадыгэщ, мобыхэм ящIэтыр тыркулъщ. Ем хуэкIуэмэ, ахэр зэрыубыдыжынущ. Дэ-щэ? Дяпэ зыгуэр ищамэ, лъакъуэпэщIэдз худощI, тхуэмыхьынур къэтIэтыну дыхэтщ, псы икIыпIэ дызэдыIухьэмэ, дызэхущIоплъ, дэтхэнэм и цей къуащIэр нэхъапэ псым хищIэнуми…»
Бзухэм я уэрэдымрэ шыхэм я лъэ макъымрэ фIэкIа нэгъуэщI Iэуэлъауэ здыщыземыкIуэ къурш мэзым IупщIу къыхожьыуэ азэным и джэ макъ псыгъуэр. Пшапэр зэхэуэрт. Шухэм я закъуэтэкъым ар зыхэзыщIэр. Шыхэми, пIейтейуэ, я тхьэкIумэхэр зэблагъэплъырт.
Шухэр щыму здэкIуэм, Жэфар:
– Ичындыр къимыхьэ щIыкIэ, жумэм дынэсамэ, аратэкъэ!
– Сыт дэ мэжджытым Iуэхуу щыдиIэр? – педзыж абы Нэкъар,
тырку псалъэ «жумэр» адыгэ муслъымэн къэпсэлъыкIэ «мэжджытымкIэ» тригъащхьэу.
Шу гъусэхэм я тхьэкIумэм ар фIэкIынт?! Iэта-Ильяс хэIэтыкIауэ зегъэпсчэуIу. Мырзэбэч арэзыуэ подыхьэшхыкI. Азэнри мыувыIэжу маджэ. Жэфар, къэуIэбжьауэ, жаней абрэдж нэщхъыцэм хуоплъэкIри:
– Сыт а жыпIэр, Нэкъар?!.. Хьэуэ… Уэри жыпIакъым, дэри зэхэтхакъым. Алыхьым къыпхуигъэгъу а гупсысэ гуэныхьлыр, Алыхьым укъихъумэ!
– Хъунщ, хъунщ, – Абрэджыр арэзы тохъуэ абы жиIам.
Iэта-Ильяси муслъымэнитIым жаIар ядиIыгъыу:
– Дэ дымуслъымэнщ, Алыхьу лъэщрэ лъагэр ди фIэщ хъууэ.
– Сыту щIэх фщыгъупщэжа фи тхьэ зэмыфэгъу гупыр… – къызыфIимыгъэIуэхущэу япедзыж Нэкъар. Дыгъэр зэретIысэхым кIэлъыплъурэ, и гъусэхэм захуегъазэ: – Феплъыт мо дыгъэшхуэм, аращ адыгэм и Тхьэр. Нобэрей махуэм папщIэ фIыщIэ хуэтщIынщи, пщэдджыжьи гуфIэу къытхущIэкIыну делъэIунщ.
Тхьэм елъэIун иухыу зыкъыщигъэзэжым гу лъитащ и шу гъусэхэр къызэрыхуэмыарэзым. И гъусэхэр зэрешам кIэлъыплъурэ, ар егупсысырт: «Сыту егъэлеяуэ псэ Iэслъэсхэ!» ИужькIэ и шым и пщэм Iэ дилъэурэ йоупщI:
– КъыбгурыIуа, Тхъуэжьей, псэкIэ ахэр зэрыкъулейсызыр. Хъунщ. Уэ апхуэдэу къыщыплъытэкIэ, сынодэIуэнщ, ауэ езыхэми ирамыгугъэ уэрэ сэрэ дыхьэхэбасэ сэбэпыншэхэу. Неуэ, фIы зыпылъ Iуэху гуэр дыгъэлэжь! 77 78
Прозэ
Мывэ сэрейкIэ къэщIыхьа пщIантIэ зэпэзэв цIыкIум лIыжь зытIущ щызэхэст. ЛIыжьхэм нэмэзыр яухати, я гуэншэрыкъ гъурхэр пэщащэурэ зылъатIэгъэжырт. Жэфар абыхэм ябгъэдыхьэри, захуигъэзащ:
– Си къуэшхэ! ПщIэ зыхуэсщIхэ! ХьэщIэ лъапIэхэр ди жылэ къыдэсшащи, ахэр фэзгъэцIыхуну сыхуейщ.
ЛIыжьхэм я нэхъыжьым гуэншэрыкъыр Iэпыхури, зэуэ и щхьэр къиIэтащ:
– Кърым хъаным и дзэр Къэбэрдейм къэсакIэу ара?!
– А жыпIэр сыт зищIысыр! – Джэмал хьэжыр, набдзэшхуэ хъужауэ, лIыжь лъапцIэм хуолъ.
– Сэ сщIэ мыгъуэрэ. ЗэрыжаIамкIэ… Хъаныр гъуэгу тету жаIати… – Хьэуэ, хьэуэ, – жэуап етыж Бэхъуным псынщIэу. Абы и гуапэ
хъуат лIыжьым и псалъэхэр: «ХьэщIэхэр си деж къэкIуащ тIэкIу загъэпсэхунуи, пщыхьэщхьэ ди дежкIэ фынекIуэкIыу, зэвгъэцIыхуну фынызогъэблагъэ».
Дыгъэр къуршым зэращхьэдэхыжу, бгылъэ жьэгъухэр кIыфI мэхъу. КъэIужыркъым къуалэбзу уэрэдхэри. Дыгъэм дыкъухьэжа нэхъей, ахэри лъэужьыншэу мэкIуэщI. Iэхъуэ къыдыхьэжыгъуэм и Iэуэлъауэрщ къурш хьэблэ цIыкIум иджы щхьэщытыр. Жэмхэр мэбу, мэл закъуэтIакъуэхэр мэIуей, шыд пэху ешахэм я хьэIуу зэпэджэр, тхьэкIумэIупсыр иричу, къущхьэ хьэблэм дэзщ. Къурш жьанэмкIэ къех щIыIэтыIэм хоупщIыIуэж махуэ дыгъэм зэщIигъэпщтыра хьэуар.
Бэхъун Жэфар зыдэс къуажэр, адрей къущхьэ-тэтэрхэм яйхэми хуэдэу, зы бэнзэв къуэ Iузэщ. Зэпэзэнэу зэрызэкIэщIэсыр къущхьэхэм я хьэщIэихьэ хабзэм зыкIи егуауэркъым. Я ерыскъыр я Iэгущ, я гуэн бжэIулъэ етакъым. Иджыпстуи мис, щынэлри, къущхьэшхури, къущхьэ бозэри пэрыхьэту зытет Iэнэм хьэщIэхэр IитIэлъитIэу пэрысщ. Ахэр ягъэуэршэрыну къекIуэкIа лIыжьхэри нэплъыснэIусщи, куэдым щIоупщIэ, нэхъыбэжым шэч иращIэкI. Мэуэршэр хьэщIэхэмрэ
хэгъэрейхэмрэ. ЛIыжьхэм зрагъэщIэну пылъщ Къэбэрдеймрэ Кърымымрэ я Iуэху зыIутым и пэжыпIэр. Абдеж куэд щыжыпIэ хъунутэкъыми, хьэщIэхэми бэлэрыгъауэ псалъэ лей къажьэдэкIыркъым, аращи, щIагъыбзэр йобэкI уэршэрым.
Пщыхьэщхьэшхэр зэфIэкIри, Iэнэхэри Iуахыжат. Абрэдж Мырзэбэч щхьэгъубжэ Iузэ нэф цIыкIум бгъэдэтщи, вы шэрыбым ерагъкIэ пхыплъурэ жэщым хоплъызэ. ИужькIэ, и жагъуэ хъурэ фыгъуэрэ къыпхуэмыщIэу, жеIэ: – ЗыгъэпщкIупIэфI къэвгъуэтыжат икIэм-икIэжым, Жэфар.
– Пэжкъэ, тхьэ, Мырзэбэч, – пIащIэу акъылэгъу мэхъу щынэл пшэрымрэ фадэ гуащIэмрэ къадэбэкхъауэ щыс Iэта-Ильяс, – хьэуам шэтIэгъуэблымэрэ куэншыбымэрэ къыпех, сабиигъуэр дигу къигъэкIыжу, – жиIэурэ нэгъуейр Жэфар хуоплъэкI. Жэфар фIэфI
хъуатэкъым «зыгъэпщкIупIэ», «куэншыбымэ» псалъэхэр. Нэгъуейм зэуэ ар къыгурыIуэжри, трилъэфэжын и гугъэу, адэкIэ пищащ: – Iэщ зезыхуэм дапщэщи игурэ и щхьэрэ зэтелъщ. Iэщыр мылъкущ. Уи ныб- Прозэ
жьэгъу къебгъэблагъэу, щынэ хуэбукIын папщIэ, а хьеуаныр къызыхэпхын хъуши уиIэн хуейщ, мис мы Жэфар хуэдэу. Армырамэ, беслъэнейхэм я жыIауэ, Iэщ зезымыхуэм пхуиукIын щыни иIэкъым. Пэжкъэ ар, Мырзэбэч?
– Сэ сщIэркъым уэ пэжкIэ узэджэр. Уи жагъуэ умыщI, Мырзэбэч, ауэ, зэрыжысIащи, мы къурш мывалъэм дыкъэзыхуа къэбартхэм я цIэ зэхэсхынуи езыхэр слъагъунуи сыхуейкъым, – нэгъуейм и псалъэр зэпиудащ Жэфар, зэфам ирихьэжьауэ. – Ахэр дэ къыдоупщI: «Фыхэт фэ?» ДагъэикIэ, ди хъупIэхэр ттрах. «ФыгуфIэ мыбдеж фыщыпсэуну фыкъызэриднам щхьэкIэ», – къыджаIэ. Дэкъузауэ дагъэпсэу, дыщхьэхуимытщ. Аджыдэ! Зэ мыгъуэ Къаплъэн-Джэрий хъаным и дзэр
мыбдеж къэсащэрэт! Апхуэдэу хъуамэ, ди пщэм дэлъ бжьыр дахынти, къэбартхэм я пщэм далъхьэнт. СызэригугъэмкIэ, къывгурыIуауэ къыщIэкIынщ си лъэпкъэгъу къущхьэ-тэтэрхэм я нэ хъаныдзэм къызэрыхуикIыр? Мэжджытым фызыщрихьэлIа лIыжьым и упщIэр абы щыхьэт тохъуэ. Адрей къущхьэ хьэблэхэми фахэупщIыхьатэмэ, къывгурыIуэнут лъэпкъ псор нобэкIэ дызыщыгугъыр! Ди къуэш тэтэрхэр, хъаныр я шу пашэу, зэ мы лъахэм къихьэмэ, щIы гукъеуи диIэжынутэкъым. Щхьэхуиту къущхьэхэр диутIыпщынут КъаплъэнДжэрий.
– Жасыр зэрикIрэ куэд щIащ, – Жэфар и къебжэкIыр и тхьэкIумэ сэмэгумкIэ блигъэцIэфтри, Мырзэбэч щIыхьэпIэбжэмкIэ плъащ.
Бэхъуным къыгурыIуащ Мырзэбэч и плъэкIэм къикIыр:
– Къущхьэ-тэтэрхэр, си хьэщIэ, Нэкъар нобэ зэлъэIуа дыгъэр щыкъухьэм, жейм хохьэж, къыщыкъуэкIым – къоуш, фи лъэпкъэгъухэми хуэдэу. А Нэкъар жыхуиIам ещхьу, балъкъэрхэми мэжусиигъуэ диIащ. ИтIани, Кърым хъаныгъуэм ис ди къуэш тэтэрхэр ди щапхъэу, дэри къыхэтхащ ислъам диныр. А зыращ къэбартхэмрэ дэ къущхьэхэмрэ зэщхьу тхэлъыр. Мырзэбэч, уи жагъуэ умыщIыт, кхъыIэ, «къэбарт» зэрыжысIэр… Фэ, Шэрджэс Ипщэм щыпсэухэр, абы фахэдбжэкъым.
Жэфар чэф ныкъуэу хэвыхьыж щхьэкIэ, зы дакъикъи зыщигъэгъупщэртэкъым Мырзэбэч иджыпсту еубзэн зэрыхуейр. Пэжыр жыпIэмэ, езы Мырзэбэчи я пашэу, зы адыгэ мы дунейм тригъэтынтэкъым Жэфар, ауэ нобэ, Абрэджым и гупкIэм зэрисым къыхэкIыу, абы и уэрэдыр дыжиIэу арат.
– Пэж дыдэщ Жэфар жиIар, – къопсалъэ Iэта-Ильяс. Ари чэф ныкъуэфIт, Жэфар ещхьу. – Мырзэбэч хуэдэлIт-тIэ ямылъытэр? КIэмыргуей адыгэхэм къахэкIа щхьэкIэ къэмынэу, ар дэ къуэш пэж тхуэхъуащ. Кърым тэтэрхэм я деж пщIэрэ щхьэрэ щиIэщ Абрэджым. Чынгыз и лIэужь нэгъуейхэми Шэрджэс-Ипщэм щыпсэухэми ялъытэ ар. Мырзэбэч абыхэм «Дошэс!» щажриIа сыхьэтым дуууэ къызэхэувэнущ зауэлI мин бжыгъэхэр.
Iэта-Ильяс ар здыжиIэм и Iэпхъуамбапщэр лъагэу иIэтщ, езым фIэкIа зыми къыгурымыIуэ дамыгъэ гуэр нэрымылъагъу зэпэхъурейуэ хьэуам къыщитхъыхьри, Абрэдж адыгэм арэзыуэ хуеплъэкIыжащ. 79 Прозэ
– Щыгъэтыж иджы. УкъысщымытхъуIуэт. – жиIащ Мырзэбэч, абы къыгурыIуэрт Iэта-Ильяс къэвэрей щIэхъуар, ауэ, дауэ мыхъуми, фIэфIт абы къыхужиIэ щытхъу псалъэр.
Абрэджым къыгурыIуэрт Iэта-Ильяс, тэтэрылъ ткIуэпс закъуэм
и хьэтыркIэ, адыгэу щыIэм, мычэнджащэу, зэребэкъуэнур. ИтIани, а нэгъуей мыхьэнэншэм и щытхъупсым къызэщIигъэхъеят ар щэхуу зыщIэхъуэпс гурылъыр: кърым хъаным и мырзэ хъуныр. А гупсысэхэр зэригъэзахуэурэ, Мырзэбэч и пащIэкIэ щIогуфIыкIри, Бэхъуным йоупщI: – «Къэбарт» щыжыпIэм деж, Жэфар, сыбгъэпудыну ухэткъым, уэ… Пэжкъэ?
– Сэ апхуэдэ лъэпкъ къисхакъым, си хьэщIэ.
– НтIэ, сыт абы къибгъэкIар?
– Сэ жысIэну сызыхуеяр – фи лъэпкъэгъу къэбартхэм дыщыпсэун щIы къызэрыдамытырщ… – Жэфар къыщIызэфIэзэрыхьар и чэзу дыдэу щхьэщихыжу, бжэмкIэ лъэ макъ къыщыIуащ. Бысымми, игу къызэрыгъуэтыжауэ: – Зэхэфхрэ? Ар, дауи, си гъунэгъужьырщ, Джэмал набдзапцIэрщ.
– Фи закъуэ? – жиIэурэ пэшым щтэIэщтаблэу къыщIыхьащ Джэмал молэр.
– Дауэ ди закъуэнт, молэ? Алыхьу закъуэр ди гъусэ пэжщ, – зэре- 80
сагъэжьу, жэуап хьэзырыр ет Мырзэбэч.
– «Iэмин!» жыфIи, Алыхьу лъэщым дызэделъэIунщ, ди гуи, ди пси къыбгъэдэкIыу. Джэмал и набдзэшхуэхэр зэригъакIуэурэ хьэрыпыбзэкIэ къибжар пэшым щIэсхэм кIэлъыжаIэжащ. – Къабылу Алыхьым тIихыну солъэIу, – жиIэурэ, молэм и къэптал жыпым плIащIэу зэкIуэцIылъ хъыдан бзыхьэхуэр кърихщ, мыпIащIэу и жьэгъу-жьэпкъыпэр зэпилъэщIыхьри, елIэлIапэу зэкIуэцIилъхьэжа бзыхьэхуэр жыпым иригъэзэгъэжащ. Молэм зыгуэрхэр гукIэ зэпишачэурэ тэлайкIэ щымри, темыгушхуащэу къригъэжьащ:
– Уэлэхьи-билэхьи, сымыщIэ иджы ар зэрывжесIэнур… Жэмыхьэтыр жасы нэужьым къыщыфпэплъащ Алыхьым и унэ мэжджытым. ХъыбарыщIэ гуэрхэри жыфIэу зэхахащ, ауэ Iуэхум и пэжыпIэр ящIэкъыми, жэмыхьэтыр мэгузавэ.
– Ди бысымыр хэтащ мэжджытым дынишэу, нэмэзыр абы щыдигъэщIыну, – Мырзэбэч и гъусэхэм къагурыIуэн хуэдэу яIуплъэри, – итIани, гъуэгум апхуэдизкIэ дызэхиукIати, жасыр мыбдеж щытщIмэ нэхъ къэтщтауэ арщ, Джэмал. Алыхьым къабылу тIихи икIи дыкъихъумэ. ИужькIэ фи нэхъыжьхэм пщыхьэщхьэшхэ къыддащIащ. Абыхэм къывжаIэжынщ псори.
– Пэжщ, Мырзэбэч, ди муслъымэн фарзыр, тщымыгъупщэу, сыт щыгъуи дигу илъщ, – Абрэджыр зэрымыгугъэххауэ, къыдощI нэгъуейр. ИужькIэ молэм зыхуегъазэ: – Хъаным фыщыгугъ, икIи шэч къытевмыхьэ: Къаплъэн-Джэрий цIыху Iущщ, лIыгъэ зыхэлъ дзэзешэщ. И къуэшхэм лей къыфтригъэхьэнукъым. Дэнэ щIыпIэ фыщымыпсэуами, лъэпкъ Iуэхущ хъаным зэрихуэр. Прозэ
– Тыркум и сулътIан Ахьмэди къытщхьэщытщ, – гуфIэурэ хьэщIэм и псалъэм пещэ Жэфар, – тыркулъ зэрытщIэтыр езы дыдэми щыгъупщэркъым, дэри зыщыдгъэгъупщэу къытхуидэнукъым. Къытхуидэну Чынгыз-хъанрэ Батий-хъанрэ я лIэужьым хуэфащэу дакъыхущIэмыкIмэ? Ахьмэд сулътIаным зэи тщигъэгъупщэркъым апхуэдэ лIы щэджащэхэм дакъызэрытекIар. Псом нэхърэ нэхъыщхьэр: къэбарт пагэхэм ягу ар иджы къигъэкIыжынущ!
– Жэфар, си гум куууэ укъиплъэри укъипсэлъыкIыжаи! Си гум
жьы дебгъэхури сыбгъэIуэтэжаи! – Iэта-Ильяс нэхъри къызэщIэнауэ псалъэрт. – Хэбдзын хэмылъу, пэжщ а жыпIэр. Апхуэдэ лIы щэджащэхэм – Чынгызрэ Батийрэ – я лIэужьыр, дэ тхуэдэ лIэужьыр, шэрджэсхэм къызэрамыпэсу, я хьэмэшыпхэм къуэс хъурэт? А дыкъызэзымыпэсхэр зэтезыукIэнур ди дэщIакIуэхэрщ. Къаплъэн-Джэрий и Iэщэр щрыреIэ! – нэгъуейм Мырзэбэч дежкIэ зегъазэри: – Пэжкъэ, Мырзэбэч? ЖысIар фи фIэщ мыхъуамэ, – Iэта-Ильяс и къамэр сампIэм кърихащ, – лъыкIэ тхьэ фхуэсIуэнщ.
Абрэджыр абы къыхуоплъэкIри, мыпIащIэу къопсалъэ:
– Апхуэдэу умыщIамэ нэхъыфIт, нэгъуей.
– ЕдаIуэ, хьэщIэ, уи ныбжьэгъум и жыIэм, – хуэмышэчыжу, а псалъэмакъым къыхоуэ молэри.
– Ар сытым къыхэкIыу?
– Ар… Фэ шэрджэскIэ фызэджэу а фызыхэс лъэпкъым жыIэгъуэ гуэр яIэщ: «Нэгъуейм лъы илъагъумэ, и щхьэр мэуназэ», – жеIэ Абрэджым. – Хэт ищIэрэ… Уигу ар къэзгъэкIыжмэ нэхъыфIу къэслъытащ. Ауэ уи псалъэр ди фIэщ пщIыну ухуэпабгъэмэ, лъым зэкIэ унэмыс. Зыщыбгъэлъэгъуэн зэман къыпхуихуэнщ дяпэкIэ.
– Апхуэдэу къыщыфлъытэкIэ сынывэдэIуэнщ. – макъ ехуэха дэгу зищIауэ, Iэта-Ильяс и къамэр сампIэм ирелъхьэжри, зыкъищIэжурэ къыхокIиикI: – Ауэ сэ сыдэарэзыкъым «нэгъуейм лъы илъагъумэ…», зэрыжаIэм. Хэту щытми, ар къэзыгупсысар ди жагъуэгъу гуэрщ!
– Айуэ, айуэ, зыри пхуэщIэнукъым, ди хьэщIэ, – жеIэ Джэмал молэми, «айуэ» хьэрып псалъэм къикIым зы хъырц химыщIыкIрэ пэт. – Алыхьу лъэщым дыздыщигъэунэху мы дуней хьэхум цIыху зэхуэмыдэ куэд зэдытетщ. Алыхьым къыджиIэращ: «Муслъымэнхэм фIыр щызефхьэ а фыздэщыIэ дунейм. Ахърэт къызэрыфпэплъэри зыщывмыгъэгъупщэ, жыхьэнмэ лъэмыжми фегупсыс». Алыхь лъэщыр къытщогугъ, джауру мы дунейм тетыр зэтедукIэу, шейтIани жин фIыцIи зытедмыгъакIуэу, дыпсэуну. Иджыпсту къэзбжынщ Алыхьым и духьэ лъапIэу Iиманыншэхэмрэ Iей зигу илъхэмрэ дащызыхъумэр. Иджыпсту жысIэнущ «Алфэлакърэ» «Алмэсрэ» духьэхэр. «Iэмин!» жыфIи, ар гукIэ зыщIэхэм си гъусэу къыздэвбж; зымыщIэхэм я пIэкIэ сэ езыр сылъэIуэнщ.
ХьэщIэхэм духьэр ящIэртэкъыми, я Iэгухэр яIэтри, «Iэмин!» жаIащ. Бэхъун Жэфар духьэр имыщIэрэ пэт, ар къибжыфэ зытригъауэу, и Iупэхэр игъэпIэжьажьэрт. 81 Прозэ
Джэмал молэм «Iэмин!» жиIэу щыувыIэжым, Iэта-Ильяс игу къызэфIэнауэ:
– Уи зы махуэр махуищу убагъуэ, молэ. Уи фIыщIэкIэ духьэ лъапIэр къытщхьэщыхьэри, ди псэхэм нэхугъэкIэ зыкъаужьыжащ.
Джэмал и напIэр Iэдэбу ирехьэхри, щабэу къопсалъэ:
– Сэракъым а фIыщIэр зейр. Мы дунейр къэзыгъэщIа Алыхьышхуэм и фIыщIэщ ар.
– Пэжщ, молэ, ар Алыхьым и фIыщIэщ, ауэ уэ абы урилIыкIуэщи…
Джэмал молэ набдзэшхуэм, а зэхихар игу иримыхьауэ, мыарэзыуэ жеIэ:
– Ди гъунэгъу къэбартхэм я жыIауэ, пэжщ, сэ ислъам динырщ сызыхуэлажьэр. Ауэ Алыхьым и лIыкIуэр сэракъым, Мухьэмэду бегъымбар лъапIэрщ, – жиIам кIэлъыгупсысэ хуэдэ, тIэкIу зеIэжьэжри, адэкIэ къыпещэ: – СщIэркъым си Iуэху зэрыхъунур, ауэ мы гъэ бжьыхьэм Мэчэм сыкIуэну си мурадщи… Абы сыкъикIыжмэ, къысхуагъэфэщэну сыщогугъ хьэжы цIэ лъапIэри.
– Хьэж зыщIахэр Мэчэм къызэрикIыжу хьэжы-ефэнды хъууэ
ара?.. – и щхьэ хуэпсэлъэж щIыкIэу, щIоупщIэ Абрэджыр.
– Сыакъылэгъущ а иджыпсту жыпIамкIэ, – молэм и псалъэхэр деIыгъ Iэта-Ильяс.
Бэхъуныр ней-нейуэ къызэреплъым гу лъитэри, молэ набдзэшхуэм, 82
къэгузэвауэ, Мырзэбэч дежкIэ зигъэзащ:
– Айуэ, хьэщIэ, айуэ. Хьэж щыIам хьэж ищIащ. Къэбартхэр зэи кIэлъысынукъым ди Суюнч ефэндым. Ауэ абыи жеIэ тафэм тес къэбартхэм япщхэр мазэм и быну. Уи адэм и анэш сонэхэми апхуэдэу къалъытэу пIэрэ, Жэфар?
– Пщыхэр псори зэщхьщ, – Жэфар и пIэкIэ жэуап ет Абрэджым. – Дэ дипщ Бэлэтокъуэми къыфIощIыж езыр уэркъхэмрэ лъхукъуэлIхэмрэ я адэу.
– Субхьэн Алыхь, Субхьэн Алыхь… – хощэтыкI молэ набдзэшхуэр.
ЗэхуэкIуэу мыхьэнэ зиIэ псалъэухаитI языхэзым зэрахузэпымыщэм гу лъетэри, Абрэджыр тогушхуэ лIы жьэмеищри нэхъ Iеижу къэзыгъэгубжьын упщIэ яхидзэну:
– Пщыхэм дащытепсэлъыхькIэ, фымыгъэщIагъуэ, ауэ сэ а Iуэхум сызэрыхущытыр жысIэн ипэ къихуэу, зы упщIэ фэстынут, – зэпишурэ кърегъажьэ Мырзэбэч. – Зи тепщэгъуэр къуажапщэм нэмыс дипщхэмрэ адрей къэралыгъуэхэм я пащтыхь е я хъанхэмрэ я зэфIэкIыр зэдгъэпщатэмэ… дауэ феплърэ?
– Дэгъуэ гуэру уогупсысэ, Мырзэбэч, – лулэ нэщIым екъуурэ, жеIэ Бэхъуным. – Къэбартыпщхэм мэскъалкIэ къакIэрыхуркъым а сэ сызипхъурылъху куржы-сонэхэри. АдэкIэ къэтщтэнщи, къалмыкъхэм
хъану яIэр, шэшэнхэм, нэгъуейхэм, Дагъыстэным щыщ къумыкъухэм япщхэри – ахэр псори пеуэфынукъым Кърым хъаныгъуэм. ФщIэжыркъэ хъаным Москва дэс а джаурхэм зэратекIуар, я къалэри зэригъэсар?!
6 Заказ №733 Прозэ
– А Москва жыхуэпIэр… къэбартхэм я малъхъэр здыщыпсэур
ара? –щIоупщIэ молэр. – Субхьэн Алыхь, Субхьэн Алыхь… Ди пщIыхь къыхэмыхуа куэд щокIуэкI мы дуней хьэхум. Алыхьым фIы дигу кърилъхьэ, фIы зигу илъхэр Алыхьым дыкъихъумэ.
– Уа, молэ, сыт щIа а зи гугъу пщIыр къызэрыхъурэ? – жеIэ
Абрэджми, гушыIэу дыщIегъуж: – Ар къыщыхъуар ди адэшхуэхэм IупэкIэ тхъур язу щыпсэуа зэман угъурсызырщ… – арыххэуи нэхъ пхъашэ зыкъещIыжри: – НтIэ, апхуэди щыIат зэгуэр. Сыщымыуэмэ, а Москва джаурыр зэтезыгъэсхьар Къаплъэн-Джэрий кърым хъаным и адэшхуэрат. Мыдэ, Къаплъэн-Джэрий зэ Къэбэрдейм къэсатэмэ,
игъэсу къигъэнэжынутэкъым, атIэ сахуэ яжьэм щIэпщэурэ, жьы
зэпихум иригъэхьыжынут.
– Айуэ, айуэ. Субхьэн Алыхь, Субхьэн Алыхь! – къытригъэзэжырт Джэмал молэм. – Алыхьым дыкъихъуми, зи щхьэ дытезымылъхьэ къэбартхэм ди бампIэ узыр яригъэпшыныж, – жиIэри, къызэрыфIыдихуам щIэщтэжауэ, молэм макъ тхытхкIэ зэпишащ: – Ауэ… ар къэхъуа нэужь, дэ ди щхьэ сыт кърикIуэнур, хьэщIэ?
Жэфар быдэу зызэщIикъуэри, жэуап итащ, къызэупщIар езыра
хуэдэ:
рий дыкъуэувэнущ.
– Молэ, кхъыIэ, зыкъэщIэж! Дэ къарууэ диIэмкIэ Къаплъэн-Джэ-
– Дэ дызимащIагъи? Ди хьэблэ цIыкIуитI-щыри?
– Сыт-тIэ дымащIэмэ?! Нэхъыщхьэр – хъаным пэжыгъэкIэ дызэрыкъуэувэнур къыддищIэмэ, ди Iуэхури дэкIынущ. Къаплъэн-Джэрий зэригъэзэхуэнщ хэт щIы нэхъ хуэфащэми…
– Пэж хъунщ. Айуэ, айуэ, Алыхьым апхуэдэу къытхуигъэфащэ… Уэлэхьи, гуп дыгъэлу дызэхэстэмэ, ауэ… жэщри хокIасэ. Ди хьэщIэхэм Iуэхушхуэхэр къапэщылъщ, загъэпсэхумэ нэхъыфIщ. Алыхьым къытхуидэмэ, сэ гъусэ сыфхуэхъунущ. НэхулъэфI фыкъикI! Дызэрылъагъунщ иджыри. – Джэмал бжэм нэсри зрилъэфыхьурэ къэувыIэжащ. Iэнкуну хьэщIэхэм къахуеплъэкIри: – Фи абрэдж гъусэр ныщхьэбэ слъагъуркъыми. НэгъуэщI Iуэхушхуэ гуэр зэрихьэ къыщIэкIынщ абы…
ИщIапхъэм нэхърэ нэхъыбэм щыгугъ молэм зыхуигъэзащ Джэмал:
– Абы и занщIэ и гъуэгущ, Джэмал. Хьэкъыу сощIэ Кърымым кIуэну ежьа мажусий лIитIым – Миншакърэ Джэрыджэмрэ – ар зэракIэлъымыпхъэрыр.
– А жыхуэпIэхэр здежьам нэстэмэ. – къыщIигъуащ Iэта-Ильяс.

Жаней бысымым и хьэщIэщым Ашабэмрэ Джэрыджэмрэ ящыдриха пIалъэ кIэщIыр Чыдэш ХьэтIатI дежкIэ лъэужьыншэтэкъым. Зи ныбжькIэ мыщIалэж лIым куэд щIауэ иужэгъуат къэзыухъуреихь цIыхухэм я псалъэмакъ мышыу кIэухыншэхэр. Къэбэрдей хьэщIэхэм 83 84
Прозэ
ягу зэрызэIухари езыхэм мащIэрыжыIэ жьэнахуэу зэрызаIыгъри Чыдэшым игу апхуэдизкIэ дыхьати, унэ нэщIыжьыр ибгынэри, шухэм я ужь иуващ. ХьэтIатI къыгурыIуагъэххэт къэбэрдейхэр здэкIуэри, яхуэсэбэпыну мурад ищIащ: Iузэв хы икIыпIэм деж е яш ящыхуиIыгъынщ, е нэгъуэщI зыгуэркIэ яхуэщхьэпэнщ. Нобэр къыздэсым Чыдэшым
илъэгъуа цIыхухэр зи щхьэ къыдэмыхуэ псэуакIуэ къызэрыгуэкIхэт. Шы удз цIынэр Iуву зыдэлъ Iэшхылъэм зэIунщIауэу бгъэдэтым ещхьт ахэр… «Мы лIитIым ягу щоблэ адрейхэм емыщхь мафIэ телъыджэ гуэр!» – шым гурыгъуазэкIэ епсэлъылIэурэ, ХьэтIатI иджыпсту гупсысэ Iэджэ зэригъэзахуэрт.
КъакIэлъеIэ шур къыщалъагъум, Миншакърэ Мэремрэ зэщIэувыIыкIащ.
– Фи гъуэгур махуэрэ фи Iуэхур дахэу! – жиIэурэ Чыдэшыр лIитIым якIэлъысри: – Дэ дызэроцIыху…
– Тхьэм уиузэщI, тхьэмадэ, утщыгъупщакъым. Гъуэгу гъусэ утхуэхъунтэкъэ? – лъэрыгъым здитым, уанэгум зреIэтыкI Миншакъ. Джэрыджэми, хабзэм тету, зыкъиIэт хуэдэу зещI.
– Щхьэ сымыхъунрэт, сыныздэфщтэну фыкъысхуей къудеймэ…
– Гъуэгур бгъузэми, дытехуэнщ, ХьэтIатI, уи увыпIэ убыдыж. – Ашабэмрэ Мэремрэ я зэхуакум ХьэтIатI дагъэувэри, Мэрем ижьымкIэ къоувыж.
Чыдэшым нэхъри игу зэгъат. Абы иджы къыгурыIуэрт: «Мыпхуэдизу ткIийуэ адыгэ хабзэр зезыхьэхэр, дауи, лIы куцI сэкъатыншэхэщ. МыпхуэдэлIхэм я псалъэри, я Iуэхури ткIийуэ илъэта шабзэшэм хуэдэу занщIэщ».
– Уэ ууэркъыу, сэ сылъхукъуэлIми, Ашабэ и къуэ, пщыгъупщакъым хабзэкIэ сIыгъыпхъэ увыпIэр. Хабзэ зэхэгъэж зыщIхэм фазэрыщымыщыр нэрылъагъущ. Мис апхуэдэу ди Iуэхухэри зетхьатэмэ, бетэмал, сыт къыдамыщIэкIами, цIыху хуэфащэу дыкъызэтенэнут.
– А уи хъуэпсапIэм ещхь тхьэм дищI, тхьэмадэ, – къопсалъэ Мэрем, лIым жиIар игу ирихьауэ.
– ХъуэпсапIэр гъащIэм и дамэ зэщIэхащ. Абы къару къыпхелъхьэ. Си жьыгъэ щхьэ закъуэм кърикIуэ гупсысэхэр сIуэтэжкIэрэ фытезгъэзэшэнкъым. Мыдэ… гъуэгури нэхъ къигъэпсынщIэ-къигъэкIэщIу, мы махуэхэм сызэгупсыса нэгъуэщI зы Iуэху гуэр фэсхьэлIэнщи нэхъыфIщ.
– ДынодэIуэнущ, тхьэмадэ, – Ашабэр гуапэу Iуоплъэ Чыдэшым.
– Ди ефэндыхэм жаIэр пэжмэ, Тыркум къыщежьэу, КърымымкIэ къыкIуэцIрыкIа ислъам диным и хабзэхэр ди адыгэ хабзэм куэдкIэ къытохуэ… Сэрщи, апхуэдэу къэслъытэркъым.
– Ар дауэ? – игъэщIагъуэу щIоупщIэ Мэрем.
– Сэ сызэреплъыр пхуэсIуэтэнщ, си щIалэ. Иджыри ди адэшхуэхэм я зэман лъандэрэ ислъам диныр шапсыгъхэм я хамэтэкъым. Нобэр къыздэсым, зэм цым и кIуапIэмкIэ еуэу, зэми IэщэкIэ дызэтраукIэурэ, а диныр къытхапщэну тырку щIэжхэр йолIалIэ. Дапщэщыт адыгэхэм КъурIэн къащыIэрыхьар? Прозэ
– Хэт ар зыщIэр?.. – Iэнкуну мэчэнджащэ Мэрем.
– Къэзанокъуэм жиIэу зэрызэхэсхамкIэ, ар къызэрыхъурэ илъэс мин дэкIыжащ, – жеIэ Миншакъ.
– Адыгэхэр мы щIы хъурейм нэхъ лъэпкъыжь дыдэу тетхэм ящыщ зыщ. Зы илъэс минкъым-тIэ, дауи, адыгэ хабзэм къикIуар. Мин зыбжанэщ. НтIэ, илъэс мин фIэкIа ныбжь къэзымыгъэщIа КъурIэным адыгэм ди хабзэр щIедгъэпщэн хуейр сыт хуэдэ щхьэусыгъуэ? КъызгурыIуэркъым сэ ар. Хьэж зыщIахэми зымыщIахэми зыжьэу жаIэ Алыхьым дунеишхуэр зы бзэ IэфIу иухуауэ. Арауэ щытмэ, дэнэ-тIэ апхуэдиз ер къыздикIыр? КъызгурыIуэркъым.
ЛIыжьым и гупсысэ зэкIэлъыхьыкIэм лIитIыр икъукIэ къигъэуIэбжьат. Жэуап иратынути, яхуэгъэтэрэзыжтэкъым. Щыму кIуэрт шухэр. «Мы жаней тхьэмадэр къызэрымыгуэкIыу Iущщ, ауэ ари мащIэщ зэуэ абы уи гурылъ хузэIупхыпэн щхьэкIэ», – игукIэ Миншакъ зэпищэри, и жьэкIэ:
– Ди къэбэрдей ефэндыхэри апхуэдэ дыдэщ, ХьэтIатI. Зыри зыхамыщIыкI Iуэхухэм хуабжьу Iэзэу топсэлъыхь.
Жыжьэрыплъэу Ашабэм къилъэгъуащ витI зыщIэщIа пхъэIэщэкIэ вэуэ хэт лIыжьыр. Гъэмахуэпэм вагъэ зэрищIэр игъэщIагъуэу, абы жеIэ:
– Мо лIыжь насыпыншэр хуабжьу къыкIэрыхуащ щIыр вэным…
– Уоу, хьэщIэ, мы дунейм дызыхуейр дыщыхуейм щыхъуатэми… – ХьэтIатI и псалъэр зэпигъэури, мащIэу щыма нэужь: – Си псэлъэныр фымыужэгъуамэ, мопхуэдэу вакIуэдэкIыр хэзыгъэкIэса нэгъуэщI зы лIыжь гуэрым и хъыбарыр вжесIэжынщ. … Нобэ хуэдэ махуэ уэфIу, зы щIалэ псэлъэрей гуэр, шым тIэкIу зригъэукъуэдиин и мураду, шэсри дэкIат. Плъэмэ, мобы ещхьу зы пхъэIэщэжь вэуэ хэтт. «ВакIуэдэкI щыIэж иджы?» – игъэщIэгъуащ а щIалэми, уэ уэщхьу, Миншакъ. ВакIуэлIым деж нэсщ щIалэри:
– Бов апщий, тхьэмадэ!
– Упсэу апщий, си щIалэ, – къыпедзыж лIыжьым.
– Тхьэмадэ, мыпхуэдэу кIасэу щхьэ увэрэ?
– Си мылъкур цIыхухэм яухъуэнщIри, си щIалэ, выщхьэтес сымыгъуэтурэ сыгуващ. Иджы мис, щIалэ цIыкIу щIыхьэхуу къэсщтауэ совэ.
– УвакIуэ кIасэщ, тхьэмадэ. Гъавэ къытепхыну угугъэу ара иджыри?
– КъызэхъулIэмэ – зыфIщ, гъаблэ къыслъихьэ хъужыкъуэмэ, си щэщIыр сысеижщ, гъаблэгу сщтэнкъым.
ЛIыжьым жиIам шур дауэ емыгупсысами, зыри къыгурыIуакъым. ИтIани мэгушыIэри:
жынтэкъым.
– Уа, тхьэмадэ, зы гъэлъэхъу пшэр уиIамэ, сытыт пщIэнур?
– Зы гъэлъэхъу пшэр сиIамэ, си щIалэ, къупщхьэ фIэкIа къыхэзнэ-
– Гъавэбэ тхьэм къыуит, тхьэмадэ, – жиIэри, шур ежьэжащ.
ТIэкIу докIри, вэуэ хэт лIыжьым деж къегъэзэж шум: 85 86
къызэтоувыIэ. ЩIалэми:
Прозэ
– Хуит сыкъэпщIтэмэ, тхьэмадэ, иджыри зыгуэрым сыщIэупщIэнут.
– УпщIэ щIэщхъуркъым, си щIалэ цIыкIу, къызэупщI. Ауэ плъагъуркъэ, сэ езыри сыгувагъэжьщ, япэ къэсым сыдэуэршэрмэ, дыгъэр тIысыжынущ, зы бдзумэ сымыублэрэкIауэ.
– ИтIани, сыкъыумыгъэщIэхъу. СыщIэгъэупщIэ, – ерыщу хегъэзыхь щIалэм.
ЛIыжьыр къедаIуэу къоувыIэ. ЩIалэми:
– Тхьэмадэ, «увакIуэ кIасэщ» щыжысIэм, цIыхухэм уахъунщIэри, выщхьэтес уимыIэу укъэнауэ жыпIат… Сыт абы къикIыр?
– Пхъуищ зэдэтпIати, щыри щхьэж щичэзум унэ ихьэри, фызыжьым сэрэ ди закъуэу дыкъэнащ. Хьэблэр вакIуэдыхьэж щыхъум, цIыхухэм сайлъэIури, щIалэ цIыкIу къысхуагъэкIуащ.
– Иджыри зы упщIэ: «ГъавэкIэ угугъэрэ?» – щыжысIэм, «КъызэхъулIэмэ – зыфIщ, гъабгъэ къыслъихьэ хъужыкъуэмэ, си щэщIыр сысеижщ, гъаблэгу сщтэнкъым», – къызжепIащ. Абы къикIыр сыт?
– ВакIуэдэкIыр хэзгъэкIэсами, гъавэм и мащIэ къыщIэсхыну гугъэ сиIэщ. Си щIыхуэхэр абы хэстыкIыжрэ гъавэншэ дыдэу сыкъанэмэ, си дзэ щэщIыр зэкIэ сIутщ. Ерыскъыншэ сыхъуну къыщIэкIынкъым.
– Тхьэмадэ, иджыри зы упщIэ!..
– Ярэби, щхьэ укъыстрилъхьат нобэ! – мэхъущIэ лIыжьыр, ауэ – «Зы гъэлъэхъу пшэр уиIатэмэ, сыт епщIэнт?» – щыжысIэм, «Зы гъэлъэхъу пшэр сиIатэмэ, къупщхьэ фIэкIа къыхэзнэжынтэкъым», – къызжепIащ. Абы сытыт къибгъэкIар?
– Абы къизгъэкIар уэ пхуэдэ зи мыIуэху-Iуэхуншэ гуэру къыщIэкIынт, – жиIэри, лIыжьыр витIым якIэлъиувэжащ.
Шу щIалэм къыздикIа хьэблэмкIэ дидзыхри ежьэжащи: «Схуэфащэр зэрыемыкIур къэзбгъэщIэжащ. Къупщхьэ фIэкIа къысхэбнэжакъым!» – жиIэурэ игу зобгъэж.
тхьэмадэ… Си щытыкIэр къызжепIащ, ХьэтIатI хъыбарыр нигъэсри, и шу гъусэхэм еупщIащ:
– Дауэ къыфщыхъуа, хьэщIэхэ, а фызыщIэдэIуар?
– Хуэфащэ алащэ игъэшэсыжащ Iуэхуншэр, – игу зэрызэгъар IупщIу, къопсалъэ Мэрем, икIи, Миншакъ псалъэр нэхъапэ зэрылъимыгъэсам ириукIытэжауэ, зиухейуэрэ хуоплъэкI.
Ашабэри, Мэрем щIэукIытэжар зэхищIыкIауэ, гуапэу хупогуфIыкI. ХьэтIатI аргуэру Миншакъ йоупщI:
– Уэ дауэ уеплърэ, Ашабэ и къуэ?
– Сигу щIэгъуащ пхъэIэщэжьым. Закъуэныгъэр щхьэкIуэ Iэтыгъуейщ.
– Пхъуищ зиIэ лIыжьым закъуэныгъэ дауэ ещхьэкIуэрэ? – аргуэру ирехьэжьэ Мэрем, арщхьэкIэ Миншакъ къопсалъэри:
– Пхъур хамэ бынщ, Мэрем. Къуэр унэм и напщIэщ. Ауэ сытми жаIэркъым: «Къуэр унэм и пкъощи, пхъур унэм и щIэращIэщ». Прозэ
Миншакъ жиIэм щIэдэIуурэ, ХьэтIатI куууэ хэщэтыкIащ. Ашабэм зыхищIэрт я шу гъусэщIэм гунэдж зэримыIэри, къригъэзэгъыну таучэл ещI:
– Уэ, тхьэмадэ, зыгуэрым уигу дыхощI. КъыджеIэ. КъытхуэIуатэ. ТлъэкIымкIэ дыбдэIэпыкъунщ.
– Сэ сызыгъэгузавэр куэд мэхъу. Насыпыншагъэр а зи гугъу фхуэсщIа лIыжьым нэхърэ нэхъ къулейсызыжу сэ сызэрыпсэурщ… ЛIыжьым фызыжь иIэт, пхъуищи иригъэшат. Сэрщи, куэд щIауэ мы дуней иным зы псэ бауэу щызиIэжкъым. Сыщымыуэмэ, фэ фыздэкIуэр Кърымырщ? ЦIыхукъым ахэр?! Лъы хуэлIэ бзаджэнаджэхэщ. Сипхъу закъуэр кърымхэм лъэщыгъэкIэ пщIантIэм щыдашым си щIалэ закъуэр япэуват. Си нэкIэ слъагъуу къаукIащ. Фызыжьым и гум ар хуэшэчакъым. Мамсыр Нэкъар сыщыгугъат нэхъапэхэм, ауэ, мес, и жагъуэ ящIри, иджы абрэджу ежьэжащи, Жанейм къимыхьэххэу жаIэ. Къэбэрдейм нэхъ щызэхэзекIуэу зэхызох. Щыгъупщащ Жанейр! Щыгъупщэжащ…
ЛIым жиIэр щызэхихым Миншакъ шхуэIур къыжьэдикъуэри, шыр – Апхуэдизу щхьэ уигу бухыжрэ, ХьэтIатI?
– Зыри жызмыIэххэуи сощIри, абы щхьэкIэ зыми зихъуэжынукъигъэувыIащ.
къым…
– СыткIэ сыбдэIэпыкъуфыну? – трегъэчыныхь Ашабэм.
– Миншакъ, сэ сыкъыщIыфкIэлъежьар… дыгъуасэ тIэщIэкIыу щIэпхъуэжа кърым тэтэрыр зыщIыпIэ гъуанэдэууэ къыщыфпэплъэмэ, хэт ищIэрэ… Абы илъ ищIэжыну хэтынущ… ЗыгуэркIэ сэбэп сыфхуэхъун си гугъауэ арщ. Хабзэкъутэу сыныщIэупщIатэкъым фыздэкIуэми. Шэч сщIауэ аркъудейщ. Iуэху дахэкIэ гъуэгу фытетмэ, схузэфIэкIымкIэ сывдэIэпыкъунущ.
– Сыт къытхуэпщIэфынур?
– ЛIо, шууэ хым фызэпрысыкIыу, Кърымым фыкъыщыхутэным фыщыгугъыу ара?
– Сыт щхьэкIэ… хы Iуфэм деж шы щапIэхэр щыIэкъэ?
– Миншакъ, сыт а жыпIэр зищIысыр? «Зи уанэш зыщэжым уанэ тралъхьэж», – жиIащ адыгэм. Сыт хьэдэгъуэдахэ а зэхэзбгъэхыр! Фишхэр, сэ дзыхь къысхуэфщIмэ, Жанейм фыкъыщихьэж – фыфейщ. Зыри хэсщIыкIыркъым Кърымым фызыхьым, ауэ си псэм жеIэ ар фIы гуэрым зэрыпыщIар.
– Пэжщ, ХьэтIатI. IуэхуфIщ дызытекIухьыр… Дэри, а уи пхъум ещхьу, залымыгъэкIэ Кърымым ираша ди пщащэ цIыкIу къэтлъыхъуэжыну дежьауэ арщ.
– Сыт а жыпIэр?! – ХьэтIатI къоскIэ, зэхихар игъэщIагъуэу. – Фэри, сэ схуэдэу, гуауэшхуэ фиIэщ…
Миншакъ, игу щIэгъуу, Мэрем хуоплъэкIри:
– Сыт пщIэн, апхуэдэ зэманщ дыщыпсэур.
– Аращ, хьэщIэ, аращ… Мис ар жытIэм, зыдгъэудэIужурэ, псэун 87 88
Прозэ
доух… – Чыдэшыр, гужьгъэжьым къызэщIигъэплъауэ, мэбампIэ, Кърымыр здэщыIэмкIэ и IэштIымыр иджы ещIри: – А хъанхэрщ сэ мыгъуагъэу щыIэр къысхуэзыхьар, си унагъуэр хэзыгъэкIуэдэжар! Сэ къызгуроIуэ IэштIым хуэзгъэдалъэкIэ гуауэр зэрытемыкIуэтынур. ИтIани… ИтIани… Мыдэ, хъыбар кърахьэкI хъаныр Къэбэрдейм къытеуэну зигъэхьэзыр хуэдэу. Си ажалыр къызыхэкIынур арауэ щыт папщIэ, хъаныр си IэкIэ сукIынущ! Миншакъ, апхуэдизу си гушыкъу икъутыхьу зыкъыщыфхуэстIэщIакIэ, уэри, кхъыIэ, си псэр гъэтыншыж… КъызжефIэ Кърымым фыщIэкIуэр.
Ашабэм и гур ХьэтIатI хуабжьу щIэгъурт. Зы псалъэкIэ имыгъэчэму, жриIащ Налмэс и лъэужь къызэралъыхъуэр:
– Пщащэр къэдгъуэтыжын ди мурадщ.
– Сыт и ныбжь езы цIыкIум?
– ЕпщыкIуиянэ и гъатхэм хыхьащ.
– Сысейм нэхърэ илъэсиблкIэ нэхъыщIэщ. Налмэсщ жыпIатэкъэ и цIэр? Дыдей цIыкIум СурэткIэ деджэрт… Уи сыт жыпIат езы пщащэр?
– Си пхъурылъхущ, – пыгуфIыкIыу жэуап етыж Миншакъ, икIи ХьэтIатI и упщIэхэр абыкIэ зэрызэтемыувыIэнур къыгурыIуащи, адэкIэ къыщIеупщIыну къыщыхъухэми езым къыхупищэу: – СымыщIэ зэрыбжесIэнури, ар Мэрем къызэрыгухьэр, тхьэмадэ…
– Зыри къызжумыIэт Мэрем теухуауэ, дэри зэгуэр щIалэгъуэ диIащ. Дэнэ щыIэ иджы а ди щIалэгъуэр? Ди щхьи, ди пащIэ-жьакIи уэсу къетхъухыжащ… Хуит сыкъэфщIмэ, зы пщащэ Iущ гуэрым теухуа хъыбар фыщIэзгъэдэIунт. Сэри сигу сабырыжынщ, фэри гъуэгур фщигъэкIэщIынщ. – КъыжраIэнуIами пэмыплъэу, Чыдэшым хъыбарыр ирешажьэ. – … Жаней жылэм щыпсэурт зы пщащэ Iущ. Зы махуэ гуэрым пщащэм я деж щIалищ шууэ Iухьэри, шы фIэдзапIэми щызэтемыувыIэу, пщIантIэ утыкум иуващ.
– Фыкъеблагъэ, – хабзэм зригъэхьу, жеIэ пщащэм.
– Хьэуэ, – ядэркъым шухэм. – Дэ дыхьэщIэкъым, дыщIэупщIэну арщ: «Дэтхэнэр нэхъыфI дэ щым? Ар къыджеIи, дыдэкIыжынущ».
– Сэ дэнэ щысщIэн дэтхэнэр фIыми? Фепсыхи, фыкъеблагъэ.
– Хьэуэ, ди уанэгу исыкIэм, ди зыIыгъыкIэм къыкIэлъыплъи, хэт нэхъ шууей Iэзэми тхузэхэгъэкI!
Шухэр зэдилъри, пщIантIэ удзыпцIэр шылъэкIэ кърауду, шыгъэджэгу ежьащ. Шыхэр зэм щIахуэрт, зэми кIэбдзкIэ ягъатхъуэрт. Езыхэр къелъэурэ, шыныбэгум жьыхуу щIэпщырти, уанэгум лъапэпцIийуэ иувэжхэрт. ЯхузэфIэкI къагъэнакъым щIалэхэм.
– Иджы къыджеIэ дэтхэнэр нэхъыфIми?!
– Шыгъэджэгу дахэу схуэфщIа щхьэкIэ, дэтхэнэр фынэхъыфIми къысхуэщIэркъым. Модэ Дол Пцэшрэ Асакъ Лэмшыкърэ здэщыIэмкIэ фекIуэкIи, абдеж щывгъэджэгу фишхэр. ИтIанэ цIыхухэм къывжаIэнщ хэт нэхъыфIми.
А зэманым Дол Пцэшрэ Асакъ Лэмшыкърэ кърым хъаным и дзэм езауэрт. Прозэ
«Губзыгъэ жыхуаIэхэр абы хуэдэкъым, – зэжраIэжурэ, щIалэхэр пщIантIэм къыдокIыж: – Емынэм дыкъихуат афIэкIа къызыгурымыIуэм и деж!»
ХьэтIатI и хъыбарыр нигъэсат. И гъуситIыр щыму гупсысэрт.
– Къэхъумэ, апхуэдэщ къэхъур, – гъуэгум ириплъэурэ хощэтыкI Чыдэшыр. – ПыIэ зезыхьэхэм нэхъыфIыр зэхагъэкI. ЩхьэлъащIэхэм абыхэм жраIэ: «ЛIы хуэдэу фыщыт.» Нэхъыжьхэм тхуаухуа дунеижьыр тIэщIокI, дыкIэлъыIэбэурэ. Ди щхьэрэ ди бынрэ зэрытхъумэжынур дауэ, а жьауэр тщхьэщыкIа нэужь?..
Шухэр зэрыхьа Iуащхьэ щыгум иджы къыпэщIэлът Iузэв хыр. ХьэтIатI, и гур къызэрыгъуэтыжауэ, ину жеIэ:
– Мис, дыкъэсащ! Шыхэр сэ къысхуэвгъани, фэ лъэсу хым нэс фыкIуэ, адэкIэ – зэпрыкIыпIэщ. ФыкъыхэмыщтыкI, сысейм хуэдэу сакIэлъыплъынущ. Гъуэгу махуэ! Миншакъ, зы лъэIу пхузиIэт: си пхъум щхьэкIэ нэмыплъ къызумыт. Хэт ищIэрэ, абы фыщрихьэлIэнкIэ хъунщ си пхъум – Чыдэш Сурэт. Сызэрыпсэур схужефIэж. Фи насыпымкIэ и насып къекIэрэхъуэкIмэ, къысхуздэфшэж. Миншакърэ Мэремрэ епсыхщ, я шхуэмылакIэхэр ХьэтIатI IэщIалъхьэри, сэлам зэрахыжащ.
Жьыри къепщэрти-къепщэрт, къэбэрдеилIхэм яхущIэрыуэурэ Кърым Iуфэм нэхъри гъунэгъу хуищIыну хэт нэхъей. 89
Гъэмахуэпежьэщ иджы Къэбэрдейр. Махуэ уэфI дахащэщи, Бахъсэн псыхъуэм дыгъэпс нэхутхьэхукIэ зетIыж. КъапщIий хужьхэр, тхьэмбылыфэхэр жьыбгъэ щабэм щIигъэхъаеурэ хуиту зэбгрепхъ. Дыгъуасэ хуэдэщ Хьэрэкхъуэрэ бгыжьыр фIыцIафэу щыщытар. Иджы къэдабэ щхъуантIэр бащлъыкъыу зыщхьэщипхъуащи, нэщхъеифэу щытыжкъым, атIэ гъащIэр щоушэ.
Ауэ абрэдж Мамсыр Нэкъар и гуи, и пси къихьыркъым а дахагъэр, зыхищIэркъым махуэ телъыджэр. Шы фIэдзапIэм деж щызэтеувыIэри, ар джащ: – Уэра ар, Жэбагъы?
– НтIэ, сэращ, Нэкъар, къеблагъэ, – жиIэурэ, Къэзанокъуэр лIым къыпожьэ.
гуэрщ.
– СыкъэпцIыхуа?
– Адыгэ хабзэкIэ уепсыхатэмэ, нэхъ гъунэгъуу дызэрыцIыхунт.
– Уэратэкъэ жызыIар адыгэ шум и шыкIэ мафIэ егъэуауэ?..
– Сэракъым ар жызыIар. Ауэ хэти ирехъуи, зыхужаIар уэ пхуэдэ – Ари пэжынщ, шынэхъыщIэ. ИтIани, сынеблагъэркъым. СопIащIэ.
– ПIащIэм гувэ и хабзэщ.
– Ари пэжщ. Сыноджэмэ, си гъусэу унэкIуэн?
– Сэ сыадыгэкъэ! 90
Прозэ
– ХьэтIохъущокъуэпщым Iуэху хузиIэт. Ауэ, абы ипэ къихуэу, Быж Нэгъур сыхуэзэну сыхуейщ.
щыпсэу хьэблэм хуаунэтIащ.
ШууитIым, жылэр зыщIамыгъэплъу, лъагъуэ зэгъуэкIкIэрэ Быжыр ЛIитIым шыхэр ягъэущ, зэмыпсалъэу. Нэкъар – ижьымкIэ, нэхъыжьыр здэщытыпхъэмкIэ, Жэбагъы, бысымым, нэхъыщIэм зэрыхуэфащэу, сэмэгумкIэ щыту зэдокIуэхэ. Къэзанокъуэм жаней абрэджыр и щхьэкIэ ицIыхуатэкъым, ауэ и хъыбар куэд – хэт щытхъуу, хэти иубу – зэхихырт. Адыгэ абрэджхэр зэщхькъым. Языхэзхэр уаздыщыпэмыплъахэм гъуэбжэгъуэщу къыщыкъуоху. Зыми ищIэркъым ахэр здэкIуэр, зы пси щыгъуазэкъым ахэр щIызэхэзекIуэ Iуэхум. Шу зэхэзекIуэ гуэр зэрымыщIэкIэ IущIэу гурэ псэкIэ щызэуэршэрылIэ къэхъумэ, абрэджым и натIэ хъуам ар зыхуэзар къыдоланджэри, сыткIи зэрыдэIэпыкъуным хущIокъу. Хэт дауэ темыубыхьми, абрэджхэм яхэтщ пщIэрэ щIыхьрэ зыхуэфащэ лIы щыпкъэ лъэрызехьэхэр.
Мамсыр Нэкъар фIымрэ захуагъэмрэ я дэщIэгъуу зыкъэзылъытэж абрэджт, лей зытехьэм къыщхьэщыж шу закъуэт. Нэкъар куэдым пщIэ къыхуащI, зыгуэрхэри, Абрэдж Мырзэбэч ещхьу, хуопсалъэ е хуошхыдэ.
Жэбагъы иджы щэхуу Нэкъар хущIэплъырт. Зэригъэзахуэрт Къэзанокъуэм: «Илъэс плIыщIыр ирищIыкIауэ фэ тетщ. Уанэгум екIуу зыщиIыгъщ, и шыфэлIыфэкIэ уэркъ шэсыжам хуэдэщ. ПащIэ-жьакIэ фIыцIэм лIы пхъашэ гуащIафэ щIохъукI. ПыIащхъуэ лъагэри ипкъ илъ цейм плъыфэкIэ йокIуж». Къэзанокъуэм гу лъимытэу къэнакъым абрэджыр зи уанэгу ис шы дэгъуэми.
Мамсырри Жэбагъы здыкIэлъыплъым йогупсыс: «Си гъащIэм и щIэлъэныкъуэр къигъэщIагъэнщ. И хъыбар зэхэсха щхьэкIэ, сцIыхуакъым иджыри къэс, ауэ нэрылъагъущ и ныбжьым емылъытауэ зэрыIущыр. Нобэ сэ щыхьэт сытехъуащ абы и акъылыфIагъым».
– Жэбагъы, «жьакIэтхъу зиуфIыцIыжыркъым» – жи адыгэм. Нобэ уи шы фIэдзапIэм деж хабзэкъутэ сыщыхъуащ. Къысхуэгъэгъу.
– АбыкIэ зыбумысыжыфмэ, ари фIыщ. Уи жьакIэр хужь хъуа
нэужь, жеIэж ар абы.
жыхуэпIэщ.
къонэж.
– Сэ къызэрызгурыIуамкIэ, щIэм и нэмысыр жьым и насыпщ – – Ущыуакъым. Гум и шэрхъхэр зэблэбдза нэужьи, ахэр шэрхъыу – Гуфэр зэпыщIыкIмэ-щэ?
– ПхъащIэр Iэзэмэ, мэзыр благъэщ, – къикIуэтыркъым Жэбагъы.
– «Маисэр и бзэщ мы си шу гъусэ пэ кIыхьым!» – егъэщIагъуэ Нэкъар игукIи, ину жеIэ:
– «Зэхэпх нэхърэ – узыIуплъэ!», – щIыжаIэжыр апхуэдэ гуэрщ.
Жэбагъы къыгурыIуат Мамсырым къриIуэкIыжари, кIуэрыкIуэм тету, жэуап иретыж: Прозэ
– Пэжщ ар, зытемыплъа бланэ къащэкIуркъыми, зэхамыха хъыбар яIуатэркъым.
Абрэдж щхьэхуиту зызылъытэж Нэкъар зыIэзыбжьэу шхуэIур къыжьэдикъуэщ, шым зыкъригъэлъэтэхри, ипэ ища Жэбагъым кIэлъыджащ:
– Къэзанокъуэ!.. Усыт цIыху уэ?.. Уэ пхуэдэ дэ диIэкъым! Уи Iей зезыхуэр хьэфиз ухъу, Жэбагъы!
– Умыбгэ, Нэкъар, – йопсых бысымыр, абрэджым еплъурэ. – Адрей цIыхухэм ещхьу, сыкъызэрыгуэкIщ сэри. ФIым сыдогуфIэ, гуауэм сеуIу. Зыщ сщIэр: хъуэпсапIэншэр гурыфIыгъуэншэщ. Пщэдейрей махуэм хъуапсэ есщIэкIыурэ, нобэрей дыгъэм и лъагъуэр согъафIэ.
– Зэхэпха, Тхъуэжьей, мы Жэбагъы жиIэр? – нэ фIыцIэ псыIэ пIащэшхуэхэр къытезыубыда шым аргуэру зыхуегъэзэж абрэджым. – Уэрэ сэрэ дыщхьэхуитщ. Дыщыджалэ дыщотэджыж. ЩхьэрыутIыпщ хьэхэбасэу дунейм дытетщ, зыми дримысэбэпу. Сыт укъыщIызэплъыр? Жэбагъы сыхуумыгъадэ: ар унэрыс псэуакIуэщ, уэрэ сэрэ дыжьапщэ щхьэхуитщ. Мо Бахъсэныжь и псыпыхухэм ещхьу, жьапщэм дыхоублэрэкIэж. Дигу къищхьэрыуэр ди плъапIэщ.
– Нэр зытемыплъа Iэджэ гум щохъэ, – Нэкъар и псалъэхэр сакъыу зэрегъэзэхуэж Къэзанокъуэм.
– Абы шэч хэлъкъым! – акъылэгъу мэхъу Мамсырри, зыкъызэщIипхъуэтыжауэ лъэрыгъым йоувэ: – ДыпсалъэкIэ сыт… Неуэ, Жэбагъы!
Илъэс зыбжанэ мэхъу Мамсыр Нэкъар абрэджу зэрежьэжрэ. А
илъэсхэми ядэгъущIэркъым лIым и гущIэлъ уIэгъэр – жэуапыншэу къэна и гухэлъ дахэр. А гухэлъыр зыкIэридзын и гугъэжу, Мамсырым Жанейр ибгынэщ, Бжьэдыгъури, Абазэхэри, КIэмыргуейри, Беслъэнейри къызэринэкIри, Къэбэрдейм щызэтеувыIэну мурад ищIат.
Гу зыхуищIа и пщащэр кърымхэм здраша Жанейм иджы зыри щигъэфIэжыркъым абрэджым.
Къэбэрдейми и псэр щымызагъэу, Нэкъар мызэ-мытIэу зэпрыкIат Шэшэным, Мышкъышым, Сонэм. АрщхьэкIэ адыгэ макъ, адыгэм и бзэ зэпыщэкIэ къилъыхъуэжурэ, апхуэдиз дыдэри къигъэзэжат. Абрэджым игу щыжьэр, зи уанэгу ис Тхъуэжьей къищынэмыщIа, псэ зыIутым зэхихатэкъым. Иджыпстуи, гукъэкIыжхэм ирахьэжьауэ, Нэкъар псэкIэ пэщащэрт: «Ярэби, псэужу пIэрэ Сурэт тхьэмыщкIэм и адэ ХьэтIатI?»
Мамсырыр зыхэт гупсысэхэм къахоIуэ Жэбагъы и макъыр:
– Жьапщэм е псыпыхум ещхьу ущхьэхуитыныр хьэлэмэтщ, Нэкъар, ауэ хуитыныгъэр езыр зэрылъапIэжыр ар зыхуагъэсэбэп IуэхущIафэ щхьэпэхэрщ. Хуитыныгъэ гунэщIкIэ цIыху псэурэ-тIэ? – гъуэгум ироплъэ Къэзанокъуэр.
Арыххэу, шууитIым бгъэ къащхьэщолъатэ, мывэ хъурейуэ гъуэгунапщIэ удзым зыщрегъэхуэхри, дзыгъуэ къиубыдар и лъэбжьанэхэм фIэлъу уэгум йохьэж. 91 92
Даур-КIэмыргуейр.
Прозэ
– Ар сыт?! – къыхокIиикI Мамсырыр, къуршыбгъэ щакIуэ и щыпэлъагъу нэхъей.
Жэбагъы кIэщIу жэуап ирет:
– Дзыгъуэм и хуитыныгъэр фIэкIуэдауэ арщ.
– КъызжеIэт, Жэбагъы, хуиту щIым щызекIуэ псори щхьэхуит?
– Ар уэ нэхъ пщIэнущ, Нэкъар.
– СщIатэмэ, сыщIэупщIэрэт?
– Мес мо пшэхум и закъуэщ. Ар, дауи, щхьэхуиту къыщIэкIынщ. Ауэ щыхъукIи, езым хуэдэ гуэр гъусэу иIатэмэ…
– Дауэ жыпIа?.. – егъэщIагъуэ жаней шум.
– УкъызэупщIащ – ныбжесIащ.
– Дыгъуасэ сызыхэта зы Iуэху пхуэзмыIуатэу хъунукъым. «ЛIыфI» псалъэр зытемызэгъэну гуэрхэр Шэрджэс Ипщэм къыщыслъыгъуазэри, кърым хъаным пыщIа Iуэху мыфэмыц къызахьэлIат. КъызэлъэIуат шу гъусэ сахуэхъуну, ауэ, Iей гуэр зэрахъэу гурыщхъуэ сщIыри, сакъыхэкIыжащ.
Къэзанокъуэм и дыхьэшхыр пащIэкIэм щIигъапщкIуэурэ, къызыфIимыгъэIуэхуу щIоупщIэ:
– Абрэджымрэ къущхьэ Жэфаррэ а зи гугъу пщIыхэр? КъызгурымыIуэр Быжыр абыхэм зэрапыщIарщ…
– УмыщIэ хуэдэ?! Абрэджым и къуэщ Быж Нэгъур и унэм щыпсэу – Умыгузавэт уэ Даур-КIэмыргуей щхьэкIэ, – кIэщIу пегъэщхъ Жэбагъы, – и анэ дэлъху Бэлэтокъуэпщым деж, КIэмыргуейм, игъэзэжащ абы, ЦIыпIынэ Хьэсанш и гъусэу.
Нэкъар щыгуфIыкIат а хъыбарым, итIани, тIэкIу мыарэзыуэ жеIэ:
– Сыт щыгъуи хуэдэу, дыкъыкIэрыхуащ. – арщхьэкIэ егупсысыжри: – Афэрым! ЛIыгъур Мырзэбэчи къыпекIуэкIыфащ. СщIатэми! ЦIыпIынэ Хьэсанш сымэ шу гъусэ сахуэхъунт, си Жанейми зэ сыкъиплъэнт…
– Уи Iуэху здэщымыIэм сытыт ущIэкIуэнур?
– ДжэдыкIэм цы къыхыумыхыт, Къэзанокъуэ. Iуэху гуэр зимыIэ дунейм теткъым…
Ущ мащIэу кIуэрт шухэр. Мэз лъапэм щынэблагъэм, шууиплI къапыкъуэкIащ, къахуэкIуэу. Нэкъар зытес шы Iущыр папщэри, и тхьэкIумэхэр зэблигъэплъурэ, пIейтеящ. Мамсырым шхуэмылакIэр ишэщIурэ плъэри, къакIуэхэм зэрахузэгуэпар IупщIу:
– Сыт мыбыхэм мыбдеж щащIэр?..
– Щхьэж и гъуэгуанэ екIу, Нэкъар, – погуфIыкI Жэбагъы. – Умыгузавэ, абыхэм яхэткъым Iуэхутхьэбзэ зыхуэтщIа.
ШууиплIыр къэсщ, мамыру фIэхъус къатри, блэкIахэщ. Мамсыри Жэбагъы жиIам теупщIыхьыжу:
– КъызгурыIуэркъым а жыхуэпIам къибгъэкIыр?
– Нэхъ гурыIуэгъуэ дэнэ щыIэ?! ГъащIэм егъу къыщытхуэхъужыр зэгуэр ди сэбэп зэкIахэрщ. Прозэ
– ГъэщIэгъуэнщ! Уи фIэщу апхуэдэу къэплъытэрэ? Арауи сощIри, дыкъыщIежьа Iуэхурщ иджыпсту нэхъыщхьэр. СыкъызытекIухьыр мыращ: кърым хъаным Къэбэрдейм къришэну дзэр еужьэрэкIыу зэщIошасэ. Быжыр гъусэ тщIыуэ, къэбэрдеипщ уэлийм депсэлъылIэныр игъуэщ. ЗэдгъэщIэнщ, къурт жьэдэлъ нэхъей, Кургъуокъуэ зыщIиущэхуар.
– ХьэтIохъущокъуэпщым хуэдэкъым апхуэдэр зыхужаIэр, – педзыж абы Жэбагъы.
«НакIуэ» жызыIэм адыгэлIыр и дэкIуашэти, Быжыр щIэупщIакъым дэнэми… Къэзанокъуэмрэ Мамсырымрэ я зэхуаку дэувэри ежьащ. Къуажэбгъум щынэблагъэм Нэгъур жанейм и бысымым зыхуегъазэ:
– Къэзанокъуэ, ди шу гъусэр сыбгъэцIыхуатэмэ…
Мамсырым игу ирихьакъым Iуэхур зи Iуэхужу къежьа езы дыдэм «шу гъусэ» къызэрыфIащыжар, икIи зимыбзыщIу жеIэ:
– Зэхэпхрэ, тхьэмадэ, фэ шу гъусэ сыфхуэхъуауэ аркъым, атIэ сэ езым фыкъыздэсщтауэ аращ. ХьэтIохъущокъуэпщым сэращ епсэлъэну хуейуэ къежьар. Жаней Мамсырхэм сащыщщ…
Нэкъар и псалъэр Быжым Iэпиудри:
– Уэ… Уэрмырауэ пIэрэ куэд зытепсэлъыхьу куэдыр зытемыплъа а Мамсыр абрэджыр?
– Сэращ а Мамсырыр. Сэращ жаней абрэдж щхьэхуитыр, – еукъуэдий Нэкъар, «щхьэхуит» псалъэм нэхъри трикъузэу. – Къэзанокъуэм иджы сыхигъэгъуэзащ хуитыныгъэр зищIысым. Зыгуэрхэри къызгурыIуа хуэдэщ.
– Си гуапэщ, хуабжьу си гуапэщ, – погуфIыкI Быжыр, – хуитыныгъэм и мыхьэнэр зэрывгъэбелджылар… Абрэдж щхьэхуиту ущытыныр хъарзынэщ, абы фIы гуэр къыдэкIуэнумэ.
– Сэ зыми зэран сыхуэхъуркъым, – Нэкъар зыхищIат къраIуэкI хъуэрыбзэр, – си мыIуэху зесхуэркъым.
– Абрэджым Iуэху иIэ-тIэ?
– Нэкъар жиIэну зыхуеяр, цIыхур Iуэхуншэмэ, абы и щхьэр здигъэзыну щIыпIэр зэримыщIэрщ. – жеIэ Быжым, Жэбагъы нехьэкIкъехьэкI хэмылъу жиIар зэригъэзэхуэж щIыкIэу. – Дауи ирехъуи, щхьэхуитыныгъэри залымыгъэри ди гъащIэм щызэдэщIыгъущ. Сыщымыуэмэ, Нэкъар гъуэгу дыщIытришар лъэпкъ хуитыныгъэм ехьэлIа Iуэхущ.
– ЗымкIэ узахуэщ, адреймкIэ ущоуэ, Жэбагъы. Ауэ жаIэркъым: пэжыр къэлъыхъуэным щыуагъэ щыхэлъ къохъу. Мес, си щхьэцпэщтагъэкIэ гурыщхъуэ сщIати, шым сышэсри, абрэдж щхьэхуиту сежьэжащ. Ауэ сэ къызгурыIуар вжесIэнщ: «ЦIыху зыгъэгусэрейр кIуэдыгъуафIэщ!» Дауи, ар зыхужаIар сэракъым.
– Аращ, Къэзанокъуэ, иджы къэбэрдей адыгэхэм я лъэпкъылI нэхъ лъэрызехьэхэм ящыщ ХьэтIохъущокъуэпщым деж фыздэсшэу арщ. Дауи, пщым ищIэж хъунщ Iуащхьэмахуэ лъапэ дыщызэIущIауэ зэрыщытар, Сэбанш бейгуэлымрэ сэрэ зызэрызэтпщытар. Дауэ уеплърэ, Нэгъур, сыпэлъэщыну пIэрэт а пелуан дакъэм? Насып сиIэти, 93 94
Прозэ
ХьэтIохъущокъуэр тпэмыжыжьэу къыщIэкIри, дызэпщIэхихат абы щыгъуэ…
Мамсырым щIэдэIуурэ Жэбагъы и гупсысэхэм пшагъуэу хыхьэжат: «Зэрыплъыфабэ мы адыгэ дунейр! Жьызэпиху зэмылIэужьыгъуэу мыбы щызэпэужхэм цIыху Iэджэм я дуней зэхэщIыкIрэ нэхъыбэжхэм я гъащIэ Iыхьэрэ щызэдокIэрахъуэ. Нэхъ мащIэхэм я тетыгъуэщ. Нэхъыбэр тетыгъуэр зейхэм я унафэм щIэтщ. Зым уанэгур иIыгъщ, адрейр лъэс лъапцIэрыщэщ. Зым и пщIэнтIэпсыр хамэ вагъэм хоткIуэ, адрейм зэи имыIэну хъушэхэр хамэ хъупIэхэм щегъэхъу. Зым щэхуу фIы ещIэри, а ищIам щIэфыгъужыркъым, адрейр, зыфI IэщIэмыкIарэ пэт, фIыщIэмрэ псапэмрэ жьакIуэу топсэлъыхьри дэтщ. Ди зэманым, хабзэ зэрыхъуауэ, щIыхуэу птар къыуатыжыркъым, щIыхуэ зытари щремыгугъ ар къратыжыну. Мыпхуэдэуи къохъу: зи щIыхуэ птемылъми щигъэIу щыIэщ и щIыхуэ птелъу.»
– Нэгъур, – мэIущащэ Мамсырыр, – гу лъыптэркъэ мо Жэбагъы къызэрыдэмыдаIуэм?
– Псори зэхызох, Нэкъар… СынэдаIуэурэ согупсысыж абрэдж щхьэхуитым теухуауэ нетIэ жыпIахэм…
– Абы уемыгупсыс, Къэзанокъуэ. Сэ жысIэну сызыхуеяр мыращ: хуитыныгъэр зэкIэ адыгэм и хъуэпсапIэу къонэж. Ауэ куэд иIэжкъым хъуэпсапIэм и пIалъэр къэсынми.
– Уэ жыпIэну узыхуейр щхьэкIуэ зышх щхьэ шхыгъуэ зэрихуэрщ. Ар адыгэ Iущыгъэхэм ящыщ зыщ. Абы и мыхьэнэр Алыхьым нахуэу къыдит.
Шухэр щым хъужат. Щхьэж и гупсысэ зэригъэзахуэурэ, ахэр ХьэтIохъущыкъуей дыхьащ. Кургъуокъуэпщым и шы фIэдзапIэм нэблэгъауэ, Нэгъур жеIэ:
– Месри Сэбанш бейгуэлыр! Щытщ, къытпэплъэ фIэкIа умыщIэну. Пэжщ псалъэжьыр: «Зи цIэ ираIуэр бжэщхьэIу тесщ».
– Сыт-тIэ тесмэ? – мыарэзыныгъэ хэлъу, къопсалъэ Нэкъар. – Сыт, выбжьэр триуда мыбы? Къалэн къыщащIар егъэзащIэ. Ди шы IумпIэхэр иреубыди, дрырегъэпсых.
Сэбанши щыгъупщэжауэ къыщIэкIынтэкъым Iуащхьэмахуэ лъапэ къыщыхъуауэ щытар. Нэхъыжь-нэхъыщIэкIэ зэкIэлъигъакIуэурэ, Нэгъуррэ Жэбагъырэ я шхуэмылакIэхэр къаIихри, хуей-хуэмейуэрэ Нэкъар зытес Тхъуэжьейм и шхуэIур иубыдащ.
– Лъэрыгъри убыдыт, – бейгуэлым унафэ хуещI Мамсырым.
– Абы упэплъэмэ, гъуамэ, иджыри куэдрэ уисынущ а уанэгум, – къыпопсалъэ Сэбанш.
ми.
– Нобэ сыпIащIэркъым, насыпыншэ, – ауан хэлъу педзыж абрэджХьэщIэхэм къапежьа ХьэтIохъущокъуэр, псалъэмакъ пытхъахуэр и тхьэкIумэ къиIуащи, щIоупщIэ:
къар? Къеблагъэ, узихьэщIэщ.
– Сыт фи шу гъусэр щIемыпсыхыр, Сэбанш? А-а-а, уэра ар, Нэ- Прозэ
Нэкъар арыххэу екIуу епсыхри:
– Тхьэм уиузэщI, зиусхьэн. Уи гулъытэр сэркIэ гуапэщ. Мыдэ, Сэбаншрэ сэрэ зы гукъэкIыж кIэщI зэдитхыжауэ арщ…
БжэIупэм Iут кхъужьей жьауэшхуэм хьэщIэхэр щигъэтIысурэ, ХьэтIохъущокъуэр Нэкъарым щотхъу:
– Ди гуапэщ, Нэкъар, жаней адыгэбзэр зыщумыгъэгъупщэурэ къэбэрдей адыгэ псэлъэкIэм екIуу узэрыхэзэгъар.
– «Зи бзэ IэфI щынэ мэлитI ящIоф» – жаIэ, – погуфIыкI абрэджыр, игъащIэ лъандэрэ пщы уэлийр и хэгъэрейуэ щыта нэхъей. Арыххэуи, къызытекIухьамкIэ еIуантIэри:
– Къэсащ а зэманыр, къуэшым къуэш щигъэунэхур, адыгэщI щапIа дэтхэнэри «маржэкIэ!» щагъэшэсыр… Си абрэджыгъуэр IэщIыб сщIыуэ, сыкъезыхьэжьари а къуэшыгъэрщ. ХьэтIохъущокъуэ, нобэ сэшхуэ пIэщIэлъщ. ЗыпIэжьэжурэ кърым хъаныр ди гущIыIу умыщI, зиусхьэн. Куэдщ ахэр къызэрыдэфыщIэуар! ЖаIэркъэ: «Езыр-езыру къэмыувыIэжыфыр и гъуэгум щыхуозэ зыпэмылъэщын лъэпощхьэпо куэд». Шу гъусэ сиIэу сыкъыщIыпхуэкIуари а иджыпсту жысIаращ, Къэбэрдейм и пщы уэлий.
Мамсырыр тIэкIу гушхуэIуауэ пщы уэлийм зэрепсалъэр Быжым фIэфI хъуатэкъым. Нэгъур шэнт щхьэгуэр игъэпсалъэу зриIуэнтIыхьурэ абрэджым Iуплъэри, арыххэуи Къэзанокъуэм хуеплъэкIыжащ. Нэгъур и зэхэзеплъэкIэм гу лъызыта ХьэтIохъущокъуэпщым жеIэ:
– ЖыIэ, Нэкъар, жыIэ. Къемызэгъ хэслъагъуэркъым уи псалъэхэм.
– Къемызэгъ гуэр схузехьэну сэ, пщы уэлий?! Уэ пхуэдэу сэри сигу мэгъу ди къэкIуэнум папщIэ. Уи Iэщэр – си Iэщэщ. Уи лIыгъэр – си лIыгъэщ, – Нэкъар мащIэу зеIэжьэри: – Си жыIэр зэхэфхащи, нобэ фIэзмыгъэкIыу Жанейм согъэзэж. Iуэхур Iуэхуу щытын хуейщ: лъэпкъыр дызэрыIыгърэ къэбэрдейхэм дащIыгъуу дышэсмэщ КъаплъэнДжэрий и дзэр щытхуищIыкIынур. Хъаным и дзэр къыздыпхыкIыну щIыналъэхэм дэ дихьэн хуейщ абыхэм нэхърэ нэхъапэ. А щIыналъэхэм щыдгъэшэсынщ къыткъуэувэну зигу илъ адрей ди лъэпкъэгъухэри. Абдеж зы дзэу дащыпэувынщ. – Мамсырым Нэгъур и шэчыбэр зыхищIа хуэдэ, лIым йоплъри, и фIэщу: – КъыддаIыгъынущ! – ИужькIэ нэхъ щабэ зыкъещIыжри: – Ахэри адыгэщ. Бэлыхьу ттелъыр зыщхьэщытхыну аращ зи ужь дитыр.
– А жыхуэпIэр фIы дыдэт. Дыгугъэнщ! – Кургъуокъуэ деIыгъ абрэджым и псалъэр. – Дэрщи, ЦIыпIынэ Хьэсанш Шэрджэс Ипщэм дгъэкIуащ, ди дзыхь зытелъ шу гуп щIыгъуу.
– Зэхэсхащ а хъыбарым и кIапэлъапэ. Бэлэтокъуэпщым и пхъурылъху щIалэр, фэ КIэмыргуей зыфIэфщар, езыри лIыгъэ зыбгъэдэлъ кIэщIущ гуэрщ. ДыкъэзыгъэщIам ди мурадыр къабылу къыддиIыгъ! Иджы, пщIэ зыхуэсщIхэ, гъуэгу сытехьэжынт, апхуэдизу сызэрыпIащIэр иужькIэ дагъуэ къысхуэвмыщIыжынумэ.
– Сэбанш, къуажэбгъум нэс вгъэкIуэтэжыт Нэкъар, – къопсалъэ къэбэрдей пщы уэлийр, зыхэщIэгъуэ гуапэу хьэщIэм Iуплъэурэ. 95 96
Прозэ

БейгуэлитIым я зэхуаку дэту ежьэжа абрэджым Быжыр кIэлъыплъэурэ щIоупщIэ:
– Дзыхь хуэпщIрэ, зиусхьэн, а лIым?
ХьэтIохъущокъуэпщыр щатэри, и пащIэкIэ щIэгуфIыкIащ. ЗдэмыгугъэххамкIэ къыхуикIат иджы щIэгъэкъуэныр… ПщIэнукъым, апхуэдизу жыIэзыфIэщу Мамсырым а зи гугъу ищIар кIуэрэ пэт къехъулIэнри зыхуэIуа щыIэкъым.
– Гугъэр гъащIэ гурыгъщ, – ХьэтIохъущокъуэм и пIэкIэ къопсалъэ Къэзанокъуэр.
Махуэ зыбжанэ хъуауэ зихъу-зилъу зещатэрт Iузэв хыр, ауэ Миншакърэ Мэремрэ хы Iуфэм щынэблэгъа махуэм зэуэзэпсэу жьапщэм зиущэхужати, цIыхухэр адрыщIым зэпрызыш кхъуафэзехуэр, Iыхьэлейм икIауэ, лIитIым къахуэгуфIэрт. Жьапщэ егъур мы гъуэгурыкIуитIым къагъэувыIа нэхъей, гулъытэ лей къахуищIын и гугъэу, нэхъри Iэпхъуэшапхъуэрт ар. Хы Iуфэри мамырт. Толъкъун зэхэзелъафэхэм ныджэм къытрадза псыхьэлъахуэмрэ лъэнтхъуий цIанлъэмрэ пшахъуавэ псыIэм тхъахуэ-тхъахуэурэ тедиихьыжырт. Миншакъ Джэрыджэм и цей Iэщхьэм къекъури:
– НэщэнэфIщ… Зыгуэрым дифI зэрехуэ!
Кхъуафэ щхьэгуэ Iэбыдэ-лъэбыдэмкIэ хыдэжым псынщIэ дыдэу лIитIыр зэпришщ, фэтэр нэхъыфI къызэрагъуэтынури яжриIэри,
кхъуафэзехуэм сэлам къарихыжащ.
Ашабэмрэ Джэрыджэмрэ фэтэр къыщащтар ермэлыи, алыджи, нэгъуеи зэхэзэрыхьауэ щыпсэу зы хьэблэ цIыкIут. Бэджэнду шитI а жылэм къыщыхахри, къэбэрдейхэр аргуэру гъуэгу теуващ.
Кърым къуршхэм я жьэгъущIэлъу гъуэгум зиIуантIэрти, нэхъ лъахъшэIуэ хъужурэ тафэ мэз кIащхъэхэм зыщIаукъуэдиерт. ЧурукСу псымрэ, абы къыхэлъэдэж Качэрэ я псыхъуэ Iэхэлъахэм мэз лъапэхэр щынэхъ Iув гуэрэнт, удзыпцIэ пабжьэхэри щынэхъ псыIалъэ щхъуантIэт.
Дыгъэр къуршыщхьэхэм япэзанщIэ лъагэу къыдэкIуэтея щхьэкIэ, жыгхэм ныбжь кIыхьхэр иджыри ядзырт. Хъуреягъым хуэм-хуэмурэ псэ къыхыхьэрт: Iэхъуэхэр къежьати, Iэщхэм я зэщIэгъуае макъым къыуагъащIэрт дэнэкIэ былым Iэхъушэ яхуми, дэтхэнэмкIэ мэл хъушэхэр щызэхуахусми. Мэлыхъуэхьэхэри, зафыщIыжу банэурэ, зэхэзежэрт. Уэгум щызэрызехьэ къуалэбзухэри зэхуэдэтэкъым: хэт щакIуэрт, хэти а щакIуэхэм зыщадзейурэ, я ерыскъы гуэр зыхэлъ къакIэфыщэрт. Языхэзхэри, къэунэхуа махуэм зыхуагъэщIагъуэу, я уэрэд зэхуэмыдэхэмкIэ зэпэджэрт.
АдэкIэ-мыдэкIэ къикI выгу зэщIэщIахэр иджы зэкIэлъхьэужьу
гъуэгум тетт. Абыхэм зыкъыкIэрамыгъэхуу ущырт зи хьэлъэр плIэкIэ зыхь шыд пэху цIыкIухэр. ЛъэсырызекIуэхэри нэхъ мащIэтэкъым: Прозэ
зыр сондэджэрмэ, адрейр IэщIагъэ-Iуэхутхьэбзэт. Ахэр псори къызэранэкIыурэ, лъэхъуу кIуэрт шу закъуэтIакъуэхэр. Гъуэгум сабэ лъэужь лыгъуейр щхьэщыт пэтми, ар зыми къыфIэIуэхутэкъым: бэзэракIуэхэм, сабэмрэ хуабэмрэ зыщахъумэу, я щхьэр щIэхъумат щхьэфIэкъуэ зыпыт щыгъын щIыIутелъкIэ.
Гъуэгубгъум Iус жылэхэм азэн джэ макъ чэзууэ къыдэIукIыу хуежьэри, а зэщIэжьыуэм иджы лъагэ дыдэу зиIэтыжат.
– Ислъам диныр, Миншакъ, Кърымым хуабжьу щофIакIуэ, – игъэщIагъуэу зэхэзоплъэ Мэрем.
– Шэч къытумыхьэ… – акъылэгъу мэхъу Ашабэр. – Плъагъуркъэ, мыбыхэм я къуажэ къэс мэжджыт зыбжанэ дэтщ.
– Аракъэ сэри жысIэр. Къэсей ефэндым и уазхэм дащIэмыдэIущэурэ Алыхьым лъэгуажьэпэ худогъэш, духьэм къикIыр дымыщIэми.
– Къулъхуолэри умыщIэу ара?
– НтIэ, сыт сымыщIэмэ?
– Къулъхуолэр жыпIэурэ сыт щыгъуи Алыхьым елъэIу. Ущысуи ущытуи елъэIу адыгэхэм, фыгъуэ-ижэр зыхану, икIэм-икIэжым, зэгурыIуэ къахилъхьэну.
– НтIэ, нтIэ, Миншакъ, узогъэгугъэ мыбы дыщыIэхуи декIуэлIэжа нэужьи ар згъэзэщIэну.
– Афэрым! – Миншакъ арэзыуэ щIалэм щотхъури, гушыIэ щIыкIэу щIегъуж: – Ауэ къызжиIакъым жумыIэж – иумыгъэлей! Жэбагъы и жыIауэ, фор из щыхъум деж, хьэфэ къэп пэтрэ зэгуотхъ.
Ашабэм жиIэну зыхуеяр Мэрем тэлайкIэ зэрегъэзахуэри, куэд 97
щIауэ езыр зыгъэпIейтейм щIоупщIэ:
– Миншакъ, нэгъуеибзэ зэрыпIурылъыр арауэ пIэрэ мыбыхэм уащыщ хуэдэу къафIэзыгъэщIыр?
– Аркъудейуэ къыщIэкIынкъым, – мэдыхьэшх Ашабэр. – Си нэ зэпэзэвхэмрэ си нэжьгъыбгъуэшхуэмрэ щалъагъукIэ, сралъэпкъэгъу къафIэщIыжу арагъэнщ. Зэщхьу гъуэгуитI щыIэкъым. Зыр – кIыхьщ, адрейр – кIэщIщ, ещанэр – бгъузэщ, адрейхэр – хэт захуэщ, хэти Iушэщ. Зым узыхуейм ухуишэнущ, адрейм утегъуэщыхьауэ утетынущ, хэкIыпIэ къыпхуэмыгъуэту. Зы цIыхур гъуэгушхуэм щытекIуадэ щыIэщ, адрейр гъуэгу бгъузэми къытожыжыф, сэкъатыншэу. Мис а гъуэгухэм ещхьу, цIыхухэми я гупсысэр зэхуэдэкъым. Языныкъуэхэм, залымыгъэкIэ уагъэгуфIэм, уагъэгузавэурэ, гугъэ уагъэщI, адрейхэм хъыбарыншагъэкIэ уаукI, ещанэм укъегъапцIэ, еплIанэм Iейм укърегъэлри, фIым ухуешэ. Миншакъ зэуэ щым мэхъуж. Ауэ щымыну хуейтэкъым псэхугъуэ къезымыт и гупсысэхэр. Ашабэ и гурыщхъуэхэр Мэрем хуимыIуатэ щхьэкIэ, ахэр нэхъ мащIэ хъуртэкъым, а зэримыIуатэуи адэкIэ зыкъыпащэрт. Миншакъ иджыри ищIэртэкъым я Iуэху зэрыхъунур, щIэпIейтейхэри мащIэтэкъым, а Iуэху зэхэмыбзхэм иригуауэщхьэуэу. ИтIани, и гъусэ щIалэм сыт щхьэкIэ а псор жриIэнт? Сыт щхьэкIэ и гур ириудынт?.. Ирегугъэ. Гугъэху цIыхур мэпсэу, мэхъуапсэ… Ирегугъэ. 98
Прозэ
Миншакъ и щхьэ закъуэу ехь тIум я гурыщхъуэ Iыхьэри, пэмылъэщу дзыхэну хуиткъым. Пэлъэщынщ. ИтIани, пэ зиIэм кIэи егъуэт. Хэт ищIэрэ? Хьэм нэщI хьэ Iуа щеуэу къыщIэкIмэ… Илъэс хъуащ пщащэр Къэбэрдейм къызэрырашрэ. ПIалъэ цIыкIукъым илъэс хъурейр… Сыти къэхъунуи пхурикъунщ. Мыдрейуэ, пщы уэлийм къалэн къыщищIар къемыхъулIэмэ-щэ? Дауэ иплъэжыну Ашабэр къыдалъхуахэм я нэгу… Сыт напэкIэ яIущIэжыну и ныбжьэгъухэм, и лъэпкъэгъухэм? Уеблэмэ езы Мэрем дыди щыгъуазэкъым Миншакъ нэгъуэщI Iуэху гуэри и пщэ зэрыдэлъым. Ашабэр къыщежьэм Кургъуокъуэ къелъэIуащ Къэбэрдейм щызекIуэ кърым хъыбархэм я пэжыпIэр езы Кърымым щэхуу щызэхигъэкIыну. Беслъэнейхэм, мэхъуэшхэм, абазэхэхэм, кIэмыргуейхэм, бжьэдыгъухэм, шапсыгъхэм, жанейхэм а Iуэхум теухуауэ зэрахьэ хъыбархэмкIэ Ашабэм зыгуэрхэри IупщIу зэригъэзэхуакIэт, итIани…
Языныкъуэхэм зэраIуатэмкIэ, Кърым хъаныгъуэм и лIы пэрытхэр (Диван жыхуаIэжым хэтхэр) гупитIу зэпэщIэувэжащ. Зы гупыр Къаплъэн-Джэрий и телъхьэщи, Къэбэрдейм зауэ кърахьэну яфIэкъабылщ, сыту жыпIэмэ, тырку сулътIаным къахилъхьа я гушхуэныгъэм къыкъуолIыфIыкIри. Адрей гупыр мэдауэ: псори зэрыщытам ещхьу къагъанэу, Къэбэрдейм зауэншэу, адрей адыгэ лъэпкъхэми ещхьу, Iулъхьэ-тыхькIэ фIэкIыну хуейхэщ. Мыбыхэм къызэралъытэращи, Кърымыр зауэ хуэныкъуэкъым. Хилъхьэнур, хигъэкIуэдэнур нэхъыбэщ къыхихынум нэхърэ. Дауи ирехъуи, етIуанэ гупым я акъылыр лъы хуэлIэ щIэлъэныкъуэм я гъуахъуэм щIеублэранкIэ.
Зауэм гупсысэ, хъуэпсапIэ зэхуэмыдэхэр щызэжьэхэуэ къудейкъым, атIэ ар икIи мылъку хэхыпIэщ. Зэрыпсэун зимыIэ нэхъ тхьэмыщкIэ дыдэхэри щIохъуэпс я фейдэ гуэр абы къыхахыну. Абы къыхэкIыуи, махуэ къэс хохъуэ хъанымрэ мырзэхэмрэ я телъхьэу ахъшэкIэ ягъэзауэхэм я бжыгъэм. Зауэ хуэмейуэ къэува гупым я хьэкIэ иджы псым хэуащи, гугъапIэу къахуэнэжыр махуищ дэкIмэ Бахъшысэрей щызэхэсыну Диваным и IэIэтырщ. Ауэ щыхъукIи, зауэм и телъхьэхэм бжьыпэр зэраубыдынум шэч хэлъыжкъым.
Кърымым къызэрихьэу, Миншакърэ Мэремрэ хьэкъ ящыхъуащ Къэбэрдейм зауэ къызэрыпэщылъыр. Иджы абыхэм я нэгу щIэкIырт уэрамхэм куэду щызэхэзекIуэ кърым зауэлI зэщIэузэдахэр. Абыхэм я нэхъыбэр ныбжькIэ щIалэт, я Iэщэр зэрыдахэм нэмыщI, и уасэкIэ зэрылъэпсейри IупщIт.
А зауэлI щIалэхэр нэхъ зэщхьыр шыгъажэ е нэгъуэщI гуфIэгъуэ зэхьэзэхуэ зэхыхьэхэм щыпэкIухэрат; езыхэр нэфIэгуфIэт, я щэнкIэ Iэдэбу мамырт.
Кърымым ис алыджхэмрэ ермэлыхэмрэ мэкъумэшым е нэгъуэщI IэщIагъэхэм пыщIа хьэблэ щхьэхуэ цIыкIуурэ мэпсэу. Апхуэдэхэр, я дуней зэхэщIыкIым и мызакъуэу, хъаныгъуэм и зауэ-зекIуэ Iуэхухэми зэрахущытыр зыкIи тэтэрхэм ещхькъым. А лъэпкъ зэщымыщ-зэ-
7 Заказ №733 Прозэ
хуэмыдэхэр Кърымым нэхъыбэу щыпсэуми, тэтэрхэм ахэр гъунэгъууи ирагъэкIуалIэркъым жылагъуэ е къэрал кIуэцI Iуэхухэм. Абы къыхэкIыуи, къахуэнэжыр зыми хуимыт кIэлъыплъакIуэу щытынырщ. Зауэ щыIэнуми щымыIэнуми абыхэм къафIэIуэхукъым. Пэжщ, гъукIэхэмрэ IэщэщIхэмрэ фейдэшхуэ къыхах зауэм: я Iуэхутхьэбзэр нэхъ лъапIи, нэхъ зэпэубыдаи мэхъу. ГъукIэхэмрэ IэщэщI IэщIагъэ зыбгъэдэлъхэмрэ я лъэщапIэхэр гъуэгубгъум ирикIуэу ухуащ. ГъущIыпэр дапщэщи лъапIэщ: сэхэмрэ къамэхэмрэ нэхущым щегъэжьауэ жасыр хэкIуэтэху яIущI, япсыхь, ягъэджафэ. Бахъшысэрей IэщIагъэлIхэм я Iэпэ къыпыкIа Iэщэр дуней псом щылъапIэщ. Сондэджэрхэм ар щIы хъурейм и плIанэпэ зэпэжыжьэхэм яшэри, лъапIэу ирагъэкI.
Кърымым щащI Iэщэр, Тыркум щащIам елъытауэ, быдэщи, и фIагъым хуэфэщэн уаси къыщIокI. Арагъэнщ тырку IэщэщIхэм, хьэрэмыгъэ халъхьэу, езыхэм яIущIыжа Iэщэм бахъшысэрей дамыгъэ нэпцIхэр щIыхагъэтIысхьэри.
Бахъшысэрейр хьэблэ-хьэблэурэ гуэшащ. Хьэблэ къэс езым и мэжджытрэ и азэн джапIэрэ дэтыжщ. Нэмэз уахътыр къыщихьэкIэ, апхуэдиз азэным я зэпэджэр къалэм и адрей макъ зэхуэмыдэхэм яхозэрыхьыжри, Бахъшысэрейр зы макъ хьэлэмэту зэщIовэ.
Миншакърэ Джэрыджэмрэ пэш хьэху къызыIаха алыдж лIыжьыр къазэреупщIам шэчи шубыхьэи къигъэнэжатэкъым. Алыдж лIыжьыр, пыгуфIыкIыурэ къэбэрдейхэм къеплъри:
– Фэ сэ слъагъухэр фытэтэркъым. Фэри фыкIуэрэ Диваным и зэхуэсым? Хьэмэрэ…
– Пщхьэрыгъ алыдж пыIэм тедухуэмэ, тхьэмадэ, дэри ардыдэр упщIэу уэттыфынущ, – хупогуфIыкI лIыжьым Миншакъ. – Хьэуэ, тхьэмадэ, дэ дыадыгэщ. Алыджхэри, тэтэрхэри, ермэлыхэри, урысхэри – «шэрджэскIэ» къыдоджэ.
– Фи уанэгу исыкIэмкIэ къызгурыIуат ар.
– Зэхэпхрэ, Мэрем, абы жиIэр?
– ЗэхэсхакIэ, зэхэсхат, ауэ сщIэркъым абы жэуапу естынур.
– БжесIэнщ, си щIалэ, – адыгэбзэ къабзэкIэ къопсалъэ иджы лIыжьыр, – зыкъэзвгъэцIыхуащи, сэри вжесIэнщ сыхэтми… Пафосщ си цIэр, Капридищ си унэцIэр. Алыджым залымыгъэкIэ сыкъизышауэ щыта Айбэч мырзэм сыкъыщыкIэщIэкIуэсыкIам щыгъуэ, Джарым Хьэтау деж си щхьэ есхьэлIэри, абы и уни сыкъыщыхъуащ. Ар езыр лъэпкъкIэ грунхэм къахэкIауэ жаIэ. Нэхъ иужьыIуэкIэ Джарымхэр Кърымым икIри Жанейм Iэпхъуащ. Сэ сыалыджт, ауэ Алыджым схуэгъэзэжакъым… ЩысщIэнури сытыт си къуэпсыр къыщежьа лъахэу удзыжькIэ зэщIэкIэжам? Фэ фи лъэныкъуэмкIи – ШэрджэсымкIи – сытегушхуакъым згъэзэн. Ауэ сэ сщыгъупщакъым сызыпIа, унагъуэу сытIысыжынымкIэ дэIэпыкъуэгъу къысхуэхъуа шэрджэсхэр. Иджы мис, си тедзэщ-хьэщIапIэ унэм сызыхэпсэукIын тIэкIу къыщIызох. Абы къыхэкIыуи, си къуэшхэ, хуабжьу согуфIэ фыкъызэрызихьэлIам папщIэ. Фигу фIы илъщи, тхьэри фIыгъуэкIэ къыфхуэупсэ. 99 100
Прозэ
– Дэ ди гум фIы илъу дэнэ уэ щыпщIэр? – егъэщIагъуэ Мэрем.
– Iей гукIэ зезыхьэхэм, си къуэ цIыкIу, – гуапэу щIалэм щогуфIыкI Пафос, – гъуэлъыпIэ щабэ я лажьэкъым, абыхэм, псэущхьэхэм ещхьу, нэхъ къащтэ цIыху здэщымыIэ щIыпIэ пхыдзахэр.
– Уи щхьэ ирумыгъажэ, Пафос, щIалэм и шыIэныгъэншэр, – и гъусэ щIалэм жиIар игъэзэкIуэжу, Миншакъ лIыжьым и цIэр гуапэу къепсэлъ. – ЩIалэщ ар иджыри, Iэджэ и щхьэм щызэрызохьэ. Мы дунейр телъыджэ куэду зэрызэхэлъым и щыхьэтщ иджыпсту а къытхуэпIуэта хъыбарыр. Дигухэр фIым и тIысыпIэми пцIы лъэпкъ хэлъкъым. ГугъэфI диIэу Кърымым дыкъихьат, тхьэм ещIэ къызэрыдэхъулIэнур.
– Си жаней ныбжьэгъужь Чыдэш ХьэтIатI зэрыжиIауэ, Iейм нэхърэ фIыр сыт щыгъуи нэхъ лъэщщ. Фэри фщIа мурадыфIыр, Iэмал имыIэу, къывэхъулIэнщ.
– Зэ жыIэжыт… «ХьэтIатI» – жыпIа? – Миншакъ, зэхихар и фIэщ хуэмыщIу, щIэупщIэжащ: – «Чыдэш ХьэтIатI» – жыпIа?
– НтIэ, ХьэтIатI тхьэмыщкIэжьыр… Ар жанейщ, абы и хъыбар зэгуэр зэхэфхауэ къыщIэкIынщ.
зыхуэдгъэнар аращ.
– Зэхэтха къудейкъым. ХьэтIатI дыкъригъэжьащ дэ, дишхэри къы-
– Тхьэм и къарур инщ! Мы ди дунейр цIыкIуу къытщыхъу щхьэкIэ, инышхуэщ мыр, икIи мыбы щIыпIэ куэд иIэщ цIыхухэр щызэрихьэлIэну! Дауэ псэурэ езы ХьэтIатI тхьэмыщкIэр?
– Узэрыщыгъуазэщи, и къуэри, и щхьэгъусэри щIилъхьэжащ. Мыбы лъэщыгъэкIэ къаша и пхъур къигъуэтыжыныр нобэми и гурыфIыгъуэу мэпсэу. Мэгугъэ. Аращ и Iуэху зыIутыр…
Алыдж лIыжьыр хьэлъэу щатэри, нэщхъейуэ жиIащ:
– ХьэтIатIрэ сэрэ куэдрэ къэтлъыхъуащ абы ипхъу Сурэт и лъэужь гуэр, ауэ къытхуэгъуэтакъым. Иджыблагъэ IуэрыIуэтэжу зэхэсхар пэжмэ, пщащэр Къаплъэн-Джэрий хъаным и пщафIэ нэхъ IэкIуэлъакIуэхэм ящыщщ.
Мэрем зэуэ и щхьэр къиIэтри Миншакъ еплъащ, ауэ Ашабэр зыри къэмыхъуа хуэдэ щысти, щIалэр Iэнкуну еплъыхыжащ. Пафос, Мэрем и къекIуэкIыкIам зыри хищIыкIыртэкъыми, адэкIэ пищащ:
– ТIэуней Кърымым къэкIуащ ХьэтIатI. ТIэунейми хьетхуитышхуэ зиIэ зы щIалэ екIу и гъусащ, НэкъаркIэ еджэу. КъызэрызгурыIуамкIэ, а Нэкъарым гухэлъ дахэ хуиIэщ Сурэт. – Мэремрэ Миншакърэ зэрызэплъыжам гу лъитэри, Пафос къэувыIат, ауэ тIуми псалъэ щыжамыIэм, езым адэкIэ пищащ: – Зыри ди Iэмалкъым, апхуэдэщ мы дызытет дунейр. Кърым хъанхэм я бынхэр адыгэхэм атэлыкъыу иратри, ирагъэпI, благъэ зэхуохъухэр, езыхэми адыгэпхъу нэхъ дахэхэр щхьэгъусэу къашэ… Иджы сэ вжесIэжынщ нэгъуэщI зы хъыбар гъэщIэгъуэн. Къаплъэн-Джэрий и хьэрэмым иджыпстуи щIэсу жаIэ къэбэрдей пщащэ дахэ гуэр, НалмэскIэ еджэу. Прозэ
– Ар дауэ?.. Хъаныр абы дэпсэууи?.. – къызэщIонэ зэуэзэпсэу Мэрем.
– Хьэуэ, хьэуэ, си щIалэ, къыбгурыIуакъым. Кърым хъанхэм фыз плIырыплI яIэкъым, тырку сулътIанхэм ещхьу. СулътIанымрэ хъанымрэ я хьэрэмхэр зэхуэдэкъым.
– Зыубыдыт, Мэрем. Нэхъыщхьэращи, пщащэр псэущ! – Миншакъ щIалэ губжьар зэтриуIэфIэжыну хэтт. Пэшыр щым хъуат. Пафос лIыжьыр и хьэщIэхэм яIуплъэщ, псэлъэн къазэрыхэмыкIынур къыгурыIуэри, и IэгушхуитIымкIэ, макъ иригъэщIу, и лъэгуажьэтесхэм еуэжащ:
– Иджы къызгурыIуа сфIощI фэ зи Iуэху зефхуэр… А зи ужь фихьар ауэ сытми Iуэху цIыкIукъым. ЛIыгъэшхуэ хуейщ абы. Тхьэм и анэ Марие сыфхуелъэIунщ. ГъащIэм дызэхуишэри, дигухэр зэхузэIутхат, ауэ сэ сылIыжь щхьэкIэ, иджыри си псэр сужэгъужакъым, куэдкIэ фыкъысщымыгугъ. Мыдрейуэ, чэнджэщ пэжхэр игъуэу фэстын схузэфIэкIынущ. Жэщу гъуэгу фытехьэмэ, нэхъыфIщ. Бахъшысэрей нэс шы илъыгъуэ зыбжанэ дэлъщ. Псы игъукIыжам и ныджэр зэпывупщIрэ, щIыIэнэщIыр къызэвнэкIмэ, фи гъуэгуанэр нэхъ зэгъ хъунущ. АдэкIэ, фи щхьэ къищынэмыщIа, фызыщыгугъын зыри щыIэкъым. Фи Iэмал къыпекIуэкIрэ Iуэхум фехъулIэмэ, Дзэпщ зи цIэ мырзэм зыхуэвгъази фепсалъэ. Абы и адэр Бэлэтокъуэхэ я къану зэгуэр щытащ. Зи псалъэр дыкъуакъуэ мыхъу лIы зэтетщ Дзэпщ. Адыгэхэм зауэ яримыщIылIэныр Къаплъэн-Джэрий пагъэтIылъауэ, ныкъуакъуэхэм язщ. И цIэмкIэ фыщIэупщIа нэужь, хэти фигъэлъагъунущ абы и хэщIапIэр. ФыIущIэ хъужыкъуэмэ, дызэрызэрыцIыхуар, дяку дзыхь зэрилъыр зыгуэрурэ къевгъащIэ. Къэвгъэзэжрэ мы гъуэгур кIуапIэ фхуэхъумэ, си деж
фыкъеблэгъэж. СывдэIэпыкъунщ, зывгъэпсэхуауэ фежьэжынщ. Мыри щхьэпэщ: иджыпсту хьэIусыпэ зрату Кърымым исыр Диваным и зэхыхьэм поплъэ. ЖысIэну сызыхуейр мыращ: уэ езыр, Миншакъ, унэгъуей нэгум и мызакъуэу, уи нэгъуеибзэри жьакIуэщ – шэч къыптрахьэнукъым.
Пафос зэрыжиIам хуэдэу, жасыр зэрызэфIэкIыу, къэбэрдей шууитIыр гъуэгу теуващ. Кърымым и уафэ вындычым зэзэмызэ къикIэрахъуэрт пшэ Iувхэм къаIэщIэкI мазэр. Зы вагъуэ закъуи здыщымыблэ уэгур нэф-хьэфизу иджы фIыцIэт. А фIыцIагъэ Iувым къыхэщтри, упIэрапIэрэ пщIыпщIу, вагъуэ цIыкIу закъуэ ижащ. Абы и лъагъуэ кIэхур зэхъуэпсэкIыжурэ щIэплъыпIэ нэзым IурыткIухьри, уафэр аргуэру хибзэежащ жэщ дэгум. Жьыбгъэр щIыIэбжьу къащIэуащ сакъыпэурэ зи гъуэгу хэзыгъэщI шухэм. А жьыпэу гъуэщам пежьуужу, батыргъэнылъэм къыщыкIия жьындум и джэ макъым жэщ щхьэукъуэжыр нэбэнэушэу хигъэщтыкIри, езыри къыдэскIэжа нэхъей, зиущэхужыпащ. Мес, хуэм-хуэмурэ уафэ нэзыр нэхъ нэху къохъу. Хуэмурэ а кIэкъуащIэ фагъуэм шэджэнэплъыфэ къыщIэхъуэпсэну зещI.
Миншакърэ Мэремрэ сыхьэт зыбжанэ хъуауэ гъуэгу тетт. Ашабэм, зэщIэдэIукIыурэ, шхуэмылакIэр ешэщI. Хэгупсысыхьауэ абы и ужьыр 101 102
– Сыщыгъуазэщ сэри а данэху-данапIэм, ауэ а дыкъызыкIэлъыкIуар Прозэ
зыху Мэрем, лIым жьэхэуэрэ пэт, зыкъепхъуэтэж, шхуэIур къыжьэдекъуэри:
– Сыт, Миншакъ, къыпIэщIэлъэгъуар?
– Зыри, зыри, – мамыру къыпедзыж Ашабэм.
– Зэт! Псынэ мэIущащэ…
– Мис абдеж дыкъыщыувыIэнщ-тIэ.
ЛIитIыр псы ефэху, чэзууэрэ затхьэщIыху, нэхулъэми зыкъызэщIичащ. Псыхъуэ лъэныкъуэмкIэ кърихри, нэхущ жьыбгъэ щабэм жьгъырууэ къихьэсащ азэн джэ макъыр. Пщэдджыжь нэмэз уахътыр къызэрысар яригъащIэрт муслъымэнхэм. НэгъуэщI лъэныкъуэкIи къыщыIуащ иджыри зы азэн джэ макъ.
Бахъшысэрей унэсыным иджыри сыхьэтитI гъуэгуанэ дэлърэ пэт, езы къалэр, и мэжджытыщхьэхэри и унащхьэхэри IупщIу, бгы лъапэ егъэзыхыгъуэм къыхэплъырт.
Ашабэм и щыпэлъагъутэкъым кърым хъаным и къалащхьэр, ауэ, итIани, къэпIейтеящ, икIи а къыпкърыхьа пIейтейр къыдалъагъуну
хуэмейуэ, щIалэм жреIэ:
– Мес Бахъшысэрейр, Джэрыджэ.
– Данэху-данапIэм хэс Бахъшысэрей… – гушыIэну хэтщ зигу къызэфIэзэрыхьа щIалэри.
мыбы данэу дэлъым йолъэпIэкI.
Ашабэм игу къызэфIэзэрыхьар, иджы бзыщI хэмылъыжу, и нэгум къищырт. ЛIыр Мэрем Iуплъэри, зыхэщIэгъуэу жиIащ:
– Сэр дыдэми згъэщIэгъуэжу, андез къасщтэу, пщэдджыжь нэмэз уахътыр къэслъэIуну сигу къихьащ. Зи пащхьэ дихьэжыну Алыхьым делъэIунщ, Мэрем, Iейм дыщихъумэну. Шыкур хуэтщIынщ нобэр къыздэсым къытхуигъэфэщамкIэ.
Мэрем игъэщIагъуэрт Ашабэм къызыкъуиха псэлъэкIэр. ЩIалэр къигъэуIэбжьат лIым и макъ щабэм, зыхуихьынур ищIэртэкъым абы и пщэдджыжь гупыжыр. Апхуэдэ Ашабэр щIалэм нышэдибэ пщIондэ ицIыхуатэкъым.
– СщIэркъым бжесIэнур, Миншакъ. Уэ езым пщэдджыжь нэмэз уахътым уи нэ къыщIыхуикIар икъукIэ сызыпэмыплъа Iуэхущ. – Уэри абы уригузавэрэ? – погуфIыкI Миншакъ, икIи, тIэкIу докIри, адэкIэ пещэ: – Мы дунейр, Мэрем, дыгъыу, дыгуфIэу, дызэрызекъуэу дызытет мы дунейр, мо Бахъшысэрей и унэ дэгъуэхэмрэ и мэжджыт щхьэ хъурейхэмрэ зытет щIыр, мы дызыхэт гъащIэр – дэ дызэрыхуейуэ щымыт мы гъащIэр – хьэхущ! А зэрыхьэхууи IэфIщ ар, дунейр мамырмэ. Хьэкъыу си фIэщ мэхъу дигъэунэхун хьисэпкIэ лъэпощхьэпо зэхуэмыдэхэр къытпэзыгъэтIылъ къару лъэщ гуэр ди щхьэщыгу къызэритыр. Си фIэщ быдэу мэхъу ар. ИкIи сыфIолIыкI а къарум… Ар гуащIэ лъэщу щымытамэ, иджыпсту нэмэз уахътыр сщIын хуейуэ сигъэхъуэпсэнт?! Прозэ
Ашабэ Миншакъ апхуэдэу псалъэу хэт зэхихат! Джэрыджэр лIым еплъри:
– Зыхуэсхьынури сщIэркъым, Миншакъ, уи жыIэр…
– Зыхуэпхьынур, Мэрем, уэ езым бощIэж, ауэ ину жумыIэфу аркъудейщ. ПсэзэпылъхьэпIэ ущихуэм деж сыт уэ жыпIэр? «Сэ сылIщ» –
жыпIэрэ, хьэмэрэ гугъапIэу уиIэ а къыпщхьэщыт закъуэм уелъэIурэ?
– А-а-а, ара зи гугъу пщIыр? – къогуфIэж иджы Мэрем, зэхэмыбзыр зэрызэхэкIыжам игу хуэзэгъауэ: – ФIэщхъуныгъэрщ, дауи, къару дэзыгъэщIри дыкъэзыхъумэри. Аращ езыр диныр… ИтIанэ… Аращ зи къару лъэщ къытщхьэщытыр. Миншакъ, а алыдж лIыжьым дзыхь хуэпщIрэ?
– ИкъукIэ гуапэу дригъэблэгъащ абы. Сыт сэ абы дзыхь щIыхуэзмыщIынур? А къытщхьэщыт-дыкъэзыхъумэу жыхуэпIэм дыхуишагъэнщ а алыдж лIыжьым. – Зы дакъикъэкIэ зиIэжьэри, пищащ Ашабэм: – Дэ къабыл дымыщIыр Къэсей хьэжым и Iуэху зехьэкIэм хэлъ фэрыщIыгъэрщ. Мыдрейуэ, Iиманрэ динрэ ббгъэдэмылъыныр – напэтехщ.
Мэрем тэлайкIэ гупсысэри жиIащ:
– Сэри апхуэдэу къызолъытэ, Миншакъ.
– Ди гугъэхэмрэ ди жыIэхэмрэ я пэжыр Бахъшысэрей бэзэрым дяпэкIэ щызэхэкIынщ, – къопсалъэ Ашабэр.
«Бахъшысэрей бэзэрым къытеднар сыт? Сыт иджы къигупсысар?» – зэгуоп аргуэру щIалэр.
… Пщэдджыжь пасэщ. Къэбэрдей лIитIыр тыншу Бахъшысэрей
дыхьэри, бэзэрым и фIыгъуэ дыдэм ирихьэлIащ.
Кърымым гъатхэр нэхъ пасэу къыщохьэ, Шэрджэсым елъытауэ. Арагъэнщ кърым бэзэрым пхъэщхьэмыщхьэщIэрэ хадэхэкI зэмылIэужьыгъуэрэ куэду щIытелъыр. Сатырхэм зэдекIуэкIыу щыболъагъу балыджэщIэ, къэлэр, бжьын, жэгундэ кIыхь. Мыбдеж щыкуэдщ балий морэ-фIыцIафэр. Хъуэпсэгъуэу дэщIеящ санэ плъыжьыр, абы ибгъукIэ щызэтощIэ санэ Iэтэ хужь. Кърымым къыщымыкI пхъэщхьэмыщхьэ лIэужьыгъуэхэри щымащIэкъым иджы Бахъшысэрей. НэгъуэщI щIыпIэ хуабэхэм ар къизыш сондэджэрхэм, я лъэ темыпыIэу, сату ящI. Бэзэрым куэду телъщ лы: былымыл, щынэл, махъшэл, шыл, джэдыл. Лъэныкъуэегъэзу сату щащI Iэщ зезыхуэхэм, зыщэжхэм. Апхуэдэхэри щыкуэдщ-тIэ Кърымым. Къулейщ, ерыскъыкIэ егъэлеяуэ къулейщ Бахъшысэрей!
Бэзэрым тетхэр зэрызэпсалъэр тэтэрыбзэщ. Зэзэмызэ къоIу алыдж е ермэлы гуэрхэм я псалъэмакъ. Урысыбзэ е болгарыбзэ къащыхэзэрыхьри мащIэкъым. Апхуэдизу макъыбэу зэхэужьгъэурэ зэщIэвэ бзэ лIэужьыгъуэхэм адыгэбзэ къахэIукIын къызыфIегъэщIри, Миншакъ зэпымыууэ зэщIодэIукI. Зым и уасэм щIоупщIэ. Къимыщэхунурэ пэт, адрейм и уасэм тоупщIыхьыж. Езым нэгъуеибзэр къыIурыщэщу епхъ, ауэ, и адыгэ тхьэкIумэр гъэкIауэ, адыгэбзэ къэIуным поплъэ. Мэрем зэ зы пыIэр, зэ адрейр къыхухехри, а къыхихам дагъуэ ирищIэкIыурэ 103 104
Прозэ
егъэтIылъыж. АдэIуэкIэ макIуэри, Ашабэм езым и щхьэ къыхуещэхуж тырку ферс цIыкIу. Ар бгъунжу зыщхьэрегъэсри, къызэралъхурэ зэрихьар ферс фIэкIа умыщIэну, зэм дрехуей, зэми ирехуэкIыж. Тыркурэ нэгъуейрэ пхузэхэмыгъэкIыу, езы лIым и нэгум зихъуэжащи, Мэрем дыди къэуIэбжьыжауэ абы хуоплъэкI.
Джэрыджэм нэгъуей псалъэ зытIущ нэхъыбэ хузэпыщэркъыми, мыпсэлъэххэну Миншакъ унафэ къызэрыхуищIам тетщ. И гъусэм къыжриIэр ищIэ мыхъумэ, быхъ къыжьэдэмыкIыу бгъурытщ. Апхуэдэурэ бэзэрыр къыщIызэхакIухьым щхьэусыгъуэ иIэщ: Пафос зи гугъу къахуищIа лы щапIэ тыкуэн цIыкIурщ лIитIым иджыпсту къалъыхъуэр. ХадэхэкI зыщэу бэзэрым тет цIыхубзитIым яблэкIрэ пэт, Мэрем зыхуэмыIыгъыжу къыхэкIиикIащ:
– Мо цIыхубзитIыр мыадыгэу си фIэщ хъуркъым…
– Шэч къытумыхьэт!..
БзылъхугъитIым я зыр къэбэрдейхэм къаIуоплъэри:
– Алыхьым и нэлатыр къыфтихуэ! ЛIы зэрыхуэфащэу, ди щхьэр лIыгъэкIэ фхуэхъумакъым. Иджы, мис, дыхэхэс къулейсызу жагъуэгъу бжьыхьэкIапэ дыщIокIуэдэж!
Хьэзабым и лейр зыгъэв бзылъхугъэм и псалъэхэм къауIат лIитIым я гур. Ашабэм зигъэгусакъым цIыхубзым кърипэса гыбзафэм щхьэкIэ, атIэ щабэу, игу къыбгъэдэкIыу, итащ жэуап: – Дэ къэдлэжьакъым, ди шыпхъу, а къыдэбдзар.
– Къэблэжьар пщхьэрыгъыжщ! Уэ езыр зэупщIыж уи адыгэ пыIэр здэпхьамкIэ!
гуэрщ. Сабийщ жумыIэмэ…
– ПсэлъэкIей умыхъу, ди шыпхъу. Дэ къэтлъыхъуэри фэ фхуэдэ
Бзылъхугъэр нэхъу-нэхъуу Ашабэм къыIуоплъэри, къызыфIимыгъэIуэхуу:
– ЗыкъэфщIэжамэ, Алыхьым и шыкурщ! Мамсыр Нэкъар, Беслъэнейм къикIыжауэ, мэхъуэш щIыналъэр зэпичырт. Зэгуэпырт иджы жаней щIалэр: Iуэху иубзыхуар, къызэрыщIэкIымкIэ, тынштэкъым зэфIэбгъэкIыну. Мэхъуэшыр къызэпичри, пщэдджыжьыпэ пшагъуэу ар нэблэгъащ кIэмыргуейхэм я бгы лъапэ Iуащхьалъэхэм.
Шы лъэ макъыр жыжьэ джэуэрэ пщэдджыжьыпэ уэмым хэжьыуэрт. А макъым екIупсу пэджэжырт Мамсырым и гур. А джэрпэджэжым щIэдэIуурэ, лIым нэхъри пIейтейр къытегуплIэрт. Нэкъар есат ищIа мурадым и Iэр тригъахуэу. Ар зыпэрыхьар, гува-щIэхами, къехъулIэрт. Дауи, и щхьэ и унафэ IэщIэлъыжти, езырат Iуэхур зэлъытар, и лIыгъэрт зытеухуар. Иджыпстурей Iуэхур тэмэму зэфIэкIыныр Iэджэми елъытат, дэтхэнэм игу уихьэу къэбгъэушын! Къуэувэну пIэрэ адыгэхэр ХьэтIохъущокъуэм? Мамсырым зэригъэза- Прозэ
хуэ хьисэпхэр зэпэщIэувэжурэ, зэгуэпыр бампIэм хуэкIуэрт, бампIэм губжьыр къыщхьэдикIыхыжырти, ар зыхуэмыхьыну псэр шхыдэу къыщитхъырт. Арыххэуи, лIым и псэм еущиен щIидзэрт. Нэкъар – абрэджщ. Губжьрэ бампIэкIэ иращIыкIхэм ар дауи,
ящыщкъым. Нэхъ щытыкIэ Iей къикIат ар Iэджэрэ. Шы лъэ макъымрэ бгъэч уIуэмрэ иджыпсту зэрызэпэжьууэм щIэдэIуурэ, Нэкъар егупсысырт: «Сыт къэпхьынур губжькIэ?.. Мо пшагъуэ ихъуреягъкIэ зызыуфэбгъум IэштIым ебгъэлъагъукIэ, зыгуэрым зихъуэжыну?
Сыкъилъагъуну, сызэхихыну, хьэмэрэ сыкъыгурыIуэну сэ абы? ФIыуэ слъагъур – Сурэт – стезыхахэм ещхьу, ар хуэдэгущ икIи хуэнэфщ сыт хуэдэ гущIэгъуми. Нэкъар иджы пэплъэрт и гум къыжриIэнум. Ауэ, абыи, сыт щыгъуи хуэдэу, куэдрэ зригъэжьакъым: «Иджыри къыздэсым уи адыгэ
дунейм ущыгъуэщакъым, сыт-тIэ иджы апхуэдэ упщIэхэм ущIагъэпIейтейр? Уезыхужьар лъэпкъ Iуэхуу щытми, уи щхьэ закъуэу сыт
апхуэдизу зыщIэбухыжыр?! УсцIыхужыркъэ сэ уэ? ТепыIэгъуэ умыщIэу, уи щхьэр зыбохьэ. Пшагъуи, жьыбгъи, къешх-къеси псэгъэнщI зэи пщыхъуркъым. Нэхъ кIащхъэ мыхъу уи узым сыт щыгъуи узэрехуэ, зы жылэм укъыдишрэ адрей жылэм уихуу. Уэ зэхэпхатэкъэ Къэзанокъуэм жиIар?.. Дыгъэр зы лъэпкъкъым зейр, атIэ ар лъэпкъыу щыIэм я зэхуэдэщ. Псоми зэщхьу йодэхащIэ ар, зэщхьуи ятопсэ…» «Къэгъанэт! – и гум къыжриIэр зэпеуд Нэкъар. – Кърым хъанхэми, а зызымыгъэнщIыж и зауэлIхэми, кърым тэтэр нэпсейхэми гуапэу ятепсэрэ?! Абыхэм я бгъэм гум и пIэкIэ мывэщ илъыр, я гупсысэри зытеухуар Iуэху фIей лэжьынырщ. Адыгэ бзылъхугъэ дапщэм я нэпс, адыгэ сабий дапщэм я гъащIэ Iыхьэ?! ЗагъэнщIыркъым… Лъы хуэлIэу къакъухь. Ахэра дыгъэр зытепсэр? Къэсей ефэндым уаз щиткIэ жеIэ: «Алыхьым цIыху пэжхэр жэнэтым ишэнущи, гуэныхьлыхэр жыхьэнмэ дакъэу мафIэм пэрилъхьэнущ». Ар пэжу щытмэ, – Нэкъар и гур аргуэру къыхэуащ, – сэри абыхэм сащыщыпсу сыдакъэщ…»
«Губжьым и нэм ущIэмыплъэ, абы и плъэкIэм лъакъуэпэщIэдз къыпхуищIынщ», – жиIащ пасэрей адыгэм. Нэкъар и щхьэкIэ игъэунэхуат а лъэпкъ Iущыгъэм и пэж пхъашэр икIи къыгурыIуэрт: губжьыр хуит пщIы щыхъунур и пIалъэр къэсмэщ.
Мамсырым и шыр хуищIэу хэпырхъыкIри, лIым гупсысэ бэджыхъыр зыпигъэщэтыжащ:
– Сыт, Тхъуэжьей, укъысщIопырхъыхьри? Уигу ирихьыркъэ си гупсысэхэр? Уи щхьэ дахэшхуэм ирумыгъажэ сэ гукIэ хъэрэмэхъищэу зэпысщэ псор. КъыбгуроIуэ уэ, дауи, «хъункIэрэ хъумэ» жыхуаIэр. Абы къикIыр мыращ: «ХъункIэрэ хъунут, ауэ хъуакъым!» Уи мыгугъэ мы пщэдджыжь пшагъуэм къабзэ дищIауэ. Сыкъуаншэщ!.. Сурэт си унэ измышауэ, ХьэтIатIи малъхъэ зыхуэзмыщIауэ… Иджы ХьэтIатIи сэри дызэхуэдэ насыпыншэщ. Дыщхьэзакъуэщ тIури. Мэзым дыщыщIэкIым, бгы тхыцIэм дыкIэрыхьэу дыдэтщ иджы уэрэ сэрэ, зыдухеижын тфIэщIу! Уэ сыныщIопсалъэр сэ езым зыкъызгурыIуэжын щхьэкIэщ. 105 106
Прозэ
Сэ схуэдэ адыгэлI дапщэ, Тхъуэжьей, апхуэдэу я щхьэ зэрахьэу къуршым ихьэжар? Адэ-анэхэм бын дапщэ яфIэкIуэда, фIыуэ зэрылъагъу дапщэ зэпэIэщIэ хъуа? Сэ къысщыщIам хуэдэ дапщэм ягъэунэхун хуей хъуа? Ауэ бзэ бзаджэ зыIурылъым сэ жаным нэхърэ нэхъ Iейуэ уIэгъэ къыптредзэ. Хэти полъэщ а узым, ауэ уэрэ сэрэ ди унэр дыбгынэри, хьэхэбасэу дежьэжащ. Пшагъуэ псыIэм зызэлъэщIихыурэ зиукъэбзырт. Нэкъар Псыбей жылэм щынэблэгъам, пшагъуэ пытхъахуэхэм заущхъуэнтIыжри, тафэ псыIэм тепщхьэ-тещатэурэ ныджэмкIэ екIуэсэхакIэт. Шыми, къэбэдзэуэжауэ, и тхьэкIумэ задэхэр зэблигъэплъырт, и кIэр къурыкъуу зэкIэщIипхъыурэ игъэджэгурт.
Зы хьэлъэ гуэр дунейм щхьэщахыжа нэхъей, пшагъуэ нэужьым хьэуар хуиту къызэщIэрыуащ. ПщIащэхэм уэфу уэсэпс тхьэгъу хьэлъэхэр къапощэт. ПIащIэу зыщIыпIэкIэ мажэ Псыбей, псы Iуфэ мывэкIэщхъхэм едэмэпкъауэурэ щIэшхыдыкIыжу, зрехьэх. Бгъэхэри хъуакIуэщакIуэ къежьащи, уэгум лъагэу щызэблоу. Языхэзхэм хуарзэрэ пэт мывэ джэрэзу зыкърагъэхуэхри, аргуэрыжьу уафэм есурэ зыщыщIаупскIэж.
Шэджагъуэхуэплъэщ. МыпIащIэурэ зеIэт дыгъэм. Нэкъар дыгъэ лъагъуэм ироплъэ, уафэм елъэIуныр и гупыжу шыр къыжьэдекъуэри, и Iэгухэр еIэт… арыххэуи щIогъуэжри, шым йолъэдэкъауэ. Мамсырыр егупсысырт: «Шэджагъуэ нэмэзыр сщIынт… Си псэм къыбгъэдэкIыу зыхуэзгъэзэнт а дымылъагъуу Къытщхьэщытым. Си гурыгъу узыр абы зыхищIатэмэ…»
Нэкъар и Iэгур шым и соку Iувым дилъэурэ аргуэру йочэнджэщ:
– Уэ дауэ уеплърэ, Тхъуэжьей, дэтхэнэм селъэIумэ нэхъыфI – ди Дыгъэмрэ муслъымэнхэм я Алыхьымрэ? Уи жэуапым сыпоплъэ. СыкъэмыпцIащэрэт аргуэру, бетэмал! Сэ куэдыщэрэ сыкъыщыпцIащ мы гъащIэм. МызыгъуэгукIэ сумыгъэщхьэрыуэ, Тхъуэжьей. Ухьилэшыщ уэри, си къуэш! ЦIутI жумыIэу, зыбущэхуаи… Дыгъэри мес, губгъэн къытхуищIу, къоплъых. ИтIани, Сурэт и хьэтыркIэ (уэ уощIэ Сурэт ислъам диныр залымыгъэкIэ къызэрырагъэщтар) нэмэзыр сщIынщ. Хэт ищIэрэ… Ди ефэнды нэмыхъусхэм зи гугъу ящI Алыхьым умыщIэххэу сызэхихынри хэлъщ…
Псынэм зэрынэсу, абрэджыр къэувыIэри, шыр мэз удзыпцIэм хиутIыпщхьащ, езыми андез ищтэри, къаблэмкIэ гъэзауэ уващ. Къытригъазэурэ «къулъхуолэр» хьэрыпыбзэкIэ къибжа нэужь, лъэгуажьэмыщхьэу тIысри адыгэбзэкIэ жиIащ: «Ди Дыгъэми емыщхьу, Алыхь лъэщ, сынолъэIу, сыхыумын уи гущIэгъум. Си лъэIур зэхэщIыкIи, Сурэт тхьэмыщкIэ сэрэ гъуэгу къыдэт. Алыхь лъапIэ, уэ уощIэ Сурэт хуэзгъафIэ гухэлъым и къабзагъыр! СынолъэIу, Алыхь, Сурэт а здашам лей къыщытумыгъэхьэну! СынолъэIу Iейм Сурэт щыпхъумэну, уи жьауэр щхьэщыбгъэтыну. СынолъэIу, Алыхь, дэ тIум ди насып зэхэбгъэхуэну. Лей къыткIэлъызезыхьэ кърымхэми дащыхъумэ, Алыхь лъапIэ! Къару къытхэлъхьэ, хъаныдзэм дрипэщIэувэну! Алыхь лъэщ, уэ зыращ Прозэ
си псэм нэхугъэрэ мурадыфIу илъыр къыздэзыщIэр. Уи пащхьэ лъагэми гукIэ сыщыкъабзэщ».
Мамсырыр иджыри а зэрылъэгуажьэмыщхьэт, и щIыбагъымкIэ
шы лъэ макъ къыщыIуам.
Тхъуэжьей пIейтейуэ щыщащ. Жаней абрэджыр зэплъэкIыххакъым. И гупсысэм жыжьэу кIэлъылъаIуэурэ нэмэз зытрищIыхьа щIакIуэр ишыхьыжри, итIанэщ шы лъэ макъыр къыздикIымкIэ зыщигъэзар.
– Мы слъагъур сыт, Нэкъар?! Iичрам къэпхьыжауэ ара? Нэмэз уощIри, – жыг гуэрэным шууэ къыхэкIа Абрэдж Мырзэбэч, хъурджауэри ауанри зэдигъэшэрыуэурэ, къоблагъэ.
– Ущыуакъым, Абрэдж, – педзыж абы Нэкъар.
Мырзэбэч и лъэужьыр кIэщIу иIыгъыу нэгъуейр къэсри:
– Плъагъуркъэ а IэщэкIэ зэщIэузэдауэ Алыхьым и пащхьэ иувар! –
Iэта-Ильяс, Мырзэбэч къыкъуогушхукIри, ауан хэлъу жреIэ абрэдж цIэрыIуэм.
– НтIэ, Алыхьырщ иджыпсту лъэгуажьэмыщхьэу зи пащхьэ сыщылъэIуар, – игурэ и щхьэрэ зэтелъу, къопсалъэ Мамсырыр, икIи Iэта-Ильяс нэбгъузкIэ йоджэбауэри, жаней абрэджыр щабэу Тхъуэжьей хущIофиеж. Шыр зейм къыщыбгъэдыхьэм, абы жреIэ: – Шухэм фIэхъус епхыркъэ, си къуэш…
Тхъуэжьей папщэу, и пэщхъыныр щигъаджэкIэ, Мырзэбэчрэ IэтаИльясрэ къэуIэбжьауэ зоплъыжри, тIури зэкIэлъхьэужьу йопсых.
– Фыкъеблагъэ, фымыпIащIэу щытмэ, – къопсалъэ Нэкъар.
Мырзэбэч ауаныщIу:
– Къэбэрдей адыгэ бзаджэхэм я егъэблэгъэкIэ пщIыуэ ара? Сыти уи бысым мыгъуэ уэ? Убжэгъукъым, угъуапэкъым.
– Дауэ сымыбжэгъурэт! – Нэкъар и IэплIэхэр зэщIехри, мэз щхъуантIэ уфафэмкIэ и щхьэр ещI. – Нэм къиплъыхьыр сищIщ. Си гъуапэщ икIи си тепIэнщ. Псори сэращ зейр. Аратэкъэ бысымыфIым и хъуэпсапIэр. Мыдрейуэ, къэбэрдей адыгэхэм щхьэкIэ жыпIар япэу зэхэсхыу аращ. Ауэ, абыхэм, сэри сэщхьу, къалэжьыркъым, бгъэкъуаншэу, яхужыпIэ псалъэхэр.
– Куэдыщэ жыбоIэ. Уэри, сэри, дызытет мы щIыналъэри Кърымымрэ Къаплъэн-Джэрий хъанымрэ яйщ. Мыдэ… дыгуващ, сишри йощIэкъуауэ. Дызэгъэхъуажэ шыкIэ, жаней.
– Абрэдж и къуэ, уи напщIэм куэдыIуэ теплъхьэркъэ?! Пщыгъупщэжауэ ара адыгэм и ши, и фызи зыми зэрыримытыр?
– Мамсыр и къуэ, Кърымыр пэщIэщIэгъу зыщIахэм къатепсыхар пщIэжыркъэ? Мы дуней хьэхум иджыри утетыну гугъэ пщIыуэ щытмэ…
– Мырзэбэч, хъанхэм зэрахьэ лейм уэ уримыуэркъ. Пэж жыпIэмэ, лъыгъажэншэу дызэпегъэIэ. Укъыспэлъэщрэ си уанэгу сыкъибдзмэ, укъыстекIуауэ арщи, уи жыIэр си унафэщ. 107 Прозэ
– Еплъыт абы къигупсысхэм!.. – Абрэджыр дыхьэшхыпцIу IэтаИльяс хуоплъэкI.
– Уэ пхуэдэ-тIэ сэ къыспеIэр? Алыхьым адэкIи гъащIэ кIыхь къыуит, ауэ… зыплъагъужу къыщIэкIынкъым уэ, Нэкъар! Узахуэщ. Дэ тIур дызэрыгъэлIыну иухагъэнщ… Убыд, нэгъуей, уи шы IумпIэр. Сыгъэшэс уи шым.
Мырзэбэч шэч мащIи къытрихьэртэкъым мо абрэдж къуэгъур тIэрабгъуу шым къызэрыриудыхынум. Езыр Iэчлъэчрэ хьэлъэмэ, и Iэпщэхэр, Iэдэ дзэпкъыу, быдэмэ, и уанэгу щхьэнтэр зэгъмэ, и шы лъэрыгъыр жырмэ! Куэдрэ ар?!
Нэкъар шыбгым зридзэжри, къыпеуэну зызыгъэхьэзырым зыхуигъэзащ:
– Уи Iэ ижьыр си сэмэгурабгъуу къыспэув!
– УIэсэмэгуу ара?
– Хьэуэ, си сэмэгури уэркIэ куэдыщэу арщ.
ЗэрыжаIам хуэдэу, шууитIыр зэпэувщ, зэпикIуэтыжри, зыр адрейм хуэкIуэурэ зэпеIэн щIадзащ. Абрэджыр цIыплъ-морафэу къызэщIэнащи, хьэуа хуримыкъуу, мэпапщэ. Мамсырыр жьы щIэтрэ IэкIуэлъакIуэу мэIэбэ. Нэкъар зыIэзыбжьэу зыщIидзщ, зэпхъуэтэкIыжри, зы еIэгъуэкIэ мо лIы зэIэщIэлъышхуэр уанэгум кърипхъуэтат, арщхьэкIэ мо хьэлъэIуэр къыIэщIэщэтыжри, джэрэзу щIым техуащ. Мамсырым Тхъуэжьейм зыкърегъэIуэнтIэжри, Мырзэбэч къызэфIэтIысхьэрэ пэт, щхьэщохьэ.
Нэкъар къызэрытекIуэмкIэ зиумысыжыну хуэмейуэ, Абрэджым – Си лъэпхъуамбэшхуэр ибгъэпкIа сфIощI, жаней.
– Лъэпхъуамбэшхуэр Iуэхукъым, уэ упсэумэ, – мэгушыIэ Нэкъар. – Шыр зейм емыкIумэ, хьэрэмщ. Уи шы щIакъуэм ухуэфащэ дыдэщ иджы. Уи вакъэр зылъыхи, сегъэплъыт. Мыра?..
Мырзэбэч и жэуапым пэмыплъэу, Нэкъар еIэри, лъэпхъуамбэ зэрытыпIэр и пIэм иригъэувэжащ.
Нэгъуейм и шыр хуиIыгъыу а къыздыщина псынащхьэм игъэзэжащи, Мырзэбэч мэтхьэусыхэ:
– Аргуэру къыстекIуащ Мамсырыр. Лажьэ зиIэр уэ уиш мыкIуэмытэжьырщ. Зэпытрэ зэкIэсу укIуэ псори… СщIэркъым мы си шы щIакъуэм есщIэнур. Жыжьэ сихьынукъым сэ мыбы.
– СыщIэгъаплъэт уи шым и лъэгум. ФIалъэ сэмэгурауэ фэ есплъащ… – Жаней абрэджым Мырзэбэч зытеса шым и фIалъэ сэмэгур къиIэтщ, шы лъэбжьанэм дэплъэри, жиIащ: – Iэдэ папцIэр къызэфтыт.
– Сыт хуэдэ Iэдэ? – егъэщIагъуэ Абрэджым.
– Сэ згъэщIагъуэр фэ тIур зыми фрисэбэпкъыми аращ! Уэ, адыгафэ зытезыгъэуэну хэт нэгъуей щылъху, – къамышы дакъэр Iэта-Ильяс дежкIэ еший Нэкъар, – мо си уанэм кIэрыщIа къэлътмакъыр зэIухи, Iэдэ папцIэ илъщи, къысхуэхь. Шы лъэбжьанэм пхъэ ласкIэ дэуащ. 108
жеIэ: Прозэ
– Апхуэдэ къэхъункIэ Iэмал щыIакъым! – къызэщIэнауэ къокIий Мырзэбэч. – А-а-а! Еплъ а гъуамэм ищIам! Абазэ шууищым дащригъусам щыгъуэщ ар… КIэн дызэдэджэгури, зым и къамэр къыфIэсхьэхуат. Мыдэ зэ шы тхьэмыщкIэм и щIэкъуэныр хэкIмэ, саIущIэнущ абыхэм иджыри. МахуитI-щы нэхъ дэмыкIыу саIущIэнущ. Къамэр дэнэкIэ щыIэми щызгъэгъупщэну си тхьэлъанэщ: а пхъэ Iунэр и Iэ дакъэ сэмэгум хухэзукIэжауэ плъагъунщ.
– Пэжщ, Мырзэбэч, пэжщ! – дуней гуфIэгъуэр иIэщ нэгъуейм, езым и къуаншагъэр абазэ шум зэрытралъхьам щхьэкIэ. – Тезыр телъхьэн
хуейщ абы, зэи лъакъуэкIэ къызэфIэмыувэжыфын хуэдэу.
– Дыхунэсынщ абыи. Иджыпсту гъуэмылэр зэрыхи, тхьэрыкъуэф Iэнэ къытхуэщI. Алыхьым къыдита ерыскъыр Мамсырым дэрэ зыIудгъэхуэнщ. Ди анэшхуэм и жыIауэ, ерыскъым цIыхухэр нэхъ гъунэгъу зэхуещI.
Мырзэбэч хуабжьу нэшхуэгушхуафэ зытригъауэрт. Хамэшым къызэрыраудыхари, и лъэпхъуамбэшхуэр зэрипкIари зыуи къыщымыхъуа хуэдэу зиIыгът. Куэд зи нэгу щIэкIа абрэдж хъыжьэм ар иджы дэуэршэрырт, игъащIэ лъандэрэ и ныбжьэгъужьу къэгъуэгурыкIуа нэхъей.
Нэкъар псэкIэ зыхищIэрт Мырзэбэч зы хьэгъэщагъэ гуэр зэрыхуекIуэнур, икIи абрэджым и къарур езым и фейдэ хэлъу къигъэсэбэпыну зэрыхэтыр. Жаней абрэджыр пэплъэрт Мырзэбэч пихыну зыхуейр хэIущIыIу къыщыхъунум. Кърымым и хьэихубжэхуэщIым адэкIэ къызыкъуихынур езы Нэкъари фIэгъэщIэгъуэнт. Iэта-Ильяс къэлътмакъ нэщIыр иудыныщIэурэ, зигъэтхьэмыщкIафэу, макъ псыгъуэкIэ зыхуегъазэ и бысымым:
– Ди гъуэмылалъэр нэщIщ. Дэнэ сэ ерыскъы къыфхуздисхынур?..
ЩIакIуэ убгъуам хуиту зытезыгъэзэгъа Мырзэбэч, нэгъуейм нэмыплъ ирит щIыкIэу, жеIэ:
– ЛIо, Мамсырым зыкъедгъэгъэхьэщIэну бжесIа сэ? ПсынщIэу мафIэ зэщIэгъэсти, псыр къэгъавэ, лы гъур хьэжыгъэр иризэхэтщIэну.
– Ар… Ар ди дэдзыхыгъэщ. ДемыIусэну жытIатэкъэ? – Iэта-Ильяс, тхьэусыхэм, шхыдэурэ, гъэсын чыхэх кIуащ.
МафIэ хьэрыщэр гурыгужу мэс. Гъуэгуанэ тет лIищыр абы нэхъ гъунэгъуу етIысылIауэ, уэсэпсым дэщIыта гуэншэрыкъ цIанлъэхэр
ягъэгъущыну йолIалIэ. ПыIэ хъурыфэхэр IэгукIэ зэпалъащIэ, фэилъхьэгъуэ щIыIутелъхэр ягъэкъабзэурэ яутхыпщI. Iэта-Ильяс пIащIэртэкъым абыхэм гъусэ захуищIыну. ЛэгъупжьеймкIэ псы къигъэкъуалъэри, мэ дахэ абы хипхъащ. ГъуэгурыкIуитIыр щымщ, жей фIэкIа умыщIэну, ауэ тIуми ящIэ е IэпщэкIэ, е псалъэкIэ аргуэру зэрызызэпащIэсэнур.
зыщыу удз гуэрхэр Iэта-Ильяс къызэплъэкIри, псалъэм къыдэкIуэу жиIащ:
– Мо Iуащхьэм адэжкIэ къыщылъщ Бэлэтокъуэпщым и жылэр.
Мырзэбэч зэуэ зыкъретIэри, нэгъуейм хуэдзэлашхэу:
– Дапщэрэ зэрыбжесIар а цIэр сэ сыщысу умыгъэIуну?!
Iэта-Ильяс япэщIыкIэ къоуIэбжь, итIанэ зэгуоп… «А жылэм теухуауэ зэи хьисэп гуэрхэр ямыIа хуэдэ. А хьисэпхэм ехьэлIауэ зэмы- 109 110
Прозэ
хъуцэца нэхъей. Сыт-тIэ иджы зы псалъэ къызжьэдэхуамэ?.. Къэхъунур сыт? Жаней шум ахэр фIэIуэхуххэкъым. Пщэдей ежьэжмэ, щыгъупщэжынущ. Я щIыб зэхуэгъэзауэ зэрыщылъым ещхьыркъабзэу, я Iуэхуи зэхэмылъу зэбгъэдэкIыжынухэщ…» Мырзэбэч дыджу зэрызыкъыхуищIам нэгъуейр ирибэмпIати, езыми зегъэделэри, игу тIысу мэпIаскIуэ:
– ЖыпIат, ауэ къыхэбгъэщатэкъэ уи къуэр плъагъуну уи нэ къызэрыхуикIыр?
Мырзэбэч иджы Iэл фIыцIэу къызэкIуэкIат. «Мы нэгъуей фызыпхъэм и бзэр зэрыхуэмыубыдым и щIыIужкIэ, Мамсырым зэхригъэхащ езым ибзыщIыну зэлIалIэ мурадыр. Нэкъари, гуфIэжу, ипхъуэтэн хьэзырщ ар. Кърымым и IуэхутхьэбзащIэхэр мы щIыпIэм щIыщызэхэзекIуэм щIэмыупщIа пэтми, фIы дыдэу къыгуроIуэ зыгуэрхэр зэрабзыщIыр. Нэкъар хуэдэхэр тхьэкIумэ дазэкIэ мэпамэ, пэщхъын лыцIкIэ мэдаIуэ. Зы мэскъал Iурыгъэцырхъэ къудей! ИтIани… Мамсырым нэхъ кIэщIущ дунейм темытауэ щытми, абы зэи къыхущIэIукIынкъым ди мурад нэхъыщхьэр!» Мырзэбэч и гур игъэудэIужурэ къотэджри, мафIэм зригъэу хуэдэурэ, щхьэхынафэу къыщIедзэ:
– Зэхэпхагъэнщ, Нэкъар, къалмыкъхэм, нэгъабэ мыхъу абы и щыпэгъэ, си щIалэр зэрадыгъуар. Къэбэрдейхэм, загъэлIыфIу, щIалэр Къалмыкъым кърашыжри, нэхъ иужьыIуэкIэ Бэлэтокъуэхэ япхъу жьэхъум хуашэжат.
Нэкъар иджыпсту къызэщыуа хуэдэ, и Iэпкъынэ-лъэпкъынэр фIыуэ еукъуэдий, зешэщIри, зэуэ къызэфIотIысхьэ:
– Апхуэдэ хъыбархэр жыжьэ мэIу, Мырзэбэч. Сэ къызолъытэ Быж Нэгъур а IуэхумкIэ адыгагъэ екIу зэрихьауэ.
– Ар здэнут, сэ нэмыплъ къызиту, Быжыр зблэмыIэбыкIатэмэ.
Iэта-Ильяс дэп ужьыхыжхэр башкIэ зэхуитхъусри:
– Анэр дапщэщи анэщ, Мырзэбэч.
Мырзэбэч, и нэм лъы къытелъэдауэ, къолъ:
– Уэ къоупщIар хэт? Уи фыз Iуэху и ужь ити нэхъыфIщ.
Нэгъуейр, и дзэ шыжарэ щIэшыныхьыжарэ мыбелджылыуэ, пхэщIыщхьэкIэ ещэтэхри:
– Хъунщ, хъунщ, сэ зыри жысIакъым, фэри зыри зэхэфхакъым.
Иджыпсту хьэзыр хъунущ псывэри.
Нэкъар мызэ-мытIэу ярихьэлIат мы кърым шууитIым. Шэч къызытримыхьэжрати, зэгурыIуэ яку илътэкъым мыбыхэм. Зэм зызэпэщIасэрт, зэми – зэпэпсэлъэжхэу зэхуэдзэлашхэрт. НетIэ IэтаИльяс Мырзэбэч жриIахэри зыхуэгъэзар, дауи, Мырзэбэчтэкъым, атIэ езырт, езы Нэкъар и тхьэкIумэхэрт. Сытым ар къыхэмыкIами, зы гужьгъэжь гуэр иIэт нэгъуейми, иджы илъ ищIэж пэлъытэу, Мырзэбэч ибзыщIыр Нэкъар къриIуэкIауэ арат. Псалъэр бзум хуэдэщи, къыбжьэдэкIамэ, упыкIащ! КъызэрыщIэкIымкIэ, Мырзэбэч адыгэ щIыналъэр шы лъэкIэ щIиубэр и къуэм пыщIа хьэгъэщагъэ гуэрщ…
Абрэдж Мырзэбэч зымыцIыхухэм ар лIы быдэу, лIы жьэна- Прозэ
хуэу къалъытэрт. И хьэлыр IуэнтIами, ар Алыхьым къритати, хуагъэгъурт е хуагъэгъуртэкъым. Мамсырым хузэмыгъэзахуэр Iэта-Ильяс
нэгъуейм и щытыкIэрт: «Уоплъри – Мырзэбэч и дзейщ. УкIэлъоплъыжри – нэрылъагъущ: хьэмрэ джэдумрэ ещхьу зэмызэгърэ пэт, мыхэр щIызэкIэрымыкIым нэгъуейм и зы фейдэ гуэр хэлъщ. А фейдэ IупщIэр къыщыIэрыхьа дакъикъэм Iэта-Ильяс и лъэужьыр щыIаи щымыIаи! Езы Мырзэбэч-щэ? Пэжщ, тырку сулътIаным хуэдэу хэмыIэтыкIами, унафэшхуэ IэщIэлъщ кърым хъаным. Къаплъэн-Джэрий хуилэжь зауэ Iуэхутхьэбзэхэм щхьэкIэ хъаным къулыкъу пажэ къыхуигъэлъэгъуэну Мырзэбэч мэгугъэ. Абрэдж Мырзэбэч хуэдэхэм зауэм зыдаIэт е… замыIэтыжыфын хуэдизу я лъэ хущIауд. Мырзэбэч къулыкъушхуэ хузехьэн: мо нэгъуей фызыпхъэм фIэкIа шэрей зимыIэм пщIэ зыхуригъэщIыфыркъым».
Лы гъур хьэжыгъэм и мащIэри къэуатщ. Адыгэ-шэрджэсхэр
гъуэгуанэ щытехьэкIэ, лы гъур хьэжыгъэр здрахьэжьэу хабзэт. Езыр зехьэгъуафIэщ, зэкIуэкIыгъуейщ. Иджыпсту лIищыр лы гъурым хэIэбэу здэщысым, Мырзэбэч нэгъуейм еплъри, гушыIэ хуэдэу:
– УмыпIащIэ, насыпыншэ, зэрымыщIэкIэ си хьэзырыр ебгъэлъэтэхынщ уэ. ЗыщIыпIи уахуркъым, дыгъэр иджыри етIысэхакъым.
Адыгэхэр ерыскъы Iэнэ пэрытIысхьамэ, гъаблэгу ящтауэ фэ къатемыуэн щхьэкIэ, мыпIащIэурэщ зэрышхэр. Ныбаблэр адыгэм дапщэщи и жагъуэщ, езыри мащIэрышхэщ. Хабзэщ ар. Нэгъуейхэми яIэжщ я адэшхуэхэм, тедзэщ-тедзэщу псэуахэм, я хабзэхэр. Ахэр зэресар псынщIэу я мэжалIэ ирахрэ, гъуэгуанэ техьэжущ. Iэта-Ильяс къызыхэкIам ещхьыжу машхэ: пIащIэу, куэду. Лэгъупжьейм илъри хьэзырым къинари нэгъуейм уэру зэрыкIуэцIыкIуадэм кIэлъоплъри, Мырзэбэч шхэнуи хуеижкъым.
Нэгъуейми, а кърадза хъуэрыбзэр къызыфIимыгъэIуэхуу, и шу гъусэм нэфIэгуфIэу погушыIэж:
– Сыт? Уи хьэзырыр фо хьэкIуэ хъуа уи гугъэжу ара? Ар фо хьэкIуэу щытамэ, шэч къытумыхьэт нэ дазэкIэ узэрытезмыгъэплъэжынум.
Нэгъуейр зэрыхуэмыгъэукIытэнур Мырзэбэч къыщыгурыIуэм, ар IэмалыщIэ хуекIуащ – дэуэршэрыну мурад ищIащ:
– Уэ, сыт щыгъуи хуэдэу, узахуэщ, си ныбжьэгъужь. Абы къыхэкIыуи, пхузогъэгъу уи гушыIэ къемызэгъыр. Мыдэ, Аспарух1 и 1 «Режиссёр Стайковэ Людмил триха «Хан Аспарух» кинофильмыр зытеухуар тхыдэм къыщыхъуа Iуэхугъуэщ – Болгарие къэралыгъуэр къызэрагъэпэщыным и пэ къихуэ зэманырщ», – апхуэдэу щатхыж Котляровхэ Мариерэ Викторрэ къыдагъэкIа «Загадочная Кабардино-Балкария» тхылъым. – А кинофильмым теухуа аннотацием фIы дыдэу къыдгурегъаIуэ а зэманым екIуэкIа Iуэхухэр: Кубрат хъаныр дунейм ехыжа нэужь (665 гъэм пэгъунэгъуу) абы иухуа къэралыгъуэр лъэлъэжат, нэхъ тэмэму жыпIэмэ, хъаным и къуэхэм зэхуагуэшыжат. Болгарие Иныр Бэтабэян лъысат, ауэ, и къуэшхэр зэрыфIэкIуэду, хъэзэрхэм трахащ. И къуэ етIуанэ Къотрэгъ, езым и лIакъуэр щIыгъужу, Индыл Iэхэлъахэм итIысхьэри, Индыл (Волжская) Болгарие иухуат. Аспарух, къылъыса лIакъуэр щIыгъуу, КавказымкIэ игъэзат. Болгархэм къащIэна жылакIэм теухуа гупсысэхэм уащрохьэлIэ Нэгумэ Шорэ и «Адыгэ лъэпкъым и тхыдэ» лэжьыгъэ цIэрыIуэм. Налшык къалэ и Iэгъуэблагъэм щыIэ мэзылъэ щIыпIэм итщ шэнтиуэ абрагъуэм ещхь мывэджей. Къущхьэ-тэтэрхэм я щIэблэу иджыпсту Къэбэрдейм исхэм а мывэджейр «Аспарух и тахътэу» къалъытэ. Апхуэдэу жызыIэхэм я нэхъыжьыIуэхэр а мывэм «тхьэрыIуапIэкIэ» йоджэ. КъызэралъытэмкIэ, Аспарух и цIэмкIэ тхьэ зыIуэм и псалъэр, шэчи шубыхьэи хэмылъыжу, пэжщ.» 111 112
Прозэ
цIэр зи бзэгупэ темыкI Жэфаррэ дэрэ къущхьэм къыщытщыщIар Мамсырым хуэIуэтэжыт.
– Насып уиIэти, Нэкъар, абы щыгъуи, иужькIи уэ утщIыгъуакъым, – къыпогуфIыкI Iэта-Ильяс. – Уэ пщIэрэ Бэхъуныр зыхуэдэр? Абы къэбэрдей адыгэхэм, сыт щыгъуи Идар Инал зигу къэкIыжхэм, щапхъэ ятрихри, езыми «Аспарух и цIэкIэ» жиIэурэ къущхьэ-тэтэр
хьэблэ зытIущым дэсхэр къэбэрдейхэм яриушту щIидзащ. Мыдрейхэми зыкъаIэтри, я жылэхэм дыкъыдахуащ. – ЖумыIэт апхуэдэу, нэгъуей, – Абрэджыр пIащIэу Iэта-Ильяс пэроуэри, Нэкъар деж зыщиузэхуж щIыкIэу: – Къущхьэ-тэтэрхэм Жэфар жиIэхэр къызэрыхуамыгъэдахэр къыдгурыIуэри, дэри Бэхъуным
дегиящ. ГурыдгъэIуащ а ищIэр зыми къызэрыхуимыдэнур. Абдеж
езым и закъуэу къыщыднэри, уэ уэщхьу, ди занщIэр ди гъуэгуу, дыкъежьэжащ.
– Бэхъуныр абы щхьэкIэ къэувыIэн уи гугъэ? – Нэкъар Абрэджым еупщIри, езым жэуап зритыжащ: – КъэувыIэнукъым-тIэ!
Мамсырыр иджы егупсысырт: «Кърым хъаным и дзэхэм къущхьэтэтэрхэри хашэну иужь итщ мы сэ слъагъухэм. И чэзууэ къэтщIащи, ари хъарзынэщ дэркIэ. Къэбэрдейхэм ахэр я ныбжьэгъуу фIэкIа къалъытэркъым, уеблэмэ, я нысашэхэми хэтщ. Мырзэбэч кърымхэм я мурадым зыри химыщIыкI хуэдэу зещI. Ди насыпти, абы ныбжьэгъуу иIэт мы нэгъуей Iуэрвэрыр. Плъагъуркъэ Мырзэбэч къызэрыцыджар! Аращ-тIэ, сыпщIэншэрызекIуэтэкъым мызыгъуэгукIэ. Адыгэхэм ягурызгъэIуэн сиIэщ иджы.»
– Плъагъурэ а Мамсырыр зэрыIущыр? – Мырзэбэч нэгъуейм йоупщI. – Сэ зэи шэч къытесхьакъым абы и Iущагъым. Нэкъар, уэ унэхъыщIэщи, мыдэ зы лъэIу пхузиIэт. Си щIалэр сэ сэщхьу хъыжьэу цIыхухэм яIуатэ. Си пIэкIэ Бэлэтокъуэпщым и жылэм нэси, си щIалэм адыгэ хабзэкIэ «накIуэ» схужеIи къысхуэшэж. УзэгуакIуэр пхуэзлэжьынт, ар къысхуэпщIатэмэ!
«Мисыр! Мырзэбэч къыфIыдихуащ иджы си Iуфэлъафэр къыщIихъухьар… КъедаIуэт сэ абы къысхуигъэлъагъуэм. Хьэуэ, тIасэ, уэ апхуэдэу щыжыпIэкIэ, удэгу-набгъэу аращ абы къикIыр, – йогупсыс Нэкъар, – насыпыр зыгуэрым къыпхуизэуным ущогугъ!»
Мамсырыр Iэта-Ильяс нэбгъузкIэ хущIоплъ, модрейм и нэ зэвитIыр нэхъри зэхуишауэ, Мырзэбэчым гу къылъимытэху йоплъакIуэ. Мы псалъэмакъым мыхьэнэ гуэри иримыт хуэдэт абы, ауэ ар поплъэ
жэуапым, былътырыкум ещхьу зиудыгъуауэ. Нэкъар ар илъагъурт. «Сыт щхьэкIэ? – егупсысырт ар. – Нэгъуейм сэ къысхуэгъэзауэ жиIауэ щытахэм иджыпсту апхуэдиз мыхьэнэ щхьэ иIэ? Ар йожьэ арэзы сыхъунрэ сымыхъунрэ. Нэгъуейм дежкIэ упщIэу щыIэм нэхърэ нэхъ лъапIэщ а зы упщIэр. Пэжщ, си къуэм сыхуэзэну сызэрыхуейр сэ яжесIэн
хуейщ е Бэлэтокъуэм, е Быжым. Ар гурыIуэгъуэщ. Ауэ аркъудейуэ пIэрэт Абрэдж-къуаргъыжьыр мы щIыпIэм къыщIеуэсар? Шэчыбэ иджыри изощIэкI.» Прозэ
– Зыри къыспэбдзыжынукъэ, Нэкъар? – хуэшэчакъым Абрэджым.
– Зэхэсхакъым жыпIар.
– Сэ тIэужыIэ сщIыуэ сесакъым, Мамсыр, абы къыхэкIыуи,
иджыпсту шым ушэсыжрэ уежьэжмэ нэхъыфIщ. Мырзэбэч и хьэл IуэнтIар фIыуэ зыцIыхуж Iэта-Ильяс лIым Iуплъэри къыгурыIуащ иджыпсту ар гъэундэрэщхъуэн зэрыхуейр:
– Мырзэбэч, шэджагъуэ нэужьым Алыхьу лъагэрэ лъэщым… – здыжиIэм, нэгъуейм и жьэпхъэбгъур къыщIэхуауэ къанэри, къыкъ ищIурэ, хуэш зыхыхьэ и Iэбэлагъыр кIэзызу мэз хуеймкIэ ишиящ. Шу зыбжанэ ущу къыкIуэцIрыкIырт: – Хэт мор? Си гугъэмкIэ, Бэлэтокъуэпщырщ.
Блэ зэуам хуэдэу, Абрэджым зыIэзыбжьэу шым зридзащ. Мамсырым дежкIэ епсэлъэкIри:
– Сыт ущIыщысыр?
– Дызэшууэгъут-тIэ уэрэ сэрэ? – хупогуфIыкI абы жаней абрэджыр.
Мырзэбэч шыр лъэхъуфIу еутIыпщ, мэз гъунэгъумкIэ гъэзауэ, IэтаИльяси абы и ужь кIэщIу иуващ. Мамсыр Нэкъар зыкъеIэтри, и цеищхъуэм йосэбауэ, къамэ-бгырыпхыр зэрегъэзахуэ, пыIэ хъурыфэ лъагэр зыщхьэрегъэзэгъэжри, шууитху къэблэгъам мыпIащIэу япожьэ:
– ФIэхъус апщий! ФыпIащIэу щытмэ: «Гъуэгу махуэ!»
– Уэра ар, Нэкъар? – Бэлэтокъуэпщым къицIыхужащ фIэхъускIэ къыпежьа лIы къуэгъур. Пщым жьы щIэту шум зыкъригъэлъэтэхащ. Абы и ужь иту епсыхащ и шу гъусэхэри.
– Гуапэ сщыхъуащ, зиусхьэн, абазэхэ лъэпкъ хасэм дыщызэрыцIыхуа лъандэрэ сызэрумыгъэгъуащэр.
– АдыгитI зэрыгъэгъуэщэжмэ, Мамсыр, бжы ди дунейр къэщэщэжауэ. Хабзэкъыми, дыноупщIынукъым мо щIэпхъуэжа шууитIыр хэт сымэми, ауэ уэ бжыдоIэ: «Ди жылэ нытхуеблагъэ, дэ мыбдеж дыжыжьэкъым».
– Тхьэм фиузэщI, зиусхьэн. Сигу илът уи деж сынекIуэлIэну. Уи пхъурылъхур, Даур, слъагъун папщIэ, сынэкIуэнути, мо IукIыжа шууитIым сагъэгуващ. Пэжыр жысIэнщи, уэри сыномыпсэлъылIэу хъунукъым, адыгэ Iуэху зэхэмыбз гуэрхэм ехьэлIауэ…
– Неблагъэ, Нэкъар. Си пхъурылъхур Мэхъуэшым IуэхутхьэбзащIэ дгъэкIуащи, нобэ-ныжэбэ къэсыжыну дыпоплъэ.
Бейгуэл нэхъыжьыр къэпIейтеящ:
– Зиусхьэн, мо шухэр йожьэж… Япэ итар Абрэджырауэ хузогъэфащэ.
Бэлэтокъуэпщым кIэщIу жэуап ет:
– ЩIэпхъуэжам кIэлъыжэркъым, Айдемыркъан.
ЗэзыдзэкIар Iэсиятщ
КъыкIэлъыкIуэнущ 113 Усыгъэ
Усэхэр Нарзан 114 ХЭКУ Си лъахэу кавказ къуршхэм я пшыналъэ! Зи тхыдэр мафIэ бзийкIэ япсыхьа! Къуршыпсхэр псэм къыдыхьэу зыгъэпсалъэ!
Усэбзэр анэкъилъхуу зрита!
Зибг задэу гъащIэ нэпкъхэр зи зекIуапIэ!
БлэкIар зи афэ джанэ мыубзэщхъуж!
ЩыхупIэ тету щимыIэжми кIуапIэ,
Зи гугъэр дуней псом хэзымыхыж!
Уи бгыщхьэхэм яфIэфIу гу къылъатэм
КъотIысхэри пшэ хужьхэм загъэпсэху.
Уи тафэхэм IуащхьэбзэкIэ яIуатэм
Пхуахъумэр уахътыншагъэм и зы щэху. Уи мывэ къэс. уипс къэскIэ я нэмысыр.
Уи мэзхэм. тхьэмпэ къэскIэ. удз къэсыху,
Дахьэхыу псэр емышу ях фIэхъусыр
Сэ схуэдэу щыIэу пIэрэ нэхъ зыцIыху?!
Уи хъупIэхэр къыпфIощIыр уафэ щхъуантIэ.
Пщэдджыжь къэсыхукIи мэхъур вагъуэр хэз.
8 Заказ №733 Усыгъэ
Къэмышу пхэлъ пагагъэр мэхъури лантIэ,
Нур къабзэм гущIэ лъапсэр зэгуегъэз.
Уихьыжу жьыбгъэм уахуэщIакъым сахуэ.
Уи дэп илъыжуи пхъумэфащ уи жьэгу.
Уи мывэ къэскIэ хъуауэ жьыщхьэ махуэ
Сыхуейщ слъагъунуи, Тхьэм щIигъэкI си нэгу!
ГуфIэгъуэр зэщIреплъэ, дакъэжь мафIэу!
Зы хъуаскIэкIэ хэт и псэм удыхьэн?!
ГухэщIхэр къыпхурекIуэ IэтыгъуафIэу.
Уи пашэри Тхьэм ищI зыхущIыхьэн!
Си лъахэу зым хэзмылъхьэ! Си щIыналъэ!
Гулъытэр щыхьэлэлым хъуркъым куэд.
Уи нэгу сиплъэху сотхыфыр сэ пшыналъэ,
ЩIэслъхьэфуи псалъэ соусыф уэрэд!

Зы вагъуэ цIыкIу уафэшхуэм къехуэхат.
Техуат ар щIылъэм, лъейуэ и къутахуэр.
МахуитI зэхуакум губгъуэр къэтIэпIат,
ЗэщIищыпэжу вагъуэ бзий лъеяхэр.
Сыхэтщи губгъуэм, сэри нэху къыслъос.
Изыбзи хъуащ нурыпскIэ си къэлътмакъыр.
Хьэуам щIэщыгъуэ Iэджи щызэхуос
Къахьэсу си псэм вагъуэм и джэ макъыр.
Си гъащIэ губгъуэ! Си псэм и сурэт!
Си уэсэпс лыд! УдзыпцIэ гурыфIыгъуэ!
ЗыщызмыгъэнщIу лъапцIэу сызыхэт
Уи хъугъуэфIыгъуэм сщащI дунейр щIэщыгъуэ.
Уи IэфIи фIэIуи IукIэ къызохьэкI.
Уи къурши тафи си псэм щызогъафIэ.
Уи нитI щIэлъ мафIэм лъокIри уафэхъуэпскI,
Сабыру Iэм IэрыкIыр мэхъу жьэгу мафIэ. 115 116
Усыгъэ
Си вагъуэ цIыкIу, си лъахэ. псэр зи Хэку.
Уэсэпс щIэщыгъуэр губгъуэм йобзэхэжыр.
ИтIани еплъ. иIэжу щхьэж и жьэгу,
Пщэдджыжь къэсыхукIэ псэщIэ къахохьэжыр.
Си лъапсэ тIэкIу, си вагъуэ, си дуней!
Си губгъуэ щэху. УдзыпцIэм хэлъ си уафэ!
Къыслъысу нэху ситыхукIэ сэ уи куей,
ФIэкIынкъым псэр къабзагъэм и унафэ!
2005 ЕЙ, .
Ей, гъащIэ! Си гур щызэбгъэжым
Уэспэсми куэдрэ псалъэ лей,
Сащыщкъым сэ ныпкIэлъыджэжым.
Къэзмылэжьаи сыхуэмей!
УзэрыблэкIыр си гум щIыхьэу
СIэщIэхуми нэпс, къыумыгъэзэж.
Хъыдан жэрумэм сыкIуэцIыплъхьэу
Уи гущэм сэ сыхыумыпхэж.
Сызытеувэр уфIэбыдэу,
КъауцкIи лъагъуэ схухыумыш.
ПIэ хуабэм си псэр хыумыубыдэу
Нэхулъэм деж сыкъэгъэуш.
Жейбащхъуэм и псэр зыщIэхъуэпсым
ПэIэщIэу лъагъуэ къысхуэгъуэт.
ГуфIэгъуэ губгъуэм телъ уэсэпсым
ТIэкIу лъапцIэрыщэу сыхэгъэт.
СегъэдэхащIэ нэхущ къабзэм,
СIугъахуэ пшэплъым и псынэпс.
Насыпым и бзэр щыбзэрабзэм
СыщIэдэIуну сыщIохъуэпс.
Уи налъэ къэс къыхэслъагъукIыу
СыщIэпсэуам и мыхьэнэр, Усыгъэ
Гъэгъа Iэрамэу къызэрыкIыу
Сыхуейт згъэщIэну пIалъэ гуэр.
Сыщумыхъумэ мафIэ лыгъэм.
ЩIыунэм щIэлъым жьы щIимыху.
Хресхьэ си гур лъагъуныгъэм
КъэмынэIауэ лъэлъэжыху.
ЩэхуцIыкIуу жьыгъэр кърекIуатэ.
КъыстекIуэу щытми, ар сщыбзыщI.
ГущIагъым щIэлъхэр сыгъэIуатэ,
ЩымыIэ хуэдэ сэр нэмыщI.
КIуэцIыбжэу, си гур пхузэIусхыу,
Уи щэху къэслъыхъуэу нэху согъэщ.
КIэух къытпэплъэр мыкIэухыу,
ПцIы тIэкIу схуэупси, щIыж си фIэщ.
Ди кIуэдыжыгъуэм и нэщэнэу,
Къыдэптми дамэ, ар мыIуэху.
Сыхуейт къызэпту хъуар къысхуэнэу,
Дуней гъэфIам сыхэIубэху.
Сыхуейт уафэшхуэ – щепсу дыгъэ.
ЩIыналъэ – щыIэу пщIэ, нэмыс.
Насыпым телъу и дамыгъэ
ГуфIэгъуэр гъащIэ къыздыплъыс.
А псом я щхьэжкIи лIыгъэщIапIэ.
Нэхъ мащIэр си щхьэ схуемыгъэкIу!
Сыщыпсэуну къурш лъагапIэ,
СыщIалъхьэжыну щIыгулъ тIэкIу.
КIэухыу хъуар зи къыщIэдзапIэу
ЩIэдзапIэу щыIэр и кIэм зыхь!
Сыноджэм арщи узгъэлъапIэу,
Пхурехъу мы си псэр щхьэузыхь!

Усыгъэ ЗЭИ.
ЖумыIэ зэи щхьэр бужэгъужауэ,
ЖумыIэ хъуауэ дуней псор хьэрэм.
УщетIысэхмэщ, гугъэр хэпхыжауэ,
Езыр-езыру лей щепхыжыр псэм.
Зы ткIуэпс фIэкIа уи псылъэм къимынами,
Гурыщхъуэ бзаджэм уи псэр иумыгъэшх.
Къэлъыхъуэ, гугъэ, уи лъэр щезэшами.
ТкIуэпс зырызыххэущ къызэрешхыр уэшх.
ЛъэлъэнкIэ мэхъу дунейр зы напIэзыпIэм
ЩIиIубэу хъугъуэфIыгъуэу псэм хэлъар.
Ухихьэ хъуми гъащIэм и уэрыпIэм,
Уи нэгу щIэгъэт псы Iуфэм Iут гъэгъар.
Уи фIэщ щIыжыф уэ узэримызакъуэр.
Уигу иумыгъэху, ухилъэфами жейм,
Уи Iуэху щымыхъум зыкъыпщIэзыгъакъуэр
Зэрыпэшачэр узытет дунейм.
ЖумыIэ псори хъуауэ бзаджэнаджэ.
Хейр мысэм дэбгъэкIуамэ – хущIегъуэж.
Узэджэр къокIуэ! Къуэшхэ, фIым девгъаджэ,
Адрей кърагъэкIуэкIхэм хэлъкъым пэж.
Пхуэбжынкъым псэм гугъуехьу къыпэщылъыр.
Насыпым жыжьэу гъуэгур къегъэнэху.
ПхуагъэтIылъауэ ар зэрыщымылъыр
ИгъащIэ псокIэ уи гум иумыгъэху. ЖумыIэ жьыбгъэр лейуэ къигъэщIауэ!
Ухуэмышхыдэ гъащIэр хъуамэ уэм!
Хуитыжыр уэрщ – къоузым елъытауэ –
ТIум я зыр хущхъуэ хуэпщIыжынум псэм.
Iуэху зепхьэу хъуам, уи бгъэгу илъ дэп къэсыхукIэ
Къыхэщ зэпыту зэрыщыIэр пэж,
Утыку уитыфмэ, щIылъэм утетыхукIэ
Насып бгъуэтащи, Тхьэм уигъэIуэтэж!
2020 Усыгъэ * * *
Бжьыхьэ махуэм IэфIу гур сIэпех.
Мэзым дыгъэр щIэсщ къахущIэмыкIыу.
Жыг къэсыхукIэ нурыр къащхьэщех,
Нэм къиплъыхьыр зыщагъэгуфIыкIыу.
ЩIыр абгъуэшхуэу, бжьыхьэр ирапIыкI.
Мэзым зэрыбейр имыгъэгъуащэ:
И пкъым етIысылIэу щолыдыкI
Зэи зыми щымыгъа нур фащэ.
Зыщ мы слъагъухэм сэ къагъэкIыр сигу. –
Дахэ хъуфкъым зыхэмылъыр лIыгъэ.
Жыгым лъабжьэр щIыхиукIэр щIыгу
КъыпыкIэну хуейщи аращ дыгъэ.
Мэз дыщэпс! Щхьэузыхь сызыхуэхъун!
Гум и псысэрщ гъащIэр зыIэщIэлъыр.
Сэрмырауэ хэт си фIэщ ищIын Апхуэдизу тхьэмпэ зыпылъэлъыр!
Зэм мэзыкум жыгыу сыкъыщокI.
Зэм сохъужри цIыху – сыщысщ сыусэу.
Бжьыхьэр си псэм куууэ кIуэцIрокI,
ЩхъуантIэу схэлъыж тIэкIум емыIусэу.
Хышхуэу, мэзым псэр сфIыщIотIысыкI.
Щытщ жыг къэскIэ бзий зыщIапIыкI унэу.
Дыгъэр Iыхьэ мину изощIыкI,
Ар ужьыхыжынкIэ сымышынэу!

Ар сыту нэху икIи щIэщыгъуэ,
И IэфIыр гъатхэм къущитам.
Къысхэлъэдэнут псыхьэлыгъуэ,
Си лъынтхуэм кIуапIэ хуигъуэтам. 119 120
Усыгъэ
Пэрымэ гуакIуэр къащIихьауэ
Пшэ блэкIхэр хъуапсэурэ къоплъых.
ХэплъэнкIэ дыгъэр ирикъуауэ
ГуфIэжу фIэкI сэлам имых.
СлъэкIамэ, гъатхэм и зы махуэр
Зэрыилъэсу тезгуэшэнт.
Узыгъэдахэр зэрызахуэр
Тэлайхэм зыжьэкIэ жаIэнт.
КъэсщIэнт утыкур къащIылъысыр
Уэрэд щаускIэ къуалэбзум.
КъэсщIэнт псынэпсыр зэгупсысыр
ЩыхэлъэдэжкIэ псы нэхъ куум.
Зэхешэ уэсым псыхьэлыгъуэ.
Нэхъ хуабэ хъухукIи мэхъу нэхъ жэр.
КъыхуэнэжыхукIи зы Iубыгъуэ,
Псы макъкIэ дыгъэм доуэршэр.
Гъэгъам гъэгъэнур кIэлъопIащIэ
Къэмынэу я лъэр здынэмыс.
Дахэну хуейхэр – иугъащIэ,
Уэрэдыр пфIэфIкIэ пхуамыус.
Уэрэд хуаускъым кIагъэпшагъэм. –
ЩIым хъэлъ жылапхъэр хуейщ дыгъэпс.
И пIалъэр къэсу къыщыгъагъэм
ХэткIуэни хуейщ гуфIэгъуэ нэпс.
Щежэхт шкIурашкIуэу псыхьэлыгъуэр
Уэс джанэр губгъуэ зыщыгъам.
ЩIымахуэ кIуам хэлъа щIэщыгъуэр
И нитI къыщIихырт удз гъэгъам.

Емыплъу мафIэр зэрыплIабгъуэм,
Абы зыпешэр хьэндырабгъуэм. Усыгъэ
ЗимыщIу мафIэм пэгъунэгъу,
НэхъыфIт къищIам ар акъылэгъу. * * *
Гугъуехь щыслъагъукIэ си бгыр щIызокъузэ,
ЗызощIри псыгъуэ, хьэлъэр сощI нэхъ Iузэ.
Хуэмыхум ибг щIэпкъузэу гугъу уемыхь! –
Къэпхьыну арщ бгырыпхым и гуэныхь. * * *
ЦIыху цIыкIухэм зэм си гъын къагъакIуэ.
Дыхьэшхри зэм къыстрагъакIуэ.
КъэзмыгъэщIауэ зы лIыку ныбжь,
КъэсщIакъым псэм зэридзыр ныбжь. * * *
Зауэр зищIысыр къэпщIэну ухуеймэ,
Кисточкэр къащтэ, си къуэш, умыжейуэ.
ЛIыфI зи дахэгъуэм и теплъэр пщIы пэт,
IитI пымытыжу бгъэдэлъхьэ сурэт.
Еплъ умыпIащIэу, а тIур зэхуэбгъадэу,
КIапсэу, гупсысэр уи гущхьэм щылъадэу.

ЩIагъыбзэу гъащIэм хэлъыр сыт хуэдиз?!
Къалъхуну пIэрэ ар зыщIынур из?!
Дэджэгу зэпыту зым иретыр дамэ,
Адрейм Iехыж, лъэтэфу гу лъитамэ.
Зыр лIа пэлъытщи, плъагъумэ уи гур хощI.
Адрейр, кхъэм щIэлъми, къыпщхьэщыт къыпфIощI.
Зым ещIри жьэгу, ирещIэр абы мафIэ,
Адрейм и мафIэм хъуркъым урипщафIэ.
Зэм, лъахъшэщи, щIеIубэр мы дунейр,
Зэм, лъагэщи, нэплъыскъым худэплъейр. 121 Усыгъэ
ИтIани, си гур зыщ сэ зэрызгъэфIыр.
УэтIпсытIым къызэпхощыр махуэ уэфIыр.
Дунейр иретIасхъащэ, ирехьэху.
Хэпш хъууэ гъащIэр кIэншэщ!
2018 СИ ДЕЖ
Зы нэху гуэр си фIэщу къэзгупсыст, Шылэхъару си псэм тезубгъуэну.
Си гъунэгъур къаплъэу къысхущыст,
Плъэгъуэ къэскIэ гущIэр сфIиугъуэну.
Си гъунэгъу, бжызоIэ, умыжей,
Дыпегъажьэ фIыгъуэм дызэгъусэу.
И пIэ иту щыIэкъым дуней,
Хамэ гуэрым и Iэ къемыIусэу.
Закъуэныгъэм гугъэр пфIеунэщI.
ЦIыху насыпыр поплъэ зы щIэщыгъуэ.
ГъащIэр хуейщ псом япэу щIы IэнэщI,
Щиухуэнщ иужькIэ къэралыгъуэ.
Пщэдджыжьыпэу си псэр къызэщоу,
Илъэгъуа пщIыхьэпIэр жиIэжыну.
Дыгъэ бзийр мастэнэм сэ фIызоу,
Зи фэр лэжьа гугъэр щыздэжыну.
Бзурэ пэт игу цIыкIум щимыгъэс. –
Абгъуэ ещI, дунейр зэригъэзахуэу.
ЯтIэ упцIэр IукIэ зэхуехьэс,
И насыпым нэ тримыгъахуэу.
Си гъунэгъу, бзур щапхъэ тщIынкIи хъунщ.
Дигу илъ IэфIыр ем хремыгъуащэ. 122
Сэ ижэгъуи сиIэщ, уэр нэмыщI.
ТкIуэпсхэр зэщхьми, щыткъым зэпэшачэу.
УзэбийкIэ гъащIэр IэфI пхуэмыщI,
Мывэ фIыцIэр нэпсым къимыгъачэу. Усыгъэ
Сэ, укIыпIэ уихуэм, укъисхынщ,
Уэ, пхулъэкIмэ, сумыгъахуэ мащэ.

Уеплъамэ – гъащIэр сыту къабзэ,
Изыбзэу и фэр сытуи нэху.
Си гущхьэм бзухэр щобзэрабзэ,
Нэхущым гуапэу сыIуплъэху.
Укъеплъыжамэ, сытуи жьажьэ!
ХэкIуадэу псэхэр, сытуи куу.
Ухуейм уэрэду хъуар къешажьэ,
Къыщыбгъуэтынкъым къыбдежьу.
Допсэу дыкIуэд-дыщызэхуэзэу.
Дыдж зэзу, зэм къыджеIэр пэж.
Зэм, зи Iэзэгъуэр икIа Iэзэу,
ПцIы IэфIкIэ дигухэм тхъу щехуэж.
Фо лей хыумылъхьэт уэ цIыху гъащIэм.
Ар IэфI ещIыжыр зэрымащIэм!
2020 Къуршхэм хьэщIэ уащIамэ,
Уи щхьэ пщIэ хуагъэщIыж.
Бгыщхьэ гъуэгу утехьамэ,
Тафэм зэ хуеплъэкIыж.
Гъуэгу гъуэмылэ къозыту
Гугъэр хуит пхуэзыщIар,
Бгыщхьэм докI уяпэ иту,
Уимыгъусэми ар.
Къыр къэсыхукIэ къабзащэу
КъапкърокIри нэху,
ГъуэгурыкIуэр мыгъуащэу
МакIуэр гугъэм ишэху. 123 124
Усыгъэ
Псэр гуфIэжу мэхъуапсэр.
Бгым IэфI куэд къыпхуешийр;
И шыгъупIастэщ жьы къабзэр,
Псы хьисэпщ дыгъэ бзийр.
Къуршхэр дэни щолъагъур,
Телъу пшэм я лъэужь.
Нэгу къыщIохьэр унагъуэ,
Къащхьэщыту нэхъыжь.
Псыхэр къоджэ даущкIэ,
ЩIым къыщIэкIыу я макъ.
Псэм пшыналъэр щылъыскIэ,
Уафэр хъунщ къытхуэсакъ.
Хьэлэмэту, мэз Iувхэм
ПхузэIуащэр дуней.
Жыгхэр псэм къыкъуэувэм
Къыпхалъхьэжыр къуэпс лей.
Псом я щхьэж Iуащхьэмахуэ
Къурш тхьэмадэу къыщытщ.
Хъуреягъэр гъэмахуэу
ЩIымахуэкум ар итщ.
Бгы нэхъ лъагэм дыгъакIуэ,
Лъэр хъуэпсапIэм хуэдгъэхь.
Дыхъужыху зыплъыхьакIуэ
Гъуэгум гугъу дыдегъэхь.
ЗыдгъэнщIыху дыгъэбауэ.
Дыгъэм япэ дигъэщ.
Ди щIалэгъуэр блэкIауэ
ДумыгъэщIыт ди фIэщ.
ЗэдэIуэж-зэгурыIуэу
Мывэ къэс щымытам,
ДыIуплъэнт, къурш щымыIэу,
МывэкIэщхъ икъухьам. Усыгъэ
Си лъапсэжь сисыжыхукIэ,
Сэ мылъкуншэу сыбейщ.
Дамэр бгъэм ишэщIыхукIэ
Си гур хэхъуэ къудейщ.
ЗгъэлъэпIэхукIи слъагъу дахэр,
Зи щIэщыгъуэр имыкI
Гухэлъ къабзэу си лъахэр
СфIощI дунейм хэнэхукI!
1998-2020 Мыгъэрей гъатхэр сытуи кIасэ.
Згъэхуабэу IэгукIэ жылэ къэс,
НасыпыфIэным зызогъасэ.
ЩIыгулъым жылэр нызогъэс.
Дыгъэпси зэкIэ щремыIэ,
Чэзур къэсыху фIыр ирежей.
Насыпыр хуейуэ арщ цIыхуIэ,
Уэздыгъэ нэхур мэхъу дэпшей.
Къинащи Iэгум жылэ закъуэ,
Абы сэ куэдкIэ сыщогугъ.
ПлъэкIынум, къуэш, зыкъысщIэгъакъуэ.
Си гугъэр уэшхкIэ къыздэIыгъ.
Гур хохъуэ, дыгъэр ущипашэм.
Жыласэм хэтри фIым IущIэнщ.
ЩIыр, бгъэхьэулейм е утезашэм,
ГущIыIум кхъащхьэу къихутэнщ.
ЩIыр хъейм, къысфIэщIт дикIуэдыкIыну.
Иджы сыгугъэу сыдоплъейр.
Чэзур къэсауэ къикIыкIыну
Къэбэгым хуэдэщ мы дунейр.
Дуней насыпыр ирекIасэ.
ГурыфIхэм ситу я лъэрыгъ, 125 126
Усыгъэ
ЖылэфIкIэ щIылъэм сыхуохъуапсэ,
КIэсыжкIи куэду сыщогугъ.

КъызжиIэт дыгъэм: «Къэгъэзэж!
Сыт къыщIэплъыхъуэр дыгъэмыхъуэ?!»
КъызжиIэт губгъуэм: «Лажьи шхэж!
НэгъуэщI насыпи къыумылъыхъуэ!».
КъызжиIэт псынэм: «Ущымыс!
Гъуэгуанэрщ псэр къэзыгъэушыр.
ЩIыIэ техьэгъуэм кIуэр имыс.
Уанэгу къимыкIым кIуэдкъым и шыр.»
КъызжаIэт пшэхэм: «Куэдщ плъэкIар!
Уэ пщIыж унафэр Тхьэ унафэщ.
Мы щIылъэм сыт къыщыбгъэнар?!
КъэпIэтмэ уи щхьэр плъагъур уафэщ.»
СыщIэдэIухукIи я чэнджэщ,
Си махуэр блокI, къыстехъуэу жэщ.

Сыт зищIысыр цIыху гъащIэр?!
ЗыщIэм фIэфIщи тщебзыщI.
Хэлъыр сыт мафIэ гуащIэм,
И гуащIагъэм нэмыщI?
ЦIыхур сыт щIынэплъысыр
Илъагъуну хуэмейм?
Вагъуэр сыт зэгупсысыр
ЩыхисхьэжкIэ лыгъейм?!
КъыпхуэмыщIэу и лажьэр
Сыт ерыщу щIэжейр
Зэбгырыптхъумэ яжьэр,
КъыщIэщын хуей дунейр?! Усыгъэ
УпщIэм щхьэр щIызегъэхьэ.
Згъуэткъым пэж сыщыхуейм.
КIуэ къысфIощI жэуапыхьэ,
Ехыж псори дунейм.
2020 Си гукъэкIыжхэм, жыг къудамэу,
Ерыщу си пкъыр къращIэх.
Зэм, си блэкIам сызыхьыж дамэу СаIэтри, сащIыр гупсысэх.
Зэм, яфIэщыпсу сагъэщыгъуэу,
Си нитIым къысфIыщIашыр нэпс.
Зэм, зи щIэщыгъуэ къэтIэпIыгъуэу
Къыпедзэ тхьэмпэр махуэ къэс.
Зэм ахэр сIыгъщ мастэIуданэу. –
Бзыхьэхуэр гум къыщызохьэкI.
ЗэIулIыжын къыхуэзмыгъанэу
Зэманым сэ сыкъыдокIуэкI.
ИужькIэ псори мэхъури усэ,
Псэм сытхъур пищIэу къэвыжыху,
Зы дуней псо хуэдиз гупсысэ
Къызат, схьын хуейуэ сыпсэуху.
Си сабиигъуэм сыIуощIэжыр.
Гъуэгу сабэм лъапцIэу сыхохьэж.
Сэрами чышым тесу зблэжыр,
Ар лъыкIэ фIэкI къызгуэмыхьэж.
КъысфIыдожыж гухэлъ къудамэр.
КъысфIыщIохьэж щIэкIар си нэгу.
СфIэфIыпсуи сIыгъщ гъэгъа Iэрамэр,
СыщIалэу илъыгъар си Iэгу.
Си гъащIэ Iыхьэу псыежэхым
Зигъэшуи щыхъукIэ псыхъурей, 127 128
Усыгъэ
ХъуэпсэнкIэ гур зэрымыщхьэхым
Сэ къысхелъхьэжыр къару лей.
КъыслъэщIохьэжыр си дыгъуасэр,
Пщэдейм си фIэщуи сыхуосакъ.
Си гукъэкIыжхэр изогъасэр
Яхъумэжыну я тэмакъ.
Нур иIэу псэр иреузыншэ.
ХъуэпсэнкIэ гур иремыщхьэх.
Дунейр хъун хуейкъым насыпыншэ,
Хъун хуейкъым гъащIэр щыгъупщэх.

ЛIым жиIэрт: «Сытыр ди дуней?!
Ди лъахэр хокIуэдэжыр.
Ди щIэблэр мылъкум еущыкъуей.
Нэхъыжьхэр щIыдолъхьэжыр.
ДищI кIапэр бийхэм къытфIыпач.
Хуитыжкъым бжьэр фо матэм.
Ди лъахъцыр мину тфIызэкъуач,
ДыхэкIэу гу къытлъатэм.
Ди губгъуэм гъавэр щонэщхъей.
Ди хъупIэр хъуащ Iэщыншэ.
Тетыжу пIэрэ мы дунейм
Сэ схуэдэу насыпыншэ.»
А лIым и нэгу сэ сыщIэплъэху
Сигу щIэгъут зызымыщIэжхэм.
Дунейм темыту къафIэIуэху
ГуфIэгъуэм хэсу тхъэжхэм.
СлъэкIамэ, хэти сэ теслъхьэнт
А лIым имыгъэткIуфыр.
Сэ насыпыншэу жызмыIэнт
Зи Хэкум щхьэкIэ гъыфыр!
1996-2020 Публицистикэ КЪАНоКЪУЭ: « И »
Сыт хуэдэ лъагапIэ нэмысами, цIыхум и къежьапIэр и унагъуэрщ, и лъэпкъырщ, и жылэрщ, и хэкурщ. А псом япэ ит унагъуэращ лъэ быдэкIэ гъащIэм ухэзыгъэувэри, узыщIэхъуэпсым утригъэгушхуэу уи щIыбагъ къыдэтри. Сыт хуэдэ унагъуэ
ущапIын хуей лъэпкъым и къуэ пэжу
укъэхъун, къулыкъу лъагэхэм упэрыту улэжьэн, къэралым нэхъ къулей дыдэу къыщалъытэхэм ухабжэн папщIэ? 129
А упщIэхэм я жэуап щызэхэтхащ дызэрыгушхуэ адыгэ щIалэ, Урысей Федерацэм и Федеральнэ Зэхуэсым ФедерацэмкIэ и Советым Къэбэрдей-Балъкъэр Республикэм къыбгъэдэкIыу сенатору щыIэ, ФедерацэмкIэ Советым Хамэ къэрал IуэхухэмкIэ и комитетым и Iэтащхьэм и къуэдзэ, 2005 – 2013 гъэхэм КъБР-м и Президенту щыта, ЩIэныгъэхэмкIэ Дунейпсо Адыгэ академием и тхьэмадэ Къанокъуэ Арсен Башир и къуэм Адыгей телевиденэм и лэжьакIуэ, АР-м щIыхь зиIэ и журналист ТIэш Светланэ дригъэкIуэкIа интервьюм. Ди гуапэу фи пащхьэ идолъхьэ унагъуэм, лъэпкъым, адыгагъэм, бзэм, хабзэм, политикэм, хьэрычэт Iуэхум, нэгъуэщIхэми ятеухуауэ Къанокъуэ Арсен къиIуэта гупсысэхэр. – Сочэ дыщызэхуэзащ. Мыр адыгэ щIыналъэу зэрыщытым уегупсысрэ, хым ущыхэплъэкIэ? – Уадыгэу абы уемыгупсысынкIэ Iэмал иIэкъым. Убыххэр Iусащ хы ФIыцIэ Iуфэм. Мыбы Iуэхуу щытщIэр нэхъри едгъэфIэкIуарэт, зедгъэубгъуарэт щIыжытIэм и щхьэусыгъуэхэм ящыщ зыщ ари. Сочэ и унафэщIхэмрэ дэрэ дызэгурыIуэу дызэдолажьэ, налог дот, зыгуэр хуейуэ зыкъытхуагъазэмэ, яхудощIэ. Псалъэм папщIэ, «Сириус» щIэныгъэ центрыр спорт утыку хуейуэ иджыблагъэ къыдэлъэIуати, сом мелуан 850-м щIигъу текIуадэу яхуэтщIащ. Сочэ, къапщтэмэ, цIыху мин 15 дэсщи, абыхэм ящыщу мини 3-р ди деж щолажьэ, нэгъуэщIу жыпIэмэ, процент 20-м яшхын къызэралэжьын ди компаниехэм щагъуэт. – Хы ФIыцIэ Iуфэм хьэщIэщхэр ущиIэщ. Лэжьыгъэ IуэхукIэ мыбы укъызэрыкIуэр хьэмэрэ зыщыбгъэпсэхунуи зэман ущиIэ щыIэ? – Илъэсым къриубыдэу куэдрэ сыкъокIуэ. Нэхъыбэр, дауи, лэжьыгъэрщ зытеухуар. Iуэхур зэрыщекIуэкIыр зэзгъэлъагъун щхьэкIэ е зэлэжьэгъу гупым зэхуэс диIэмэ, гъэм и сыт хуэдэ зэмани сыкъокIуэ Сочэ. 130
Публицистикэ Ауэ зыщыщызгъэпсэхуи щыIэщ. Псом хуэмыдэу гъэмахуэм деж – Къанокъуэхэ я лъэпкъым щыщ цIыкIуи-ини къызогъэблагъэри, тхьэмахуитIкIэ мис абыхэм я гъусэу зызогъэпсэху. ХьэщIэщыр къызэрызэIутхрэ ар хабзэ дахэ тхуэхъуауэ идогъэкIуэкI.
– Сыт хуэдэ жылэ укъыщалъхуар, уи сабиигъуэр, щIалэгъуэр щыкIуар? – Къэбэрдей-Балъкъэр Республикэм щыIэ Шытхьэлэ къуажэращ сыкъыщыхъуар. Езыр къуажэшхуэкъым. Кэнжэ жылэм къыхэкIри, 1927 гъэм яухуауэ аращ. Ди лъэпкъым и нэхъыбэр зыдэсыр аращ. Къанокъуэхэ, къапщтэмэ, беслъэнейуэ ябж, абыкIэ щыIэхэри диIэщ,
Адыгэ Республикэми унагъуипщI хуэдиз щопсэу. ДызэроцIыху, дызэрощIэ, Хасэ щызэхэтшэм деж ахэри къыдогъэблагъэ, езыхэми драгъэблагъэ. Курыт школым и 8-нэ классыр къэзухыху Шытхьэлэ сыщеджащ, иужькIэ илъэситIкIэ къалэм еджакIуэ сагъэкIуащ.
– Уи адэ-анэм я гугъу къытхуэщIыт…
– Си анэр къуажэм фельдшеру щылажьэрт. Си адэр агроному щытащ, иужькIэ къуажэ советым и тхьэмадэу илъэс куэдкIэ лэжьащ. Зэкъуэшищрэ зы шыпхъурэ дохъури, сэ сынэхъыщIэщ. Сыт хуэдэ гъэсэныгъэ къыфхалъхьар жыпIэмэ, адыгагъэращ псом япэ
ирагъэщу щытар, хабзэм дыщIапIыкIащ. Дыпсэун, деджэн, дылэжьэн щхьэкIэ, яхузэфIэкIыу зыри къагъэнакъым ди адэ-анэм, хуабжьу зыкъытщIагъэкъуащ, драгъэджащ, лъэ быдэкIэ гъащIэм дыхагъэуващ.
Си къуэш нэхъыжьыр сурэтыщIщ, орел дэт художественнэ училищэр къиухауэ щытащ, хуабжьу фIэфIу, дихьэхыу сурэт ещI. Си шыпхъум ди анэм и IэщIагъэр къыхихыжри, медицинэ училищэр къиухащ, цIыхухэм я узыншагъэр зэфIэгъэувэжыным йолэжь. Си къуэш курытыр Москва щопсэу, хьэрычэтыщIэщ. Дэ тIум финанс щIэныгъэ зэдгъэгъуэтри, Москва дыкъыдэнащ. Псом япэрауэ, ди адэ-анэр зэрыдмыгъэукIытэным иужь дитащ, етIуанэу, «мыр ди бынщ» жаIэу зэрыдгъэгушхуэным, дифI зэрызэхедгъэхыным дыпылъащ. Ди адэм дызэриущийхэм ящыщт: «ЦIыхум лей къуихамэ, занщIэу епхыжыну иужь уимыхьэ, егупсыс», – жиIэрт. Делэм уэ фIэкIи, губзыгъэр уэ къыпфIэкIынщ жеIэ адыгэм. Сыт хуэдэ Iуэхуми акъылкIэ дыпэлъэщын хуейуэ къилъытэрт. Пщтырагъымрэ псынщIагъымрэ зыри къыпхуахьынукъым. Езыри апхуэдэт, цIыхум зэрегуэпэкIын, зэрадэIэпыкъун Iуэху зэрихуэу тетауэ аращ дунейм. Сэри абы зэрызезгъэщхьыным иужь ситщ. Сыт хуэдэ Iуэху сыхуэзами, абы жиIар сигу къэкIыжурэ зызошыIэ. Лэжьыгъэ IуэхукIэ,
мылъку зегъэкIуэн IуэхукIэ зыри зытезгъэгушхуэнукъым, ауэ си унагъуэм, си къуэшхэм, си щхьэм къэсамэ, яхуэзгъэгъунукъым. Си анэр нэхъ пасэу, илъэс 70 и ныбжьу, дунейм ехыжащ. Си адэр 87-рэ хъуху псэуащ. – Къэбэрдей-Балъкъэрым и Iэтащхьэу щыбгъэзэжам уи адэр псэут. Сыт хуэдэ чэнджэщхэр къуитрэт, дауэ къыщыхъурэт игъащIэ лъандэрэ щыпсэу республикэм и къуэр Iэтащхьэу къызэрагъэкIуэжар? 9 Заказ №733 Публицистикэ – Алыхьым и фIыщIэкIэ, си адэр псэууэ къэзгъэзэжри, дызэдэлэжьауэ жыпIэ хъунущ. Тхьэмахуэ лэжьэгъуэ пIалъэр къесхьэлIэрти, Iэмал имыIэу, зыгъэпсэхугъуэ махуэм къуажэм сыкIуэжырт, дызэбгъэдэст, дызэдэуэршэрырт. Адэ псори щыгуфIыкI хъунщ и быным зыгуэр къыщехъулIам деж. Дауи, и гуапэ хъуат унафэщIу сызэрагъэкIуэжар. Ауэ псом япэ иригъэщыр жэуаплыныгъэрэ пэжагърэ схэлъу си къулыкъум сыпэрытын зэрыхуейрт. Республикэм исхэм ящыщ куэд кIуэрт си адэм деж, Iуэху гуэр яIэ хъумэ. СыкIуэжа нэужь, ахэр тхауэ иIыгъти, унафэ къысхуищIырт, мыбы мыр хуэпщIэн хуейщ, мыр зэфIэхын хуейщ жиIэу. Къэбэрдей-Балъкъэрым сыщыщылажьэм, ныбжь хъарзынэм нэсами, гукъыдэж иIэу апхуэдэу къызэрыскъуэтам, гу зэщытхуэну дызэрыхунэсам щхьэкIэ Алыхьым фIыщIэ хузощI.
Гуапэу сигу илъщ а зэманыфIыр. Улахуэ езмыту къыздэлэжьауэ жыпIэ хъунущ си адэр.
– Къанокъуэр адыгэ унэцIэ дыдэу зэрыщытыр къуегъащIэ и псалъэ зэхэлъыкIэм. – Ди лъэпкъ тхыдэр щыдджым лIакъуиблкIэ, лIакъуипщIкIэ дызэIэбэкIыжри, беслъэнейкIэ щыIэ Къанокъуэхэм дакъыхэкIауэ къыщIэдгъэщащ. Мы Iуэхур тхыдэджхэм я пщэ итлъхьауэ идогъэлэжь. Абыхэм я къэхутэныгъэхэм нэхъ куууэ дыхагъэплъащ. Къэбэрдей-Балъкъэрым унагъуэ 50 хуэдиз дисуращ. Нэхъыбэу здэщыIар беслъэнеймкIэщ. Кавказ зауэжьым куэд хэкIуэдащ ди лъэпкъ щIалэу. Абы и щыхьэту къэпхь хъунущ тхыдэм къыхэщыж мы хъыбарыр. «Дэ илъэс 25-кIэ дыпсэунми аращ» – жаIэрт ди цIыхухъухэм. Абы кърагъэкIыр илъэс 25-м ирихьэлIэу унагъуэ, псэупIэ зэрагъэпэщын хуейт. АдэкIэ зауэм я щхьэ халъхьэми, гузавэжыртэкъым, уеблэмэ, абы нэхърэ нэхъыбэрэ псэуам лIыгъэншафэ ираплъу щытауэ къыдгуроIуэ тхыдэ напэкIуэцIхэм дыщриплъэжкIэ.
– Арсен, Iуэхуу, къалэну, къулыкъуу бгъэзащIэр бэщ. Уи унагъуэм уахэсыну зэман къыпхудэхуэрэ? – Абы теухуауэ жыпIэмэ, унагъуэр тIэкIу иужь къизгъэна къыщIэкIынщ. Си щхьэгъусэм гу лъызигъэтэжащ абы. «Лэжьыгъэ IуэхукIи, дуней тетыкIэкIи, къуэшхэм, адэ-анэм уазэрыхущытакIи, губгъэн къэпхьакъым, ауэ уи унагъуэм узэрыхэсар мащIэщ», – жиIащ. Иджы сыздынэса ныбжьым ситу сызоплъэкIыжри, экономикэ, политикэ жыпIэу апхуэдэу лэжьыгъэм зыдебгъэхьэх хъунукъым. Сытым дежи сыхьэт 24-рэ си лэжьыгъэм тезгъэкIуадэрт сэ. Унагъуэм
и пащхьэ си къалэн щызмыгъэзэщIауэ къысщохъу. Ауэ иджы, зэрысхузэфIэкIкIэ, унагъуэм нэхъыбэрэ зэман щызогъакIуэ. Нэхъыбэрэ узэгъусэху нэхъ быдэ хъууэ аращ унагъуэр. Ар зэи зыщыбгъэгъупщэ хъунукъым. Мыр къызгурымыIуэу щыттэкъым, ауэ лэжьыгъэу си пщэ дэлъыр апхуэдизкIэ куэдти, унагъуэр тIэкIу иужь къизгъанэрт. – Уадэ пхъашэ хьэмэрэ ущабэ. Сыт хуэдэ гъэсэныгъэм щIупIыкIа уи пщащэхэу Мадинэрэ Аминэрэ, уи щIалэ Альберт? 131 132
Публицистикэ – ТIум хуэдэуи сыщытыфщ. Хъыджэбзхэм сахуэщабэщ, щIалэм нэхъ сыхуэткIийщ. Ауэ ди адэр зэрыщытам хуэдэу сыпхъашэкъым. Дэ абы и гъусэу зы Iэнэ дыпэрытIысхьэу щытакъым икIи дигу илъыр тхужеIэртэкъым. Сэ иджыпсту ныбжьэгъум хуэдэу сахущытыну сыхуейщ, я гупсысэхэри, мурадхэри, IуэхущIафэхэри къысхуаIуатэмэ, нэхъ къызощтэ. – Адыгэ къуажэм укъыдэкIауэ нобэ уздынэса лъагапIэр инщ. Сыт хуэдэ мыхьэнэ щигъэзэщIа а къуажэм уи гъащIэм? Курыт еджапIэм ущезыгъэджахэр уигу къэбгъэкIыжмэ, уи гъэсэныгъэм, дуней тетыкIэм сыт хуэдэ хэлъхьэныгъэ хуащIа?
– Си щхьэкIэ сыкъапщтэмэ, цIыхум къищIыкIынур зыхуэдэнур унагъуэмрэ курыт еджапIэмрэ къыбгъэдалъхьаращ. Псом япэр, дауи, унагъуэращ. Дэри ди дуней тетыкIэм, ди хьэл-щэным и нэхъыбэр къызыпкърыкIар ди адэ-анэрщ. ЕтIуанэ увыпIэр курыт еджапIэм иIыгъщ. ЕгъэджакIуэхэм къыббгъэдалъхьэ щIэныгъэмрэ узэраунэтI щIыкIэмрэ куэд елъытащ. Сэ сезыгъэджахэри, сызыхуагъэсахэри фIыуэ сощIэж. – Нобэ мызэ-мытIэу жаIэу зэхэпхынущ адыгэ къуажэм къыщалъхуам зиужьыну Iэмал куэд имыIэу, къалэдэсым и Iуэху нэхъ дэкIыу. Уэ уи щапхъэм еплъытмэ, ар пэжкъым. Уэ сыт хуэдэ еплъыкIэ уиIэ? – Уеджэну, щIэныгъэ зэбгъэгъуэтыну ухуеймэ, дэнэ ущыпсэуми мыхьэнэ иIэкъым. Нобэрей зэманыр къапщтэмэ, иджы къежьа технологие къомыр здынэмыса щыIэкъым, уэ жэрдэм уиIэ къудеймэ, ущыпсэу щIыпIэм елъытауэ схужыIэнукъым. Пэжщ, къалэм удэсмэ, спорт IуэхущIапIэхэр, библиотекэхэр, нэгъуэщIхэр нэхъ гъунэгъущ. Ауэ
иджыпсту къалэмрэ къуажэмрэ зэщхьэщыкIыныгъэшхуэ яIэкъыми, ар щхьэусыгъуэкъым уемыджэнымкIэ. Дэ школым дыщыщIэсым икIи деджэрт, хадэми дилэжьыхьырт, ди адэ-анэм дадэIэпыкъурт, гъэмахуэм хадэ Iуэху фIэкIа диIэтэкъым. ЦIыхур нэхъ гугъу ехьыху гъащIэм нэхъ хуэхьэзыр хъууэ аращ. Гугъуехьыр зымыщIэ цIыхур ебгъэджэнуи, бгъэлэжьэнуи нэхъ хьэлъэщ. Къуажэдэсращ псэукIэ зыщIэр. СщIэркъым къуажэм сыкъызэрыщыхъуам щхьэкIэ апхуэдэу сегупсысу арами, ауэ аращ си еплъыкIэр.
– Налшык уикIыу, къэралым щынэхъ цIэрыIуэ, Плехановым и цIэр зэрихьэу Москва дэт Урысей экономикэ университетым ущIэтIысхьэныр тынш хъунтэкъым. Дауэ укIуа Москва? – 1975 гъэм илъэс 17 сыхъуу сыкIуащ. Сэ экономикэр сфIэфIт,
ауэ КъБР-м и Суд Нэхъыщхьэм и унафэщIу а зэманым лэжьа си анэ дэлъхум, юристу седжэмэ, нэхъ къищтэрт. Арати, япэ илъэсым Москва къэрал университетым и юридическэ факультетым си дэфтэрхэр естат, ауэ сыпхыкIакъым. Зы студентым и пIэм дыщэ медаль зиIэу тху итт. Апхуэдэу къэзгъэзэжри, си анэм и дэлъхум жесIащ, къыкIэлъыкIуэ илъэсым Урысей экономикэ университетым и сату-экономикэ факультетым сыкIуэмэ нэхъ къызэрысщтэр. Мис ар къызэхъулIащ. Публицистикэ Москва япэу сыщыкIуам, зыри сцIыхуртэкъым, зы шэшэн щIалэ нэIуасэ схуэхъури, абы сэрэ зы пэшым дыщыпсэуащ, итIанэ ингуш щIалэ гъусэ схуэхъуащ. Ауэрэ адыгэхэр нэхъыбэ къэхъури, зэгъусэ зытщIауэ щытащ. Къуажэм дыкъыщалъхуами, тегушхуэныгъэ тхэлъащ, тхузэфIэкIынкъым жытIэу гуитIщхьитIу зэи дыщытакъым, арагъэнщ гугъуехь дыщIыхэмытар. Ди адэ-анэр нэхъ щIэх-щIэхыурэ тлъэгъуарэт, къуажэм дыкIуэжарэт жытIэрт, япэ илъэсхэм. Ауэ иужькIэ десэжри, тыншу дыдэсащ, дыщеджащ. Иджырей щIалэгъуалэм я Iуэхур нэхъ тыншщ абы и лъэныкъуэкIэ. Нэхъ зэрощIэ, зэхохьэ. – Япэрей зэманымрэ иджыреймрэ зэбгъапщэмэ…
– Ар зэбгъэпщэни хуейкъым. «Зэманым декIур лIыфIщ», – жиIащ Къэзанокъуэ Жэбагъы. Дунейм, гъащIэм, къэралым зихъуэжурэ макIуэ. «Дэ ди зэманым мыпхуэдэу щытат, иджы зэрыхъуар…» жыпIэу уи щхьэр фIэбудыжу ущыскIэ, Iуэхур зэфIэкIынукъым, уэри гъащIэм ухэзэгъэнукъым. АтIэ нобэм зыдебгъэкIуу упсэун хуейщ. Къежьа технологиехэм ятепщIыхьмэ, дэри зыдогъащIэ, хыдощIыкI, ауэ а зэманыр зей щIалэгъуалэр абы хуебгъаджэмэ, куэдкIэ дэ нэхърэ нэхъыфIу къагъэIэрыхуэнущ икIи гъащIэм нэхъ къыщагъэсэбэпынущ. СызыхапIыкIа зэманым хэлъа щхьэхуэныгъэ куэд сигу илъщ, сфIэфIщ. Ауэ нобэрейми зытезгъэгусэркъым икIи Iумпэм сщIыркъым. – Ар адыгэ хабзэм еспхынти, мыпхуэдэ упщIэ уэстынт. Зэманым дыдекIуу дыпсэун папщIэ, ди лъэпкъ хабзэжьым зэхъуэкIыныгъэ гуэрхэр халъхьэу къэгъуэгурыкIуэн хуейуэ къэплъытэрэ, екIуэкI глобализацэм елъытауэ. Хьэмэрэ ди нэхъыжьхэр зытетам дытетмэ, нэхъыфI? – Си еплъыкIэм ухуеймэ, мыращ. Ди хабзэм и нэхъыбэр нобэрей гъащIэм фIы дыдэу йозэгъ. Дуней тетыкIэ екIу, цIыхугъэ лъагэ, нэхъыжьым хуэщIын хуей пщIэр, бзылъхугъэм кIэлъызэрахьэ хабзэхэр, нэгъуэщI куэди зыIэщIэдгъэхункIэ Iэмал иIэкъым. Ауэ хъуэжын хуей мащIи хэлъщ. Псалъэм къыдэкIуэу жыпIэмэ, уэ унэхъыщIэщи, уи пIэ уисын хуейщ жыпIэу IубгъэкIуэту щымыту, тебгъэгушхуэу, и гупсысэ къебгъэIуатэу утыку къипшэн хуейуэ къызолъытэ. Ауэ иджыри зэ жызоIэри, нэхъыбэр иджырей зэманым йокIу. Мы хабзэр пхэлъмэ, уи лъэпкъэгъухэм я деж уи пщIэр зэрыщиIэтым и мызакъуэу, нэгъуэщI лъэпкъ, къэрал щыщхэми хуабжьу яфIэтелъыджэщ. Адыгэ хабзэ якIэлъызепхьэмэ, гу лъамытэнкIэ Iэмал иIэкъым. Уэ уесауэ яхуэпщI гулъытэр, абыхэм пщIэ егъэлеяуэ къащохъу.
Гугъукъым мыр зэманым дэбгъэлэжьэну. Хабзэр зы махуэм тIысу зыгуэрым къигупсысауэ, итхауэ щыткъым. АтIэ гъащIэм къытхилъхьа дахагъэу аращи, сыт щыгъуи екIуу къэдгъэсэбэпыфыну къысщохъу. – Къэбэрдей-Балъкъэрым, Шытхьэлэ укIуэжу зыщыбгъэпсэху къыпхуихуэрэ? – Куэдрэ къэхъуркъым, ауэ, Iэмал иIэххэмэ, сыкIуэжыну сфIэфIщ, си псэм зыщигъэпсэхур аращи. МазитI-щым зэ сокIуэж. СфIэфIщ 133 Публицистикэ сыщыIэнуи, си благъэхэм сахуэзэнуи, си ныбжьэгъу-лэжьэгъухэм сабгъэдэсынуи. СыкъэзыцIыхуу къысхуэзэхэр къызэрысхуэгуапэм си гур хегъахъуэ. Дауи, нэхъыфIт абы ущыпсэуныр, Москва нэхърэ. Укъыщалъхуа къуажэм, уи къуэшхэр зыдэсым, нэху укъыщекIыу,
адыгэбзэр щызэхэпхыу удэсыным нэхърэ нэхъ насып щыIэу сщIэркъым. – Бзэмрэ хабзэмрэ зэгуэхыпIэ ямыIэу зэпхащ. Бзэр зыIурымылъым хабзэ хузехьэнукъым. Ди бзэр хъума хъун папщIэ сыт щIэн хуейр? – Ди къэралым исхэми, хамэ къэралхэм щыпсэухэми адыгэбзэр зыгъэшэрыуэу яхэтыр кIуэ пэтми нэхъ мащIэ хъууэрэ макIуэ.
Апхуэдэурэ екIуэкIмэ, кIуэдыжыпэнкIи мэхъу. Бзэр щымыIэмэ, лъэпкъри щыIэжынукъым. Хэкурысхэращ мы Iуэхум нэхъыбэу елэжьын хуейр. Си щхьэкIэ хэслъхьэфынурати, мыбы елэжьынрэ гупыж зыщIрэ щыIауэ щытамэ, бзэр хъумэнымкIэ фонд къызэзгъэпэщынурэ, мылъкукIэ защIэзгъэкъуэнут. Мыр ди лъэпкъ интеллигенцэм япэ иригъэщын хуей Iуэхущ. Мылъку уиIэ къудейкIэ Iуэхур зэхуэхъунукъым. Аращи, проект, гупсысэ яIэу мы Iуэхур зыгъэкIуэтэн къытхэкIыу щытмэ, ноби сыхьэзырщ ахъшэкIэ сыдэIэпыкъуну. ЕтIуанэрауэ, унагъуэм бзэр щыземыкIуэмэ, хабзэр щызэрамыхьэмэ, къэрал IуэхукIэ хъума хъунукъым. Мис ар зэхэтщIыкIыу дыпсэууэ щытамэ, къыдэхъулIэнут. Ди жагъуэ зэрыхъущи, иджыпсту адыгэ
къуажэхэми дэлъ адыгэбзэр нэхъ мащIэ хъуащ. Иужь уихьэ къудеймэ, хэкIыпIэ Iэджэ иIэщ мыбы. Ауэ сэ сызэреплъымкIэ, адыгэгу уиIэмэ, адыгэбзэр зумыгъащIэу уи гум къыпхуидэнукъым. Си хъыджэбзыр зэрыс унагъуэр Америкэм къыщыхъуа пэтми, адыгэбзэр фIы дыдэу ящIэ. Си малъхъэми, адыгэбзэр ящIэн хуейщ жиIэри, и сабииплIым япэу яIурилъхьар ди анэдэлъхубзэращ. Ар щапхъэщ. «ЩIэныгъэ щызэзгъэгъуэткIи, сыщылажьэкIи къэзгъэсэбэпынукъым адыгэбзэр, сыту сщIын», – жызыIэхэм я гупсысэр жыжьэ нэмысу къысщохъу. Адыгэбзэр щIызрамыгъащIэм и жэуапыр сэ уэстыфынукъым, сыт щхьэкIэ жыпIэмэ, сэ си адэ-анэм сагъэщIащ, си бынхэм езгъэщIащ, иджы абыхэм я быныжхэми, зэрыжысIауэ, ящIэ, хамэ къэрал щыпсэурэ пэт. Адыгэбзэ умыщIэу сыадыгэщ дауэ зэрыжыпIэнур? Акъылыншагъэщ. – Адыгэ щIалэгъуалэр, сабийхэр къафэм хуагъасэу Москва щылажьэхэм уазэрыдэIэпыкъум сыщыгъуазэщ. – НтIэ. Нэхъапэм ди «Синдика» IуэхущIапIэм пэш щахухэтхри, абы щызэхуэсу щытащ. Ар мафIэм иса нэужь, нэгъуэщI пэш къащтэн хуей хъуащи, бэджэнд уасэр яхудот, зыхуэныкъуэхэмкIэ защIыдогъакъуэ. «Синдика»-р мы гъэм къызэIутхыжынущи, къафэри, бзэри щызрагъэщIэн щIыпIэ хэха иIэнущ. 134 Публицистикэ – Дэ сытым дежи зэхыдох уэ адыгэ щIалэхэмрэ пщащэхэмрэ щIэныгъэфI ябгъэдэлъыным гулъытэ хэха зэрыхуэпщIыр. Къэбэрдей-Балъкъэрым и Iэтащхьэу ущылэжьа зэманым ныбжьыщIэ 300 хамэ къэралхэм щыIэ еджапIэ нэхъыфIхэм бгъакIуэурэ щебгъэджащ. Иджыри а лэжьыгъэм пыбощэ, -м и гъуэгукIэ щIалэгъуалэ 50-м нэблагъэм я щIэныгъэм хагъэхъуэнымкIэ уадэIэпыкъуащ. КъыдэкIуэтей щIэблэм инвестицэ яхэплъхьэ щIыкIэу ебгъэкIуэкI Iуэхум сыт лъабжьэ хуэхъур? – КъБР-м и Iэтащхьэу сыщылажьэм IэщIагъэлIхэр гъэхьэзырынымкIэ программэ хэха дгъэпсри, абы текIуэдэнур си мылъкум
къыхэкI фондымкIэ къызэдгъэпэщырт. Абы дгъакIуэхэм Iэмал имыIэу инджылызыбзэмрэ адыгэбзэмрэ (е балъкъэрыбзэмрэ) ящIэн хуейт. Анэдэлъхубзэр зымыщIэхэр хэдгъахуэртэкъым, сыт щхьэкIэ жыпIэмэ, дэ абы дызэрыщыгугъыр и хэкум къигъэзэжу щылэжьэнырт, а бзэр имыщIэмэ, сытым къишэжынт ар хэкум? ИужькIи -м и нэIэ щIэту къыпытщащ а Iуэхум икIи пандемиер къемыжьэ щIыкIэ цIыху 50 хуэдиз дгъэкIуащ. Хуабжьу си гуапэ мэхъу
апхуэдэу Америкэм, Швейцарием, Европэм хиубыдэ къэралхэм щеджауэ къэкIуэжа щIалэгъуалэр банкхэм, нэгъуэщI IуэхущIапIэхэми зэрыщылажьэр, пIалъэкIэ а щеджа къэралым лэжьэну къэнаи яхэтщ. Апхуэдэ цIыху еджахэр диIэмэ, лъэпкъым куэдкIэ нэхъыфIу зиужьынущ. ЩIэныгъэкIэ, мылъкукIэ дуней псом щыцIэрыIуэ цIыху къытхэкIмэ, ар куэдкIэ лъэпкъым сэбэп хуэхъунущ. Маск Илон, Гейтс Билл хуэдэхэр адыгэм къытхэкIтэмэ, мис а хабзэм, бзэм теухуауэ дызыхуей программэхэр гъащIэм хэпща хъунут. МащIэтэкъым абы яхузэфIэкIынур. Хамэ къэрал нэхъ зызыужьахэм ехъулIэныгъэ щIаIэр мис апхуэдэ щIалэгъуалэр ирагъаджэри аращ, мыхьэнэшхуэ зиIэ программэхэр зэхалъхьэфрэ абы текIуэдэну ахъшэр къалэжьыфу. Дымышынэу дгъакIуэурэ щедгъэджэн хуейщ, уеблэмэ я лъэр быдэу теувэху щыдгъэлэжьэн хуейщ. Ауэ адыгэбзэ зыщIэ, адыгэгу кIуэцIылъу къыхэтхын хуейщ, къызыхэкIам къыхуэсэбэпын щхьэкIэ. – Абы къищынэмыщIауэ, «Стартап» зэпеуэр Къэбэрдей-Балъкъэрым къыщыхэплъхьауэ хьэрычэт Iуэхум зезыпщыт щIалэгъуалэм уадоIэпыкъу. – Абыи аращ лъабжьэ хуэхъур. Сыт хуэдэ Iуэхуми и щIэдзапIэр гугъущ. Проект къэзыгупсысыф щIалэгъуалэм щIэгъэкъуэн ямыIэмэ, заужьыфынукъым, Iуэхур ирагъэжьэфынукъым. Апхуэдэуи акъылрэ зэфIэкIрэ зыбгъэдэлъ щIалэхэмрэ пщащэхэмрэ гупсысэну, лэжьэну хуеймэ, ахъшэкIэ дадэIэпыкъун щхьэкIэ къедгъэжьауэ аращ. СфIэгъэщIэгъуэну садолажьэ абыхэм. Я проектхэм уеплъмэ,
куууэ гупсысэ, акъыл зыбгъэдэлъ куэд яхэтщ. Пэжыр жысIэнщи,
илъэс 25-м щегъэжьауэ илъэс 35-м нэс зи ныбжьхэм я акъылыр нэхъ убгъуауэ мэгупсысэ икIи тогушхуэ. КъэзыгъэувыIэр ахъшэращи, абыкIэ защIэзгъэкъуэну сыхуейуэ къыщIэддзауэ аращ. Ар илъэ- 135 Публицистикэ сым зэ, тIэу идогъэкIуэкI, дяпэкIэ нэхъ зедгъэубгъуну си гугъэщ. КъищынэмыщIауэ, иджыри къэс сом зы мелуан, е сом мин щитху етту щытауэ аращ. Пэжщ, абыкIи къыщIэбдзэфынущ, ауэ проектыр инмэ, Iуэху пыухыкIа хъуамэ, иджыри ахъшэ хэплъхьэн хуейщи, дяпэкIэ нэхъыбэ еттынущ. ЩIалэхэм унафэ яхуэсщIауэ йолэжь абы. Зы
илъэсым сом мелуан 20 – 30 тезгъэкIуэдэну си мурадщ. Адыгэ Республикэри Къэрэшей-Шэрджэсри хэдгъэхьами хъарзынэ хъунут. Дегупсысынщ.
– IуэхущIапIэ нэхъ ину зэгуэрым къызэIупхам «Синдика» фIэпщат, нэгъуэщI къалэхэм дэпщIыхьахэм адыгэ ныпыр щыфIыбодзэ. Абы къегъэлъагъуэ адыгагъэр, хабзэр, щэнхабзэр, тхыдэр уи Iэпэгъуу укъызэрыгъуэгурыкIуэр. Ауэ зэран къыпхуэхъуркъэ укъызыхэкIа лъэпкъ мащIэм и цIэ, и дамыгъэ зэрыбгъэлъагъуэр? – Ахэр зэран къысхуэхъуу жысIэфынукъым. Хэт фIэфIми, хэт и жагъуэми, ди къэралым лъэпкъ куэд щызэдопсэу. ИкIи ар и беягъ нэхъыщхьэхэм ящыщу къызолъытэ. Ди бзэр, ди хабзэр, ди дуней тетыкIэр зэрызэмыщхьыр ди къулеигъэщ, армыхъумэ, ди щыщIэныгъэкъым. Сэ сызэреплъымкIэ, гугъуехьи къысхуихьакъым, нэмыплъи къызатакъым. Ар гъуазэ яхурехъу ди щIалэгъуалэм. – Хамэ къэралхэм лэжьыгъэ IуэхукIэ куэдрэ укIуащ. Апхуэдэхэм деж ди лъэпкъэгъухэм уахуэзэрэ, хасэхэм укIуэрэ? – Псом я дежи сынэсакъым. Ауэ Америкэм, Израилым, Иорданием, Германием, Тыркум, нэгъуэщI щIыпIэхэми щыIэ Хасэхэм сыщыIащ. 2020 гъэм Нью-Джерси дэт Хасэм сыкIуат – а къалэм
адыгэ минипщIым нэс дэсщ. Сэ хуабжьу пщIэ яхузощI хамэ къэралхэм адыгэу къыщызэтенауэ я лъэпкъ, я хабзэ яхъумэжын папщIэ Хасэхэр къызэрагъэпэщауэ абы щылажьэхэм, щыпсэухэм. Калифорниеми минрэ щитIрэ щопсэу, абыхэми сахыхьауэ щытащ. Иорданием и пащтыхьым дыщригъэблэгъами, пащтыхьыкъуэми дыхуэзащ, адыгэхэм я гугъу тщIащ. А лъэхъэнэм хьэрыпхэм яхэс ди лъэпкъэгъухэм Хасэ яухуэрти, доллар мелуани 3 естауэ щытащ. Сирием Асад Башар дыхуэзэн хуейуэ лIыкIуэ гуп дыкIуати, Адыгэ Хасэм срагъэблэгъащ, я Iуэху зытет къэсщIащ, абыхэми доллар мин 200-кIэ сахуэупсауэ щытащ. Израилым щыIэ адыгэ къуажитIым – Кфар-Камэрэ Рихьэниерэ – адыгэбзэр зэрыщаджыр, сабийхэр гъэсапIэм адыгэбзэкIэ зэрыщагъасэр умыгъэщIэгъуэнкIэ Iэмал иIэкъым. Абыхэми садэIэпыкъуащ. Истамбыл, Къайсэр Хасэхэм сыщыIащ, иджыпсту Къайсэр Хасэм и IуэхущIапIэ яухуэну проект ящIри, абыхэми мылъкукIэ сахэувэну си мурадщ. Европэм щыпсэухэми я Iуэху зытетыр сощIэ. Абыхэм ядэIэпыкъун хуейщ, дэ ди хэку дисыжщи, ди Iуэхур нэхъ тыншщ. Иджы щыIэ инновацэ технологиехэр къэдгъэсэбэпу адыгэм ди бжыгъэр, дыщыпсэур, дызэлэжьхэр къэтщIэн щхьэкIэ проектхэр тщIыну фIыт. Иджыпсту нэгъуэщI лъэпкъхэм хэшыпсыхьыжу хуежьа ди къуэшхэм хуабжьу зыкъащIэжынут, къыддэплъеинут. Лъэпкъым 136 Публицистикэ ифI зыхэлъ сыт хуэдэ программэ къагупсысыфми, сэ ар мылъкукIэ згъэзэщIэну сыхьэзырщ. – Сыт нобэ лъэпкъым теухуауэ нэхъ узыгъэгузавэр? – Дуней псом щикъухьауэ дызэрыщытырщ. Лъапсэрыхым къытхуихьа гузэвэгъуэр иджыри ди лъым хэлъщ, ди щхьэм илъщ. Адыгэбзэр зыщIэр нэхъ мащIэ хъууэ, хэхэсхэр хэшыпсыхьыжу, хэкурысхэм бзэр IэщIыб ящIу къысщохъури, согузавэ. Мис а гуныкъуэгъуэхэр тщхьэщызыхын Iуэхухэр къэзыгупсысын щIалэгъуалэ сыхуейщ къытщIэхъуэну. Зэманым зихъуэжу, ди хъуэпсапIэхэр къыдэхъулIэну къысщохъу сэ. Илъэс бжыгъэкIэ узэIэбэкIыжмэ, хэт и гугъэнт, мыпхуэдэу тыншу дызэкIэлъыкIуэу дыщытыну. СызэреплъымкIэ, иджыри зэман дэкIмэ, Урысейм и хабзэхэми зэхъуэкIыныгъэхэр халъхьэнщ, ди лъэпкъэгъухэми нэхъ къагъэзэж хъунщ. Мы Iуэхум теухуауэ упIащIэ хъунукъым, законми хэплъхьэнIауэ тыншкъым. Ауэ дымыпIащIэмэ, фIым дыхуэкIуэнущ. ИпэкIэ уплъэмэ, дуней псор нэхъ зэIуха мэхъу, къэралхэм демократиер щофIакIуэ, технологие Iэмалхэм куэд къыдат. КъэкIуэн иIэщ адыгэ лъэпкъми. – Хьэрычэт Iуэхум ехъулIэныгъэшхуэхэр щызыIэрыбгъэхьауэ политикэ иным ухыхьащ. Ухуейуэ ухъуа къэрал лэжьакIуэ хьэмэрэ зи ужь уит Iуэхухэм ухуаша? – Къэралым цIыхушхуэ щыбгъэлажьэу, и экономикэм увыпIэ
гуэр щыбубыду ухъуа нэужь, ухуей-ухуэмейми политикэм ухохьэ. Экономикэмрэ политикэмрэ зэпыщIащ сытым дежи. КъищынэмыщIауэ, уи щхьэ Iуэхум и мызакъуэу, нэгъуэщIхэми я псэукIэм уегупсысмэ, политик ухъуагъэххэщ. Ар къалэн куэду зэхэлъщ икIи нэхъ гугъущ политикэр. Дауэ мыхъуми, цIыхум удэIэпыкъун щхьэкIэ экономикэми политикэми фIыуэ хэпщIыкIын хуейщ. Экономикэм куууэ сыхэту, политикэм сыхыхьати, зыр зым дэIэпыкъуэгъу хуэхъуа фIэкIа, зэран хуэхъуакъым. – Къэбэрдей-Балъкъэрым и Iэтащхьэу уагъэкIуэжыну УФ-м и Президентым къыщыбжиIам… Упэплъат хьэмэрэ зэрымыщIэкIэ къыкъуэкIа Iуэхут. – Президентым а Iуэхур къыщызжиIам сыхуэхьэзыру щытащ жысIэфынукъым. Ауэ Къэрал Думэм сыщыщылажьэм сыкъыщалъхуа республикэм сыдэIэпыкъуну, зезгъэужьыну, и экономикэр езгъэфIэкIуэну си хъуэпсапIэти, ар IэмалыфIу къэслъытауэ щытащ. КъищынэмыщIауэ, укъызыхэкIа лъэпкъым, укъыщалъхуа хэкум тхьэмадэу уагъэкIуэжыну апхуэдэ дзыхь къыщыпхуащIым деж пщIэшхуэу къызолъытэ. Президентымрэ цIыхубэмрэ къызагъэза дзыхьыр зэрызгъэпэжыным иужь ситащ, си къару къихь къэзгъэнакъым. Уеблэмэ, жэщ-махуэм хэт сыхьэт 24-м нэхърэ нэхъыбэкIэ сылэжьэну сыхуейт. А илъэсхэм Iуэху куэдым иужь дитащ, куэд зэфIэдгъэкIащ, ауэ сызоплъэкIыжри, иджыри нэхъыбэж яхуэсщIэну сыхуейт. Аращ 137 Публицистикэ сиIэ Iэмалхэр къэзгъэсэбэпурэ си республикэм Iуэху пыухыкIахэр щIыщезгъэкIуэкIыр. – Iэтащхьэу ущылэжьа илъэсхэм уэ езыр уригушхуэу сыт хуэдэ Iуэхухэр зэфIэбгъэкIа? – Къуажэхэм, къалэхэм сыкIуэурэ, абыхэм дэс цIыхухэм сахуэзэурэ, къысхуаIуатэ гурыгъу-гурыщIэхэм теухуауэ дэтщIыхьа IуэхущIапIэхэр, тетлъхьа зыхузэфIэмыкI цIыхухэм сазэрыдэIэпыкъуар, республикэр нэхъ дахэ, цIыхухэр нэхъ гушхуа хъун щхьэкIэ щедгъэкIуэкIа ухуэныгъэхэр щыслъагъукIэ сигу хохъуэ. АбыкIэ згъэзэжа нэужь, мыр къытхуэпщIат, мор къытхузэIупхат жаIэу къуажэдэсхэр къызбгъэдыхьэу си Iэр щаубыдым деж, хуабжьу си гуапэ мэхъу. гъуэгухэр, – ЦIыху мин бжыгъэм уи мылъкум хэптыкI ахъшэмкIэ сэбэп уахуохъу, лъэIуакIуэ къыпхуэкIуэр куэдщ. Сыт хуэдэ увыпIэ щиубыдрэ уи гъащIэм псапащIэ Iуэхум? – Зыгуэрым удэIэпыкъумэ, уи щхьэ удэIэпыкъужущ къызэрысщыхъур. Сэ хуабжьу си гуапэщ апхуэдэ зэрысхузэфIэкIыр. Пэжщ, псоми защIэзгъэкъуэфыркъым, къэлъаIуэ псоми я деж сынэсыфыркъым. Ауэ илъэсым къриубыдэу лъэIу мин хуэдиз къысIэрохьэри, си Iэ къызэрикIкIэ, садоIэпыкъу. Нэхъ япэ изгъэщыр, дауи, сымаджэхэрщ, хущхъуэ, операцэ хуэныкъуэхэм защIызогъакъуэ, гъащIэм щытыкIэ гугъу иригъэувахэм садоIэпыкъу, еджакIуэ кIуэну зи нэ къикIхэм къахузызогъэпэщ. Нэгъабэ, псалъэм къыдэкIуэу жыпIэмэ, сом мелуани 150-рэ яхуэзгуэшащ хуэныкъуэхэм. Ар нэхъыбэж зэрытщIыным иужь дитынущ. Зауэм хэта ветеранхэм сом мелуан 15 хуэдиз гъэ къэс ядот. ФIы щIэи, псым хэдзэ жеIэ адыгэм. Мыбы лейуэ утепсэлъыхьыни хуейкъым. – Уи хьэрычэт IуэхумкIэ дгъэзэжынщи, Арсен, Урысейм и къалэ куэдым сату центрхэр, бэзэрхэр, шхапIэхэр, хьэщIэщхэр, узыншагъэр егъэфIэкIуэным епха IуэхущIапIэхэр, зыгъэпсэхупIэхэр, нэгъуэщI куэди ущиIэщ. Иужьрей илъэсым щIэуэ къыхэбгъэхъуахэм я гугъу къытхуэпщIын? – Ахэр куэд мэхъу, ауэ нэхъ инхэм ящыщу къэбгъэлъагъуэ
хъунущ «» жылагъуэ шхапIэр ди къэралым икIыжын хуей щыхъум, и акцэхэр къызэрысщэхужар, иджы абы зэреджэр «Вкусно – и точка»-щ. Апхуэдэ шхапIэу къэрал псом 840-рэ щолажьэ. КъищынэмыщIауэ, «» кофе ефапIэхэр къэтщэхужри, «Старс Кофе» хъуащ, ар кофе щащэ щIыпIэу зэкIэ 80 мэхъу. – Ар щызэIэпыфхым, сощIэж, Къанокъуэ унэцIэр хэту цIэ фIащын хуэдэурэ хъыбари зэрыщыIар. Щхьэ хэмытрэ уи унэцIэр? – НтIэ, апхуэдэ мурад ящIат си лэжьэгъухэм, ауэ сэ къыщызжаIам яхуэздакъым. Си акъылрэ жэрдэмкIэ сухуа компаниеу щытамэ, фIэсщынут. Ауэ и щIэдзапIэм си гуащIэ хэзмылъхьауэ, хьэрычэт Iуэху зэтегъэпсыхьар къэсщэхужауэ арати, къезгъэзэгъакъым. 138 Публицистикэ – Уи IуэхущIапIэхэр псори зэгъусэу къапщтэмэ, цIыху дапщэ бгъэлажьэрэ, Арсен? Апхуэдэ – Псори зэхэтмэ, цIыху мини 170-рэ щолажьэ си компаниехэм. – къалэ зэмылIэужьыгъуэхэм, Iуащхьэмахуэ и лъагагъыр цIэуэ фIэпщауэ адыгэ шхыныгъуэхэр щагъэхьэзыру къыщызэIупх «Высота 5642» ресторанхэр. Хэт а цIэр къэзыгупсысар?
Iуэхухэм бизнес ящыщ зыщ – Си ныбжьэгъу ресторатор цIэрыIуэ Новиков Николай,
сипхъу Мадинэ, сэ дыщысу Москва адыгэ шхынхэр щапщэфIу шхапIэ къыщызэIутхыну дыхуейти, дегупсысащ. ЯпэщIыкIэ «Эльбрус 5642» фIэтщыну ди мурадащ, арщхьэкIэ псалъэр ямыцIыхункIи хъунщ жытIэри, Iуащхьэмахуэ и лъагагъым дыкъытеувыIащ. Абы щапщэфIым и нэхъыбэр адыгэ шхыныгъуэщ – лэкъум, кхъуей, пIастэ, лыцIыкIулыбжьэ, лыгъурлыбжьэ, джэшлыбжьэ, жэмыкуэ, кхъуейжьапхъэ, дэлэн, тхьэмщIыгъуныбэ – ерыскъыхэкIыу 25-рэ хуэдиз итщ менюм, ар адыгэбзэщ зэрытхар. Москва тIу, Сочэ, Адлер, Кисловодск, Ростов, Челябинск къалэхэм дэтщ апхуэдэ ресторанхэр. Мыбы ахъшэшхуэ къридлэжьыну къызэIутхауэ аратэкъым, атIэ, ди шхыныгъуэхэр щапщэфIу Москва зыгуэр дэтын хуейуэ къэтлъытэри, едгъэжьати, нэгъуэщI къалэхэри къэлъаIуэурэ зиубгъуащ. Иджы Армениер, Къэзахъстаныр къыдолъэIу апхуэдэ къыщызэIуахыну хуейуэ. Ауэ зэкIэ арэзы дытехъуакъым, франшизэ еттрэ шхыным и гъэхьэзырыкIэ технологиер яхузэмыгъащIэмэ жыдоIэри, дзыхь тщIыркъым. Рестораным къыщIыхьэхэм ящыщу адыгэхэм я закъуэкъым ди ерыскъыр зышхыр, атIэ лъэпкъ зэмылIэужьыгъуэхэм къахэкIахэр щошхэ, яфIэфIщ. Уеблэмэ, гъэмахуэм хы ФIыцIэ Iуфэм Iут шхапIэхэм ящыщ куэдым ар нэхъ къыхах, цIыху 50 хуэдиз къыщIыхьэным пэплъэу чэзум щыхэт щыIэщ. Рестораным щапщэфI псоми хэтлъхьэнухэр Къэбэрдей-Балъкъэрым къыдош, кхъуейр Адыгейм къыщыдощэху. ПщафIэхэр адыгэ бзылъхугъэщ. Си щхьэкIэ, адыгэ шхыным пэсщIын зыри щыIэкъым, къэуат щIэлъщ, IэфIщ.
– Упсэу, Арсен, уи зэман зыпэубыдам къыдэбгъахуэу Сочэ дыкъызэребгъэблэгъам, псэлъэгъу укъызэрытхуэхъуам папщIэ. Зытхыжар Замирэщ 139 140
Публицистикэ ХьЭФIЫЦIЭ И Зеикъуэ къуажэм и нэхъыжьыфI ХьэфIыцIэ Мусэбий Дэвей и къуэр псэужамэ, гъатхэпэм и 23-м илъэси 100 ирикъунут. Зауэ нэужь лъэхъэнэм зи зэманыгъуэр хиубыда лэжьакIуэшхуэм теухуа гукъэкIыжхэм къэралми, ар къызыхэкIа лъэпкъми, къызыдэкIа къуажэми я тхыдэр ди нэгу къыщIагъэувэж. 1923 гъэм нобэ хуэдэу бжыгъэхэм нэщэнэшхуэ халъагъуэу щытагъэнкъым.
Гъатхэпэ мазэм и махуэ 23-нэри къызэрыкIуэу пхужыIэнут, ар къежьапIэ зыхуэхъуа ХьэфIыцIэ Дэвей и къуэ нэхъыщIэм и гъащIэ гъуэгур натIэм къритха насыпым и щыхьэту къэмыувамэ. ЕхъулIэныгъэкIэ узэджэ хъунум щхьэж еплъыкIэ щхьэхуэ хуиIэж пэтми, Мусэбий хуэдэу цIыхухэм щхьэузыхь захуищIыным къыхуигъэщIахэрщ фIым и кIуапIэр зыIэщIэмыкIауэ къэлъытапхъэр. Урысей къэралыщIэм и зэфIэувэгъуэу, колхозхэр къызэрызэрагъэпэщрэ куэд мыщIауэ, къалэным щхьэ къэIэтыпIэ къаримытрэ щхьэх зимыIэ лэжьакIуэбэм «трудодень» жыхуаIэ мылIэIусыр я улахуэу щыщыта лъэхъэнэрщ Мусэбий и зэманыгъуэр зыхиубыдар. Бынибгъу зыхуей хуэзыгъэзэф Дэвей и унэ лъапсэм щекIуэкI лэжьыгъэм зэрызиубгъумкIэ зы колхоз пэхъуну апхуэдэнт. Абы и щыхьэт дыщрохьэлIэ Зеикъуэ колхозхэр щызэгухьэм, ХьэфIыцIэ Дэвей абы хилъхьа мылъкур къызыщыгъэлъэгъуа дэфтэрым: мэл 500-рэ Iэщ пIащэу 150-рэ хилъхьат тхьэмадэм цIыхубэ мылъкум. Мэкъумэш IуэхукIэ упщIэжэгъу пхуэхъуну Дэвей и къуэр лэжьакIуэ хьэзыру къуажэм къызэрыIэрыхьам бгъэщIэгъэнышхуэ щIыхэмылъри арагъэнщ. Къуажэ сабий псоми ещхьу, Мусэбий и япэ лъэбакъуэхэр къыщежьэр Зеикъуэ школырщ. ЕгъэджакIуэхэм яхуищI фIыщIэми къегъэлъагъуэ абы езым щIэныгъэ лъагэ зригъэгъуэтыну зауэ нэужь лъэхъэнэм гъуэтыгъуэ иримыгъэхуами, а насыпыр и быным лъигъэсыным щIелIэлIар. «Дэ ди егъэджакIуэу щытахэр тыншу арэзы пхуэмыщIыф, щIэныгъэшхуэ зыбгъэдэлъ, нэмыс зыхэлъ цIыху ахъырзэманхэт, – игу къигъэкIыжырт гъуэгугъэлъагъуэ хуэхъуахэм ятеухуауэ Мусэбий. – А зэманым щIэблэ гъэсэныр къэрал Iуэху ящIауэ апхуэдэти, тхылъ дримыкъуми, тетрадхэр къыдэмэщIэкIми, егъэджакIуэмрэ еджакIуэмрэ щIэныгъэрэ гъэсэныгъэрэ зэIэпахыфу щытащ». Школым къызэрыщIэкIыу, Мусэбий Кировым и цIэр зезыхьэ колхозым и бригадэхэм я зым хохьэ. Губгъуэм иту мэлажьэ, мэкъу йоуэ, мэкъумэш гъавэ бэв зэрыIуихыжыным иужь итщ. «ЦIыхур губ- Публицистикэ гъуэм щылэжьащ» жыпIэмэ, фэрэ лыкIэ зымыгъэвам абы къикIыр зыхимыщIэнкIи хъунщ. Биидзэм къыжьэдэхужа къэралым и цIыхур зыхуей хуэзэу зэригъэпсэуным тригъэкIуэда къарум гуащIэрыпсэу къэс и пщIэнтIэпс хьэлэлыр хэлът. Мусэбии сыт щыгъуи фIыщIэ пылъу игу къигъэкIыжырт а гъащIэ Iыхьэми гъуазэ щыхуэхъуа нэхъыжьхэм я цIэхэр: Шурдым Хъусин, Джэдгъэф Хьэматэ, Къэрэнашэ Темыр сымэ. ЛIы хъунур лIыпIэ изыгъэувэр гугъуехьырщ. Абы и Iыхьэшхуэ ХьэфIыцIэми и натIэ зэрыхъуам и щыхьэту и гъащIэ кIыхьыр къоув. 141
ХьэфIыцIэ Мусэбийрэ и щхьэгъусэ Бабцинэрэ. 1981
Зи къару илъыгъуэр зауэ IэнатIэм Iуту, къуажэм къыдэна дадэхэмрэ нанэхэмрэ, цIыхубзхэмрэ сабийхэмрэ ныбэ нэщIрэ ныкъуэжейхэу, нэху зэрыщу губгъуэм ихьэу, улахуэ папщIэу нартыху килограммитIщы, кIэртIоф килограммрэ ныкъуэрэ е сэхуран грамм 500 къыщрат зэманырщ ХьэфIыцIэ Мусэбий колхозым и комсомол организацэм и унафэщIу щагъэувар. Абы къыкIэлъыкIуащ артелым и къэпщытакIуэ комиссэм и унафэщI IэнатIэри. И къалэн нэхъыщхьэр – колхоз мылъкум зы хьэдзэкIэ темыплъэкъукIынырт. Жэуаплыныгъэшхуэ зыпылъ а къулыкъухэр ХьэфIыцIэ Мусэбий иIыгъыху, губгъуэм щылажьэ колхоз бригадэ 12-м, адрей Iуэху щхьэпэ псоми къадэкIуэу, гъавэ бэв кърахьэлIэжу, нартыхури, кIэртIофри, къинэмыщI гъавэхэкIхэри къадэхъуу, щытхъу яIэу къекIуэкIащ. Зэманым и нэщэнэр кърипцIыхуну урикъунщ 1944 гъэм колхозхэтхэм сом мини 132-рэ зэхалъхьэу, ар зауэ IэнатIэм Iут Дзэ Плъыжьым хурагъэхьауэ зэрыщытар. «Зауэм зэрыщIидзэу, – игу къигъэкIыжырт Мусэбий, – колхозым и унафэщI Къэрмокъуэ Мэшыкъуэ и къуэ Мухьэмэд и жэрдэмкIэ, зауэ нэужьым къыдатыжыну, Дзэ Плъыжьым лы тонн 4000 хуедгъэшауэ щытащ, Iэщышхуэрэ цIыкIуу зэхэту. Абы дыщIыгъут колхозым шыуэ иIэри. А псори, зауэр зэриухыу, ипэрей илъэситхум 142
Публицистикэ къыдатыжащ. Абы и фIыгъэкIэ, 1950 гъэм колхозым Iэщ бжыгъэу иIар ирыригъэкъужыну Iэмал игъуэтащ. Ауэ шыхэм я бжыгъэр 800-м фIэкIа яхунэгъэсыжакъым, зауэм и пэм 2500-рэ хуэдиз яIарэ пэт». 1946 гъэм ХьэфIыцIэ Мусэбий Зеикъуэ къуажэ Советым и унафэщIу хахри, а IэнатIэм илъэсиблкIэ пэрытащ. Мыбдежрауэ жыпIэ хъунущ абы и хьэлым хуиту наIуэ зыкъыщищIар: уней лъапсэхэми къуажэм дэт IуэхущIапIэхэми я теплъэм фIыкIэ зихъуэжат, гъуэгум пхъэнкIий телъыжтэкъым, удзыжьхэр и Iуфэм Iутыжтэкъым, лъэмыжхэри
гъуэгухэри зыхуей хуэзауэ къабзэт, быдэт, хуиту ущызекIуэрт. Иджыри къэс гугъусыгъуу фIэкIа зэфIамыхыфа дэфтэр Iуэхухэри нэхъ тынш хъуат, къуажэ советым псори зэрыщызэрагъэзэхуам къыхэкIыу. Щхьэхуэу тепсэлъыхьыпхъэщ Мусэбий щылэжьа зэманым къыдэкIуэтей щIэблэр зэкIуалIэ сабий IыгъыпIэхэмрэ школхэмрэ я тыншыгъуэкIэ жэнэт пэлъытэ хъуауэ зэрыщытам. АпщIондэху езыр ерыскъыкIэ зыхуей хуэмызэ унагъуэхэм, зилI зауэм хэкIуэда фызабэхэм, зауэм зеиншэ ищIа сабийхэм зэрадэIэпыкъуным иужь итт. Жэуаплыныгъэ зыпылъ а лэжьыгъэр нэгъэсауэ зэрырихьэкIым щхьэкIэ, ХьэфIыцIэ Мусэбий щэнейрэ къыхуагъэфэщауэ щытащ Министрхэм я Советымрэ Мэкъумэш лэжьакIуэхэм я профсоюзхэмрэ я Бэракъ Плъыжь зэIэпахыр, ордени, медаль зыбжани къратащ. 1953 гъэм Мусэбий хах колхоз тхьэмадэм и къуэдзэу. 1958 гъэм ар мэкъумэш бригадэм и унафэщIу ягъэуври, илъэс 15-кIэ а къалэныр игъэзэщIащ.
«КъэкIыгъэхэр зэрапщIэри зэрыIуахыжри Iэпщэ къарут, – етхыж а илъэсхэр зи нэгу щIэкIа зеикъуэдэс АбытIэ Хьэжмурат. – Жылапхъэу къыхах нартыхур машинэкIэ ягъэлъалъэу ядэртэкъым. Мусэбий зи унафэщIу щыта бригадэм зэрихьэрт нартыху гектар 220-рэ, ику иту зы гектарым нартыху гъэлъэлъауэ центнер 80-90 къытрахырт, кIэртIоф гектар къэс центнер 200 къитырт, сэхуран гектар 50-м ику иту гектар къэс центнер 15-20 къытекIырт». IэнатIэ псом нэхърэ нэхъ лъапIэщ цIыхум къыбгъэдэкI гулъытэмрэ фIыщIэмрэ. Колхозхэтхэм фIыуэ ялъагъурт Мусэбий. Адрей щхьэусыгъуэхэм къадэкIуэу, мыбдежым мыхьэнэ нэхъыщхьэ зратыр ХьэфIыцIэм лэжьыгъэм я нэхъ ини нэхъ цIыкIуи зыщидзейуэ зэрыщымытырт. Мусэбий мэкъуи пхуеуэнут, мэши пхуIуихыжынут, тракторми дэтIысхьэнут, шыми шэсынут, дыгъужьми ещэкIуэнут, бдзэжьеи къыбдещэнут, апщIондэхукIэ уи гум щыщIэри IэщIэкIынутэкъым. Апхуэдэ унафэщI хьэлым нэхърэ цIыхухэр нэхъ къыдэзыхьэх зэи щыIакъым икIи щыIэнукъым. Бжыгъэхэр щыхьэту къэбгъэувмэ, ХьэфIыцIэ Мусэбий и унафэм щIэта 5-нэ, 6-нэ бригадэхэр нартыху, кIэртIоф, сэхуран IухыжынымкIэ илъэс 15-м и кIуэцIкIэ пэрыту щытащ. Зэман зызыхъуэжым кIэлъеIэ Зеикъуэ колхозым пхъэщхьэмыщхьэ хадэхэр хисэну мурад ищIат 1971 гъэм. Iуэхур зи пщэ далъхьэнумкIэ щызэчэнджэщым, Мусэбий и цIэр къраIуащ. И псалъэм тетыжу, дзыхь хуэпщIмэ, укъигъэпэжыну, цIыхур зригъэдэIуэфрэ лэжьыгъэм и пIалъэ ищIэу апхуэдэт ХьэфIыцIэр. Аращ къалэныщIэр абы и пщэ далъхьэнымкIэ нэхъыжьхэр акъылэгъу щIызэхуэхъуар. Жыжьэ Публицистикэ ямыгъэIэпхъуэу, хадэгъэкI бригадэм колхозым щыхесэ пхъэщхьэмыщхьэ хадитI. Гектари 100-м нэс зыубыд япэрейр – Гуащэ и псынэ зыфIаща псыежэхым и Iуфэм. Гектар 70 зыубыд адрейр – Зеикъуэ и къухьэпIэ лъэныкъуэм хуэзэу, Гундэлэныпсым и Iуфэм деж. ЩIэ псоми зигу хузэIуха зэпыту къекIуэкI Мусэбий и къалэныщIэми химыщIыкIыу и гум къыхуидэнутэкъыми, зыгъэунэхуам еупщIым тхылъхэми хэплъэжурэ, хуэмурэ хадэгъэкI Iэзэ хъуат. Бригадэ игъэлажьэм и хэхъуэми кIуэ пэтми зыщиубгъум, лэжьакIуэхэм улахуэр ахъшэкIэ иратыну колхозым Iэмал игъуэтащ. МыIэрысэ гъэкIыным Мусэбий и гъащIэм щыщу
илъэс 15 тригъэкIуэдащ, абыхэм ящыщу 5-р – лэжьыгъэм къыпэрыкIыжу щытIысыжа зэманым. 143
ХьэфIыцIэ Мусэбий, абы и къуэ Мухьэмэд, АфэщIыж Iэмин сымэ Iуащхьэмахуэ лъапэ зыщагъэпсэху. 1982 «Жыгым зэпымычу уи нэIэ тебгъэтын хуейщ, – жиIэрт Мусэбий. – Ар зэрыбухъуэнщIым, абы щIыгъэпшэр зэрептым, псы зэрыщIэбгъэлъадэм, хьэпIацIэхэм зэращыпхъумэм, къыпыкIэр къызэрыпыпчыжым куэд елъытащ. Жыг лъэпкъыр ефIэкIуэн папщIэ, ди щIыпIэм нэхъ езэгъ лъэпкъыгъуэхэр хэсэн хуейщ: нэхъыбэу щIымахуэм, бжьыхьэм хъу лIэужьыгъуэхэр». Нобэ Урысейм къыщрахьэлIэ мыIэрысэм щыщу IыхьэфI Къэбэрдей-Балъкъэрым щыIуахыжу къалъытэ. Апхуэдэ бэвыгъэм ХьэфIыцIэ Мусэбий хуэдэу япэ лъэбакъуэ зычахэм я гуащIи хэлъщ. Публицистикэ 144
СэмэгумкIэ къыщыщIэдзауэ: ХьэфIыцIэхэ Мухьэмэдрэ Мусэбийрэ, Мусэбий и пхъурылъху Шурдым Анзор, Тыркум щыщ АфэщIыж Iэмин сымэ. 1982
АдыгэлIым хуагъэфащэ щытхъу псори абы къежьапIэрэ фэеплърэ хуэхъуа унагъуитIым йокIуэлIэж: езыр къызыхэкIамрэ къыщIэува щIэблэр щипIамрэ. ХьэфIыцIэ Дэвей и бын еянэрэ и къуэ етхуанэу щытащ нобэ зи илъэси 100-р дгъэлъапIэ Мусэбий. Езым къыщIэхъуа бынихым ящыщу дэтхэнэ зыри щэм я пIэ пхуиувэну, щхьэж лъэпкъым здигъэува IэнатIэр ирехьэкI. Апхуэдэу лъэ быдэу щIэблэр бгъэувыфын папщIэ, узыхуэныкъуэ псоми я лъабжьэр лъагъуныгъэрауэ къыщIокI. 1944 гъэм щхьэгъусэ зэхуэхъуа ХьэфIыцIэ Мусэбийрэ Гуэщокъуэ Бабцинэрэ зым Iэпыхур адрейм къищтэжу, зэгурыIуэ зэрылъ я жьэгу насыпыфIэм щапIа хъыджэбзитхумрэ къуэ закъуэмрэ къуэрылъхупхъурылъхухэу, абыхэм я быныжу Алыхьым цIыху 41-рэ къарипэсащ. «Дыщэ хэс нэхърэ – жьы зыбгъэдэс», – жи псалъэжьым. Нэхъыжьымрэ нэхъыщIэмрэ я зэхуаку дэлъыпхъэ хабзэм зи щIэблэр щIэзыпIыкIа ХьэфIыцIэ зэщхьэгъусэхэм къащIэхъуахэми къэзылъхуар щIэгушхуэ, зыхыхьахэри езыгъэфIакIуэ цIыху къахэкIащ. Щхьэж къылъыс IэнатIэр игъэпэжу, нобэ абыхэм Хэкур ягъэбжьыфIэ. Публицистикэ Лэжьыгъэм хущIыхьэгъуэ къызэрыримытым хуэдэу, ХьэфIыцIэ Мусэбий дунейм щекIуэкIхэм кIэлъыплъу, тхыдэм щыгъуазэу, зэманыр гукIэ зыхищIэрэ ипэкIэ плъэфу апхуэдэт. Абы фIыуэ ищIэрт езыр къызыдэкIа Зеикъуэ къуажэм и тхыдэр. БжьыхьэлI Лиуан, Къэзанокъуэ Жэбагъы, ХьэтIохъущокъуэхэ Кургъуокъуэрэ ХьэтIэхъущыкъуэрэ хьэлкIи уи нэгу къыщIигъэхьэу ятепсэлъыхьырт. ХьэфIыцIэхэ Зеикъуэ зэрыдэтIысхьар зи фIыгъэ ХьэтIохъущокъуэпщым и къуажэ зехьэкIэри фIэгурыхьт. Таурыхъхэр жиIэжрейрэ уэрэдыжьхэм я хъыбархэр къиIуэтэжу, цIыхухэр абыхэм щIигъэдэIукIыфу псэуащ Мусэбий сыт хуэдэ зэмани. ЩIэныгъэм и гур хузэIуха зэпытт. Жьыгъэм цIыхум хэлъ хьэлыр нэхъри къигъэнаIуэу къалъытэ. ЛэжьакIуэжьу псэуа Мусэбий зэманым къыздихьа зэхъуэкIыныгъэхэм щыкIэлъыплъкIэ, губгъуэхэр нэщI зэрыхъуар и жагъуэт. Ныбжьэгъужэрэгъухэм щахуэзэкIэ, абы жиIэрт: «Зауэ зэманым лIыжь-фызыжь, сабий-балигъ жамыIэу, хэт вым тесу, хэт жэм, шыд игъуэтмэ, гуфIэу, ди колхоз губгъуэр явэу щытащ. Iэщыр я куэду, мэлыр пхуэмыбжу, шыхэр бэгъуауэ къащIэхъуэу, къэралыр зыщагъэгугъыфу лажьэхэрт. Иджы трактори, комбайни, мэкъумэшым елэжь нэгъуэщI машинэ куэди зэрыщыIэм хуэдэу, Хэку зауэшхуэр зэриухрэ апхуэдиз илъэс дэкIа пэтми, зыри лэжьэну хуеижкъым, ди губгъуэхэр нэщIщ, цIыхубэм я Iэщыр хокIуэдэж. Апхуэдэу щекIуэкIыр ди къуажэм и закъуэкъым».
А псалъэуха зыбжанэм IупщIу уи нэгу къыщIагъэхьэ ХьэфIыцIэ Мусэбий и хьэлыр. Лэжьыгъэ, цIыхугъэ, лъагъуныгъэ – а щыр и хьэлт, и щэнт, и хабзэт, и дуней тетыкIэм и лъабжьэт. ЦIыхум и уасэр нэсу къэзыгъэлъагъуэр къызыдэкIа жылэжьым къыщыхуащI пщIэращ. «Зеикъуэ и къуажэдэс лъапIэ» цIэр зыфIаща ХьэфIыцIэр щIалэгъуалэм я гъуазэу, дэтхэнэми и чэнджэщэгъуу щытащ тIысыжа нэужьи. Дунейм щехыжа 2011 гъэм Мусэбий илъэс 89-м итт.
ЖьантIэр игъэбжьыфIэу, пщIэ иIэу, дунейми гъащIэми гу щихуауэ апхуэдэ щIыбагъ купщафIэ зиIа ХьэфIыцIэ Мусэбий дигу къыщIэдгъэкIыж и илъэси 100-м иужькIи гум изымыгъэхужын щхьэусыгъуэщ абы къыщIэна щIэблэр, IуэхущIафэ дахэхэр. Зи адэр, дадэр, абыхэм я адэжыр нобэ зигу къэзыгъэкIыжхэм я дежкIэ апхуэдэ нэхъыжьыр щапхъэщ икIи гъуазэщ. Марианнэ
Бахъсэн щIыналъэ, Зеикъуэ къуажэ 145 146
Публицистикэ И Пшапэ зэхэуэгъуэр къэблэгъауэ дынос Зеикъуэ. Сыщыгъуазэщ ХьэфIыцIэ Мусэбий Дэвей и къуэм хъыбар гъэщIэгъуэн куэд зэрищIэм, абы ящыщ гуэр къысхуиIуэтэжыным сыщыгугъыу аращ зыщIыхуэзгъазэри.
И ныбжьыр хэкIуэта пэтми (Мусэбий илъэс 87-рэ мэхъу), тхьэмадэр гуапэу, и макъ жану къытIуощIэ. ДызытекIухьар щыхуэтIуатэм, жеIэ: – Нэхъ пасэу фыкъэсатэмэ, фхуэсIуэтэжым къыщымынэу, фэзгъэлъагъуфынут гъэщIэгъуэн куэди. Апхуэдэ щIыпIэхэмкIэ къулейщ ди жылагъуэр. Ауэ кIыфI хъунущ мыгувэу, дэнэ дыкIуэжын иджы.
Сыхуейт вжесIэжыну жылэ псор зыпэмылъэща Iуэху и закъуэу зылэжьа лIы гъуэзэджэм и хъыбар. Жэмыхъуэ Хьисэщ зи гугъу сщIыр. Хэку зауэшхуэм хэтащ ар, ауэ абы щилэжьа Iуэху гуэрым и хъыбар сыщыгъуазэкъым. Мис а зауэм къикIыжу, ди къуажэ колхозым бригадиру щылэжьэн щIидза нэужь къэхъуа Iуэхугъуэщ сэ фхуэсIуэтэжыну сызыхуейр. Мусэбий погуфIыкIри, и япэ хъыбарыр ирешажьэ. ЩIЫМ ТЕЛЪ А зэманым къуажэр ерыскъыншэ, щыгъыныджэ хъуат. Хэку зауэшхуэм щIидзэн ипэ мэл мин 46-рэ, Iэщышхуэу 5150-рэ, шыуэ 2200-рэ
зиIа ХьэтIохъущыкъуей Ипщэм къыхуэнэжа щIагъуи щыIэтэкъым. Сэ илъэс 20-м ситу аркъудейт, итIани, вы зимыIэм шкIэ щIещIэ жыхуаIэрати, комсомол комитетым и секретару, колхозым и ревизионнэ комиссэми и унафэщIу сагъэувауэ сылажьэрт.
Зеикъуэ и мызакъуэу, дэтхэнэ жылагъуэми а гъэхэм дэсащ лIы бэлыхьхэр, къуажэ, куей унафэщI къулыкъу зэхуэмыдэхэм пэрыту. Апхуэдэ лIы гуп шууэ ХьэтIохъущыкъуей Ипщэм щызэхуэсауэ зэхэтт. А зэманым шууэ къакIухьырт, техникэу щыIэр мащIэ дыдэт.
Гупым я Iэуэлъауэр щызэтеувыIэм, Зеикъуэ колхозым и тхьэмадэр къэпсэлъащ:
– Догуэ, фэ жыфIэр содэ сэ, ауэ 1942 гъэм нэмыцэм къатIа, абы я танкхэр щагъэпщкIуу щыта щIыунэшхуэр къэвгъэнауэ, щIыр уIэгъэу щывгъэтыну куэдрэ? – йоупщI ар Жэмыхъуэ Хьисэ.
Хьисэ цIыху зы мин хуэдиз зыхэт бригадэм и унафэщIт а зэманым. Ахэр зэлэжь щIы Iыхьэм хиубыдэрт колхоз тхьэмадэм зи гугъу ищI щIыунэри. Ар Iуэху къызэрыгуэкIтэкъым. ЗэрыпхъуакIуэхэр ди къуажэ къыщысам, а мащэр абыхэм къратхъуат бульдозеркIэ, Бахъсэн ГЭС-м икIыу Псыхуабэ кIуэ пкъо фIыцIэшхуэхэр ираудри, ар щIыунэм пхъащхьэу трапIэжат. Абы фашистхэм щагъэпщкIурт я танкхэри, топхэри, нэгъуэщI техникэ куэди. Гектар бжыгъэ и инагът а щIыунэжьым къыхэна мащэшхуэм. Иджы ар белкIэ, Iэпщэ къарукIэ итхъуэжын
хуейуэ арат.
10 Заказ №733 Публицистикэ – Уей, дыпэмылъэщ, – иретыж колхоз тхьэмадэм и упщIэм жэуап – ЦIыху дапщэ щыIэ нобэкIэ уи бригадэм?
– ЩIэми, жьыми, хъыджэбз цIыкIуми, щIалэщIэ цIынэми – цIыху Хьисэ.
50 хуэдиз мэхъу.
– КъэдаIуэ мыдэ: бел щэ ныкъуэ хуэдиз пщэдей къэгъуэт, мащэжьым и деж къегъэхьи, цIыхуу щыIэр абы гъакIуэ, ирегъэтхъуэж а кумбыр зы махуищ-плIым къриубыдэу, – унафэ ещI тхьэмадэм.
Хьисэ зыри жиIэркъым, щIым еплъыхыу щытщ зы тэлайкIи, дбгъэдэкIыжащ.
Сэ а бригадэм уполномоченнэу парт организацэм сригъэбыдылIати, ар щыIукIыжым, пщэрылъ сщащI:
– Мыбы и Iуэхум уи нэIэ тегъэт, кумбыр иратхъуэжу щIым гъавэ тедмысэу хъунукъым, – жаIэри.
Ауэрэ, махуипщI хуэдизи дэкIауэ, Хьисэ сыщыхуэзэм, Iуэхур сигу – Уа, Хьисэ, мащэм сыкIуэу сеплъакъым, дауэ хъурэ? ХэщIрэ зыкъокIыж.
гуэр? – соупщI абы.
– Зэпымыууэ уэшхыр къошхри, ныбжьыщIэхэм я хъыдан вакъэхэр ялъихынущ. Хъудыр тIэкIу фIэкIа яIумыхуэу, лэжьыгъэ хьэлъэм сэ апхуэдиз цIыху пэрызгъэувэфынукъым, – къетыж абы жэуапуи, и щхьэр збгъэдех.
Апхуэдэурэ гъатхэ сэгъуэри къэсри, унафэ зыщIахэр мащэм и Iуэхум къыщIэупщIэжащ. Бригадэм щыщу колхоз тхьэмадэм и макъ зэхэзыхари сэри дыкъэгузэват, кумбыр итхъуэжыным зыри зэремылэжьам псори дыщыгъуазэти. АрщхьэкIэ Хьисэ пыгуфIыкIауэ аркъудейщ:
– ЩыIэжкъым а зи гугъу фщIы мащэр, пщэдей дыкIуэнурэ абдеж нартыху хэтсэнущ, – жеIэ Жэмыхъуэм макъ тегушхуакIэ.
Iуэхум нэгъуэщIу щыгъуазэхэр дызэплъыжа фIэкIа, зыри жытIакъым. ИужькIэщ а псом и пэжыпIэр къыщытщIар: унафэ къыхуащIа нэужь, зыми зыкъримыгъащIэурэ, Хьисэ жэщ къэс а мащэм деж кIуэрти, и закъуэ ар иритхъуэжырт. Ди щхьэщыгу ит закъуэращ абы къыдэIэпыкъуар – мащэр итхъуэжыным зэрелэжьа махуэ 28-м уэшхыр зэрыувыIа щыIэкъым. ЩIы цIынэр тыншу къыгуигъэурти, кумбыр нэхъ псынщIэу игъэнщIырт. Дауи, ар щIы щхьэфэ захуэу зылIкIэ гъэтэмэма хъуатэкъым, ауэ пхъэIэщэкIэ гугъуехь лъэпкъ кьыхэмыкIыу явэри нартыху хасэжат. ИкIи, гъэщIэгъуэнрати, гъавэр бэв хъуат. ЩIыр пшэрмэ, нартыху хужьым и хьэдзэм щIыхуфэ къыщIолъадэ. Мис
апхуэдэ нартыху бэлыхьт а гектар 58-м къыщыкIари.
Хьисэ езыр лIы Iэчлъэчт, и гъумыщIагъкIэ къыпэхъун куэд жылэм дэстэкъым, ауэ нобэми-ныжэбэми согъэщIагъуэ абы и псэр езым нэхърэ нэхъ ину зэрыщытар. АпхуэдизкIэ гуапэт а лIышхуэм игури, и псэри, къуажэ псом хурикъурт, ар и нэIуасэ псоми ехуэбылIэрт. ЩыIэу пIэрэ нобэ апхуэдэ псэ къабзэ зиIэ цIыху? 147 Публицистикэ И Мэл мин 46-рэ щаIыгъ уэтэр 46-м я унафэщIу сагъэкIуат 1953 гъэм. И пIалъэр къэсу Къущхьэхъу дыдэкIа нэужь, а мэлхэр щын хуейуэ унафэ къыщысхуащIым, мэкъуауэгъуэм и махуэ хуабэм лэжьакIуэхэр зэхуэсшэсауэ Iуэхум делэжьырт. Ди гъунэгъу лIыжь Мэжджыхь Хьэпагуэ дадэр дыгъэм худэплъейри, жиIащ:
– Шэджагъуэ хъуащ.
И лэныстэр зригъэтIылъэкIыу андез ищтэну щетIысэхым, и пыIэр щхьэрихри, къаз джэдыкIэ хуэдиз хъуну и щхьэ щыгум бэга тету къэтлъэгъуащ.
– Уа, а уи щхьэм тет щыкъырыр сыт зищIысыр? – еупщIащ абы Жэмыхъуэ Нурий.
– Уэлэхьи, сымыщIэ. – къетыж жэуап Хьэпагуэ.
Хуит щащIым, Нурии бэгар зэпиплъыхьащ, къиIэбэрэбыхьащ.
– Ухуеймэ, пхуэзгъэхъужынщ мыр, сымаджэщым абы щхьэкIэ ущIэмыгъуалъхьэу, – жеIэ Нурий.
Арати, зэгурыIуа нэужь, къубгъаныр фIыуэ иригъэтхьэщIри, абыкIэ псы къагъэкъуэлъащ. Нурий и сэр илъри, хидзэжащ псы къэкъуалъэм. Нэмэзыр ящIа нэужь, и щхьэм тет бэгар фIыуэ иIуэтри, сэмкIэ зэгуигъэжащ, абы ит уэтэпсри хуиту къригъэкъэбзыкIыжащ.
А махуэм лэжьахэм яшхыну зы щынэ езгъэукIат. Щынэ кIапэшхуэм и гъуэбзиикIэм, цыр нэхъ мащIэу къыздытекIэм деж, фэр щытригъэжри, уIэгъэм тригъэпщIэжащ. Сымаджэм а псори къехьэлъэкIауэ зыкъыдигъэщIакъым – и пыIэр щхьэритIэгъэжри ежьэжат. А уIэгъэр е екIуэнкIэ сышынэу зэ-тIэу сыщIэупщIэжат Хьэпагуэ и узыншагъэм, ауэ ар хъужауэ къыщысщIэм, сэри къысфIэIуэхужакъым.
ИтIани, сфIэгъэщIэгъуэнщ нобэр къыздэсым: апхуэдэ щIыкIэкIэ губгъуэжьым операцэ щащIат, ар зыхузэфIэкIари шынатэкъым. Лэгъупэжьу а тIуми я гъащIэр яхьат. Зэ нэхъ мыхъуми кIуауэ пIэрэт ахэр дохутырым и деж я узыншагъэ IуэхукIэ?.. Къармэхьэблэ и пщым ХьэтIохъущокъуэ Аслъэнбэч и деж хъыбарегъащIэ къигъэкIуат, молдованхэр адыгэ хэкум къеуэну иужь зэритыр къыжриIэн хуейуэ. Ауэ, ХьэтIохъущокъуэр дэстэкъыми, хьыбарыр абы и шыхъуэ Шурдым Пщымахуэ хуиIуэтащ. «Пщым схужеIэж», – жиIэри ежьэжащ.
ХьэтIохъущокъуэ Аслъэнбэч гъуэгу техьэху, Пщымахуэ гъусэ хуэхъурт, абы и хьэпшып куэд и шым кIэрыщIауэ хуигъэIэпхъуэрт. Ауэ мы зэм.
Пщыр къэсыжу хъыбарыр щыхуиIуэтэжым, шыхъуэр гъусэ хуэхъун хуейуэ абы унафэ ищIа щхьэкIэ:
– СынэкIуэфынукъым, – жеIэ Пщымахуэ. 148 Публицистикэ – Сыт къэхъуар? – щIоупщIэ ХьэтIохъущокъуэр.
– Уанэ сиIэкъым.
– Си уанэр теплъхьэнщ, унэмыкIуэу хъунукъым, – жеIэ пщыми, ахэр зэгъусэу гъуэгу тохьэ.
Шурдым Пщымахуэ лIышхуэт, Iэчлъэчт. Гъуэгу техьэну зэрыхуэмеям къыхэкIыу, зауэм здэкIуэм, щIалэгъуалэм абы хуаус мыпхуэдэ уэрэд:
УеплъынкIэрэ, пащIэ сырыхущ,
Хуэмыху псоми я щIэгъэкъуэнщ,
Шурдым и къуэкIэрэ Пщымахуэ цIыкIу.
Апхуэдэурэ, ауан ящIурэ, молдованхэм щезэуэн хуей губгъуэм нэсахэщ. Ауэ а зауэм ХьэтIохъущокъуэм хыхьэн идакъым.
Молдованхэр иракъухьу зэбграхуа нэужь, бийм щыщу къэнаIамэ зыфплъыхь жаIэри, щIалэгъуалэр зэбграгъэкIат. Абыхэм къагъуэтыжащ Шурдым Пщымахуэр. Ар шууей 40 хуэдизым къаувыхьауэ, и закъуэ яхэзэухьу яхэтт. А зэманым фоч щыIами, мыхьэнэншэт, сэшхуэрат нэхъыщхьэри, абы Пщымахуэ хуэIэрыхуэт.
КъэкIуахэр къыдэIэпыкъущ, Пщымахуэр текIуэри, зэгъусэу къагъэзэжащ нэхъыжьхэм я деж. Абы хузэхалъхьар къэнащ Шурдым Пщымахуэ и уэрэду, ауэ ХьэтIохъущокъуэ Аслъэнбэчи и Iыхьэр «лъагъэсыжащ»: 149
ХьэтIохъущокъуэурэ лIы фIыцIэ фагъуэ,
Уэ, щIы нагъуэр зытегъуэтэн,
Зыгъази зы шэр къахэдзэ,
Зегъэзыхи зы хьэдэр къащтэ,
Напэншэурэ умыкIуэжынум.
Апхуэдэт пасэрей адыгэм и псэукIэр: лъэпкъ Iуэху щыIэу зымащIэкIэ зыщIебгъэхамэ, уэрэд пхуаусынти, уи напэр трахынт. Адыгэ хэкум къеуэну молдованхэр а зэращ къызэрыкIуар, абы и ужькIэ зэи къытрагъэзакъым. Игъэшынауэ къыщIэкIынт ахэр шууей 40-м и закъуэу япэувыфа Шурдым Пщымахуэ. И БоРЭН Е -ЖЭМЫЖьГЪЭГЫЗ
Мы тхыгъэм сэ и гугъу щысщIынущ академики профессори зыхэмыта адыгэ мэкъумэшыщIэхэм илъэсым и IыхьиплIми, и дэтхэнэ мазэми, гъэм и сыт хуэдэ лэжьыгъэми, Iуэхугъуэми акъыл хэлъу, IэкIуэлъакIуэу бгъэдыхьэфу, ягъэзэщIэфу зэрыщытам. Сэри ахэр ди лъэпкъым, нэгъуэщI лъэпкъхэм я тхьэмадэ, ныбжьыщIэ, цIыхубз акъылыфIэхэм я Iуэху бгъэдыхьэкIэу щытахэу ди 150
Публицистикэ япэ итахэм къаIуэтэжахэм, езыхэм я нэгу щIэкIауэ жаIэжахэм къыхэсха Iущыгъэщ.
Сэ япэу и гугъу фхуэсщIынущ Баллдырэ и борэным (адыгэхэр абы зэреджэр бэдрэжузщ), ар зищIысымрэ Нэгъуей хэкум абы ехьэлIауэ къыщыхъугъамрэ. Ар щIымахуэм и иужьрей дыдэ махуиплIымрэ гъатхэм и япэрей махуищымрэ къэхъу хабзэ борэнщ. Ар иужьрей бжэкIэмкIэ мартым и 19 – 25-хэращ, жэщибл-махуибл мэхъу.
АтIэ, а Баллдырэ и борэныр 1601 гъэм Нэгъуей хэкум икъукIэ гуащIэу къыхуэкIуат. А гъэм гъэмахуэр зэрикIыу, щIыIэхуэкIуэ щыхъум, щIы щIагъым гъуэ щызиIэу щыпсэу дзыгъуэхэм я псэупIэр ябгынащ, нэгъуэщI егъэзыпIэ къызэрагъэпэщащ. Абыхэм я гъуэхэр щаухуэрт мэкъу, хьэуазэ, пыпхъуэ лъабжьэхэм, губгъуэм къыщыкI удзыжь нэхъ лъабжьэ быдэ зиIэхэм я зэхуакум. Дуней и пIалъэ зыщIэхэм, абы и нэщэнэхэм щыгъуазэхэм къагурыIуащ 1602 гъэм и щIымахуэм борэн гуащIэ къызэрыхъунур. МэкъумэшыщIэ махуэгъэпсымкIэ псэухэм щIымахуэм зыхуащIащ. Емыгугъуахэм мэкъумылэр къаймэщIэкIащ. Нэгъуейхэр Iэщ куэд зезыхуэ лъэпкъщ, абыхэм ящыщ зыбжанэм я былымыр яшхын зэрамыIэм, щIыIэм икIуэдыкIащ.
Уеблэмэ жаIэж, нэгъуеипщым, былым куэдыIуэ зиIэм, и мэкъумылэр къемэщIэкIауэ а борэныр къытехъуауэ. Пщым хэкур и кIыхьагъкIи, и бгъуагъкIи къызэхикIухьащ, мэкъумылэ щэн зиIэ лъыхъуэу. Ауэ мэкъуи, хьэуази, мэш гъупщи ищэну зиIэ имыгъуэтауэ екIуэлIэжащ.
Къуажэпщым ищIэрт МухьэмэдкIэ зэджэ я къуажэ щIалэр гъэтIылъыгъэкIэ зэрымыбэлэрыгъыр. ИкIи пщым лIыкIуэ абы и деж егъакIуэ. Пэжу, Мухьэмэд и чэзум мэкъу куэд игъэхьэзырырт. И Iэщхэм щIымахуэм къадэхуэр екIуу зэщIибгъэжырти, гъэ иригъажьэрт.
Уеблэмэ абы иIэт илъэси 9 – 10 зи ныбжь пыпхъуэ зэщIэбгъэжахэр. Ауэ лIыкIуэм сыт имыщIами, Мухьэмэд гурыIуакъым мэкъу кърищэну. Жэуапу къритар зыщ: «Ахъши, дыщи, былыми – зыри сыхуейкъым. Мэкъум и уасэр пщым и пхъуращ».
Пщыр абыкIэ арэзы хъуакъым. ТIэкIурэ гупсыса иужь, пщым ахъшэу, дыщэу иIэр зэщIикъуэри, унэм къыщIихащ икIи Iэщыр зэрыт Iуэм ихьащ. Пщым щIиха мылъку псори и былымхэм ятридзэну арат. И щхьэр здихьынур зымыщIэ, гупсысэ куум хэхуа и адэм абы ипхъу Баллдырэ кIэлъыкIуащ.
– Ди адэ, – жиIащ абы, – мы Iэщым и бэлыхьымрэ и хьэзабымрэ уэри сэри гъуэгу къыдатынкъым. Сет Мухьэмэд, мэкъур уасэу къеIыхи. Ар егъэшхи, уи былымыр гъейм къегъэл.
Адэр едэIуащ ипхъу губзыгъэм. Дэтхэнэми метр 20 и кIыхьагъыу мэкъу пыпхъуищ къыIихри, Баллдырэ дахэр абы иритащ.
А мэкъум къригъэлащ пщым и былымыр. Мэкъумылэншэ хъуа
къуажэдэс унагъуэхэми Мухьэмэд псапэу мэкъу яритри, я Iэщри къахузэтригъэнащ. А псори я фIыщIэщ мэкъумэшыщIэ махуэгъэпсым ирипсэу, гъэм и щытыкIэну нэщэнэхэм хилъагъуэм теухуауэ гъэтIылъыгъэ зыщIа Мухьэмэд, бэлыхьымрэ хьэзабымрэ къызыгурыIуа цIыхубз губзыгъэ Баллдырэ дахэ сымэ. Публицистикэ Лъэпкъхэм псалъэжь Iущхэр яIэщ. Нэгъуейхэм жаIэ: «Ади кIуэ, мыди кIуэ, ауэ Баллдырэ и борэным унэм кIуэж».
МэкъумэшыщIэхэмрэ Iэщыхъуэхэмрэ зэрыбжэу щыта махуэгъэпсымкIэ илъэсыр мазэ пщыкIутI, махуэ 365-рэ мэхъу. Илъэсыр IыхьиплIу гуэшащ: гъатхэ, гъэмахуэ, бжьыхьэ, щIымахуэ лъэхъэнэхэу.
Гъатхэ. Ар махуэ 92-рэ мэхъу. Гъатхэр къохьэ гъатхэпэм (мартым) и 23-м. Абы хеубыдэ гъатхэпэм щыщу махуи 9, мэлыжьыхьыр (апрелыр) – махуэ щэщI, накъыгъэр (майр) – махуэ 31-рэ, мэкъуауэгъуэм (июным) щыщу махуэ 22-рэ.
МэкъумэшыщIэр иужь итт гъатхэм мыбэлэрыгъыным. Ижь-ижьыж лъандэрэ жаIэ: «Гъатхэ махуэ гъэ егъашхэ», «ГъатхэфIрэ гъэлъхуэфIрэ Тхьэм къывит», «Бэдрэжуз – жэмыжьгъэгыз».
Адыгэхэм щхьэж зыщыпсэу щIыналъэм езэгъыу, дэтхэнэ зи чэзу Iуэхур щегъэкIуэкIын хуейм теухуа махуэгъэпси яIэу щытащ. Псалъэм папщIэ, дэтхэнэ мэкъумэш къэкIыгъэри щытесэн хуей, вакIуэ дэкIыгъуэ, мэкъуауэгъуэ ехьэлIауэ. Апхуэдэу шыбз хакIуапщIэ къыщызэрагъэпэщ, мэл хъубжэм тIы, жэмхэм гуу щыхагъэхьэ лъэхъэнэхэри гъэунэхуауэ яIэт.
зэманхэм Гъэмахуэ. Ар мэкъуауэгъуэм и 23-м къохьэ. А махуэм и жэщыр илъэс псом жэщу хэтым я нэхъ кIэщIщ – адыгэхэр абы «шэмыгъапцIэ жэщкIэ» йоджэ. Гъэмахуэр псори зэхэту махуэ 92-рэ мэхъу. Абыхэм хохьэ мэкъуауэгъуэ мазэм щыщу махуи 8, бадзэуэгъуэ (июль) мазэм щыщу махуэ 31-рэ, шыщхьэуIу (август) мазэм щыщу махуэ 31-рэ, фокIадэ (сентябрь) мазэм щыщу махуэ 22-рэ. Гъэмахуэр мэкъумэш лэжьыгъэхэм щигуащIэгъуэ лъэхъэнэщ. Хьэсэхэр, пщIанэхэр къабзэу зехьэн
хуейщ. Абы и закъуэкъым, атIэ къэкIыгъэхэм я бий псоми – хьэпIацIэхэм, узхэм ебэныпхъэщ. Зи гугъу сщIахэр и чэзум тэмэму зэфIумыгъэкIмэ, «пфIахьэхуауэ» аращ. Ахэр псори тэрэз пщIырэ – Алыхьым мэкъумэшыр къуипэсащ – «къэпхьэхуащ». Гъэмахуэ махуэ 92-р мы къэкIуэнум хуэдэу гуэшащ (адыгэ мэкъумэшыщIэ махуэгъэпсымкIэ): бадзэуэгъуэм и 17-м гъэмахуэ шылэр къохьэ – ар махуэ 40 мэхъу, шыщхьэуIум и 22-м еух. Абы и ужькIэ иджыри фокIадэм и 22 пщIондэ гъэмахуэщ.
Бжьыхьэ. Мы лъэхъэнэри мэкъумэшыщIэм и зэман нэхъ хьэлъэ
дыдэхэм ящыщщ. Гъэ псом къагъэкIар, къагъэхъуар къыщрахьэлIэж
мазэхэщ. Ари махуэ 91-рэ мэхъу. Абы хохьэ фокIадэм (сентябрым) щыщу махуи 8, жэпуэгъуэр (октябрыр) зэрыщыту, махуэ 31-рэ, щэкIуэгъуэр (ноябрыр) зэрыщыту, махуэ 30, дыгъэгъазэм (декабрым) щыщу махуэ 22-рэ. БжьыхьэкIэ мазэхэм къэхъу щIыIэм, къех жэп гуащIэм къэкIыгъэхэм ящыщу кIэртIофыр, хадэхэкIхэу помидорыр, къэбыстэр, бжьыныр, нэгъуэщIхэри къегъэлыным хуэсакъын хуейщ.
ЩIымахуэ. Махуэ 90 мэхъу. Абы хохьэ дыгъэгъазэм щыщу махуи 9, щIышылэ (январь) мазэр зэрыщыту, махуэ 31-рэ, мазаер (февралыр) – махуэ 28-рэ, 29-рэ хъууэ, гъатхэпэ (март) мазэм щыщу махуэ 22-рэ. 151 Публицистикэ ЩIымахуэ шылэр къохьэ щIышылэм и 17-м, ар махуэ 40 мэхъу. Шылэр еух мазаем (февралым) и 23-м. Абы и ужькIэ аргуэру махуэ 25-
кIэ щIымахуэу щытщ.
Къызэрыдгъэлъэгъуам хуэдэу зэхэлъщ адыгэ мэкъумэшыщIэм и
илъэс махуэгъэпсыр. Сэ къызолъытэ ар акъыл хэлъу зэхэлъхьа хъуауэ. Гъэр къызэрыкIуэм, дунейм и щытыкIэм елъытауэ адыгэ
мэкъумэшыщIэхэм я лэжьыгъэр зэтраухуэрти, я Iуэхур тэмэму къайхъулIэрт. КъайхъулIэрт, сыт хуэдэ гъэми и шыфэлIыфэм, и къэкIуэкIэм елъытауэ мэкъумэшыр ящIэрти, Iэщыр зэрахьэрти. Абыхэм я гъащIэ псор «щIэщIауэ» яхьырт, зыгуэрым темыплъэкъукIын папщIэ.
Си гугъэщ адыгэ мэкъумэшыщIэхэм ижь-ижьыж лъандэрэ къадекIуэкIа махуэгъэпсыр ноби гъавэ зыщIэхэм, Iэщ зыгъэхъухэм щхьэпэ яхуэхъуну.
Ахэр IуэрыIуатэу ди деж къэзыхьэса, ищхьэмкIэ зи гугъу фхуэтщIа лIыжь губзыгъэхэм Тхьэ сахуолъэIу я гуэныхьыр къахуигъэгъуну, жэнэтыр унапIэ яхуищIыну.
Зытхыжар Муратщ 152 Публицистикэ «ЛИНЭ И УДЗ » «Мы тхылъ цIыкIур си къуэрылъху, сабий дыгъэ, псори дыкъэзыгъэщIам деж жэнэтбзууэ зыгъэзэжа си Линэ цIыкIу, си Линэ гуащэ фэеплъ хузощI». 2022 гъэм Щхьэгъэпсо Сэфарбий Налшык къыщыдигъэкIа «Линэ и удз гъэгъахэр» тхылъым и псалъащхьэщ мыр. Тхылъыр къызэIуех Линэ цIыкIу фэеплъ хуищIа усэмкIэ.
Уи цIэр тхъумэну, удзым фIэтщауэ,
Уи фэеплъ дахэу къуршхэм къыщокI, – щыжеIэ абы. 153
Щхьэгъэпсо Сэфарбий биологие щIэныгъэхэмкIэ докторщ, профессорщ, РАЕН-м, -м я академикщ, Къэбэрдей-Балъкъэрым, Урысей Федерацэм егъэджэныгъэмкIэ щIыхь зиIэ, Къэбэрдей-Балъкъэрым, Ингушетием щIэныгъэмкIэ щIыхь зиIэ я лэжьакIуэщ. И Iэдакъэм къыщIэкIащ лэжьыгъэу пщIы бжыгъэхэр, тхылъ куэд. Ахэр ятеухуащ щIыуэпсым, къэкIыгъэхэм, псэущхьэхэм, егъэджэныгъэм. Дэтхэнэми щIэныгъэ куу и лъабжьэщ, республикэм и щIэныгъэ хъугъуэфIыгъуэхэм ящыщщ. «Линэ и удз гъэгъахэр» – къэкIыгъэхэм, удз гъэгъахэм, жыг лIэужьыгъуэхэм, псэущхьэхэм, хьэкIэкхъуэкIэхэм, жыпIэнурамэ, щIыуэпсым и къулеигъэхэм усэбзэкIэ щытепсэлъыхь тхылъщ. Ауэ мыр усэбзэ къудейкъым, щIэныгъэкIэ псыхьа усэбзэщ. Укъеджэу зыбгъэпсэхуу аракъым тхылъым –
щIэщыгъуэрэ гъэщIэгъуэну куэд къыбжаIэ, уагъэгупсысэ. УсэбзэкIэ зэтещыпыкIауэ къиIуэтащ щIыуэпсым и щэхухэр, уеблэмэ ар усэ гъуэгукIэ тхыдэми IуэрыIуатэми хохьэ. Биологие щIэныгъэм куууэ зэрыхэтым, щIыуэпсым и щэху куэд зэрищIэм, дыкъэзыухъуреихь дунейм бзэ щхьэхуэ зэриIэр зэрызэхищIыкIым нэмыщI, лъэпкъ тхыдэми щэнхабзэми захуегъазэ. Языныкъуэ тхыгъэхэм псалъащхьэурэ къыщокIуэ зытепсэлъыхьым пэджэжу адыгэ усакIуэхэм я IэдакъэщIэкIхэм къахиха сатырхэр. Псалъэм и хьэтыркIэ, адыгэшым щытепсэлъыхькIэ, Щомахуэ Публицистикэ Амырхъан и псалъэхэр къехь: «Феплъ, илъащи, шы лъакъуэхур, шагъдий дахэу адыгэшыр». Дзэлхэм я гугъу щищIкIэ, Гъубжокъуэ Лиуан и сатырхэр къегъэлъагъуэ: «Лей къалъысами зэ дзэл бжэгъухэм, ялъокIыр жыгыу щIым хэкIэн». ЕкIэпцIэм и деж носри, Ацкъан Руслан и усэр дигу къегъэкIыж: «ЕкIэпцIэ пкъохэр къызэпхощ ятIагъуэ блыным, дзажэм ещхьу». «Андэгурэ сшхакъым Iэджэ щIауэ, нобэ дыдэгъэкI андэгурэхьэ» жеIэри, Уэрэзей Афлик и сатырхэмкIэ къыщIедзэ а къэкIыгъэм теухуа усэри. УсакIуэхэм я едзыгъуэхэм нэмыщI, адыгэ уэрэдыжьхэм, IуэрыIуатэм захуегъазэ – ахэри щапхъэу къегъэсэбэп. Мы тхылъым ит усэ къэс щIэныгъэ къыхыбох. КъэкIыгъэхэм тепсэлъыхьмэ, усэм хеухуанэ ахэр зыгъэщхьэхуэ гуэрхэр: къыщыкI щIыпIэр, зэрысэбэпымрэ зэрыхущхъуэмрэ, къыхащIыкIыр, мэ къыпихыр зыхуэдэр. Хэт мащIэ дыдэ хъури, Тхылъ Плъыжьым иратхащ, хэт кIуэдыжащ, хэт куэду къокI, хэт зэран иIэщи, яхуэгъэкIуэдыркъым. Зы щапхъэу «ДыгъужьгъалIэ» усэм девгъэплъ. 154
КъэкIыгъэм и хъыбарыр усэкIэ къытхуеIуатэ. И теплъэри, дауэ къахута хъуами, сыт хуэдэ лIэужьыгъуэхэм ящыщми зэпкърех. ГъэщIэгъуэнщ ар Тхылъ Плъыжьым иратхауэ щрихьэлIэкIэ жиIэри:
Гъурцу щыIэм къащхьэкIыу Бахъсэн Iуфэм зы къыщокIыр…
ЩыIат кIуа лIэщIыгъуэм и пэм
Еджагъэшхуэ мы ди щIыпIэм,
Пэмыжыжьэу Былым къуажэм Щыхуэзат ар мы гъурц лъахъшэм.
ИпкъкIи и фэкIи мы гъурцыр
И лъэпкъэгъухэм емыкIуалIэт.
Еджагъэшхуэм абы щыгъуэм Ар къибжат нэгъуэщI лIэужьыгъуэу. Илъэсищэм щIигъу дэкIауэ,
Ар Тхылъ Плъыжьым иратхауэ,
Сыхуэзащ а гъурц телъыджэм.
Хэст ар мывэм, зигъэпщкIу щIыкIэу.
СоIущащэ, хуэсщIу фIыщIэ:
Уратхами уэ Тхылъ Плъыжьым,
Упсэущ ноби, къикIыж мыдэ. ЕкIэпцIэм теухуауэ:
«Пхъэгъэсын пхуэхъунукъым екIэпцIэр, И пкъыр куэду псыIэм иубыдащи.
Хуабагъ щIэлъкъым,
Дэпи хъуркъым и пхъэр,
ЦIыху Iэпкълъэпкъ пIыщIар игъэхуэбэну, – жеIэри щIэджыкIакIуэм ирегъэцIыху а къэкIыгъэр. Публицистикэ «Жыгым и лъэIу» усэм къыщыгъэлъэгъуащ абы и гукъеуэрэ и тхьэусыхэрэ, цIыхум ахэр зэрызэхимыщIыкIымрэ къызэрыфIэмыIуэхумрэ жыгым зэран зэрыхуэхъур. Абы хуэкIуэу, щIагъыбзи хэлъу, псалъащхьэ хуищIащ Къэжэр Хьэмид и усэм къыхиха сатыр: «Ягъэуват удзгъэкIыу шыдыр»… «СывмыухъуэнщIыт илъэс къэскIэ,
Зы къудамэ къыстевмынэу,
Феплъыт, пывупщIыж Iэпхъуамби
Абы фызэрыхуэныкъуэм!» – мыпхуэдэт ХьэтIохъущокъуэм и хадэм щыкI жыг баринэм и лъэIур. Ауэ ухъуэнщIакIуэхэм къагурыIуакъым:
«УтщIыжынущ щIалэ, аращ дызыхэтыр», – къыжраIа мыхъумэ. Ауэ лъэIури щэIури
Зыми зэхихакъым,
ЯухъуэнщIащ жыг дахэр,
Жыгыпкъ пцIанэр къаплъэу, – еух мыпхуэдэу усэр. Усэр ящыщщ ныбжьыщIэхэм я дежкIэ гъэсэныгъэ мыхьэнэшхуэ зиIэхэм, къэкIыгъэхэм гущIэгъу яхуэщIыным абыхэм я гупсысэр хуигъэкIуэнущ. Щхьэгъэпсор зытетхыхьа Iуэхугъуэм куэдрэ ди къалэм ущрохьэлIэ – пцIанэу «зызэхуэзышэ» жыгхэр уэрамхэм щынэщхъей хуэдэщ. ФIарийм, розэм, сэтэнейм, енэбым, мэжджытжыгым, къыпцIейм, къущхьэхъу шейм, къэлэрдэгум, тут мэракIуэм, кхъужьейм, къэрабэм – къэкIыгъэ куэд дыдэм щытетхыхьащ тхылъым икIи дэтхэнэри щIэщыгъуэ къыпщещIыф, сыту жыпIэмэ нэхъапэкIэ узримыхьэлIа къахыболъагъукI. Псэущхьэхэм щатетхыхькIэ ахэр щыпсэу щIыпIэхэр, я хьэлхэр, я теплъэр, я къарур къегъэлъагъуэ. «Щомыщыр Кавказым щыгъэбэгъуэжынымкIэ Урысей комиссэм и тхьэмадэ, ди ныбжьэгъуфI академик Рожнов Вячеслав и деж» жеIэри, «Щомыщ» усэр егъэпс. ХьэкIэкхъуэкIэхэр щысхьыншэу зыукI нэпсей гуэрхэм я зэран екIыу ахэр кIуэдыжхэм зэрыхабжар, Тхылъ Плъыжьым зэрыратхар жеIэ. И бланагъэм, и зекIуапIэхэм, и хьэлхэм, и фэм, и нэм и жанагъым, зэрытхьэкIумафIэм, и шхыныгъуэм – псоми топсэлъыхь. «Адыгэ щIэныгъэлIхэм ящыщу япэ дыдэу академик хъуа си егъэджакIуэ, си лэжьэгъу Тембот Аслъэнбий и фэеплъу», – тетхащ «Шыкъулътыр» усэм. УсэмкIэ дегъэцIыху шыкъулътырыр. 155
Шыкъулътыр ажэшхуэр плъыру
Тетщ къурш лъагэм, бгым къеплъыхыу.
И лъэр быдэщ, и нэр жанщ,
Мысыр сэшхуэм ещхьщ и бжьитIыр. Щхьэр еIэтыр, хешыр и пщэр,
Тегъэхуауэ тхьэкIумитIыр, Къурш бэуэкIэм щIодэIукIыр. Публицистикэ Девгъэплъыт тхыдэ напэкIуэцIхэм дыхэзыгъэплъэж усэ зыбжанэм. ГъэщIэгъуэну гъэпсащ «КъырымIэпэ» усэр. Удзыр къыздикIари, ар зэрызэранри, зэрызиубгъуари къегъэлъагъуэ:
Дэнэ щIыпIэ къикIт а гъуамэр?
Сыт зэманым дищI къихьа?
Мы упщIитIым я жэуапыр
Удзым и цIэм хэгъэпщкIуащ, – жеIэри уегъэгупсысэ, адэкIэ абы теухуауэ къигъэнэIуэнум упигъаплъэу икIи ухуигъэпIащIэу. Кърым хъаным и шуудзэм
Ар зэгуэрым къыздахьащ,
Жылэр шыкIэхэм хэпхъати,
Гъуэгухэм, губгъуэхэм къинащ. ЩымыIэжми хъаныдзэр,
Ежьужь удзыр мыкIуэдыж. «ЩIэрыкIуэ» усэм щытопсэлъыхь абы и фIэщыгъэр «кIуасэурэ бэгъуэн зэрыфIэфIым» къызэрыхэкIам. ИтIанэ тхыдэмкIэ зегъазэ. Дэнэ ар къыздикIар, къыщыунэхуар? 156
Ижь-ижьыжкIэ хадэхэкIыу
Мыр я хадэм щащIэ хъуат,
Христофор Колумб Европэм
Къришахэм ящыщ зыт. Гулъытэ хуещI щIэрыкIуэр зэрысэбэпми:
Хэлъщ хущхъуэшхуэ лъабжьэщIэкIэм,
ПэщIэувэу фошыгъу узым. «ХьэмкIутIей» зыфIища усэм и пэм къригъэуващ Уэрэзей Афлик и сатырхэр: «Сэшхуэу хьэмкIутIей зыкIэрытщIауэ, Чыцэ мэзыр ди зауэлI хэщIапIэт». А къэкIыгъэм и тхыдэми дыхоплъэ:
ПщIэ щыхуащIт абы Европэм,
Къыхощ куэдрэ Алыдж тхыдэм,
ФIэфIт еплъыну Чынгызхъан
ХьэмкIутIейм и гъэгъа хужьхэм. Сэбэпышхуэу жыгым пылъыр
ФIыуэ щащIэрт Къэбэрдейми,
И пхъэ быдэр, жырым хуэдэр, ЯщIт дамэкъуэ, баш плъыжь дахэ. ХьэмкIутIейр узыншагъэмкIэ къагъэсэбэпу щытащ:
Ягъэхъужт и тхьэмпэм, пхъафэм
Гум хэт узи ныбэ узи. Публицистикэ «Линэ и удз гъэгъахэр» усэ тхылъым иIэщ псалъэгъэнахуи. Псэущхьэхэмрэ къэкIыгъэхэмрэ, ахэр къыщыкI щIыпIэхэм я фIэщыгъэхэр гурыIуэгъуэ щещI абдеж. Тхылъым и фIагъхэм ящыщщ абы ит тхыгъэхэр ахэр зи IэдакъэщIэкIым езым триха сурэтхэмкIэ зэрыгъэщIэрэщIар. Тыншщ: усэм укъоджэри, и щIагъымкIэ сурэтым ущоплъыж, фIэщыгъэхэм къыбгурымыIуэ яхэтми, псалъэгъэнахуэмкIэ къыщыбогъуэтри зыбогъащIэ. Тхылъым ит тхыгъэхэм щIэныгъэ зэрахэлъым, псалъэхэр шэрыуэу зэригъэджэгум нэмыщI, усэхэм художественнэ дуней ущрохьэлIэ: «Тегъэхуауэ тхьэкIумитIыр, къурш бэуэкIэм щIодэIукIыр» («Шыкъулътыр), «Iэгум ижу, и пкъыр псыгъуэт» («Щомыщ»), «Тхьэмпэ кIыхьым жьыр еубыдри, телъщ псы щIыIум, хьэфэ топу» («Псыенэб»), «ЗэрылъэкIкIэ зищIу лъагэ, зыхуищIыну гъунэгъу дыгъэм» («ТIупI дэжей»), «Ещхьу нэпсыр щIипIытIыкIым, тхьэмпэм ибгъухэр ещIыр псыф» («Удз гъыринэхэр»). «Анэдэлъхубзэм хуэIэижь щIэныгъэлI» щыхужеIэ тхылъым и пэублэ псалъэм филологие щIэныгъэхэмкIэ доктор, профессор БакIуу Хъанджэрий. «Сэфарбий и тхыгъэ мы тхылъым ихуахэр усэ жыпхъэм щIригъэувар усэ итхын къудейуэ аракъым, атIэ усэбзэр нэхъ зэрышэрыуэр къигъэсэбэпу, адыгэхэм, псом хуэмыдэу къытщIэхъуэ щIэблэм, дыкъэзыухъуреихь щIыуэпсыр, къэкIыгъэхэр, псэущхьэхэр нэхъыфIу яригъэцIыхун, абыхэм я мыхьэнэм, я хьэл-щэным, я теплъэм сэбэпу цIыхум къыхуахьым дэтхэнэ зыри щигъэгъуэзэн папщIэщ. Сэфарбий усэ щхьэхуэ триухуащ къэкIыгъэхэм, жыгхэм, мэзхэм, хьэкIэкхъуэкIэхэм ящыщ куэдым. Абыи къыщызэтемыувыIэу зи гугъу ищIхэм ятеухуа псалъалъэ и лэжьыгъэм щIигъужащ, куэдым ящыгъупщэжа терминхэр дигу къигъэкIыжу», – жеIэ абы тхылъым тепсэлъыхьу. «Линэ и удз гъэгъахэр» ди щIыуэпсыр зэрыбейм щыхьэт техъуэ тхылъщ. Мыбы балигъхэри нэхъыщIэхэри дихьэхынущ. Псом хуэмыдэу тхылъыр къахуэщхьэпэну си гугъэщ ныбжьыщIэхэм, курыт еджапIэм щIэсхэм. Япэрауэ, къэкIыгъэхэмрэ псэущхьэхэмрэ зэзыгъэцIыхуну дихьэх цIыкIухэр а гъэщIэгъуэн ящыхъум нэхъри куууэ хишэнущ; етIуанэрауэ, зи гупсысэ зэрыубыд къудей школакIуэхэр мыбы итхэм еджэмэ, гущIэгъум, гудзакъэм хуиущиинущ; ещанэрауэ, тхылъыр щапхъэ яхуэхъунущи, лъэпкъ тхыдэмрэ щэнхабзэмрэ гулъытэ хуащIыным цIыкIухэр нэхъри хущIэкъунущ. Ехъуапсэу, усэ цIыкIухэр зэзыгъащIэм абы хэлъ щIэныгъэр игъащIэкIэ и щхьэм къинэнущ. Си гугъэщ «Линэ и удз гъэгъахэр» тхылъым и напэкIуэцIхэр
куэдрэ къызэIуахыну: литературэм дихьэххэми, щIыуэпсым и щэхухэр зыджхэми, псэущхьэхэмрэ къэкIыгъэхэмрэ ятеухуауэ щIэщыгъуэ къэзылъыхъуэхэми. Заремэ 157 158
Публицистикэ Сэфарбий ЛИНЭ И УДЗ Си сабий дыгъэр, си сабий щыгъэр
Мазэр и нэгум къищу къалъхуат,
ГъащIэр фIэIэфIу, нанэ игъафIэу,
Ар гуащэ напщIэу тхьэм къыдитат.
И сабииягъым емылъытауэ,
Хэлът хьэл-щэн дахэ, и бзэр шэщIат,
Хуейм шэрыуащэу щIидзэрт гушыIэу,
Балигъ нэщэнэу Iэджэ къищтат. Адыгэ пшынэм и макъ къэIуамэ,
ЗигъэкIэрахъуэу, щIидзэрт къэфэн,
Дежьурт уэрэдым, усэ къыпхуеджэрт,
ГъащIэгъэдахэу Тхьэм къыдитат.
Си кIэ баринэу, сигу игъэину,
И цIэр екIужу си хъыджэбз цIыкIут.
Линэ, си Линэ, си дыгъэу Линэ,
Удз гъатхэпежьэу уи гъащIэр кIэщIт. Утхишыжами Тхьэшхуэм уэ пасэу,
Ди гум уилъ защIэу гъащIэр йокIуэкI.
Уи цIэр тхъумэну, удзым фIэтщауэ,
Уи фэеплъ дахэу къуршхэм къыщокI. Аслъэныдзэт япэм жытIэр,
Иджы доджэ Лъостэн удзкIэ.
Ущыхуозэ абы бгыщхьэм,
Къыр зэхуакур и унапIэу.
Ари гъуэжьщ, къэрабэм ещхьу,
И пкъыр лъагуэщ, гъэгъар батэщ, Си къуажэгъу, КъБКъУ-м и ректору щыта Лъостэн Владимир и фэеплъу Публицистикэ И къапщIийхэр гъуэжь-дыщафэщ,
Тетщ и тхьэмпэхэм цы щабэ.
Къурш гуэгушхэм я шхыныгъуэщ,
Шыкъулътырхэми яфIэфIщ.
Къэвгъуэтынущ ар фылъыхъуэм, ЩокI гуэрэну Шэджэмыщхьэ. Жьуджалэр щокIыр тафэм, къумым,
Удз лъабжьэр хэту щIым и щхьэфэм.
Иропсэуфыр псыIэ мащIэм,
ХуэщIащи и пкъыр дыгъэм, уэгъум.
Хъурейщ, баринэщ удзыпкъ лъэщыр,
И плъыфэр мыхъуу зэи щхъуантIэпс.
И тхьэмпэ гъурхэм банэ тетщи,
Япэ къэс Iэщыр пэмылъэщ.
Щыхъуам и деж жылалъэ гъурхэр,
Ар бжьыхьэ жьапщэм ирехьэжьэ,
ЕIэтри уафэм, хьэфэ топу,
КъыщрехуэкIыр щIым нэмысу.
Жылалъэр уэгум щызэгуочри,
Жылэ къилъэлъхэр хепхъэр щIым.
ЩытыкIэ щхьэхуэу, зым емыщхьу
Жьуджалэ гъащIэр – жьырщ зэпхар. ЦIыху нэпсейхэм я зэранкIэ
ХьэкIэкхъуэкIэ куэд кIуэдахэу,
ЩIэблэ къэхъум ямыцIыхуу
Иратхауэ итщ Тхылъ Плъыжьым. И цIэр тщIэми, дымылъагъуу,
Джэду лъэпкъым я нэхъ лъэщу, 159
Щомыщыр Кавказым щыгъэбэгъуэжынымкIэ
Урысей комиссэм и тхьэмадэ, ди ныбжьэгъуфI,
академик Рожнов Вячеслав и деж 160
Публицистикэ Я нэхъ бланэу ябж щомыщыр
Мис абыхэм ящыщ зыщ.
И псэупIэр бгырт, мэз Iувырт,
Пхыдза щIыпIэу цIыху здэмыкIуэрт,
Мылыжь лъэгури и щэкIуапIэт,
Къыхэмыщу уэс къесам.
И хьэл-щэнкIэ Iэмалшыт,
Хэлът бзаджагъэ, щабэрыкIуэт,
Iэзагъ хэлъу ар щэкIуэфт,
Гу лъумытэу зигъэпщкIуфт.
Iэгум ижу, и пкъыр псыгъуэт,
И фэр хужь-IэпапIэ дахэт,
Лъэщт и лъакъуэр, и кIэр кIыхьт,
ПсынщIагъ хэлъу къикIухьыфт.
И нэр жант, пхырыплъу жэщым,
ТхьэкIумафIэт, хьилэшыт.
Дзэпкъыр быдэт, жырым хуэдэу,
Игъэщащэу къупщхьэ инхэр. ФIэфIт ещэну шыкъулътыр,
Щыхьи бжэни IэщIэмыкIт.
И зекIуапIэм хэт техьами
Ар фIырыфIкIэ блимыгъэкIт.
Iэмал куэд абы хэлъами,
ХулъэкIакъым щихъумэн
И псэупIэр цIыху бзаджащIэм.
Къэнэжар щомыщу мащIэщ. Си ныбжьэгъу Бэрэгъун Арсен и деж
ЩIыуэпс Iуэхум теухуауэ
Бытырбыху щекIуэкIт конгресс.
Мы Iуэхугъуэм телэжьыхьу
А зэIущIэм хэтт цIыху куэд. Публицистикэ УнафэщIхэм зыжьэу жаIэрт
Ди щIыуэпсыр къабзэ ящIу,
Мылъкур халъхьэу щысхь хэмылъу,
Узыншагъэр нэхъыфI ящIу.
ЩIэныгъэлIхэм нэгъуэщIт жаIэр –
ЖаIэрт мэзхэр паупщIыжу,
ЩIыгулъ фIыцIэр мащIэ хъуауэ,
Псыежэххэм уефэ мыхъуу,
Хьэуар къабзэу щымытыжу,
МафIэм дису, псыдзэм дихьу,
Уеблэу щытмэ, Iуащхьэмахуэ
ТфIэкIуэдыныр Iуэхум хэлъу.
ЖаIэрт щIыр пхъэнкIий идзыпIэм
Нэрылъагъуу зэрыхуэкIуэр,
ПхъэнкIий нобэ къыттегуплIэм
Пщэдей щIылъэр зэщIищтэну.
ЩIэныгъэлIхэм жаIэр IупщIти,
Арэзы жаIам укъищIт,
Зи бзэр дахэ унафэщIхэм
Къэрал Iуэху кърамыхуэкIт. МЭЗ
Псыр къиуам щIолъадэр мэзым,
Къуаци чыци щIилъэсыкIыу,
Зэман дэкIрэ псыр ужьыхым,
ЗыкъещIэжыр хуэму мэзым.
Мэзым щокIыр куэду жыгхэр,
Я унэцIэхэр зэмыщхьу,
Щыболъагъу мыбы мей жыги,
Къущхьэмышхи щыболъагъу.
Щыплъагъунущ дей гуэрэни,
Зэзэмызэми жыгей.
Я унэцIэхэр зэмыщхьу
Мэзым щIэткъэ жыг куэдыщэ! Къагъырмэс Борис 161 Публицистикэ УхэкIыфкъым къазмакъ банэм – Мэз адакъэм и хэщIапIэм.
Куэду щокI къатхъэнсолыкъур,
Къуалэбзум шхыныгъуэу фIэфIыр.
УрохьэлIэ жызумейм,
ДэкIеяуэ гъунэгъу мейм.
Абы едэр ар кхъужьейми,
ЩIэгъэкъуэн къыхуэхъу къудейм.
ЩокI мэз щIагъым зэрыджей,
Зи теплъэгъуэр дахэкIейр,
И зэрыджэр дэп жьэражьэу,
Тхьэмпэр бжьыхьэм гъуэжь-дыщафэу.
ЩIэтщ жыг щIагъым мэракIуапцIэ,
И мэракIуэр фIыцIэ-щхъуантIэу.
ХьэжмэракIуэри щобагъуэ,
Плъыжь-фIыцIафэ гуакIуэу.
Тхьэрыкъуэфыр хъуащ абрагъуэ,
Ящхьэщыту удзхэм жьауэу.
Вэдзым и пкъыр дэкIеящ,
Батыргъэным зригъэщхьу.
ГъэщIэгъуэнщ псыIуфэ мэзыр. И А жыгейми, яIуатэ,
Дунеижьыр и ныбжьу. Уэрэзей Афлик
ГъущI гъуэгу Iуфэм пэмыжыжьэу,
Илъэс щиплIым нэс и ныбжьу,
КъалэкIыхьым щокI жыгышхуэ,
Пушкин и жыгейкIэ еджэу.
Жыгейр лъагэщ, къуабэбжьабэщ,
И жыг щIагъыр инщ, жьауапIэщ, 162
11 Заказ №733 Публицистикэ Лэдэх цIыкIухэр зиIэ тхьэмпэр
Iуву тетщ и къудамэбэм.
Бзухэм абгъуэ щащI жыгыщхьэм,
Къыщрашу я бзу шырхэр.
Лъэщщ жыг лъабжьэр зиубгъуауэ,
Пэмылъэщу жьы борэнхэр.
Пушкин – Урысей тхакIуэшхуэр,
КъыщыкIуам Кавказ Ищхъэрэм,
ЩIэсащ жаIэр мы жыг щIагъым,
Зигъэпсэхуу, усэ щитхыу.
УсакIуэшхуэм и фэеплъу,
Жыгейр уардэу ноби мэкI,
Пушкин фIыуэ зылъагъу псори
Мыбдеж куэду щызэблокI.
Дунейм теткъым жыг лъэпкъыгъуэ
Уэ пхуэдизрэ усэ зыхуатха.
ЩыIэу къыщIэкIынкъым зы усакIуэ,
Уи дахагъэм хьэщыкъ имыщIа.
Дунейм теткъым зы къэкIыгъэ
Уэ пхуэдиз уэрэд зыхуауса,
Урысейм исакъым уэрэдуси,
ИгукIэ мыхъуми, уэ пхуэмыуса.
Урагъэщхьт абыхэм уэ нысащIэм,
Фащэ хужькIэ яхуэпам,
Урагъэщхьырт тхьэIухуду
Дуней псом щамылъэгъуам.
Къэрал куэдым уэ ущыцIэрыIуэщ,
Урысейм и фэгъуу пхъэхуей хужь.
СыщыIуоплъэ урыс пхъэхуей жыгым Гуапэ сщыхъуу, Къэбэрдей щIыналъэм. ЩоджэнцIыкIу Iэдэм 163 Публицистикэ РОЗЭ
«Сэращ удз гъэгъахэм я гуащэр,
Феплъыт мыдэ мы си теплъэм,
Си гъэгъахэр зэрыдахэм,
Хужьи, гъуэжьи, шафи, плъыжьи,
Тхьэмбылыфи, фIыцIи хэту,
Я мэ гуакIуэр къыпIурыуэу.» – ЖиIэрт розэм зигъэщIагъуэу,
Захуигъазэурэ гъунэгъухэм.
«Пэж хэлъщ жыпIэм, дахэкIей – ЖеIэр щэхуу вагъуэ удзым, – Дэри зым дыфIэмыIей,
Ауэ ттеткъым банэ Iей».
Педзыж розэм пыгуфIыкIыу:
«ПщIэншэу теткъым
Си пкъым банэр,
Сэ си банэр си хъумакIуэщ,
Сыщихъумэу цIыху зэраным,
Сыщихъумэу Iэщ хьэулейм.
Банэм щхьэкIэ къамыгъанэу,
Сэ сагъафIэр схуэгумащIэу,
Лъагъуныгъэм и щыхьэту
Сызыгуэшри мымащIэ.
СыщIытетри мы дунейм
ГъащIэр дахэ сщIын къудейрщ». 164 Дахэтхьэпэ – Белина чёрная.
ГъитIкIэ къэкI удз лIэужьыгъуэщ, и лъагагъыр см 25–60 мэхъу, япэрей гъэм къэкIыгъэм лъабжьэжь гъум-кIыхь ещI, Iэрамэшхуэу тхьэмпэ къыдедз, см 15–20-м нэс я кIыхьагъыу, см 5–10 я бгъуагъыу. ЕтIуанэм удзыпкъ гъум къыдож, и щхьэкIэм деж къудамищ-плIыуэ зегуэшыж. Удз тхьэмпэхэр къащхъуэ-щхъуантIафэщ. Гъэмахуэпэхэм деж гъэгъа фIеифэ-фIыцIафэхэр къудамэхэм, Iэрамэ кIыхьу, къыпедзэ. Жылэ гъуабжэ-фIыцIафэ цIыкIу куэд шынакъ цIыкIухэм гъэмахуэкIэм ирещIэри, бжьыхьэм мэхъу. Дахэтхьэпэхэр къыщокI псэупIэхэм я гъунэгъуу, куэншыб идзыпIэхэм, бжыхь лъабжьэхэм. Адыгэхэм, абазэхэм, къэрэшейхэм, урысхэм, нэгъуэщI лъэпкъхэми хущхъуэу къагъэсэбэп. Щхъуэ куэду хэлъщ. Iэщым яшхыркъым. ДэжьейIэрысэ – Фундук. Адыгэхэм, нэгъуэщI лъэпкъхэу щIыпIэ хуабэхэм щыпсэухэм ижь лъандэрэ къагъэкI жыг лIэужьыгъуэщ. И лъагагъкIэ м 2–4-м нос, и теплъэкIэ баринэщ, и пхъафэр щхъуэщ, и тхьэмпэхэр хуэхъурей щIыкIэщ. ДэжьейIэрысэм дэхэр гъэмахуэпэм къыпокIэри, бжьыхьэм ирихьэлIэу мэхъу. ЩIэныгъэлIхэм зэратхымкIэ, дэжьейIэрысэр къызытехъукIар дейращ. Пэж дыдэу, ар абы ещхьщ и теплъэкIэ. Дэ къыпыкIэхэм см 2, 5-м нэс я кIыхьагъщ, хъурей-кIыхьщ. Дэ купщIэр шхыныгъуэфIщ, къэуатышхуэ иIэщ, процент 50-м нэс дагъэу щIэтщ.
Дэшхуей – орех грецкий. ЦIыхухэм ижь-ижьыж лъандэрэ къагъэкI жыг лIэужьыгъуэщ. И лъагагъыр м 30-м нос, и къудамэхэм ину заубгъу. Жыг пхъафэр щхъуэщ. И тхьэмпэ мэ дахэ къызыкIэриххэм см 30-м нос я кIыхьагъщ, къабзийм ещхьу, тхьэмпэ зыбжанэу зэхэтщ. Дэшхуэ къыпыкIэхэр хъуреишхуэщ, бжьыхьэм мэхъу, дагъэ къыщIаху, яшх. Пхъэм псэуалъэ, фоч лъэдакъэ, пасэ зэманым пхъэ вакъэ къыхащIыкIыу щытащ.
ДэцIыкIу – орех лещины обыкновенной.
Дейм къыпыкIэ дэращ. Адыгэхэм, абазэхэм дэцIыкIур куэду мэзхэм къыщащып, шхыныгъуэу къагъэсэбэп. Къэуат куэду хэлъщ. ДэцIыкIу купщIэм дагъэу процент 65-м нэс щIэтщ, витамин зэмылIэужьыгъуэхэр хэлъщ. ДыгъужьгъалIэ – Волчье лыко, волчик обыкновенный. Гъурцщ. И лъагагъыр м 1–1, 5-рэ мэхъу. И гъэгъахэр пшэплъыфэщ е хужьщ. ДыгъужьгъалIэр, тхьэмпэ къыпымыкIэ щIыкIэ, мартым – апрелым къогъагъэ. И тхьэмпэхэр хуэкIыхь щIыкIэщ е хъурейщ. Пхъэщхьэмыщхьэ къыпыкIэхэр, хъуа нэужь, плъыжьыбзэщ е гъуэплъыфэщ, хъурейщ. КъэкIыгъэм и пкъым, и тхьэмпэхэм, гъэгъам, и купщIэм
щхъуэ гуащIэ хэлъщи, псэущхьэхэм яIухуэ хъунукъым. Мэзхэм къыщокI. Медицинэм къыщагъэсэбэп. Европэмрэ Азиемрэ 165 166
дыгъужьгъалIэ лIэужьыгъуэу 100-м нэс къыщокI, ди къэралым абыхэм ящыщу 15-м уащыхуозэ. Дыкъуэнагъ – Вяз. Зи лъагагъыр м 30–40-м, зи пкъым и гъумагъыр м 2-м нэс жыг баринэ лъэпкъыгъуэщ, лIэужьыгъуэ куэд мэхъу. Кавказ Ищхъэрэм езыр-езыру мэзыжьхэм, къуакIэбгыкIэхэм къыщыкIыу ущрохьэлIэ лIэужьыгъуитхум. Дыкъуэнагъхэм я пхъэр быдэщ, ди щIыпIэхэм къыщыкI адрей мэз жыгхэм еплъытмэ, икъукIэ лантIэщ. Адыгэхэм псэуалъэ зэмылIэужьыгъуэхэр къыхащIыкI. Псалъэм папщIэ, дыкъуэнагъыпхъэр къыпаупщI, зэгуах, плIимэу яIущI, ягъавэри, мывэ къупхъэ хъурейхэм кърашэкI. Зэрыхъурейуэ тэрэзу гъуа нэужь, къупхъэм къыфIахыж. Аращ пхъэкъуаншэкIэ зэджэу гушэрхъхэр, лъэрыгушэрхъхэр адыгэхэм къызыхащIыкIыу щытар. Иужьрей зэманым Кавказ Ищхъэрэм дыкъуэнагъхэм «голландузкIэ» зэджэр къащеуэлIауэ лъэрыщIыкIыу егъэгъу.
Джатэ, джатэIэпщэ – Пажитник. Джэш лъэпкъым хыхьэ къэкIыгъэ лъэпкъыгъуэщ. ЛIэужьыгъуэ
зыбжанэу гуэшыжащ. Абыхэм я тхьэмпэхэр тхьэмпэ цIыкIуищу зэгуэтщ, я лъабжьэр гъумщ, занщIэу йокIых. Удзыпкъхэр см 60–80-кIэ докIей. Джатэхэр адыгэхэм куэд щIауэ къагъэкI, шхыныгъуэхэм халъхьэ. Кавказ Ищхъэрэм джатэ лIэужьыгъуэ щхьэхуэхэм езыр-езыру къэкIыу ущрохьэлIэ. Ахэр Iэщым фIыуэ яшх. Ермэлыхэм, мэкъу паупщIын папщIэ, куэду трасэу щытащ. ЩIэныгъэлIхэм къызэралъытэмкIэ, Кавказым къыщокI джатэ лIэужьыгъуэу 23-
рэ. Абыхэм ящыщу лIэужьыгъуитIыр Iэрысэу къагъэкI. Джатэхэр нэхъыфIу къыщокI щIыпIэ гъущэхэм, пшахъуэ, мывэкIэщхъ щыкуэдхэм, дыгъафIэ джабэхэм. Джэдгын – Чабер рахлоцветковый. Зи лъагагъыр см 30–40 хъу къэкIыгъэщ. Зы гъэкIэ фIэкIа къэкIыркъым. И пкъым, щIы щхьэфэм и гъунэгъуу, къудамэ куэду зегуэш. Лъабжьэ быдэ ищIыркъым. И тхьэмпэхэр хуэкIыхь щIыкIэщ, см 2–3 я кIыхьагъщ, см 0, 5 я бгъуагъщ. Гъэгъа шакъафэ-плъыжьыфэхэр тхьэмпэхэмрэ къудамэхэмрэ я зэхуакум, тIу-щыуэ зэгъусэу, удз щхьэкIэхэм къапедзэ. Удзым мэ дахэ къыхех. Адыгэхэм, абазэхэм
джэдгыныр ижь-ижьыж лъандэрэ къагъэкI, хадэцIыкIу къэкIыгъэщ. И гъэгъэгъуэ зэманым паупщIри, дыгъэ темыпсэу, ягъэгъу. Тхьэмпэхэр къыпагъэщэщ, яхьэжри, и закъуэу е джатэм дэщIыгъуу, шхынхэр ирагъэIэфI, джэдлыбжьэм халъхьэ. Езыр-езыру къыщокI мывалъэ, дыгъапIэ джабэхэм. Кавказым джэдгын лIэужьыгъуэу 8 къыщокI. Барэсбий Псалъэжьу зэхэлъ псалъэзэблэдз







































ЕкIуэкIыу: 1., гъэхъуж. 4. Бысымыр. и IуэхутхьэбзащIэщ.
8. И щхьэр. и жьэр бзаджэу. 9. упежьэу зыпумышэ, зыкъыппишэмэ, умыдзыхэ. 13. Джанэ мылажьэрэ лажьэ мыIуэтэжрэ.
14. цIыхур зэрегъэукI. 16. Псатхьэр къехмэ, . зегъэш. 17. укъэзымылъагъум утэджкIэ укъилъагъункъым. 19. гъащтэ. псо и
уасэщ. 20. Уэркъ щауэ унагъуэр. мэщIакъуэри. мэунэ. 21. Езым. зыубым лIыгъэ хэлъкъым. 22. лы щигъуэтым щохуарзэ, уэркъыжьыр былым щигъуэтым щопсых. 23. Зи Iуэ. нэхърэ зи щхьэ. 26. ЛIыхъужьыр. лIэгъуэщи, къэрабгъэр тIэу лIэгъуэщ. 28. Хамэхьэ нэхърэ. нэхъ лъэщщ. 30. Цыжьбанэр., мэщакIуэ. 31. махуэ къелъхури, насыпым насып къелъху.
32. и Iыхьэр хьэм фIешх. 34. зыщIэмыхъуэр лъэпкъ хъуркъым. 37. бгъууэ къэпщтамэ, пщIыуэ етыж. 38. Лъагъуныгъэр
джэгукъым, . иумыгъажьэ. 39. и Iуэху махуитху и пIалъэщ. Къехыу: 2. Бзаджэр., бзаджэм IущIэри. 3. бэшэчщ.
4. вакъэ хуэпщIмэ, лъешхыкIыж. 5. къижыхьмэ, лIыжьым и лъэдий мэуз. 6. IэпхъуамбипщIщ, щылажьэкIэ Iэпхъуамбитхущ.
7. Сигу илъыр къащIи, си IэмыщIэ илъыр. 10. Iей щыIэ мыхъумэ, шхын Iей щыIэкъым. 11. къыумыщIэу, унафэ тумыщIыхь. 12. Жьыми. ядокIу. 15. псыдзэрэ уадэмыджэгу. 16. щопщафIэ, гъуэгужьым щошхэ, зыщыукIурийм щожей. 17. шум ущIэмынакIэ. 18. и акъыл ирефыж. 24. зэхих нэхърэ нэм илъагъу. 25. Хейрэ мысэрэ.? 26. Къамылъхуари цIыхум яхэмыхьэри. 27. благъэ нэхърэ губзыгъэ бий. 29. Гум. жьэм иIуатэркъым. 32. Дунейр.
пхуэхьынкъым. 33. и кIыхьагъыр зыми ищIэркъым. 35. Уэсукхъуэр. цIыкIум къегъэхъей. 36. хэкI – нэфщ. 168
Япэ къыдэкIыгъуэм тета псалъэзэблэдзым и жэуапхэр
ЕкIуэкIыу: 7. Дыщэкъым. 8. Нэмысыр. 10. Iуач. 11. ЗэфIэкIуэд. 12. Къуэр. 15. Iэзэм. 16. ЛIыгъэм. 17. УкIыжщ. 19. Хьэлэл. 20. КIуэгъуэм. 23. ЩхьэкIэ. 25. Зэшмэ. 26. Мыгъуэм. 29. Дзыр. 30. НэхъыщIэм. 31. Мэхъу. 34. Пэжымрэ. 35. ЗэхэщIыкI. Къехыу: 1. Мыгъуагъэр. 2. Нэм. 3. Дыгъуэр. 4. ХьэщIэр. 5. Жьым. 6. Мылэжьэф. 9. Къуэшкъым. 13. Къэщхьэлъэмэ. 14. НыбжьэгъуфIыр. 17. Унэхъущ. 18. ЩхьэкIуэ. 21. Уэркъым. 22. Хэмыхьэу. 24. ЗэкIуэцIылъ. 27. Куэдрэ. 28. МэкIуэд. 32. Жыг. 33. IэфI. IуащхьэМахуэ №2
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, Залина истепанова (ответственный секретарь),
хамид Кармоков, астемир татроков, Юрий тхагазитов,
хамиша тимижев, людмила хавжокова Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 05.04.23. Выход в свет 28.04.23 Формат 70х108116.Бумага офсетная №1. Печать офсетная. Усл. п. л. 14, 7.Уч-изд. л. 12, 0. тираж 2.033 экз. Заказ №733 Подписная цена на 2 месяца 41р. 77к.
Подписная цена на 6 месяцев 125р. 31к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано в ооо «издательство «Южный регион»
357600, Ставропольский край, г. ессентуки, ул. никольская, 5а
обложка художника Юрия алиева
отпечатано в полном соответствии с качеством
предоставленного электронного оригинал-макета Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Ставрополь щIыналъэ, ЕсэнтIыгу къалэ,
Никольскэм и уэрам, 5а, ооо «Издательство «Южный регион». Мухьэдин

СИ Тхьэ лъапIэр си щыхьэтщ, щыхьэтщ ныбжьэгъухэр,
ЦIыху фIыуэ сыкъэзыщIэхэр щыхьэтщ:
Си лъэпкъ, сэ зэикI, уи нэмыс згъэщIэхъуу,
ЦIыху Iейуэ сыщытакъым зы сыхьэт.
Къыщызапэс къэхъуами схуэмыфащэ,
Захуэзгъэгусэ мыхъумэ ар зыщIам,
ХуэстIыну сыпылъакъым зэикI мащэ,
Я хьэкъ си гугъэу ахэр IузгъэщIэн.
Е бампIэм си гур зэгуиуду щыхъукIэ,
Сащысхьти «щIэгъэкъуэн» абы хуэхъуам,
Си гъащIэ мыкIуэмытэм щхьа сыщыгъуэу,
ТхылъымпIэм есIуэтылIэрт сигу дэгъуар.
Си гъащIэр схьами сэ жыIэзыфIэщу,
Зыгуэрхэм жаIэр хъууэ сэ си фIэщ,
Нэжэс щэн-хьэлыр гъащIэ хабзэ сфIэщIу,
Къэхъуакъым цIыхум сэ дыгъужь щыфIэсщ.
Си нитIыр къыщипхъуауэ щхьэхуещагъэм,
Зы цIыхуи сэ и мылъку фIэзмыубыда,
Е щэхуу кIэлъызесхьэу хъуагъэщагъэ,
Зыгуэрми и лъэр сэ щIэзмыуда.
Сэ куэд сыхуейкъым: зы сабий нэхъ мыхъуми
Хьэщыкъ анэбзэм хуищIыжынырщ стхам,
Е си лъэпкъ мащIэу си гур зыхуэмыгъуэм
КъиIэтыжынырщ уи зы дэхуэха.
ИкIи зэгуэрым, икIэм нэса щагъэу,
Сигу мафIэр, си лъэпкъ мащIэ, хъужмэ дий,
ЖыпIэнырщ: «Си цIэр щIэлъу и гущIагъым
Тетащ дунейм Бемырзэ Мухьэдин.»



