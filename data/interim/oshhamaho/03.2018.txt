



2 12 2018 Псалъащхьэхэр
ЖьантIэ
Еджагъэшхуэ Къумахуэ Мухьэдин къызэралъхурэ илъэс 90 ирокъу
БищIо Борис. Адыгэ бзэщIэныгъэм и шу пашэ. 3
ТхакIуэ Хьэх Сэфарбий илъэс 80 ирокъу
Хьэх Сэфарбий. Си гъащIэ гъуэгуанэр. 13 Хьэх Сэфарбий хужаIахэм щыщ пычыгъуэхэр. 20
Хьэх Сэфарбий. Рассказхэр. 22
Хьэх Сэфарбий. Усэхэр. 39
Хьэх Сэфарбий. Си хъуреягъкIэ. 45
УсакIуэ Бещтокъуэ Хьэбас илъэс 75-рэ ирокъу
Хьэвжокъуэ Людмилэ. Зи усэбзэр мыубзэщхъу. 51
Бещтокъуэ Хьэбас. Усэхэр. 63
Къэжэр Иннэ. Къалъытамрэ къамыхутамрэ. 81
Публицистикэ
Къаныкъуэ СэIэдулэ. Ленинград къикIа хъыджэбз. Романым щыщ пычыгъуэхэр. 89
Бейтыгъуэн Риммэ. Лъагъуныгъэр мыужьыхыж мафIэщ. Рассказ. 114
Хьэвжокъуэ Людмилэ. Усэхэр. 137
ТIымыжь Хьэмыщэ. «ЗэIухауэ си бжэр къызогъанэ.». 147
Багъэтыр Нинэ. Усэхэр. 151
Прозэ
Усыгъэ
ЩIэблэ
Хъуран Юлэ. Къайсын теухуа си псалъэ. 158
Псалъэзэблэдз. 166 Еджагъэшхуэ Къумахуэ Мухьэдин къызэралъхурэ илъэс 90 ирокъу 4 И ШУ ПАШЭ
Кавказ бзэщIэныгъэлI нэхъ гуащIафIэ, нэхъ цIэрыIуэ дыдэхэм ящыщт Къумахуэ Мухьэдин. Ар япэм Анзорей ЦIыкIукIэ зэджэу щыта, иужькIэ Лэскэн ЕтIуанэ зыфIащыжа къуажэм 1928 гъэм июлым и 29-м къыщалъхуащ. И адэ Iэбубэчыр Хэку зауэшхуэм хэкIуадэри бынитхур пIыныр и пщэ къыдэхуащ я анэ КIузэ. Нэхъ щIэгъэкъуэну иIари сабийхэм нэхъ къахэжэпхъыкIа Мухьэдинщ. Иджыри балигъ ныкъуэхъуу абы къыхуихуащ школым къыщIэкIыу колхозым шыгухуу щылэжьэну. Дауэ гугъу емыхьами, КIузэ игъэзэщIащ щхьэгъусэр фронтым щыкIуэм къызэрелъэIуауэ щытар: езым къимыгъэзэж хъумэ, бынхэм щIэныгъэ яригъэгъуэтыну. И бынхэм къуажэ еджапIэр къаригъэухам къыщымынэу, псоми щIэныгъэ нэхъыщхьэ къахьыху иригъэджащ. Мухьэдини, Башири, Мурадини щIэныгъэхэм я доктор, еджагъэшхуэ цIэрыIуэ хъуахэщ, абыхэм я шыпхъу Тосэ щIэныгъэхэм я кандидатщ, Мэкъумэш академием илъэс куэдкIэ щылэжьащ. Зэдэлъхузэшыпхъухэм ящыщу нобэ псэужыр я нэхъыщIэ Анусэ и закъуэщи, ари и ныбжьыр хэкIуэтэху школ егъэджакIуэ IэнатIэм псэхьэлэлу пэрытащ. Мухьэдин 1952 гъэм Тбилиси дэт къэрал университетым кавказыбзэхэмкIэ и къудамэр къиухри, СССР-м ЩIэныгъэхэмкIэ и Академием БзэщIэныгъэмкIэ и институтым и аспирант хъуащ. Еджэныр зэфIигъэкIа нэужь, а институт дыдэм кавказыбзэхэмкIэ и къудамэм и щIэныгъэ лэжьакIуэу ягъэуващ икIи адэкIэ Къумахуэм зэпича щIэныгъэ гъуэгуанэр зэрыщыту а институтым епхауэ екIуэкIащ. ЯпэщIыкIэ кандидат диссертацэр, иужькIэ доктор диссертацэр ехъулIэныгъэкIэ абы щыпхигъэкIащ.
ЛIэщIыгъуэ ныкъуэм къриубыдэу Къумахуэ Мухьэдин адыгэбзэм
и фонетикэм, грамматикэм, стилистикэм теухуа щIэныгъэ лэжьыгъэу 200-м щIигъу, абыхэм монографиеу 14 яхэту, игъэхьэзыращ. IуэрыIуатэм и бзэр джыным теухуауэ щIэныгъэлIым иригъэкIуэкIа къэхутэныгъэхэр ди хэкум и филологие щIэныгъэм лингвофольклористикэ цIэр щызыгъуэта унэтIыныгъэм лъабжьэ хуэхъуащ. Къумахуэ Мухьэдин хэхауэ иджащ кавказыбзэхэр тхыдэм къызэрыщызэдэгъуэгурыкIуар. Абы и лэжьыгъэхэм дуней псом пщIэ къызэрыщыхуащIам и щыхьэтщ Европэм щынэхъыжь икIи щынэхъ цIэрыIуэ дыдэхэм ящыщ Лунд университетым (Швецие) и доктор цIэ лъапIэр къызэрыфIащар. Ар Урысейм Естественнэ щIэныгъэхэмкIэ и академием, Грузием ЩIэныгъэхэмкIэ и академием, ЩIэныгъэхэмкIэ Дунейпсо Адыгэ академием я действительнэ члент. Къумахуэ Мухьэдин и монографие зыбжанэ, статья куэд Швецием, Англием, США-м, Голландием, Германием, нэгъуэщI къэралхэми къыщытрадзащ. 5
Мухьэдин Лунд университетым (Швецие) щIыхь зиIэ и доктор щащIа махуэм. Абы къыбгъурытыр профессор, адыгэбзэм елэжь Вамлинг Каринэщ. Швецие, 2000 гъэхэм я пэщIэдзэм. ЩIэныгъэлIым фIыщIэ ин бгъэдэлъщ томитI хъу «Къэбэрдейшэрджэсыбзэр», адыгэхэм я япэ лъэпкъ щIэнгъуазэр, дунейм къызэрытехьамкIэ. Аращ а тхылъхэм я проектхэр зи Iэдакъэ къыщIэкIар, я редактор нэхъыщхьэу, щIэныгъэ и лъэныкъуэкIэ унафэщIу щытар.
Къэхутэныгъэ лэжьыгъэм, щIэныгъэм ехьэлIа къызэгъэпэщыныгъэ Iуэхухэм къадэкIуэу, ар егъэджэныгъэми егугъуащ. Къумахуэ Мухьэдин и унафэм щIэту кавказыбзэхэр джыным пыщIа Iуэхухэм ятеухуа доктор, кандидат диссертацэу 30-м щIигъу ятхащ икIи пхагъэкIащ. Абы къызэригъэпэщащ щIэныгъэм и IэнатIэм пщIэшхуэ щызыгъуэта филологие къэхутэныгъэм и унэтIыныгъэ хэха. Къумахуэ Мухьэдин зэи и нэIэ тригъэкIакъым Адыгейм, Къэбэрдей-Балъкъэрым, КъэрэшейШэрджэсым папщIэ кадрхэр гъэхьэзырыным, а республикэхэм я щIэныгъэлIхэм быдэу япыщIауэ, ядэIэпыкъуу, ядэлажьэу екIуэкIащ. Филологие щIэныгъэм зегъэужьынымкIэ иIэ фIыщIэхэм папщIэ Къумахуэ Мухьэдин Iэбубэчыр и къуэм Урысейм ЩIэныгъэхэмкIэ и Академием и щIыхь тхылъхэр къратащ, «Къэбэрдей-Балъкъэр Республикэм щIэныгъэмкIэ щIыхь зиIэ и лэжьакIуэ» цIэ лъапIэр къыфIащащ.
Адыгэбзэм теухуауэ Мухьэдин и Iэдакъэ къыщIэкIахэр гупитIу бгуэш хъунущ: япэр бзэм и нобэрей щытыкIэр щызэпкърыхахэрщ, етIуанэр – бзэм и блэкIар зэфIэзыгъэувэжхэрщ.
Бзэм грамматикэ хуитхыну япэу яужь ихьауэ щыта Нэгумэ Шорэ сыт ищIауэ щытар? Абы адыгэбзэр япэщIыкIэ иригъэпщащ урысыбзэм. Псалъэм папщIэ, урысыбзэм а зэманым къыхагъэкIыу щыта падежиблыр ди бзэми къыхигъуэтэн и гугъэу икъукIэ елIэлIауэ щытащ. ИтIанэ адрей бзэ зыщыгъуазэмкIэ – хьэрыпыбзэмкIэ – зигъазэри, абы и къупхъэми иригъэзэгъэну пылъащ. Шорэ абыкIэ емыкIу хуэпщI хъунукъым: абы «щIыпIэ нэщIым» къыщригъэжьэн хуейт, адыгэбзэм теухуауэ зэи зыми къэхутэныгъэ иригъэкIуэкIатэкъым. Ауэ иужькIи
адыгэбзэм елэжьахэри, мащIэми куэдми, а гъуэгу дыдэм ирикIуащ – щхьэж езыр нэхъ зыщыгъуазэ бзэм и мардэхэмкIэ адыгэбзэр яджыну яужь итахэщ. Ауэ нэрылъагъут абхъаз-адыгэ бзэ гуп жыхуаIэр зэбгъэпщэни зэбгъэщхьыни дунейм зэрытемытыр, абы къыхэкIкIи мыбыхэм езым я бгъэдыхьэкIэ къахуэгъуэтыжын хуейт. Ар икIэм нэсу зыхулъэкIар Къумахуэ Мухьэдинщ. Абы и лъэныкъуэкIэ щIэныгъэлIым хузэфIэкIам тхылъ псо тептхыхьыфынущ, ауэ мыбдеж зы щапхъэ закъуэ нэхъ мыхъуми къэтхьынщ. ФIэщыгъэцIэ дыдэ мыхъуами, бзэщIэныгъэлIхэм зэпадзыжу къагъэсэбэп «Къумахуэм и дэкIуеипIэ» («Кумаховская лестница») жыхуиIэ гурыIуэгъуэр. Ар къытекIащ Мухьэдин и лэжьыгъэхэм ящыщ зым къыщихьауэ щыта мы щапхъэм: 6
шэ
е-шэ-ж
з-гъэ-шэ-жы-ф
е-з-гъэ-шэ-жы-ф-а-щ
д-е-з-гъэ-шэ-жы-ф-а-т
къы-д-е-з-гъэ-шэ-жы-ф-а-тэ-къым
у-къы-д-е-з-гъэ-шэ-жы-ф-а-тэ-къым-и
Пэж дыдэу, и бгъуитIымкIи теувапIэхэр зиIэ дэкIуеипIэм ещхькъэ? Зы пычыгъуэ фIэкIа мыхъу «шэ» глагол лъабжьэм и пэмкIи и кIэмкIи аффикс зэмылIэужьыгъуэхэр пыувэкIэрэ апхуэдэу зеубгъуф, апхуэдиз псалъэщIи къытохъукI. Ар абхъаз-адыгэ бзэ гупым я зы нэщэнэщ. Ауэ нэхъ гъэщIэгъуэныжыр адэкIэщ. КъызэрыщIэкIымкIэ, а аффиксхэм я дэтхэнэ зыми увыпIэ хэха иIэщ, н. ж., адыгэ Iэнэм щытIыскIэ нэхъыжьнэхъыщIэ елъытакIэ къызэретIысэкIым ещхьыркъабзэу, префиксхэмрэ суффиксхэмрэ зэкIэлъыкIуэкIэ пыухыкIам тету псалъэ лъабжьэм поувэ. Абы гу лъызытэу а зэкIэлъыкIуэкIэм и хабзэхэр зыубзыхуар Къумахуэрщ.
Иджы адыгэбзэм и тхыдэм дыIэбэнщи, абы езыкур закъуэтIакъуэххэт, яужь уихьэкIи къикIынIауэ я фIэщ зэрымыхъум къыхэкIыу. Мыри зи къару къихьар Мухьэдинщ.
Бзэм и тхыдэр нэхъ зэфIэгъэувэжыгъуафIэщ, абы лIэщIыгъуэ бжыгъэкIэ тхыгъэ иIэу къэгъуэгурыкIуамэ, е, индоевропеибзэхэм ещхьу, зэIыхьлы бзэ Iэрамэшхуэ хъурэ абыхэм ящыщ зым фIэкIуэдар адрейхэм я деж къыщыпхуэгъуэтыжмэ. Адыгэбзэм а лъэныкъуитIымкIи «и насып къикIакъым»: ди бзэмкIэ тхэн зэрырагъажьэрэ лIэщIыгъуэрэ ныкъуэм фIэкIакъым, мыдэкIэ нэхъ Iыхьлы гъунэгъу дыдэу диIэ бзищымрэ – абазэбзэ, абхъазыбзэ, убыхыбзэ – дэрэ апхуэдизкIэ дызэпэщIэкIащи, ахэр тегъэщIапIэ щыпщIыфыр зэзэмызэххэщ. Къэнэжа Iэмал закъуэр – езы бзэм и щIыпIэ псэлъэкIэ щхьэхуэхэр (диалект, говор жыхуэтIэхэр) арати, мис ахэр IэкIуэлъакIуэу зэригъапщэкIэрэ пасэрей адыгэбзэм и фонетикэри, морфологиери, синтаксисри ди пащхьэ кърилъхьэжащ Мухьэдин. Ауэ Къумахуэм зэфIигъэувэжар ди бзэм и тхыдэм и закъуэкъым.
Бзэм къыдит IэмалхэмкIэ абы игъэнэIуащ IуэрыIуатэми, лъэпкъ тхыдэми, щэнхабзэми я проблемэ зыбжанэ. Аргуэру зы щапхъэ закъуэкIэ дыкъызэтеувыIэнщ. 1970 гъэхэм Мухьэдин итхауэ щытащ нарт Сосрыкъуэ и цIэр этимологие и лъэныкъуэкIэ зэпкърыхыным теухуа тхыгъэ мыин дыдэр. Ар инагъкIэ къызэрыгуэкIми, мыхьэнэуэ иIэмкIэ зэи зи пщIэр емыхуэхын лэжьыгъэ щыпкъэщ, сыту жыпIэмэ, бзэщIэныгъэм и хабзэ ткIийм темыкIыу абы къыщыгъэлъэгъуащ нарт цIэрыIуэм и цIэр шэч лъэпкъ къытумыхьэжыну зэрыадыгэбзэр. ЗэрытщIэщи, нобэми нарт эпосыр зралъэфэлIэну нэгъуэщI лъэпкъхэм ящыщ Iэджи къыхузэпощэ. Абдежым эпосым и лIыхъужь курыхым и цIэр зыщыщ бзэр гъэнэхуэным мыхьэнэшхуэ иIащ. Илъэс бжыгъэ я зэхуакуу Къумахуэ Мухьэдинрэ абы и щхьэгъусэ пэж икIи и IуэхущIэгъу IэкIуэлъакIуэ Зарэрэ зэдатхащ IуэрыIуатэм и бзэмрэ гъащIэмрэ я зэпыщIэныгъэм теухуа тхылъищ. Авторхэм а тхылъищымкIэ щIэныгъэрылажьэ псоми хьэкъ щащIащ нарт эпосым и лIыхъужь нэхъыщхьэ зыбжанэмрэ абыхэм ехьэлIа сюжетхэмрэ къыгуэпх мыхъуну адыгэбзэм, адыгэ тхыдэм, адыгэ щэнхабзэм епхауэ къызэрыгъуэгурыкIуэр. Абы щыгъуэми, ар зытххэм нэгъуэщI лъэпкъ гуэри ягъэпудыркъым, зыми и Iыхьэ къытрахын гуращэ яIэкъым, атIэ дэтхэнэми я пщIэр зэрахъумэным пылъщ. УблэкIынкIэ Iэмал иIэкъым лъыкIи, хабзэкIи, бзэкIи ди Iыхьлы дыдэ убыххэм ятеухуауэ Къумахуэм хузэфIэкIам. Аращ СССР-м щыщ щIэныгъэлIхэм ящыщу ХХ лIэщIыгъуэм и 80 гъэхэм убыхыбзэм ирипсалъэу дунейм къытенэжауэ щыта цIыху закъуэм – Тевфик Эсенч –
деж кIуэфауэ щытар, иужькIэ а лIыжьыр къезыгъэблагъэу и адэжь хэкур езыгъэлъагъужари Мухьэдинщ. Тевфик дэлажьэурэ, итIанэ хамэ 7 8
къэралхэм щыщ щIэныгъэлIхэм я лэжьыгъэхэр, убыхыбзэкIэ щыIэ тхыгъэхэр куууэ зэпкърихыурэ Къумахуэм япэщIыкIэ убыхыбзэм теухуа очерк япэ дыдэу ди къэралым къыщыдигъэкIауэ щытащ, иужькIэ а унэтIыныгъэм зригъэубгъуурэ, зэпымыууэ елэжьурэ убыххэм ятеухуа тхылъ псо итхащ. Абырэ Адыгэ щIэнгъуазэм (энциклопедием) убыххэм ятеухуауэ ит Iыхьэмрэ (ари Мухьэдинщ зи IэдакъэщIэкIыр) убых лъэпкъым и энциклопедие пэлъытэ хъуащ, ахэр дунейм текIуэдыкIыжа лъэпкъым и фэеплъ игъащIэкIэ мыкIуэдыжынщ.
Апхуэдэкъабзэу адыгэбзэм теухуа энциклопедиещ, а бзэм теухуауэ лэжьа хъуа псори къызэщIэзыкъуэж тхылъщ псом япэу Мухьэдин и фIыщIэкIэ дунейм къытехьа, ищхьэмкIэ зи цIэ къыщитIуа «Къэбэрдейшэрджэсыбзэ» томитIыр. Аращи, зы энциклопедиекIэкъым Къумахуэр къызыхэкIа и лъэпкъым зэрыхуэупсар.
АдэкIэ дауэ къыхыумыгъэщынрэ иджырей адыгэ литературэбзитIымрэ абыхэм я тхыбзэмрэ зэгъунэгъу, зэщхь щIыжыным теухуауэ Къумахуэм зэхилъхьа проектыр?! Зэхилъхьам къыщимыгъанэу, абы теухуа зэIущIэ зэхишэри, адыгэ республикищми я бзэщIэныгъэлI псори къигъэдэIуэфауэ щытащ ар зэдэарэзыуэ къащтэну. Дызытепсэлъыхь проектым хэткъым, языныкъуэхэм зэрыжаIэм ещхьу, адыгэ псори зы тхэкIэм дытехьэн, е ди алыфбейри пэжырытхэри зэрыщыту зэтекъутауэ псори щIэрыщIэу зэхэлъхьэжын хуейуэ къэзыгъэув Iуэху еплъыкIэхэр. Жыжьэ плъэф дэтхэнэ зым дежкIи гурыIуэгъуэщ апхуэдэу ухэлъадэмэ, ар мыхъумыщIэм хуэкIуэнкIэ зэрыхъунур. Проектыр зытеухуамрэ абы и мурадымрэ кIэщIу къэпIуатэмэ, ар зыхуэунэтIар иджыпсту зэтеувауэ щыIэ литературэ бзитIым (адыгеибзэмрэ къэбэрдей-шэрджэсыбзэмрэ) зэщхьу къыщапсэлъхэм я тхыкIэри зэщхь щIынырщ. Зи гугъу тщIы проектымкIэ щIэныгъэрылажьэхэр арэзы зэрызэдэхъурэ зэманыфI дэкIащ. А лъэхъэнэм къриубыдэу сыт зэфIэкIа атIэ, жыпIэмэ, къэбэрдей-шэрджэсыбзэм и лъэныкъуэкIэ къыхуагъэувам ипкъ иткIэ къэрал унафэ КъБР-м и Парламентым къищтащ. АдэкIэ унафэр тэрэзу лэжьэн папщIэ, апхуэдэ лъэбакъуэ ичын хуейщ адрей лъэныкъуэми – Адыгейми. А республикэм власть хъуэжым и зэранкIэ Iуэхур кIыхьлIыхь щыхъуами, иджыблагъэ ар къыщаIэтыжащ
Адыгейм гуманитар щIэныгъэхэмкIэ и институтым, а проблемэм теухуауэ зэхаша «Iэнэ хъурейм» унафэ къыщащтащ мыр республикэм и къэрал хасэм къыщыхалъхьэну икIи гугъапIэ щыIэщ мы Iуэхум мыгувэу унафэ тэмэм тращIыхьынымкIэ.
Иджы илъэсипщIкIэ дызэIэбэкIыжынщи, дигу къэдгъэкIыжынщ Къумахуэ Мухьэдин и гъащIэм и иужьрей илъэсыр – 2008 гъэр. Дэ
зыдгъэхьэзырырт Мухьэдин и юбилейр дгъэлъэпIэну, дегупсысырт ар нэхъ екIуу зэредгъэкIуэкIыным. Езыри ерагъыу къытедгъэхьат и гъащIэм щыяпэ дыдэу къыщалъхуа махуэр утыку къэтщIыну. Илъэс 80-м къриубыдэу зэи кърахьэжьатэкъым абы ехьэлIауэ апхуэдэ Iуэху. Къимылэжьауэ арат? Къилэжьа къудейт?! Хуэмыфащэрэт? Ауэ сытми хуэфащэт! Илъэс 50 щыхъуами ар щIэныгъэлI цIэрыIуэт, адэкIэ 60-р, 70-р, 75-р. АрщхьэкIэ и унагъуэм исхэмрэ абыхэм я Iыхьлы, ныбжьэгъу гъунэгъу дыдэхэмрэ фIэкIа нэгъуэщIхэм гу лъатакъым а махуэхэм.
Иджыри зихъунщIат. Дауэ мыхъуми, къэдгъэдэIуат – абы нэхъыбэу хуейр адыгэ бзэщIэныгъэрщ, адыгэ лъэпкъырщ жытIэурэ. АрщхьэкIэ зыми димыгугъа къэхъуащ – псэужакъым абы нэсыху. Дапщэщи адыгэм ди деж къыщыхъу хабзэр къэхъуащ – цIыхушхуэ къытхэкIамэ, псэухукIэ абы гулъытэ щIагъуэ игъуэтыркъым. Мухьэдин цIыхушхуэт, мы ди лъэхъэнэм нэхъ дызэрыгушхуэну диIэ ди лъэпкъэгъу нэхъ пажэ дыдэхэм ящыщт. Ар, шэч хэмылъу, наIуэ щыхъуащ Къумахуэм и илъэс 80-м ирихьэлIэу ди телевиденэм къигъэлъэгъуа, иужькIи зыбжанэрэ къызытрагъэзэжа нэтыным еплъа дэтхэнэми. Токъмакъ Светэ – а нэтыныр зыгъэхьэзырам – хузэфIэкIащ Мухьэдин дунейм зэрытета дыдэм хуэдэу ди пащхьэ къригъэувэжын. Ауэ щыхъукIэ, Токъмакъым илэжьам и мыхьэнэмрэ къилэжь фIыщIэмрэ пхуэмыIуэтэным хуэдизщ. Мыдрейхэм псоми Мухьэдин и щIыхуэ ттелъщи, ар зэрытпшыныжа хъунум девгъэгупсыс. 9
КъБР-м и телевиденэм Мухьэдин теухуа нэтын трех. Абы бгъэдэтыр телевиденэм и лэжьакIуэ Токъмакъ Светэщ. Москва, БзэщIэныгъэмкIэ институт. 2008
Сэ сызэригугъэмкIэ, псом нэхърэ нэхъыбэу абы и псэр зыщыгуфIыкIынур ди лъэпкъым и къэкIуэнум дыхуэлажьэмэщ, ди бзэр, ди щэнхабзэр хэдмыгъэкIуэдэжу адэкIэ дгъэкIуатэмэщ. Дауи, а Iуэхум Къумахуэм хилъхьам хуэдиз зыхузэфIэкIынур закъуэтIакъуэххэщ. Ауэ дэтхэнэми хуэщIэнур мыщхьэхыу ищIэмэщ лъэпкъыр нобэ зэрыт щытыкIэ гугъум дыщикIыфынур – аращ дерс нэхъыщхьэу зи гугъу сщIа нэтыным къыхэкIыр. Мухьэдин и лъэпкъым зыхуегъазэ: маржэ, дывмыгъэбэлэрыгъ, арыншамэ убыхым я махуэр къытхуэкIуэнущ. Лъэпкъ мащIэхэр щысхьыншэу щIэзылъафэ глобализацэм и лъэхъэнэм пэдвгъэгъэув ди акъылрэ ди зэфIэкIрэ; а IуэхумкIэ дызэкъуэвгъэувэ адыгэу дэнэ щыIэри. Лъэпкъым емызэшыжу хуэлэжьа цIыхум хулъэкIынум и инагъымкIэ щапхъэ нэсщ езы Мухьэдин. Нобэрей дунейпсо щIэныгъэм адыгэхэр нэхъ къызэрыщацIыхур адыгэбзэм Къумахуэм тригъэпсыхьа къэхутэныгъэхэрщ. Пэжщ, адыгэбзэхэм нэгъуэщI Iэджи елэжьащ, ауэ Мухьэдин и Iэзагъым, абы зыздиIэтыфа лъагапIэм нэгъуэщI зыри мызэкIэ нэсыфакъым. БзэщIэныгъэм хуищIа хэлъхьэныгъэм ебгъапщэ хъунущ абы и фIыщIэкIэ дунейм къытехьа япэ адыгэ лъэпкъ щIэнгъуазэри (энциклопедиери). Мыбыи цIыху мащIэ елэжьакъым, ауэ жэрдэмщIакIуэу къэувари, гъуэгугъэлъагъуэу щытари, лэжьыгъэ псори зыунэтIари Къумахуэрщ. Лъэпкъыр дызэрыгушхуэн хуей а тхылъ щхьэпэр ди тхыдэм, дыщэм хуэдэу, къыхэлыдыкIыу, къэнэнущ. ИкIи дяпэкIэ ар уафэ джабэм ис вагъуэм хуэдэу лъэпкъым куэдрэ къыхуэблэнущ. Ар къэблэнущ нобэ «уей-уей» жезыгъэIэ лIыхъу Iэджэм я цIэхэр щыкIуэдыжыпами, ахэр къызыхэкIа лъэпкъ инхэмрэ иджырей ди дунейр къэзыгъэзджыздж къэрал нэхъ лъэщхэмрэ щыщымыIэжыххэм щыгъуи. Адыгэ
щIэнгъуазэр лэжьыгъэшхуэ дыдэщ, хуэдэ зэи зыми Кавказ гупэм къыщемыхъулIауэ, нэгъуэщI лъэпкъхэу зи тхыдэр илъэс минрыбжэхэми яхузэмыгъэпэщауэ. Ди жагъуэ зэрыхъунщи, абыкIи бгъэдэлъ фIыщIэр лъамыгъэсыж щIыкIэ дунейм ехыжащ ар. ЩIэнгъуазэр къызэрыдэкIрэ зэман хъарзынэ дэкIа пэтрэ, адыгэ республикищми абы зы IуэхущIафи иращIылIакъым, а лэжьыгъэм и мыхьэнэр нэгъэсауэ къэзыгъэлъагъуэ зы тхыгъи къытрадзакъым иджыри. Абы щыгъуэми, зи гугъу тщIы лэжьыгъэм пщIэшхуэ къыщыхуащIащ Урысейм ЩIэныгъэхэмкIэ и академием. Абы тхыдэ-филологие щIэныгъэхэмкIэ и къудамэм Къумахуэр ирагъэблагъэри ЩIэнгъуазэм теухуауэ доклад щрагъэщIащ икIи къалъытащ ар Урысей щIэныгъэм и хэлъхьэныгъэ нэхъ инхэм ящыщу икIи а лэжьыгъэм къэрал саугъэт къратыну хуэфащэу. Дэ, ЩIэнгъуазэр зыхуатха лъэпкъыр, зыри къэмыхъуа хуэдэу дызэхэсщ. Сэ сыщыгъуазэщ Мухьэдин ар игу къеуэу зэрыщытам: яубми идэнут, ауэ абы и Iуэху зезыхуэн хуейхэм заущэхуауэ зэрызэхэсым игъэпIейтейрт. Сыт абы и щхьэусыгъуэр? Хэт къыгурыIуэркъым, хэт къыфIэIуэхукъым, хэти мэфыгъуэ…
Гугъущ си дежкIэ нобэр къыздэсам зэтеубыдауэ Къумахуэ Мухьэдин сытепсэлъыхьыну – иджыри сызэщIиIыгъэщ гуауэм – си егъэджакIуэр, си ущиякIуэр, цIыху телъыджэр къызэрытхэмытыжым. Мухьэдин дунейм зэрехыжар куэдым ягу къеуащ – абы и щыхьэтщ щыгъуэ пэкIум къекIуэлIа цIыхухэм я куэдагъри, абы къыщыпсэлъахэм жаIахэри, газетхэм къытрадзахэри. КъримыхьэлIэфа куэдым къэхъуар гущIыхьэ зэращыхъуар иту, Мухьэдин IуэхущIафэу игъэхъам и мыхьэнэм и инагъым тепсэлъыхьу телеграммэхэр кърагъэхьауэ щытащ. Мис абыхэм ящыщ зытIущ, гъэкIэщIауэ нэхъ мыхъуми, мыбдеж къыщыхьыпхъэу къызолъытэ: Урысейм ЩIэныгъэхэмкIэ и академием БзэщIэныгъэмкIэ и институтым и директор, академик Виноградов Виктор: «Адыгэбзэхэм, адыгэ этнологием, IуэрыIуатэм, лъэпкъ тхыдэм теухуа абы и лэжьыгъэ купщIафIэхэр дунейпсо щIэныгъэм и къулеягъэшхуэщ»; Вамлинг Каринэ, Мальмё (Швецие) университетым и профессор: «Къумахуэм и лэжьыгъэхэр къагъэсэбэп кавказыбзэхэр зыджу дуней псом щыпсэу еджагъэшхуэхэм… ЩIэблэм щапхъэ яхуэхъун лъэ- 10 ужь къызэзынэкIа щIэныгъэлIым и фэеплъыр мыкIуэдыжынщ»; Шенгелие Важэ, БзэщIэныгъэ институтым, Чикобавэ А. С. и цIэр зезыхьэм, и къудамэм и унафэщI, Тбилиси къэрал университетым и профессор: «Къумахуэ Мухьэдин адыгэ щIэныгъэмрэ щэнхабзэмрэ хуищIа хэлъхьэныгъэр къыпхуэмылъытэнщ. Абы и щIэныгъэ лэжьыгъэхэр дуней псом щыцIэрыIуэщ. Мухьэдин и цIэр тхыдэм хэмыгъуэщэжыну къыхэнащ». Мухьэдинрэ абы и щхьэгъусэ Зарэрэ я бынхэм я адэ-анэм я щIэныгъэм хуэфэщэн цIыху къахэкIащ. Япхъу Заремэ филологие щIэныгъэхэмкIэ докторщ, США-м и университет нэхъ лъэрызехьэхэм ящыщ зым и профессорщ, я къуэ Руслан дунейпсо экономикэмкIэ IэщIагъэлIщ, ари щIэныгъэхэм я докторщ, Париж дэт щIэныгъэ центрым щолажьэ. Филологиер IэщIагъэу къыхихащ я пхъурылъу Майи –
Францием щолажьэ икIи абы унагъуэ щыхъуауэ щопсэу. Езыр тхэмытыжми, Мухьэдин и юбилей гъэм гулъытэ хэха хуэтщIыпхъэщ еджагъэшхуэм и цIэр гъэлъэпIэным. Абы ехьэлIауэ мызыгъуэгукIэ ча хъуар зы лъэбакъуэщ: Налшык къалэм и администрацэмрэ ЩIыпIэ советымрэ я фIыщIэкIэ иджы Мухьэдин и цIэр зэрехьэ къалэм и Нарт хьэблэщIэм и зы уэрамым. АдэкIэ, сэ сыхуитамэ, схузэфIэкIамэ, мыпхуэдэ Iуэхугъуэхэри къесхьэжьэнт. Япэрауэ, икIэм-икIэжым, зэ яужь ихьауэ, Адыгэ щIэнгъуазэм теухуа зэIущIэ (симпозиум) Iэтауэ, ехьэжьауэ егъэкIуэкIын хуейщ, дэнэкIи щыIэ адыгэхэми я лIыкIуэхэр кърихьэлIэу. А зэIущIэр апхуэдэуи увынт абы и къызэгъэпэщакIуэр – Къумахуэ Мухьэдин – щагъэлъапIэ махуэу. ЕтIуанэрауэ, Мухьэдин зыщылэжьа Гуманитар къэхутэныгъэхэмкIэ Къэбэрдей-Балъкъэр институтым КъБР-м и Президентым зыхуигъэзауэ щытащ Къумахуэм ди республикэм и дамыгъэ нэхъ лъапIэ дыдэр къратыну щIэлъэIуу. Ар мыпсэужхэми хуагъэфащэ, ауэ щыхъукIэ – а лъэIур иджыри лъэIуу къонэж. ФIы дыдэт ЩIэнгъуазэм теухуа зэIущIэм ирихьэлIэу абыкIи унафэ щыIамэ. Ещанэрауэ, Мухьэдин и Iэдакъэ къыщIэкIа лэжьыгъэхэр зэгъэуIуауэ Iэмал имыIэу къыдэгъэкIыжын хуейщ том зыбжанэу. Мыхэр адэкIэ едмыгъэтIылъэкIыу мы гъэм зэфIэбгъэкI хъунухэрщ. Абыхэм нэмыщI, шэч хэлъкъым Къумахуэм и цIэр щIэныгъэ, щэнхабзэ IуэхущIапIэхэм яфIэтщыну зэрыхуэфащэм, еджагъэшхуэм и цIэкIэ стипендие республикищми я студент-филолог нэхъыфIхэм щхьэкIэ бгъэув зэрыхъунум.
Шэч къызытумыхьэнуращи, Мухьэдин и цIэр, и IэдакъэщIэкIхэр сыт хуэдизу дымыIэтами, абыхэм яхуэфащэ лъагапIэм нэбгъэсыфыну си фIэщ хъуркъым, ауэ ар ноби, дапщэщи дызыщIэкъун хуей пщэрылъу зэрыщытыр зыщыдгъэгъупщэ хъунукъым. Борис,
Урысейм ЩIэныгъэхэмкIэ и академием
и Къэбэрдей-Балъкъэр щIэныгъэ центрым
Гуманитар къэхутэныгъэхэмкIэ и институтым
адыгэбзэмкIэ и къудамэм и унафэщI,
филологие щIэныгъэхэмкIэ доктор 11 Дунейпсо Адыгэ Хасэм и президент Дзэмыхь Къасболэт Мухьэдин ирет абы къыхуагъэфэща ЩIыхь тхылъымрэ ЩIыхь дамыгъэмрэ. Абыхэм я гупэкIэ къисхэр тхакIуэ цIэрыIуэ МэшбащIэ Исхьэкърэ Сирием и Адыгэ Хасэм и лIыкIуэ, Сирием и Парламентым и депутат Абазэ Шэрафрэщ. 2007 12
Къумахуэ зэкъуэш щIэныгъэлI цIэрыIуэхэу Башир, Мухьэдин, Мурадин сымэ, я малъхъэ, мэкъумэш академием и япэ ректору щыта ФиIэпщэ Борис къахэту. Налшык, 1970 гъэхэм. Мухьэдин и унагъуэр: езыр, и щхьэгъусэ Зарэ, япхъу Заремэ, я къуэ Руслан. Москва, 1960 гъэхэм я пэщIэдзэм. 13
Мухьэдин иужь дыдэу траха сурэтхэм щыщ: езыр, и щхьэгъусэ Зарэ, я къуэ Руслан. Москва, 2000 гъэхэм. ТхакIуэ Хьэх Сэфарбий илъэс 80 ирокъу 14
СИ Аушыджэр (Дыгъужьыкъуей) къуажэкIэм сыкъыщалъхуащ. Куэдым (абыхэм сэри сахэту) шэч къызытрахьэр, и пэжыпIэр къахуэмыщIэу зи бэлыхь иукIыр сыкъыщалъхуа гъэрщ. Ещанэ классым дыщIэсу, ди егъэджакIуэр къыдэупщIурэ, жытIэр итхауэ щытащ. Си партэгъухэм (плIырыплIу дыдэст) псоми 1938 гъэм къалъхуауэ щыжаIэм, сэри нэгъуэщI къэзгупсысыжакъым, ар езгъэтхащ. ИужькIэ районым комиссэшхуэ къикIри зырызыххэу къыдэплъащ. Иныкъуэхэм яйр, мытэмэму къалъытэри, зэрахъуэкIыжащ, сысейр а зэрезгъэтхам къытенауэ, нобэр къыздэсым йокIуэкI. Аращ сэ си тхылъхэм ярыт 1938 гъэр къыздикIар. Ауэ, сщIэркъым абы и гъусэу ятх май мазэмрэ етIощIанэ махуэмрэ къыздрахар. Ахэри сэ яжесIауэ пIэрэт, сымыщIэж щхьэкIэ?.. ЗэрагъэхъыбарымкIэ, Хьэххэ дышапсыгъщ, ди унэцIэ дыдэр Хьэтхщ. ДэнэкIэ щыIэри дызщ, лъэпкъитI щыIэкъым Хьэх унэцIэр зэрахьэу. Дэ, аушыджэрдэсхэри, Бахъсэн лъэныкъуэ Хьэххэм дащыщщ. ЗэрыжаIэмкIэ, лIэщIыгъуитI хуэдизкIэ узэIэбэкIыжмэ, Хьэх зэкъуэшитI къыпыкIэрэхъукIри, IэмалыншагъэкIэ Тыркум икIыжыгъащ. Зэман дэкIыу къагъэзэжын щыхъум, щхьэусыгъуэ гуэркIэ Аушыджэр къыщыувыIэри, къыдэнэжыпащ.
Аушыджэр Хьэххэр зы лIым – Исуф – дрищIэблэщ. Си жагъуэ зэрыхъущи, си адэшхуэм и адэж а Исуфым нэсщ сщIэжыр. АдэкIэ Бахъсэн лъэныкъуэм мэкIуэжри, сфIокIуэд. Куэд дыхъуркъым, зы унагъуэ тIощI хуэдиз иримыкъущ. Аушыджэр Хьэххэр мылъкушхуэ ябгъэдэлъу къежьакъым. Дэни къикIынт, гъуэгурыкIуэм тету къэувыIамэ? Ауэ жыджэрхэт, хыхьэхэкIышхуэ яIэт, лэжьакIуэ ахъырзэманхэти, щIэх дыдэ къулей хъуат. Iэщ я куэдт, псом хуэмыдэжу – шы. Си адэ Хьид зэкъуэшхэм я курытт. И гъащIэ мащIэр губгъуэ мэкъумэшым хэту ихьащ. Iэсэу щытауэ жаIэ. Къарэт ди анэм и цIэр, Урыху (Къуэгъулъкъуей) Тэнащхэм ящыщт, Хьэжумар ипхъут. Тэнащхэ къулейт. Совет властым бий ищIри, хэкум ирахуауэ щытащ. Хьэжумари, и щхьэгъусэри, япхъу нэхъыжьри лIэри, а здагъэкIуауэ щыта Узбекистаным щыщIалъхьэжащ. ЩIалищ яIати, СулътIан зауэм хэкIуэдащ. ЛутIэрэ Шадурэ (Назиррэ) мыдэ щылIэжащ.
Унагъуэ ищIа къудейуэ, си адэр дашащ зауэм. Сэ зырат быну яIэри. ИужькIэщ къыщалъхужар си къуэш нэхъыщIэ Заурбий. Ар пасэу дунейм ехыжащ щIалитI – Алимрэ Аслъэнрэ – къыщIэнэри. Иджы а тIури балигъ хъуащ, щIэныгъэ нэхъыщхьэ зрагъэгъуэтауэ мэлажьэ. Сэри щIалитI сиIащ, зы хъыджэбз яку дэту – Артур, Иннэ, СулътIан. Я нэхъыщIэ СулътIан дунейм ехыжащ, унагъуи сыти имыщIауэ, Иннэ Сэбаншыхэ я нысэщ, зы щIалэрэ зы хъыджэбзрэ иIэщ – Азэмэтрэ Сабинэрэ.
Зи сабиигъуэ-къэжэпхъыгъуэр зауэ нэужь лъэхъэнэ бзаджэм хиубыда дэтхэнэми жиIэфынущ гугъу ехьауэ. Ауэ сэ абыхэми сахуэдэжтэкъым. Сыадэншэми къыщынэртэкъым, си анэри ныкъуэдыкъуэт, зэрихьэртэкъым и лъэм. Сэ сщIэжыркъым абы зэи хуиту къикIухьу щытауэ. И лъакъуэхэр илъэфут зэрызекIуэр. Ауэрэ, пхъэ лъакъуэм фIэуващ. ИкIэм-икIэжым, ари мыхъужу, пIэм хиубыдапэри, дунейм ехыжыху зетхьащ. Абыи си шынэхъыщIэ цIыкIу зауэр екIуэкIыу къалъхуами сэр фIэкIа зыщыгугъын яIэтэкъым. Илъэсибл-илъэсий ныбжьым сызэрит лъандэрэ си щхьэр спIыжам и закъуэкъым, унагъуэ къысщымыгугъыу зы махуэ дунейм сытетакъым. Зы махуэ хуиту цIыкIу-цIыкIу джэгум сахыхьэну сиIакъым Iэмал. Зэзэмызэ сехъуапсэу сахыхьамэ, ди мамэ пхъэ лъакъуэм фIэту нежьэрт, къызэджэу. Нобэр къыздэсым си тхьэкIумэм итщ абы и джэ макъыр.
Си адэр сщIэжыркъым. Хъума хъуакъым и сурэт къудеи. Выгу, шыгу ист зэпымыууэ. Губгъуэм мо здитым, мыбдежым псори гъунэгъущ, жиIа, Хьэххэ я лъапсэжьым, Аушыджэр и ВыщхьэфIэч дэлъэдапIэм хуэзанщIэу Шэрэдж Iуфэ щыIэм къиIэпхъукIри, ди адэр къуажэкIэ дыдэм тIысат. Нобэми дутIыпщакъым а щIыпIэр. И гупэр псыщ, мэзщ, и щIыбыр бгыщ, ди гъунэгъу ипщэр фIыуэ тпыIухащ, дякIэкIэ зыри щысыжкъым – къуацэчыцэщ и хъуреягъыр, пабжьэу, банэу зэщIэкIэжащ. Сыдыхьэжа нэужь, ауэрэ зызоплъыхьри, согъэщIагъуэ: дауэ щысыфа мыбдежым зауэ, абы и ужь зэман бзаджэм си анэ тхьэмыщкIэм и закъуэ, сабий быдзафэмрэ илъэс зыщыплI нэхъыбэ мыхъуа сэрэ фIэкIа гъусэ имыIэрэ и лъэми зэримыхьэу?! ЛIами, 15 цIыхум къащIэнутэкъым, зыми зэхихынутэкъым джэкIи. Абы щыгъуэ цIыхур икIи къулейсызтэкъэ-тIэ, дыгъуэгъуакIуэр, хъунщIакIуэр куэдт. Нэмыцэр ди къуажэм къыщыдэужьгъам яшха ди жэмыжьым нэмыщI, ди анэ мыгъуэм сабиитIыр гъэшыншэу дыкъимыгъэнэн щхьэкIэ зыгуэрурэ нэгъуэщIитIи зэригъэпэщыжати, ахэри Iуэм ирадыгъукIащ. Щэней яхъунщIащ ди унэр. Ауэ, Алыхьым и шыкуркIэ, зэи ерыскъыншэ дыхъуакъым: шхэр дымащIэт, ди хадэр инт. Гъаблэ Iей абы щыгъуэ щыIам и хьэлэчыгъуэми нартыху тIэкIу диIэурэ декIуэкIащ. Ди анэр гущIэгъулыт, жумартт. Нобэми гуапэу сигу къокIыж шхын щхьэкIэ лIэ ди къуажэдэс гуэрхэр къедгъэлауэ зэрыщытар. Зэ, гъатхэкIэгъэмахуэпэу ди пкIэм ирадыгъукIат нартыху тIэкIу къытхуэнэжар. СощIэж, согъэщIэгъуэж абы щыгъуэ си анэм жиIэу зэхэсхар: абыи зыгуэр ажалым къригъэлагъэнщ. Iуэхукъым, дэ иджыри хьэжыгъэ тIэкIу къытхуэнащ, мыгувэу кIэртIофми ущIэIэбэ хъунущ.
ЗгъэщIагъуэу, нобэми ныжэбэми схуэмыухыр сэ журналистикэмкIэ, литературэмкIэ – тхэнымкIэ згъэза зэрыхъуаращ. Ар хъунт, зыгуэр тхэуэ слъагъуу сыдихьэхатэмэ, цIыху сахыхьэртэкъым, нэгъуэщIтэкъым. Пщэдджыжьым сыкъэтэджмэ, хадэм сихьэу ситми, Iэщым сахэтми, зы псалъэ зыжесIэни къызжезыIэни сримыхьэлIэу жэщ хъурти, сыгъуэлъыжырт. Газет, тхылъ жыхуэпIэр слъагъуххэртэкъым, сыкъеджэн дэнэ къэна!.. СыукIи, иджыпстуи бжесIэфынукъым си гъащIэри си гуащIэри тхэным зэрестар фIырэ Iейрэ. Еджэн, тхэн бэлыхь сыхэмыту, сызэрыцIыкIурэ сызэрыпсэун, сызэрыунэн Iуэху зесхуатэмэ, хэт ищIэрэ, сэри жылэм ещхьу зы лъабжьэ гуэр сиIэу иджы сыкъэсынкIэ хъунт. Ауэ сэ мы тхэн Iуэхум – ирегазет, иретхылъ – мащIэ дыдэуи ирехъуи, зыгуэр щысщIэфамэ, пэщIэдзэ классхэм сыщезыгъэджа, Ашэбокъуэхэ япхъу, Зыгъэзэжхэ я нысэ Розэ и деж къыщыщIэдзауэ усакIуэ телъыджэ КIуащ БетIал и деж нэсыжу, сызрихьэлIа цIыху хъарзынэхэм я фIыщIэщ.
Сигу икIыжынкъым школым сызэрыщIэтIысхьауэ щытар. Унагъуэ я нэхъ хуэщIа, Iэбэни сыти зи куэдым, бжьыхьэ Iуэхухэр яфIызэтрихьэрт, сэ сыкъэнэжынт. Си анэр абы щыгъуэ тIэкIу зекIуэфырт башкIэ. Ауэ зыгуэр къыздигъэпсынщIэнкIэ ущIыщыгугъын щыIэтэкъым икIи сыщыгугъыртэкъым. Сэ, зымкIэ зыздзмэ, адрейр къанэу, унагъуэми, пщIантIэми, хадэми сыщыкIэрахъуэрт. Сыт мыгъуи си еджэт. Ауэ ди къуажэкIэ цIыкIухэр псори щIэтIысхьэрт школым, а гъэм зауэр иухати, сехъуапсэри, сэри сыкIуат. АрщхьэкIэ ядакъым сащтэн, уцIыкIущ иджыри, жаIэри. Иужьым, сытми, гъэ еджэгъуэм фIыуи хэIэбауэ, сафIыщIэтIысхьауэ щытащ. УщIэтIысхьар Iуэхут, еджэн хуейтэкъэ? УкIуэн хуейтэкъэ, нэгъуэщI мыхъуми, еджапIэм? Сэ апхуэдэ Iэмал сиIэтэкъым.
Пасэу къэсщтат къалэмыр. Еханэрат хьэмэ ебланэрат класс сызыщIэсыр, сытми, КIыщокъуэ Алим псыхьэлыгъуэм теухуауэ итха усэ гуэр сыхуэзат. Тхьэм ищIэнщ къызыхэсхари, а псыхьэлыгъуэ дыдэм теухуауэ сэри усэ стхыну иужь сихьащ. Мо сыхущIэмыхьэм, зызукIыжащ махуэ псом. Сыт хуэдэ Iуэху сыпэрытми, абы си гур щыIэт, сегупсысырт, къэсIущэщырт псалъэ гуэрхэр, стхырт. Ауэ а Алим ейм хуэдэу шэрыуэу, екIуу зэхэлъхьа хъуртэкъым, къысхуэгъуэтыртэкъым усэм хэзэгъэн, фIы зыщIын псалъэхэр. ИтIанэ, псыхьэлыгъуэм щхьэкIэ птхы 16 хъуну щыIэ псори къимыгъанэIауэ Алим итхыжауэ, нэгъуэщI къыпхуэмыгъуэтыжыну икIи щымыIэу къэслъытэри, хыфIэздзэжауэ щытащ.
ХыфIэздзэжар псыхьэлыгъуэм теухуарат, армыхъумэ усэ тхынратэкъым. А зэманым ди районым «Коммунизмэм и гъуэгу» жиIэу адыгэбзэкIэ къыщыдэкIыу щыта газет цIыкIум, зы напэ закъуэ фIэкIа мыхъум, еджакIуэ гуп дытхэрт. Дызэпеуэу еджапIэ хъыбархэр къытредгъадзэрт. Мис абы езгъэхьу щIэздзащ си «усэхэри». АрщхьэкIэ, зи, къытрадзэртэкъым. Къытрадзэр Гъубжокъуэ Лиуан и усэхэрат. Ар ди районт, Жэмтхьэлэ къуажэт, ауэ сцIыхуртэкъым. Сэ абы зыуэ сехъуапсэрти! Ауэрэ, ущымыувыIэкIэ, зэ зыгуэр хъунтэкъэ, си зы усэ къытрадзэ. Ебгъуани епщIани абы щыгъуэ сызыхэса классыр, сщIэжыркъым. Мыпхуэдэут ар зэрыхъуари. КIуащ БетIал и усэ газетым къытрадзэ партым теухуауэ. Хуабжьу сигу ирохь. Компартым и епщыкIубгъуанэ съездыр екIуэкIырт а махуэхэм. Арат зытепсэлъыхьыр радиои газети. Iэмал имыIэу апхуэдэ зы усэ партым щхьэкIэ стхыну си гум къохьэ. Си хьэзырт усэм фIэсщынури: «ЕпщыкIубгъуанэ съезд». Сотхри, къытрадзэ ди район газетым. Абы и редакторыр ди къуажэ щыщ Шэрджэс Хъанджэрийт, цIыху хъарзынэт, угъурлыфэ хъужауэ. ИужькIэ сыхуозэ абыи, хуабжьу къысхущотхъу си усэ тридзам, жеIэ фIыуэ стхауэ. Тхьэ иумыгъэхьрэ, жи, модэ НалшыккIэ, къыпхутрадзэнщ. АбыкIэ щытрадзэн ягъуэтрэ, зи, жызоIэри, здэркъым. СщIэжырт щIэзмыдэр: КIуащым и усэ а сызэхъуэпсам тестхыкIат. Зи, ардыдэрат, псалъэхэр нэгъуэщIу зэсхъуэкIауэ арат. ЗэрыгурыIуэгъуэщи, ар иужькIэ зэи зыщIыпIи схьыжакъым икIи къытрезгъэдзэжакъым. Уеблэмэ Компартым теухуауэ зыри стхыжакъым, я нэхъ щихьэмтетыгъуэу, жылэр ежауэ щытетхыхьми. Ауэ усэ стхырт сымыувыIэу. ГъащIэм и зы плIанэпи къэзгъанэу къыщIэкIынтэкъым сыздынэмыс. А зэман дыдэм ирихьэлIэу нэгъуэщI зыми усэ тхын къригъэжьащ ди школым щыщу – Ардавэ Мухьэмэдин. Абы дэрэ ттхы тIэкIухэр тхьыуэрэ, зэгъусэу дыкIуэрт Налшык тхылъ тедзапIэм. ДыздэкIуэр абы и директор, ди къуажэ щыщ лIым дежт. Абы Ардавэм и усэхэр гуп-гупурэ, къыдэкIыгъуэ къэс къытридзэрт а зэманым щыIа «Къэбэрдей» литературэ альманахым. Сысейхэм ящыщ зыри пхыкIыртэкъым. ИтIанэ Мухьэмэдин и къуэш адыгэбзэкIэ дезыгъаджэм зыкъысхуигъазэри, мыпхуэдэу къызжиIащ, еджакIуэхэми зэхахыу: «Ардавэ Мухьэмэдин тхакIуэшхуэ хъунущ, уэ абы игъащIэкIэ улъэщIыхьэнукъым икIи зыри ухъунукъым!» Сэ ар зыуэ си жагъуэ хъуати! СогъэщIагъуэ, согъэщIагъуэри схуэухыркъым, абы и ужькIэ тхэн Iуэхум гукъыдэж зэрыхузиIэжар? Арат ар езыри зыхуейр – сымытхэну. Сыгъыным хуэдэу сыкъэкIуэжащ, ауэ сыгъакъым. Си Iупэр быдэу зэтескъузэри, аргуэру пысщащ тхэным, нэхъри нэхъ ерыщ секIуауэ. Куэд дэмыкIыу къызощIэ а лIы дыздэкIуэр Ардавэм и благъэу зэрыщытыр. ИтIанэ, Мухьэмэдин Iуэхуи зезмыхуэжу, си закъуэ сокIуэ тхылъ тедзапIэм. Алыхьым шокъу жиIэу сыхуешэри, КIуащ БетIал сыхуозэ, сыздэкIуам. Си нэр къихуу сеплъырт – игъащIэм слъэгъуатэкъым усакIуэ! УситI схьати, сIехри, занщIэу къоджэ. И щхьэр къимыIэту икIи зыри жимыIэу, зы дакъикъэ ныкъуэ хуэдизкIэ щосыж. ИтIанэ къыдоплъей: «Тхэ!» А зы псалъэ кIэщI цIыкIу закъуэми къыфIигъэкIакъым. Усэ къызэджахэм теухуауи жиIакъым цIутI – хъуа, мыхъуа? Iейуэ сыхуейт ар къэсщIэну, ауэ семыупщIыфу сыкъыщIокIыж. Зэмани 17 18
дэкIыжауэ, Ардавэ Мухьэмэдин и усэ гуп аргуэру къытрадзам и гъусэу «Къэбэрдей» альманахым къытрадзэ си уситIым я зыр. Куэд дэмыкIыу «Советская молодежь» газетым къытохуэ адрей си зы усэри. ИужькIэ, литературэм Iуэху лъэпкъ хузимыIэу щыта а ди къуажэлIыр IуагъэкI тхылъ тедзапIэм. Ардавэри милицэм хохьэжри, усэ Iуэху зэрихуэжыркъым.
Къуажэ школыр къэзуха нэужь, еджапIэ гуэрхэм сыщIэтIысхьэну сыхэтащ, хъуакъым ахъу. Мы ди университетымкIэ сыблэкIащ, сыкъыблэкIыжащ куэдрэ, сехъуапсэу. Дзыхь сщIакъым сыщIыхьэн, сышынэрт экзаменхэр схуэмытынкIэ. Нэхъ тыншу къыщIэкIынщ жысIэри, Налшык мэкъумэш техникумым сыкIуат, зоотехникыу седжэну. Ауэ мо еджапIэ нэхъыщхьэм нэхърэ мыри зыцкIэ нэхъ щабэу къыщIэкIакъым. Япэ экзаменыр дэзыгъэт адыгэлIым си зы псалъэ, псалъитIкIэ къищIащ сэ математикэм хэсщIыкIыр здынэсыр – сыкъыпригъэхащ. Экзамен зэрыщIагъэтIысхьэхэр тын щызэфIэкIат апхуэдэ дыдэ техникум Прохладнэ щыIэм, ауэ къащтамкIэ иримыкъуауэ, иджыри пащэ щыжаIэм, абыи сокIуэ агроному седжэну. Япэ экзаменыр урысыбзэ тхыгъэмкIэт. Адыгэ къуажэ къикIахэм абы щыгъуэ куэд яхэттэкъым зи къарукIэ зытхыфын, псоми тратхыкIыу арат. Ар зымыщIэ яхэттэкъым экзамен езыгъэтххэми. Ауэ щэхуу, гъэпщкIуауэт зэрытрагъэтхыкIыр. Сэ, мо псоми яужь сыщIыхьар, «тIысыпIэфIхэр» яубыдауэ къыщIокIри, экзаменыр Iызыхым и пащхьэ нэхум сыкIуэу ситIысхьэн хуей мэхъу. ЗытестхыкIынур къызощтэри, щIызодзэ. Сэ згъэпщкIуркъым зыри. Мы щIалэжь цIыкIум нэхърэ нэхъ делэр хэт и гугъэу пIэрэ, жаIэнщ, жысIэри згъэпщкIун сукIытащ. Езым мыбы укIытэ зэримыIэ, жиIагъэнщ, зытестхыкIи тестхыкIи стрихри, сыкъыщIиутIыпщыкIыжащ. Ари щымыхъум, Налшык IэфIыкIэ фабрикэм зэрыщылэжьэну IэщIагъэхэм хурагъэджэну зы щIалэгъуалэ гуп къащтэрт зыщIыпIи щIэмыхуахэм щыщуи, абыкIэ зыздзащ, рабочэу сылэжьэну сыпхыкIынкъэ, мы тхьэр зымыгъэпэжыным, жысIэри. Мохьт ар – аттестатым еплъурэ къыхахыу арати, абыи сыкъыпихащ. Тхьэ зыщаIуаращ «тху» защIэ фIэкIа зи аттестатым имыт яхэтауэ. Дэнэми здэнут, зыщIыпIэ сыкъащтамэ, Хьэх Къарэ и къуэр зыми щIэмытIысхьэфу къигъэзэжащ, жезмыгъэIэмэ. АрщхьэкIэ ар дыдэр къысщыщIащ – зыри мыхъуу, згъэзэжри, къуажэм сыдэтIысхьэжащ. ИтIани сувыIакъым. Налшык бухгалтерхэр щагъэхьэзыр еджапIэм сыщIэтIысхьащ, пщIэ щIэсту седжэну. ИгъащIэми бжыгъэхэм сахэзагъэртэкъым, мы дунейр къутэжыху срилэжьэнутэкъым, минрэ седжами икIи срилэжьакъым зы махуэ. Колхозым сыкIуэри хадэ сыпщIащ, культивацэ шыкIэ зыщIым зыкъомрэ сыщIыгъуащ, ухуакIуэ бригадэм сыхэтащ, шыгу сыдэсащ, учётчик хуэдэуи зыгуэрхэр стхыуэ губгъуэм ситащ. Ауэ зыми зыри къыпыкIыртэкъым, унагъуэр зэрытхьэмыщкIэт. Сэ сыхуейт, си зэманыр апхуэдэу зыми щымыщу мыкIуэу, е сылэжьэну, е седжэну. АрщхьэкIэ зэи си Iуэхур зыщIыпIи щыхъуртэкъым! Си шынэхъыщIэ Заурбий иджыри школым щIэст, ауэ къыдэкIуэтеяти, ди анэр иджы абы зэрихьэрт, хъурт зэпымыууэ сэ сыкIэрымыщIами.
ИлъэсыщIэ нэужьу, зэгуэрым щIалэгъуалэ гуп Урал зэгурыIуэныгъэкIэ ягъакIуэу срохьэлIэ, ухуэныгъэм щылэжьэну. ЖаIэрт ахъшэфI къэпхьыну. Псори къызогъанэри, абы сокIуэ, унагъуэ цIыкIум 2 Заказ №197 къихъуэну къулеягъэм сыкъызэщIиIэтарэ дуней гуфIэгъуэр сиIэу. Ауэ абы ди Iуэхур къыщикIыркъым – пцIыт дызэрыгугъар, тшхын ерагъкIэ къэдлэжьыжыф къудейуэ арат. Адрей си гъусэхэр къызогъанэ, зэтщIылIауэ щыта зэгурыIуэныгъэм IэмалкIэ сыкъыхокIри, си закъуэ сылъыхъуэу щIызодзэ ахъшэфI къыщыпхьын лэжьапIэ. СыздэмыкIуа къуэладжэрэ зызэзмыпщыта лэжьыгъэрэ укIуэдыж: Свердловск ухуакIуэхэм сахэтащ, Волгэ псым лъэмыж тезылъхьэхэм ящIыгъуу Энгельс къалэм сыдэсащ, Ростов, Таганрог къалэхэм хьэлъэ щызеслъэфащ, Грузием шей фабрикэ сыIутащ, Волгодонск щралъхьэ-щрахыж базэ
гуэрым сыкъыщыщIидзыжащ. Къэралышхуэ къутэжар къалащхьэ чэзууэ къэскIухьащ. Зыми щыхъуакъым си Iуэху. А псом я ужьыжкIэ дыщэ къыщыщIах шахтым сыкIуащ – щIым сыщIыхьащ, зыри къикIакъым! Арати, игъащIэкIэ къэпкIухьынт, щымыхъуххэм, илъэситI нэблагъэ зыми щымыщу згъэкIуэдауэ, си хэкужь си лъэр къесхулIэжащ. И анэ тхьэмыщкIэр хыфIидзэри ежьэжащ, къысхужызыIаи щыIащ а сыкъыщытам. Ар жызыIауэ щытахэм я гуэныхьыжщ, ауэ сэ абы щыгъуэ си фэм дэкIар зыхуэдэмрэ зыхуэдизымрэ Алыхьырщ зыщIэр. СыкъыздэкIуэжам си анэр хиубыдэпауэ, пIэхэнэт, си шынэхъыщIэри, и закъуэ екъуурэ, лъэжь хъуат. Мыдрейуэ, колхозыр зэрыщытауэ хъерыншэт. Дауэ мыхъуами, унагъуэр мылIэу зэтеIыгъэн хуейт. Си насып къекIэрэхъуэкIщ имыхабзэххэуи, Налшык блок заводым рабочэу сащтащ, сымыщIэххэу срихьэлIэри. Ахъшэ хъарзынэ къэсхьу, унагъуэми зыхуей нэхъ игъуэт хъуащ. Ар дэ зэи димыIа насыпт. Си хэку сыкъыщыкIуэжым, си усэ тIэкIухэри къызыкъузохыж. Махуэ гуэрым блок зеслъафэу заводым сыдэту, усакIуэ Къагъырмэс Борис редакцэ IуэхукIэ абы нокIуэ. Дызэхуозэри, си усэхэм я гугъу хузощI, КIуащым зыгуэрхэр схутридзауэ зэрыщытари жызоIэ. НакIуэ, жи, си деж, уи усэхэри нэхьи. Абы щыгъуэ Къагъырмэсыр «Советская молодежь» газетым корреспонденту щыIэу арати, сокIуэ. Си усэхэр сIехри, хоплъэ, зыгуэрхэри къыхех, тридзэн щхьэкIэ. Къуажэ школ щIэныгъэ фIэкIа симыIэу щыжысIэм, и жагъуэ хъуащ. Уэ утхэну уи гугъэмэ, уемыджэу хъунукъым, жи. Сэ еджэн Iуэху зэрызезмыхуэжрэ сыт щIат! Хьэуэ, жи, Iэмал имыIэу еджэ. Москва дэт Литературэ институтым щIэтIысхьэ. Ы-ы, Iэджэ фIыгъуэ нэхърэ нэхъыфIти ар! Уэлэхьи, сыщIэтIысхьэн мыгъуэтэмэ, жызоIэ, ауэ дауэ? КъызгурегъаIуэ зи «дауэр». Ауэ зыщIыпIи зэи экзамен щызымытыфа сэ а си еджэкIари си еджэкIауэ, апхуэдиз зэмани дэкIыжауэ, Москва еджапIэ нэхъыщхьэм экзамен щысту сыщIэтIысхьэфыну сытми? ЖеIэ сыщIэтIысхьэфыну, абы нэхъыбэу зэплъынур си тхэкIэрауэ, си тхыгъэхэмкIэ хъарзынэу сыкъикIыну. Сытми, сытрегъэгушхуэри, сокIуэ. Сызэримыгугъауэ, къокIэрэхъуэкI, сыщIохуэри, сызэрылажьэм хуэдэурэ, къызоух институтыр. Абы сыщIэсу дзэм сашэри, ари зэфIызогъэкI. СыкъокIуэжри, Налшык «Искож» комбинатым вулканизаторщикыу (плащыпхъэу зэгуашха щэкIитIыр хьэкукIэ згъэгъущу) соув, мазэ улахуэу игъащIэм къэзмыхьам хуэдиз къэсхьу. Иужьым, зэгуэр сэ сехъуапсэу сызыблэкIыу щыта университетым си къуэш нэхъыщIэр щIызогъэтIысхьэри, аргуэру къуажэм, си анэм и деж, сэ сымыгъэзэжу хъуркъым. Си япэ усэр зэгуэр зытрадзэгъа газетым, «Колхозная жизнь» цIэщIэр зыфIащыжам, корреспонденту сокIуэ. ИтIанэ райисполкомымкIэ (район администра- 19 цэмкIэ) зызотыж, фэеплъхэр хъумэнымкIэ обществэм, архивым сыщолажьэ, унагъуи сощI. Зэман докIри, Налшык, республикэм и лъэпкъ библиотекэм сокIуэ. А псоми сызэрыщылэжьар кIуэр-къэкIуэжущ, къуажэм сыдэсу.
Апхуэдэурэ, заулкIэ сыкIэрэхъуащ, си лъэр зы щIыпIи щимыубыду. Ауэ, 1972 гъэм «Ленин гъуэгу» (иджы «Адыгэ псалъэ») газетым корреспонденту сыуври, мис абы си лъэр щиубыдащ, бдзапцIэм хэувам хуэдэу. Илъэс тIощIрэ пщIым нэс – пенсым сыкIуэху сыщылэжьащ. Сэ литературэр зыхэслъхьэ щыIэкъым. Ауэ си пIэм итамэ, цIыху тхэнтэкъым, сэ абы дэсшэчыр дишэчу. Зыхэслъхьэ щыIэкъым си тхыгъэ тIэкIухэр. Сигу яхуэмыгъуэщ.
Ахэр сэ сфIэгуэныхь мэхъу, дунейм зи нэр къыхуикI, ауэ зи лъэм зэримыхьэ гуэрхэм язогъэщхьри. Си тхэкIэм и гугъу пщIымэ, сызытетхыхьыр езым си нэгу щIэкIа е сэр нэхърэ нэхъыфIу зыми ар имыщIэу къысщыхъу Iуэхугъуэхэращ. Сэри си ныбжьхэри дызыхалъхуа, дызыхэпсэукIа лIэщIыгъуэр къэхъукъащIэ инхэмрэ IуэхугъуэшхуэхэмрэкIэ гъэнщIат. МащIэкъым ди нэгу щIэкIари. Ахэр къэзгъэлъэгъуэжыну сыщыхущIэкъуащ си «Пщэдджыжьыпэ щIыIэ», «Толъкъун Iэсэ», «Махуэм дунейр и кIыхьагъщ», «Сигу, къэувыIи, сызылъэщIэгъэхьэ» повестхэм, адрей си тхылъхэми. Иджы ахэр апхуэдэу измыкъухьу, зы тхыгъэ щхьэ сымыщIарэт, жызоIэж. Сыхуейт,
зы тхыгъэшхуэу сукъуэдиину икIи къезгъэжьат, «Дуней гъащIэ» фIэсщри. Ауэ, нэгъуэщI тхыгъэхэм сыдахьэхыжри, нобэр къыздэсым гъунэ ислъакъым. Иджы, си ныбжьыр здынэсам, дэнэ къисхыжын
апхуэдэ тхыгъэшхуэм ирикъун гуащIэрэ гъащIэрэ? Шэч хэмылъу, а «Дуней гъащIэр» ныкъуэтхыу къэнэну къыщIэкIынущ. Бетэмал, мы зэманым сыкъэтхысу, сэ абы къыщызгъэлъэгъуэну сыхуейт иужьрей
илъэсхэм къыттехъуа, иджыри имыухауэ къэхъу къомыр. Зэми, ипэкIэ итхэр къэзгъанэу, а «иужьрей илъэсхэм» къыщыщIэздзэу тхьэ сымытхэрэ, жызоIэ. Апхуэдэу сщIымэ, «Дуней гъащIэм» иджыри къэс хэстхыкIа тIэкIур мэкIуэд, абы щыщу печатым кIуа кIапэлъапэхэм фIэкIа къэмынэу. СщIэркъым, зым зестмэ, адрейр къонэ.
Мис апхуэдэххэщи, си щхьэм къос сщIэнури стхынури. Зэманщ симыIэр. Япэу тхэн щыщIэздзам сыкъыщыхутэжамэ, нэхъыбэ схузэфIэкIыну щытауэ къысфIощI. Ауэ иныкъуэхэм дежи нэгъуэщI зыгуэру соплъыж мы Iуэхум. Сэ а сыкъызыхэхъукIа-сыкъызыхэтэджыкIар зыхуэдам укъыщежьэу, сыкъызэрыкIуа гъуэгу къургъакъымкIэ укъакIуэу, а сыкъызыпхыкIа бэлыхь къомми уакъыпхыкIыу, мы сыкъыздэсам нэхърэ нэхъ жыжьэ укIуэфынуи нэхъыбэ пхузэфIэкIынуи къыщIэкIынтэкъым. ХЬЭХ Сэфарбий 20 ХЬЭХ ЩЫЩ * * *
Куэдым теухуащ Хьэхым и усыгъэр: адэжь щIыналъэм, Хэку зауэшхуэм къихьа фэбжьхэм, мамырыгъэр хъумэным, зэныбжьэгъугъэм, лэжьыгъэм, лъагъуныгъэм, нэгъуэщIхэми. Ауэ нэхъыщхьэр – усакIуэм къищта Iуэхугъуэхэр къызэрызэIуихыф Iэзагъэращи, жыIэн хуейщ нэгъуэщIхэм емыщхь къызэIухыкIэ Хьэхым къызэригъуэтыфыр.
Ар усэ тхыкIэм и «щэхухэм» фIыуэ щыгъуазэ, поэзие нэсым и гъуэгум ехъулIэныгъэхэр къыщызыхьыфа усакIуэщ. Сэфарбий и тхыгъэхэр я къуэпс псомкIи быдэу пыщIащ лъэпкъым и гъащIэм, абы и тхыдэмрэ и нобэрей махуэмрэ. Я гъэпсыкIэкIи, яхэлъ гупсысэ-гурыщIэкIи Хьэхым и усэхэм уи фIэщ ящIыф ахэр зытхар адыгэ усакIуэу зэрыщытыр, абыкIи къащхьэщокI шыфэлIыфэ зимыIэ, сыт хуэдэ лъэпкъми и фащэр, екIуемыкIуми, зи усэм «щызытIагъэ» тхакIуэхэм.
ЩIэщыгъуэщ, купщIафIэщ, бзэ шэрыуэкIэ тхащ Хьэх Сэфарбий и прозэри. ЦIыху къызэрыгуэкIхэм я гъащIэм тетхыхькIэрэ тхакIуэм куууэ зэпкърех дызыхэпсэукI зэманыр. Борис,
КъБР-м и цIыхубэ усакIуэ 21

Хьэх Сэфарбий и IэдакъэщIэкIхэр гум дохьэ, гъащIэм и курыхыр, и пэжыр Iэзэу, куэдым урагъэгупсысу къыщыгъэлъэгъуащ абыхэм.
Сэ сыкъапщтэмэ, тхакIуэм си гур егъэзагъэ къехьэкI-нехьэкI лъэпкъ хэмылъу, жьэнахуэу дыгъуэгъуакIуэхэм, фитIнэхэм, зи бзэмрэ зи хабзэмрэ зэзымыпэсыжхэм яхужиIэ псалъэ шэрыуэхэмкIэ. Дыхьэшхэныр гушыIэ дахэу ди нэгум къыщIегъэувэ Хьэхым, а дыхьэшхэныр дыхьэгъым хуигъэкIуэни хузэфIокI. Ди
гъащIэм къыщыхъу-къыщыщIэ Iуэхугъуэ щхьэхуэхэр зэридзылIэм, зы ищIурэ, и художественнэ Iэзагъыр зыхэпщIэрэ узэщIиIэтэу и тхыгъэхэр ди пащхьэ кърелъхьэ абы. Ар псалъэхэм хощыпыхь, купщIафIэхэр, къарууфIэхэр къыхех. ФIым удихьэхыу, Iейм гущыкI хуэпщIу къретхэкI и персонажхэм я дунейр. Ахэр гъащIэм узэрыщрихьэлIэм хуэдэ дыдэщ, сыту жыпIэмэ, Хьэхым и тхыгъэхэр а езы гъащIэм къыхихащ, языныкъуэхэм зэращIым хуэдэу, зыри къигупсысыркъым, и Iэпэм къыщIифыкIыркъым. Зи гугъу ищI Iуэхугъуэхэр абы езым игъэунэхуащ, гурэ псэкIэ игъэващ. Аращ Хьэх Сэфарбий и IэдакъэщIэкIхэр нэщIысыпауэ щIыщытыр. Борис,
тхакIуэ * * * 22
Хьэх Сэфарбий 1963 гъэ лъандэрэ соцIыху. Дзэм къулыкъу щызэдэтщIащ. Пэжу, зы полкым дызэдыхэтакъым, ауэ зы
бжыхь фIэкIа ди яку дэмыту ди частхэр зэбгъэдэтти, дызэрыцIыхури, ныбжьэгъуи дызэхуэхъуауэ щытащ. Сэри зыгуэрхэр стхырти, езгъэлъагъурт, дызэчэнджэщырт, сэ сыщытригъэгушхуэр нэхъыбэт.
Сэфарбий езыр гугъу ехьу къэтэджа цIыхущ. Гугъу ехьам куэд елъагъу, куэд зылъэгъуам Iэджэ етхыжыф. И творчествэкIэ къапщтэмэ, щапхъэу бгъэлъагъуэ хъуну тхакIуэфIщ. «Ленин гъуэгу» газетым щыщыIами, ТхакIуэхэм я союзым щыщылэжьами абы куэд зэфIигъэкIащ тхэн щIэзыдзагъащIэхэм защIэгъэкъуэным, гъуэгу тэмэм тегъэувэным хуэунэтIауэ.
ЦIыху зэIухащ Сэфарбий, ауэ зыгуэр иукъуэдиямэ, абы зэрыпхутекIын щымыIэу ерыщщ. И цIыху щIыкIэр аращ – зауэм къыхэтэджыкIа цIыхущ. ПцIыр, фэрыщIагъыр игу техуэркъым. Ар щынэрылъагъущ и тхыгъэхэми. Хьэсэн,
усакIуэ

Иужьрей илъэс тIощIым къэбэрдей литературэм зэрызиужьа щIыкIэм сыщегупсысым сигу къэкIаращ: а лъэхъэнэм
къриубыдэу икъукIэ мащIэ дыдэщ узэрыгушхуэну, утыкушхуэ ипхьэ хъуну ди тхакIуэхэм я Iэдакъэ къыщIэкIар. Е зэман зэблэхъугъуэм, къэралыр зытеува гъуэгущIэм къигъэупщIыIуа, е нэгъуэщI, сытми, зэзэмызэ къызыпхыIукI мыхъумэ, бащэкIэ дызыщыгугъ ди тхакIуэ пажэхэм я Iэдакъэ къыщIэкIар куэд хъуркъым.
Ауэ абыхэм ящыщкъым Хьэх Сэфарбий. Ар зэи Iуэхуншэу щысакъым, уеблэмэ иужь лъэхъэнэрщ и тхыгъэ нэхъыфI дыдэхэр дунейм къыщытехьар. Псалъэм папщIэ, «Махуэм дунейр и кIыхьагъщ», «ЩIымахуэ мэракIуэ», «Псым ихь къихьыжыркъым» повестхэри, «Си хъуреягъкIэ» зыфIища и философие тхыгъэ кIэщIхэри щитхар Совет Союзыр къутэжу жаIэнумрэ зытетхыхьынумрэ ямыщIэжу къалэм зыIэщIэлъхэр гъуэгущхьибл зэхэкIыпIэм къыщытена илъэсхэрщ.
Ди тхакIуэхэм я нэхъыбапIэм я IэдакъэщIэкI нэхъыфIхэр, нэхъ купщIафIэхэр щатхар илъэс 30-50 ныбжьым щитарщ. Хьэхым и творчествэм и гугъу пщIымэ, и тхыгъэхэр кIуэтэху нэхъыфI, нэхъ купщIафIэ хъууэ къысфIощI. Абы и щыхьэтщ иужьрей илъэс зыбгъупщIым дунейм къытехьа и IэдакъэщIэкIхэр. МЫЗ Ахьмэд,
тхакIуэ Рассказхэр ХЬЭХ Сэфарбий
ПсэлъапIэм ит лIы фэкъум и жьэр увыIэркъым. Нобэрей зэIущIэр мыхъуамэ, зэгуэудынут. Пэшым щIэсхэр едаIуи, емыдаIуи. ЕдаIуэ гуэрхэри щыIэнщ, ауэ щхьэгъубжэм кIэрыс хъыджэбз къамылыфэм и гур нэгъуэщI щIыпIэ щыхэтщ. Зыкъомри едэIуаи, иджы едэIуэжыркъым. ЩIэх-щIэхыурэ сыхьэтым йоплъ. МэпIащIэ. Хьэуэ, зэкIэ здэпIэщIэн щыIэкъым, ауэ мэгузавэ. «Лэжьыгъэр щыбухым сынэпсэлъэнщ». А псалъэ IэфIищым къытраIэтыкI. Иджы еух лэжьэгъуэ зэманыр, нэблэгъащ. Езыр мыбдеж щысщ, щIалэр здэпсэлъэну лэжьапIэр дэнэ щыIэ!
Дыгъэ къухьэпIэм зыуэ пшэплъ къыщищIащи, художникыу сыщытамэ, ар сурэтышхуэу сщIынт. СщIынти, пIащэу тестхэжынт: «Лэжьыгъэр щыбухым сынэпсэлъэнщ». Къэпсалъэ. Къэпсалъэ, си псэ!.. Пщэдджыжь пшэплъым узэригъэплъэкIыркъыми, пщыхьэщхьэ пшэплъыр махуибл уэфIщ, жиIэрт анэм. Нышэдибэ къызэрыушу щхьэгъубжэм дэплъат. Къабзэт уафэр. ЩыгуфIыкIат зэрыуэфIынум. Хуейт пщыхьэщхьэ уэфI дахэм куэд щIауэ зыщIэхъуэпс сыхьэтыр ирихьэлIэну. И нэ къыхуикIырт. Ауэ къыкъуэкIыртэкъым махуэри жэщри зыдигуэшынур. КъыкъуэкIыртэкъым. Жэщ хъурт, нэху щыжырт – щыIэтэкъым. ЩIымахуэм гъэмахуэр кIэлъыкIуэрт, уэлбанэм уэфIыр къытехъуэжырт – къыкъуэкIыртэкъым! Иджы-щэ? Иджы къыкъуэкIащ! КъыкъуэкIащ! КъыкъуэкIащ зэжьа насыпыр!
Унащхьэм къеблэблэх уэздыгъэ Iэрамэшхуэр толыдыкI псэлъапIэм ит емызэшыжым и щхьэфэ пцIанэм. Пэшым щIэсхэм зыкъагъэхъейркъым. ЛIо щIэпIэщIэнур? Псори унагъуэщ. Нэхъыжьи нэхъыщIи. Щынэсыж нэсыжынщ. Iуэху ныкъуамэ, зы сыхьэт гугъу зрагъэхьыжынщи, зэфIэкIащ. Зи насып!
Езыр-щэ? Езыр мэпIащIэ. Езым и насыпыр тещIыхьащ
иджыпсту екIуэкI дакъикъэхэм, мо псэемыблэжыр ешу къыщызэтеувыIэнум. «Лэжьыгъэр щыбухым сынэпсэлъэнщ». ПIалъэм нэхъ гъунэгъу хуэхъуху, хъыджэбзыр нэхъри къытреч. Псэм хуэдэ лIы фэкъу цIыкIу, хъунумэ, уи жьэр гъэувыIэ!
Щыгугъ абы, игъэувыIэнщ!
Зи щIыхьыр лъагэ еджагъэшхуэ, куэдщ, уи псэлъэныр къэгъанэ!
Мохьщ ар!
Сыт пщIэнур? Къэтэджу щхьэ щIэмыкIыжрэ? Жылэр къыщIэплъуи? ЕмыкIукъэ? Къыхуадэххэнукъым. Догуэт, сыт къращIэн къыхуамыдэу? Къешхыдэнщ. Кърырешхыдэ. КъыхуагъэгъупэнкIи хъунщ. ЦIыхум зэщ апхуэдэ Iуэху къызэрыдихыр. Абы фIигъэкI хъунукъым. Мэгувэ!. Сыту куэд цIыхур. Пщыхьэщхьэр уэфIщ, хуабэщ, зыри унэм къыщIэмынэжу уэрамым къызэрытекIутам хуэдэщ. Хуиту узэрагъакIуэркъым. Фыз хэкIуэтаитIым я ужь ихуа хъуащ. 23 КIуапIи-жапIи къратыркъым. Езыхэми я лъэр зэбламыхым хуэдэщ. Я щхьэр зэрахьэлIауэ зыгуэрхэр жаIэ. СэмэгурабгъумкIэ щыдэхыну хуожьэ. КъехъулIэркъым. ИжьырабгъумкIэ псынщIэу зрет. Мэ-тIэ, автобусыр йожьэж! Бетэмал, зы тIэкIущ зридзэным иIэжар! Хъуакъым ар. КъыкIэлъыкIуэм пэплъи щыт иджы.
Сыхьэтым йоплъ, къокIукI-нокIукI, тепыIэркъым. ЛI уэ утемыпыIэкIэ?.. Такси! Иджыри къэс ар щхьэ игу къэмыкIарэ? Ущыхуейм зэпэубыда мэхъу ари! Iэджи блож, нэщI яхэткъым. Такси!.. Блэжри ежьэжащ. Модэ мо къакIуэр автобус хуэдэ? Зредзэ. ПIащIэу зредзэ. Щхьэ емыжьэрэ?! Ежьэркъым, щытщ! Зэпымыууэ цIыхур къожалIэ, къолъадэ. «Ежьэ, ежьэ! Си псэр зышхын шофёр цIыкIу, ежьэ!» Ежьэркъым!
Йожьэ. Хуэм дыдэущ зэрыкIуэри! Светофорхэми, я нэхэр зэблэплъу, зы уэрамыщхьэ хуиту зэпыуагъэупщIынукъым!. КъокI. Хьэуэ, къолъэт.
– А си хъыджэбз цIыкIу, алыхьым и нэфIыр зыщыхуэн, мыбы итым къысхуеджэт, тIасэ!
– ДаIэ, нанэ, мыдэхьыт!.. Мо зы унэр къэбгъанэмэ, адрейм щIыхьэ.
Мэ-тIэ, и нэжьыр къитIэтIу светофорым гъуэгур аргуэру IуищIащ. Дэнэ къиукIт мы фызыжь цIыкIури? Ар мыхъуамэ, зэпрыжри ежьэжат. Сытемынэ машини хъурэ абы нэхъей! ЗэкIэщIэIуауэ блож. Щызэпыум, зыдедзэ.
– Мыр сыт, Iей, жылэр щыкIуэжым уэ щхьэ къэбгъэзэжа 24
лэжьапIэм?
Ар щIыхьэпIэм щыс фызыжьырщ.
Хъыджэбзым игукIэ: «Сыхуитти къэзгъэзэжащ, уи Iуэхуу дапщэ хэлъ?!», и жьэкIэ: «Пэжу, кIуэжыгъуи нэблэгъащ, тхьэ. мыдэ зыгуэр къэсщтэжын хуейщ», – жеIэри блож. Сыту кIыхь хъужа мы дэкIуеипIэхэр! Дапщэ хъуа сыхьэтри. Дакъикъэ тIощI нэблагъэ иIэжщ! Хэт и гугъэнт! Сыту псынщIэу къэса, сытуи хуабжьу еша! ЗиукIыжынути!
Бауэбапщэу заулрэ щот бжэблыпкъым егъэщIауэ, зэщIодэIукIри, щIохьэ пэшым. ЩIохьэри, аппарат фIыцIэм бгъэдотIысхьэ. ИIэ иджы, дуней нэху, къэзу! Къэзу, си псэм хуэдэ! Къэзуи, хъыджэбз лажьэншэм и лыр зышх закъуэныгъэм кIэ хует. КIэ хует игъащIэ псокIэ къимыгъэзэжыну. Балигъ зэрыхъурэ и фэм дэкIар куэдщ. ЕгъэIуэтэж иджы зэ Iуэтэжыгъуэу. Хуейкъым и закъуэну. Зэхэпхрэ, хуейкъым! Гу щихуащ абы! Псэр псэ хуейщ,
хуопабгъэ. Псэр хуэныкъуэщ гуапагъэ, IэфIыгъэ. Иджы а псори зыуэ къыIэрыхьэнущ, иIэнущ. КIэ игъуэтынущ закъуэныгъэм!
Къеуэ, телефон! Къеуи, зэпыуд гъащIэр зыужьыгу зэшыгъуэ хьэлъэр. КъыщIэкI дыгъэ пщтыру. КъыщIэкIи, псы Iуфэ мыл Iуву гум телъ бампIэр гъэткIу. ТегъэкIыж «къыдэнэжа» псалъэ угъурсызыжьыр дунейм! Абы зыри хуейкъым. ИтIани, ар щыIэщ! ЩыIэщ, къэкIыгъэм зезымыгъэужь удзыжьым ещхьу. Шыпсыранэм хуэдэу зэхесыхь абы хъыджэбзым и гу пцIанэр. ХъунгъалIэу дыджщ. Сыту хуабжьу щышынэрэт ар а псалъэм! ЩыцIыкIу лъандэрэ ар зыхужаIэр фIэпсэкIуэдт. Къэхъурт, Iэджэрэ къэхъурт гъуджэм щыбгъэдэлъадэ – Iеижьу пIэрэ, къыдэнэжыну пIэрэ? ЩыIэтэкъым и теплъэм арэзы щытемыхъуэж. ИтIани, игу ныкъуэт: «Зи щхьэ зыфIэIей щыIэ, абыкIэ пщIэнукъым!» – жиIэрти.
ПлIанэпэм дэт гъуджэм бгъэдохьэ. И пащхьэ къохутэ зи нэхэр фIамыщIым хуэдэ хъыджэбз щхьэц фIыцIэ набдзэ Iувыр. И нэкIукIэ тIэкIу гъурыфэмэ, фагъуэмэ, зи зэраныр зыкъом
щIауэ хузыкIэрымыгъэху закъуэныгъэрщ, и нэщIыбагъкIэ къыкIэлъызыкIухь «къыдэнэжа» псалъэ мыгъуэжьырщ, абыхэм зыхадзэ гупсысэ хьэлъэ къомырщ. Ахэрауэ къыщIэкIынущ иужьрей зэманым, дауи, нэхъ зыгъэжэщIар. Ахъумэ, къыдэнэжым хуэдэт ар? Зэи хуэдакъым, иджыри хуэдэкъым! И бгъэкIи, и лъакъуэкIи. (Уа, псори псощ, цIыхухъухэр щхьэ лъакъуэм еплъу пIэрэ?). Хьэмэрэ, и хьэлыр арауэ пIэрэ зи лажьэр иджыри къэс пIэщхьагъ зэримыгъуэтар? Хэдэшхуэ ищIу арауэ пIэрэ, ярэби? Хьэуэ. Апхуэдэ лъэпкъи Iуэхум хэлъкъым. Къылъыхъуауэ, пэжкIэ и ужь къихьауэ хэт зыпигъэкIа? ЩыIэкъым апхуэдэ. Пэжщ, цIыхухъуу дунейм тет псори зэфэзэщу игу ирихьу, япэ Iэ къыхуэзыщIым дэкIуэну хьэзыру къекIуэкIауи къыщIэкIынкъым. Ауэ «сыбдэкIуэнукъым!» жиIэу зыпигъэкIауэ иджыри къыздэсым зыри щыIэкъым. Езыр зыгуэрхэм егуэкIуауэ щытащ. Ари пасэ дыдэу щIидзэри.
Етхуанэрат, еханэрат класс зыхэсар? Губгъуэм нартыхудэч яшат. Пэгуным из ищIри самэм ихьауэ, я классэгъу щIалэ цIыкIу гуэр къыбгъэдохьэ.
– Дэндей къыщыдэпчыр?
– Мобдей.
– Сэри аращ. сыту дызэрымылъэгъуарэ? ЦIыкIуитIыр зэщIыгъуу хохьэж нартыхум.
– Хэт нэхъапэ из имыщIынрэ!
– ИIэ, тхьэ!
Зэпеуэу къыдачу щIадзэ. Нартыхущхьэ пIащэ гуэр къыIэрыхьащи, зи къыхудэчыркъым. Зэм и блэм трелъхьэри фIищIыкIыну хуожьэ, зэми и лъэгуажьэм нэс ирехьэхыж, треубыдэри йоIэ – хъуркъым. ЩIалэ цIыкIум гу къылъетэ.
– Тхьэ, быдэ Iейщи, къысхудэмыщIыкI.
– Къащтэт мыдэ!
Хьэрхуэрэгъум зигъэлIу нартыхущхьэр фIеубыдыкI. Зэ еIэгъуэм къыдищIыкIыну хуожьэ. КъехъулIэркъым. Аргуэру
йоIэ – хъуркъым. УкIытэ щIыкIэу, нэбгъузкIэ къыхуоплъэкI. ЕIуантIэ-къеIуантIэ. Мыдрейри, «пхузэфIэкIым деплъынкъэ!» жыхуиIэу, погуфIыкIри щытщ. Щымыхъуххэм, щIалэ цIыкIум нартыхур щIым егъэтIылъ, лъакъуэкIэ тоувэжри, къеIэу щIедзэ. Зыри хуещIэркъым. ИтIанэ, езыри мэIэбэри, кIэчаныр бзийм щыдэтым хуэзэу фIеубыдыкI: «ИIэт, тIури дыкъызэдегъэIэт!» Зэдаубыдри, къызэдеIэу щIадзэ. КъоIэ, къоIэ, къоIэ. Зыри къикIыркъым. «Догуэт, зэуэ дыкъызэдеIа хъу си гугъэкъым!» ЩIалэ цIыкIур къоуэлIапэ, и нэжьгъуцыр и напэм къылъэIэсу. Зоплъыжри, тIури мэдыхьэшх. Щым нэс мабжэри къызэдоIэ. 25 26
Нартыхущхьэр къыпач. ЦIыкIуитIыр зэтоджалэ. УкIытахэу къыщолъэтыжри, лъэныкъуэ зырызкIэ хохьэж.
Илъэс псом зэкIэрыкIакъым ахэр. Дапщэри къыхуихьыжа и портфелыр! Школым къикIыжамэ, зэ нэху щыуэ щызэхуэзэнум хуэпIащIэрт. Зым «тху» къихьамэ, адрейр щыгуфIыкIырт.
ЩIалэ цIыкIум и адэ-анэр къалэм Iэпхъуэу езыри щыздашэжам, гъыным хуэдэт. Куэдрэ, зэман куэдрэ игу ихуакъым. Iэджэри пщIыхьэпIэу илъэгъуащ а щIалэ нэ фIыцIэ цIыкIур. Ауэ, сытыт Iэмалыр. Зыри пхуещIэнутэкъым. Абыхэм я унагъуэм зэи къуажэм къагъэзэжакъым. Я хъыбар лъэпкъи зэхихыжакъым.
Ар япэ лъагъуныгъэт, абы лъагъуныгъэкIэ уеджэ хъунумэ. ЕтIуанэр къыщыхъуар университетыр къиухыным куэд имыIэжущ. И шэгъуэ блэкIатэкъым, ауэ и ныбжьхэм къашэндэкIуэн зэрыщIадзэрэ зэманыфI дэкIат. «Къыдэнэжа» псалъэр
зэхихамэ, и гум зызэхуишэрт. Мис а етIуанэ лъагъуныгъэр – ипэжыпIэкIэ жыпIэнумэ, япэу бжын хуейр – ещхьт уэгъу куэдыр зыхуэмыхьыжу, гъущIэу, адэ-мыдэкIэ къыщызэгуэчу хуежьа щIы кIапэм къыщхьэщыхьа, зы ткIуэпс закъуэ къыпымыткIууи жьым щхьэщихужа пшэ гуэрэным. ЩIалэ хужь лъагэшхуэт ар, инженерт. КъытелIэрти, нэкууи-напIэуи иIэр арат. Ауэ. ауэ жыIэзыфIэщыIуэу къыщIэкIат, сабийм хуэдэуи адэ-анэм яфIэлIыкIырт. Мис ноби хуэдэу, и нэм нэсыпауэ зэтекъутэжат абы щыгъуэ Iуэхур. Адэ-анэм я зэранкIэ. Зэгуэрым, унэхъуну иухауэ къыщIэкIынти, абы щIыгъуу къалъэгъуат. «А хъыджэбз IэмащIэлъэмащIэр ди щIалэм хуэфащэкъым!» – жаIат. Къишэным нэсауэ къыщащIэм, и ужь къихьэри пагъэкIат.
Мис иджы мыр. А щым я зэхуакум дэтщ дэзыхьэха, къыдихьэха гуэрхэри, ауэ Iуэху зытепщIыхьын зыри яхэтакъым. Iэнэр лъакъуищмэ, мэув. Ещанэр увын, и насыпыр къызыдэкIуэн
хуэхъун хуейщ. Ар мыхъумэ, нэгъуэщI хъун зыри щыIэкъым. Зыри, зыри, зыри! ЩIэх, уеблэмэ зэгуэр къыкъуэкIыххэнуи ущIыщыгугъыжын щыIэкъым. Дэнэ къыздикIынур? ЛэжьапIэмрэ унэмрэ я кум итщ. ЛъэныкъуитIымкIи зыщыхуэзэхэм хъун хуэдэ зэрахэмытыр хьэкъыу зэрыпхыкIрэ незэман. ЦIыхухъум и Iуэхур куэдкIэ нэхъ тыншщ. Уэрам къудейм къыщыхуэзар «къыфIигъэнэфынущ». ЦIыхубзым къыбгъэдыхьэр, къепсалъэр
и Iыхьэу мыхъумэ, зыри хуэщIэнукъым. ИтIанэ, цIыхубзым и «пIалъэр» нэхъ кIэщIщ. ЦIыхухъум илъэс плIыщI, уеблэмэ щэ ныкъуэ нэблагъэ къигъэщIами, а пIалъэр блэмыкIауэ къалъытэ. ЦIыхубзыр илъэс тIощI щрикъум «жьы хъууэ» хуожьэ, Iэмал имыIэу унагъуэ ихьэн хуейуи къалъытэ. ЦIыхубзым и Iуэхур апхуэдэу зэрыщытыр медицинэми егъэзахуэ. Дэнэ зымахуэ къыщеджар щыпэлъхуэр илъэс тIощIрэ щым ущIигъуа и ужькIэ нэхъ гугъусыгъуу зэфIэкIыу, нэхъ къыптехьэлъэу. Журнал гуэрым итащ. Илъэс ещанэр йокIуэкI а ныбжьым езыр зэрыщхьэдэхрэ. Уа, сыту мащIэIуэ, уегупсысмэ. Илъэс тIощIрэ щым сабий бгъуэтын щхьэкIэ, Iэмал имыIэу илъэс тIощIрэ тIум унагъуэ уихьэн хуейщ. Илъэс пщыкIуийм щыщIэдзауэ тIощIрэ тIум нэс къэбгъуэтIамэ, хьэуэ, укъэзыгъуэтIамэ, уи Iыхьэщ. ИлъэсиплIым. Сыту мащIэ а илъэсиплIыр! Зи, напIэ Iэтыгъуэщ. Дыгъуасэ хуэдэщ университетыр къыщыдухар. Иджы еплъ, илъэсиплIым нэблэгъащ абы лъандэрэ! Аргуэру илъэсиплI умыщIэххэурэ дэкIыжынщи – илъэс
щэщI. Си Iуэхущ, илъэс пщыкIуийм къыумыгъуэта лIыр абы и ужькIэ бгъуэтыжмэ. ПщIэнукъым. ИщIэнуи хуейкъым! Ныщхьэбэщ. И псэр, и гур зытхьэкъуам гъусэ щыхуэхъунур ныщхьэбэщ. НэгъуэщI хуейкъым. Ауэ абы сыт хуэдизри пэплъэфынущ. Уи насыпыр къызэрыкIуэнур тэмэму пщIэуэ, шэч лъэпкъ къытумыхьэу упэплъэныр IэфIщ. Сыт хуэдизри пэплъэнт а насыпым. Ауэ гъэщIэгъуэн, ауэ дахэ псэгъу пщIыныр! ЗыкIи къыббгъэдэмыхьэу, уеблэмэ, умыцIыхуххэу щытам уи гъащIэ Iыхьэр дэбгуэшу, зы пэшым удыщIэсу, къыбдалъхуа фIэкIа умыщIэну, и адэ-анэм щхьэкIэ «папэ», «мамэ» жыпIэу. Езыри арауэ. Ахъшэ къэблэжьыр хуэпхьу, щыбгъэгуфIыкIыу. НэхъыфIыжу лэжьэнт, нэхъыбэжи къихьынт, апхуэдэу зэ хъуамэ. Лэжьыгъэри, лэжьапIэри, лэжьэгъухэри – псори, уеблэмэ зэрыдунейуэ щIэрыщIэ, щIэщыгъуэ къэхъужынут. А насыпышхуэр гъунэгъу къэхъуащ. НтIэ лIо, тIэкIу гувэIуауэ къыхуэкIуамэ? Нэхъ IэфIыххэщ нэхъыбэрэ узэжьар, узыпэплъар. Щыпэлъхуэм нэхъ гугъу иригъэхьмэ, сыттIэ? Ирырехь, ехьмэ. Си Iуэхут, къыфIэIуэхутэмэ, къызохьэлъэкI жиIэуи, ауэ къридзэтэмэ! Ирехьэлъэ!.. Щыпэлъху, анэ, сабий. Дыщэм хуэдэкъэ-тIэ ахэр псалъэу! Сабий. Сыту псалъэ дахэ, сыту псалъэ хьэлэмэтыщэ! Уэ уи Iэпкълъэпкъым къыхэкIа цIыху! Абы щхьэкIэ сыти пщIэ хъунщ. ИкIи ищIэнщ. ИщIэнщ, псэумэ,
илъагъумэ.
Уи псэгъум дэбгъакIуэ гъащIэр, дауи, IэфIщ, IэфI дыдэщ. Абы и пэкIи и ужькIи упсэуауи упсэууи щIубжыжын лъэпкъ щыIэкъым. Мыдэ, зэфIэнэ, гугъу зэрегъэхь щыIэщ. Зы псалъэ Iей жриIэнтэкъым. Сытри хуигъэгъунт, Iуэхум зыгуэр къыхэмыкIыжу ишамэ. Дунейм цIыхубзу тетыр къигъанэу зи щхьэ къозыхьэлIам зы мыхьэнэншэ (псори мыхьэнэншэщ, лъагъуныгъэм фIэкIа къэмынэу) щхьэкIэ и жагъуэ щIэпщIын хуейр сыт?! ЗытрифыщIэжынт, зэрыжаIэщи, зыкъригъэлыжынтэкъым
«фызыфIщ» жригъэIэн щхьэкIэ. Зыгуэр къэхъужмэ-щэ?! Зэ и Iуэхур зэрызэблэуауэ щытар игу къигъэкIыжыну ирикъуни. Мыбы и ади, и ани къалъэгъуакъым, ауэ. ПщIэнукъым зэрыхъунур. Моуэ, щIилъэфыж-щIилъэфыж хуэдэу гу лъита дыгъуэпшыхь. Хьэуэ, хьэуэ! КъыфIэщIауэ аращ. Махуэ псом лэжьар ешауэ къыщIэкIынти, гукъыдэжышхуэ иIакъым. Аращ нэщхъейнэщхъейуэ къыщIыфIэщIар.
Щымщ телефоныр!
Иджыри нэсакъыми зэманыр. Дакъикъэ зыплIытху хуэдиз иIэжщ. Сыту куэд къызэхижыхьа и гум, сытуи куэдым я щхьэфэ иIэба мы зэман мащIэ кIуам. Ей, мы цIыхум игури! Дунейм сыт нэхъ жэр? Гу! Ар ауэ жаIакъым.
Хъыджэбзым пэшыр къызэпеплъыхь, и лэжьэгъухэм я стIолхэм, шэнтхэм чэзуухэу и нэр къытоувыIэ, апщIондэхуи и гур къогуфIыкI. КъогуфIыкI, дяпэкIэ дунеищIэ тетынущи, 27 и нэщIыбагъкIэ «къыдэнэжа» псалъэр къыхужаIэнукъыми. МэгуфIэ щхьэгъусэ, бын зыгъуэтахэм «унэхъыжьщ» жаIэу пщIэ къыщыхуащIкIэ, и гур къиузыкIыжынукъыми, и щхьэ мыгъуагъэ хуимыхьыжу, «сынэхъыжьмэ, сэри сыунагъуэщ!» щыжиIэ хъуну махуэр къэсащи. ГуфIэгъуэкIэ е нэщхъеягъуэкIэ зэхыхьамэ, е апхуэдэ зыри щымыIэххэу зэрихьэлIами, ауэ здэлажьэм, зэпсалъэ къудейми дапщэрэ игу къагъэкIыжрэ зэрынэхъыжьыр! ЩIэкIыну е щIыхьэну бжэм уащыхуэзамэ, «уэ унэхъыжьщ» жаIэрэ япэ урагъэщу. Зи, нэмысым, хабзэм щхьэкIэ лIэуэ, къызэгуиуду аракъым апхуэдэу щIащIыр. Iэмал щихуакIэ, зэрынэхъыжьыр, къызэрыдэнэжар зэ игу къыщIамыгъэкIыжынур сыт? КърырагъэкIыж дяпэкIэ, хуейми.
Щымщ телефоныр!
Иджыри нэсыпа щIыкIэкъым зэманыр. Ауэ и гур щхьэ ныкъуэ? Щхьэ пасэу щIидзауэ мыпхуэдизу гузавэрэ? И нэм нэсыпауэ къэнэжат япэм! Ар игу къэкIыжри, нобэ зыми хъыбар иригъэщIакъым. Благъи ныбжьэгъуи зэхуэсауэ къызэтекъутэжат япэм. Сыту гущIэгъуншэу ущытын хуей цIыхум ар епщIэн щхьэкIэ! Щхьэ фIыуэ илъагъуфат апхуэдэр? Ар жиIэ щхьэкIэ, щIалэм лажьэ иIакъым. Дауэ зэримыIар? ЛIым ищIа мурад
икъутэжрэ!.. Хьэуэ, хьэуэ!.. «Лэжьыгъэр щыбухым сынэпсэлъэнщ». Къэзуунщ, къэзуунщ иджыпсту телефоныр. Мес, стрелкэхэр йолъэдэкъэщыкI, хуокIуэ, хуопIащIэ пIалъэм. Ахэри хуэпIащIэ хуэдэщ цIыхуитIым яIэну гуфIэгъуэм. Нэсынщи, телефон жейр къагъэушынщ. Къагъэушынщи, къэзуунщ. Пэшыр, мы унэ псор, мы дунеижьыр зэрыщыту насыпым зэщIищтэнщ. Щымщ телефоныр!
Хъыджэбзым аппаратыр къещтэ. И IэплIэ щабэм джэдум хуэдэу ирегъэзагъэри, Iэ дилъэурэ, пэшыр къызэхикIухьу щIедзэ. «Къэпсалъэ, си псэ! Къэзу, къэзу! Къэпсалъэ, къэзу! Къэзу, къэпсалъэ!».
Щымщ телефоныр!
Къэпсалъэркъым, къэзуркъым! Сыт ягъэ кIырэт, зы тIэкIукIэ нэхъ пасэу къеуами? Езырауэ щытамэ, си Iуэхут а дакъикъищым пэплъэу щысыжтэмэ! «Къеуэ, телефон, къеуэ, къэзу!». Хъыджэбзым аппарат джафэм Iэ делъэ, и напэ, и Iупэ пщтырхэм
хуехь. ТепыIэжыркъым. МакIуэ зэманыр! Иужьрей дакъикъэхэр къокIэрэхъуэкI! Ярэби, ярэби!.. Къеуэ, псэм хуэдэ, къеуэ! Къеуэ! Хъыджэбзым и гъащIэр къытумыгъэункIыфIэу, къеуэ!
Щымщ телефоныр!
Телефоныр къеуэркъым, ауэ пщащэм и гур егъэлеяуэ къоуэ. Къоуэ, шу гуартэ унэм къежалIэм хуэдэу: «Дыргу-дыргу, дыргудыргу, дыргу-дыргу!» Къоуэ сыхьэтыр: «ТIыркъ-тIыркъ, тIыркътIыркъ, тIыркъ-тIыркъ!» Машинэхэр мэву. Псори къоуэ, псори мэву. Мэву мы дунеижьыр зэрыщыту!
Телефоныр щымщ!
Къеуэркъым, къеуэркъым, къэвуркъым! И лажьэIами ищIэркъыми! Къытрех трубкэр. Къытрехри и тхьэкIумэм Iуелъхьэ. 28 кIыхь мыухыж итщ. Псори тэмэмщ, мэлажьэ. Иужьрей дыдэ дакъикъэр ноблагъэ. Мис иджыпсту къеуэнущ, алъандэрэ пцIыт. Къеуэ, къеуэ!.. Къеуэнущ иджыпсту!. Къеуэнущ, псэм, гум жьы дригъэхуу. Къеуэнурэ, гуфIэгъуэм зэщIищта хъыджэбзым и Iэр трубкэм епхъуэнущ. И-и, къоуэ иджы! И-и, къоуэ иджы! Иужьрей секундхэр еух. Къеуэ, теурэз хъун!
Къоуэ телефоныр! Къоуэ, къозу!
Аппаратыр хъыджэбзым и бгъэм ирекъузылIэ. И гур къилъэтыным хуэдэщ. Къытрихыркъым! Къреуэ тIэкIурэ! Ар нэхъыфIщ. ЩIэкIыжа и гугъэрэ, трилъхьэжмэ.
– СынодаIуэ!..
– ЛIо, уи закъуэ щхьэ ущIэс? ЗэIущIэмкIэ дыщыIати, псори дызэбгрыкIыжащ, мы щхьэгъубжэр щхьэ нэху, жысIэри арат. Сыт пщIэхэр?
– Зыри!..
– Еуэ-тIэ, уи пщыхьэщхьэ фIы дыдэ ухъу! Аргуэру щым хъужащ телефоныр! Иджы фIэкIащ пIалъэм! ФIэкIащ дакъикъэ бжыгъэкIэ! ФIэкIащ, зэфIэкIащ, упыкIащ! Узыншэу ущыт, насып! Къеблэгъэж, закъуэныгъэ! КъакIуэ, къыдыхьэ, жьантIэмкIэ къэтIысыж «къыдэнэжа» псалъэ дыджыжь!
Зывмыгъэхамэ! Фэращ шу гъусэ пэжу тхьэмыщкIэм къыхуэнэжар! Лъэлъэжащ и гугъапIэ дахэр! Гъущыжащ пщэдджыжь уэсэпсу! Дауэ псэуну дяпэкIэ? Дауэ хъужыну? Сыт Iэмал? Мы
иджыпсту лэжьыгъэкIэ, щIэныгъэкIэ, гугъуехькIэ къэпхьыфыну щытамэ, шхэнтэкъым, жеинтэкъым. Ауэ зыри пхуещIэнукъым. ПхуещIэнукъым зыри!..
насыпыр IэщIэкI Догуэт! НетIэ щыпсалъэм ирихьэлIэу къеуамэ-щэ? «ТIэкIу дэзгъэкIынщи, иджыри сеуэнщ», жиIэу зиIэжьэу къыщIэкIмэ! Пэплъэнкъэ, пэплъэнщ иджыри. И гугъэр апхуэдэу занщIэу хихыжынкъым.
Щымщ телефоныр!
Щымщ! Бзагуэ хъуами ярейщ! Хъыджэбзыр аргуэру йоплъ стIолым тет аппарат фIыцIэжьым, зи бзэр иубыдам. Сыт ищIэнур? Зэманыр макIуэ, телефоныр бзагуэщ, дэгущ! ЩIэкIыжын? ЗдэпIащIэр дэнэ? ЗыхуэпIащIэр хэт? Сыт и мыхьэнэ унэ здэкIуэжынуми, зыщIэс лэжьапIэми, лэжьыгъэми, лэжьапщIэми, ахъшэми, мылъкуми, гъащIэми, дунейми! Зыри зыми и мыхьэнэкъым. Псори лейщ, лейуэ къигъэщIащ езыри. Зэи къэмыгъагъэ, пхъэщхьэмыщхьи къызыпымыкIэ жыгыжьым хуэдэу тетынущ дунейм. Аращ къыщIигъэщIари. Щхьэ хъурэ апхуэдэу? Нэхъ лъапIэ дыдэу мы дунеишхуэм тет насыпым и Iыхьэ хэмылъу щхьэ къэхъурэ нэхъ дахэ дыдэу щыIэм? «Мыр мыбы хэхауэ ейщ», жиIэу, и насып зыхэлъыр и натIэм тетхауэ цIыхур къалъхуу щытамэ арат. Къалъхуркъым. Къалъхуркъыми, мис мыпхуэдэу лей къэхъу къахокI. Зыми щымыщу, зыри къыхуэмейуэ. Уи щIэныгъэри, уи IэщIагъэри, уи щхьэри сыт я мыхьэнэ, уи псэр зыми емыкIуэлIэнумэ?..
– УщIэс, хьи, ущIэзубыдэ пэтаи, тIасэ. 29 Хъыджэбзыр, и фэр пыкIауэ, хъумакIуэ фызыжьым къыхудоплъей.
– Иджыпсту, иджыпсту сыныщIокIыж, мыдэ лэжьыгъэ гуэр и кIэм нэзмыгъэсыжу хъуакъым.
Уэрамым цIыхур дэпхъащ. ПIащIэу зэблож, мэпсалъэ, мэдыхьэшх, тетIысхьэпIэхэм зыщагъэпсэху. Зи гугъапIэ дахэр нэпцI хъужа хъыджэбзыр абыхэм япхокI, и щхьэр егъэзыхауэ. Дуней гуфIэгъуэр иIэу нышэдибэ лъитIэгъа туфлъэ фIыцIэ цIу цIыкIухэм, и бостеищIэм, уэрамхэм, цIыхухэм, унэхэм, зэрыкIуэ гъуэгум, зыблэкI пкъохэм – и нэр зыхуэзэ дэтхэнэми и гущIэм зыкъыдегъазэ, и щхьэм мыгъуагъэ хурегъэхьыж, и гур къызэфIегъанэ. Хуейкъым зыри илъагъуну, хуейтэкъым къэзылъагъунIауи. Щхьэгъубжэ зэIудзам къыдоIукI уэрэд: «Уи лъагъуныгъэм сэ мафIэ лыгъэу сытресхьэж мы дунейм». Апхуэдэщ дапщэщи – лъагъуныгъэ гугъущ зэхэпхыр. Тхылъ къащти – лъагъуныгъэщ, кином кIуэи – лъагъуныгъэщ, псалъэмакъ зэхэпхмэ – лъагъуныгъэщ. Ар гъащIэщи аращ. Апхуэдизу щхьэи хуеят ар нобэрей Iуэхум? Зэи зыми улIэным хуэдэу ущыгугъ хъунукъым. Хъумэ, зыфI, мыхъумэ – фIитI. Хьэуэ, зэи зыми хущытыфакъым ар апхуэдэу. Нэпсейуэ арауэ пIэрэ къызыхэкIыр? ЗэрыцIыкIурэ аращ. И зэрани къокI. Мис, иджыри гугъапIэ дахэр и дамэу зиIэтат. Щхьэ зиIэтат апхуэдизу? Нэхъ мащIэу зиIэтамэ, къызэрехуэхыжари нэхъ мащIэут зэрызыхищIэнур. Нэхъ имыгъэузу къэнэнт. Ехуз, егъэуз и гур. Щхьэи IущIат мы щIалэм?! И нэгум нуру щIэта нэ дахитIыр аддэ, уафэм вагъуэу къыщыщIидзыжащи, дэплъеи пэт иджы. Укъигъэхуэбэнукъым, пхуэгъэхуэбэнукъым. Псэр зыгъэхуэбэну дуней псом тетыр зыщ – псэщ. НэгъуэщI щыIэнкIи хъунукъым. Дыгъэр къуохьэж, мафIэри мэужьыхыж. Щалъхуа махуэм хуэдэу игъэлъэпIэнт псэгъу щигъуэтар, абы и хуабэр япэу къыщылъэIэсар. Псэуху телэжьэнт щхьэгъусэ хуэхъуам. И гъащIэ псор щхьэузыхь хуищIынт, езым ейуэ, еипэу, нэгъуэщI зыми и Iыхьэ къыхэмылъу мы дунейм зы псэ тетамэ!.. И гъусэу щIэкIыу, къыщIыхьэжу, и Iейр, и фIыр зыхуэдэр ищIэу, «сысей» жиIэу, IукIэ ипIын мыгъуэти! И нэм, и псэм хуихьынти! ИIэкъым!
Псэ. Псэгъу. Абы и хуабэр иIамэ, гъатхэкIэ махуэ уэфIым щIы къэплъам лъэIэса жылэу къикIыкIынт. КъикIыкIынурэ, нэгъуэщIхэри нэгъуэщIыжхэри дунейм къытехьэнут. Абыхэм ящыщ дэтхэнэми езым и хуабэ кIапэ къигъэхъуу, зыгуэрым и гум, и псэм лъэIэсрэ зылъэIэсахэри къигъэщхьэлъэжу. Апхуэдэурэ, илъэс щэ бжыгъэхэр екIуэкIынут. МыкIуэдыжыххэу дунейм тетынут. Иджы, зыщIыпIи нэмысу и закъуэу къэнащи, мэгъуалэ. Зыми жепIэфынукъым: «Уи хуабэр къызэти, мылIэжыныпсэ къысхэлъхьэ!» ЖепIэкIи хъунукъым.
Абы папщIэ псэр пхъэрын хуейщ. Псэр пхъэрат, пхъуат.
КъуэгъэнапIэм къыкъуэна нартыху хьэдзэу зэкIуэцIогъуэ, щIокIуадэ унэ нэщIыжьым. Нэр зытеплъэм гур къелыпщI. ГуфIат, зы бэлыхь къехъулIам хуэдэу гуфIат мо алэрыбгъу дахэр къыщыдихами, шифонерыр къыщищэхуами, телъхьэпIэхэм 30 щегъэувэкIа тхылъ къомыр къыщыIэрыхьами. Сыту делэт! Псоми щIыхуейр «Абы» щхьэкIэт. «Абы» иригъэлъагъуну, «Абы» и деж щIигъэувэну. Арат зытрищIыхьар. Зэгуэр зыхуэзэну зыщыгугъ «Абы» илъагъуу къыщызыфIигъэщIкIэ, псори дахэт, фIыт, лъапIэт. Иджы сыт? ЗырикIщ! Зэхуихьэсу, фэтэр зыщIэсым я унэгуащэм, куэд щIауэ унагъуэм, бынищ зиIэм и жьэм жьэдикуэ хъунущ, «унэхъыжьщ» псалъэр къыжьэдэмыкIын, и нэщIыбагъкIэ «къыдэнэжа» къыхужимыIэн щхьэкIэ. АрщхьэкIэ дэтхэнэм и жьэр пкудэн?..
Пщэдей гуэрым щэбэтщ. Аргуэру къалэм и уэрамхэм нысашэхэр зэкIэлъхьэужьу автомашинэхэмкIэ щызежэнущ. Аргуэру къуажэм кIуэжын хуейщ. Аргуэру гъуэгум къыщыIущIэнущ къыдеджахэр, и ныбжьэгъухэр. Я щхьэгъусэхэм, я бынхэм ящIыгъуу. Унэсыжмэ-щэ? И шыпхъу нэхъыщIэм и нэм бжэгъуу щIэуэнущ. Лъыхъу мащIэ къыхуэкIуа, иджыри къыхуэкIуэрэ?! Иратыркъым. ЕпщIанэр къиуха, къэжэпхъа къудейщ, итIани, дэкIуэнут, зы махуэ дэсынутэкъым. Дыхьэжыху, «къохъусыж!» къыжриIэми, абы и гум илъыр нэгъуэщIщ. И закъуэу зыкъыхуигъэзэнщи: «НыбжызоIэ, иужькIэ уи жагъуэ умыщIыж!» – къригъэжьэнщ. Ари укIытэ, и щхьэр ирихьэкI хуэдэурэ. «Сэ узубыдыркъым!» – жеIэ апхуэдэхэм деж. И нэпсым къызэпежыхь. И адэ-анэри къоплъ щыдыхьэжкIэ. Къаужэгъуауэ аракъым, ауэ я жагъуэщ зэрыдыхьэжыр. КIуэжынутэкъым, дэкIуа я гугъэнущ. Ари нэхъ щIагъуэкъым. ИгъэгуфIэнурэ, игъагъыжынущ.
Апхуэдэу упсэуфыну? ЛI, упсэукIи? Зыми зыкIи хуеижкъым, зыри зыкIи къыхуеижкъым. И Iэ зыхуихьыжынут. КIэ иритынут псоми зэуэ! Ауэ. Хъыджэбзым и Iуэхур Iуэхушхуэщ, зыгуэру къафIэщIмэ-щэ?.. «Аращ, зыгуэркIэ щагъэуа мыгъуэ хъунт», жаIэнущ. ЛIэр Iуэху. Гурыщхъуэр, цIейнапейр. И щIыхьыр и насып зыхэлъым и деж щынихьэсыну махуэм щIэхъуэпсу и гъащIэр ихьауэ сыткIэ цIыхум я фIэщ пщIыжын?.. Зауэ къэхъейуэ, езым и закъуэ фIэкIа зыри хэмыкIуадэу увыIэжамэ арат. Е, дунейм мыпхуэдэу къытена нэхърэ, цIыкIу щIыкIэ лIэжами нэхъыфIт!
Щхьэгъубжэм бгъэдохьэ. И нэпсым къызэпижыхьауэ, и Iупэхэр кIэзызу заулрэ кIэрытщ. И натIэр къигъэузу иреудэкI блыным. «Сыхуейкъым сыпсэуну!» – жиIэу къыхэкIиикIыу гъуэлъыпIэм зыщриIубэм, машинэ Iэуэлъауэ къызэхех. Зызэтриубыдэу зэщIэдэIукIмэ – куэбжэм къэсащи, къызэтоувыIэ.
– КъыпхуейIауэ къэкIуащ. – Фэтэрыр зей унэгуащэр Iэнкуну бжэщхьэIум къытоувэ. Плъэмэ, нобэ лъандэрэ, хьэуэ, и гъащIэ псом зыпэплъа дакъикъэр къэсат – и фызышэр пщIантIэм къыдыхьэрт!
Мо бэлыхь къом и псэм игъэвамрэ мы иджы и нэгу щIэкIхэмрэ зэуIу щыхуэхъум, хъыджэбзыр къогъ.
– Мыпхуэдэхэм деж хъыджэбз псори гъыуэ хабзэщ, – къоIу зыгуэрым и макъ хэIэтыкIа, макъ лъэщ. – Абы зыри тевмыщIыхь!
ТращIыхьакъым!.. 31 32 Махуэ псом дэнэ лъэныкъуэкIи щрикъухьа и бзийр къызэщIикъуэжри, дыгъэм бгым зыкъуигъэпщкIуэжащ, куэди нобэрей IуэхукIэ фхуэсщIар, жыхуиIэу. КъытхуищIэшхуаи щыIэтэкъым, зи. Сыт къыпыкIынт бжьыхьэкIэ дыгъэм? Щхьэхынэ-щхьэхынэу къыщIэкIщ гувэпауи, пасэуи къухьэжат. Шынэ хуэдэт, и хуабэу нэхъыбэ нобэ къыттригъэкIуадэмэ, пщэдей зэрылэжьэн имыгъуэтыжынкIэ. Апхуэдэу щыхъум, сэри къуажэм сыкъэкIуэжауэ си унэ ныкъуэщIыжь тIэкIу сыщылажьэм щIыIэр щызыхэсщIащ. Зызумысыжынщи, сыкъэрабгъэу щымытми, абы сыкъигъэшынащ хуабжьу. Сэ сыIуэхутэкъым, зыгуэрурэ сыкъелынт а щIыIэм, ауэ жьы сызэрыхъурэ кIуапIэ сыкъэзыщIа си уз къом, жэнэтым исым хуэдэу, тхъэжу си Iэпкълъэпкъым щыпсэухэм ар заремызэгъынур, леишхуэ къатехьауэ къалъытэжу къызэрызэрыIэтынур, къызэрыIэтмэ, фIы зэрыщIэзмыхынур сщIэжырти, сыкъэтэджыжащ. Здынэсам къыщызгъэувыIащ махуэ псом сызыкIэрыса си ныкъуэтхри. СыпIащIэрт сыкIуэжу къалэм щызиIэ си кIэзонэ фэтэр хуабэм зыщIэздзэжыну. ЖыIэгъуафIэ щхьэкIэ, кIуэжыгъуафIэкъым а къалэ зи гугъу сщIыми, ущыхуейм уи щхьэ къыхуэпщтэу машинэ ущимыIэкIэ. Машини дэнэ къикIын, умыахъшэрэ умыкъулыкъуу? СыкъыщыкIуэм зы сыхьэт псокIэ «маршруткэ» зыфIаща автобусыжь цIыкIум си Iэр зэтедзауэ сисащ, из хъууэ щытекIынум сыпэплъэу. Ар зей инатхэри нэпсейхэщи, зы цIыху ихуэжыну пхутекIрэ абы нэхъей! Иджы сыщыкIуэжкIи, зи, нэхъ сытыншыну къыщIэкIынукъым. Псори къызогъанэри, километр бжыгъэкIэ лъэсу сыкIуэн
хуейщ, сызэрытIысхьэжыну машинэр щызекIуэ гъуэгум сынэсын щхьэкIэ. Ари зызмыутэжу хъурэ, зыщIыпIи сынэмыс щIыкIэ. Къуажэр зи инагъым и кIыхьагъкIи и бгъуагъкIи гъуэгушхуэуи гъуэгу цIыкIууи щызэблэкIыу хъуар джафэу кърагъэжыкIри, ди гъунэгъу ипщэм къыщагъэувыIэжащ. Яхурикъуакъым зи кIэкIэ зыри щымытыж ди унэ закъуэм къызэрагъэсыжын асфальт. Езы къуажэри гузэващэу къыщIэкIынутэкъым и кIэр ятIэм хилъафэкIи хикухькIи. Абы хэлъхьэж ди гупэр пхъэнкIий, куэншыб идзыпIэ зэращIари я машинэхэр зэрыщалъэсри. Абыхэм я фIейр, я хьэпIацIэр, я гыныр сэ нэхъ схуэфащэ нэхъей! Ар къызыхэкIыр сыт? Хьэуэ, дякIэкIэ зыри зэрыщымысыжми, къуажэр мыбдежым зэрыщиухми и закъуэкъым. Мо унэр щIын здэзмыухам, къалэмкIэ нэхъ сыщыхэт, си Iуэхуи зэкIэ нэхъ щыIэурэ зэрекIуэкIым щхьэкIэ, сыхэхэс хуэдэу, моуэ жылэм сащымыщсащымыщу къалъытэ. Ауэ щыхъукIи, сэ мыр си адэжь лъапсэщ! Сыкъыщалъхуащ, сыкъыщыхъуащ мыбы. Езыхэр мы ди къуажэкIэм иджы къыдищIа къудейщ, я нэхъыбэр къыздикIари сытри сымыщIэу!
НтIэ, сытми, пщIантIэм моуэ сыкъыдэкIыжауэ, зы машинэ къыдэжейуэ солъагъу. Ауэ сытми машинэ къызэрыгуэкIыу къэнэжрэт ар езыр? Дунейр къызэриухуэрэ ящIаи щыIаи иракъутэж я гугъэжу, иужь дыдэу къыдагъэкIахэм хуэдэт. Иджыпсту къухьэжа дыгъэм щIегъуэжу къигъэзэжа уи гугъэнт, абы зы зэщIэцIууэкIэ, зэщIэлыдэкIэ иIэти. Абы ещхь гуэри игъащIэм зыщамылъэгъуа ди шыуан цIыкIу хьэблэм фэ къытригъауэрт. Сэри сыгуфIащ, лIо, докIыжри докIыж, баш лей дищтэркъым, автобус къэувыIэпIэм нэс сыздишэнщ хэтми, жысIэри. АрщхьэкIэ дэнэ къыщыувыIэнт, шэдыпсыр къызжьэхиутхэу зблэжри ежьэжащ. Ар къыщызащIэм, сэ япэщIыкIэ сызэгуэпащ, итIанэ сыгубжьащ. АбыхэмкIи мыхъужыххэу, си псантхуэр къызэщIэубэлацэу щыхуежьэм, и ужь сихьэри, къэсщIащ машинэр апхуэдэу зблэзыхуа щIалэ хъыжьэр зи быныр. КъызэрыщIэкIымкIэ, ар 1948 гъэм, гъаблэм щыгъуэ, шхын щхьэкIэ лIауэ щыта Хьэждаут мыгъуэм и къуэ Мухьэмэдджэрий и къуэрылъхут!.. Си гур а зэман жыжьэм сфIоIэбэж.
Зауэ нэужьт. Мо дуней зэхэчэтхъам, зэхэфыщIам, цIыхум я фэм дэкI къомым уэгъури, къуийм и щIыIу гуэрэфу, къахыхьэжат – ихьат я гъэ мэкъумэшыр. Унагъуэм цIыхуу исри, я Iэщ кIапэ тIэкIу пщIантIэм дэтри абы щыгъуэ зыщыгугъыр шыгъуэгу хадэм кърах нартыхурт. Езы нартыхур цIыхум гъавэу, мыдрей и бзийр Iэщым мэкъумылэу яIэу арат, щыIэтэкъым нэгъуэщI. ИкIи ярикъурт. АрщхьэкIэ гектар ныкъуэм нэблагъэ ди хадэшхуэм нартыху кIэчан пэгун ныкъуэ къудей къыдэтчыжауэ арат. Мы гъэм нэхъыфIкIэ дызыщыгугъыу хэтса нартыхур хъарзынэу къытеува щхьэкIэ, ди хадэр удзыжьым тфIызэщIищтати, къыхэзгъэкIыу махуэ псом дыгъэвэхым сыпщIэу сыхэтащ. ЛIот пщIэнур, си анэ мыузыншэм дэрэт унагъуэр дызэрыхъур.
КIыфI къыстехъуэу удзыжьымрэ дзыгъуэ тхьэкIумэ хуэдизу къытеува нартыху цIыкIухэмрэ си нэм хузэхэмылъагъукIыжыххэ щыхъум, сокIыж хадэм. Си Iи си лъакъуи къабзэу щызотхьэщI ди гупэ дыдэм щежэх псы щIыIэ цIыкIуми, дэн-бзэным хуэIэзэ си анэм щIэрыпсу схуищIа хъыдан вакъэ щабитIыр лъызотIэгъэж. Хьэлэчу сызэрешари лъагэу дэкIея яжьащхъуэхэмрэ ятIэ шыкъырхэмрэ хьэмфIанэ дзагуэкIэ махуэ псом сазэрезэуа сабииIэ лантIэ цIыкIухэр бжьыбжьу зэрыузри сщыгъупщауэ, сахолъадэ джэгуу уэрамым дэт си ныбжьэгъухэм. Сэ абыхэм сахыхьэнуи сахэтынуи куэдрэ къысхуихуэртэкъыми, дуней гуфIэгъуэр сиIэт. Махуэм сыт хуэдэу гугъу семыхьами, лIот, абы щыгъуэ си лъыр уэру Iэпкълъэпкъым щызеуэрти, сылъэтэным хуэдэт. Жэщ къыстехъуэу, мис мы ныщхьэбэ хуэдэу Iуэхум сыкъыпэрыкIыжын хуей хъууэ, сащыхыхьэ зэзэмызэми, езы цIыкIухэр махуэ псом джэгункIэ ирикъуауэ, я зэбгрыкIыжыгъуэм хуэзэрти, даIим джэгур къыстекъутэрт. Иджы гуэрым аращ къэхъуар, къыстекъутащ.
– Модэ, ей, мо Хьэждаутхэ я деж цIыху куэд Iей долъадэ. Сыту пIэрэ къэхъуар, дывгъакIуэт, – жеIэ цIыкIухэм ящыщ зым.
Псори зэрохьэжьэ. Сэри зыкъэзгъэнэнт, дызэрыдокIутэ гъунэгъум я пщIантIэм. Унэм гъы макъышхуэ къыщIэIукIырт. Дэ дыхуейт абы дыщIыхьэну, ауэ ядэртэкъым дыщIагъэхьэн. АрщхьэкIэ зы щIалэ цIыкIу сэрэ дафIыщIохьэ. Абы щыгъуэщ сэ игъащIэм япэу хьэдэ щыслъэгъуар. Хьэждаут упщIэ фIыцIэм телъу унэ лъэгум илът, и щхьэм фIэкIа къыщIэмыщу зыгуэр тепхъуауэ. Гъунэгъу 33 34
лIым абы и жьэр щIипхэну и ужь итт, ауэ зи хъуртэкъым. Хъыдан хужь-гъуабжафэ тIэкIу иIыгъыр кIэщIыIуэти, и кIапитIыр хузэхуэгъакIуэртэкъым зэрыбдзэн хуэдэу. Щымыхъуххэм, абы и пIэкIэ напэIэлъэщI хуэдэу зы къуэлэн кIыхь гуэр къыхуахь. Сытми, зэрызехьэрэ бэлыхьищэри дашэчу щIапхэ тхьэмыщкIэм и жьэр быдэу. Дэ а псор зэрекIуэкIым деплъырт, зыдущэхуауэ. СымыщIэххэу си нэр хуозэ щхьэгъубжащхьэм тет шыплъэ дахэ цIыкIумрэ абы къыбгъурылъ чыржын ныкъуэмрэ.
– Уа-а, ди Хьэждаут дахэ мыгъуэ, удиIэжIым! – жиIэу ину кIийуэ къыщIохьэ дунейм ехыжам и шыпхъу фыз гъур кIыхь къуажапщэмкIэ щыпсэури, гъы макъым нэхъри зыкъеIэт. Дэ абыхэм я лъабжьэм дыщIэтт, дыдэзыхьэхауэ дыщIэзымыгъэкIыжри дымыщIэу. къыщытлъитэм, жьантIэмкIэ нэхъ дэкIуэтауэ дэт си гъусэ щIалэ цIыкIум и плIэм мащIэу къыхущIэрыIэ щIыкIэу теIэбэри, пэшым дыкъыщIигъэкIуэтащ:
Зыгуэрым гу – Фэ мыпхуэдэхэм феплъ хъунуIым, фыкIуэ, тIасэ, модэ щIыбым.
ДыкIуащ дэ «модэ щIыбым». Абыи дыкъыщызэтеувыIакъым. Псори зы дыхъужри, унэм дыкIуэжащ. Дэрауэ пщIэжынтэкъым зи макъым къуажэкIэ псор къигъэпсалъэу зэрызехьэу дакъикъэ бжыгъэ япэкIэ уэрамым дэтар. Ди щхьэр къэдмыIэту дызэбгрыкIыжащ. Зы цIыхум зы псалъэ жытIакъым.
Зэман Iейм цIыхур ерыскъыкIэ гугъу ехь къудейуэ къэнэжыртэкъым – шхын щхьэкIэ лIэ, лIапэ щыIэт. Мы ди Хьэждаутыжь мыгъуэми арауэ къыщIэкIынут къыщыщIар.
Сыщынэсыжам, анэр бжьэщхьэIум къаплъэу тетт.
– Мамэ, Хьэждаут шхын щхьэкIэ лIауэ ара?
– ЛIа, тхьэмыщкIэ? Еууей! КъакIуэ мыдэ, уэ унэм щIэс, сэ абы сымыкIуэу хъунукъым. Аращ, хьи, ара мыгъуэщ, лIащ шхын щхьэкIэ. Къэнахэм Алыхьым гущIэгъу къытхуищI. Зэ мыгъуэ кIэртIоф тIэкIум ущIэIэбэ хъууэ хъуамэ арат!
Ар жызыIэр щIэIэбэн щIэIэбакIэт а кIэртIоф жыхуиIэм – хисар зыщIыпIи нимыгъэсу къыщIихыжат, кIуапIи-жапIи димыIэжу дыщриубыдылIапэм. КъэкIауэ, щIым къыхэщу плъагъуу къытеувар лъахъц куэдIей къыкIэрыблэблу къыхитхъыжри, кIэртIофищ тхуигъэват.
– Мамэ, нтIэ щхьэ зыгуэр ирамыгъэшхарэ абы, шхын щхьэкIэ ямыгъалIэу?
– ЯIэт? ЯIэ мыгъуэтэIым. ЯгъуэтаIым ирагъэшхын лъэпкъ.
– Чыржын ирагъэшх хъунутэкъэ?
– Ягъуэту къагъэна мыгъуэ, хьи, тхьэ къыбгурымыIуэрэ, яIэтэIым бзесIаIэ?!
– ЯIэт, тхьэ-тIэ, яIэ!.. НетIэ дыщыщIыхьам я щхьэгъубжащхьэм чыржын ныкъуэшхуэ телъу тлъэгъуащ. Ар ирагъэшх хъунутэкъэ?
– Ирагъэшхынути, хъужаIым.
– Сыт щIэмыхъужар?
– ЛъэрымыхьыIуэ хъуати, хъужаIым, хуэшхыжаIым.
3 Заказ №197 – Апхуэдэу щымыхъум-щэ? Щхьэ ирамыгъэшхарэт абы щыгъуэ?
– Апхуэдэу нихьэсауэ я гугъаIым.
Анэр иджыпсту пIащIэрт, итIанэ абы ущыкIэрыхъыжьэр фIэфIтэкъыми, къыфIэзгъэкIатэкъым. Ауэ си сабий акъылым къысхуимыгъэтIасэу сиукIырт абы жиIэхэм: дауэ зэрамыгугъари зэрамыщIари? Узыщыгугъыжынури лIот ущыгугъэжынури дэнэт, цIыхур уи нэкIэ плъагъуу шхын щхьэкIэ лIэуэ щытелъкIэ?!
АрщхьэкIэ а сэ сызэригугъэм щыщыIэтэкъым Iуэхур. Пэжт анэм жиIар – яIэщIэлIат, абы нэса я мыгугъэурэ. ЗэрыжаIэмкIэ, а «щынэсар» езы лIэ дыдэми къимыщIэнкIэ хъурт. Ар сэ къыщызгурыIуар мы тхьэмыщкIэр зэрылIа щIыкIэм тепсэлъыхьыжу иужькIэ щызэхэсхыжаращ. Щхьэгъубжащхьэм тету слъэгъуа а шыплъэ цIыкIум кхъуей шыпс итт. Чыржын ныкъуэ
абы бгъэдэлъар а шыпсым ирагъэпщIурэ, ирагъэшхын я гугъэу
къыхуахьауэ арат дыгъуасэ. ТхьэмыщкIэм пIалъэ къыхигъэкIыжащ, идакъым занщIэу ишхын. Нэхъ къищтащ, зыхуигъэшэчу, зэман дигъэкIыу ишхмэ: фIыуэ ищIэрт гузэвэгъуэм ирихулIэу ар къыхуздрахам нэгъуэщI къызэримыкIыжынур, зэрыщымыIэр. ИщIа мыгъуэ апхуэдэу и Iуэхур кIэщI хъуну, ищIакъым. Жэщым и ужь ихьат, жаIэ, ирагъэшхыну. ЩыкIуэжакъым. ХуфIэгъэкIыжакъым и тэмакъым, иIэжтэкъым абы ирикъун къару.
– Мыр лIо, – жери, Хъромэ Шока (и цIапэр Хьэсэнбийщ) мо зэман жыжьэм щыхыхьэжа си гур си щхьэр здэщыIэм къехьыж. – Зи шыд бгым щыхуа къущхьэу, щхьэ ухэплъэрэ? Гуныкъуэгъуэ гуэр уиIэ хьэмэ?..
– Гу уиIэ закъуэмэ, дэнэ дежи гуныкъуэгъуэкъэ, – жызоIэ.
– Сэ сщIэрэ, къэхъуаIа, жызоIэри аращ.
– Хьэуэ, къэхъуаи щыIэкъым. УнэмкIэ сыкIуэжати, сыдэкIыжу аращ.
– Слъэгъуащ нышэдибэ бгымкIэ зыкъыщыдэбдзэжым. Сыт щIа абы лъандэрэ, дауи, умэжэлIагъэнщ. НакIуэ, тIэкIу уедзэкъэнщи, удэкIыжынщ, – жери, ауэ щыт шхапIэмкIэ и щхьэр ещI.
Мы Шока сэ куэд щIауэ си цIыхугъэщ. ЦIыху хьэрэмыгъэншэщ, фыгъуэ-ижэхэм ящыщкъым. IэщIагъэ куэдым хозагъэ, IуэхутхьэбзэкIи фIыщ. ГъащIэр, дунейр, цIыхур фIэIэфIу мэпсэу, сыт хуэдэ щытыкIэм имытами, узригъэхъуапсэу. Зэи плъагъунукъым ар нэщхъейуэ хьэмэрэ губжьым зэщхьэщихуауэ щIыкIейуэ псалъэу. Къуажэр уэкIэ, жьырэ псыкIэ къутэж щыпэтам мыр леишхуэ зытехьахэм ящыщу къалъытэщ (къарищIаи щыIэтэкъым нэхъ лейуэ), ахъшэ мелуан къратри, дагъэкIауэ щытат
къуажэм. ДагъэкIат, и уни и щIапIи къытрахри. Къалэм фэтэр
къыщащэхури, дэсат иджыри къэс. Иджы, абы щыгъуэ дэзыгъэкIауэ щыта дыдэхэм «дыщыуащ, уи уни уи лъапси къыптетхыу къуажэм удэтхуну апхуэдэ хуитыныгъэ диIакъым», щыжаIэжым, къэкIуэжри къыдэтIысхьэжащ, я къалэ унэр ящэжщ, ахъшэ хъушэр я жып иралъхьэжри. 35 Арэзы сохъу Шока жиIамкIэ. ПцIы хэмылъу, сымэжэлIат. Сигу къэкIыжащ Бэдракъ Алик жиIэу куэдрэ зэхэсхыр: «ПщIэ зыщIэнум упэрымыуэ!»
– НакIуэ. Зэгуэр уэшх къешхауэ щытащ, жывоIэри, къэрал ахъшэм лъакъуащхьэкIэ фыхэтщ, илъэс бжыгъэ хъуауэ, зы ягъэ кIынкъым дэри абы зэ дыхэвгъэшхыкIкIэ, – жызоIэ. ФIыкъэ цIыху угъурлыр, псэ къабзэр – хуиту, уэр-сэру уопсэлъэф, а жыпIэр и щхьэ иригъэжэнкIэ, къайгъэ ищIынкIэ умышынэу. Сыплъэмэ, шэдыпс къызиутхыу нетIэ къызблэжа машинэ емынэр дыздэкIуэ шхапIэм и бжэIупэм Iутщ. ДыщIохьэри, езы дыдэр щысщ, нэгъуэщI зытIущи щIыгъуу. Псори ди цIыхугъэти, дыхуэмеищэми, дагъэтIыс я Iэнэм. ЗэщIовэ, ину псалъэу зыгуэрхэр жаIэ. Хьэждаут мыгъуэм и щIэблэм сэ сыкъицIыхуу, нетIэ зэхэзещхъуэн сищIауэ жеIэ. Тхьэ еIуэ ныщхьэбэ къалэм сыздишэж къудей мыхъуу, ди унэ бжэIупэм сыIуишэжыну.
Ренатт мы щIалэм и цIэр. Хьэждаут мыгъуэр лIы лъахъшэ цIыкIуу, лъэбакъуэ жьгъейкIэ кIуэру дэту щытамэ, мыр щIалэ лъагэшхуэт, бжьыфIэрэ бжьыфIэу. ЛIы цIыкIу фызышхуэкIэ ерыщкъэ-тIэ, псоми ин къашэурэ, жыгым хуэдэу лъагэу къызэщIэуват щIэблэр.
Ахэр си гум щызэзгъэзахуэ пэтрэ, бжэр къыIуах.
– Ренат, мыр уэ къыпкIэрыхуа хъунщ, уи машинэм и бжэм дей щылъу къэдгъуэтащ, – газетым зыгуэр кIуэцIылъу иIыгъыу къыщIохьэ зы щIалэ цIыкIу. Ренат здэпсалъэм, абы хуоплъэкI, зыкърегъэзэкIыжри, и ныкъуэжыIэм пещэж. Зэпымыууэ псалъэр а зыращ, мыдрейхэр абы додаIуэри додаIуэ. Ренат и псалъэр зэпызыудыфыну мыбдежым щыIэр зы закъуэщ – жып телефон гъэщIэрэщIа цIыкIурщ. Сытемынэри къыхуейIа хъурэ абы нэхъей! МыувыIэу къоуэ, къеуэхуи кърехри, йоплъ. А къыхуейм емыпсалъэу щытрипIытIэжи щыIэщ. А щемыпсалъэхэм деж зэремыпсалъэ къудейм щхьэкIэ зигъэлIу, абы зригъэину зыгуэру зещI. «-а, щхьэр ягъэуз абыхэм!» – жиIэнщи, и жыпым ирилъхьэжынщ телефоныр.
Ренат, щIалэшхуэм и мызакъуэу, зэкIужщ, нэкIу хужь къабзэрэ набдзэ фIыцIэ-щхьэц фIыцIэу. Мыбдежым мыр мыпхуэдэу щымытамэ нэхъыфIт жыхуэпIэн и Iэпкълъэпкъ дэгъуэшхуэм иIэкъым. Щыгъын нэхъыфIу щыIэри щыгъщи, нэхъри нэхъ бжьыфIэж, дахэ щIохъукI. Дэ абы псори дофэгъуэкI. ЦIыхушхуэщ, сыти жыIи. Гупым къытхыжиIыхьымкIэ, и телефон псалъэмакъхэмкIэ къызгурыIуащ мы цIыхушхуэр Iуэхушхуэхэми зэрыхэтыр. Аргуэру си нэгум къыщIоувэ Хьэждаут цIыкIу, «тыты», жиIэу щIэкIуэрыкIыу. Абыи еплъ, мы Ренати къеплъыж. Дауи ирехъуи, мы ди дунейр ефIакIуэ зэпытщ, адэ, номиным дыкъызэрытекI лъандэрэ, йофIакIуэ цIыхури. Абы и щапхъэу къысщохъу Хьэждаутрэ Ренатрэ теплъэкIэ зэрызэщхьэщыкIыр. Ауэ ефIакIуэу пIэрэ гурэ псэкIэ? НэхъыфI хъурэ цIыхур уеплъкIэ и щIыIумкIэ щумылъагъу адрей и «дунеймкIэ?» НэхъыфI хъумэ, сыт пцIымрэ хьэрэмымрэ нэхъ мащIэ щIэмыхъур? Дэнэ къикIрэ ди лыр зышх нобэрей зэхэтыкIэр? Ди гур нэхъ пхъашэ, къурэ 36 мыхъуу пIэрэ кIуэху? Хьэждаут къулейсызт, тхьэмыщкIэт, зы мащIэут щIым къызэрытещри. Ауэ гумащIэт, хулъэкIымкIэ нэгъуэщIым дэIэпыкъунут. Сэ сощIэж абы зэ зым, зэми адрейм деж кIуэуэрэ, зи цIыхухъу зыщхьэщымытыж унагъуэ тхьэмыщкIэхэм Iэбжэ-набжэкIэ, нэгъуэщIкIэ зауэ нэужьым защIигъакъуэу
зэрыщытар. Мы Ренат пхуищIыну пIэрэ апхуэдэу? ФIэщщIыгъуейщ. И жьэм сыт жиIэми, Хьэждаут и гур мыбы зэрыкIуэцIымылъыр уолъагъу. Пагэщ, цIыхур къыфIэIуэхукъым. Гу лъыстащи, зыгуэр имыгъэикIэу псалъэркъым. Езым фIэкIа дунейм цIыху темыт хуэдэу пэрысщ Iэнэм. Къулей зэрыхъуауэ жыхуиIэр-щэ? МыIэрысэщ. Ари гугъу лъэпкъ демыхьу, и пщIэнтIэпс ткIуэпси хэмыхьэу. КIуапIэ къыхуигъуэтащ, «былым лIэужьыгъуэ жьэрыплъэ къомыр» (апхуэдэ дыдэу жиIащ!) укъауэ къигъанэри. Колхоз жаIэу игъащIэ лъандэрэ къуажэр зытелэжьар езым зыIэригъэхьащ. Ядигуэшащ езым ещхь зыгуэрхэм!..
– Ренат, – жи нетIэрей щIалэ цIыкIум аргуэру. – Мыр уи машинэм деж щылъащ.
– ДаIэ, сыт мыр? Ыы, хьа, хьа, хьа, – мэдыхьэшх Ренат ину, кIыхьу. – Мыр нанэ къызитат сыкъыщыдэкIым.
Газетыр зэкIуэцIехри, тхылъымпIэпсым илъу къыдолъагъу. чыржын ныкъуэ!
– Мыр ди нанэ, тхьэмыщкIэ, ешх фIэфIыпсу. Нартыху хьэжыгъэ къыдегъэщэхури, егъажьэ мыпхуэдэу. ЖеIэ, хьа, хьа, мыр ерыскъыфIу, нэхъ зэгъи нэхъ къэуати щымыIэу. Дэри мис мыпхуэдэурэ къыдет къытхуэупсэу, зы бэлыхь къытхуищIэ и гугъэжу. Хэт мыгъуэ мыбы хуейри. И жагъуэ сымыщIын щхьэкIэ къыздэсщтат сытми, нышэдибэ сыкъыщыдэкIым. Псо къысхуишияр къэзгъанэри, мы ныкъуэ ауэ щылъыр къэсщтащ, хьа, хьа, хьа! – и гур хэхъуэу мэдыхьэшх. – Сэ мыр сшхыххэркъым зэи, хыфIызодзэж ахъу. НетIэ машинэм сыкъыщикIым слъэгъуат мыр къызэреджэрэзэхар, къэзмыщтэжауэ арат. Iух, цIыкIу, модэ хьыи хыфIэдзэ!
– ХыфIумыдзэ! – си псэм щыщ гуэр а хыфIадзэну жыхуаIэм дэкIуэм хуэдэу, сопхъуэри къыIэщIызох чыржын ныкъуэр.
СыщыцIыкIум сыт хуэдиз гухэхъуэ къызитрэт сэ чыржыным! Тебащхьэр сыпIащIэу тезудрэ ар къикIамэ, мы дуней фIыгъуэр сысейт. Сэ аращ сызэрапIар, сыкъызэрыхъуар. Гуэдз къытIэрыхьэу, щIэфэлыдж, щIакхъуэ тщIы, тшхы щыхъуар нэхъ сыкъэжэпхъа иужькIэщ. СылIат сэ, мы чыржыныр симыIамэ. Сэри сэ си ныбжь псори аращ адыгэр дызэрапIар. Мы иджыпсту къыщыпкI Ренат сымэ къызытепщIыкIыжари аращ.
– Мыр ерыскъыщ, щIалэ, – жызоIэ, Ренат дежкIэ зызогъазэ, къыбгъэдэлъэдауэ, абы и тхьэкIумэм къихъуцацэ Iэнэзехьэ хъыджэбз зи бгъэхэр къанэ щIагъуэ щымыIэу къыщIэщыр нэщхъкIэ кIэрызохури. – Ерыскъым пщIэ хуэщIын хуейщ, ухэтми, усытми!
– Сэ нанэ согъэщIагъуэ, мыргуэрым жиIэрелърэ, – жи Ренат, мо сытри къыхуагъэдахэу щысыр и псалъэм губжь къыфIыщIэувэм гъуэгу зэрыримытыным елIалIэу. – ЦIыху дэнэ къэна, хьэм пхуишхынукъым мыр иджыпсту, къуэш. Еплъ ети, уи фIэщ мыхъумэ. 37 ЗэкIуэцIыжыхьыжарэ езыр хьэлъэрэ хьэлъэу. Пшхыныр щызогъэтри, цIыху ирибукI хъунущ мыбы, хьа, хьа, хьа!
Чыржыным щодыхьэшх! Сэ зэи срихьэлIатэкъым абы щыдыхьэшхын дэнэ къэна, апхуэдэу тепсэлъыхьу. Ренат и нэкIу
джафэшхуэ фадэм нэхъри иузэщIам соплъ, куэд схузэтрихьарэ жысIэнури сытри къысхуэмыгъуэтыжу. Абы экраным хуэдэу къыкIэридзэу щIедзэ хадэм нартыху сыпщIэу ситу сыхэукIуриеу, хьэмфIанэри зэрысIыгъыу сыкъыщагъуэтыжар, кIэчан зытIущ щхьэкIэ ди гъунэгъу ипщэр зыгуэрым махуэ псокIэ хуэлэжьауэ зэрыщытар, мы иджыпсту ныбэизыгъэм къигъавэм и гъащIэр къызэрыкIыкIа Хьэждаут хьэдэу щилъар, щхьэгъубжащхьэм абы щыгъуэ телъу слъэгъуа чыржын ныкъуэ мы псалъэмакъыр къызытехъеикIам ещхьыркъабзэр.
– Уэ, уэ. – зэкIэлъызоху, а «уэ, уэ» жыхуэсIэхэм къакIэлъыкIуэнур зэрызмыщIэми, сщIапэми схузэпымыщэнкIэ зэрыхъунуми семыгупсысыжу. – Уэ укъызыхэкIар пщIэжрэ! Фи Хьэждаут а чыржын ныкъуэм щхьэкIэ лIащ, пщIэрэ ар уэ?! ЗыкъыпфIэщIыжащ уэ щыкIам. Зи нэр къэплъэжа факъырэ нэхърэ нэхъ Iей щыIэкъым!
зы – Уэ ууейр иджыри къэплъэжакъым!
А къыскIэлъидзыжам и пэжагъым сыкъиуIарэ пэздзыжыни къысIэрымыхьэу сыщыхъум, занщIэу сыкъотэджри сыкъыщIокIыж. Пшагъуэ Iув хьэлэч къытрихуат, Iэ пцIанэкIэ IэшкIэ къапщтэу быдэу пкъузмэ, крушкIэ из къыпхущIэкъузыкIыным хуэдэу псыр кIуэцIызу. ЩIыIэм и щIыIэжт езыр. Ар нобэ щыIа дыгъэпс тIэкIум къишауэ арат. Сымаджэм и пыгуфIыкIыкIэм ещхьщ мыпхуэдэ бжьыхьэ тешхыхьыпам и уэфIыр, етIуанэ махуэм къызэIохьэж. Мыпхуэдэурэ кIуэнщ иджы гъэмахуэр къихьэу, зэман дэкIыжыху: дыгъэ умылъагъуу, нэкIэпсыжэрэ пыутыкIауэ, къесышхуэ-къешхышхуи щымыIэрэ уи щIымахуи уи гъатхи зэхыхьэжауэ. Ар цIыхум и гум тегъуалъхьэм, иужьыгум и закъуэкъым. КъэкIыгъи жыги игъэхъуркъым. ЩыIэжкъым щIымахуэ жьычыр, гъатхэр къэсамэ, шы пщIэнтIам хуэдэу бахъэр къыхихуу щIыр гъущу щыщытар. ЗэкIуэкIащ, зэIыхьащ псори. цIыхури абыхэм яхэтыжу!
Нобэ хуэдэу, аргуэру гъуэгум сытрехури, зблож Ренат. Хьым, сыздишэжыну жиIатэкъэ, щхьэ сыздимышэжарэ? Дэнэми!.. Абы и машинэ хуабэм, щабэм сису сыкIуэжынут иджы, жылэм ещхьу сыщытамэ. Емынэ лъэрыкIуэм сызэрехуэ, сыхуиткъым си жьэм. Жьэм сыт и лажьэ, лажьэр зытехуар сигуращ. Техуакъым чыржын ныкъуэм и Iуэхур сигу. Иджы, мис. ПIрегу! Сыкъыщхьэщыжащ си анэ, езгъэщIакъым ауан, хэутэн. СыхущIегъуэжыркъым сщIами къысщыщIами. Псори апхуэдэу дыщытамэ, мыхъумыщIэм зедгъэщIэжыфу екIуэкIамэ, ди цIыхум нэгъуэщI дуней тетыкIэ яIэнт нобэ, зи лъэ къихьыр къимыхьым теувэу кIуэцIрымыкIыу. Тхьэм ещIэ а Ренат къысхужиIар, къызжьэхигъэуэным хуэдэу и машинэр къызихулIэу гъуэгу Iуфэм сригулIу иджыпсту щызблэжам. Къызжьэхигъэуакъыми, ари хъарзынэщ. Къызжьэхигъауэу сригъэукIыпами, зыми къамыщIэнкIэ 38 хъунут. Уэрамыр цIыхуншэт, пшагъуэри Iувт. Сэр нэхърэ нэхъ лъапIэIуэхэр яукIри, зыукIари хокIыж. Къахуэгъуэтыркъым.
Апхуэдэщ зэманыр, сыт пщIэн. Сэ си Iуэхур зэрамыхуэххэнри хэлът. Хэлъэдэнт, дауи, си Iыхьлы тIэкIур. Абы, Iуэхур зи пщэ
илъхэм хьэлъэхулъищэр къратурэ, зэманыр ягъэкIуэнт, ауэрэ кIэщуэщ хъужынти, арат зэрыхъур. Псори тэмэму ирагъэкIуэкIыу, къагъуэтыпауи сощIри, зыри къыхухагъэкIынтэкъым. ИращIэнтэкъым зыри, къыхуэгъунт. ЛI, апхуэдэ куэдым я щхьэр хахыф иджы.
Куэдрэ сытетын хуей хъуащ къэувыIэпIэм. Пшагъуэ Iувым маршруткэри къыпхухэцIыхукIрэ, и уэздыгъэр уи нэгум иубыдауэ блож. ИтIанэщ а блэжар зищIысыр къыщыплъагъур. Е и макъкIэ, е и IэуэлъауэкIэ машинэр зыхуэдэр къэзыщIэхэм сащыщтэми зыгуэртэкъэ. Блэж псоми зэхуэдэу Iэ япэсIэтырт. Сыту си жагъуэ апхуэдэ гъуэгутет кIыхь ущыхъур, жылэр къыпщIэплъу. Нэхъри, щыкIыфIым деж уэ плъагъуркъым а блэкI машинэм исыр хэтми, езым хуиту укъелъагъу. Адэ къыщыщIэдзауэ, бблэжыху и нэр къыптриубыдауэ къоплъ. Ар хъунт, нэгъуэщI щIыпIэ щыщу къуажэм пхырыж къудейтэмэ. Маршруткэ узэщэра уи гугъэу угуфIэу уи Iэр щIэпIэтар, жыжьэ мыкIуэу, куэбжэпэ гуэрым къыщоувыIэ, уэрамхэмкIэ долъадэ. Абыхэм, махуэ къэс уащыхэмыткIэ, къосэжауэ щыщымыткIэ, Iэмал имыIэу зыгуэр жаIэ уэр щхьэкIэ. ЖамыIэми, йогупсыс. Уэри, жылэр зэхъуапсэм уазэрыщымыщыр щыпщIэжкIэ, хьэлэчщ ар!
Хьэлэчри мыхьэлэчри схузэхэмыхужу, ирикъункIэ сытетащ гъуэгущхьэIум. ИтIанэ зы машинэ цIыкIу гуэр збложри, къоувыIэ. ФIэжыжьэIуэ мэхъури, къригъэкIуэтыжу хуожьэ. Шофёрым къыбгъурысым, екIуэкIыр къыгурымыIуэу, щIоупщIэ:
– ЛI, сыт ар?
– Зыри, – жи мыдрейм. – Мобдей тетыр здэтшэжынщ. ТхакIуэщ, тхьэмыщкIэ. 39 Усэхэр ХЬЭХ Сэфарбий 40
СИ Си нащхъуитIыр куэдрэ сэ сфIодийри,
Уи Кавказ къурш дзахъэм топлъызыхь,
Си гупсысэм кIапсэу зеукъуэдийри,
СфIыхохьэж уи тхыдэми, зеплъыхь.
Си псэ дыдэм пэсщIу гум щызгъафIэм
КъысфIыщIохьэ нэгум уи блэкIар:
Мы къуршыжьхэр къыхэжыху уи щIыфэм
Хэт и щIопщ си лъахэм къыптехуар? ЯБГЭ
Илъэсхэр си нэкIум
ТкIуэпс щIыIэу къищащэу
ЛIэщIыгъуэхэм сапхолъэтыкI,
БлэкIам согъэзэжри,
Лъэпкъ тхыдэм Iущащэу
КъызжиIэм сыдыхощэтыкI.
КъызжеIэ си лъэпкъыр
МащIэIуэу щытауэ,
Зэкъуэмытауэ къызжеIэ.
КъызжеIэ си лъэпкъыр
Бэлыхьым хэтауэ,
Си гущхьэр фIыцIэу къреIэ.
А псом сыздедаIуэм,
Гузавэ къэсщтауэ,
БлэкIахэр къэкIуэнум хузохь.
Къэрабгъэу щымытми,
Мы си псэр къэщтауэ,
Золъатэ –
Сэ нобэ гугъу сохь:
Иджыри аращи,
Адыгэр мащIэIуэщ,
Иджыри аращ – Зэкъуэмыт.
Зэман дызыхуэкIуэр,
Солъагъур,
ЯбгэIуэщ,
Къэхъуну жыхуэпIэм
ЩIэ лъэпкъи щIэмыт!, ЗэщIопщIыпщIэ си лъахэ къуршылъэр,
КъыпфIэщIынщ дыщэпскIэ ар гъэжауэ.
Пщэдджыжь дыгъэм гуапэу Iэ къызделъэр,
И бзий цIыкIухэр бгым къыкъуигъэжауэ.
Къуэм удэплъэм, псыр уолъагъу пIэтIауэу
Мывэ къуршым хэлъу ныджэм телъу.
Пщэдджыжь пшэплъыр хэлъщ а псым уфафэу,
Бгыр къреIэ абы нэкIущхьэплъу.
Зыкъэбгъазэм – убгъуащ губгъуэ тхъуэплъыр,
Удз гъэгъахэр къоплъ удахьэхыну.
Ахэм ебгъэпэммэ
ПIэм сымаджэ хэлъыр,
Си фIэщ хъуркъым къэмытэджыжыну.
Къурш тхырыгухэм я щхьэфэ сырыхум
Телъ уэс Iувым сэ къысщIехьэ и мэр.
Сыздэщытым, бгы задейм сыщыхум,
Щылъщ и куэщI сихуэну къуажэ щимэр.
Мэз лъэбыцэ щытхэр си нэ-си псэщ,
Псынэ къишкIурыкIхэм сигу хагъахъуэ.
Уей, си лъахэ, сыту си насып сэ – Сралъхуащ уи бгыжьхэм я кIэдахъуэ!

Мы дуней шэрхъыжьыр
ЗдэхьэпкIэрапкIэм, 41 42
УкъыпыкIэрэхъукIамэ
И гупкIэм,
УлъэщIыхьэу
УитIысхьэжын плъэкIыркъым,
Гублащхьэм дэсхэри
КъызэплъэкIыркъым!

ЦIыхухэм ахъшэ бжын щагъэту,
Я щхьэр хуиту зэ къаIэту
ЗэхэщIыкIыу ябгъэдэлъыр,
Хьэлэлагъыу я гум илъыр,
Я гулъытэм и инагъыр,
Я нэмысым и лъагагъыр,
Я къабзагъэр,
Я захуагъэр,
Я гуапагъэр,
Я дахагъэр,
Я цIыхугъэр
Зыхуэдизыр сэ къэсщIарэт!

Дэ зэи дихуэркъым пыIэгъуэ,
Уэ еплъыжыт гъэзагъи уи гур,
Докъур димыIэу увыIэгъуэ
ДыухыхукIэ ди гъащIэ гъуэгур.
Ди нетщ мурадхэм лъэIэсыныр – Дэ дихъу-дилъ зэпытурэ долIэж,
ДылIа нэужькIи кхъэм ди сыныр
ХэIэтыкIа нагъыщэу къоувэж!
КIЕЙ
Бжэгъу хъуху ежьэнт –
ЕIэри, Къагъэшащ чы щIыкIэ
КIейр.
Иджы,
Къуаншэщ, жаIэри,
Яуб
Iушэу кIей дэкIейр!
Зыр щыбакъуэм,
ЩIэцIэнтхъукIри,
ТIэкIущ джэлэным иIэжар.
Адрейр блэкIат,
ПыгуфIыкIри – ПэкIэ щIисащ езыр ар.
ЗэрымыцIыхуитI
КIуэрыкIуэм
Тету IэплIэ зэхуащIащ,
Джалэ фызыр
Жыг IэплIакIуэм
Щепхъуэм,
ЛIым IурыIэбащ.
ЛIыжьи
Пщащэ нэкIущхьэплъи –
Нэжэгужэ псори хъуащ,
Мэдыхьэшхыр щыти щылъи – Я хьэм бажэ къиубыдащ!. ЦIыхум езым нэщхъыфIэну
И нэ къокIыр, армыхъуам,
Сыт хэлъ атIэ гъэщIэгъуэну
ЦIэнтхъуэрыгъуэ зэрыхъуам? Гъатхэпэщ,
ЩIыIэIуэщ, 43 44
Хъуркъым зыбгъэпскI,
Ауэ тенджызым уетхьэкъур,
Псым ухэмыхьэу жыжьэу ублэкI
Къудейми,
Плъагъум урокъур.
Месыр,
Толъкъуным лъагэу зеIэт,
Нэпкъым и IэплIэр хуеущIыр,
АрщхьэкIэ нэсмэ,
ЗанщIэу къокIуэт,
Мэхъу къарууншэ, мэжэщIыр.
Нэпкъым и дежкIэ ар зыми щымыщ.
Къримыдзэххэ, уегуакIуэм,
Мыдрейр делагъэкIэ мэхъур ерыщ,
Джалэм тэджыжу ныхуокIуэ.
Ахэм саздеплъым, сегупсысащ
Дэ тIум дяку къихъуэ илъэпкъым.
Толъкъун мыувыIэу пхъэрыр сэращ,
Сыту уещхьыIуэ уэ нэпкъым! Сэ сыкъурш псынэщ.
Къыпхысхщ къырри,
СыкъыщыщIэжащ бгы лъапэм.
Iуащхьэшхуэхэри
Мывэ шыкъырри – Куэд мэхъу къиувэхэр
Си япэм.
Ауэ ялъэкIкъым саубыдыну.
Ар ирегувэ,
ИрещIэх – Къыспэувам симыгъэкIуэну
И гущIыIу сохъу,
Сыщхьэдожэх. СощIэ
Хышхуэхэри, тенджызи,
Псы уэр Iэджи зэрыщыIэр.
Ауэ сылейкъым – Зэзэмызи
IэфIу ирафыр
Си псы щIыIэр.
Сэ сыкъурш псынэщ,
Сытенджызкъым,
Сыхыкъым – Къыстемыхьэ кхъухь.
Ауэ
ИкIи сыугъурсызкъым,
Къулейсызыгъэ
Сэ къэзмыхь.
Къэхъуауи щIы сыщыкъиини,
Зы чы цIыкIу къисчу сымыхьа,
Хышхуи, тенджызи,
Псы уэр ини
КъабзагъкIэ къыслъэщIэмыхьа!
Сэ сыкъурш псынэщ,
Сыкъурш псынэщ – СыIуфщIэм
СлъокI къыщызудын.
СыпсыIэрышэкъым,
Сыпсынэщ – КъэфтIыху си лъабжьэр,
Сохъу нэхъ ин! 45 * * *


ХЬЭХ Сэфарбий
СИ Хуабжьу сешарэ иужькIэ тIэкIуи сеIубыжауэ, лэжьапIэм сиджэдыкIыжырт зыпщыхьэщхьэ. Си щхьэр фIэлэлу сыздэкIуэжым, джэду гужьеям си гъуэгур зэпиупщIри, ауэ щыт жыгышхуэм шэ цIывауэ дэжеящ. Асыхьэтым мы дунеижьыр зэрыщыту зыIуригъэлъэдэным
хуэдэу, зы хьэ гъумыщIэ къыкIэлъос. Ар джэдум лъэIэсыным зы джэдуукIэ хуэдизщ иIэжар!
Хьэр жыг щхьэкIэм пысым худэплъейрт, и нэр къихуу. Зэпкъритхъынт, къыIэрыхьатэмэ. Ауэ къыIэрыхьэртэкъым икIи къыIэрыхьэнутэкъым. Сыт ищIэнт – щытщ-щытри, IукIыжащ.
Сыуври, мо тIэкIуи утхъуа си щхьэм Iэджи щызекIуэу, Iэджэрэ сегупсысыжащ IукIыжа хьэми, жыгым тес джэдуми, сэ езым си Iуэху зыIутми.
А джэдум и жыгым хуэдэ сиIащэрэт! 46
Зымахуэ зы цIыхубз къыщIыхьат си деж. Дыуэршэращ, зи щхьэфэ димыIэбаи къэнакъым. ЗгъэщIэгъуаращ: и щхьэгъусэри, и бынхэри, и гуащэри, и тхьэмадэри, и гъунэгъухэри, и лэжьэгъухэри, и ныбжьэгъухэри, ауэ и цIыхугъэ къудейхэм нэгъунэ – псори фIыщ, дахэщ, губзыгъэщ, цIыху дыщэ защIэщ ихъуреягъыр.
Сэ абы седаIуэщ, седаIуэри, моуэ сигу къэкIащ: «Мыр езыр нур кIапэщи аращ. Здынэмысым нэсыркъыми, зыхуэдэр ищIэркъым, здынэсым и нурыр тредзэри, зэщIопсэ, дахэ мэхъу, мэлыд налкъутналмэсу».
Нэхум кIыфI щыIэу ищIэркъым.
Мыгъатхэ-мыщIымахуэщ. ЩIы хъурейр зэрыщыту щIихъумэ и гугъэжу, уэс цIынэр къреупцIэх пIащэу, зэпытIэтIыжу. АрщхьэкIэ, ятIэ хъудырым зэрыхэхуэу, хоткIухьри – щыIаи щымыIаи.
Сэ автобусым сыкъокIри, бгы задэм сыщхьэщохьэ.
– АбыкIэ уехыжыфын мыгъуэ нобэ хуэдэ махуэм? – къыскIэлъоплъ сыкъызэрыкIа машинэм исхэр.
Сэ, къуажэкIэм зэрыдыхьэ Шулъагъуэри мыхъуу, абы и пщэдыкъым хуэзэу щыщIызотхъури, сокIуэ, зыри жызмыIэу. Сыт хуэдэ псалъэ а сэ къысщысхьу къыскIэлъыплъхэм яжесIэнур, дауэ къазэрыгурызгъэIуэфынур, кумблъэмбхэм, мывэжь къом икъухьахэм, пабжьэм, ятIэ куум пхыкIыу ди унэм – сыкъыщыхъуа адэжь лъапсэм занщIэу хуэкIуэ мы лъагъуэ бгъузэ цIыкIум нэхърэ нэхъ джафэрэ нэхъ тыншрэ мы дуней псом гъуэгу зэрытемытыр?! * * *




Си щхьэр вындыкIэу фIыцIэрэ си гур уэсыщIэ къесауэ къабзэу, нэхутхьэху дахэу сыкъытехьат мы дунеижьым. Иджы си щхьэр уэсу хужьрэ си гущхьэр фIамыщIу уфIыцIауэ сытекIыжынущ!
Си Дыгъуасэр, си Нобэр, си Пщэдейр – Iэнэ лъакъуищым фIэтщ си гъащIэ Iыхьэр зэрыщыту. Си Дыгъуасэм си фэм ириха жыхуэпIэм ущIэмыупщIэ! Зи, нэхъ бэлыхь мащIэ сигъэшэчыркъым си Нобэми.
Ауэ а псори сщигъэгъупщэнущ си Пщэдейм!
Си фIэщу сыкъоIэ, къысхуэIэтын си гугъэу – къысхуэIэтыркъым. Си фIэщу зызоч, сылъэщIыхьэн си гугъэу – сылъэщIыхьэркъым. СытекIуэну фIэкIа сымыщIэу зызопщыт – хъуркъым. Апхуэдэххэщ – сэ си гугъэщ схузэфIэкIыну, арщхьэкIэ схузэфIэкIыркъым.
Ар къызыхэкIыр си Iэпкълъэпкъыр жьы хъури, си псэр зэрыщIалэу къэнащи аращ. Абы сэ хуабжьу гугъу срегъэхь, ауэ апхуэдэу къыщIэкIынущ зэрыщытын хуейри – псэм иджыри Iэджэ, Iэджэжьи къыпэщылъщ.
Бетэмал, дауэ ухъу, дауэ хъууэ сыкъытеухьэт мы дунейм, сыту зэман куэдыIуэ щысфIэкIуэда! 47
Хуабжьу фIыуэ и Iуэху дэкIыу, сату хъарзынэ ищIырт лIым. ЩIэмылъ щыIэтэкъым и тыкуэным. УIэбэмэ, улъэIэсыну гъунэгъуу къыщыст нэгъуэщI зылIи, сабэм хэлъ и пыIэ фIейм жьгъей тIэкIу илъу.
– Мы уи хъугъуэфIыгъуэ къомым щыщ гуэр ептмэ хъуркъэ мы тхьэмыщкIэм, – жызоIэ сыздыблэкIым.
– Мыбыи? – факъырэм и дежкIэ и щхьэр ещI къулейм. – Уэлэхьи, «щыщ гуэр» дэнэ къэна, си лъапсэм илъ псор зэрыщыту естынщи, ар а зэрыфакъырэу къэнэжынукIэ!
Зыхыхьа унагъуэр игу ирихь-иримыхьым щыщIэупщIэм, зэрашэрэ куэд мыщIа пхъум лъэкIакъым игу къеуэ тIэкIур и анэм щибзыщIын.
– Псори хъарзынэт, – жиIащ абы. – Зы закъуэр мыхъужамэ. Уи фIэщ зэрыхъун, сазэрыхыхьэрэ зы пщэдджыжь напэIэлъэщI гъущэкIэ зыслъэщIыну къысхуихуакъым, зытхьэщIыпIэм фIэлъыр сыт щыгъуи псыфу срохьэлIэ!
– Ар дагъуэкъым, – къэпсэлъащ псори зэхэзыха адэр. – Жьыуэ къэтэджи, напэIэлъэщIыр гъущэу щытынущ. * * *



Пхъашэт, ткIийт зи гугъу сщIыр. И Iэри и жьэри джатэт. Зы мащIэри фIэгъэнапIэ ищIырти, къайгъэ къиIэтырт, цIыхум яхэзагъэртэкъым, Iузагъэртэкъым лэжьапIэ, дэтхэнэри и дауэгъу-зауэгъут.
– Сэ иджы зыми зы щхьэкIи гукъанэ хуэсщIыжыркъым, псоми псори яхузогъэгъу, – жиIащ зымахуэ а лIым, и щхьэ тхъуар ирихьэхри.
Абы мыр сигу къигъэкIащ: цIыхур ерууншэу, гуапэу, щабэу дунейм къытохьэ. ИужькIэ Iэджэм Iэджэуи захъуэж. Ауэ жьы щыхъум, псори тосабырэж, мэхъу IэтIэлъатIэ – щIым езым къызэрыхэкIам хуэдэу фIэкIа къищтэжу къыщIэкIынкъым. Бахъэу къыхэкIар мыл кIанэу къыщытехуэж щыIэщ, ауэ ари мыткIуауэ зыхигъэхьэжыркъым.
ЛэжьакIуитI. Зыр лажьэрт, цIутI жимыIэу. Адрейр мыувыIэу тепсэлъыхьырт ищIам, яригъэгугъэрт куэд илэжьу. Гъэр иухри, зэрыгурыIуэгъуэти, лэжьам и гуэныр изт, Iэзэу псалъэм ейр нэщIт.
Ар сигу къыщIэкIыжаращи, хьэм нэщI щхьэIуо щеуэ жьэрыIэзэIэпэзадэхэм я зэманыр имыкIауэ (зэгуэр икIынкIэ хъунумэ), гъащIэми дунейми зыужь яIэнукъым! 48
Псоми апхуэдэу яхущыту къыщIэкIынт а лIыр – къысхуэгуапэт, хуэзмыщIаIами. Сэлам къыщызихкIэ, си Iэ иубыдам къыблэкIуэтырт, ии, IэплIэ къысхуещI иджы, жызигъэIэу къызэкIуэталIэу. Жыжьэу сыкъилъэгъуа къудеймэ, и щхьэр медан зытхухкIэ къысхуигъэджэгурт, сэлам къызихыу.
Зы махуэ сыщыхуэзам зыхуэсхьынур къысхуэщIакъым абы и щытыкIэр – зблэкIащ къэмыувыIэу. Сэлам есхар сIихарэ сIимыхарэ схузэхэмыгъэкIыу, мащIэу и щхьэр ищIа хуэдэу къысфIэщIри, блитхъуащ. ЩIыIэу сигу къэкIащ: ярэби, махуэ къэс къохъуIа, гуауэ иIамэ, сыхуэгузэвэн хуеяуэ пIэрэ?
ИужькIэщ къэхъуар къыщысщIар – къэрал псо мыхьэнэ зиIэ къулыкъу къратауэ арат!
Зыдэс къалэм щалъхуа-щапIат щхьэгъусэ зэхуэхъуахэр. Хъарзынэуи зэдэпсэурт, ауэ. Ауэ унэгуащэм ерыскъыр игъэфырт. ЩIакхъуэр щIакхъуэу, лыр арауэ, гъэшыр, кIэртIофыр.
Пэрыхьэту ипщэфIынт, зэ хэшхыкIынти, къэнар, а зрапщэфIыкIа дыдэм къызэринам хуэдэу илъынт махуэкIэрэ, тхьэмахуэкIэрэ. ЛIым абы гу лъимытэу, хьэмэрэ и жагъуэ мыхъуу щыттэкъым – ауэ жриIэм – щхьэрыгъажэ ищIынти, фызым махуэ бжыгъэкIэ гукъыдэж иIэжынтэкъым.
Апхуэдэу екIуэкIыурэ, щIы кIапэ тIэкIу къратри, мы гъэм кIэртIоф ящIат. Гугъу дехьащ и хэщIэнми и зехьэнми, ауэ къэтIыжыгъуэр а псоми хуэдэжтэкъым. Бжьыхьэ щхьэкIэ, дыгъэр гуащIэт. КъатI- * * *




къащыпыжми, махуэ псом я пэр щIым етауэ лэжьащ ахэр. Зы ткIуэпскъым, тIукъым унэгуащэм и пщIэнтIэпсу щIым хэткIуар.
А цIыхубз цIыкIум абы лъандэрэ кIэртIоф имыгъэфыжым и закъуэкъым, ерыскъы лъэпкъ Iисраф ищIыжыркъым.
И лъэм имыIыгъыжу ешарэ и псэр пыхуу, ерагъкIэ пIэм и щхьэр пщыхьэщхьэкIэрэ нехьэс Хьэжмурат. АрщхьэкIэ, и мылъку, и ахъшэ къомыр щикъухьам и гупсысэхэр щыфIызэбгрожри, дахэ-дахэу жеяи, зыгъэпсэхуаи мыхъуауэ, кIэху къыщищIым къотэджри, аргуэру сомым кIэлъожэжьэж. И псэм зы махуэ уэху жимыIэу тетщ дунейм а хъарыпыр, и узыншагъэри хилъхьащ. Ар кIуэху нэхъ Iеиж мэхъу, цIыхум яфIэпсэкIуэдщ.
Нэпсейр, мылъку нэхъыбэ иIэху, нэхъ тхьэмыщкIэ мэхъу!
ЦIыхум хуэпщIар игу къэбгъэкIыжыну, абы утепсэлъыхьыжыххэну икIагъэщ. Ауэ ар пщогъупщэ, а хуэпщIар зыхуэпщIам зэрыхуэпщIам ухущIригъэгъуэжамэ. Апхуэдэ гуэр къысщыщIауэ сыщыст, сызэгуэпу. КъызыщIэздзыжурэ, си гупсысэ-губжьхэм тхьэ щысIуэрт абы си фIагъ игъащIэ псокIэ езмыгъэкIыжыну.
Абдежым си нэр хуозэ ди адэм хисауэ пщIантIэм дэт дэшхуеишхуэм. Сыт хуэдиз удын къытехуэрэ абы илъэс къэс, къыпыкIэ дэр зышххэм къытрадзэу! ИтIани мы гъэ гуэрым ар къэщхьэлъат, и дэ купщIафIэхэмкIэ аргуэру абыхэм етэну! 49
– Ар генийщ! – щыжаIэм, зы щIалэ хуабжьу къэуIэбжьащ, а зэхихар абы и фIэщ зэрыпхуэщIын мы дунейм зэрытемытым гу лъыптэу:
– Пэжкъым а жыфIэр, ар сэ си гъунэгъущ, зиунагъуэрэ!
А щIалэжьым зыкъомкIэ ещхь дымыхъуу пIэрэ дэ псори, нобэ къытхэт гений зырызыр къыдгурыIуэн, ди фIэщ хъун и лъэныкъуэкIэ?
– Уузыншэщ, уи къару илъыгъуэщ, итIани. – гукъанищэр
хуэсщIрэ жезмыIэ щымыIэу соущие нэхъыщIэм. – Бетэмал, а уэ уи ныбжьым иджыпсту сэ сыкъихутэжамэ, плъагъунт сщIэр!
– НтIэ, сэ си ныбжьым уитакъэ уэ?!
– Абы щыгъуэ уэ а уи щхьэм иджыпсту илъым хуэдизщ сысейми илъар!
ЩIалэщIэ гуэр гъэшауэ блэкI лIыжь тешхыхьыпам зыкIэ пагэу,
лъагэу къыхуеплъыхыу къеплъати, пщIэнтэкъым, зэрыгушхуэ, и напщIэ телъу и щхьэр щIиIэт а щIалэгъуэ-бжьыфIэгъуэр езым и лIыфIыгъэкIэ къихьарэ модрейм ар хузэфIэмыкIыу къэнауэ фIэкIа! – Мыр тхакIуэшхуэщ, – жраIэ ахъшэлI-мылъкулIым, хьэщIэр бгъэдашауэ. – Дауи, уэ абы и цIэр зэхэпхащ.
АрщхьэкIэ лIы нэпсейм, ахъшэ, мылъку ищIынымкIэ сэбэп къыхуэмыхъунум Iуэху лъэпкъ тезымыщIыхьу псэум, ищIэххэртэкъым апхуэдэ тхакIуэ дунейм тетуи темытуи. Зыуи къыщыхъуакъым цIыхубэ тхакIуэр, къеплъыххакъым.
Ар икIи гъэщIэгъуэнкъым: былымым и дежкIэ тхылъри губгъуэм илъ мывэжьри зыщ – тIури пхъуэкIу хъунукъым.
– Сэ абы зы лъагъуныгъэ хузиIати, сэ абы зы лъагъуныгъэ хузиIати, – жиIэрт куэд щIауэ сызыхуэмызэжа си цIыхугъэм. – Си псэр щIэстынут. Ауэ, гъэщIэгъуэнщ, апхуэдэу щхьэ хъууэ пIэрэ, пхужыIэнкъым иджы сэ абы зы лъагъумыхъуныгъэ хузиIэ хъужащи!
ЗыцIыкIу си фIэщ хъуркъым сэ абы жиIэр: лъагъуныгъэр ар ипэжыпIэкIэ лъагъуныгъэмэ, а жыхуиIэм хуэдэ лъагъумыхъуныгъэм
хуэкIуэжынкIэ мы дунейм зы Iэмал щыIэкъым, сыт абы къытемыхъуами! 50
ЕкIущ, щIэрыпсщ щIалэм щыгъ илъэпкъыр. Езыри мыувыIэу зыкIэлъоплъыж: зытолъэщIыхь, зосэбауэ. И щхьэм къыщыщIэдзауэ и лъакъуэм нэс ауэ зы цы цIыкIу зыщIыпIэ кIэрылъу зэи плъагъунукъым. Ауэ.
Ауэ, Iуэхуракъэ, езыр а щыгъхэм екIужыркъым и хьэлкIэ, и псэ къабзагъэкIэ: жьэ Iей зэщIех, нэхъыжь, нэхъыщIэ имыIэу цIыхур игъэулъиифынущ, укIытэ жыхуэпIэр ищIэркъым.
А псор зы ищIыжщ си цIыхугъэ гуэрми, абы и вакъэ зэщIэцIууэхэм еплъурэ, шэрыуэу псэлъащ: и напэм нэхърэ и лъапэр нэхъ къабзэщ!




Пщэдей хуэдэм къуажэм сыкIуэжын хуейти, машинэ щхьэкIэ сыщIыхьат си цIыхугъэм и деж. Сыкъигъэгугъауэ сыкъыздыщIэкIыжым, дэ тIуми ди цIыхугъэж нэгъуэщI зы сыIуоуэ. Абы и хьэтыркIэ сыкъызэтеувыIэжауэ, хэгъэрейм кърегъажьэри, къыщIыхьам йопсалъэ, щIэмыкъуаншэ гуэркIэ игъэкъуаншэу. Абы езыми ищIэжырт а зыхущIэбжэм лажьэ зэримыIэр.
Сэ си жьэр сущIат зыгуэр жысIэну. АрщхьэкIэ абы сыкъыщхьэщыжрэ, мо пцIы зыупсам игу зэзгъабгъэмэ, къуажэм лъэсу сыкIуэжын хуейуэ къысхудэкIынкIэ хъунути, зызущэхужащ.
Арати, си щхьэм ифI щхьэкIэ къэнащ пцIым сыпэувын. А сщIамкIэ сыкъуаншэу зыслъытэжынуи сигу къэкIыххакъым!
Мис апхуэдэу дызэрыщытыр армырауэ пIэрэ дунейр къызэриухуэрэ цIыхур зэбэн пцIым кIэ имыIэрэ пэжым бгъурыту къыщIэгъуэгурыкIуэр? 4 Заказ №197 * * *

Бзу лIэужьыгъуэ гъэщIэгъуэн гуэр щыIэу жаIэ щызекIуэкIэ, и лъакъуэ цIыкIухэмкIэ сурэт дахэ дыдэ ищIу. Ауэ а сурэтыр зэи зыми илъагъуркъым – и кIэ кIыхь илъэфымкIэ трегъэкIыж.
А къуалэбзу цIыкIум ещхь цIыхуи щыIэщ, къыпхуищIэр игъэкIуэдыжу.
Абы хуэщIа Iэдэ цIыкIукIэ и набдзитIыр егугъуу трифыщIыкIщ къабзэуи, езыр зэрыхуей дыдэм хуэдэу къэрэндащ фIыцIэкIэ трищIыхьыжарэ и нэкIур зэрыщыту къилыкIауэ зы хъыджэбз
гъуэншэдж лъэпахъуэ къакIуэрт, зэрызищIынур имыщIэрэ хьэлыншэу зызэфIишу.
– Уа, хъыджэбз, мы гъуэгур мы гъуэгумкIэ кIуэуэ пIэрэ? – зыхузогъазэ езым ещхьыж упщIэ мышыукIэ, ар зи цIыху лIэужьыгъуэр къэсщIэну.
И дамитIыр и тхьэкIумитIым жьэхэуэу дрешей, Iэбжьанэ кIыхь
Iей зыпыт и Iэпхъуамбэхэр укъуэдияуэ иIыгъыу и Iэхэр егъэкIэрахъуэ, а узэрыпсалъэ бзэр къызгурыIуэркъым, жыхуиIэу.
Сэ абы сыщыгуфIыкIащ – си жагъуэ Iей хъунут, ар адыгэу къыщIэкIамэ.

Уэрамыр егъэджакIуэщ, гъэсакIуэщ икIи театрышхуэщ, уи трагедиери уи комедиери зэщIэту щекIуэкIыу. Мыр мыбы щыслъагъункъым хьэмэрэ щызэхэсхынкъым жыпIэу, зым щхьэкIи шэсыпIэ уихьэ хъунукъым.
Зыпщэдджыжь лэжьакIуэ дыздэкIуэм, жыжьаплъэу зылI къыдолъагъу уэрам зекIуапIэ дыдэм зэпрыууэ теукъуэдияуэ. Асфальт
гъурым нэкIукIэ хэIубат, и пыIэ тIэкIури ибгъукIэ ауэ къыщылът,
щхьэрыхуауэ.
– Модэ фыплъэт, – и Iэпэр абы и дежкIэ ишиящ лIы къызбгъурытым. – Пщэдджыжь нэмэзым дапщэщи хунэса апхуэдизу щIэбжьэхъуэну!
– Ей, фэ цIыхухъухэри фэ цIыхухъухэр, – и щхьэр игъэкIэрэхъуащ ди гъусэ цIыхубзми, – фитхьэлэнуми, зевгъэтхьэлэнущ фадэм!
– Ара фи гугъэр? – ауаныщIу пыдыхьэшхыкIащ нэгъуэщI зыи. – Абы узэрыхуэдэн, и тIроцэщ, и тIроцэ!
Дынэсмэ – кIапсэ куэдыкIей щызэблэкI мащэ ток зекIуапIэм и Iум зыIуигъэзэгъауэ, а лIым зы кIапэ гуэрхэр и Iэ пыдиикIахэмкIэ зэпищIэжырт, бэлыхьищэр телъу.
ГъэщIэгъуэнщ, цIыхум дэтлъагъу псор занщIэу мыхъумыщIагъэм хуэтхьыну щхьэ дыхьэзыр?!

Мы дунейр зыуэ къызэрыгуэкIщи, упсэуныр зыми щымыщ зы
тынш гуэру къыпщохъу. Ауэ ар апхуэдизкIэ къызэрымыкIуэщи, умылIэу узэрытетыф къудейр умыгъэщIагъуэу къанэркъым! УсакIуэ Бещтокъуэ Хьэбас илъэс 75-рэ ирокъу 52 -



- - 61 - 62 63 Усэхэр Хьэбас 64
Чий лъэрыкIуэм тетхауэ уи тхыдэр
Якъутащ, яфыщIащ, ягъэсащ.
Илъэс куэд щIащи, гум къысхуимыдэ
КъыпщыщIар, къуалэжьар, къуапэсар.
Хъаным и дзэр, тыркудзэр, джаурыр.
ДунеитIыр щызэныкъуэкъу
Дурэш гуащIэм къыдэпсу уи нурыр
Хъурт щIэх-щIэхыурэ уи лъым и фэгъу.
Къэбэрдей! Къазмакъ банэр зи гущхьэм
Къыщыхэуэми гугъэу зыхьа!
Къыпхуэнащ лъэпкъ и къупщхьэр – нэхъыщхьэр,
Зэман кIыхь и мафIэскIэ псыхьар. ДИ Къэбэрдейуэ дэ тхэлъыжыр мащIэщ,
КIэнтхъи тхъупси зэхэшыпсыхьащ.
Ди блэкIам уиплъэфмэ – щIэншэу мащэщ,
Куэдкъым къытхуэнари дэ лъэпкъ гъащIэу.
Зэм емынэм, зэм гынжьейм дихьащ.
Дихьыпащ пащтыхьым и топыпэм,
Мухьэжырхэм хым адрыщI дахьащ.
Мащэм ущеплъыхкIэ гур зэлымпIу,
Мащэ куум кIыфIыгъэ ткIийр и ныпу
Тхыдэм дэ ди Iуэху щызэIыхьащ.
Хуэлэжьащ адыгэр Iуэху зэIыхьэм,
ТелIыщIащ адыгэр я бэлыхьым,
КъамыукIмэ – зэрыукIыжащ.
Ди лъэпкъ тхыдэ жаIэу зашыIакъым.
Чыристан гущIэгъуи зэхуаIакъым.
Муслъымэнуи зэрыIыгъыфакъым. Къуэпсу яIэр гъэру ящэжащ.
Сэ ди тхыдэм гужьгъэжь куу хузиIэщ.
Езгъэкъух, ухуеймэ зызгъэшыIэ.
Дауэ сымыщIами, къысфIыдеху.
Дыкъэралу дыхуэхьэзыракъым,
Лей къызылъысари ди мызакъуэ.
Дуней псор щыгъуазэщ – ар мыщэху.
Ауэ уафэм къемыхуэх къэралыр,
Дапщэрэ ухуейми къытегъалэ,
Думычыхмэ – пщIыгъуми уемызэгъ.
Дачыхакъым, зэкъуэувэфакъым,
Мис ар тхьэхэм къытхуагъэгъуфакъым,
КъэзыщIар аращ ди гъащIэр зэв. Адэжь щIыналъэ, уи налъэ хремыху,
Псэуху уи зы псэ гуауэ хремыхуэ.
ЩремыцIантхъуэ уи зы бын псэуху
ЗэлIалIэ гъащIэу махуэ къэс яухуэм.
Адэжь щIыналъэ, ухъу уи гъащIэр кIыхь,
Уи дыгъэм махуэ къэс уи жыгхэр щIэфу.
Ущыхуей махуэ – дурищхьэузыхьщ,
ДуриIумэтщ, телъыджэ пхуэдмыщIэфми.
Адэжь щIыналъэ, дыносри – дыпщIалъхьэж,
Нэхъапэ щыIэ зи бгъэкIэ узыпIым?!
Хъуэхъубжьэу усэ сIэту сыноджэж,
Уэ уи сурэт къытридзэу си IэщIыбым.
Адэжь щIыналъэ, уи налъэ хремыху,
ЦIыху гъащIэу зепхьэ хремын насыпым,
КъыпщIэхъуэ щIэблэм уи къуршыр ялъагъуху,
IуэхущIафэкIэ лъэIэсу уэ уи псыпэм!
Адэжь щIыналъэ, лъагапIэщ щIы хъурейр,
Адэжь щIыналъэу – лъагапIэм и лъагапIэ! 65 ЕкIуэкIмэ дахэу, хуиту уи дунейр,
УэрэдкIэ дыухынщ ди гъащIэ лъапIэр!
Си адэм ядэм и адэж
ЛIы ябгэр куэдрэ къызоджэж:
«Угубзыгъащэ? УщыкIа?
Уи къуэпсхэр пщэжу – уисыкIа?
ЗыкъыпфIэщIыжрэ? Уеджэща?
Уадэмыхъужрэ? Уезэша?»
Си адэм ядэм и адэж
ЛIы пагэр ткIийуэ къызоджэж:
«Ядэхъу, ядэжэ, дэни нэс,
ИтIани, умыгъэгъу уи къуэпс.
Уи къуэпсыр зэ пыбупщIыжам,
Уэ къыпщIэжынур къыпщIэжащ.
ЗэпщIэжыфынур зэпщIэжащ,
УщIэпсэунур щIэптIэжащ».
И нэ бзаджитIыр пщтыру къоплъ,
Сэ тIэкIу дзыхьмыщIу къысхукъуоплъ.
И къамэр фIыцIэщ, и дзэр хужьщ,
И пыIэр къуацэщ, и нэр плъыжьщ.
НАНЭ И Си анэшхуэм и фэеплъ зы жьэгу
Куэдрэ, куэдрэ къыщIохьэж си нэгу,
Жьэгум дэпхэр къыщызэроIэт,
Жьэгум дэлъмэ, къару пщтыр щакуэдщ. 66
5 Заказ №197 ЗэщIопщIыпщIэ, пIэнкIыу къотхъутхъукI.
Зым адрейм и щхьэфэр тресыкI.
Дэп ундэрэбжьахэр щоункIыфIыкI,
Къэжанахэр къыхегъэтIылъыкI.
КъыхегъэтIылыкIри, гъущI иIыгъ,
Зи жьэр къэпщтырамкIэ, егъэщхъыщхъ.
ЗеIэтыжыр, къещтэри къубгъан,
Псы хеутхэ мафIэ зэхэтхъуам.
Жьэгум яжьэр къыщоубэлэц,
КIуэну йоIэ уэнжакъыпэм нэс.
Нанэ къабзэлъабзэт, дыщэ щIыIут.
ЗетхьэщIыжри, сэ къызет IэшрыI.

ФIыуэ тлъагъу мы ди хэкуми,
Лъэпкъыу Iэджэ исащ.
Я нэгу щIэлъыр кIуэщ лъэгуми,
Хэкур дэ къытлъысащ.
Илъэс минхэр дэкIынщи,
НэгъуэщI лъэпкъи исынщ.
Ящыщ гуэрхэр тIысынщи,
Дэ къыдэгупсысынщ.
Мо къыр лъапэм кIэщIыхьэу,
ТеуIуэн къахэкIынщ.
ТеуIуам зригъэплъыхьу
Ди бзэр къыщIэIукIынщ.

э куэдрэ гу зылъыстэжащ,
Сыхуэнэпсейуэ дуней иным. 67 68

Си гугъэ куэди пыслъэжащ,
ФIэкIа сыкъэмыбырсеину.
СагъэцIэнтхъуащ щафIэкъабылым,
Сыбэлэрыгъмэ – сытехуащ.
Сытеджэлэжу си гум илъым
Сэ мызэ-мытIэу къысхуихуащ.
Жэнэтт жысIэну жэнэтакъым,
ЖыхьэнэмэкIи тIэкIу фIыIуащ.
Сыарэзыуэ къызитамкIэ
Къызэзытам сыгурыIуащ.
Сэ куэдрэ гу зылъыстэжащ
Сыхуэнэпсейуэ дуней шэрхъым.
Абы и гудзэр гупхэм щихъуэу
Ремонтым къызэрикIыжар
Хабзэжьуи сэ къэслъытэжащ.
Гъуни щIэи иIэкъым дунейм,
Гъунэ ямыгъуэтым ухуемыIэ.
Хуиту упсэунум сыт уимыIэр?
Уи псэр тыншу бакъуэ уи пщэдейм.
Гъуни щIэи иIэкъым дунейм.
Ауэ сщIэуи гъунэ зэримыIэр,
Гъунэ псалъэм къикIым сыщIыхуеIэр
Гъунэ сыхуэныкъуэу аркъудей?
Си гупсысэр хуиту нэмысауэ
И зы кIапэ мы дунейм сIэщIэкI
Хъужмэ, жысIэу си гур къызозауэ:
И гугъэж щымыIэу езым фIэкI!?
Гъуни щIэи иIэкъым дунейм:
Гъуэтыгъуейкъым сэ си Iэпкълъэпкъ гъунэр.
Ауэ си псэ гъунэр къэплъагъуну Упэмыплъэ, уимыIэм зэман лей!
Псэм тыншыпIэ щиIэкъым дунейм!

Налшык парк, ди щIалэгъуэм и хадэ,
Ноби, мисыр щIыдош уи хьэуар.
Уи акъужьыр тIэкIу сяпэ къилъадэу
Къепщытэжыр уи деж щыдгъэхъар.
Къепщытэж дыгъэ бзийм я жэрагъыр,
И пшэрагъыр щхъуантIагъэ бэгъуам,
Ди щIалэгухэм хъуэпсапIэу зэрахъэу,
Зи сурэт уэгу жэбзам щытлъэгъуар.
А хъуэпсапIэм къабзагъэу хэлъарщ дэ
Къедгъэблыжурэ дызыгъэпсэур.
Уи акъужьыр гъэгъахэм холъадэ,
Налшык парк, псэ анэш, ди жьыпэу.
СИ Си нэхунэ, си гукъуэпс, си лъагъуэ,
СыкъэкIуащ аргуэру сэ уи дей,
Ауэ фIыуэ слъагъур птезмылъагъуэ,
ЩIэспщытыкIми сакъыу уи сэтейр.
Мис – иджыри жыгхэр уэ уи жьауэщ,
ПщIащэм Iущэщэныр ямыух,
Ауэ фIыуэ слъагъур къыспежьауэ
Ахэм сэ къызжаIэу зэхэзмых.
Дэнэ, сигу сымаджэ, уздэпIащIэр?
Ба хуэпщIыну хэт зызыхуэпшийр?
Гъатхэ кIуауэ пIэщIэкIащ уи пщащэр,
Арщ ерыщу сэ ущIэзущийр.
Си нэхунэ, си гукъуэпс, си лъагъуэ,
СыкъэкIуат аргуэру сэ уи дей, 69 70 Ауэ фIыуэ слъагъур щIэзмылъагъуэ
Ди дэлэлу щытыгъа жыгейм. « » Лирикэу гъэпса роман-дневникым щыщщ 10
СыкъэбгъэщIати сыусэну,
СхузэфIэкIын къэзмыгъэна.
ЗыгуэркIэ зыпхуэзгъэгусэну
Гукъани си гум къимына.
Къабзабзэу псэр сузэщIыфауэ
Быдагъэ сиIэу жызмыIэн.
СызэпшэлIэжмэ, тIэкIу гувауэ,
ХущыщIэр уэ къысхухэплъхьэнщ. 2006 30
Си джанэр щысхри сытIысащ,
Акъужьыр хуиту къепщэт,
Ди гъащIэм тIэкIу сегупсысащ,
Гупсысэм сритепщэу.
Тепщэгъуэ гуэри симыIа,
Мылъкушхуи сылъыхъуакъым.
МазэщIэм сигу къысфIиуIам СемыIэзащIэу хъуакъым. 25.07.2007 32
Зэгуэр Iэтауэ яхьа ныпыр
Иджы зэм-зэму драIэтей.
ПхущIалъхьэжамэ лъэпкъ насыпыр,
Ухуеймэ дапщэри пIейтей.
Гууз-лыузым дыхэмыкIыу
Дызэрыпсэур хэт къыфIэIуэху?! Е щIэс уи унэ ущIэмыкIыу,
Е кIий, Iуэху уащIу уатхьэлэху. 07.07.2007 33
УкъэмыкIуэ ныжэбэ, Булгаков*,
Уи Емынэм зегъэгъэпсэху.
Ар къызыхуэпхьыжыни къэнакъым,
Хэмытыж кIэнтхъ къэнар зауэ Iуэху.
УкъэмыкIуэ Балъкъ Iуфэ Якоби,
НыIуахуа шагъдий жэрхэр мэщэIу,
Я щэIу макъыр къэIусу ди нобэм,
Теса лIыфIхэм къалъос ди тхьэлъэIу. 08.07.2007 37
Бзур мэфий, къуаргъыр магъ,
Зы губжь гуэр зэщIагъэст.
Мы жыгышхуэм и щIагъ
Дрикъуху дыщIэгъэс.
Мы дунейр нэхъ къагъэплъ,
Мэхъу шынагъуэр нэхъ куэд.
ТIэкIу мо уафэм дегъэплъ,
ТIыс, уи узыр укIуэд.
Мы жыг щхъуантIэм и щIагъ
Дрикъуху дыщIэгъэс.
Мы дунейр зи дахагъ
МащIэ-мащIэу ягъэс. 19.08.2007 39
Псэр игъэбауэрэ бауэу езыри,
Хадэм къолъадэ акъужь. 71

УемыпIэщIэкIыурэ зыгъэхьэзыри,
Уи гур абы дэгъэущ.
КъыщигъэзэжкIэ зызэIупхынщи,
ГъащIэр щIэщыгъуэу плъытэнщ,
Е – уи гурыгъухэм бэджыхъкIэ уапхынщи,
Бэджхэри къыптегуплIэнщ. 20.08.2007 54
Тамбукъан гуэлым деж щыпаупщIри,
Бзыхьэхуэ бгъузэ къытлъысыжащ.
ПлъэкIмэ ныкъуакъуэ, пфIэфIмэ щIэупщIэ –
Дыкъызэщагуэри дакъузыжащ.
Зэныкъуэкъу куэдым гъащIэ къилэжьмэ,
Адыгэ Хэкум нэхърэ нэхъ нэху
Зы щыхьэрышхуи, зы къэралыжьи
ЩIым щыбгъуэтынкъым, сигу.
Зыгъэпсэху. 2007 58
Псэ хъарзынэ зетхьэу
Псоми къытфIощIыж.
Зыр фыгъуэным хетхъэ,
Зым зыкъыфIощIыж.
Далъэркъым акъужьыр,
Тхьэмпэхэр мысэхъу.
Псори Дунеижьым
Iэзэу зэхуегъэхъу. 02.10.2007 61
НакIуэ бжьыхьэ хадэм,
Дахэу дыхэгъэт. Акъужь къыхэлъадэм
Жэуап гуэр едгъэт.
Дыхэмылъэдэфми,
ФIыуэ зыдгъэплъыхь.
НакIуэ – ди хадэфIым
ТхуегъэтIыгъуэ пщIыхь. 10.10.2007 63
Е уэс? Е жэп? Мо хужьыр, щIыIэр?
Тхьэм ещIэ – пIалъэр къэсагъэнщ.
ЩIалэгъуэр. Дэнэ ар здэщыIэр?
Гум и пщтырагъым хисхьагъэнщ.
Е уэс? Е жэп? Мо хужьыр, щIыIэр?
Къыпхуэзэшауэ къехагъэнщ.
Псэхугъуэр. Дэнэ ар здэщыIэр?
УпIейтеиIуэу бгъэщтагъэнщ. 11.2007 67
Данэху-данапIэм щапIри
ЩIы фIыцIэм йокIуэлIэж.
Мыгъуагъэри хьэзабри
Абы егъэзэгъэж.
«Жыг дахэу» уэгум щыIэм
КъытIумыхуэн япытщ.
Ди щIыгум щагъэгуIэм
Я бжыгъэри мылъытщ. 22.12.2007 95
Дыгъуасэ сегуэуауэ къыщIэкIынщ,
Къызоныкъуэкъур си гур. 73 74
ЗыгъэпщкIу, блэгъэкI, блегъэх, гъэпсалъэ,
БгъэлъапIэ дыдэр гум щыкъуз.
Гур щыпщIыфакIэ гупсысалъэ,
Уэр щхьэкIэ къавыр – щхьэгъэузщ. 16.07.2008 Сэ нобэ дэнэ уэ укъисхыжын,
ЩIэсщыкIми мы щIыгур.
МэкIуэщIыр уи сэфэтыр, мэбзэхыж,
Си псэм ныпыткIукI защIэу.
ПхузэфIэкIынумэ, уэ сыкъэгъуэтыж,
Сэр папщIэкъым, псапащIэу. 10.07.2008 97
ЗыгъэпщкIу, зызэгуэпIэж, зыщIэтIэ,
Укъащтэжыху зумыгъэхъей.
Уэ нобэ блэжьым къару щIэптыр
Зыхуэгъэзар – пщэдейрщ. 111
Сыкъэтэджмэ – услъагъунущ,
Сыгъуэлъыжмэ – узипщIыхьщ.
Уэрыншамэ – псэр сфIэгъунущ,
Уэрыншамэ – гур Iыхьшыхьщ.
Илъэс Iэджи уэ ущыIэу
СымыщIэххэу есхьэкIащ.
Жьы сыхъуауэ дуней щIыIэм
Дыгъэу укъыщыкъуэкIащ. 06.08.2008 132
Фыгъуэ-ижэ – адыгэ синдром,
Мы дунейм щыблэжьащ уэ зыкъом Хьэгъэщагъэу, хьилагъэу, бзаджагъэу,
Лъэпкъым дежкIэ насыпыншагъэу.
Фыгъуэ-ижэ, адыгэм ди лышх,
Ди лъэпкъылъ, ди насып къызыпыж. 10.2008 134
Ди бзэр мэужьыхыжыр,
Лъэпкъри мэужьых.
Ди псалъэ курыхыр
ЩIэблэм зэхимых.
Тхыдэм хэбзэхэжхэм
ЯIэн гукъыдэж?!..
ГъэтIысхьэн къыхэжхэр
Жэп къехам егъэж. 03.11.2008 137
Адыгэ псалъэм и бэуэкIэ,
Адыгэ псалъэм и щыIэкIэ,
Дэ гуныкъуэгъуэу диIэр уэркIэ
МыIуэтэгъуафIэ тхыбзэ пщIэкIэ.
Ди тхыдэр ябзри ядыжауэ
Дыкъарууншэу дызэхэсщ.
ПхуэдмыщIэфар – умыщI уи жагъуэ,
ТхузэфIэкIар – уи дыгъэ нэпсщ. 10.11.2008 142
Мыкуэд хуэныкъуэр пщIахэм,
Ухуеймэ зыфыщIыж.
ЦIыхубэр зыфыщIахэм
Фэеплъ хуагъэувыж. 75 76
Фэеплъи кхъащхьэдэси
Дылъыхъуэу дымыпсэу.
Бзаджагъэр жьантIэдэсщи,
Етхьэлэ дуней псор. 14.11.2008 170
Хугу зыщып тхьэрыкъуэхэр
Зэрызекъуэу щысщ.
Къыдэнахэм щIыкъуэхэм
Нобэ сыт я Iус?
Хугу ящып тхьэрыкъуэхэм,
Я насыпым щыщ.
Хъуапсэм, ныкъуэдыкъуэхэм
Тхьэм гущIэгъу къахуищI. 31.12.2008 174
Жыгхэр. Нэхур. Мазэр.
Акъужь къэушыжыр.
Уи псэр къэзыгъазэ
Лъагъуныгъэ жыжьэр.
Лъагъуныгъэ жыжьэу
Фэбжь псэм хэхъухьар.
Уи акъыл къэгубжьу
Куэдрэ хэкъуэуар. 02.01.2009 176
Уи нэгур уэгум хуэгъэзауэ
Дунейм узэрытетыр
КъызэрызгурыIуэнур дауэ?
Зы жэуап гуэр къызэтыт. Е уи псэр уэгумкIэ къикIа?
Е щIыгур гум пIимыхрэ?
Уи гъащIэ гуащIэу писыкIам
Iугъуэмэ тIэкIу къыпихрэ?! 03.01.2009 180
Нэху фагъуэр къопэзэзэхыр,
Уэс налъэр къоджэрэзэхыр.
Епшажьэ гупсысэр бзэхыу
Жыг хадэ диям ухэтщ.
Уи гъащIэм гуащIэу хэлъари,
Уи усэм хуабэу хэплъхьари,
ХъуэпсапIэу къомыхъулIари
Уи плъэгъуэм щыпхузэхэтщ. 05.01.2009 183
Лашэрэ Къамботрэ*
Нэгум къыщIохьэж.
КъыщIохьэжыр куэдрэ,
ТIуми сахуозэш.
Я бзэм и бэуэкIэм,
Я псэм пэж хэлъам,
ЗэдэгушыIэкIэ
Лъэпкъым IэщIэкIам. 09.01.2009 212 77
Жыг дахэшхуэ, жыг хьэлэл, жыг щхъуантIэ,
ЕупIэхи – псэм зегъэгъэпсэху.
ЦIыхур зыхуей псом лъэIэсу хъуатэм,
ЩымыIэнт гум къешыкъылIэ Iуэху.
* Iуэхуи-дэлъи зэкIэ къэдгъэгъани,
УэгумкIэ дыгъаплъэ, пшэм дегъэплъ,
Щыгум ибзэхэжрэ ди гукъанэр,
ЩIыгум щыжэбзэжу ди гухэлъ. 04.08.2009 213
Бжьыхьэ хадэ, бжьыхьэ пщIащэ,
Бжьыхьэм и акъужь,
Ди бэуэгъуэр зэпыщIащи,
Сэри фэ сыфщыщщ.
Сыкъивмыдзэми емыкIукъым,
Сэ куэд зэIысщIащ.
Фэ мы щIыгум гъуэгуу щыфкIур
Дыгъэм кIэрыщIащ. 10.10.2009
Былымаблэм и гужьеигъуэмрэ
Зи псэр къаблэр зыхэт псэхугъуэмрэ
Я зэхуакум зы абгъуэ гуэр
Къыщыгъуэти, умыпIэщIащэу,
Уи гупсысэр тIэкIу бгъэпэщащэу,
Къуалэбзухэм дэгъэуэршэр. 14.11.2009 223
Къытедгъэзэжурэ жыдвгъэIэ,
Е жыдмыIэххэу дыщывгъэс,
Бзэ димыIэжмэ – гъащIэр щIыIэщ,
Бзэншэныр Тхьэм къытлъимыгъэс.
ЩIы уимыIэжмэ, бзэ уимыIэм –
Лъэпкъ жыхуаIэжыр сытыра? 78 218 Е уэгум и гур къытхуэщIыIэ?
Мы ди щIыр щхьэ къытщIэпщтыра? 231 22.11.2009 Сыщытхэ стIолым фемыIусэ,
НэгъуэщIкIэ сынывэмылъэIу.
Зэхэвмыгъэзэрыхь си усэ,
Къызэвмыгъаджэ къулыкъущIэкъу.
Къысщыхьэм – щIагъуэкъым спихынур,
Абыхэм Iуэхур нэвмыгъэс.
СыпсэухункIэ сигу къисхынур
ТхылъымпIэм къабзэу къылъывгъэс. 28.11.2009 241
Тенджызхэр нэпкъым ирикIэкIыу,
И мэзхэр емызэшу къэкIыу,
И бзухэр лъатэу, жыгхэр щатэу,
И пшэхухэр уэгум щызелъатэу
Мы щIыр дэ къытхуэзыгъэщIар
ЩыгуфIыкIыну сыт хуэтщIар? 05.12.2009 272
Лъэпкъ зэбграхуа,
Зи щхьэ хуимытыж.
Уи фэм дэбгъэхуар
Псапэу тхьэм къуитыж.
Уахэшыпсыхьыныр –
Ар дуней насып?! 79 Бэлыхь псори пхьыну
Къралъхьат уи щIыб? 15.01.2011 275
Ди лъэпкъ тхьэмыщкIэ, укъэмыушурэ,
Уи пшынэ макъыр ужьыхыжащ.
ЩхьэщытхъужынкIэ, хъуэхъукIэ уемышурэ,
ПщIыхьхэм уи тхыдэр хэпшэхъуэжащ.
Щызэрызекъуэхэм мы дуней гугъум
УадекIуэкIыныр мыкъалэн тынш.
Ар къыдгурыIуэми, фIым дыщыгугъыу,
Уэ дыпхуэхъуапсэурэ дыкъыпхуоуш. 08.02.2011 ФIейр я къурмакъейм къэсауэ
Хэкур зэхэзыдыгъуэжхэм
– ЩIалэгъуалэр къыдозауэ –
ЖаIэу сыт ягъэщIэгъуэжкIэ?!
Лъэпкъ насыпкIэ дыIыхьэншэу
Ижь-ижьыжкIэрэ къокIуэкI.
Хэт – мылъкуншэщ, хэти – тхьэншэщ,
Хэт купщIэншэщи – къопIэнкI. 14.02.2011 298
Сумыгъаджэ Къэбэрдейм и тхыдэм,
Седжэмэ, сымаджэ сыщIохъуэж.
Хыхьэмэ гупсысэр гъадэщIыдэм –
КъауIарэ щэIуу къыщIопхъуэж. 80 281 Сумыгъаплъэ ипэкIэ жыжьэIуэу,
Пшагъуэр гъуэзым сфIыхощхьэрыуэж.
ДызылIам дэ, къихьэу ди гущIыIум,
ДауикI, иIэщ уз къешынэуэж. 19.04.2011 299
Бзум укъеуфэрэзыхьыр,
УкъицIыхуу арагъэнщ.
Усэ защIэу гъащIэр зыхьыр
Уи гум идэркъым бгъэщтэн.
А тхьэмыщкIэр щIыIэм щисми,
ТIэкIу мыусэу хуэмышэч.
УмыпIащIэурэ ущысмэ – ЗыхищIэнущ уи гукъэкI. 19.04.2011 81 Публицистикэ 82 Дунейм зэрехыжрэ илъэс 30 мэхъу, псэужамэ илъэс 90 ирикъунут Дыгулыбгъуей дэса тхакIуэ, жылагъуэ лэжьакIуэ Къаныкъуэ СэIэдулэ. Мы тхыгъэр теухуащ абы и Iэдакъэ къыщIэкIа «Ленинград къикIа хъыджэбз» жыхуиIэ роман цIэрыIуэм.
1974 гъэм Москва «Сабий литературэ» тхылъ тедзапIэм къыщыдэкIауэ щытащ Къаныкъуэ СэIэдулэ и тхылъ «Девочка из Ленинграда» жыхуиIэр. Совет Союзым щыпсэу лъэпкъхэм языхэзым ущыщу, уи тхылъ урысыбзэкIэ зэрадзэкIыу тхылъ тедзапIэ нэхъыщхьэхэм ящыщ гуэрым къыщыдэкIыныр а зэманым къызэхъулIэр закъуэтIакъуэт, абы къикIыр литературэм ухыхьауэ, тхакIуэ нэхъыфIхэм ухабжауэ арат. Уи тхыгъэр щызэрадзэкIакIэ, авторым и гупсысэхэр цIыху мин бжыгъэхэм ящIэныр щхьэпэу къалъытауэ къикIырт.
Тхылъым и Iуэхур езы СэIэдулэ и мызакъуэу, и къуажэ Дыгулыбгъуейрэ Бахъсэн районым щыпсэухэмрэ хуабжьу ягъэщIэгъуа, ялъыта Iуэхущ. Журналист цIэрыIуэ, «Адыгэ псалъэ» газетым куэдрэ щылэжьа Къамбий Зуфар итхауэ щытащ: «Къуажэ-къуажэкIэрэ ЩэнхабзэмкIэ унэхэм цIыхур щызэхуэсурэ тхакIуэр ирагъэблагъэрт, тхылъым щытепсэлъыхьырт, зытхам упщIэ куэд иратырт, еджакIуэ 6 Заказ №197 Публицистикэ
цIыкIухэмрэ студентхэмрэ тхылъым теухуауэ лэжьыгъэхэр ятхырт». ГъэщIэгъуэныракъэ, цIыхум хаубыдыкIауэ яджари, зэпкърахари урысыбзэкIэ къыдэкIа тхылъырщ, романыр адыгэбзэкIэ щыIэрэ пэт. ГурыIуэгъуэ хуэдэуи щытщ ар къызыхэкIар: сыти жыIи, тхылъыр
Москва къыщыдэкIат, а зэманым къекIуэкI къэрал идеологием, гъэсэныгъэ Iуэхум ар сыткIи хэзагъэрт. Лъэпкъ литературэр зыджхэми урысыбзэкIэ къыдэкIаращ гу зылъатари зэпкърахари. ИлъэсищкIэ абы ипэ иту адыгэбзэкIэ дунейм
къытехьа «Ленинград къикIа хъыджэбз» романыр урысыбзэкIэ къыдэкIам къыкъуэмыщауэ жыпIэ хъунущ. Иджы нобэ къэтщтэжри деджэжауэ зыдогъапщэ а тхылъитIри, пхузэмыгъэзахуэрэ гурыIуэгъуейуэ щытщ урысыбзэ тхылъымкIэ гулъытэр апхуэдизу щIекIуэкIар. Романым зэрамыхъуэкIыу къыханар абы нэхъыщхьэу хэт Рае и цIэ закъуэрауэ жыпIэ хъунущ. Къаныкъуэм нэгъэсауэ итха романыр щысхь имыIэу ягъэкIэщIри, курыт еджапIэм щIэс ныбжьыщIэхэм папщIэ повесть къыхаIущIыкIащ, къэнар хэпщIыкIыу зэрахъуэкIащ, сюжетыр «ягъэщIэрэщIащ», лIыхъужьхэр зэблагъэувыкIри, щIэуэ зыгуэрхэри къыхагъэхьащ. И фIэщыгъэцIэм деж щегъэжьауэ псори яхъуэжат: «Ленинград къикIа хъыджэбзыр» «Ленинград къикIа хъыджэбз цIыкIу» хъуащ. Апхуэдэуи зэхъуэкIыныгъэшхуэкъым ар жыпIэу ублэкI хъунут, ауэ хэлъа купщIэр ихъуэжащ абы (ар иужькIэ къэдгъэлъэгъуэнщ). Тхыгъэм хэбзэхыкIащ Налшык щекIуэкIа гъащIэр къызэрыгъэлъэгъуа, къалэ псэукIэм ухэту къыпщызыгъэхъу Iэмалхэр, ауэ щыхъукIэ романым и IэфIыр зэрызыхэпщIэр аращ, псом хуэмыдэу, мы щIыпIэм ущыщрэ зауэ нэужьым Налшык къыщекIуэкIахэм зыгуэркIэ уепхамэ. Лъэпкъым и хьэл-щэныр, псэукIэр телъэщIарэ къыхэмыщыжу апхуэдэщ урысыбзэкIэ зэрадзэкIар, атIэ, адыгэбзэкIэ тхам къызэрыщыгъэлъэгъуамкIэ, зэрыщыта дыдэмкIэ, а зэман хьэлъэми адыгагъэр яфIэмыкIуэдауэ абы цIыхур, унагъуэр зэтриIыгъэрт – ар романым и ехъулIэныгъэхэм ящыщщ. ЗэдзэкIакIуэ Волковэ А. «кавказ колорит» жыхуаIэр зыгуэрурэ
хигъэхьащ повестым, арыншауи хъунутэкъым, ауэ ар зэрыхигъэхьар нэхъыбэу Кавказ щIыпIэм теухуа, пейзажым тегъэпсыхьа IыхьэхэмкIэщ. Абы нэмыщI, «тюркизм» хъушэ хигуашэурэ зэфIигъэкIащ тхыгъэм
кавказ «теплъэ» етыныр. ТхакIуэм лIыхъужьхэм яфIища цIэхэр зэдзэкIакIуэм ехъуэж: Рае къезыгъэла дохутыр Мэжид Мамед Махмудович мэхъу, егъэджакIуэ Мухьэрбий Абдурахман Исаевичу къыщIедз. Апхуэдэ къалэн къыхуагъэувами е езым и гупыжкIэ ищIами дэ тщIэркъым, ауэ зэдзэкIакIуэм, зэлэжьыну къищтам щхьэщыкIри, езым ей гуэрхэр хитхащ. Нобэ мы авторым и гугъу ящIыжыркъым, и тхыгъэхэми тепсэлъыхьыжыркъым. Къамбий Зуфар и тхыгъэу 2001 гъэм «Адыгэ псалъэм» къытехуам, ищхьэкIэ зи гугъу тщIам нэмыщI, тIэу къудейщ абы и цIэм узэрырихьэлIэр: «Адыгэ тхакIуэхэр» тхылъым ихуащ, «ТхакIуэхэм я союзым хэмытахэр» жыхуиIэ Iыхьэм хэту. ИтIанэ «Адыгэ литературэм и тхыдэ» тхылъым (2013) романым и цIэр къыщраIуащ. Пэж дыдэу, СэIэдулэ ТхакIуэхэм я союзым хэтакъым, тхакIуэхэми куэдрэ 83 Публицистикэ
яхуэзэу щытакъым. И тхэн Iуэхури тыншу екIуэкIауэ пхужыIэнукъым. Арагъэнт и натIэ къритхар. ЯпэщIыкIэ гузэвэгъуэрэ гугъуехьрэ зауэм и зэранкIэ игъэващ, иужькIэ тхэным емыхьэлIа IэнатIэхэм (СэIэдулэ колхозым щылэжьащ, Iэщ фермэм и унафэщIу, нэгъуэщI лэжьыгъэхэри ирихьэкIащ) пэрытащ.
СэIэдулэ ныбжьыщIэ дыдэу усэ итхыу щIидзат, ауэ Хэку зауэшхуэр къэхъейри, ар и Iуэхужакъым, и еджэнри абы къызэпиудащ. И адэ Хьэлий зауэм дашри, езыр быным я нэхъыжьти, анэм и дэIэпыкъуэгъуу къэнащ. Iэщ фермэми, Iэщыхъуэхэм яхэту хъупIэми тесащ. А илъэсхэм ятеухуауэ абы иужькIэ итхащ «Тыгъэ» жыхуиIэ рассказыр. Абы къыщыгъэлъэгъуэжащ нэмыцэр къыщхьэщылъэтауэ бомбэ къахиутIыпщхьэу, езым Дзэлыкъуэ хъупIэхэм къуажэ Iэщыр кърихухыжу къызэрыригъэлар.
1943 гъэм зауэм уIэгъэ щыхъуауэ Хьэлий къегъэзэж, колхозми хохьэж, щIалэ цIыкIури абы къыхэмыкIыххэу мэлажьэ. Ауэ зауэр иуха нэужь, и еджэным пещэж. А зэманым абы зыпищIауэ щытащ адыгэ
тхакIуэ Теунэ Хьэчим. СэIэдулэ и тхыгъэ кIапэ Теунэм и архивым хэлъщ: «. Сигу зэи ихужынкъым уеджэн хуейщ жыпIэу зэрытебгъэчыныхьар. Зауэ нэужьым а уэ къызжепIамрэ къызэпта чэнджэщхэмрэ куэд къысхалъхьащ.»
Курыт еджапIэр къиуха нэужь, Къаныкъуэр Налшык дэт педучилищэм щIотIысхьэ, ауэ илъэс докIри, мэкъумэш техникумым зрегъэдзыж. Зэрысабийрэ губгъуэм ит, еджэным щIэхъуэпс щIалэщIэм зыкIи къегугъуэкIакъым мэкъумэш, Iэщ гъэхъун Iуэхум теухуа щIэныгъэр. Техникумыр фIы дыдэу къеухри, ар районым ягъэкIуэж ЩоджэнцIыкIум и цIэр зезыхьэ колхозым и зоотехник нэхъыщхьэу. Лэжьыгъэм пэроувэ, ауэ тхэн Iуэхум хуиIэ хъуэпсапIэр къызэреблам теухуауи къеIуатэ: «Махуэ лэжьыгъэр къызоухри, пщыхьэщхьэ къэс си тхыгъэм пызощэ, повесть езгъэжьам иужь ситщ.» – апхуэдэу къыщIедзэ абы пасэу итха «Схуэмыубыд хъуэпсапIэ» повестыр. А хъуэпсапIэращ IэнатIэ хэубыдыкIам пэрыт щIалэм аргуэру Налшык къезыгъэгъэзэжу еджэным пезыгъэщар, пединситутым щIэзыгъэтIысхьэжу къезыгъэухыжар. 1949 гъэм ар Советскэ районым ягъакIуэ, газет къыдэгъэкIыныр зэтриублэныр и къалэну. «Путь к коммунизму» газетым и редактор нэхъыщхьэ мэхъу, ауэ илъэсищ зэрыдэкIыу и IэнатIэр ирагъэхъуэж –
Аушыджэр къуажэм щызэхэт колхозым парт секретару ягъакIуэ. А колхозым и япэрей IэщIагъэмкIи щолажьэ СэIэдулэ. Езыр тхэну хуейщ, арщхьэкIэ къыхуагъэфащэ лэжьыгъэхэр тхэным пэIэщIэ зыщIщи, и гъащIэр къызэрекIуэкIым пэщIэтрэ и хъуэпсапIэмкIэ еIэу йокIуэкI. СэIэдулэ тхэным зыщритыпар 60 гъэхэращ. Прозэм дехьэх икIи
зытетхыхьыну темэхэр мыувыIэу къелъыхъуэ. ЯпэщIыкIэ, зэрыжытIащи, усэкIэ къригъэжьат. Абыхэм ящыщу хъума хъуар мащIэ дыдэщ, ауэ а мащIэми къыхощ и гу къабзагъэмрэ и мурад нэхухэмрэ. И рассказхэм ящыщ зым зэрыщыжиIэмкIэ, 1943 гъэм абы усэхэмрэ поэмэрэ итхащ нэмыцэ зэрыпхъуакIуэхэм ди зауэлIхэр зэрапэщIэтам теухуауэ. И усэхэм щыщ зыбжанэ «Къэбэрдей» литературэ альманахым къытехуауэ щытащ. Апхуэдэщ «Сэлам гуапэ узохыр», «Анэм и япэ гуфIэгъуэ» жыхуиIэхэр. 84 Публицистикэ
А зэманым къэралым къыщекIуэкIа зыужьыныгъэмрэ абы щIалэгъуалэр зэрыхэтымрэ я щапхъэщ «Анэм и япэ гуфIэгъуэ» усэр. Абыхэм прозэ жанрым иту къакIэлъыкIуащ гъэсэныгъэм, Хэкум хуаIэн хуей фIылъагъуныгъэм къыхуэзыгъэуш тхыгъэхэр. 60 гъэхэм я кIэуххэм, 70 гъэхэм я пэщIэдзэхэм адыгэ (къэбэрдей) литературэм роман жанрыр япэ щищарэ щытепщэу апхуэдэт. А зэманращ зи цIэ къитIуа «Схуэмыубыд хъуэпсапIэ» повестыр СэIэдулэ щитхар (1963). Ар зытеухуар езырат, тхэным зэрыпэрыувэ щIыкIэмрэ и гугъапIэхэмрэт. ИужькIэ етх «Адэм и лъэужь» зыфIища повестыр, ар революцэ гупсысэкIэ гъэнщIат. СэIэдулэ и гъащIэм теухуауэ къиIуэтэжахэмрэ итха-къыхуатхыжахэмрэ ятепщIыхьмэ, ар тхакIуэ IэщIагъэм хэпщIа хъунымкIэ зи псалъэ, зи чэнджэщ нэхъ зэхихар Теунэ Хьэчимрэ осетин тхакIуэ цIэрыIуэ Джатиев Тотырбекрэщ, а тIум СэIэдулэ яхуэзэу щытащ, жаIэм мыхьэнэ ириту, езыхэми гулъытэ къыхуащIу. Сыт зытриухуэнур и япэ тхыгъэ иныр? Мис абыкIи чэнджащэрт Къаныкъуэр. ИкIэм-икIэжым къыхихар езыр фIыуэ зыщыгъуазэращ – зауэр, зауэ нэужь зэманыр, абы зи сабиигъуэ хиубыда цIыхур. А Iуэхугъуэхэрщ «Ленинград къикIа хъыджэбз» романым лъабжьэ хуэхъуари. 85
Илъэс плIыщIым щIигъу ипэкIэ къыдэкIа а романым ущеджэжкIэ псом япэу гу зылъыптэр куэдым ядумылъагъу фIагъ мыбы зэрыхэлъырщ: удихьэх зэпыту, и кIэм унэджысыху уимыутIыпщу уиIыгъщ. Ар бгъэщIэгъуэнутэкъым, зэныкъуэкъу, зэпэщIэт наIуэхэр хэту щытамэ. Къэхъухэр къызэриIуатэр цIыху зэпIэзэрытым и псэлъэкIэкIэщ. ИтIанэми, Къаныкъуэм къиIуатэм ухохьэри, укъыхэкIыжыну ухуэмейуэ адэкIэ къэхъухэм укIэлъоплъ. УзыIэпешэ ехьэкI-къехьэкIрэ фэрыщIагърэ зымыщIэ тхакIуэм и псалъэм. ЖытIам и щыхьэтщ романым щыщ пычыгъуэхэр «Ленин гъуэгу» газетым къытрадзэн щызэпагъэужам цIыхур абы къызэрыщIэупщIамрэ къыпащэну зэрыщIэлъэIуамрэ. Зы къуажи къэна къыщIэкIынтэкъым Публицистикэ тхыгъэ къыздимыкIа, къатхэрт унэгуащэхэр, егъэджакIуэхэр, хъупIэм тес Iэщыхъуэхэр, нэхъыжьхэр. «Ленинград къикIа хъыджэбз» романым къыщиIуэтэжам и нэхъыбэр СэIэдулэ езым и нэгу щIэкIащ, игъэващ иджыри щIалэ цIынэу. Мыр езыр зытеухуар зауэ зэманым бийм IэщIыхьа щIыпIэм къыщекIуэкIа псэукIэ хьэлъэрами, тхакIуэм и гупсысэр зауэм Iутхэм я лIыхъужьыгъэмкIэ гъэзат. Бийм IэщIэлъ Налшык къыщекIуэкIхэр зэрытлъагъур Рае хъыджэбз цIыкIур зыхэтхэмрэ абы и фэм дэкIхэмкIэщ. И къалэ Ленинград псэзэпылъхьэпIэм ихуарэ Рае и анэр бомбэ кърадзыххэм иукIауэ, хъыджэбз цIыкIур а гузэвэгъуэм къыхэкIарэ и псэ тIэкIур Налшык къихьауэ. Сыт абы и натIэ хъунур? Хэт зыIущIэнур? Уоджэ романым, уфIэгъэщIэгъуэну. Гугъуехь куэд зыгъэва, зауэм пасэу балигъ ищIа сабийр – ар езы тхакIуэм псэкIэ ихъумэ и блэкIарат. Хэку зауэшхуэм теухуауэ япэм ятхахэм еджэн щIэбдзамэ, зэшыгъуэр, фэрыщIыгъэр ебэкIыу апхуэдэщ. Псалъэ хэIэтыкIахэм цIыхур къыкъуэмыщыжу. Къаныкъуэм и романыр къызэрыгуэкIыу тхами, ар адрейхэм ещхькъым, цIыхур къыхэщу, абы гукIэ зыхищIэр, псэкIэ игъэвыр уэри зыхэпщIэу укъоджэ. УрысыбзэкIэ къыдэкIам Рае шынэ, къикIуэт зымыщIэ хъыджэбз хахуэу къыхощ – ар шаблон, зэшыгъуэ образхэм нэхъ хуокIуэ.
АдыгэбзэкIэ тха романым цIыхугъэмрэ хьэл-щэн дахэмрэ зыхэлъу къыщыгъэлъэгъуа хъыджэбзыр нэгъуэщIщ, нэгъуэщIущ къэхъукъащIэхэри абы зэрыщызэхэухуэнар, зы мащIэм адрей мащIэр къыкIэлъыкIуэрэ зыр зым пыувэжу. Урысыбзэм ину къыгуэгъэхуарэ хэIэтыкIа-гъэбэтауэ псори къыщыгъэлъэгъуащ. ЛIыхъужьыгъэри, хэкум хуаIэ лъагъуныгъэри къыхощ адыгэбзэкIэ тха романым, ауэ ар зыгъэщIагъуэ, хэIэтыкIа псэлъэкIэм хуэхейщ. Рае псэзэпылъхьэпIэм ихуэри, Iэщэ къищтэн хуей хъуащ. Техуэ-темыхуэми, Iэщэр егъауэ. Техуауэ, фашистхэм ящыщ иукIауэ къыщIокIри, ар газетым ятх. Езы хъыджэбзым газетыр егъэпщкIу, фашистхэм ялъагъумэ жиIэу шынэу. ИтIанэ и анэшхуэм и гъусэу я псэупIэхэр яхъуэж, Iэпхъуэшапхъуэм щIадзэ. Ар адыгэбзэм – езы романым зэрыхэтращ. Урысыбзэм Рае зэрыхэтыр щIалэ цIыкIу хьэлущ, и щхьэцыр кIэщIу щIэщарэ щIалэ щыгъынкIэ хуэпауэ, абыкIэ езыми зигъэщIагъуэу. Рае къызэрыгуэкI хъыджэбз цIыкIут (адыгэбзэм зэрыхэтыр), икIи абы игу щыщIэхэр, зэгупсысхэр, зыщIэхъуэпсхэр апхуэдизкIэ уи фIэщ хъууэ къетхэкIащи, гъащIэм узыщыхуэза гуэру къыпщохъу. Зауэм Iут и адэр бийм и лъэныкъуэ хъуауэ хъыбар щыIэщи, мис абы и щхьэр къригъэIэтыркъым, гуфIэгъуэ тIэкIу къылъэIэсами IэщIегъэхуж. И гур еудыхауэ, ауэ махуэ къэс къэхъухэм хэту, псэуну еIэу, езым зихъуэжу, балигъ хъууэ – хъыджэбзым щэхуцIыкIуу зэрызиужьыфар къызэрыгъэлъэгъуар романым и ехъулIэныгъэ наIуэрэ пэт, зэзыдзэкIахэр абы блэплъыкIащ, щыщ гуэри хамыгъэхьэу. «Ленинград къикIа хъыджэбз» романыр теухуащ зауэ зэманым нэмыцэ зэрыпхъуакIуэхэм яубыда щIыпIэм къина цIыхухэм я бэшэчагъымрэ лIыгъэмрэ. ЛIыхъужь нэхъыщхьэу хэт хъыджэбз цIыкIум и гугъу 86 Публицистикэ пщIымэ, абы и гурыгъу-гурыщIэхэр нэхъыбэу зэхьэлIар IуэхугъуитIщ: и адэр хэкум епцIыжауэ зэрагъэкъуаншэм зэрыригузавэмрэ и гъусэу къэна и анэшхуэ сымаджэрилэм щхьэкIэ игу зэрыхэщI зэпытымрэ. Зауэр иджыри къыздэмыса Налшык къокIуэ Раерэ и анэшхуэмрэ, зауэм Iут и адэмрэ бомбэр къыщытрагъэлъалъэм Харьков вокзалым деж щыфIэкIуэда и дэлъху нэхъыщIэ цIыкIумрэ я хъыбар ищIэркъыми, аращ и гур дзапэкIэ иIыгъыу зыпэплъэр. А вокзал дыдэм деж зауэлIхэм яхэт дохутыр Къэлэжьокъуэ Мэжид зэрымыщIэкIэ щыхуозэри, аращ фызыжьымрэ хъыджэбз цIыкIумрэ НалшыккIэ къезыгъэунэтIыр – иухагъэнт а тIур ажалым къелыну. Мэжид ахэр къегъэгугъэ зауэм Iутымрэ кIуэдамрэ я хъыбар къищIэну. Мазэ бжыгъэ докIри, Рае зыкъыхуегъазэ Мэжид и ныбжьэгъу корреспондентым, абы и щхьэр къыфIэхуауэ къиIуатэр хъыбар Iейщ: Рае и адэ майор Димитриев Николай махуищ зауэ нэужьым, Киев и Iэшэлъашэхэм деж бийм защригъэубыдащ. Нэмыцэм и лъэныкъуэ зыфщI жиIэу зауэлIхэм закъыхуигъэзауэ щыхьэт техъуэхэри щыIэщ. Рае а зэхихыр и фIэщ хуэщIыркъым: «Ар пэжкъым! Си адэр, дэ фIыуэ дыкъэзылъагъу ди адэр, Хэкум щхьэкIэ, дэр щхьэкIэ и псэр итыфынущ абы! Ар епцIыжакIуэ хъунукъым!» Дапхуэдэу и гур имыкъузми, а хъыбар шынагъуэр хъыджэбз цIыкIум и закъуэ кIуэцIыкIыщIэкIэ егъэв – анэшхуэм жриIэмэ, а сымаджэр абы къемылынкIэ зэрыхъунур къыгуроIуэри. Илъэс пщыкIущщ зэрыхъур Рае, абы и псэ къабзагъымрэ гу кIуэцIылъымрэ узыIэпешэ, и анэшхуэр имыгъэлIэн щхьэкIэ сытри ищIэнущ, езыми зыхигъэкIуадэ хъунукъым. Бийр Налшык къобгъэрыкIуэ. Раерэ и анэшхуэмрэ куэд я фэм докI, цIыхубзым сытри ишэчынущ и къуэрылъху хъыджэбз цIыкIум щхьэкIэ. ИкIи анэшхуэм и насып къихьынущ текIуэныгъэм нэс къэпсэуахэм яхиубыдэну, иужькIэ еджапIэ щIэс Рае и ехъулIэныгъэхэми щыгуфIыкIынущ, тхьэмыщкIафэ къызэрытримыгъэуэныр и къалэн нэхъыщхьэу илъытэу. НтIэ, мис апхуэдэ зэхущытыкIэ дахэр, псэ къабзагъэу анэшхуэмрэ Раерэ яку дэлъыр хэткъым урысыбзэкIэ къыдэкIа тхылъым. Абы нэмыщI, къэралым епцIыжын Iуэхур а зэман шынагъуэм къызэралъытэу щытамрэ абы хиубыдахэм я Iуэхур хэплъэгъуэ дыдэ зэрыхъумрэ адыгэбзэм куууэ щызэпкърыхами, урысыбзэм хэбгъуэтэнукъым. Адэр Хэкум епцIыжауэ къэIуа хъыбарыр романым и пэщIэдзэхэм деж къыхохьэри, и кIэухым дежщ тхылъеджэм пэжыр къыщищIэр. Рае щэхуу псэкIэ игъэвыр а Iуэхугъуэращ. И гъащIэм къыщекIуэкIыу хъуар зэлъытари аращ, и гуфIэгъуэр къыIуригъэхужрэ и гуауэр игъэбагъуэу. ТекIуэныгъэр къэралым къехь, налшыкдэсхэми мамыру псэун ирагъэжьэж, ауэ хъыджэбзым и щэху бзыщIам и гур хегъэщI, и фэкIэ зыми закъримыгъащIэу, и анэшхуэми а щэхур щебзыщI зэрыщысхьым къыхэкIыу. Езыр фIы дыдэу йоджэ, хьэл-щэн дахэ егъэлъагъуэ, къэзыцIыху-къыIуплъэхэр и теплъэм къыдехьэх. И гурыгъузым ириудыхын дэнэ къэна, псэ къабзэрэ дзыхь зытепщIэ хъун хьэл зэпIэзэрытрэ зиIэ цIыху дахэ къыхокI Рае. 87 Публицистикэ
Хъыджэбзым я унагъуэ щэхур ибзыщI щхьэкIэ, пцIыи зэрыхуэмыупсынур къыгуроIуэ. Зауэм Iутхэм я унагъуэхэм ахъшэ иратырт, Рае и адэм щхьэкIэ ягъэува пособиер къахьати, хъыджэбз цIыкIум ар къищтэн идакъым – къыхуэщтэнутэкъым. Мис абдеж анэшхуэми къещIэ Iуэхур зыIутыр. «ЦIыхум я нэгум хуиту сыщиплъэфынур сэ езыр пэжым сытетмэщ», – жи Рае. ПIалъэшхуи дэмыкIыу къащIэ унагъуэ цIыкIум и щэхур: пособиер Рае собесым ехьыж, мазэ докIри, Димитриев Николай Хэкум епцIыжащи, унагъуэм ахъшэр трахыж жиIэу, а хъыбарыр зэлъащIыс. ЦIыхум Iэпэ къыхуамышийуэ зыгуэрурэ гъащIэм хэпсэукIын папщIэ, Рае и унэцIэр ехъуэж, анэшхуэмрэ абырэ щIэрыщIэу псэун ирагъажьэ, ауэ къэралым епцIыжахэм я унагъуэхэм яхэту щIыпIэм зэрырашынумкIэ хъыбар кърагъащIэ. Сыбырым яшэнухэм яхэту хъыджэбз цIыкIумрэ фызыжьымрэ вокзалым къытохутэ. ЕпцIыжакIуэхэм я благъэ-Iыхьлыхэм уахегъаплъэ тхакIуэм абдеж. Уи гур ящIегъэуз. Я насып кърехьэкI, зыгуэр къадоIэпыкъури, Раерэ и анэшхуэмрэ дамышу къагъанэ – апхуэдэ къыщыхъур зэзэмызэххэт. Бийм зэтрикъута, зэхэфыщIа къалэ уэрамхэм къыдохутэж а тIур. ТхакIуэм къехъулIахэм ящыщщ къалэм, къуажэм я теплъэхэмрэ цIыхухэм я псэукIэмрэ къызэригъэлъэгъуэфар. Налшык къалэ и уэрамхэм удегъаплъэ, зауэм тхьэмыщкIэ зэтрищIа къуажэхэм удешэ, Раерэ и анэшхуэмрэ яужь урегъэувэри, уегъэлъагъу апхуэдиз гугъуехьымрэ тхьэмыщкIагъэмрэ хэпсэукI адыгэхэм я къабзагъыр, я цIыхугъэр. Зауэр щекIуэкIым полицай бзэгузехьэхэм защигъэпщкIуу Рае и анэшхуэр лъаIуэу къуажэ-къуажэкIэрэ дэтащ, зыIухьар нэхъ тхьэмыщкIэ дыдэу псэухэм ящыщми, я унэ кIуэцIыр къабзэу, унэм щIашэрэ
ягъашхэу, нэху къыщрагъэкIыу апхуэдэт. Фызыжь кхъахэщ Нэхушыр, и закъуэу мэпсэу, абы и унэр апхуэдэу къабзэу дауэ щигъэтыф, езыми ишхын дэнэ кърихрэ жеIэри Рае егъэщIагъуэ. Нэхушыр и гъунэгъухэр къыдоIэпыкъу – адыгэм я псэукIэр апхуэдэщ, тхьэмыщкIэр и закъуэу къагъанэркъым, зауэр екIуэкIми, а хабзэр якъутэркъым.
Мырат хабзэри, мырат адыгэхэр зэрыщытари жиIэу тхакIуэм кърибжэкIыркъым, атIэ романыр езыр зэрызэхэлъыр апхуэдэущ – лIыхъужьхэр зопсалъэ, къаIуатэ, зэхуозэ, зыр зым доIэпыкъу. Тхыгъэм и кIыхьагъкIэ авторым иубыдауэ иIыгъыр ар зытеухуа пщащэм и лъэныкъуэращ – абы и гъащIэ еплъыкIэр долъагъу, и псэм зэрызигъэкъабзэм дыкIэлъоплъ. И псэр зэригъэнэхъапэрагъэнщ – и теплъэм куэдрэ и гугъу ищIыркъым. Нэмыцэ сэлэтым, Рае къыIуплъа нэужь, жиIэу зэхыдох: «хъыджэбз зэхэуфIея цIыкIу». Зыкъом дэкIауэ щыгъуазэ дохъу: Рае къамыцIыхун щхьэкIэ щIалэ цIыкIу щыгъын щитIэгъэн хуей хъуащи, ар хуабжьу къохьэлъэкI, хуейтэкъым абы. Урысыбзэм зэрыхэтымкIэ, Рае щIалэ цIыкIуу зэрыхуэпам ирогуфIэ, ирогушхуэ, абы трегъэу. Адыгэбзэ романым и кIэм дыноджысри, мис абдеж щыдолъагъу пщащэм зэрызилъэщIар. Романым и фIэщыгъэцIэр – «Ленинград къикIа хъыджэбз» жыхуиIэ псалъэхэм дыщрихьэлIэр и кIэухращ. 88 Публицистикэ
Рае къэзылъагъухэр, техникумым щIэтIысхьэну зэхэт щIалэгъуалэр къыкIэлъыплъурэ къызэреджэр аращ – Ленинград къикIа хъыджэбз! Техникум пщIантIэм къыдохьэ хъыджэбз зэкIуж, бостей плъыжь дахэ щыгъыу, тхакIуэр мис иджы топсэлъыхь абы и теплъэм: и щхьэцыгъуэр зыуэ ухуэнащ, и пэ цIыкIур кIагуэу пIэтIинэщ. Таурыхъхэм къыхэувыкIа тхьэIухудхэм хуэдэщи, псоми къахощ. Гугъуехьри гуауэри щхьэщыкIыжри, лъэужьыншэу кIуэдыжащ. ЦIыхупсэр псыхьа зэрыхъуам и щапхъэу, романым хэт хъыджэбзым игу-и щхьэ щIызэтелъыр зэрыцIыкIурэ игъэв бэлыхь къомым къелащи аращ, къабзэу, цIыхугъэшхуэ хэлъу балигъыпIэм иувэфащ пщащэр. Мис апхуэдэу зи псэр зыпсыхьыфаращ авторым икIэм-икIэжым пэжым иришалIэу зигу игъэпсэхужыр – Рае и адэр Хэкум епцIыжатэкъым, щыуагъэкIэ епцIыжакIуэхэм хабжауэ арат. АдэкIэ сыт къэхъунур? Ар Iуэхукъым. Псом нэхърэ нэхъапэр – Ленинград къикIа хъыджэбзыр хуиту дунейм тетщ. УрысыбзэкIэ щыIэ тхыгъэм Рае балигъ хъуауэ щытлъагъуркъым, апхуэдэ зэхъуэкIыныгъэхэри и гъащIэм къыщыхъуркъым. Адыгэбзэ тхыгъэм и кIэухым укъызэщIиIэтэу дуней мамырым и гуфIэгъуэр къыхощ. Романыр зытхам фIы дыдэу зыхищIэрт зауэр зыгъэунэхуауэ иужькIэ гъащIэ мамырым хэпсэукI цIыхум и гуфIэгъуэм и куууагъымрэ и мурадхэм я дахагъэмрэ. Романым и повесть варианту урысыбзэкIэ къыдэкIам еджахэми
зытхами дагъуэ хуащIакъым. Къаныкъуэр езыр сыт абы арэзы щIытехъуар жыпIэмэ, зэрыхуэдгъэфащэращи, СэIэдулэ и фIэщ хъущэртэкъым ар Москва къыщыдэкIыну. ТхакIуэхэм я союзым хэмыту, езыр-езыру тхылъ тедзапIэм иригъэхьа романым зыгуэр еплъыххэну. Зы махуэ гуэрым СэIэдулэ и къуэш нэхъыщIэ Хьид къалэ тхылъ щапIэм щIыхьауэ «Девушка из Ленинграда» тхылъ цIыкIур къилъэгъуащ – гуфIэу и къуэшым а хъыбарыр хуихьащ. Дапхуэдэ щIыкIэм иту къыдэкIами, зытхам дежкIэ ар гуфIэгъуэшхуэт, ехъулIэныгъэт. Къызэрыхэдгъэщащи, романыр хуабжьу ягъэкIэщIат. СэIэдулэ и гъащIэм теухуауэ итхыжахэм дыкъыщоджэ мыпхуэдэу: «. романыр повесту Москва «Детгиз»-м къащтащ. ЯпэщIыкIэ планым роману, лист 16 хъууэ, хагъэхьат, ауэ зыгуэрхэр яужь ихьэри хэпсэлъыхьащ, къыдрамыгъэгъэкIыххэну. ИкIэм-икIэжым «Детгиз»-м и унафэщI Каримовэр ирагъэкIуэтри, лист 16-р пщыкIуз ищIащ, романыр повесту къыдагъэкIащ.» Хэт зэран хъуами илъэс плIыщI дэкIа нэужь зэхэбгъэкIыжкIэ мыхьэнэ иIэкъым, ауэ тхыгъэ купщIафIэм уеджэжу и фIагъым цIыхум гу лъебгъэтэжыныр игъуэщ. Иннэ,
филологие щIэныгъэхэм я кандидат 89 Прозэ СэIэдулэ Романым щыщ пычыгъуэхэр
Техникумым еджэн щыщIидза япэ махуэм Рае аудиторием щыщIыхьар звонок къеуэу студентхэр псори я тIысыпIэ тIысыжа нэужьщ. Хъыджэбзыр щIыхьэри къызэтеувыIэжащ, езыр зэтIысылIэн стIол нэщI къилъыхъуэу. Ар таурыхъхэм хэт тхьэIухудхэм хуэдэу дахэт, Iэпкълъэпкъ зэкIужт, хэIэтыкIатэкъым. И щIыбагъымкIэ зэщIэмыкъуэпауэ щытеутIыпщхьа и щхьэцыр зэщIэлыдэрт, хьэуазэ плъыфэу; и нитI хуэнэщхъеифэу къыпIуплъэр нагъуафэ-щхъуафэу къилыдыкIырт, и пэр хуэпэтIинэ мащIэу нэкIу хужь дыхьэрэным декIурт, и набдзэхэр хуэсырыху мащIэт, ауэ къурашэу зэзэмызэ хэлъэтырт, езыр жьэгъухут, тхьэрыкъуэ пщэхут, Iэдэбу зекIуэрт. Ар аудиторием щIэмыхьэ щIыкIэ зэщIэвэу зэхэса студентхэр щым зэрыгъэхъуауэ абы къеплъырт, я жьэр Iурыхуарэ я нэр мо дахащэм къытрамычыфу. Рае зричыжри, къилъэгъуа тIысыпIэ нэщIым хуиунэтIащ, зэрыIэдэб зекIуэкIэу. ЩIалэхэми хъыджэбзхэми я щхьэр ираIуэнтIэкIырт Рае здэкIуэмкIэ. Ахэр абы кIэлъыплъащ ар икIэ дыдэ стIолым нэс кIуэуэ плIанэпэм дэтIысхьэху. Рае а здетIысэхам и тхьэкIумэм къиIуэрт щIалэхэр зэхъуцацэурэ езым теухуауэ къажьэдэкI псалъэхэр:
«Ленинград къикIа хъыджэбзщ ар».
Рае зэтIысылIа стIолым къыбгъурыт курыт сатырым щIалэ гуэр дэст, лъэпкъкIэ адыгэу фэ тету, и тхьэкIумэр тегъэхуауэ урокым едаIуэ фIэкIа, и ижьырабгъукIэ къыщыс хъыджэбзым зикI хуемыплъэкIыу. Лекцэм зэредаIуэм хуэдэурэ, Рае зэзэмызэ абы хуеплъэкIырт, и нэкIубгъум фIэкIа имылъагъуми. Гу лъитэрт а зы щIалэм фIэкIа къэмынэу, япэ еджэгъуэ сыхьэтыр зэфIэкIыху, нэгъуэщI стIол бгъэдэс, жыжьэуи къыщыс щIалэхэм мызэ-мытIэу я щхьэр къраIуэнтIэкIыурэ къызэреплъым.
Апхуэдэурэ екIуэкIащ сыхьэтитIи, щыи, плIыи. Ауэ Рае зэи хущIэкъуакъым къыздеджэхэр зэзгъэцIыхунщ, зыгуэрхэр ныбжьэгъу къэсщIынщ, жиIэу. Зыщагъэпсэхум деж, ар щхьэгъубжэм кIэрыувэрти кIэрытт дэплъу, жьы къабзэ зыщIезыгъэхуу щIыбым дэт студентхэм яхэплъэу, е щIэмыкIыххэу щыст, аудиторием къыщIэнахэм зэжраIэм щIэдэIуу, зэзэмызи абыхэм яхуеплъэкIыу. Рае и сэмэгурабгъу сатырым къыщыбгъурыс щIалэри цIыхухэмыхьэт, псэлъэгъуейт, укIытэхт. Хъыджэбзым къищIакIэт абы и цIэ-унэцIэр: Бэрычэт СулътIан, икIи зэзэмызэ еплъырт, дауикI, мыр Ларисэ и дэлъху укIытэхырагъэнщ, жыхуиIэу. Зэгуэрым, историемкIэ егъэджакIуэм и лекцэр иуха нэужь, Бэрычэтыр абы еупщIащ нобэрей темэм хиубыдэ Iуэхугъуэ гуэркIэ. Студентыр зыщIэупщIам историкыр зы дакъикъэкIэ хигъэгупсысыхьащ, икIи и щхьэр игъэкIэрэхъуащ, апхуэдэ упщIэр фIэгъэщIэгъуэну. Студентым и упщIэм жэуап иритыху, ар аудиторием щIэсхэм гурыIуэгъуэ ящищIыху, урокыр иухри, звоноки къеуащ. А дакъикъэм ирихьэлIэу егъэджакIуэм и кIэух псалъэу жиIащ:
– Бэрычэтым къызитар упщIэ гъэщIэгъуэнщ икIи гугъущ. Сэ абы сыкъигъэуIэбжьащ, жэуапыр зэрестыжыну щIыкIэр къысхуэмыщIэу. 90 Прозэ
Апхуэдэ упщIэ бэлыхь къыщызэптыфакIэ, товарищ Берикетов, уэ хуэмыхууи уеджэну къыщIэкIынкъым, пхузогъэув «тху». Ауэ бжесIэр мыращ: урысыбзэр фIыуэ зэгъащIэ. Бзэр умыщIэу, жыжьэ укIуэфынукъым.
Рае илъэгъуащ историкыр къыщыщытхъум, СулътIан плъыжь къызэрыхъуар, гу лъитащ бзэр зригъэщIэну чэнджэщ къыщритым, ар зэуэ егъэджакIуэм зэрыхудэплъеям, и щхьэр Iэтауэ, къыжраIэм хэгупсысыхьу, и ныкъусаныгъэр куууэ зыхищIэу зэредэIуам.
КъыкIэлъыкIуэ махуэм физикэмкIэ езыгъаджэм СулътIан доскам къыдишащ. УрысыбзэмкIэ ещIэкъуауэ пэтми, физикым и упщIэхэм абы тэмэму жэуап иритащ, ауэ кърита задачэхэр фIыуэ хуэщIыжакъым. Физикым абы оценкэу «плIы» хуигъэуващ, теориер зэрищIэм хуэдэу практическэ задачэхэри ищIыфу зригъэсэну къыжриIэри.
Ещанэ махуэм а Бэрычэт дыдэр доскам къыдишащ математикэмкIэ езыгъаджэм, ауэ кърита задачэхэр хуэщIакъым. Апхуэдэу щыхъум, егъэджакIуэм абы оценкэу «тIу» хуигъэуври игъэтIысыжащ.
Рае гу лъитэрт математикэмкIэ къызэрыкIэрыхур студент щIалэм хуабжьу къызэрытехьэлъэм, зэригъэщхьэжагъуэм. Езы дыдэми, къызыхихыр къыхуэмыщIэжу, игу щIэгъурт щIалэм, фIэпсэкIуэдт. Адрей предметхэмкIи хуэмыхуу еджэу щытатэмэ, жыпIэ хъунт абы зэреджэфын акъыл имыIэу, техникумым гугъу зыщIыщригъэхьыни, зэманыр щIыщигъэкIуэдыни щымыIэу. АрщхьэкIэ белджылыт ар еджэным зэрыхуэгурыхуэр, фIыуэ зэреджэфынур. АтIэ сыт абы математикэр щIимыщIэр? Сыт историемкIэ «тху» къыщIихьыфыр, мыдрей математикэмкIэ «тIу» къихьынкIэ щIэхъур?.. Рае и гум къэкIыжащ зауэм хэкIуэда Мэжид, абы и щхьэгъусэ Дахэлинэ, ипхъу ФатIимэт, и гум къэкIыжащ Луси, Лариси, МухьэрбиикI, дядя Мыхьмуди – зэман гугъухэм езым щIэгъэкъуэн къыхуэхъуахэр. ЦIыхуфI куэд яхэтщ
адыгэхэм. ПщIэну щыткъым, мы Бэрычэтри яхуэдэу къыщIэкIынщ
щисабиигъуэм къыщыщIэдзауэ Къэбэрдейм щицIыхуахэм. Сыт-тIэ иджы Рае абы щIыдэмыIэпыкъупхъэр, зы предметкIи къыкIэрымыхуу еджэ хъун папщIэ? АтIэми, а щIалэр Ларисэхэ щаунэкъуэщкIэ, и дэлъху дыдэрагъэнкIи щыхъунукIэ? Школым щыщIэса илъэсхэм хъыджэбзыр дэIэпыкъуфу щытащ къыкIэрыху еджакIуэхэм, зыдэIэпыкъухэр тIэкIутIэкIуурэ мыдрейхэм ялъэщIыхьэжу, оценкэфI къахь хъужу щытащ.
Рае анэшхуэм ириIуэтылIащ и мурадыр, икIи и псалъэхэм я кIэухыу жриIащ:
– Уэзгъэлъэгъуащэрэт, нанэ, ар зэрыIэдэбыр, зэрыукIытэхыр! А щIалэр апхуэдизкIэ мэукIытэри, и нэ къыпхуигъазэу къоплъыфыркъым, сибгъукIэ зэрыщыс къудейм щхьэкIэ абы бэлыхьу ишэчыр зыхуэдизыр пщIэнкъым. СщIэркъым абы дэIэпыкъуэгъу сызэрыхуэхъуну щIыкIэр.
– Сыт, си псэ тIэкIу, абы гугъуу хэлъыр? – жиIащ анэшхуэм. – Зы гуп фыщыхэскIэ, жеIэ мыращ, сыбдэIэпыкъунущ, жыIи. ГуфIэу узыдигъэIэпыкъунщ. АрщхьэкIэ Рае гугъу демыхьу къехъулIакъым и мурадымкIэ щIалэм епсэлъэныр. ЩIалэм нэрылъагъуу зыщихъумэрт хъыджэбзым и нэгум пэщIэхуэным, зыкъыщидзей зэпытт. е фIэигъуэджэт езым япэ зригъахуэу хэгъэрей зыхуищIыныр.
ЩIалэм хуэзэну таучэл щищIкIэ, хъыджэбзыр зэуэ Iэнкун къэхъурти щIилъэфыжырт: «Хъунщ-тIэ, дызэIуплъынщ иджыри, деплъынщ абы дяпэкIэ и щытыкIэнум», – жиIэу. 91 Прозэ
АрщхьэкIэ СулътIан а зэрыхамэгу-хамащхьэт, зэрымыщIт. Мыбдежым Рае мурад ищIащ щIалэмрэ езымрэ зэжраIэр нэгъуэщIым щызэхамыхын щIыпIэ зыщыхуигъэзэну. ЯпэщIыкIэ абы зригъэщIэнщ Бэрычэт Ларисэ ицIыхурэ имыцIыхурэ. АдэкIэ зэрыхъур плъагъунщ. Ауэ дауэ хуэза хъуну и закъуэу? Ахьа, къищIащ: занятиехэр псори зэфIэкIрэ, студентхэр шхапIэм кIуауэ къыщыщIэкIыжкIэ, къыфIэмыIуэху щIыкIэу зыбгъуригъэхуэнщ.
Апхуэдэ мурадкIэ, занятиехэр зэфIэкIа нэужьым, Рае учебнэ корпусым зыкъыщIигъэнащ, корпусым ищхъэрабгъу лъэныкъуэмкIэ, агрономхэр зыщеджэ аудиторием щIыхьэри щхьэгъубжэм дэплъу уващ, СулътIан шхапIэм щыкIуэр зригъэлъагъуну.
Студентхэр, я тхылъхэр общежитхэм щагъэтIылъыжауэ, зым адрейр и ужь иту кIуэрт шхапIэм. Мыгувэу хъыджэбзым къилъэгъуащ СулътIани. ЩIалэр шхапIэм кIуэрт, лъагъуэ цIыкIум тету, и закъуэу, и щхьэр щIэIуарэ хуэму бакъуэу.
«Тхьэм ещIэ ар зэгупсыс, – жиIэрт Рае игукIэ, – «тIу» къихьар зэрикъутэжыну щIыкIэра? Абы ищIэххэркъым сыдэIэпыкъуну мурад зэрысщIар».
Хъыджэбзым учебнэ корпусым къыщIэкIри шхапIэмкIэ игъэзащ, Бэрычэтым кIэлъыпIащIэу. Шэджагъуашхэр къызэрыратыну чекхэр буфетчицэм иригъэтхауэ, щIалэр шхын къеIыхыпIэм екIуалIэрт. Хъыджэбзми чекхэр къыIихри, абы кIэлъыуващ. Бэрычэтым шхынхэр ярылъу пщафIэм кърита тепщэчхэр ихьри стIол нэщI гуэрым тригъэуващ, цIыхухэр здэщыс лъэныкъуэмкIэ и щIыбагъыр игъазэри тIысащ.
Рае и Iуэхур мыбдежым къызэIыхьащ: дауэ иджы ар шхынхэр ихьу Бэрычэтым зэрыбгъэдэтIысхьэнур, апхуэдиз стIол нэщIхэм яблэкIыу? Сыт ищIэнт, и курсэгъу хъыджэбзхэм ядэтIысащ. Ар къыбгъэдэсхэм зэреуэршэрылIэ щIагъуэ щыIэтэкъым, мыпIащIэу шхэрт, языныкъуэхэм СулътIан дежкIэ плъэуэ: шынэрт теплъэкъукIыу щIэкIыжынкIэ.
Сытми, щIалэм шхэн иухщ, тэджыжри щIэкIыжащ. РаикI зызэпилъэщIыхьыжри псынщIэу абы кIэлъыщIэкIащ. Спорт площадкэм ит пхъэшыкъу кIыхьым деж ар щIалэм щылъэщIыхьэри жриIащ:
– СулътIан, къысхуэгъэгъу, ауэ сэ уэ куэд щIауэ зыгуэркIэ сыноупщIынут.
– Сытыт? – нэщхъыцэу къыхуеплъэкIащ ар хъыджэбзым. – ЖыIэ.
– Сэ Бэрычэт унэцIэм куэд сигу къегъэкIыж. Сэ Бэрычэт Ларисэ си ныбжьэгъу дыдэщ. Ярэби, пцIыхуу пIэрэ ар уэ, Iыхьлагъ сыткIэ къыбгуэмыхьэу пIэрэ?
Мыбдежым СулътIан зэуэ къыпыгуфIыкIщ, и гупэр хъыджэбзым къыхуигъазэри, и нэгур зэлъыIухауэ жиIащ:
– Ар сэ си шыпхъущ. Уэ дэнэ щыпцIыхурэ Ларисэ?
– Сэ фи деж сыщыIэгъащ оккупацэм щыгъуэ, си анэшхуэр си гъусэу. Уи анэ Нафилэ Нэхушыр деж дришри егъэлеяуэ дигъэхьэщIауэ щытащ.
– Уэ у-Рае-тIэ? – къэуIэбжьащ гуфIэу СулътIан.
– НтIэ, сы-Раещ. – хъыджэбзри абы хуэгуфIэжащ. – ПщIэжрэ, шыд IэжьэкIэ дыдэпшыжауэ щытати Налшык гъуэгум нэс?
– Пэжщ. Уэлэхьи, укъэзмыцIыхужат, Рае.
– Сэри занщIэу укъысхуэцIыхужакъым. Бэрычэт унэцIэм шэч сигъэщIат, ауэ сыномыупщIыфурэ иджы къэсащ. Дауэ щыт-тIэ Нафили Лариси? 92 Прозэ
– Хъарзынэхэщ. Ди анэм, япэхэми хуэдэу, унагъуэр зэрехьэ, Ларисэ тыкуэнтету къуажэм щолажьэ. Фэ дауэ фыщыт, узыншэкъэ уи анэшхуэр?
– Нанэ узыншэщ, иджыри бэзэрым щолажьэ, сэри, мис, сыкъызэрыплъагъущ. Ларисэ Iей дыдэу сигу къэкIащ, тхьэ. Пэжщ, абы сэрэ дызэхуэзауэ щытащ мазитI и пэкIэ, ауэ абы лъандэрэ илъэситI дэкIауэ къысфIощI, си нэ къокI слъагъунхэу.
– ХущIыхьэрэ? Выходной къудей иIэкъым, итIанэ ар Москва торговэ институтым заочнэу щIэтIысхьащи, зэман тIэкIу къыхудэхуэми еджэнырщ зытригъэкIуадэр.
Раерэ СулътIанрэ я зэпсэлъэныр зэпаудащ я курсэгъу студент щIалэ блэкIыжхэм:
– Уэлэхьи, СулътIан, хъыджэбзхэм я нэхъ дахэр къахэбудамэ, щэху зыпщIурэ. – жиIащ зым, щIалэм и тхьэкIумэм къипсалъэу.
– УнасыпыфIэщ уэ, дынохъуапсэ, – жиIащ адрейми.
Рае адыгэбзэ псалъэр зэхищIыкIри, плъыжь къэхъуат, ауэ и щхьэр ирихьэхри пыгуфIыкIащ, и жагъуэтэкъым Бэрычэтыр щIалэхэм зэрыхэнэIукIым езыми и фIыгъэ зэрыхэлъыр.
– НакIуэ-тIэ, Рае, ди общежитымкIэ, – жиIэри СулътIан къежьэжащ, – хьэщIэ утщIынщ.
иужькIи.
– Хьэуэ, сэ сыкIуэжын хуейщ, – идакъым Рае, – дызэхуэзэнщ Мыбдежым щызэбгъэдэкIыжащ щIалэмрэ хъыджэбзымрэ. Пщыхьэщхьэ гуэрым Рае лекцэхэм зыхуигъэхьэзыру здэщысым, тхылъ гуэр хуей хъуащ. Я еджапIэм и читальнэм кIуэнути, жыжьэт, абы къищынэмыщIауэ, кIыфI хъуауэ къалэм уикIыу Затишьем укIуэныр дзыхьщIыгъуэджэт. Зауэм къиша къулейсызыгъэхэм щыщ зыти, техникумымрэ къалэмрэ я зэхуаку щIы IэнэщIым деж нэмыцэхэм зэтракъута школ бгынэжар щытт. Абы и Iэшэлъашэм цIыху щахъунщIэу, щаукIыпи къэхъуу студентхэм зэрагъэхъыбарым зыкъомкIи щыгъуазэт Рае.
Тхылъым хуей хъуа щхьэкIэ, Рае техникумым и читальнэм кIуэфынутэкъым. Iуэхум хэгупсысыхьри, абы гукъэкI ищIащ техникумым и общежитым Iэпхъуатэмэ нэхъ тэмэму еджа хъуну, икIи темыгушхуащэурэ жриIащ анэшхуэм:
– Нанэ, сэ зыгуэркIэ сынолъэIунут.
– ЖыIэ, си псэ тIэкIу, сэ уэ пхуэзмыщIэн щыIэ?
– Общежитым сыIэпхъуэну арат, нанэ, хуит сыкъэпщIтэмэ. Урокхэр зэзгъэщIэн щхьэкIэ куэдым сыхуей мэхъу, ауэ сызыхуейхэр ди унэм щызгъуэтыркъым. Къыздеджэ хъыджэбзхэм сазэрыпэIэщIэри сигу къоуэ.
– Ерэхъу, си хъыджэбз, Iэпхъуэ, – жиIащ анэшхуэм арэзыуэ. – Уеджэн папщIэ Iэджи ухуейщ. Ауэ сумыбгынэ. УщыхущIыхьэхэм деж къэкIуэжурэ зызгъэлъагъу.
– Нанэ! – Рае гуфIэщауэ анэшхуэм зыпщIэхидзащ. – Уэ сэ си псэр узбгынэн дэнэ къэна, игъащIэкIэ сыпкIэрыкIынукъым, выходной пщыхьэщхьэ къэси сыщыхущIыхьэхэм дежи сыкъэкIуэжынущ. Рае общежитым зэрыIэпхъуэрэ махуитI дэкIауэ, пщыхьэщхьэм кIуащ читальнэм. ЗэрыщIыхьэу зиплъыхьри къилъэгъуащ дурэшым дэсу СулътIан лэжьыгъэ гуэрхэр зэрищIыжыр. Рае абы и щIыбагъымкIэ щэхуу къыдыхьэри щхьэпрыплъащ: задачэ гуэрхэр ищIыжу арат 93 94
Прозэ
хуэу.
щIалэм. Рае абы еупщIащ макъ щэху дыдэкIэ, мыдрей студентхэм зэран яхуэмыхъун хуэдэу:
– АтIэ, дауэ щыт иджы уи Iуэхур? КъыпхущIегъэдзIарэ?
ЩIалэр къэщта щIыкIэу къызэплъэкIащ. Къыщхьэщытыр Раеу къыщыщIэкIым, тIэкIуи плъыжь къэхъуауэ, гуфIэу къыпидзащ:
– Сыту фIыт укъызэрыщIыхьар! КъэтIысыт моуэ. Хъууэ зыри къысхущIегъэдзыркъым.
Рае щIалэм бгъэдэтIысхьэри, стIолым телъ тетрадыр къищтащ. ТэлайкIэ хэплъащ ар абы и задачэ ныкъуэщIхэм, хэгупсысыхьащ, тIэкIу и щхьэр игъэсысу, иужькIэ жиIащ:
– Пэжщ, зыри къыпхущIегъэдзыркъым. Къеплъ-тIэ мыдэ. Мис мы цифрэхэр кореным хуэбгъэкIуа нэужь, мы тIур зэрыхогъэкIуэдэж. – икIи дэтхэнэ бжыгъэхэр сытым хуэгъэкIуэн хуейми нахуэ щищIурэ иригъэлъэгъуащ.
– ГурыIуэгъуэщ, – жиIащ СулътIан, Рае и нэм щIэплъэн темыгушРае ищIыжа задачэм ещхь нэгъуэщI зы кърихщ задачникми жиIащ:
– АтIэ, мис мыр щIыжи дегъэплъыт. ИтIанэ сэ къэсщIэнщ ар къызэрыбгурыIуар.
СулътIан задачэр къритхыкIри, ищIыжу щIидзащ. Рае абы кIэлъыплъырт, бжыгъэхэр зыхуей хуигъэзэфрэ хуимыгъэзэфрэ къипщытэу. Ауэ илъагъурт щIалэм зыри зэрыхуэмыщIыжыр, и щхьэр пщIэншэу зэрикъутэр.
– Мис иджы псори гурыIуэгъуэщ, – жиIащ хъыджэбзым иужькIэ, щатэри, – уэ еханэ классыр къэбухыху фIыуэ уеджами, ебланэм къыщыбджа щыIэкъым.
– КъэпщIащ. Зауэр зэран къытхуэхъуащ: си адэр фронтым кIуа
нэужь, сэ сымылажьэу хъуакъым.
– Дэ иджыпсту зэхэдгъэкIынкъым математикэмкIэ укъыщIыкIэрыхум и щхьэусыгъуэр. Дэгъуэ хъуащ къыщыщIэддзэну темэр къызэрытщIар. Дэ япэщIыкIэ щIэрыщIэу дджыжынщ еханэ классым и программэр, иужькIэ ебланэ классым ейм дыхыхьэжынщ. Умыгузавэ, Iуэхум шынагъуэу зыри хэлъкъым. Iэмал зэриIэкIэ, а уи «двойкэр» пкъутэжынщи, оценкэфI къэпхьу уеджэ хъужынщ.
Рае иджы СулътIан еупщIыжыртэкъым, чэнджэщ ирихьэлIэм арэзы къытехъуэрэ къытемыхъуэрэ зригъэщIэн папщIэ. Хъыджэбзыр щIалэм хущытт нэхъыжьыр нэхъыщIэм зэрыхущытыным хуэдэу, модрейр абы и пащхьэм щыплъагъурт пэщIэдзэ классым щIэтIысхьа къудейуэ япэу азбукэр зыгурагъаIуэм хуэдэу. Апхуэдэ щIыкIэкIэ Раерэ СулътIанрэ ныбжьэгъу зэхуэхъуащ, мыбдежым тIуми щыщIадзащ зэгъусэу урокхэм зыхуагъэхьэзыру, зыгъэпсэхугъуэ зэманхэм я нэхъыбапIэри зэгъусэу ирахьэкIыу.

Раерэ СулътIанрэ пщыхьэщхьэ гуэрым, зэрахабзэу, урокхэм зыщыхуагъэхьэзырщ читальнэми, къыщIэкIыжахэщ. СулътIан зыхищIэрт хъыджэбзым и фIыгъэкIэ пщэдей сыт хуэдэ предметымкIэ къемыупщIми, зэритыфынур. А зыхэщIэныгъэм ар хуигъэпабгъэрт фIыгъуэ гуэрхэм, хигъаплъэрт гъащIэм хуэщIэращIэу. ЩIалэр къэувыIэри зиплъыхьащ, уафэм дэплъеящ. Вагъуэ цIыкIухэм уафэ лъащIэншэм нащхьэ щызэхуащIырт, епIыркъ-ешыркъми, жэуапхэр Прозэ
Iэдэбу.
пщыхьэщхьэ жьы мащIэр псэм фIэIэфIу къыпщIихурт, пкъыр игъэжану. Къыбгъурыт пщащэм щIалэр нэ гуапэкIэ хуеплъэкIырт.
– Рае, сынолъэIунут, – жриIащ абы хъыджэбзым, хуэдзыхьмыщIу.
– Сыт, СулътIан? ЖыIэ. – къыщIидзащ Рае, зэрихабзэу щэныфIэу, – НакIуэ, тIэкIу къэдгъэкIухь, дыздыхэгъэт мы пщыхьэщхьэфIым.
Рае щIалэм къеплъащ къэуIэбжьагъэфэу, япэу щилъагъур иджы хуэдэ, иужькIэ мащIэу хэплъэри, и щхьэр ищIащ: «накIуэ». НыбжьыщIэхэм ягъэзащ техникумым и ипщэрабгъу жыг щIагъхэмкIэ.
– Иджы илъэситху мэхъу уэрэ сэрэ япэ дыдэу дыщызэхуэза лъандэрэ, – кърегъажьэ щIалэм, иджыпсту иIэ зыхэщIэныгъэм блэкIа зэманым хуригъэплъэкIыжу. – Псы мащIэ ежэха абы лъандэрэ.
– Уэ абы щыгъуэ уажьмыжьыфэт, – мащIэу пыгуфIыкIащ Рае, – икIи зыкъысщыбдзейрт. Иджы зэуэ лIы ухъуащ.
– Абы щыгъуэ сэ узым сиужьыгуат, сызэрыхъури илъэс пщыкIущт.
– Телъыджэщ, сэри пщыкIущ сыхъуауэ арат. – Мыбдежым Рае тIэкIу зыщиIэжьэу хэплъэри пищащ: – СулътIан, Лусэрэ сэрэ фи деж щхьэкIуэу дыныщыкIуам дэнэт уздэщыIар? МащIэрэ зысплъыхьа сэ, услъагъун си гугъэу, арщхьэкIэ зикI си нэгу укъыщIэхуатэкъым.
СулътIан мыбдежым къэнэщхъеящ, икIи пидзащ макъ дэгукIэ:
– Абы щыгъуэ сэ хъыбарегъащIэ сагъэкIуат ди анэшыр зыдэс къуажэм.
Нэщхъеягъуэ махуэр щIалэм игу къызэригъэкIыжам хущIегъуэжауэ, тIэкIурэ щытащ хъыджэбзыр, иужькIэ жиIащ:
– Аращ уныщIыддэмыкIуар уи адэр щызэуа щIыпIэм.
– Абы и ужькIэ сэ Iэджэрэ сыкIуащ а зэуапIэм, сеплъащ си адэр 95
зыщIэлъ къуэшыкхъэми.
Къэхъея псалъэмакъыр лъэныкъуэ зэрезыжын и ужь иту, и ныбжьэгъу хъыджэбзым тепсэлъыхьын щIедзэ Рае.
– Сыту си гуапэ хъуа Ларисэ институтым зэрыщIэтIысхьар! Сэ сощIэ, ар еджэфынущ, гурыхуэщ.
– Уэлэхьи, ар еджэнтэмэ, сэращ ахъумэ.
– Умышынэ, СулътIан, мы гъэр къогугъуэкIми, иужькIэ ухэзэгъэжынщ.
сыкъэпщIмэ.
– Тлъагъункъэ. Рае, сэри зыгуэркIэ сыноупщIынут, хуит – КъызэупщI.
– Уи анэшхуэмрэ уэрэ ди деж фыщыщыхьэщIам, фи унэцIэр зэрыжыфIар Димитриевэущ, щхьэ ебгъэтхрэ-тIэ иджы уи унэцIэр Демичевэу? Аращ сэ, укъэсцIыхужами, нэхъыбэу зэхэзещхъуэн ущIэсщIар.
Рае зэщIэувыIыкIауэ щIалэм къеплъырт, и фэр зэрыпыкIар мазэ нэхум хэплъагъукIыу, гъын къудейуэ къызэфIэзэрыхьауэ.
– МызэкIэ сыхыумыгъэзыхь, СулътIан, – къыпидзащ Рае, щIалэм губгъэн къызэрыхуимыщIынкIэ, гуауэм и гур зэрихузыр и псэлъэкIэмкIи и нэгумкIи наIуэу.
– Ухэзгъэзыхьыркъым, – жиIащ СулътIан, а IуэхумкIэ зэреупщIам хущIегъуэжауэ.
Мыбдежым ныбжьыщIитIыр щызэрыхэгъэплъащ, зэжраIэжыф щымыIэу. КъаIурыупщIыIуат IэфIу зэрызэпсэлъари, пщыхьэщхьэр зэхуэгуапэу зэрызэдагъакIуэри. Куэд дэмыкIыу ныбжьыщIэхэм, зы псалъи зэжрамыIэу, къагъэзэжащ техникумым. 96
Прозэ
ЗэбгъэдэкIыжауэ, СулътIан общежитым щыкIуэжым егупсысырт Рае апхуэдизу къыщIэнэщхъеям и щхьэусыгъуэр къыхуэмыщIэу. Пэжщ, Димитриевэщ абы и унэцIэу щытар, иджы Демичевэу зэрихъуэкIащ. Сыту пIэрэ, ярэби, ар къызыхэкIар? Мыбы зыгуэр щыщыIэщ.
Иужьрей зэманхэм хъыджэбзыр пIалъэкIэрэ нэщхъей къэхъурт, и гум къызэригъыкIыр, гухэщI зэриIэр къапщIэу и фэм зихъуэжу. СулътIан егупсыс пэтми къыхуэщIэртэкъым хъыджэбзыр зыгъэщхьэжагъуэр, абы еупщIу щIэнэщхъейр жригъэIэнуи дзыхь ищIыртэкъым, зэ щеупщIам кърита жэуапыр ищIэжырти. Апхуэдэ дакъикъэхэм деж, СулътIан хъыджэбзым бгъэдэтмэ, зригъэзэкIырти нэгъуэщIыпIэкIэ плъэрт, абы гуныкъуэгъуэ езытар езыра хуэдэ, зигъэкъуаншэ щIыкIэу. ЩIалэм имыщIэн щыIэтэкъым Рае нэщхъыфIэ къищIыжын щхьэкIэ, ауэ, сыт имыщIэми, апхуэдэ Iэмал къыхуэгупсысыртэкъым, хузэфIэкIырати, зыри жримыIэфми, и гур щIэгъурт, дэгузавэрт, дэнэщхъейрт.
Анэшхуэр Рае деж зэзэмызэ къакIуэурэ къыщилъагъу щыIэт. Фызыжьыр икъукIэ щыгъыныджэт, япэхэм хуэдэуи зэфIэтыжыфыртэкъым, къикIухьырт хуэтхышэу. Абы и теплъэм наIуэ къыпщищIырт ар къулейсызу, гугъуехь хэмыкIыу зэрыпсэур. Хъыджэбзыр и анэшхуэм IущIэрт гуфIэгъуэр и нэхэм къыщIэлыдыкIыу, къыщыса дакъикъэм фызыжьым бгъэдэлъадэрт, ар къыщыкIуэнур ищIэу ежьэу щыса хуэдэ.
СулътIан игъэщIагъуэу щыкIэлъыплъ къэхъурт а тIум я зэIущIэкIэм, я зэхуэгумэщIэкIэм. Фызыжьымрэ хъыджэбзымрэ яку лъагъуныгъэу дэлъыр щилъагъукIэ, абыхэм пщIэуэ яхуищIым хэхъуэрт, ахэр и пащхьэм щапхъэу щыувырт, зэрылъхузэрыпIу нэхъыжьымрэ нэхъыщIэмрэ зэрызэрылъагъун хуейм и щапхъэу. Зэгуэрым читальнэ залым семинархэм зыщыхуагъэхьэзыру здыщIэсым, щIалэр аргуэру тегушхуэри еупщIащ хъыджэбзым:
– Рае, сэ сощIэ нэщхъеягъуэ гуэр узэриIэр, сигу къоуэ ар зэрызумыгъащIэр. СынолъэIу, къызжеIэ уи гукъеяуэр. Сэ сощIэ уи анэр зауэм зэрыхэкIуэдари, уи дэлъху цIыкIур зэрыпфIэкIуэдари, ауэ уи адэр. Щхьэ пенсие къывамытрэ, уи адэр зауэм хэкIуэдамэ? Щхьэ къулейсызу псэурэ уи анэшхуэр?
Иужьрей псалъэхэр щызэхихым, хъыджэбзым, зы пщыхьэщхьэ хуэдэ къабзэу, и фэр пыкIащ, и нэхэм нэпс къекIуащ. И Iупэ цIыкIухэр фIызэтеуэу ар щIалэм къеплъырт, къызэреупщIым и жэуапым щхьэкIэ химыгъэзыхьыну къелъэIу щIыкIэу. Ауэ икIэм, сытми, къызэрыдэхьея и гу бампIэр ирикъухыжри, и нэпсыр щIилъэщIыкIыурэ жиIащ:
– Пэжщ, СулътIан, сэ сыкъэнащ зеиншэу, анэшхуэм фIэкIа симыIэжу. СфIэкIуэдащ си дэлъху цIыкIури.
– А псори куэду гуауэшхуэщ, Рае, ауэ сыт пщIэн, зауэр – зауэщ, уи закъуэкъым насыпыншагъэ зытепсыхар.
– Ари пэжщ, ауэ.
– Сыт гъэра?.. Дэнэ щIыпIэ уи адэр щыхэкIуэдар? – щIоупщIэ СулътIан темыпыIэжу.
Аргуэру хъыджэбзым и нэкIущхьитIым нэпс пIащэхэр къежэхри, тхылъ напэ зэгуэхам теткIуащ, иужькIэ ерагъыу къыдришейурэ макъ щэхукIэ пищащ:
– Зауэм щыщIидза япэ махуэхэм си адэр фронтым Iухьащ, ауэ и зы письмо фIэкIа къытIэрыхьакъым. Къигъэзэжакъым зауэ нэужьым. СулътIан, укъызэмыупщI афIэкIа, сыхыумыгъэзыхь, кхъыIэ. Уэ бжезмыIэр сэ хэт жесIэн, ауэ, плъагъуркъэ, си гум техуэркъым. Прозэ
– Хъунщ-тIэ, Рае. Къысхуэгъэгъу.
Абы и ужькIэ СулътIан хъыджэбзым еупщIыжакъым и адэм и IуэхукIэ. ПлIыщIрэ блы гъэм и бжьыхьэр икIырт. Жэщхэр бзыгъэ хъуамэ, щIы щхьэфэми, жыг къудамэ пцIанэхэми жэпыр къатехауэ нэху къекIырт, къеIумылауэу сытхъуми щызэщIиблэ къыхэхуэрт.
Студентхэр пщыхьэщхьэ зэманхэм нэхъ зыщыплъагъур читальнэ залырат, е аудиториехэм щIэсу еджэхэрт, зым имыщIэр адрейм къыгуригъаIуэу. ЕджэнымкIэ зи Iуэху нэхъыфI, сытми хунэс студент жыджэрхэр къалэм кIуэуэ кинохэм щеплъи къыхэхуэрт.
Зы пщыхьэщхьэ гуэрым Раерэ СулътIанрэ къалэм къыщагъэлъагъуэ киноущIэм еплъыну кIуахэщ. Кинор я щхьэусыгъуэу, тIуми гъусэ зэрызызэхуащIар я гуапэт.
Билет щащэ кассэм щызэхэт очередым СулътIан пыувэри, Рае плIанэпэ гуэр деж лъэныкъуэ зыщригъэзащ. Къэбэрдей уэрамым щызэблэкIырт цIыху куэд. Мы кинотеатр унэ зи щхьэр бомбэм кIуэцIрихам и гупэ утыкум зэпымыууэ цIыхухэр къихьэрт, икIыжырт. Абыхэм яхэплъэрт Рае, гупсысэ гуэрхэм хэтIэрэзауэ, и нэхэр цIыхухэм хэплъызэ щIыкIэу. Мыбдежым хъыджэбзым и нэр тохуэ а утыкум къихьа щIалэ гупым, щхьэпцIэхэу, я пщампIэхэр Iэтауэ, тутын зырызи яIурылъу. Нэгъуджэ фIыцIэ зыIулъ, Iэлъэ фIыцIитI зыIэрыгъ,
илъэс щэщIым зи ныбжьыр щIигъун лIы зыIэщIэлъ гуэр щIалэхэм
ящыщ зым кIэлъыджэри иригъэгъэзащ. Рае и нэр хуэзащ нэгъуджэ фIыцIэм. Абы щхьэрыгът шляпэ фIыцIэ екIу, хуэфIыпсуи щыгът драп бэлъто фIыцIэ, туфлъэ фIыцIитIри къыщыпсырт. Хъыджэбзым хуиту зэпиплъыхьырт утыкум ит лIыр, игъэщIагъуэрт а лIы зэкIэлъыкIуэр мы теплъэгъуей щIалэхэм ящыщ хуеинкIэ щIэхъуар. ЛIым зыгуэрхэр щIалэм къыжриIауэ бгъэдэкIыжынрэ пэт, хъыджэбзым дежкIэ ар къэплъащ къэуIэбжьагъэфэу, нэгъуджэ фIыцIэр зыIуихри хуиту къыIуплъащ. Рае и нэхэр абы щыхуэзэм, къэщтащ, къыхэскIыкIащ и псэр. ЗэфIэщахэу укIурииным хуэдэу къэхъуат, и фэр пыкIат, арщхьэкIэ зызэтриIыгъащ. ЛIыр щIалэм етIуанэу къыкIэлъыджэщ, иригъэгъазэри аргуэру зыгуэрхэр къыжриIащ, мыдрейр къэплъащ Рае дежкIэ, а къызэрыплъэм хуэдэуи яхыхьэжащ и гъусэхэм. ЛIым нэгъуджэ фIыцIэр зыIуилъхьэжри псынщIэу IукIыжащ. Рае зэфIэжыхьауэ щытт, ищIэнур къыхуэмыщIэу. Шэч бзаджэ ищIам зэщIигъэщтати, гужьеяуэ еплъэкIырт СулътIан дежкIэ. «Мы сэ слъагъу мыхъум гу лъыптэрэ уэ?» жыхуиIэт абы и нэгум. «Мыр дауэ, Слепцову пIэрэ-тIэ ар?.. Слепцов.». Кинор иухауэ студентхэр щыкIуэжым, Рае гу лъитащ нэгъуджэ фIыцIэр зэпсэлъа щIалэ къуэгъур езыхэм я ужь иту къазэрыкIэлъыкIуэм. Рае СулътIан бгъурытыпэу кIуэрт, ауэ ар едэIуэфыртэкъым щIалэм къыжриIэхэм: я ужьым къиувам, абы къепсэлъа нэгъуджэ фIыцIэм къигъэгузавэрт, шэч Iей ищIхэм и гущIэр къыщIагъэузыкIырт. «КъриутIыпщхьауэ пIэрэ-тIэ абы мыр си ужьым?» – жиIэрт Рае игукIэ, здэгузавэм. ЩIалэ фейцейм студентхэм нэхъ гъунэгъуи, нэхъ жыжьи захуищIыртэкъым, итт я ужьым имыкIыу. КIыфIым хэту якIэлъыкIуащ ар хъыджэбзымрэ щIалэмрэ техникум бжэIупэм нэсыжыхункIэ. А пщыхьэщхьэм щыщIэдзауэ Рае и гур къыхэдзэкъыкIыу, кIыфI хъуауи къалэм мыкIуэжу игъэкIуащ зы тхьэмахуи тхьэмахуитIи. Абы СулътIан къригъэщIакъым апхуэдизу зытегузэвыхьыр. «Ауэ сытми къысфIэщIауэ арагъэнщ, зыми къыщIызэрихуэжын щыIэкъым иджы сэ си Iуэху», – хужиIэжырт Рае и щхьэ, и гур игъэфIу. 97 98
Прозэ
Тхьэмахуэ пщыхьэщхьэу хъыджэбзыр анэшхуэм щыхуэкIуэжми къыфIэщIащ щIалэ къуэгъур езым къыкIэлъызеплъэу и ужь иту.
Хъыджэбзым СулътIан къригъащIэртэкъым и Iуэху зытетыр, хуейтэкъым езым и зэранкIэ щIалэр гупсыси бэлыхьи хэхуэну. Занятие нэужьхэм, зы дакъикъи пщIэншэу имыгъэкIуэду, ар щIэст читальнэ залым, итIани ерагъыу зригъэщIэф къудейт зэджэ предметхэр. «Абы сэ дауэ зэран сыхуэхъун?» – жиIэрт хъыджэбзым игукIэ.
Зы тхьэмахуэ пщыхьэщхьэ гуэрым Рае СулътIан и деж кIуэну общежит корпусым къыщыщIэкIым, езы щIалэр бжэIупэм Iуту ирихьэлIащ.
– Сэ уи деж сынакIуэу арат, – жиIащ СулътIан цIыплъ къэхъуурэ, тIэкIуи пыгуфIыкIыу.
джэбзми, зигъэнэфIэгуфIэу.
мыгушхуащэу.
– Хъарзынэщ. ЖыIэ, СулътIан, укъыщIысхуейр, – пидзащ хъы-
– ДыгъакIуэ ныщхьэбэ къалэм, деплъынщ кино, – жеIэ щIалэм, теРае Iэнкуну тIэкIурэ хэплъащ, ауэ къызэрыгузэвам щIалэм гу зэрылъримыгъэтэнкIэ икIи ар арэзы зэрищIынкIэ жиIащ:
– Хъарзынэщ, дыкIуэнщ, СулътIан.
Куэд дэмыкIыу ныбжьыщIэхэм яунэтIащ къалэмкIэ. СулътIан и гум илъ зэпытт Рае и Iэблэр иубыдыну, арщхьэкIэ сыт имыщIэми хуемыкуурэ, ахэр кинотеатр «Победа»-м нэсащ. СулътIан кассэм Iухьэри, щIэх дыдэу къыIукIыжащ:
– Рае, иужьрей дыдэ сеансым и билет фIэкIа щыIэжкъым.
– Сыт тщIэн, къэщэху арами, – жиIащ Рае, и гур тIэкIуи къигузэвыкIыу, ауэ езым и ужь къихьауэ шэч зыхуищIым иджыри зыкъигъэлъагъуэрэ къыхуиIэ мурадыр, шэч къытримыхьэжын хуэдэу, къищIэмэ нэхъ къищтэу. «Мыр си ужь къитыр пэжмэ, икIэщIыпIэкIэ хъыбар езгъэщIэнщ милицэм», – жиIэрт хъыджэбзым игукIэ.
СулътIан билетхэр къищэхуу Рае къыбгъэдыхьэжа нэужь жиIащ:
– Апхуэдиз зэман щыдиIэкIэ, къэткIухьынщ.
– НакIуэ.
Къэбэрдей уэрамым тету драгъэзейри, ахэр кIуащ паркым нэс,
паркри къызэхакIухьащ. Зауэм и ужь гъэм еплъытмэ, паркыр иджы дахэу къызэщIэрыуэжат. Паркым щихьа дыдэм къызэплъэкIри, хъыджэбзым къыфIэщIащ шэч зыхуищI лIы нэгъуджэ фIыцIэ зыIулъыр гъуэгу зэпрыкIыпIэм деж щыту, арщхьэкIэ абы зигъэкIэрахъуэри IуигъэзыкIыжащ. Хъыджэбзыр мыбдежым зэуэ щтэIэщтаблэ къэхъуат, ауэ зыкIи зыкъригъэщIакъым и гъусэ щIалэм, иджыри зэ зэIуплъыжмэ нэхъ къищтэу. ТIэкIурэ паркым къыщакIухьыжри, абыхэм къагъэзэжащ кинотеатрым. гурыщхъуэ. ТIуми ягу ирихьат кинофильмыщIэр. Рае и гур нэхъ мамырт, паркым къызэрикIыжрэ зыри къыIэщIэлъэгъуатэкъыми. Хъыджэбзыр иджы тепсэлъыхьырт зэплъа кином. Ауэ СулътIан абы зэредаIуэ щIагъуэ щыIэтэкъым. Почтовэ уэрамым тету здэкIуэхэм, ар тегузэвыхьырт жэщ хэкIуэтам ахэр унэ къутагъэжьым зэрыблэкIыжынум. РаикI ищIэрт абдежыр шынагъуэншэу зэрыщымытыр, ауэ и гъусэ щIалэм къыкъуэгушхукIырт, къыфIэщIырт ныщхьэбэ къезыкунIа щымыIэу, ауэ зэми игукIэ жиIэрт: «Гъусэ къызэрытхуэмыхъуаIа ныщхьэбэ. Милицэм ящIэр сщIэркъым, мы бзаджащIэхэр къамыубыду».
зыхуищIыну БзаджащIэхэм я Iуэху зэрамыхуэу къанэртэкъым милицэми: къыщыхъуаIам деж Iуэхур псынщIэу зэхагъэкIырт, щIэпхъаджагъэ 7 Заказ №197 Прозэ
зыщIахэр къагъуэтыну кIэщIу и ужь ихьэрт, арщхьэкIэ къахуэмыгъуэту бэяужхэрт. Унэ къутагъэжь Iэджи дэтт къалэм, щIыпIэ бгынэжагъэжь
Iэджи иIэт, фашистхэм я лъэужьу. Ахэр зэфIэгъэувэжын лэжьыгъи щекIуэкIырт абы, арщхьэкIэ, фашистхэм зэхакъутахэр куэдыIуэ хъурти, мы зи гугъу тщIы унэм зикI чэзур къылъысыртэкъым. Арати, унэ къутам бэIутIэIуншэу, кIыфIым къыхэжу зыми зыкърамыпщыту, ахэр блэкIащ. Ауэ щIагъуэ ямыкIуауэ, ныбжьыщIэхэм я пащхьэм къохутэ фIыцIагъэ гуэрхэр. Зы зэрамыщIэжь яхэту, щым къаувыхь.
– ЗыфтIэщIыт, зи щIыхь инхэ, куэдрэ зывмыIэжьэу! – макъ гъумкIэ жеIэ нэхъ иным.
СулътIан и акъылыр уафэхъуэпскIыу мэлажьэ: иджыпсту абы ищIэфырщ езы тIур къезыгъэлынкIэ хъунур!
А напIэзыпIэм СулътIан и къарум къызэрихькIэ лъапэкIэ доуэ гъумыщIэжьым и бэкъум, Рае и блэм къепхъуам и нэжьгъым IэштIымкIэ йоуэри, ари IуегъэлъеикI.
– Рае, щIэпхъуэ!
Ар жиIа къудейуэ, езы СулътIан и щхьэ щIыбым удын лъэщ къытохуэ, и нэхэр щоункIыфIыкIри, мэш пхыру мэукIурий.
СулътIаныр пIэжьажьэу къраудауэ щилъагъум, Рае, гужьеяуэ, и макъым къызэрихькIэ кIийуэ щIидзащ:
– Да-уы-ы-кI!

Сэмэгурабгъу лъэныкъуэмкIэ грейдерыр зэпиупщIу къакIуэ автомашинэр зэрыхьзэрийр къыщыхъуа дыдэм деж нэсри къэувыIащ. Рае къилъэгъуащ машинэм шофёрымрэ нэгъуэщI лIитIрэ къызэрицIэфтар, мыдрей бандитхэр, езыхэм ящыщу укIурия зыр здапхъуатэу, унэ къутамкIэ щIэпхъуэу, кIыфIым хэлъэдэжу зэрызагъэпщкIужар, машинэм къицIэфта лIыхэр – зыр военнэ щыгъынкIэ хуэпауэ, нэхъ щхьэпэлъагэу, етIуанэр граждан щыгъынкIэ хуэпауэ, нэхъ лъахъшэу, –
абыхэм зэракIэлъыжар. Бандитхэр ирахужьэжа нэужьым, зауэлIыр хъыджэбзым къыбгъэдыхьэри къеупщIащ:
– Уэра иджыпсту кIияр?
Рае абы жэуап иритынум хунэмысу, СулътIан зэпэзыплъыхь лIы ещанэр къэджащ:
– ФыкъакIуэ мыдэ псынщIэу!
Зэджахэр къэсри, псори зэдэIэпыкъуурэ, псынщIэу япхащ СулътIан и щхьэ уIэгъэр, къаIэтри зэпаIыгъыу иралъхьащ машинэм и кузовым. ИужькIэ хъыджэбзым ещанэ лIы пащIапцIэр къыбгъэдыхьэри, гум къехуэбэкIын макъ щабэкIэ къыжриIащ:
– Дэ иджыпсту мы СулътIан нэдгъэсынщ дохутырым. Нэхъ къапщтэрэ, си хъыджэбз, уныддэкIуэмэ?
– Iэмал имыIэу, – къыпидзащ хъыджэбзым, ауэ лIым СулътIан зэрицIыхум гу лъитати, зэуэ гу махэ къэхъуащ, икIи гузэвэгъуэу зыхэтар къыщIыхьэжри, къэгъащ. ЛIым хъыджэбзыр и бгъэгум кIэригъэщIащ, и щхьэфэм Iэ дилъэурэ, жиIащ:
– Умыгъ, си хъыджэбз, зышыIэ. КIуэ, итIысхьэ кабинэм.
– Хьэуэ, сэ нэхъ къэсщтэнущ СулътIан сыщхьэщысмэ.
МыдэкIэ къыщыт зауэлIыр къыдэIэпыкъуурэ, Рае кузовым дэкIуейри СулътIан здэщылъым и ижьырабгъумкIэ тIысащ, езы зауэлIри, уIэгъэм и щхьэр нэхъ тыншу игъэтIылъри, сэмэгурабгъумкIэ Прозэ
къыбгъурытIысхьащ, адрей пащIапцIэр кабинэм итIысхьэжащ. Машинэр гъуахъуэу ежьащ, ищхъэрэкIэ кIуэ щIы гъуэгум тету. ИужькIэ гупэмкIэ, мывалъэ щIыIэнэщIхэм блэжщ, Бахъсэн шоссем телъадэри, къалапщэмкIэ дригъэзеящ, сымаджэщым хуэкIуэу. Ауэ мыбдежым мотоциклкIэ милицэ гуэр и пэм къилъадэри, Iэ ищIу къигъэувыIащ машинэр, шофёрым къыбгъэдэлъадэри къеупщIащ:
– Фэра иджыпсту школ унэжьым и щIыбкIэ къыщыувыIэу щIэпхъуэжар?
– Дэращ, – къыпедзыр шофёр щIалэм, – бандитхэр зы хъыджэбзрэ щIалэрэ къатеуэри, щIалэр уIэгъэ хьэлъэ къащIауэ къаIэщIэтхащ, сымаджэщым тшэуэ аращ.
– Дэнэ щыIэ щIалэр? – милиционерыр кузовым къыдэлъейри, щIакIуэ теубгъуауэ мэкъум хэлъ уIэгъэм еплъащ, военнэ щIалэми хъыджэбзми еплъащ набдзэгубдзаплъэу, арщхьэкIэ абыхэм я нэкIур кIыфIым тэмэму хухэлъагъукIыртэкъым.
– Дэ дещэрт а бандитхэм. Дапщэ хъурэт ахэр? ДэнэкIэ здагъэзар?
– Ахэр плIы хъурт, – къыпидзащ шофёр щIалэм, мыдрейхэм жаIэнум хунимыгъэсу, – еплIанэр тIум здахьу, зыр а щым я ужьым иту школ къутагъэжьымкIэ жахэщ. Си гугъэмкIэ, и ужь итам си финкэр и щIыбым ихуащ, суIащ.
– Мы щIы фIыцIэм щIыхьамэ, къэвубыд а бандитхэр, – къопсалъэ кабинэм къиувыкIауэ пащIэ зытет лIыр. – Иджыпсту хъыбар фэдгъэщIэну арат. Ди шыпхъум и къуэщ мы уIэгъэ къащIа щIалэр.
– Дэ ахэр тIэщIэкIынкъым, – къыпедз милицэ щIалэм, – фэ мыр сымаджэщым нэвгъэс псынщIэIуэу, – икIи кузовым къолъэри, машинэм и номерыр етх, мотоциклым тотIысхьэжри, ищхъэрэкIэ ирегъэзыхыж. Куэд дэмыкIыу машинэр дэлъэдащ къалэ сымаджэщым и пщIантIэм, Iулъэдащ хирургическэ отделенэм и бжэIупэм. БжэIупэми унэ зэтетышхуэми уэздыгъэ щыблэрт. Бажафэ пщампIэ зытелъ бэлъто теубгъуауэ абы къыщIэкIащ цIыхубз зэкIэлъыкIуэ гуэр.
Губгъэн хэлъу, зыгуэрхэр жиIэну хуежьат ар, арщхьэкIэ, цIыхухъухэм зэпаIыгъыу машинэм зыгуэр кърахыу щилъагъум, къэкIиящ:
– Мыр сыт, фыкIуэжатэкъэ фэ къуажэм? Сыт мы къэхъуар? – жиIэри.
– Гъэхьэзырыт псынщIэу, Зинэ, уи Iэмэпсымэхэр! Мы щIалэр Iэмал имыIэу къызэтегъэнэн хуейщ! – жиIащ пащIэ зытет лIым, уIэгъэ зытелъым и щхьэр иIыгъыу хуэсакъыу здихьым.
ЦIыхубзыр лIым и псалъэм къыпимыщэIауэ щIэлъэдэжащ. И бэлътор ординаторскэм щызыщидзщ, операцэ щащIым жэри утыкум ит гъуэлъыпIэм псынщIэу клеенкэ триубгъуащ, икIи къыщIахьа уIэгъэ щIалэр хуэсакъыпэу игъэгъуэлъащ. ИужькIэ халат хужь зыщитIэгъащ. Рае зы дакъикъэкIэ зэпиплъыхьащ цIыхубзыр: ар сырыхуфэт, и фэм щызт, данагъуэ щхьэцышхуэр ухуэнарэ шыхьыжауэ и щхьэ щIыбым токъумакъышхуэу щыфIэлът. Ар хъыджэбзым къыIуплъэри, жиIащ:
– Къысхуэгъэгъу, си нэм къытрихьати, гу плъыстакъым!
ЦIыхубзхэр ЦIыхухъухэм къызэрыжраIамкIэ, Зинэ къищIащ уIэгъэ зытелъ щIалэр зэрыстудентыр, езыхэм я Iыхьлыуэ къызэрыщIэкIар, къищIащ хъыджэбзыр абы къызэрыдеджэри, къэхъуар зищIысри. щызэрыцIыхуащ. мыбдежым Абы ирихьэлIэу нэгъуэщI цIыхубзи къыщIыхьащ. 100 Прозэ
– АтIэ, дэ иджыпсту Iэмалу диIэр къэдгъэсэбэпынщ, щIалэр къызэтедгъэнэн папщIэ, – жиIащ Зинэ, иужькIэ хъыджэбзым зыхуригъэзэкIри: – Медсестрар я деж зы сыхьэткIэ сутIыпщыжат. Уи бэлътор зыщых, мо фIэдзапIэм фIэлъ халатыр зыщытIагъи къыздэIэпыкъу,
нянкэм уригъусэу.
Мыбдежым абы стIолым тригъэуващ хирургическэ Iэмэпсымэхэмрэ хущхъуэ зэмылIэужьыгъуэхэмрэ зэрылъ коробкэхэр. Нянкэм къигъэхьэзыращ псы хуабэ, къэкъуэлъащ шприцыр зыхэлъ псыри.
Хирургым СулътIан и щхьэ фIэпхыкIар зэритIатэу, еплъхэм я нэм къыIуидзащ щхьэ щIыбым телъ уIэгъэшхуэр. Дохутырым пинцетымкIэ къигъуэтащ щхьэ къупщхьэ зэгуэудари.
Зинаидэ Алексеевнэ, – арат дохутырым зэреджэр, цIыхухъухэм къахуеплъэкIри, макъ щабэкIэ жиIащ:
– Мы операционнэр хуит къэфщIыну сыныволъэIу, Мишэ фIэкIа къэмынэу.
ЗауэлI фащэ зыщыгъыр къанэри, адрейхэр щIэкIащ. Палатэм нэху дыдэу щыблэрт уэздыгъэр. Хирург цIыхубзыр уIэгъэ щIалэм щхьэщыувэри, щIидзащ и щхьэр игъэкъабзэу, нянкэм псы къыхутрикIэурэ итхьэщIу. Рае абы иритырт зыхуейуэ къыжриIэхэр, мыдрей Мышэ иIыгът СулътIан и щхьэр. Ахэр къыдэIэпыкъуурэ, Зинаидэ Алексеевнэ уIэгъэр игъэкъабзэри ипхэжащ, щIалэм и Iэблэм хикIащ столбнякым щызыхъумэ хущхъуэ. ИужькIэ СулътIан палатэ нэщIым щIахьэри, пIэ щабэм хагъэгъуэлъхьащ. Хуэм-хуэмурэ абы и бэуэкIэр нэхъ тэмэм, и щэIунри нэхъ кIащхъэ хъуащ. Дохутырым жиIащ
сымаджэм и температурэр жэщым дэкIуеинкIэ, езыри нэхъ хьэлъэ къэхъункIэ шынагъэ зэрыщыIэр икIи, абы къыхэкIкIэ, хэтми зыгуэр кIэлъыплъу бгъэдэсмэ зэрынэхъыфIыр.
– Сэ сыкIэлъыплъынщ, – жиIащ Мышэ быдэу, икIи кIуэри сымаджэм бгъэдэтIысхьащ. – Ауэ ХьэзрэIил жеIэ сэ сызэрымыкIуэжынур.
– Иджыпсту, – жиIэри палатэм щIэкIащ хирург цIыхубзыр, ауэ абы и гъусэу къыщIыхьэжащ пащIэ зытет лIыр. Ар сымаджэм щхьэщыхьэщ, еплъщ-еплъри нэщхъейуэ жиIащ:
– Хъунщ, Мышэ, къыбгъэдэнэ уэ. Сэри сыкIуэжынкъым ныжэбэ, сыкIуэнщ бандитхэр къэзыубыдыну ещакIуэ милицэхэм я деж. ПщIэну щыткъым, сэри дэIэпыкъуэгъу сахуэхъуфынкIэ хъунщ абыхэм. – ИужькIэ хъыджэбзым зыкъыхуигъазэри къыжриIащ къыхуэгуапэу: – Ухуеймэ, фи деж унэдгъэсыжынщ.
– Хьэуэ, сэ сыкъэнэнущ, СулътIан нэхъыфI хъуху, – идакъым Рае.
Арати, пащIэ зытет лIыр щIэкIыжащ.
Раерэ СулътIанрэ бзаджащIэхэм къезыгъэлар СулътIан и анэм и дэлъхуитIт, пащIэ зытету щIэкIыжар нэхъыжьу, Мышэ зи цIэ офицерыр нэхъыщIэу. ПащIэ зытетыр къуажэм щылажьэрт, я колхозым и председателу, нэхъыщIэр офицерт, Зинэ зи цIэ хирург цIыхубз дэгъуэшхуэр и щхьэгъусэу Налшык къэкIуэжагъащIэт.
ЛIыр зэрыщIэкIыжу, Зинаидэ Алексеевнэ макъ жьгъыру гуакIуэкIэ – АтIэ, Рае, накIуэ модэ си кабинетым. Абы диван щIэтщи, зыщыбгъэпсэхунщ, – хъыджэбзыр щIишри и кабинетым ишащ. ЩIигъэхьэри: – Мес диваныр, абы зыщегъэщI, сэ палатэхэр иджыри зэ къызэхэскIухьынщ.
Рае диваным итIысхьэри тэлай гупсысэу исауэ, Зинэ къигъэзэжащ, милицэм и лейтенант нэхъыжь щIалэ щIыгъуу.
жиIащ: 101 102
Прозэ
– Рае, мы щIалэр СулътIанрэ уэрэ къыфхуейуэ къэкIуащ, – жиIащ Зинэ, – СулътIан деж иджыпстукIэ щIэзгъэхьэ хъуркъыми, къызэроупщIхэм я жэуапыр уэ ет. ФытIыс мис мы стIолым дежи, фи Iуэху и ужь фит. ИужькIэ Мыши къахыхьэжри, стIол кIапэмкIэ къетIысылIащ. Рае гу лъитащ Мышэ капитан звание зэриIэм.
Милицэм и лейтенант нэхъыжьым, Рае пкърыупщIыхьыныр зэфIигъэкIа нэужь, Мышэ зыхуигъэзащ:
– АтIэ, ныбжьэгъу капитан, уэри къызжепIэмэ си гуапэ хъунт студентхэр къызэревгъэла щIыкIэр.
– Захуэщ. Ныщхьэбэ си къуэшыр си деж къэкIуат, си щхьэгъусэмрэ сэрэ езым и деж къуажэм дишэну. Ауэ си щхьэгъусэм ныжэбэ и лэжьэгъуэти, ар къанэри, сэ сыдежьащ. Унэ къутам дыщынэсам, сэ къызэхэсхащ цIыхубз кIий макъ: «Да-уы-ы-кI!» жиIэу. Сэ кабинэм сытеуIуащ, арщхьэкIэ абы исхэми зэхахауэ къыщIэкIри, ягъэзащ кIий макъыр къыздиIукIымкIэ. Машинэм и уэздыгъэр щатридзэм, бзаджащIэхэр бзэхыжащ, мыхэр, я насыпти, ди фIыгъэкIэ къелащ. Аращ зэрыхъуар. ИкъукIэ сыщогуфIыкI си шыпхъум и къуэ закъуэр а бзаджэнаджэхэм къазэрыIэщIэтхыфам.
– Умыгузавэ, – жиIащ лейтенант нэхъыжьым. – Дэри, иужьрей зэманым а унэжьым дыкIэлъыплъ зэпытти, жыжьэ дыщыIэтэкъым. Дэ щIэпхъуэжахэм дакIэлъыщIыхьэри, зы бандит къэдубыдащ.
– Пэжуи? – гуфIауэ къыщылъэтащ Мышэ. ИужькIэ Рае еплъурэ пищащ: – ФIы хъуащ мис ар. Сэ нэхъ къэсщтэнт а бзаджэнаджэм сыхуэзэну.
– Ухуэдгъэзэнщ абыи. АтIэ, нэхулъэфI фыкъикI! – жиIэри къэтэджыжащ милицэм и лIыкIуэр. И фурашкIэр щхьэритIэгъэжри, къищIахэмкIэ арэзы хъуауэ, щIэкIыжащ сымаджэщым.

Капитаныр нэху щыху кIэлъыплъу щысащ Iуэщхъун щIэзыдза уIэгъэ хьэлъэм. Медсестрари дохутырри щIэх-щIэхыурэ къыщIыхьэурэ зрагъащIэрт абы и щытыкIэр, лъэмакъыншэуи щIэкIыжхэрт.
Жэщыбгым нэблэгъауэ, СулътIан зэ зыкъищIэжащ. ЗдыщIэлъыр къыхуэмыщIэу, къэуIэбжьауэ, зыкъиплъыхьщ-зыниплъыхьри, гужьеяуэ ар пIэм къыхэкIиикIащ:
– Дэнэ щыIэ Рае? Сыт абы къыщыщIар?
– Ари мыбы щыIэщ, врачым и кабинетым щIэлъщ, умыгузавэ, абы зыри къыщыщIакъым. Зэхэпхрэ, СулътIан? – жеIэ щIалэм и анэ
дэлъхум, къэгуфIауэ абы зыхуигъэщхъыурэ.
СулътIан и нэхэр абы къытриубыдауэ зы дакъикъэкIэ къеплъащ, зэхэзещхъуэн къищI щIыкIэу, иужькIэ зыгуэрхэр зэхыумыщIыкIыу къыжьэдэкIри, аргуэру Iуэщхъуу щIидзащ. Сыхьэт ныкъуэ нэхъ дэмыкIыу, зыгуэрхэм еджэу хуежьащ.
– СулътIан, сэращ къыббгъэдэсыр, Мышэщ. СыкъыумыцIыхужу ара? Къаплъэт мыдэ, СулътIан, сэ сы-Мышэщ, уи къуэшырщ. СыкъэкIуэжакIэщ, сыкъэкIуэжыпащ. Зэхэпхрэ?
Мыбдежым сымаджэм зэуэ къыжьэдэлъэтащ:
– Мышэ, уэра мы слъагъур?!
– НтIэ, СулътIан, сэращ. ЗыкъыумыIэт, щылъ апхуэдэу бгъукIэ.
– Сыту фIыт. Дэнэ-тIэ иджыпсту дыздэщыIэр? Прозэ
– Налшык сымаджэщым, СулътIан.
– Дауэ мыбы дыкъызэрыщыхутар?
– Фэ къыфтеуа бандитхэр зэбгрытхури, мыбы фыкъэтшащ.
– РаикI къэкIуа?
– КъэкIуащ. Абы идэххакъым укъигъанэу кIуэжыну.
– Хэт-тIэ мы си щхьэр фIэзыпхыкIар?
– Дохутырырщ. Уэ апхуэдэу куэдрэ упсалъэ хъунукъым, СулътIан, – КъызгурыIуащ.
– УмэжалIэркъэ, СулътIан?
– Хьэуэ. Ауэ псы тIэкIу сефэнт.
– Псы нэхърэ нэхъыфIщ шей уефэмэ. Къыпхуезгъэхьынщ иджыпкъыбгурыIуа?
– Сытми зыгуэр сефащэрэт.
Мышэ щIэкIри, нянкэм жриIащ сымаджэм шей къыхуихьыну. Зытэлай дэкIри, абы къыщIихьащ шей стэкан. Мыдрейм ар хуэнэпсейуэ ирифащ.
сту.
– Иджыри уефэн? – еупщIащ Мышэ.
– Хьэуэ, афIэкIа сыхуейкъым.
– АтIэ, жей иджы.

СулътIан тIэкIу хилъафэу къыщызэщыужам, аргуэру нэхъ хьэлъэ къэхъужат, пIэм къыхэкIиикIыурэ зыгуэрхэр жиIэрт, зыгуэрхэр къриджэрт. Нэхъри плъыржьэр хъуат, и гур псынщIэу къеуэрт. ГушыIэ хэмылъу, Мышэ къэгузэващ, икIи занщIэу къриджащ и щхьэгъусэ дохутырыр.
Зинаидэ Алексеевнэ сымаджэм и щытыкIэм еплъри къыгурыIуащ щIалэр зэрыхьэлъэр. Ауэ, зэрыгузавэр наIуэ имыщIу, и щхьэ хуэпсэлъэж щIыкIэу, макъ зэпIэзэрыткIэ жиIащ:
– Иджыри пенициллин хэкIэн хуейщ. Апхуэдэ хущхъуэр иджыпсту зэпэубыдащ, ауэ къэдгъуэтынщ. Мыбы лъы куэд фIэкIуэдащи, глюкози хэдмыкIэу хъунукъым. Псом нэхърэ нэхъыфIыр. НэгъуэщIылъ хэткIамэ, къызэтедгъэнэфынт.
Зинаидэ Алексеевнэ медсестрар къриджэри, ар здигъэIэпыкъуурэ сымаджэм пенициллин хикIащ, и щхьэм компресс трилъхьащ. Мыбдежым палатэм къыщIыхьащ жэщым етIысэхыпIэ зимыIа нянкэри, икIи гузавэу жиIащ:
– Еууей, си щIалэ цIыкIу, уаукIа мыгъуэщ бзаджэнаджэхэм.
Дохутырыр сымаджэм и щытыкIэм кIэлъыплъу бгъэдэст, зыгуэр
иджыри ищIэну зэримурадыр и псалъэ ныкъуэжыIэхэмкIэ, и нэгу зэхэлъымкIэ къапщIэу.
Мыбдежым РаикI къыщIыхьащ. Ар дохутырым и щIыбагъымкIэ къыдыхьэри, губгъэн зыхуищIыжу жиIащ:
– Сэ сыжеящ мыр мыпхуэдэу хьэлъэу, – икIи и нэпсхэр къыфIыщIэжащ.
Алексеевнэ?
– Укъызэщыуаи, Раечкэ. Сэ нэхъ къэсщтат пщэдджыжьыпэм тIэкIу ужейми. Уи гугъу сщIатэкъым.
– Сыт и Iэмал, сыткIэ нэхъыфI къыпхуэщIыжыну мыр, Зинаидэ 103 104
Прозэ
– Иджыпсту нэхъыфI къэхъужыну дыпоплъэ. Рае, уэ пщIэнкIэ хъуну пIэрэ мыбы и лъыр зыхыхьэ группэр?
– СщIэркъым, Зинаидэ Алексеевнэ. Ауэ СулътIан езыр донорщ. Куэд щIакъым лъы зэритрэ. Мыдэ и джанэ жыпым илъын хуейщ абы и донор справкэр. – Сымаджэм и гуфIакIэ жыпым илъ документхэр кърихри, абыхэм къахигъуэтащ зыхуей справкэр, гуфIэуи врачым хуишиящ:
– Мис, етIуанэ группэщ!
– Сыту фIыщэт мыр зэриIыгъыр, и лъыр зыщыщ группэр зэхэдгъэкIыху демыжьэу, – жиIэри гуфIэу врачым Iихащ справкэр.
– Сыт абы ущIыхуейр? НэгъуэщIылъ хэпкIэну ара?
– Аращ.
– НтIэ, сэ си лъыр хэпкIэ хъунущи, сэ схэш!
– Хьэуэ, уэ уи лъыр пхэтшынкъым. Мышэ ейм къыхэтш хъунут, къыдитыфмэ.
щыIэкъым.
– Сэ силъ си къуэшым щезмытынум, къуэшу сыщIабжыни СулътIан тIэкIу нэхъыфI къызэрыхъуу, медсестрам псынщIэу игъэхьэзыращ Iэмэпсымэ зыхуеинухэр. И щхьэгъусэм лъы къыхишри, дохутырым ар СулътIан хикIащ.
сымаджэм кIэлъыплъырт, икъукIэ Мыбдежым сымаджэр нэхъ лъэрымыхь къэхъужащ. Палатэм щIэтхэр къэгузэвауэ, ар къызэрыщIидзынум пэплъэу къеувэкIащ. Ахэр гузавэхэу пэплъэрт зыкъыщищIэжыну, нэхъыфI къыщыхъужыну дакъикъэм. Тэлай дэкIри, къеувэкIа цIыхухэр къызэрыхуэгузавэр къищIа хуэдэ, ахэр игъэсабырыжыным хущIэкъу щIыкIэу, сымаджэм и нэхэр къызэтрихащ, къыбгъэдэтхэм хуэнэхъуеиншэу еплъу щIидзащ. ИужькIэ дохутырым къеупщIащ:
– Хэт сэ къызэIэзэр, уэра?
Дохутырым и пIэкIэ медсестрам абы пидзащ:
– Аращ, тIасэ. Ар Зинаидэ Алексеевнэщ, ди хирургырщ, Мышэ и щхьэгъусэрщ.
– Мышэ и щхьэгъусэуи?
– НтIэ, тIасэ, нтIэ.
Сымаджэм и Iупэхэр фIызэтеуэу зэщIэкIэзызащ, и нэпсхэри и нэкIущхьэм къытелъэдащ. Зинэ бэлътоку хужькIэ хуилъэщIащ абы и нэкIу псыфыр. Мыбдеж Зинэ къэгъащ, СулътIан къыхуиIэ зыхэщIэныгъэмрэ ар псэууэ къызэрыригъэлыфамрэ хузэхыхьэжауэ. Мыши, РаикI макъыншэу гъырт, гуфIэгъуэм къыхэкIыу. ИтIанэ Зинэ жиIащ:
– ЗыкъэпщIэжащи, фIыщIэ пхудощI. Дэ дытемыпыIэжу дыпэплъащ мы дакъикъэм.
хьэщыт хъыджэбзым:
хэм сакъезыгъэлар.
ИужькIэ сымаджэм гу лъитащ зи нэпсыр щIэзылъэщIыкIыу къыщ-
– Берычэт бесын, Рае, уэри гугъу. – жиIащ щIалэм.
– Сэращ уэ фIыщIэ пхуэзыщIын хуейр, СулътIан, уэращ сэ бандитМыбдежым дохутырым зэпиудащ абыхэм я зэпсэлъэныгъэр.
– Уэ иджыпсту упIейтеинкIэ Iэмал иIэкъым, упсалъи хъунукъым. Абы нэхърэ тIэкIу ушхэрэ ужеямэ, нэхъыфIт. Прозэ
Дохутырым жиIэнур иухатэкъым, нянкэм джэд лэпсым джэдыл гъэва хэлъу къыщыщIихьам. Езым и IэкIэ игъашхэщ, зыгъэжеин хущхъуэ иригъафэри, Зинэ сымаджэр щIиуфащ.
– Жей, тIасэ, зыгъэпсэху, – иужькIэ нянкэм зыкъыхуригъэзэкIри: – Уэрэ сэрэ иджыпсту аптекэм дыкIуэнщи, дызыхуеину хущхъуэхэр къеIытхынщ. Зыгъэхьэзыр псынщIэу. – Ар жиIэри, Зинэ палатэм щIэкIыжащ.
Рае гу лъимытэу къэнакъым Мышэрэ абы и щхьэгъусэмрэ зэрызэхущытым. Ар щыгуфIыкIащ апхуэдэу фIыуэ зэрылъагъу
зэщхьэгъуситIыр зауэм псэууэ къызэрелам. Мышэ и бгъэгум къыхэлыдыкI орденхэр, дыжьын вагъуэ цIыкIухэр зыхэлъ и дамэтелъ цIухэр щилъагъукIэ, Рае, и адэр и гум къэкIыжырти, нэщхъей къэхъурт, ари апхуэдэу дзэм къыхэкIыжу къыхуэкIуэж хъуну зэрыщытар хьэджэсэм хуэдэу и къурмакъейм къыфIилъэрти.
Хъыджэбзым и щхьэ мыгъуагъэ хуихьыжырт, илъэс куэд лъандэрэ игъэв гуауэм и гур ихузырт. Псэуху, абы гъащIэр ирихьэкIынущ насыпыншэу зыкъилъытэжу. ЦIыху зыхыхьэхэм, и ныбжьэгъухэм я деж зэи щыхъунукъым абы и щхьэр лъагэ. Хэт зыщIэр иджыпсту абы и псэм щыщIэр, и гум бампIэу дэлъыр зыхуэдизыр! Апхуэдизу зыгъэщхьэжагъуэ гуауэр хэт абы щхьэщызыхыфынур? ЗымикI. И гъащIэр иухыху ар псэунущ бампIэр и гум дэмыкIыу, щхьэ къэIэт имыIэу, гукъыдэжым пэIэщIэу. АтIэ сыт ищIэн, насыпыр Iыхьэмыгуэшщ, жыхуаIэращ. Еплъ а тIур зэрынасыпыфIэм.
Апхуэдэ гупсысэхэм хъыджэбзым зэманкIэрэ запыIуидзыф щхьэкIэ, мис иджы зэщIиубыдауэ яIыгът, къапхъэным ираубыдам хуэдэу, ятхьэлэрт, и псэфылъэм зыкъыщIадзауэ.
Абы хэту Зинэ къыщIыхьэжащ, халатыр зыщихыжауэ, и пкъым илъ щыгъын лъапIэхэм нэхъ бжьыфIэж, нэхъ дахэж щIэхъукIыу. Рае нэщхъей дыдэ къызэрыхъуам гу лъитэри, нысащIэр хъыджэбзым къыбгъэдыхьащ, къедэхащIэуи макъ щэхукIэ къыжриIащ:
– Апхуэдизу умынэщхъей, си псэм хуэдэ, умынэщхъей. Къызэплъыт мыдэ. Ахьа, мис апхуэдэу. Нянкэмрэ сэрэ иджыпсту аптекэм и нэхъыщхьэм деж дыкIуэнщи, СулътIан зыхуей хущхъуэхэр къеIытхынщ. Сэ абы си хьэтыр къилъагъуну сыщогугъ. АпщIондэху Мышэрэ уэрэ мыбы фыкIэлъыплъ. Е, укIуэжу, фи деж зыщыбгъэпсэхуну нэхъ къапщтэмэ, кIуэж.
– Хьэуэ, хьэуэ! Сэ нэхъ къэсщтэнущ СулътIан нэхъыфI къэхъужыху сыбгъэдэсмэ, – иритыжащ хъыджэбзым абы жэуап, зэрылъэкIкIэ зигъэнэщхъыфIэу.
– АтIэ, дэгъуэщ. КIэлындорым тет и щхьэгъусэр къыщилъагъум, Зинэ абы зыхуигъэзащ:
есхьэкIыфынущ сэ.
– Солъагъу, Мишэ, узэрешар, ауэ зыхуэгъэшэч дэ дыкъэсыжыху.
– Щхьэ уи гугъэ мы зы жэщым сыкъызэфIигуауэ? Умыгузавэ, ноби – Ар уэ пхузэфIэкIынукъым жысIэркъым, ауэ зыщумыгъэгъупщэ иджыпсту лъы зэрыпхэтшар, абы уи къарур нэхъ мащIэ зэрищIар. –
ИужькIэ и макъым нэхъ щэху зригъэщIри, жиIэр нэгъуэщIым зэрызэхимыхынкIэ гуригъэIуащ: – Хъыджэбзыр нэхъ нэщхъей къэхъуащ, сэ ар икъукIэ сфIэгуэныхьщ. Ар зи адэ-анэр зауэм щхьэщичу зеиншэу къэна цIыхущ.
– И адэ-анэр хэкIуэдащ, жыпIа? 105 106
Прозэ
– ХэкIуэдащ. Жьы хъуа анэшхуэ къыхуэнауэ абы бгъэдэсщ. СщIэркъым хъыджэбзыр уэ зи бынунэ къэплъыхъуэ ныбжьэгъум щIезгъэщхьыр. Еплъыт уэри.
Мышэ и гур ягъэпхъэрат щхьэгъусэм и псалъэхэм. Зэуэ ищIа шэчыр ирикъухыу, нэщхъейуэ жиIащ абы:
– АтIэ, фыкIуэ, мис сыхьэтыр блым нэсащ.
Зинэрэ нянкэмрэ щIэкIри тэлай дэкIауэ, палатэм къыщIыхьащ Мышэ и къуэш милицэхэм я деж кIуар. Зэрешар къапщIэу, абы и нэгур фагъуэт, теубгъуа халат хужьым хэгъуащэрэ, жыпIэну. Ар сымаджэм щхьэщыхьэри, щэхуу щIэупщIащ:
– Дауэ щыт мыр? НэхъыфI къэхъуакъэ?
– Къэхъуащ. Иджыпсту хилъэфауэ аращ, – пидзащ абы Мышэ.
– Сыту фIыт, ярэби, – ар жиIа нэужь, лIым и щхьэр ищIщ, къуэшыр здыщIишри щIэкIащ.
РаикI и нэ къикIырт бзаджащIэхэр къаубыдарэ къамыубыдарэ зригъэщIэнуи, абыхэм якIэлъыщIэкIащ.
ЛIым, кIэлындор бгъузэм иIэ щхьэгъубжащхьэм зытригъэщIауэ, и къуэшым жриIэрт:
– Бандитищ къаубыдащ милицэхэм. Зы яIэщIэкIащ. Сэри зэрыслъэкIкIэ садэIэпыкъуащ. Абыхэм ящыщ зым милицэхэм я унафэщIыр пкърыупщIыхьащ сэ сыщысу. Абы къызэриIуэтамкIэ, ахэр хъунщIакIуэ къудейкъым. Слепцовщ а яIэщIэкIам и унэцIэр, ар нэмыцэхэм ядэлажьэу щытащ, шпиону Налшык къыдаутIыпщхьауэ. Иджыри яхуолажьэ, мис а хъунщIакIуэ цIыху бзаджэ зырызхэр къигъэсэбэпурэ.
Рае лIыхэм ябгъэдэкIуатэри пащIэ зытетым еупщIащ:
– Слепцовщ жыпIа яIэщIэкIар?! Мис иджы сэ къызгурыIуащ псори. Сыту Iейуэ яIэщIэкIа а фашистыр.
Зи гугъу ящIыр Рае ицIыхуу къызэрыщIэкIар ягъэщIагъуэу, зэкъуэшитIыр абы къеплъащ.
– Дэнэ ар уэ щыпцIыхур? – къеупщIащ хъыджэбзым пащIэ зыте-
– Си анэшхуэмрэ сэрэ оккупацэм щыгъуэ гестапэм дыкъалъыхъуэу
щытащ, даубыду дагъэтIысыну. Дыкъезыгъэлъыхъуэу ди лъэужьыр къезыхуэкIар Слепцовщ. Ар лажьэу щытащ гестапэм и унафэщIым и къуэдзэу. Куэд щIакъым сэ ар къалэм зэрыщыслъагъурэ. Езыми сыкъилъагъури, абы и ужькIэ зыгуэрхэр къыскIэлъызеплъэу си ужь итащ. Мис, фолъагъу ныжэбэ кIуам къытщыщIар. Слепцов фашистщ, зыIэщIэбгъэкI хъункIэ Iэмал зимыIэщ.
ЗэкъуэшитIыр зэплъыжырт, хъыджэбзым и Iуэхур къызэрекIуэкIар ягъэщIагъуэу. ЗытэлайкIэ хэгупсысыхьа нэужь, нэхъыщIэм жиIащ:
– Мы хъыджэбзым и Iуэхум Слепцов хэтщ. Мыбы ар къызэрицIыхужам шэч къыщытримыхьэм, саригъэубыдмэ, жиIэри и натIэ иригъэкIыну и мурадащ, – жеIэ капитаным.
– Алыхь-алыхь, сыту фIыуэ дыфхуэзат ныжэбэ, – жиIэу и щхьэр игъэкIэрэхъуащ нэхъыжьым. – КIэ игъуэтынщ фи Iуэхум, умыгузавэ, си хъыджэбз. Иджы сэ къуажэм сынэсыжын хуейщ. Сыкъэпсэлъэнщ телефонкIэ. – Сэлам къарихыжри, лIыр щIэкIыжащ, колхоз Iуэху лэжьыгъэм хуепIэщIэкIыу.
Раерэ Мышэрэ палатэм щIыхьэжри сымаджэм бгъэдэтIысхьэжащ.
СулътIан жей Iувым хэтт. И щхьэгъусэм хъыджэбзыр и ныбжьэгъум иригъэщхьу къызэрыжриIами, езыми ар ныбжьэгъум и плъытыр. Прозэ
фэу къызэрыщыхъуми Мышэ нэхъри ягъэпIейтеят. Иджыпсту зауэлIыр губгъуэм ихьэнти, и гу бампIэр тIысыху къыщикIухьынт, игу пэщыхуи жьы щIыIэм хэтынт. Ауэ абы и гущIэр къизыIуэнтIыкIыр ужьыхыжынутэкъым апхуэдэкIэ, сыту жыпIэмэ, зауэм къыдыхэта, гугъуехь куэд къыдэзышэча, лIапIэ къизыша и ныбжьэгъу зауэлIым и псэр щыхэкIым къыхуигъэна уэсятыр имыгъэзэщIауэ телъти. АтIэми, и щхьэгъусэм и псалъэкIэ, имыкурэ-имыбгыу ар и гум къимыхьаи. ЗауэлIыр къэтэджри лъэмакъыншэу палатэм щикIукI-къыщикIукIыу щIидзащ, жыпым кърипхъуэтащ и папиросыр, арщхьэкIэ, палатэм тутын щефэ зэрымыхъунур къищIэжри, ирилъхьэжащ, иужькIэ жыхафэгум щызэтеувыIэри, хъыджэбзым бгъукIэ хуеплъэкIыурэ, жриIащ: – Рае, накIуэт модэ Зинэ и кабинетым. Сымаджэм зэран дыхуэмыхъуу, дыуэршэрынщ.
Рае СулътIан хуеплъэкIри, зэрыжейр хьэкъыу щыпхыкIым, къэтэджри лъэмакъыншэу кIэлъыщIэкIащ капитаным. ИужькIэ ар щIыхьащ дохутырым и кабинетым. ЛIым и лъэIукIэ хъыджэбзыр диваным итIысхьащ, езыри шэнтыр къригъэкIуэталIэри абы и пащхьэм къитIысхьащ, и нэгум хуиту иплъэу.
Хъыджэбзым зы лъэныкъуэкIи гуапэ щыхъурт зауэм и мафIэ гуащIэхэм пхыкIыфа офицерым, СулътIан и анэ дэлъхум, и нэгум иплъэу щысыныр. Жэщ псом зэрымыжеям, лъыи зэрыхашам щхьэкIэ къэмынэу, абы и нэгур зэлъыIухат, ешауи къыпхуэмыщIэу. ЩIалэм и натIэцыр хуэбаринэ мащIэт, фэрэкI мащIэу къызэрылъэIэсар къапщIэу, и нэкIум пIэ къытенат! IыхьлыгъэкIэ пыщIам хуэдэу, абы и гур хъыджэбзым къызэрыхущытыр бэянт. Абы къыдэкIуэу, Нэхушыр и къуэми хуэдэу, мыбыикI иIэт пщIэ зыхуозыгъэщI щытыкIэ, и къоплъыкIэ къудейм къару къыпхилъхьэрт, дзыхь зыхууигъэщIырт. Абы щыIуплъэкIэ хъыджэбзыр нэхъ къаIэщIэкIырт зэщIэзыубыда гупсысэ дыджхэм, и нэгури нэхъ зэлъыIукIыжырт.
– АтIэ, СулътIанрэ уэрэ фызэдоджэ, аракъэ? – щIэупщIащ зауэлIыр, мащIэу пыгуфIыкIыу.
– Дызэдоджэ, – пидзащ хъыджэбзым макъ IэдэбкIэ.
– Хъарзынэщ. Колхозхэр IэщIагъэ зиIэхэм икъукIэ хуэныкъуэщ.
Дыгъуасэ сэ си къуэшыр министерствэм лъаIуэу щIэтащ колхозым агрономрэ зоотехникрэ иригъэгъэкIуэн щхьэкIэ. Мэтхьэусыхэ, IэщIагъэлIхэр къыбдэмылажьэу колхозыр зехьэгъуейщ, жери.
Рае набдзэгубдзаплъэу абы здеплъым къыгурыIуащ ар иджыпсту IэщIагъэ Iуэхухэм тепсэлъыхьми, нэгъуэщI гукъеуэ гуэрхэр зэриIэр, икIи а и гукъеуэр езым къриIуэтылIэн щхьэкIэ къегъэжьапIэ зэрылъыхъуэр. Ауэ колхоз Iуэхухэм ар кIэщIу щытепсэлъыхьым, а зытепсэлъыхьым фIыуэ зэрыхищIыкIым гу лъитэри, зыдригъэкIуу жиIащ:
– Иджыпсту уэ колхоз Iуэхухэм узэрытепсэлъыхьымкIэ хэти къыфIэщIынщ умызауэлIу, атIэ колхозым и унафэщIу куэдрэ лэжьа гуэру.
АрщхьэкIэ, хъыджэбзым и псалъэхэр зэхимыхагъэфэу, капитаныр – Къысхуэгъэгъу, Рае, апхуэдэу сынызэроупщIыр, ауэ къызжеIэт, Къэбэрдейра уэ укъыщалъхуар, хьэмэрэ?..
– Сэ Ленинград сыкъикIащ. Зауэм щыгъуэ дыкъэIэпхъуауэ щыЛIыр къэуIэбжьагъэфэу хъыджэбзым къыIуплъэри аргуэру щIэупщIащ:
тащ.
щIэупщIащ: 107 Прозэ
– Уи адэ-анэр дэнэ щIыпIэ щыхэкIуэдар?
– ДыкъыщыIэпхъуэм, си анэр бомбёжкэм хэкIуэдащ, ауэ си адэм и хъыбар сщIэркъым, сщIэркъым ар зауэм хэкIуэдами е псэууэ къызэтенами.
– Улъыхъуэркъэ-тIэ абы?
– Хьэуэ.
– Сыт щхьэкIэ?
– СынолъэIу а IуэхумкIэ укъызэмыупщIыну. Абы нэхърэ нэхъ къэсщтэнт уэ зауэм щыплъэгъуахэм, фашистхэм фащезауэм щыгъуэ фи нэгу щIэкIахэм я гугъу къысхуэпщIтэмэ. Уэ къомыхьэлъэкIыу жыпIэф закъуэмэ, сэ икъукIэ гуапэ къысщыхъуу седэIуэнт.
– Хъунщ-тIэ, Рае, апхуэдэу нэхъ къыщыпщтэкIэ, уезгъэдэIуэнщ дэ дызыхэтахэм щыщ зыгуэрхэм, апхуэдэ хъыбархэр IуэтэжынкIэ сымыщIагъуэ пэтми. АлексейкIэ еджэу сэ ныбжьэгъу хьэлэмэт, ныбжьэгъу пэж сиIащ. ИкъукIэ фIыуэ дызэрылъагъурт. Зауэ IуэхукIэ сэ хэт къызэупщIми, псом япэу абы и гугъущ хуэсщIыр. Абы сыщытепсэлъыхькIэ си гу бампIэр, ныбжьэгъу сфIэкIуэдар сызэригуауэм къызит бампIэр, мэтIысри, нэхъ псэхугъуэ согъуэт.
Ар къыщыхъуар плIыщIрэ зы гъэм и август мазэрщ. Дыхэтт югозападнэ фронтым щекIуэкI зауэхэм. Алексей лъэсырыкIуэдзэм и частхэм ящыщ батальоным и командирт. Сэ а батальоным и зы взводым срикомандирт. А зэманым дэтхэнэ фронтымкIи ди Советскэ Армэм и Iуэхур икъукIэ щыхьэлъэт. Дэ дихуащ окруженэм. Махуэ зыбжанэкIэ мафIэм и кум зыщытIыгъыфащ, бийм дезауэу. Ауэ зы махуэ гуэрым бийм зыкIи зыпэщIэдмысэжыф хъуащ. Ар зыхащIагъэнти, топхэмкIэ щIэгъэхуэбжьауэ къытхэуэу щIадзэри, ди батальоным и сэлэтхэр къанэ щымыIэу хэкIуэдащ. Алексейрэ сэрэ зыдмыщIэжу дэгу дыхъуауэ дыздэщылъым, фашистхэм даубыдащ плену.
Бэлыхь куэд ди фэм даха нэужь, фашистхэм Алексейрэ сэрэ дызэкIэрачри, сэ сыщIадзащ гуэщ псыIэ кIыфIыжь гуэрым. Абы сыздыщIэлъым зэхэсхырт унэ бжэIупэм Iут пкъом фIэлъ репродукторым къиIукIхэр. Дикторхэр жэщми махуэми абы къипсэлъыкIырт, зэм нэмыцэбзэкIэ, зэми урысыбзэ зыкъащIурэ. Зы пщыхьэщхьэ гуэрым, фронтым и линием деж зэхэуэныр щыщагъэтам, сэ IупщIу къызэхэсхащ Алексей и макъыр репродукторым къиIукIыу. ИкъукIэ гущIыхьэ къысщыхъуащ абы жиIэу зэхэсххэр.
ЖиIэрт абы езым арэзыуэ, и батальоныр и гъусэу, нэмыцэхэм плену заритауэ, нэмыцэхэм зезыта сэлэтхэр зыхуей-зыхуэфIхэмкIэ тэмэму къызэрагъэпэщауэ, нэмыцэ армэ иным Iэщэ къратри хыхьауэ, икIи абы и текIуэныгъэм щIэзэуну хьэзыру. Ди сэлэтхэр абы къыхуриджэрт езым игъэлъэгъуа «щапхъэм» ирикIуэну, я фIэщ ищIыну хущIэкъурт нэмыцэхэр текIуа нэужь зыхуей псори ягъуэту цIыхухэр псэуну.
Сэ си джабэр зэрысхущIаудамкIэ, си чэр зэрыщIэкIамкIэ сщIэрт фашистхэм военнэ пленхэм хузэрагъэпэщ псэукIэр зыхуэдэр, гурыIуэгъуэт советскэ цIыхухэр фашистхэм япэщIэхуамэ, хьэзабу ятелъынур зыхуэдизыр.
Ауэ сэ си щхьэм къысхуигъэтIасэртэкъым Алексей, шынагъэ зыхэмылъа си командирыр, окруженэм дыздитым сэ гушхуэныгъэ къысхэзылъхьэу щытар, бийм щымысхьу езэуар нэмыцэ радиомкIэ къызэрыпсалъэр. 108 Прозэ
Махуэ зыбжанэ дэкIри, псори наIуэ къэхъуащ: Алексей епцIыжатэкъым и Хэкум, и ныбжьэгъухэм. Абы и макъым ещхь зызыщIыф гуэр фашистхэм къагъэпсэлъа къудейуэ арат. Алексейрэ сэрэ гъусэ дызэхуащIыжри, Украинэм щыщу Березовскэ жыхуаIэ щIыпIэм дашэри абы щащIа концлагерым драдзащ.
Фэ, дауикI, зэхэфхащ, тхылъхэм иту феджащ фашистхэм сыт хуэдэ псэукIэ гужьеигъуэ ирату советскэ военнэ пленхэр яIыгъами. Фашист лагерым коммунистхэу, командирхэу ихуахэрт псом хуэмыдэжу гуащIэу зи фэр иратIыкIыр. Гугъущ псалъэкIэ ар иджы цIыхум гурыбгъэIуэжыныр. Фашистхэрщ, фашист къудейхэрщ псэ зыIут
цIыхум апхуэдиз пудыныгъэ езыхыфынур. Зы гугъапIи щыIэтэкъым фашист жыхьэнмэм дыкъыхэкIынымкIэ. Дэ икъукIэ ткIийуэ дахъумэрт, Iуэм драгъэкIыртэкъым, адрейуэ, къытхащыпыкIыурэ автомашинэхэмкIэ дашхэм къагъэзэжыртэкъым, дэ тщIэрт ахэр зэрызэтраукIэр.
Языныкъуэхэм деж гугъэм дызэщIиубыдэрт: ярэби, дикIыжыфыну пIэрэ-тIэ мы кIуэдыпIэм, е дызыIыгъхэм зыгуэрхэр къатеуэу хуит дащIыжынкIэ хъуну пIэрэ? – жытIэурэ. Иужьрейм узэрыщыгугъынур нэхъ мащIэт. Дэ къэдгупсыс Iэмалхэр зыр зым и ужь иту зэтекъутэжурэ кIуэрт махуэхэри жэщхэри. Зэгуэрым, жэщ кIыфIу, ди кхъухьлъатэхэм бомбэкIэ зэтракъутащ дызэрыс Iуэм и хъуреягъкIэ къекIуэкI псэуалъэхэр. Мис ар къэдгъэсэбэпащ зыкъомым. ЗэщIэфиеу къехуэххэурэ къэуэж бомбэхэм я макъым
дыщIэту гъущI кIапсэ банэ зэпыудахэмкIэ ди щхьэр Iуэм къитхащ. ДауикI, ди бомбэзехьэхэм лагерым и Iэшэлъашэхэм бийм и военнэ базэхэр, складхэр къыщахутауэ арагъэнт. Ауэ адрей насыпыншагъэхэм щыщу, Iуэм дыкъыздикIым, си лъакъуэм осколкэ къытехуати сыжэфыртэкъым, сыкъыкIэрыхурт Алексей. Абы къызэпиудынкIэ шынагъуэт бийм дыIэщIэкIыныр. Бомбёжкэм и ужькIэ щIэпхъуэжахэм ныткIэлъыщIэпхъуащ нэмыцэхэр, хьэ гъэсахэр ящIыгъуу. Зэхэтхырт абыхэм я зэрыгъэкIий макъхэр, хьэ банэ макъхэр. Дэ, ди занщIэр ди гъуэгуу, ди нэр здэплъэмкIэ дыжэрт. ДэнэкIэ дыкIуэми ддэрт, ажалыр къыздиплъыкI Iуэм пэIэщIэ дыхъу закъуэмэ. ДаукIми е гъуэгум дыщылIэми нэхъ къатщтэрт, Iуэм иджыри зэ дихуэж нэхърэ.
СщIэжыркъым куэд ткIуами е мащIэ фIэкIа дымыкIуфами, ауэ сэ зы къаруи симыIэжу сыукIуриящ. Алексей къызэщIэувыIыкIащ, тIэкIурэ жьыIурыхьэгъуэ зригъахуэри, ткIиягъ хэлъу жиIащ:
– Хъунщ иджы, къэтэдж, сэ зыпщIэзгъакъуэурэ, зэрытлъэкIкIэ дыкIуэнщ. – ИкIи, абы зэрижиIам хуэдэу, езым зыкъысщIигъакъуэурэ, куэдрэ дыкIуащ. АрщхьэкIэ аргуэру зыри слъэмыкIыж сыхъури сещэтэхащ. АлексеикI къару иIэжтэкъым, ерагъыут абыикI и лъакъуэхэр зэрызэблихыр. НэгъуэщI хэкIыпIэ щымыIэу къэслъытэри, занщIэу жесIащ:
– Уэ кIуэ, афIэкIа зыкъыщIызэбгъэлIэлIэн щыIэкъым, арыншами сэ зыщIыпIи сыкIуэжыфынукъым. ТIури дыхэкIуадэ нэхърэ, зым зыкъригъэлмэ нэхъыфIщ.
Алексей ауи идэххакъым а жысIэм едэIуэн. Нэхущ хъууэ хуежьати, абы гъунэгъуу къыщыт банэ гуэрэным сыхилъафэри къызжиIащ:
– Уэ мыбдежым щылъ, къызэжьэ сыкъэсыжыху. Сэ къэзгъуэтынщ тшхы хъун гуэрхэр, пщIэну щыткъым, партизанхэр здэщыIэр къэсщIэфынкIи хъунщ. 109 Прозэ
Арати, абдеж сыкъыщинэри ныбжьэгъур збгъэдэкIащ.
Сэ зы къару сиIэжтэкъым, зыкъэсIэтыфынутэкъыми, сыщIэлът банэ щIагъым, ныбжьэгъум сыкъызэригъэгугъар си гум илъу. Си хъуреягъкIэ бадзэ щыдымыртэкъым, ухуейми лIэ: дэIэпыкъуэгъукIэ узыщыгугъын
щыIэтэкъым. Жэщ хъуа нэужьым, къарууэ сиIэр зэхэслъхьэри зыкъэсIэтыну сыхуежьащ, арщхьэкIэ, щIым си бгыр къытесIэтыкIа къудейуэ, сеукIуриехыжащ.
Алексей къэкIуэжыртэкъым, дяпэкIэ сыщIэгугъэжыни щыIэтэкъым, лIэныгъэр къызэрыспэплъэм фIэкIа. Хъарпшэру си нэгум къыщIэувэжырт сызыщалъхуа къуажэр, си къуэшхэр, си шыпхъухэр, ди Кавказ щIыпIэхэр, сызэрыцIыкIурэ махуэ къэс сызыхуэплъэу сызэса къурш папцIэхэр. Си гум къыщIитхъырт ахэр дяпэкIэ зэрызмылъагъужынур. Пабжьэм сыздыхэлъым, сигукIэ сэлам есхыжырт псоми. СщIэжыркъым си гущIыIур дэгъэзеяуэ сызэрыщылъа зэманыр зыхуэдизыр, ауэ икIэм-икIэжым, сылIами сыпсэуми къысхузэхэмыхужу сыздэщылъым, къысфIэщIащ Iэуэлъауэ щэху гуэрхэр си тхьэкIумэм
къиIуэу, макъ щэхукIэ си цIэр жиIэу къаджэурэ зыгуэр гъунэгъу къысхуэхъуу. СощIэж зыгуэрым си щхьэр щIым къызэрытриIэтыкIар, икIи, зыкъысхуигъэщхъауэ, си нэкIум къиплъэIауэ къызэрысфIэщIар. ИужькIэ псыIагъэ гуэрхэр си Iум щызыхэсщIэу хуежьащ, шэ къашагъащIэм хуэдэу къысщыхъуу абы сэ сефащ. Сыту IэфIыщэт-тIэ ар! Нобэми си гум ихужыркъым. Мыбдежым си зэхэщIыкIыр и пIэм иувэжу хуежьащ, зи макъ зэхэсхри сызыгъашхэри Алексейуэ къэзгъэдурысащ.
Сигъэшха нэужьым абы занщIэу схуипхащ си лъакъуэ уIэгъэр, икIи зимыIэжьэу и щIыбым сригъэукIуриери, кIуэмэ, тIысмэ, сызытрихым зигъэпсэхум, сызытрилъхьэм ежьэжурэ, нэху щыху сихьащ. Махуэм дэ дыдэсащ псыдзэм дилъэсыкIыурэ куу хъуа къуэшхуэ гуэрым. Мыбы удзыжьхэр, къэрэкъурэжьхэр апхуэдизкIэ Iуву икIи лъагэу щызэщIэкIати, укъыхэщынутэкъым, зыми укъыхигъуэтэнутэкъым, уэ укъыхэкIыу зыкъыумыгъэлъагъуэ закъуэмэ. Зыдгъэпсэхури, пщыхьэщхьэм дежьэжащ. АрщхьэкIэ си лъакъуэр фIэбэгыкIат, къызэузырти
иджыри зы тхъий схуэчыртэкъым, абы къыхэкIкIэ, япэми хуэдэу, Алексей и щIыб силъу фIэкIа дыкIуэ хъуртэкъым.
Нэху щыуэ щыхуежьэм, дэ декIуэлIащ къуажэшхуэ гуэр. Ныбжьэгъум бжыхь лъабжьэм сыкIэщIигъэгъуалъхьэри, езыр хадэ кIуэцIкIэ къуажэм дыхьащ. Куэд дэмыкIыу абы къигъэзэжащ зы лIыжь гуэр и гъусэу. ЛIыжьыр лъэрызехьэ гуэрти, сыкъищтэри и щIыб силъу срихьэжьащ, щIагъуэ дэмыкIыуи и унэм сыщIихьащ.
Унэм щIэсыр зы фызыжьрэ хъыджэбзрэт. Пэшым дыкъызэрыщIэхутэу, ахэр пIэм къыхэтэджыкIри, псынщIэу дызыхуей
дыхуагъэзэн щхьэкIэ, тхузэблэжу щIадзащ. Куэд дэмыкIыу абыхэм дэ ерыскъы пщтырхэр дагъэшхащ, ауэ дагъэшхар мащIэт, зэрыдэмызэгъынум къыхэкIкIэ. Уэзэгъыжынт, мазитIым нэблэгъауэ зы махуэ цIыху и шхэкIэу умышхауэ, нэщIу епхьэкIауэ? Арати, дызэрышхэу, зыдагъэгъэпскIащ, щIагъщIэлъуи щIыIутелъуи тщыгъахэр мафIэм пэрадзэщ, ягъэсри щыгъын къабзэкIэ зыдагъэхуэпащ.
Си лъакъуэм телъ уIэгъэр хъыджэбзым хуэIэкIуэлъакIуэу игъэкъабзэщ, абы хэлъ осколкэр къыхихри хущхъуэ къысхикIащ. Сыт хуэдэ шынагъэ къэхъункIэ хъунуми абы щхьэкIэ къимыгъанэу, лIыжьым иукъуэдийри, пэшым щыщIа пIэ щабэм сыхигъэгъуэлъхьащ.
зы 110 Прозэ
Алексей щыжейрт пкIэунэм, махуэм е бэкхъым, е хадэ кIырым зыщигъэпщкIурт. Ди насыпти, дэ дыкъыдыхьэным и пэкIэ нэмыцэхэр къуажэм дэIэпхъукIауэ, полицайхэм фIэкIа дэмысыжу къыщIэкIащ. Унэ дэ зыщыдгъэпщкIур къуажэкIэм хуэзэти, фашистхэм яхуэлажьэхэм шэч зыгуэркIэ ящIу мыбы зыщахущыхьыртэкъым.
Хъыджэбзым зэпымыууэ и нэIэ къыстригъэтащ: егугъуу къызэIэзэурэ, абы хузэфIэкIащ гангренэм сыкъригъэлын, си уIэгъэри игъэхъужын. ИужькIэ сэ къызэрысщIамкIэ, ар и адэ-анэм ябгъэдэсу Киев щыпсэуащ. И адэм дохутыр IэщIагъэ иIэу, щIэныгъэ-къэхутэныгъэ лэжьыгъэхэми хэту щытащ. Езы хъыджэбзым плIыщIрэ зы гъэм медицинскэ институтыр къиухри, и IэщIагъэм ирилэжьэн щIидзэным хунэмыс щIыкIэ, зауэр къэхъеящ. И анэр а лъэхъэнэ дыдэм лIэри щIалъхьэжащ, и адэр фронтым и линием къыщызэрагъэпэща госпиталхэм ящыщ зым щылэжьэну ягъэкIуащ; езы хъыджэбзыр и адэр къэзылъхуа лIыжь-фызыжьхэм я деж къэкIуащ илъагъужыну, адэм и лъэIукIэ. Мыбы къыздэкIуам, къуажэр нэмыцэхэм яубыдауэ къыщIэкIащ, абы къыхэкIкIи дэмыIэпхъукIыжыфу къыдэнащ. Иджы езы хъыджэбзми мы унэрат зыгъэпщкIупIэу иIэр.
– Си псалъэмакъым сыт кIыхь зыщIезгъэщIыр?.. Хъыджэбзыр, уэ иджыри къэс гу лъумытамэ, бжесIэнщи, Зинэщ.
ТхьэмахуитI дэкIри, сэ къысхуэкIухьыфу сыхъужащ. Алексей арат зэжьэри. Фызыжьым гъуэгу гъуэмылэ тхуигъэхьэзыращ, дэри жэщым зыдужьащ, партизанхэм я лъыхъуакIуэ дызэрежьэнум хуэдэу. ЛIыжьфызыжьым я деж дызэрыщыIа махуэ бжыгъэм къриубыдэу сэ фIыуэ слъэгъуащ Зинэ. Сэ икъукIэ сынэщхъейт, гукъыдэж лъэпкъ сиIэтэкъым, сэркIэ хьэлъэт хъыджэбзым сызэрыбгъэдэкIыжынур. АрщхьэкIэ абы езым къызыкъуипхъуэтри къыджиIащ ди гъусэу дыздэкIуэм нэкIуэну, бийм яубыда къуажэм езыр афIэкIа дэс мыхъужыну.
– Сэ дохутыр IэщIагъэр щIызэзгъэгъуэтар, – жиIэрт хъыджэбзым, – лIыжь-фызыжьым я кIэкъуагъ сыкъуэсыну аракъым. Сэ сыхуейщ фашистхэм езауэ ди цIыхухэм зыгуэркIэ садэIэпыкъуну.
Апхуэдэ щIыкIэкIэ, хъыджэбзыр къыддежьащ. Адэшхуэм къыхудэкIащ мэзым дишэу партизанхэр здэщыIэ щIыпIэр къыддигъуэтыныр, езым и къуэрылъху хъыджэбзыр зэрыдигъусэм и хьэтыркIэ. Мэзхэм Iэджэрэ дыщылъыхъуа, бэлыхь Iэджи тшэча нэужьщ партизанхэм дащыIууар, абыхэм я командирым и пащхьэм дыкъыщихутар.
ЛIыжьыр гъуэгуанейм зэхиукIат, мыдэкIэ унэм къигъэна фызыжьым щхьэкIи гузавэрт. Зы махуэкIэ зигъэпсэхуа нэужьым, сэлам къыдихыжри ар ежьэжащ. Иджыпсту хуэдэу си нэгум щIэтщ и къуэрылъхум IэплIэ къыщыхуищIыжым, дэ ди Iэр къыщиубыдыжым ар къызэрыгумэхар, и нэкIущхьэ зэлъахэм къежэх нэпс пIащэхэр и жьакIэпэ тхъуахэм къызэрыхэткIуар. Ар езыгъэжьэж дэтхэнэ зым дежкIи гурыIуэгъуэт абы и гум щыщIэр. Апхуэдэ щIыкIэкIэ а лIыжь ахъырзэманыр, гу хьэлэл зиIэр дбгъэдэкIыжащ, ауэ иужькIэ лIыжьыр тлъагъужакъым: зыгуэрым нэмыцэхэм бзэгу яхуихьащ абы пыщIэныгъэ партизанхэм яхуиIэу, оккупантхэм лIыжьым бэлыхь Iэджи и фэм дахащ, арщхьэкIэ къызэреупщIхэмкIэ жэуап яримыту зигъэлIащ.
Партизан отрядым и командирым и унэцIэр Савельевт. А лъэхъэнэм абы отряд зэригъэпэщу щIидза къудейуэ арати, военнэ Iуэхум фIыуэ хэзыщIыкI, зауэм Iута дэ дазэрыхыхьам куэду щыгуфIыкIащ. 111 Прозэ
Савельевым и отрядыр махуэ къэс нэхъыбэ хъурт. Фашистхэм дэнэ щIыпIи дыщезауэрт, коммунист, патриот яубыдауэ къэтщIамэ, датеуэурэ къаIэщIэдгъэкIыжырт. Апхуэдэурэ илъэс ныкъуэ екIуэкIауэ, зэгуэрым партизан уIэгъэ хьэлъэ куэд диIэ щыхъум, Советскэ Армэм и тыл жыжьэм зыпытщIащ. Кхъухьлъатэ къытхуагъакIуэри, Зини яхэту, ахэр яхьыжащ. Абы и ужькIэ Зинэ къигъэзэжакъым, езым и хирург IэщIагъэмкIэ госпиталым щылэжьэну къагъэнэжати. Ауэ зауэр екIуэкIыху, абырэ сэрэ письмокIэ дызэрыщIащ. Зауэр зэфIэкIа нэужь, Зинэ и адэм къигъэзэжащ. Ар иджы Киев дэсщ, зи закъуэу къэна и анэм бгъэдэсу. ЩIэныгъэ Iуэхухэм зритыпауэ йолэжь.
Япэ махуэхэм къыщыщIэдзауэ Алексей партизанхэм къахэжаныкIащ. ЛIыгъэкIи, зэуэным хуэIэрыхуэнымкIи абы зыкъигъэлъэгъуащ военнэ Iуэхухэм фIыуэ хэзыщIыкI цIыхуу. Нэмыцэхэм абы хэIэтыкIауэ лъагъумыхъуныгъэ яхуиIэт. ЖаIэрт ар къызыхэкIыр езым гъэрыпIэм щитам трагъэлъа бэлыхьырауэ, языныкъуэхэми хуагъэфащэурэ зыпхагъэIукIырт и къуэш, е и адэ нэмыцэхэм яукIауэ, абы щхьэкIи щысхь яхуимыIэу. Абы и зыхэщIэныгъэмрэ бийм хуиIэ щытыкIэмрэ къадэкIуэу, IэкIуэлъакIуагъэ хэлъым, Iуэхур псынщIэу икIи тэмэму ищIыныгъэм и акъылыр зэрыхуэшэрыуэм, зауэ Iэмалхэр фIыуэ зэрищIэм я фIыгъэкIэ, партизанхэм ехъулIэныгъэ хэлъу зэфIагъэкIырт сыт хуэдэ операцэри, зауэхэм сыт щыгъуи текIуауэ къыхэкIыжырт, фашист хьэдэхэр щэ бжыгъэкIэ къызэранэкIыу.
Зэгуэрым шу гуп дыхъуу дыкIуащ тIасхъэщIэх. Алексей ди гъусэтэкъым. Ар штабым щелэжьырт гъэтIылъыпIэ зимыIэ план гуэрым и зэхэлъхьэным. Дэ зэрыхуэдгъэфэщам хуэдэу, зы станицэ гуэрым нэмыцэхэм я механизированнэ частхэм я гупышхуэ щызэхэту къэтхутащ. Станицэм щыпсэу ди цIыхугъэм и фIыгъэкIэ, бийм и къарур здынэсыр тэмэму къатщIэри, ди отрядыр здэщыIэ мэзым къэдгъэзэжащ. ДыкъыздэкIуэжым, дымыщIэххэу дыIууащ бийм и грузовой машинэшхуэ. Дэ псынщIэу унафэ тщIащ бэлэрыгъауэ къытхуэза бийр зыIэщIэдмыгъэкIыну. Дишхэр лъэныкъуэ едгъэзри, гъуэгу гъунэм дыщитIысыкIащ. Автомашинэр тхуэзанщIэ зэрыхъуу, шэр тедгъэлъалъэу щIэддзащ. Дызэримыгугъауэ, фашистхэр кузовым хуэфIу ису къыщIэкIащ. Псэууэ къэна фашистхэр мафIэм зэщIищта машинэм къицIэфтхэурэ нэуфIыцIщхьэрыуэу зэбгрыжу щIадзащ. Сытми, дэ ахэри зыIэщIэдгъэкIакъым. ТIасхъэщIэххэр штабым кIуэжащ, сэ сахэмытыжу. Ди нэхъыщхьэм ираIуэтылIэжащ къахутахэмрэ ирагъэкIуэкIа операцэр зэрызэфIэкIамрэ. ЛIыгъэ зезыхьахэм абы фIыщIэ къахуищIыным хунэмыс щIыкIэ, Алексей щIэупщIащ сэ абыхэм сащIыхэмытыжымкIэ. Разведчикхэр зэуэ нэщхъей къэхъури, я пыIэр щхьэрахри щыгъуэу иувыкIахэщ, сэ сызэрыщымыIэжым и щыхьэтлыкъыу. ИужькIэ абы жаIащ нэмыцэхэр щызэтраукIам екIуэкIа зэхэуэм сыхэкIуэдауэ. ПсынщIэу и шы-уанэр зэтрилъхьэщ, тIасхъэщIэххэм ящыщу зылI зыщIигъури Алексей иунэтIащ зэхэуэр щекIуэкIа щIыпIэм.
Сыт хуэдэ щIыкIэкIэ сакъыхэхутами сщIэркъым, ауэ сэ сахэлът фашист хьэдэхэм, нэмыцэ шынел зэрысщыгъым нэхъри сахигъэгъуащэу. Ауэ ныбжьэгъум сэ сыкъимыгъуэтыжу, сылIами сыпсэуми сыздимыхьыжу ежьэжынутэкъым.
Куэдрэ къыслъыхъуа, мащIэрэ къыслъыхъуа, сытми абы хьэдэхэм сакъыхигъуэтэжащ. Март мазэти, жэщыр щIыIэт, си пкъыр зэщIэдияти 112 Прозэ
псэ хэтыжу къыпхуэщIэнутэкъым. Нэхущым Алексей штабым къэсыжащ, и шыплIэм сыдэлъу сыкъихьыжри. ЩIыунэ хуабэм сыкъыщыхутэжащ, зыкъыщысщIэжащ. Апхуэдэ щIыкIэкIэ етIуанэу абы сэ псэууэ сыкъызэтригъэнащ.
Украинэр фашистхэм къыIэщIагъэкIыжыным куэд имыIэжу, дэ къыдэхъулIащ бийм дзэщIэхэр, зауэ хуэIухуэщIэхэр зэрызэрашэ лъэмыжышхуэ гуэр ткъутэныр.
Лъэмыжыр къару тIуащIэкIэ яхъумэ пэтми, лагъымхэр щIэтлъхьэри, къэдгъэуащ. Ар къызэрыдэхъулIар Алексей зэхилъхьа Iэмалхэмрэ хьилагъхэмрэ я фIыгъэкIэщ.
Лъэмыжыр идгъэщэха нэужьым, бийр IэлфIыцIэу къызэкIуэкIри, ди ужьым къиуващ, Iэщэу яIэ псори зэщIагъэуIуэри. Операцэм хэта партизан гупым щыщу си закъуэ фIэкIа нэгъуэщI зыри псэууэ къелакъым. Алексей зэрылIыкIын уIэгъэт къытехуар: абы и бгъэр шэ къэуэжым пхиудат, и лъакъуэ ижьым хэлъ къупщхьэхэр зэпкъриудат. Си щIыбыкум изгъэукIурияуэ, ар сэ Iусхырт фашистхэм пэIэщIэ зэрыхъункIэ. Мэзылъэхэм дызэрыхыхьэу, си джэдыгур зыщыздзри субгъуащ, икIи си ныбжьэгъур абы тезгъэгъуэлъхьащ. Сытыт сэ абы иджы хуэсщIэжыфынур? А дакъикъэм сэ сыхуэхьэзырт, сэр папщIэ куэд зыщIэфа ныбжьэгъум и псэр къызэтенэну закъуэмэ, си гъащIэр стыну.
ЩылIэну дакъикъэм абы уэсят къысхуищIыжащ:
– Псэууэ мы зауэм ухэкIыжмэ, къэлъыхъуэ си бынунагъуэр, си анэм, си щхьэгъусэм, си бынхэм схуажеIэж си гъащIэр сухыху сазэрыхуэпэжар, я гъащIэр нэхуу щытыным си псэр пытыху сызэрыщIэзэуар. Сэ си гугъащ текIуэныгъэр къэдзэуа нэужь, ди унэ сыкIуэжыну, си бынхэм щIэныгъэ езгъэгъуэтыну, цIыху къахэсщIыкIыну, си анэмрэ си щхьэгъусэмрэ псэхугъуэ естыжыну. АрщхьэкIэ сэ ар къызэхъулIакъым. СынолъэIу, ди зэныбжьэгъугъэм и хьэтыркIэ, лъагъуныгъэ зэхудиIэм и фэеплъу, зыгуэркIэ дэIэпыкъуэгъу яхуэхъуф си сабийхэм.
«Мишэ, – жиIащ абы и иужьрей псалъэу, – уэ уощIэ сэ фIыуэ узэрыслъагъур, цIыху пэжу узэрыщытым, шынагъэ зэрыпхэмылъым папщIэ. Сэ сыт щыгъуи сигукIэ сыпхуэхъуахъуэу щытащ насыпыфIэ ухъуну. ТекIуэныгъэр дыдей хъуауэ унэм ущыкIуэжкIэ, дауикI, уэ къэпшэнущ Зинэ. Сывохъуэхъу, щхьэгъусэ фызэхуэхъуу, насыпыфIэу фызэдэпсэуну.»
Сэ дэнэ къэна, мыдрей партизан ар зыцIыхуу щытахэми гущIыхьэ ящыхъуащ Алексей и лIэныгъэр. Ар щытащ партизан отрядым и командирым и Iэ ижьу, отрядхэм я штабым и чэнджэщэгъу пэжу, партизанхэм псоми фIыуэ ялъагъу лIыуэ. Илъэсищ хъуащ Алексей и бынунагъуэм сызэрылъыхъуэрэ, арщхьэкIэ, сыт сымыщIэми, дэнэкIэ зызмыгъазэми къысхуэгъуэтыркъым. СщIэркъым зыхуэсхьынур. Е абы къызэринэкIахэм ящыщ зыри псэууэ къэмынауэ пIэрэ?
– КхъыIэ, къызжеIэт, сытыт абы и унэцIэр? – щIэупщIащ Рае, и нэхэр нэпсым къызэпижыхьауэ.
– Алексейр езым зыфIищыжа партизан цIэт. Нэмыцэхэм ар и цIэ-унэцIэмкIэ къалъыхъуэу щытащ, абы къыхэкIкIэ нэгъуэщI партизаныцIэ зыфIимыщу хъуакъым. ИужькIэ десэжри, ди гуапэу сыт щыгъуи АлексейкIэ деджэу щытащ. Зэ нэмыцэхэм зыпхагъэIукIауэ щытащ абы и бынхэмрэ и анэмрэ нэмыцэхэм яубыдауэ гъэру яIыгъыу, икIи езым зимыту щытмэ, бынунэм я щхьэр палъэну. Дэри а Iуэхум и 113 114
Прозэ
ужь дихьэри къэтхутащ бынунэр оккупантхэм гъэру яIыгъыу жыхуаIэр пцIыуэ, ауэ зы щIыпIэ гуэрым къыщагъуэтри яубыдыну щыхуежьэм, щэхурылажьэ цIыхухэр я дэIэпыкъуэгъу хъури, яIэщIэкIауэ, икIи сыт ямыщIэмэ, я лъэужь темыхьэжыфахэу. Ауэ щаIэщIэкIа щIыпIэр дэнэмэ къытхуэхутакъым. Алексей апхуэдизкIэ хэIущIыIу щыхъуат оккупантхэм я дежи, кърахуэкIыу щытащ и лъэужьыр, къызэраубыдын Iэмалрэ хьилагъэрэ къахуэмыгъуэту. Апхуэдэу щыщыткIэ, зыфIимыщу хъунт абы партизаныцIэ? ИпэжыпIэкIэ, абы и унэцIэу щытар Димитриевщ, зэреджэу щытари Николай Петровичщ.
– Хэтщ жы-пIа-а? – къыщылъэтащ Рае, и фэр шэхум хуэдэу пыкIауэ.
– Димитриев Николай Петрович.
Мыбдежым къэхъуащ Мышэ и жэщ пщIыхьым къыхэмыхуэн щIэщхъу: хъыджэбзыр зэфIэщахэри диваным иукIуриящ, мэхауэ.
Абы хэту къыщIыхьэжащ Зинэ. Къэщтауэ кIиящ, диваным иукIурияр щилъагъум:
– Сыт мы къэхъуар?!
Мыши, и фэр пыкIауэ хъыджэбз мэхар зэщIиубыдэурэ, жиIащ:
– Мыр илъэсищ лъандэрэ сызылъыхъуэ Димитриевым ипхъущ, Зиночкэ. Уэ шэч щызбгъэщIым, сыпкърыупщIыхьри, сэри хуэсIуэтат си ныбжьэгъум и хъыбарри, ар Димитриев Николай Петровичу къызэрищIэу, мис, зэфIэмэхащ.
– Сэ сщIат ар, си псэм ищIат! – жиIащ ЗиникI. Рае етIуанэ махуэращ зыкъыщищIэжар. Къэхъуар анэшхуэм къызэрищIэу, ипыхьыкIащ, и къуэр зэрыхэкIуэдамрэ, ар епцIыжакIуэу къалъытэу, езыхэм абы папщIэ ятелъа бэлыхьымрэ къулейсызыгъэ инымрэ хузэхыхьэжауэ.
– Сэ сщIэрт си къуэ закъуэр епцIыжакIуэу къызэрыщIимыдзынур, – жиIэрт анэшхуэм, и нэпсыкIэ щIиутхыкIыу.
* * *. Мышэ хъуэхъу къыдихри, и къуэшхэр къишащ, Раерэ анэшхуэмрэ иригъэблагъэри а хъуэхъум хигъэтащ, гуфIэгъуэр зи саулыкъур Димитриев Николай Петрович и анэмрэ и пхъумрэ къызэригъуэтыжар арауэ къажриIэри. Мазэ бжыгъэ дэкIа нэужь, Мышэ зыхэта партизан отрядым и командиру щыта Савельевыр къигъуэтыжри, ар и дэIэпыкъуэгъуу,
Москва щыхузэфIигъэувэжащ Николай Петрович и анэмрэ ипхъумрэ плIыщIрэ щы гъэ лъандэрэ кърамытыж пенсиери. Мышэ фызыжьымрэ хъыджэбзымрэ я унэцIэр Димитриев унэцIэмкIэ зэрыригъэхъуэкIыжащ.
Димитриевэ Рае техникумыр къиухри Москва Тимирязевым и цIэкIэ дэт мэкъумэш академием щIэтIысхьащ. Iуэхур гузэвэгъуэ куэди, гуфIэгъуи хэту къекIуэкIащ, Iуэхум хэтащ Мышэрэ СулътIанрэ. Ахэр хуабжьу хэсэбэпыхьащ бомбёжкэм Харьков деж щыхэкIуэдауэ щыта Коля цIыкIум и лъэужьыр къэгъуэтынми, бийм и тIасхъэщIэх Слепцовыр къэубыдынми.
8 Заказ №197 Прозэ Риммэ Рассказ
я цIыхур Дыгъуасэ хуэдэт, пщIантIэшдэмыхуэу, Астемырхуэм рэ Масирэтрэ хьэгъуэлIыгъуэр щекIуэкIар. Абы лъандэрэ илъэсищ
нэблэгъат. ихьырт: гуащэмрэ ину жаIэну Нысэмрэ къуэмрэ я зэхущытыкIэм тхьэмащыгуфIыкIми, темыгушхуэу,
дэмрэ, дауэ? гупсысэм ягъэр?
Хэт Мыпхуэдизу фIыуэ зэрылъагъуитIым я къэкIуэнур дауэ хъуну, бын ямыIэмэ?» Нэмэз щIыгъуэ къэс Тхьэм елъэIухэрт, и Iэмырым химыныну.
«Мыр зи мыгъуэу пIэрэ 115
А гуныкъуэгъуэ дыдэр яIэт Масирэтрэ Астемырри. Дохутырхэм ечэнджэщыну мызэ-мытIэу мурад ящIат, ауэ
«Иджыри дыздынэса щыIэкъым, дыщIалэщ, диIэнщ, тхьэм жиIэмэ», жаIэри къагъэнэжат.
Ауэрэ зэманыр кIуэрт. Унагъуэм псалъэмакъ къыщаIэт хъуащ а Iуэхум теухуауэ. Псоми ягъэкъуаншэр, дауи, Масирэтт. «Ди щIалэ закъуэр насыпыншэ дохъу мыбы, щIэблэншэу къегъанэ», – апхуэдэ псалъэ гуауэхэр щIэх-щIэхыурэ зэхихыжырт нысэм. Масирэт и жагъуэ дыдэ хъур и щхьэгъусэми ар зэригъэкъуаншэрт.
Масирэтрэ Астемыррэ я гуныкъуэгъуэм махуэ къэс хэхъуэрт, я зэхущытыкIэми зихъуэжырт. Масирэт и дыщ кIуэжыну зэми къытехьэрт, ауэ гъащIэм нэхъыфI дыдэу щилъагъу цIыхум пыкIмэ, мыпсэужыфыну, щIэпсэуни щымыIэжу къыщыхъурти, къызэтеувыIэжырт. ИкIэм-икIэжым Масирэт тегушхуащ, дохутыр зригъэплъу, сабий щIамыIэм и щхьэусыгъуэр къищIэну. «Сэрмырауэ къыщIэкIми, мы дунейм теткъым сэ Астемыр къызэрызгъэнэн», – егупсысырт ар. Масирэт сабий щIимыIэн лажьэ иIэу къахуэгъуэтакъым дохутырхэм. Ар Астемыр къыщищIэм, и щхьэ мыгъуагъэ хуихьыжауэ, куэдрэ щысащ гупсысэу, иужькIэ тегушхуащ езыми дохутыр зригъэплъыну. Ари узыншэу къыщалъытэм, ягури я псэри зэхуэIэфIу зэдэпсэун щIадзэжащ Масирэтрэ Астемыррэ. ЛIыжь-фызыжьми я гур псэхужри, нысащIэми нэхъ гуапэу хущыт хъуахэт.

Астемыррэ Масирэтрэ къуажэ сымаджэщым щылажьэрт. Масирэт фельдшерт, Астемыр «дэIэпыкъуэгъу псынщIэ» машинэм и шофёрт. 116
Прозэ
Куэд мыщIэу а сымаджэщым медсестрауэ къэуващ Ленэ. Ар цIыхубз лъагэт, зэкIужт. И дахагъкIэ и лэжьэгъу хъыджэбзхэм къахэлыдыкIырт. И теплъэм ещхьу, и хьэл-щэнкIи дагъуэншэт. Гъэсат, зэпIэзэрытт, Iэдэбт. Абы гу лъимытэу къэнакъым Астемыр и гуэгъуу «дэIэпыкъуэгъу псынщIэ» машинэм дэс щIалэщIэм. Аслъэн Ленэ апхуэдизкIэ игу ирихьати, хъыджэбзыр дэнэ кIуэми, къыздикIари къыздихуари къыпхуэмыщIэу, абы къыщыхутэрт. Ауэ а псор пщащэм къыфIэIуэхутэкъым. Гугъу ехьу езыгъэджа и адэ-анэм илъэситIщы нэхъ мыхъуми яхуэлэжьэжын мурад иIэти, мызэкIэ щIалэ Iуэхуи дэкIуэн Iуэхуи зэрихуэртэкъым. Хэт къыдэгушыIэну хуежьэми, «Сэ мурад сиIэщи, ар сымыгъэзэщIауэ, дунейм теткъым унагъуэ сызэрихьэн», – яжриIэрт. Ленэ цIыхухъухэм защидзейуэ къызыщыхъуа Аслъэн зы махуэ гуэрым абы еупщIащ: «Сыт апхуэдизу цIыхухъухэм уащIыщышынэр?
Зыгуэрым уи жагъуэ къищIауэ, иджы абы и фэ дэри къыдуплъу ара?» Ленэ зыри щыжимыIэм, щIалэм адэкIэ къыпищащ: «Япэу сыщыпIуплъа лъандэрэ сэ уэ фIыуэ узолъагъу. ГъащIэ гъусэ усхуэхъуну сщIатэмэ, сэр нэхърэ нэхъ насыпыфIэ щымыIэу зыслъытэжынт». А псалъэхэм ягъэпIейтеят хъыджэбзым и гур, ауэ жэуап гуэри иритыжатэкъым.
ЖэщкIэ лэжьэну къыщыхуихуэкIэ, Ленэ Аслъэн хуэзэн хуей хъурт. Зи гур IункIыбзэ тIуащIэкIэ гъэбыдауэ къызыщыхъуж хъыджэбзым и Iэпкълъэпкъым мащIэ-мащIэурэ хуабагъэ гуэр къыхыхьэрт. Аслъэнрэ абырэ я нэр зэзэмызэ зэхуэзамэ, щыблэ къеуауэ къыщыхъуу, Ленэ и напIэр ирихьэхыжырт. Ар Iэнкун зэрыхъур гуапэ щыхъурт щIалэм. Ленэ иджыри къыгурыIуэртэкъым, Аслъэн зэрилъагъуу, и гур щIэпIейтейр, ауэ щIалэм хьэкъыу пхыкIат Ленэ фIэкIа лъагъуныгъэ зыхуищIыфын цIыхубз мы дунейм зэрытемытыр. Апхуэдэу щыт пэтми, мурад ищIащ Ленэ хуищIа лъагъуныгъэм езы пщащэр къыпэджэжыху и гугъу имыщIыну. А тIум я зэхущытыкIэ дахэм кIуэ пэтми зиужьырт, апхуэдэурэ абыхэм яку къыдэхъуащ лъагъуныгъэшхуэ. ЩыIэт абы щыгуфIыкIи, ар зи жагъуэ хъуи. ЗэрыгурыIуэгъуэщи, иужьрейхэр Аслъэн зигу ирихь хъыджэбзхэрат.
ЩIалэмрэ хъыджэбзымрэ ятеухуа хъыбарыр нэсащ абыхэм я адэанэхэм дежи. Нэсащ, икIи унагъуитIми ар яфIэкъабылакъым. Уеблэмэ тхьэ яIуащ игъащIэкIэ арэзы мыхъунхэу. ЦIыхухэм я нэхъыбэм ар ягъэщIэгъуащ, ауэ абы и щхьэусыгъуэр зыщIэхэм псори къагурыIуащ. КъызэрыщIэкIымкIэ, Аслъэн и адэм Ленэ и анэр фIыуэ илъагъуу щытат. Зэи дэмыгушыIауэ, пIалъэ гуэри зэрамытауэ, къепхъуэри ихьати, къыфIэкIуэжат. ЕтIуанэуи ихьат, ауэ абы щыгъуэми хъыджэбзым къэнэн идатэкъым. Зи напэр текIауэ къэзылъытэжа щIалэм ар игъащIэкIэ бий хуэхъуащ. Аслъэнрэ Ленэрэ а Iуэхум зыри хащIыкIакъым япэщIыкIэ. Ауэ иужькIэ къыщащIами, ягу къэкIакъым езыхэм я насыпым ар зэран къыхуэхъуну.
Щэбэт пщыхьэщхьэу, Аслъэнрэ Ленэрэ зэхуэзауэ къакIухьу паркым здитым, щIалэм жеIэ:
– Ленэ, ди Iуэхум унафэ тещIыхьын хуейщ. ДызэрызэрыцIыхурэ куэд мыщIами, дэркIэ гурыIуэгъуэщ дызэпэIэщIэу афIэкIа дызэрымыпсэуфынур. Ныщхьэбэ нэхъ фIэмыкIыу ди мурадым ди адэанэхэр щыгъуазэ дощIри, жаIэм доплъ. КъыддаIыгърэ – хъарзынэщ. КъыддамыIыгърэ – дэ дегупсысыжынщ адэкIэ ди Iуэху зэрыхъунум. Уарэзы абыкIэ? Прозэ

– Сэри абы сегупсысырт, ауэ уэ япэу жыпIэным сежьэрт, – къызэщIэнауэ жиIащ хъыджэбзым.
– Абы къикIыр сэ жысIэм арэзы узэрытехъуэрщ. Сыту насыпышхуэ ар! Ленэ, сэ мы дунейм сытетыху сыпхуэсакъынущ, усхъумэнущ. – Сэри аращ, Аслъэн, – жи Ленэ, укIытауэ и щхьэр ирихьэхыурэ. ЩIалэмрэ пщащэмрэ я мурадыр къыдаIыгъакъым я адэ-анэм. – Ар ауи уигу къыумыгъэкI! – кIэщIу пиупщIат Ленэ и адэм.
Бий зэхуэхъуа унагъуитIыр зэрызэбгъэкIужын Iэмал щыIэтэкъым. Ахэр егупсысыну хуейтэкъым ныбжьыщIитIыр насыпыншэ зэращIым.
Жэщыр гугъусыгъуу изыха щIалэмрэ хъыджэбзымрэ зэхуэпIащIэу пщэдджыжьым зэхуэзащ. ЗэрызэIуплъэу, псалъэншэу псори къагурыIуащ. ЖыIэгъуейт а тIум иджыпсту я гум щыщIэр. ЗытэлайкIэ зыри жамыIэу щытащ Аслъэнрэ Ленэрэ. ИтIанэ хъыджэбзым и нэщхъеикIэр зылъагъу щIалэм къригъэжьащ:
– Сумыгъэлъагъу унэщхъейуэ. Дэ ди ныбжь нэсащ ди щхьэ и унафэ тщIыжыну. Ди адэ-анэм дакъыфIэмыIуэхуу ди насыпым щелъэпауэкIэ, къытхуэнэжыр нэчыхь едгъэтхыу унагъуэу дытIысыжынырщ. Налшык фэтэр къыщытщтэнщ, лэжьапIи къыщыдгъуэтынщи, псэун щIэддзэнщ. Ди Iуэхур къыддэзыIыгъын благъи, Iыхьлыи, ныбжьэгъуи ди куэдщ, алыхьым и шыкуркIэ. НэгъуэщI хэкIыпIэ диIэкъым.
Ди адэ-анэхэм дызэрынасыпыфIэр ялъагъумэ, къагурыIуэжынкIи хъунщ къызэрыдэкъуэншэкIар.
Хъыджэбзым и нэкIущхьэм нэпс къытелъэдащ. Аслъэн Iэбэри ар трилъэщIыкIащ икIи щабэу жиIащ: «Ленэ, сынолъэIу, уи нэпс зэи зыми иумыгъэлъагъуну. Ди насыпым нэпскIэ дыпежьэнкъым. Псори тэмэм хъунщ, умыгузавэ! Ди щIалэгъуэщ, дыузыншэщ. Псом ящхьэжращи, фIыуэ дызэролъагъу. Пщэдей укъыщыкIуэкIэ, уи паспортыр къыздэщтэ, ди нэчыхьыр едгъэтхын хуэдэу. Си Iыхьлы гуэрым сыкъигъэгугъащ къыддэIэпыкъуну. Сэ, зезгъэутIыпщынщи, фэтэр къэслъыхъуэнщ, ди нэчыхьыр зэратхыуи, дыIэпхъуэнщ.
А псалъэ дахэхэм и ужькIэ Ленэ и гур тIэкIу къызэрыгъуэтыжащ, ауэ, итIани, нэщхъейт.
ЕтIуанэ махуэм Ленэрэ Аслъэнрэ ирагъэтхащ я нэчыхьыр, махуитI дэкIри, фэтэр хъарзыни къагъуэтащ. Я унэ ягъэзэжщ, я щыгъынхэм щыщу нэхъ Iэмалыншэу къалъытэр зэщIакъуэри, фэтэр къащтам ягъэIэпхъуащ. Дунейр тIэу пкIэгъуэ зыхуримыкъу Аслъэнрэ Ленэрэ хьэпшыпхэр псынщIэу я пIэ ирагъэзэгъащ. Хъыджэбзым лыдыжу псори зэщIилъасэри, ахэр ежьащ ныщхьэбэ къахуеблэгъэнухэр зэрагъэхьэщIэн гуэрхэр къащэхуну.
Пщыхьэщхьэм къызэхуэсащ я ныбжьэгъухэри, я Iыхьлы гуэрхэри. Фэтэрыр зей унагъуэри кърагъэблэгъащ. Ахэр щыгуфIыкIащ Аслъэнрэ Ленэрэ я насыпым, хъуэхъу дахэ куэди жраIащ. Апхуэдэу Аслъэнрэ Ленэрэ япэ лъэбакъуэ хачащ я унагъуэ гъащIэм. Фэтэр къащтар зей унагъуэр гъуэгум узэпрыкIмэ щыпсэурт. ЦIыху хъарзынэхэт. Псом хуэмыдэу Ленэ къыхуэгуапэт унэгуащэр. – Ленэ, зыгуэр ухуей хъумэ, уи дзэ умыгъэшу, накIуэ. Дэ тлъэкIымкIэ дывдэIэпыкъунщ. Аслъэн къызжиIауэ сощIэ фи Iуэху зыIутыр. ЗыкIи фызгъэкъуаншэркъым, згъэкъуаншэр фи нэхъыжьхэращ, – къыжриIат Тамарэ. 117 Прозэ

Ленэ сытым хуэдэу игъэгушхуат абы и псалъэхэм. Хъыджэбзым игу къэкIыжащ фэтэрым и IункIыбзэр япэу щахуIуихам абы къажриIауэ щытар: «ФыкIуэ, тIасэ, фызэбгъурыту фыщIыхьэ фи япэ псэуалъэм. Мис апхуэдэу IэпэзэрыIыгъыу фи гъащIэ гъуэгум фрикIуэну Тхьэм жиIэ!»
Аслъэнрэ Ленэрэ зэхуэгуфIэу япэ лъэбакъуэр щIачат унэм. А дакъикъэм тIуми я гум къэкIар зыт: кIыхьми кIэщIми, нобэ дызытехьа гъащIэ гъуэгум дрикIуэнщ дызэкъуэту, гуфIэгъуи гуауи здэдгуэшу, ди лъагъуныгъэр тхъумэжу. Дунейр зэтезыIыгъэр фIыуэ зэрылъагъухэм я насыпщ, жаIэ. Ар апхуэдэу щымытамэ, куэд щIат мы дунеижьыр зэрыкъутэжрэ. Зыхэт ФIыгъуэу щыIэр зыбгъэдэлъу къызыщыхъуж ныбжьыщIитIыр нэху къекIащ, я пщэдджыжьыр я гухэлъхэми хуэдэу къабзэу, дахэу. МахуэщIэм гугъапIэ дахэкIэ хыхьа Аслъэнрэ Ленэрэ къащыхъурт езыхэм нэхърэ нэхъ насыпыфIэ дунейм темыту. ПщэфIапIэмкIэ кърих шхынымэ IэфIым Аслъэн и жейр щIэх дыдэу трихуащ. «Сыту пIэрэ си Ленэ япэ дыдэу схуипщэфIар?» – къыпыгуфIыкIащ Аслъэн. Пэшхьэкум пщафIэу бгъэдэт нысащIэми и гур фIэжэрт Аслъэн зыщIэлъ пэшымкIэ. Зэзэмызэ хукъуэплъырти, «Жей, си гъащIэ, си насып», – жиIэрт щэхуу. Аслъэн абы гу лъитат, ауэ зыкIи зыкъригъэщIатэкъым. Ленэ ещанэу къыщыкъуэплъым, напIэзыпIэм къыщылъэтщ, ар къипхъуатэри, мы дуней псор къыдэкIэрахъуэу, гуфIэжу зигъэджэрэзащ. зэманымрэ щIыпIэмрэ къыхипхъуэта таурыхъ лIыхъужьым ещхьу, ахэр къыщыхутащ дунеищIэ.
Мыбы щыIэтэкъым щIэпхъаджащIи, бзэ Iей зиIи, Iей зигу илъи. Мыр дуней жэнэт жыхуаIэрат. А щытыкIэм дакъикъэ бжыгъэкIэ ита ныбжьыщIитIым зиукIыжу къикъуэлъыкIырт. зыкъыщащIэжам, шейнычыр гъуэжькуийм Зытэлай дэкIыу, Аслъэн пщэфIапIэм щыщIыхьам, Iэнэр екIуу зэтегъэуват, шэнтитIри зэхуэзанщIэу абы бгъэдэтт. Ленэ Аслъэн и тIысыпIэр иригъэлъагъури, и щхьэгъусэм къыпэщысу езыри етIысэхащ. Мыр унагъуэщIэм я япэ пщэдджыжьышхэт.
– Уоу, ди Тхьэ! ФIыщIэ пхузощI ди насыпым папщIэ! СынолъэIу, дызэкIэрымыхуу, гъащIэ гъуэгум дрибгъэкIуэну. Нобэ зыщIэддза ди гъащIэщIэм Тхьэм гу щыдигъахуэ! Насыпыншэ, ерыскъыншэ Тхьэм димыщIкIэ! – жиIэщ, и щхьэгъусэм гуапэу еплъри, Аслъэн шхэн щIидзащ. «Тхьэм жиIэ!» фIэкIа Ленэ ину зыри жиIакъым, ауэ игукIэ щIигъужащ: «Си Аслъэн Тхьэм къысхуихъумэ».
Аслъэн Ленэ игъэхьэзыра ерыскъым хущытхъуащ, икIи дяпэкIи апхуэдэу IэфIу хуэпщэфIэну елъэIуащ. – Укъызогъэгугъэ, си псэ, – жиIащ Ленэ, Аслъэн хуэгуфIэу.
– Деплъынкъэ, деплъынкъэ. Ленэ, сэ нобэ ди лэжьапIэ Iуэху зесхуэнущ. Сыкъэзыгъэгугъахэм салъыгъуэзэжын хуейщ, – жери Аслъэн пIащIэу щIэкIащ.
Ленэ и закъуэу унэм къыщыщIэнэм, и псэр зыгъащтэ макъ шынагъуэ гуэр и тхьэкIумэм къиIуащ: «Уи насып нэху тещхьэнукъым. Уи насып нэху тещхьэнукъым.» 118 Прозэ
– Тобэ, мыр сыт телъыджэ! Сытуи наIуэу зэхэсхрэ мы псалъэ шынагъуэхэр. Ди адэ-анэхэм я арэзыныгъэ хэмылъу дызэрышащи, ар къытхуэмыгъуну арауэ пIэрэ? – игу къокI Ленэ. – Хэти сечэнджэщыну?..
Иужь псалъэхэр зэрыжиIэу, и гур Тамарэ и деж жащ. ЗимыIэжьэу зихуапэри, Тамарэхэ я унэмкIэ иунэтIащ. Ленэ и фэр зэрыпыкIамкIэ цIыхубз Iущым къыгурыIуащ ар зыгуэрым Iейуэ къызэригъэгузавэр. УнэмкIэ иригъэблагъэри, щабэу жиIащ:
– Уи фэр сыту Iейуэ пыкIа, си хъыджэбз цIыкIу. КъэхъуаIа?
– КхъыIэ, Тамарэ, емыкIу сыкъыумыщI, – къригъэжьащ Ленэ. –
Тхьэ, зэрыжысIэнури сымыщIэ. Си гур занщIэу уи деж нэжати, сыкъэкIуащ. Пэжыр жысIэнщи, сыпщоукIытэ. Мы бжесIэнур сабиягъэу къыпфIэщIу, укъысщыдыхьэшхынкIэ сошынэ. Сэ наIуэ дыдэу зы макъ гуэр зэхызох. Къытригъэзэжурэ, «Уи насып нэху тещхьэнукъым», жи абы. Тамарэ зытэлайкIэ щытащ жиIэн къыхуэмыгъуэту, итIанэ Ленэ гуапэу зыкъыхуигъэзащ:
– Си деж укъызэрыкIуам емыкIу лъэпкъ илъкъым, си хъыджэбз. Умыгузавэ, ар къыхэкIагъэнкIэ хъунущ мы махуэ екIуэкIахэм гуныкъуэгъуэу фызыхэтам. КъыпфIэщIауэ аращ. Апхуэдизу узэмыныкъуэкъуж. Фэ лей зефхьакъым, фи насып фхъумэжауэ аркъудейщ. Уи
гур утIыпщи, хуиту псэун щIэдзэ. Фи адэ-анэхэми зэгуэр къагурыIуэжынщ зэрыщыуар.
ЦIыхубзитIыр зыкъомрэ зэдэуэршэрри, Ленэ фэтэрым къигъэзэжащ, и гур нэхъ къызэрыгъуэтыжауэ. Тамарэ къыгурыIуат Ленэ зэхиха макъым фIы къызэрыримыкIуэнур. «Алыхь-алыхь, мыбы я насыпым зыгуэр зэран къыхуэхъунущ. Язалыхь, гущIэгъу къахуэщI!», – и щхьэ хужиIэжащ абы. Куэд дэмыкIыу Тамарэ къыдэкIащ тыкуэным кIуэну. Аслъэн и машинэр къыIулъэдэжауэ щилъагъум, и псэр тыншыжащ.
Аслъэн зэ фIэкIа бжэм теуIуатэкъым, Ленэ гуфIэжу ар къыщыIуихам. – Сыкъэзыгъэгугъахэм сыкъагъэпцIакъым. Тхьэмахуэ дэкIмэ, тIуми лэжьэн щIэддзэнущ, – жи Аслъэн гуфIэу. – Уэ – республиканскэ сымаджэщым, сэ – «дэIэпыкъуэгъу псынщIэм». Абы и псалъэхэр щызэхихым, и гуфIэкIэр щилъагъум, Ленэ и гукъеуэр мащIэу щхьэщыкIащ. И гур къызэрыгъуэтыжащи, щогуфIыкI и щхьэгъусэм къыхуихьа хъыбарыфIхэм.
Ленэ и Iэнэр екIуу зэгъэпэщауэ щилъагъум, Аслъэн лъэкIакъым и гурылъ щэхухэм ящыщ зы къимыIуэтэн:
– ПщIэрэ, Ленэ, сэ хъуэпсапIэу сиIэр? СыкъыщыщIыхьэжкIэ, мис мыпхуэдэу си Iэнэр зэтету, си щхьэгъусэмрэ си бынхэмрэ гуфIэжу
къыспежьэнырщ. Шэч къытесхьэркъым дэ апхуэдэу дызэрыпсэунум.
Ленэ ар и гуапэ хъуащ. Езыр къыщыхъуа унагъуэр апхуэдэут зэрыщытыр. Нобэр къыздэсым абы и адэ-анэм я зэхуаку нэмысрэ пщIэрэ дэлът. КъыхуэщIэжыркъым, и адэр къэту, абы и анэм и щхьэр пIэщхьагъ щыхуихьа. Сыт къэмыхъуами, я макъ зрагъэIэтауэ зэпсалъэу зэикI зэхихатэкъым. Апхуэдэ хабзэм щIапIыкIа пщащэр унэгуащэ телъыджэ зэрыхъунум шэч хэлътэкъым. Шхэн зэраухыу, Аслъэн жеIэ:
– Ленэ, мурад сщIащ си адэ-анэм я деж зэ тезгъазэу, ахэр щIегъуэжарэ щIемыгъуэжарэ къэсщIэну, щIегъуэжамэ, ди Iуэху зэрыхъунумкIэ сечэнджэщыну. Пщэдей сыкIуэжын си гугъэщ. Иджы дыдэгъэкIи мы 119 120
Прозэ
къалэ дахэм зыщыдгъэплъыхь, паркым дыгъакIуэ. Ди нэгу зедгъэужьынщ, ди къэкIуэнуми дытепсэлъыхьынщ. – ЗэрыжыпIэщ, – жи Ленэ. – Куэд щIащ сэ паркым сызэрымыкIуэрэ. МащIэу едзакъэщ, дахэу зыкъахуапэри, Аслъэнрэ Ленэрэ ежьащ лъэсу. Мы къалащхьэм теухуауэ Аслъэн куэд ищIэрт, хьэлэмэтуи тепсэлъыхьырт. Ленэ абы жиIэхэм апхуэдизкIэ дихьэхати, блэкIи къыблэкIыжи илъагъуртэкъым. Мы дуней псом езы тIум фIэкIа тету ямыщIэу, ахэр ирикIуэрт уэрамышхуэм, я щхьэр лъагэу Iэтарэ, гуфIэгъуэр я нэгум кърихыу.
ПщыхьэщхьэхуэкIуэт, лэжьыгъэ нэужьти, паркым цIыху куэд итт. Сабийхэми къажыхьырт, зэрыгъэкIийуэ. Ленэрэ Аслъэнрэ абыхэм къабгъэдэувыIэу щадэджэгу щыIэт. Сабийхэм ядэщIыгъу балигъхэм мы ныбжьыщIитIыр зэрышагъащIэу зэрыщытыр къагурыIуа хъунти, къайхъуэхъурт я насып ин хъуну, сабийкIэ Тхьэшхуэр къахуэупсэну. ТетIысхьэпIэ нэщI къагъуэту тIэкIу загъэпсэхуну щетIысэхам, Аслъэн Ленэ и Iэр IитIкIэ иубыдри, и нэм гуапэу щIэплъэурэ жиIащ:
– Си псэ, си нэ, си гъащIэ! Мы уафэ дахэр къытщхьэщыту, дунейр зэтезыIыгъэ мы сабийхэм дахэту тхьэ пхузоIуэ пщIэ пхуэсщIу, лъагъуныгъэ къабзэ пхузиIэу си псэр пытыху сыбдэпсэуну. Ленэ и нэпсыр къыфIекIуащ. ГуфIэгъуэ нэпсым и IэфIагъыр
иджыт Ленэ япэу щызыхищIэр. Ар зылъэгъуа Аслъэн пщащэм игу къигъэкIыжащ зэи и нэпс цIыхухэм яримыгъэлъагъуну къызэригъэгугъауэ щытар.
– Мыр гуфIэгъуэ нэпсщ, Аслъэн. Абы нэхъ IэфI дунейм теткъым. Сыту тхьэмыщкIэ ар зыхэзымыщIа цIыхур. Апхуэдэр зэи и насыпым Iумыуауэ аращ. Сэ жысIэфынущ насыпу щыIэм я нэхъ дахэм сыхуэзауэ. Зы лъэIущ ди Тхьэшхуэм хузиIэр – ар къысхуихъумэну.
– Iей уигу къыумыгъэкI, си псэ. Зыщумыгъэгъупщэ: лIэныгъэм фIэкIа, Iэмал зимыIэ щыIэкъым. Сыт къэмыхъуами, умыгужьей, уи щхьэ мыгъуагъэ хуумыхьыж. Гугъуехьым ущышынэу, узыхуежьа Iуэхуми укъыпэрымыкIыж.
Аслъэн жиIэхэм Ленэ щыму щIэдэIурт. А дакъикъэм абы дэнэ щищIэнт, и къарур хуримыкъуу, а псалъэхэм епцIыжын хуей зэрыхъунур, зыри сэбэп къыхуэмыхъужу, и насыпыр зэрыIэщIэкIынур.
Жэщыр фIыуэ хэкIуэтауэ гъуэлъыжа щIалэмрэ хъыджэбзымрэ щIэх дыдэу жей IэфIым хилъэфащ. ПщIыхьым здыхэтым, Ленэ аргуэру зэхихащ махуэм и тхьэкIумэм къиIуа макъыр. Къащтэри, къызэщыуащ. Аслъэн къигъэушынкIэ шынэу, ар хуэмурэ къэтэджри ваннэмкIэ щIыхьащ. «Си псэр гузэвэгъуэ хэзыдзэ мы макъыр дэнэ къыздикIыр? Мыр нахуапIэ хьэмэрэ пщIыхьэпIэ? Ди адэ-анэхэм я деж къыщытхьа гуэныхьым щхьэкIэ, ди Тхьэм тезыр къыттрилъхьэну арауэ пIэрэ? Къэхъуар пшыныжын хуеймэ, сэ къызощтэ тIуми ди гуэныхьыр. Уоу, ди Тхьэ, къытхуэгъэгъу!» – и щхьэ хужеIэж Ленэ. И лъэIур зыхуигъэзам зэхиха къыфIэщIу, и Iэмырми химынын и гугъэу, Ленэ пэшымкIэ щIыхьэжащ. * * *
Нэху къызыхуекIа махуэм ныбжьыщIитIыр нэжэгужэу пежьащ,
гузэвэгъуэшхуэ къазэрыхуихьынур я пщIыхьэпIи къыхэмыхуэу. Прозэ
ПсынщIэу заужьри, ахэр екIуэлIащ я лэжьапIэщIэм. Аслъэн, укъыщыдэкIынур пщэдейщ, къыщыжраIэм, мурад ищIащ къуажэм ехыжыну, икIи, Ленэ зэрыжриIауэ щытам тету, и адэ-анэм захуигъазэу, я унафэм зихъуэжарэ зимыхъуэжарэ къищIэну. Аслъэн я пщIантIэм зэрыдыхьэжу, и псэр гузэвэгъуэм зэщIиубыдащ. Зэи хэтащ къыдигъэзыкIыжыну, ауэ тегушхуэри и лъэр унэмкIэ иунэтIащ. И къуэр къызэрыщIыхьэжыр къэзылъэгъуа анэр занщIэу къыщIэкIащ. И адэр щIэсти, Аслъэн къыхудэплъейри, ткIийуэ жиIащ:
– Къохъусыж, сытым укъытхуихьыжа?
– Зы унафэ гуэр. Псалъэр и кIэм нригъэгъэсакъым и адэм.
– Псори узэрыхуейуэ пщIауэ, иджы сыт хуэдэ унафэ узыпэплъэр? Уэ уебэкъуащ ди унафэм, – жиIащ лIы губжьам.
– Ди адэ, сэ сыкъыщIэкIуэжар ди Iуэхум нэгъуэщI зыгуэру феплъыжауэ пIэрэ, жысIэри арати, фэ сэ слъагъухэм зыкIи зыфхъуэжакъым. Фэ фыхуейкъым сэ насыпыфIэу сыпсэуну. Ауэ, дауэ мыхъуми, сэ икIи сыкъэкIуэжынущ, икIи фыслъагъунущ, бын къалэни фхуэсщIэнущ, ауэ си дзыхь фэзгъэзыжынукъым.
Адэр зэуэ нэщхъей къэхъуащ, и гум ежэлIащ къуэм и псалъэхэр. КъыгурыIуащ нэхъыщхьэ дыдэу зэадэзэкъуэм яку дэлъын
хуейр – дзыхь зэхуэщIыныгъэр – зэрыдэкIуэдыкIар. Абы и къуэр ицIыхужырт – езыми ещхьу, зэ ищIа унафэм ар пхутекIынутэкъым. Адэр къэтэджри нэгъуэщI пэшымкIэ щIыхьащ. Ар щIалэм къызэрыгурыIуар а тIум зэжраIэнур зэжраIауэщ.
– ФIыкIэ, ди адэ, – жиIэри ар унэм къыщIэкIыжащ, гукъеуэшхуэ иIэрэ губжьым и бгъэр къызэгуичу. Аслъэн и машинэм итIысхьэжщ, макъышхуэ иригъэщIу къигъатхъуэри, ежьэжащ, и нэм щIы имылъагъуу. Ленэ и япэ лэжьэгъуэ махуэр иухати, псынщIэу зигъэхьэзырыжри къежьэжащ. Аслъэн щIэс и гугъэу, пIащIэу къэкIуэжащ. Унэр нэщIт. «Куэд щIащ къэсыжын зэрыхуейрэ», – егупсысырт Ленэ. Гузавэ къищтауэ, къикIукI-никIукIыу, пэшым зыкъомрэ щIэтащ. ПщэфIэн щIидзат, ауэ абыкIи теуртэкъым, къищтэ хьэкъущыкъухэри зэрэ-тIэурэ Iэпыхуат. «Мыр сыт мы къысщыщIар? Щхьэ мыпхуэдизу сыгузавэрэ? Къэсыжынкъэ иджыпсту», – зытригъэужырт Ленэ. Машинэ макъ зэрызэхихыу, щхьэгъубжэм бгъэдэлъадэрти, нэщхъейуэ къыбгъэдэкIыжырт. Аслъэн Iей гуэр къыщыщIыну и пщIыхьэпIи къыхэхуэртэкъым абы, къэзыгъэгузавэр, я деж я жыIэ едаIуэу, къэмыкIуэжыххэмэ, жиIэу арат. «Сыт иджы сщIэнур? Хэти сечэнджэщыну? Сыт узыкIэ мы си гум иIэри?..» – гузавэрт Ленэ. Телефоныр къипхъуатэри, жэщыр зэрыхэкIуэтари, емыкIу къызэрихьри къыфIэмыIуэхужу, Тамарэ и деж псэлъащ:
– Тамарэ, тхьэм щхьэкIэ къысхуэгъэгъу узэрызгъэпIейтейр. Аслъэн и адэ-анэм я деж нышэдибэ кIуэжати, къигъэзэжакъым. Сэ хъыбар симыгъащIэу, абы къэт и хабзэкъым. Зы мыгъуагъэ гуэр къыщымыщIауэ си фIэщ хъуркъым.
– Ленэ, сэ бжесIатэкъэ ущыхуейм деж укъэпсэлъэну. Умыгузавэ, иджыпсту дынэкIуэнщи, зыгуэр къэдгупсысынщ. ЗанщIэу Iей уигу щхьэ къэбгъэкIын хуей?..
Дакъикъэ зыбжанэ дэкIри, бжэм зыгуэр къытеуIуащ. Ленэ жэри ар псынщIэу Iуихащ, Аслъэн къэсыжа и гугъэу. АрщхьэкIэ бжэм адэкIэ 121 122
Прозэ
къыщытыр Тамарэрэ абы и щхьэгъусэ Муридрэт. Ахэр къыщилъагъум, Ленэ мафIэу къызэщIэнащ.
– Хъунщ иджы, – жи Тамарэ, – мыбы ущIыщыукIытэн щыIэкъым, ар фи Iуэхум щыгъуазэщ. Дэри ди насыпыр занщIэу зэтеувакъым, гугъуехь куэдми дыIууащ. Япэу дэ къэтщIэн хуейр Аслъэн къуажэм къыдэкIыжарэ къыдэмыкIыжарэщ.
– Ленэ, – къригъэжьащ Мурид, – Аслъэнхэ я телефон номерыр пщIэрэ?
– СощIэ.
Мурид здэпсэлъам, зыкъомрэ къащтакъым телефоныр, иужькIэ цIыхубз гуэрым къытрихащ.
кIуэ, – жиIэри трилъхьэжащ.
– Хэт хъуну ар? Мыбыхэ гуауэшхуэ яIэщи, фраблагъэмэ, фыкъаМурид къыгурыIуат Аслъэн зыгуэр къызэрыщыщIар, ауэ къежьэу щыс цIыхубзитIыр игъэгужьеякъым.
– Къызэпсэлъа цIыхубзым жиIахэр тэмэму къызгурыIуакъым. А къуажэм щыщ гуэр соцIыхури, сыкIуэжынщи и телефон номерыр къэзгъуэтыжынщ. Абы къыджиIэнщ Iуэхур зыIутыр.
Подъездым къызэрыщIэкIыжу, Мурид ину хэщэтыкIри, и щхьэ хужиIэжащ: «Уэлэхьи, а зи макъ зэхэсха цIыхубзым жиIахэр Аслъэн и адэ-анэм емыпха.». Аслъэнхэ я къуажэм дакъикъэ бжыгъэкIэ унэсынути, занщIэу кIуэмэ нэхъ къезэгъыу къилъытащ Мурид. И мурадыр и щхьэгъусэм жриIэмэ нэхъ фIэтэмэмти, ар Ленэхэ псэлъащ. Телефоныр Ленэ къипхъуэтащ, и гур къилъэту.
– Ленэ, Муридщ ар. КхъыIэ, Тамарэ етыт трубкэр.
– Алло, хэт ар? – гузавэу щIоупщIэ Тамарэ.
– Сэращ. Аслъэнхэ я къуажэм сежэхыу къэхъуар къэсщIэну си мурадщ. Ауэ, зыгуэр къызгурыIуэжыххэу щытмэ, абы хъыбарыфI къикIынукъым. – Хъунщ, дыножьэнщ. Аслъэн къызэрыбгъуэту схужеIэж дызэригъэгузэвам щхьэкIэ, тезыр къызэрытехуар.
Тамарэ зэрылъэкIкIэ тригъэуну хэтт Ленэ. Мурид зэрыхуэзам, зэрыдэкIуам и гугъу хуищIырт. Ауэ тIури зэгупсысыр зыт – Аслъэнт.
Зытэлай дэкIри, Ленэ зэуэ жиIащ:
– Тамарэ, сэ си Аслъэн псэужкъым.
Езы Тамари зыхищIэрт зы бэлыхь къызэрыхъуар, ауэ, итIани, хъыджэбзым жиIэр хуидэркъым:
– А жыпIэр сыт, Ленэ? Щхьэ Iейм уеджэрэ? ЦIыхухъур къыщыгуви къохъу. Абыхэм дэ дафIэпсэлъэрей щхьэкIэ, езыхэр нэхъ Iеижщ. Зэныбжьэгъухэр зэхуэзамэ, нэху щыху щысыфынущ уэршэру, куэзыр е шахмат джэгуу.
– Сыт куэзыр? Сыт шахмат?.. Аслъэн игъащIэм тIуми Iэпэ хуихьакъым. Ар псэууэ щытамэ, дунейм теттэкъым си деж къэмыкIуэжу къызэрынэн. Тамарэ, Аслъэн зы мыгъуагъэ къыщыщIащ. Си псэм жеIэ ар зэрымыпсэужыр.
– Апхуэдэу жумыIэ, си хъыджэбз. Iейм уемыджэ, – жиIэрт Тамарэ.
Мурид къуажэкум фIэкIауэ здежэхым къилъэгъуащ зы унагъуэ гуэрым я куэбжэр зэрызэIухар, бжэIупэми машинэрэ цIыхуу куэд зэрыIутыр. Ар и машинэм къикIщ, куэбжэ дыхьэпIэм деж щызэхэт щIалэхэм ябгъэдыхьэри щIэупщIащ:
– Мыр Аслъэнхэ я унэ? Прозэ
– Уэлэхьи, а тхьэмыщкIэм и цIэм иджы «мыгъуэр» къыпыувам, – жэуап кърет щIалэхэм ящыщ зым. – Iэгъу! Сыт къэхъуар?.. Сэ абы сриныбжьэгъущ. Сыт тхьэмыщкIэм къыщыщIар?
– Уэлэхьи, гъуэгум тежри, жыгым еуамэ. Я гъунэгъухэм зэрыжаIэмкIэ, ар я деж псынщIэу къыIужыжри, дакъикъэ бжыгъэ нэхъ дэмыкIыу, мы хъыбар Iейр къэIуащ.
Мурид пщIантIэми дыхьэщ, хабзэм тету дыуэри ищIщ, Аслъэн и адэм, и Iыхьлыхэм яхуэгузавэщ, абыхэм ящыщ гуэрым Ленэ къыщагъуэтынур жриIэри къыдэкIыжащ.
Машинэм псынщIэ зримыгъэщIмэ нэхъ къищтэу, Мурид хуэму къежьэжащ. КъыздэкIуэжым йогупсыс къэхъуа гузэвэгъуэшхуэр Ленэ жриIа зэрыхъуну щIыкIэм. Мурид къыщыщIыхьэжым, цIыхубзитIыр зэуэ къыщылъэтащ. ЛIым и нэщхъеикIэмкIэ къащIащ абы хъыбарыфI къызэримыхьар. – Си Аслъэн! Хьэуэ!.. Хьэуэ!.. – жиIэу Ленэ къыхэкIиикIри, зэщыджэу гъын щIидзащ. Тамари гъырт, Муридти, и щхьэр къыхуэIэтыртэкъым. Хьэлэмэтщ гъащIэр. Дыгъуасэ зэрымыцIыхуу щытахэр нобэ гуауэм зэришэлIэнкIэ мэхъу, игъащIэ лъандэрэ зэрыцIыхуу щыта фIэкIа умыщIэну. Iыхьлыхэм, благъэхэм я деж щумыгъуэт гущIэгъур апхуэдэхэм щахэлъ щыIэщ. АтIэ, гущIэгъу зыхэмылъым цIыхукIэ уеджэ хъуну?!
Тамарэ Ленэ бгъэдэкIуатэщ, IэплIэ хуищIри хуэмурэ къригъэжьащ:
– Ленэ, си хъыджэбз цIыкIу, уи гъыныр гъэувыIи, Мурид жиIэм дегъэдаIуэт. Зыри къэмыхъуами пщIэркъым.
– Ди жагъуэ зэрыхъунщи, сэ хъыбарыфI къэсхьакъым. Аслъэн. Аслъэн мыгъуэ щыIэжкъым. Ленэ ину гъыуэ щIидзати, Мурид зиущэхужащ. ИужькIэ псори яжриIэжащ, езым къызэрыхуаIуэтэжам тету.
– Еууей, тхьэмыщкIэ. Сыту мыгъуэ гъащIэ кIэщIт. – жи Тамарэ. –
Зы гъащIэщ къыдитари, ари щиухынур зыми тщIэркъым. Щхьэж и натIэм итым хуэзэнущ. Аслъэн мыгъуэм гъащIэу хухихар арат зэрыхъур. Уи гур гъэбыдэ, си хъыджэбз цIыкIу.
Тамарэ и псалъэхэр жиIэн имыух щIыкIэ, Ленэ «Аслъэн» жери ину къыхэкIиикIри къызэфIэмэхащ. – ПсынщIэу, Мурид, псынщIэу скорэм къеджэ, хьэуэ сымаджэщым жэ, абы нэхъ щIэх унэсынущ, хьэуэ скорэми къеджэ сымаджэщми жэ, – гужьеят Тамарэ. Тамарэ сыт имыщIэми, Ленэ зыкъыхуегъэщIэжыртэкъым. Абы и фэр апхуэдизкIэ пыкIати, псэ Iуту зэрыпщIэн щыIэтэкъым. Мурид къыщIэлъэдэжащ, дохутыр щIалэ и гъусэу. Абы занщIэу къипщащ Ленэ и давленэр, игу къеуэкIэр къипщытащ, щIэупщIащ къэхъуамкIэ. Мастэ гуэрхэр хилъхьэри, Ленэ хуэмурэ зыкъищIэжащ. ЗыкъищIэжащи, и нэпсыр уэру къыщIэжу, гуIэ гъыбзэр къреш псалъэншэу. Дохутырри нэщхъейуэ еплъырт хъыджэбзым, ауэ абы и плъэкIэм хэплъагъуэрт Ленэ и дахагъэм зэрыдихьэхар. Апхуэдэ зыхэщIэныгъэр мыбдеж къыщемызэгъыу къэзылъытэжа щIалэр, тIэкIуи укIытэжащ, гу къыслъатауэ пIэрэ, жыхуиIэу. Ауэ, итIани, ар хьэзырт хъыджэбзыр 123 Прозэ
занщIэу къипхъуатэу ежьэжыну. «Сыт делагъэ мы си гум къэкIыр?» – и щхьэ хуэшхыдэжырт ар. Дохутырым иджыри зэ Ленэ и щытыкIэр къипщытэри, абыкIэ и гур зэгъауэ щIэкIыжащ, ауэ машинэм имытIысхьэж щIыкIэ Мурид зыкъыхуигъэзащ:
– Мыпхуэдэ гуауэм узышхуэ хэзых щыIэщ. Фыхуэсакъ. Iэмал зэриIэкIэ тевгъэуну фыхэт. И закъуэу къэвмыгъанэ. Сэ сыкъылъыгъуэзэнщ. Ауэ зыгуэркIэ фыкъысхуей хъумэ, фынэпсалъэ. Сэ си цIэр Заурщ.
Ар жиIэщ, и телефон номерыр зытет тхылъымпIэ кIапэр Мурид къритри, ежьэжащ. Ежьэжами, и гур Ленэ и пэшым къыщIэнащи, а хъыджэбзым емыгупсысын лъэкIыркъым. «Мыр сыт? Мыр дауэ? Зэ Iуплъэгъуэм лъагъуныгъэшхуэ къыщигъэщI щыIэщ, щыжаIэм си фIэщ хъууэ щытакъым. Иджы сэ.». ЩIалэм игъащIэм игъэунэхуатэкъым апхуэдэ зыхэщIэныгъэ.
Тамарэрэ Муридрэ гу лъамытэу къэнакъым дохутыр щIалэр тIэкIу щтэIэщтаблэ зэрыхъуами, и нэр къытримыхыу Ленэ зэреплъами. Абыхэм зыкIи ягъэкъуэншакъым дохутыр щIалэр, сыту жыпIэмэ апхуэдиз дахагъэ зыбгъэдэлъ хъыджэбзым удимыхьэхынкIэ Iэмал зимыIэти.
Жейм хилъэфа пщащэм и щхьэм Тамарэ щабэу Iэ дилъэри, гъунэгъу дыдэу етIысылIащ. Зэман кIэщIым къриубыдэу къэхъуамрэ адэкIэ Ленэ и Iуэхур зэрыхъунумрэ егупсысу здэщысым, и щхьэгъусэр къыщIыхьэжащ. И Iэр Тамарэ и дамащхьэм гуапэу трилъхьэри, щэхуу жиIащ: «НакIуэ, тIэкIу дедзэкъэнщ. Ар щIэх къызэщыунукъым, умыгузавэ». ПщэфIапIэм и бжэр къызэрыхуищIу, Тамарэ щэхуу жиIащ:
– Уоу, ди Тхьэ, сыту гуауэшхуэ мы къэхъуар! Сыту Iей мыгъуэу зыкъызэридзэкIа мыбыхэм я насыпым. Мы гуауэм Ленэ и закъуэ пэлъэщыну?
– Пэлъэщынщ, Тамарэ. Дэ зыщIэдгъакъуэмэ, хуэм-хуэмурэ зыкъищIэжынщ, – жиIащ Мурид.
ГъащIэм къыщыхъухэм ягъэIущурэ мэпсэу цIыхур. Абыхэм узыщIагъэгупсысыж, уи гъащIэм хэт цIыхухэр нэхъри пфIэлъапIэ ящI. Апхуэдэу, нобэ къэхъуа гуауэм Муридрэ Тамарэрэ нэхъри нэхъ зэпэгъунэгъу ищIат. Дэтхэнэ зыри егупсысауэ къыщIэкIынт гъащIэр зэрыкIэщIымрэ фIыуэ плъагъу цIыхур бетэмалу пIэщIэкIынкIэ зэрыхъунумрэ. Мурид и щхьэгъусэр быдэу зэщIиубыдэри, абы и Iэр и нэм, и Iупэм хуихьащ. Псалъэ лей хэмыту тIуми къагурыIуащ я лъагъуныгъэр мы къэхъуам нэхъ быдэж зэрищIар. Тамарэрэ Муридрэ нэху щыху Ленэ бгъэдэсащ. ИджыкIэ ущIэгузэвэн щыIэтэкъым: Ленэ мамыру жейрт. Ауэ тIуми ящIэрт, абы и щытыкIэм зыгуэркIэ къигъэгузавэ хъумэ, дохутыр щIалэр къызэрысынур.
Ленэ къыщызэщыуам, занщIэу къыхуэщIэжакъым къэхъуар. Езыр здэщыIэри Тамарэрэ Муридрэ къыщIыбгъэдэсри къыхуэгубзыгъыжыртэкъым. Ауэ, хуэмурэ пэшыр къыздиплъыхьым, Аслъэн и цыджанэ диваным илъыр къызэрилъагъуу, ину къыхэкIиикIащ, икIи зы ткIуэпс къызыщIэмынэжауэ къыпщыхъу и нэ дахитIым уэру нэпс къыщIэжащ, иужькIэ зыхуэмыубыдыжу гъын щIидзащ. – Ленэ, си хъыджэбз цIыкIу, Алыхь Iэмырщ къэхъуар. Абы дэ зыри тхухэлъхьэнукъым. А тхьэмыщкIэм кърипэса гъащIэр арат зэрыхъур. 124 Прозэ
Ауэ, къигъэщIар мащIэми, Аслъэн насыпыфIэу щытащ. Щытащ, и гъащIэм уэ укъыхыхьати. Фэ фызэрызэхуэзар насыпышхуэт тIум фи дежкIи. Апхуэдэ насыпкIэ ди Тхьэр псоми яхуэупсэркъым. ПлъапIэу ар яIэми, цIыху зырызыххэщ а насыпыр игъэунэхуну къызыхуихуэр. Фэ абы фыщыщт. Ленэ, Тамарэ жиIэхэм щIэдэIуурэ, хуэм-хуэмурэ гъын щигъэтащ. – КхъыIэ, къысхуэвгъэгъу мыпхуэдэ бэлыхь фызэрыхэздзар, – жиIащ абы хуэму. – ИгъащIэкIэ сщыгъупщэнукъым икIи схуэпшыныжынукъым фэ сэ къысхуэфщIар. Сэр щхьэкIэ фымыгузавэ. ФыкIуэж, фыкIуэжи, зывгъэпсэху. Ауэ, кхъыIэ, фи Iуэхур хуэхъумэ, пщэдджыжь фыкъыIухьэ. ЗыгуэрхэмкIэ сынывэчэнджэщынут. Ауэ иджыпсту, хъунумэ, си закъуэу сыкъэвгъанэ. Фи жагъуэ фымыщI. – Хъунщ, Ленэ. Ауэ пщIэну дыхуейщ: Муридрэ сэрэ сыт щыгъуи щIэгъэкъуэн дыпхуэхъунущ. Зыщумыгъэгъупщэ ар, – жиIащ Тамарэ.
Ленэ и закъуэу къыщынэм, зы напIэзыпIэм и нэгу щIэкIыжащ Аслъэн япэу щилъэгъуа махуэм къыщыщIэдзауэ нобэ къытепсыхьа гуауэшхуэм нэс. Абы ищIэжырт Аслъэн псалъэ дахэу къыжриIахэри, сыт къэмыхъуами, уи нэпс нэгъуэщIым иумыгъэлъагъу къызэрыжриIари. Ленэ и нэпс зыми иригъэлъагъунукъым, ауэ иджыпсту, зыми къамылъагъуу, абы игъеижынущ и лъагъуныгъэр, и щхьэгъусэ дахэр. БампIэм къызэгуич и гущхьэр сыткIэ игъэтIысыну, нэпс хуиту щIимыгъэкIмэ?.. Ленэ и нэр Аслъэн и цыджанэм аргуэру щытехуэм, къыщылъэтщ, ар къипхъуатэри быдэу и бгъэм кIэрикъузащ, кIэрикъузащи ину и макъ къызэрихькIэ магъ.
Абы хэту, бжэм зыгуэр къытеуIуащ. Тамарэрэ Муридрэ къагъэзэжауэ зи гугъа Ленэ, псынщIэу и нэпсыр щIилъэщIыкIри, бжэр Iуихащ. Бжэм адэкIэ къыщытт халат хужь зыщыгъ щIалэ. Ленэ къыхуэщIэжакъым ар хэтми. ЩIалэри, къэуIэбжьауэ, зы псалъэ хужымыIэу щытщ. Абы и гугъакъым езы Ленэ бжэр къыIуихыну. «Сыту си насыпт, лэжьыгъэ нэужьым сыкъэкIуэжа нэужь, мис мыпхуэдэу Ленэ бжэр къысхуIуихамэ», – игу къэкIащ щIалэм.
Гупсысэ нэпцIым хэт щIалэм зыкъригъэщIэжащ Ленэ и макъ щабэ – Хэт ухуейт? Ущымыуауэ пIэрэ? Сэ уэ усцIыхуркъым.
Ленэ и теплъэ дахэм екIуж и макъ гуакIуэм щIэдэIу Заур, цIыхубзыр зэуэ IуимыгъэщтыкIын папщIэ, къыпыгуфIыкIри гуапэу жэуап къитащ:
– Ленэ, сэ си цIэр Заурщ. Уэ сыкъыумыцIыхужынкIи хъунщ. Дыгъуэпшыхь Мурид къриджэу къэкIуа дохутырыр сэращ. Дауэ щыту пIэрэ, жысIэри, сыкъыIухьауэ арат. Си гуапэщ нэхъыфI узэрыхъуар. – Берычэт бесын. Къысхуэгъэгъу, ауэ сыбдэуэршэрыну апхуэдэ гукъыдэж сиIэкъым, – жиIэри Ленэ бжэр хуищIыжащ.
Заур бжэм деж къыIунауэ здыIутым и щхьэ хужеIэж: «Сэ игъащIэкIэ узбгынэнукъым! Гуауэшхуэ уиIэу, уи нэм нэпс щIэту сыпIущIами, сэ слъэкI къэзгъэнэнкъым уи нэ дахитIым гуфIэ нэпс щIэту слъагъун папщIэ.»
Ленэ гъуэлъыпIэм бгъэдыхьэри Аслъэн здэщылъу щыта лъэныкъуэм и кIыхьагъкIэ Iэ дилъащ, икIи, и гур къызэфIэнами, и зы нэпс зэрытримыгъэткIуэным хэту, жиIащ:
– Аслъэн, сэ сощIэ уи псэр мыбдеж къызэрибнар. Си псэ, сэ дауэ
уэрыншэу сызэрыпсэунур?.. Уэ узытемытыж дунейм сыт сэ щысщIэнур?.. Къысхуэнэжыр зыщ: лIыгъэ зыхэслъхьэнщи, зы цIыхум ездахэм: 125 Прозэ
гъэлъагъункъым си нэпс. Мы дунейм сытетыху си гум ущызгъэфIэнщ, си лэжьыгъэм къыпэкIуэм уи Iыхьэ хэзгъэкIынщ. Алыхьышхуэм фIэкIа зыми ищIэркъым сэ къыспэщылъыр, ауэ, сыт къэмыхъуами, уэ пхузиIэ лъагъуныгъэр къыздэгъуэгурыкIуэнущ.
И гум илъу хъуар Аслъэн «хуиIуэта» нэужь, ар зыхэлъу щыта лъэныкъуэмкIэ пIэр щищIыжри гъуэлъыжащ Ленэ, ауэ и нэпсыр мыгъущу, гугъусыгъуу ирихащ жэщыр.
Тамарэрэ Муридрэ нэхущым къызэщыуащ. Мурид къыщIэкIри къатитхуу зэтет унэмкIэ плъащ, Ленэ и пэшым уэздыгъэ къыщыблэм зригъэщIэну. Щхьэгъубжэ нэхур къыщилъагъум, нэху къытещхьащи, ари хъарзынэщ, жиIэри, и гур псэхужауэ унэм щIыхьэжащ. Тамарэ, и щхьэгъусэм пщэдджыжьышхэр къыхутригъэувэри, езыр телефоныр зыщIэт пэшымкIэ щIыхьащ, Ленэ деж псэлъэну.
– Уи пщэдджыжь фIыуэ, си хъыджэбз цIыкIу. ДынакIуэ хъуну?
Тамарэ зыгуэрым къыкIэрыху фIэкIа умыщIэну, псынщIэу щIыхьащ Мурид зыщIэс пщэфIапIэм.
– НакIуэ, Мурид, Ленэ деж дыIугъэхьэ. ЗыгуэркIэ къыдэчэнджэщыну къыдэлъэIуати дыгъуэпшыхь. Жэщ псом нэпс щIигъэкIыу нэху къызытещхьа нысащIэм и теплъэр щIагъуэтэкъым. И напIэхэр къэпщат, и нитIыр плъыжьыбзэт, и фэр пыкIат. Гуауэрэ гужьеигъуэу и нэгум итыр пхужыIэнтэкъым. – КхъыIэ, Ленэ, зыгъэбыдэ, – хуэмурэ кърегъажьэ Тамарэ. – Мы сэ ныбжесIэнухэр лейуэ къыпщыхъункIи хъунщ, ауэ, ягъэ кIынкъым, къедаIуэ си чэнджэщым. ГъащIэр абдеж щиухыркъым. Уи бгыр щIэпкъузэу, адэкIэ узэрыпсэунум уегупсысын хуейщ.
Абы и псалъэхэр и кIэм нригъэгъэсакъым Ленэ:
– Тамарэ, уэ сыт щыгъуи сыкъыбгурыIуащ, зыкъысщIэбгъэкъуащ. ФIыщIэ пхузощI абы щхьэкIэ. Си дзыхь зэзгъэзыфыну щыIэр уэрэ Муридрэщи, сыныволъэIу чэнджэщ тэмэм къызэфтыну. Аслъэн сымылъагъужу щIалъхьэмэ, абы и псэри тыншынукъым, сэри ар схуэшэчынукъым. СыкIуэнути, нобэр къыздэсым «тобэ» къэзымыхьыжахэм сыдагъэхьэну си фIэщ хъуркъым. Я Iыхьлыхэм гукъэкI ящIрэ, сагъэлъагъужамэ арат. Гукъанэу яхузиIэр лъэныкъуэ езгъэзынти, сыкIуэнт. Ауэ зыгуэркIэ сымылъагъужу щIалъхьэмэ, пщыхьэщхьэхуэкIуэу кхъэм сыдэмыкIыу хъунукъым. Си закъуэу сыкIуа пщIондэ, абы и кхъащхьэр сымылъагъуу къэзгъэнэнукъым. ИгъащIэкIэ зы псапэ къэфхьыну, зы IуэхуфI влэжьыну фи гугъэмэ, кхъыIэ, фыкъыздэIэпыкъу. – Ленэ, си хъыджэбз цIыкIу, – жи Тамарэ, – умыгузавэ. Шэч къытумыхьэ дызэрыбдэIэпыкъунум. Аслъэнхэ зыгуэр къахэкIынумэ, дежьэнщ. Зы сыхьэт хуэдизкIэ зыри къамыгъакIуэмэ, адэкIэ уащIыщыгугъыжын щыIэкъым. Иджы си гур нэхъ зэгъэнт ди дежкIэ унекIуэкIрэ тIэкIу уедзэкъамэ. – Тамарэ, къысхуэгъэгъу, ауэ сэ иджыпсту зыщIыпIи сыкIуэфынукъым. ФIыщIэ фхузощI, гурэ псэкIэ къабзэу фыкъызэрызбгъэдэтым папщIэ. ИтIанэ, мобыхэм зыгуэр къахэкIрэ сыкъамыгъуэтмэ дауэ хъун?
– Ари пэжщ, тхьэ. Сэ зызмыгъэгувэу сыкъэкIуэжынщ, си хъы- Тамарэрэ Муридрэ подъездым къыщыщIэкIыж дыдэм, «шокъу» жиIэу ирихьэлIащ Заур къыщIыхьэу. Сэлам нэужьым Тамарэ къэпсэлъащ:
джэбз. 126 Прозэ
– Заур, уэри гугъу уедгъэхьащ ныжэбэ. Ленэ нэхъыфI хъужащ. Гъыркъым, зиIыгъщ, ауэ, и гу бампIэр игъэтIысу, гъами нэхъыфI си гугъэт. А иджыпсту зыхуигъэшэч псори зэгуэр къыщIыхьэжынущ, жыдоIэри догузавэ.
– Си лэжьэгъуэ сменэр сухати, фэри зыфхуэзгъэзэну езы Лени зэрыщытыр къэсщIэну сыкъакIуэу арат, – жи щIалэм. – НэхъыфI хъужауэ щыжыфIэкIэ, ар згъэпIейтеинкъым. Мурид, хъунумэ, зыгуэркIэ сыноупщIынут.
– Сыт щIэмыхъунур? – жиIэри, и щхьэгъусэм зыхуигъэзащ: – Сэ зызгъэгувэнкъым. Тамарэ унэмкIэ екIуэкIыжащ. Муридрэ Зауррэ пщIантIэм дэт жыгышхуэм и щIагъым щIэт тетIысхьэпIэм хуаунэтIащ.
– Мурид, – къригъэжьащ Заур и псалъэр, – ЕмыкIу къысхуумыщI мы жысIэнухэм папщIэ, акъылыншафэ къызумыплъ. Си псалъэхэр имычэзууэ къыпщыхъункIи хъунщ. ГъащIэм апхуэдэ къыщыхъуу
къызжаIамэ, си фIэщ мыхъункIи хъунт. Ленэ фIыуэ слъэгъуащ, сызэрыIуплъэу. Апхуэдэ гурыщIэ телъыджэ иджыри къэс сэ зыми хузиIакъым. Ленэ къызэрывгухьэр дауэми сщIэркъым. Фи хэт ар? Ленэ и гъащIэм дяпэкIэ сыт къыщымыхъуми, сыхуейщ абы зыщIэзгъэкъуэну, сыхуейщ мы гъащIэм и удынхэм щысхъумэну.
Мурид хьэлэмэт щыхъуащ щIалэм и псалъэхэр. ГъащIэм и пIалъэ зыщIэ лIы губзыгъэм фэрыщIагъ лъэпкъ хилъэгъуакъым щIалэм жиIэхэм. Зэхихыр лъагъуныгъэ къабзэм къигъэщIа псалъэти, къехьэкIнехьэкI хэмылъу Заур хуиIуэтащ Ленэ и Iуэхур къызэрекIуэкIар.
– Заур, сэ къэхъуар бжесIащ, уэ къэхъунур уи IэмыщIэ илъу къысщохъури, Алыхьым упигъэлъэщ, – жиIащ Мурид. – Мор ди унэщ, зыгуэркIэ укъытхуей хъумэ, уи дзэ умыгъэшу, ныIухьэ. Уи Iуэху фIы ирикIуэ, щIалэфI!
– Упсэу! ДызэрыщIэнщ, Тхьэм жиIэмэ, – абы нэхъыбэ жимыIэу, Заур игъэзащ и машинэр здэщыт лъэныкъуэмкIэ. Муриди абы зэ хуеплъэкIыжри пыгуфIыкIащ, щIалэм и мурадхэр зэрыхуигъэдахэр наIуэу.
Блынджабэм фIэлъ сыхьэтым и нэр тедияуэ, Ленэ щыст, Аслъэн зыхэмытыж и гъащIэм къыпибжыкI дакъикъэхэр ибж хуэдэ. И закъуэу ар къызыхэна гъащIэр апхуэдизкIэ хьэлъэщ, гъэкIуэгъуейщи, хъыджэбзым къыфIощI нобэ зы сыхьэтым дакъикъэ хыщI нэхърэ нэхъыбэ къриубыдэу.
Куэд дэмыкIыу Тамарэ къигъэзэжащ лэкъум хуабэ тепщэч IэщIэту. Ленэ гу лъимытэхха хуэдэт ар къызэрыщIыхьам. Иджыпсту Ленэ зэрыт щытыкIэм къизышыфын зэрыщымыIэр къызыгурыIуа Тамарэ къихьар шкафым дигъэуващ, хэт ищIэрэ, и гур пыху хъумэ, зэдзэкъэн гуэр унэм щIэлъынщ, жиIэри. – Ленэ, хъунукъым мыпхуэдэу ущыт. Зыгуэр уедзэкъэн хуейщ. Шэджагъуэ нэужь щыхъуакIэ, Аслъэнхэ зыгуэр къахэкIынщ, жыпIэу ущIежьэн щыIэжкъым. Иджы наIуэ хъуащ Аслъэн тхьэмыщкIэр хэт и ерыщагъым текIуэдами. А унагъуэм зы муслъымэнагъ гуэр илъу щытамэ, а гуауэшхуэ къэхъуам я гур цIыкIу ищIынт, тобэ къахьыжынт. Мы гуауэр зыщыгъэгъупщи ежьэж, жысIэркъым, ауэ, а къэхъуам уи ягъэ хэплъагъуэу, уи щхьэ мыгъуагъэ хуумыхьыж. Зы жэщ-зы махуэм уи фэр нэхъ Iей хъуащ. СынолъэIу, си хьэтыр къэлъагъуи, тIэкIу едзакъэ.
Ленэ, Тамарэ жиIэхэм щIэдэIуурэ, жейр къызэрытекIуэр плъагъуу, и щхьэр мащIэу ещIащ. Тамарэ ар тэмэму игъэгъуэлъри, и натIэм 127 Прозэ
щабэу Iэ дилъэурэ жиIащ: «Жей, си хъыджэбз, жей». Езыри диваным итIысхьэри, тIэкIурэ хэгупсысыхьауэ щысащ, иужькIэ щхьэнтэм зригъэщIри хуэмурэ Iурихащ.
Бжэм зыгуэр къыщытеуIуэм, къэхъуаIауэ имыщIэжу, Ленэ зэуэ къыщылъэтри жэри ар Iуихащ, Аслъэн къэкIуэжа фIэщIу. Ауэ Мурид къыщилъагъум, аргуэру и нэпсыр къыфIыщIэжащ. – Фыхьэзыр? – жи Мурид.
– Тхьэ, тIэкIу дыIурихатэм тIури, – жи Тамарэ. – Пшапэ зэхэуэгъуэ мыхъуу дыкъызэрыбгъэушар нэхъыфIщ. КIуэ, пщэфIапIэмкIэ щIыхьэ, дэ иджыпсту зыдгъэхьэзырынщ.
ПсынщIэ дыдэу хьэзыр хъуащ цIыхубзитIыр. Ленэ пIащIэрт, мы унэм зэрыщIэкIыу Аслъэн хуэзэну фIэкIа умыщIэу.
Я къуажэ къызэрыдэмыхьэжрэ махуэ бжыгъэ фIэкIа мыхъуами, Ленэ къыфIэщIырт илъэс бжыгъэ дэкIауэ. Абы гузэрыдзэ зыхуищIар и насыпым щымыгуфIыкIа и Iыхьлыхэм я закъуэтэкъым, атIэ фIыуэ
илъагъуу щыта и къуажэжьми гущIыIэ хуэхъуат.
Пшапэ зэхэуэгъуэт. Кхъэр къуажэм фIыуэ пыIухати, къэзылъагъуни щыIэтэкъым. Щыри машинэм къиувыкIри, зы псалъи жамыIэу,
хуэмурэ кхъэм дыхьащ. Махуэм щIалъхьам и кхъащхьэр къэгъуэтыгъуейт?! Ленэ, абы гъунэгъу зэрыхуэхъуу, и лъэр зэуэ щIауда фIэкIа умыщIэу, теукIуриящ Аслъэн и кхъащхьэм. Абы и кIыхьагъкIэ Iэ дилъэурэ, Ленэ гуIэрт, и нэпсыр къежэхрэ и Iупэхэр пIэжьажьэу зыгуэрхэр къиIущэщу. А гукъутэр зи нэгу щIэкI Тамарэрэ Муридрэ я нэпсыр яхуэубыдыртэкъым. Бзылъхугъэ тхьэмыщкIэм и щытыкIэм, уджаурми, уигу имыкъутэн плъэкIынутэкъым. Зытэлай дэкIри, Ленэ зызэпилъэщIыхьыжащ. Гупсысэ хьэлъэ зыхэхуам къыхэкIыжри, жьы куууэ зыжьэдишащ, и ныбэм хуэсакъыпэу теIэбэжри жиIащ: – Аслъэн, дэ дыкъэкIуащ. Укъэсыжмэ, сабий дызэриIэнур бжесIэну арат. Ауэ сыхунэсакъым. Уэ укъэкIуэжакъым. Иухатэкъым си хъыбар гуфIэгъуэр зэхэпхыну. Дауэ мыгъуэ дыхъуну?.. Дауэ мыгъуэ сыпсэуну, уэ узимыIэжу?.. Абы и псалъэхэм къагъэуIэбжьащ Муридрэ Тамарэрэ. Гукъутэт апхуэдэр уи нэгу щIэкIыныр.
Аслъэн зэрыщымыIэжрэ Ленэ гъащIэр къытехьэлъэ хъуат. ЩIэгъэкъуэн зимыIэ цIыхубзыр и закъуэу къыхэнат мы гъащIэ ябгэм. Езым и лъэныкъуэкIи, Аслъэн и лъэныкъуэкIи щIегъуэжа яхэттэкъым. УнагъуитIыр иджыри зэбийт, уеблэмэ нэхъ Iеижу зэхущIэбжэ хъуахэт. Ленэ зыри хуеижтэкъым, псынщIэ-псынщIэу Аслъэн кIэлъыкIуэжыну фIэкIа. Абы щхьэкIэ Тамари нэгъуэщI и цIыхугъэхэри къешхыдэрт.
– Ленэ, гъащIэр абдеж щиухыркъым. Къэмыхъуамэ нэхъыфIт, дауи, ауэ уэ иджы узэгупсысын хуейр уи Iэпкълъэпкъым къыщыуша гъащIэщIэрщ. А цIыкIур узыншэу дунейм къытехьэн щхьэкIэ уэ узыхуэсакъыжын хуейщ. Сэ Аслъэн зыщыгъэгъупщэ жысIэркъым. Лъагъуныгъэ нэсыр зигу ихуа цIыху щыIэкъым. Ауэ иджыпсту узэгупсысын
хуейр уи сабийрщ. Уэр фIэкIа абы зыри зэримыIэр зыщумыгъэгъупщэ. Фи лъагъуныгъэм ухуэпэжу упсэунущ а сабийм щхьэкIэ, уи быныр цIыху нэс зэрыпщIынум ухущIэкъунущ. УфIэмащIэ ар къалэну. Фи дежхэми, сабийр ялъагъумэ, псори къыпхуагъэгъунщи, зыкъыпщIагъэкъуэнщ. Зэман хуейщ псоми. – жиIэрт Тамарэ.
Ауэ, къыжраIэр и тхьэкIумэ имыхьэу, псэурт Ленэ, и нэпсыр мыгъущу. Зи закъуэу унэм къыщIэна цIыхубз уэндэгъум и щхьэ мыгъуа- 128 Прозэ
гъэ хуихьыжырт. Къыпэщылъ гъащIэм егупсысмэ, и псэр гузэвэгъуэ хэхуэрт. Апхуэдэурэ дэкIащ мазибгъу нэблагъэ. Дахэ-дахэу шхакъым, зыхуэсакъыжакъым, къыхуэсакъыни иIакъым. И гур гъащIэм етауэ
зэрыщымытым къарууншэ ищIат Ленэ.
– Ленэ, мыр уэра? Тхьэ, занщIэу укъысхуэмыцIыхужа. Алыхьым узыншэу узэфIигъэкI, и адэм къимыгъэщIар Алыхьым къригъэгъащIэ уи сабийм! – къыжреIэ лъхуапIэ унэм и кIэлындорым Ленэ къыщыхуэза Масирэт. Ленэ, жэуап имытыжыфу, и нэпситIыр къелъэлъэхыу, зэщIэкIэзызэу хуежьащ. Ар щытт щхьэгъубжэм хэлъ гъущI хъарыр IитIкIэ иубыдарэ, узыр зыхуигъэшэчу, и дзэр быдэу зэтрикъузауэ. Масирэт сабийм и дуней къытехьэгъуэр къызэрысар къыгурыIуэри, псынщIэу дохутыр къриджащ. Езыри ядэIэпыкъуурэ, Ленэ залымкIэ щIашащ.
Ленэ узыр хуэмышэчу кIийрт, и нэпситIыр къежэхыу гъырт. Масирэти, дохутырми, абдеж щIэт медсестрахэми ар трагъэуну псалъэ дахэ куэд къыжраIэт, ауэ абы зыри зэхимых хуэдэт. Узыр тIэкIу нэхъ кIащхъэ щыхъум, Масирэт, мыбы щIэтыну хуиттэкъыми, щIэкIыжыну зигъэхьэзыращ.
– Масирэт, кхъыIэ ущIэмыкIыж, – къэлъэIуащ Ленэ. – Сыкъыумыгъанэ си закъуэу. Дыкъыумыгъанэ. Си Iэр къэубыди, умыутIыпщу Iыгъ. Алыхьым уэ нобэ укъысхуишащи, къыздэIэпыкъу.
Дохутырым ар щызэхихым, хуит ищIащ Масирэт къыщIэнэну.
Масирэт Ленэ и Iэр быдэу иубыдауэ жриIэрт мыгужьеину, жриIэрт псори хъарзынэу зэрызэфIэкIынур. – Иджы, Ленэ, къарууэ уиIэр зэхуэхьэси, сабийр узыншэу дунейм къызэрытебгъэхьэнум и ужь ит, – жиIащ дохутырым.
Зытэлай дэкIри, сабий кIий макъ къэIуащ. Дунейм къытехьащ Ленэрэ Аслъэнрэ я бын. Псори щыгуфIыкIащ сабиймрэ анэмрэ тэмэму зэрызэIэпыкIам. Сабийр и гущIыIу къыщралъхьэм, Ленэ и нэпсыр къыфIыщIэжащ. А дакъикъэм щызэрихьэлIат насыпкIэ гъэнщIа гъащIэ блэкIамрэ гуныкъуэгъуэр зи Iэпэгъуу щытыну гъащIэ къыпэплъэмрэ. И нитIым нэпсыр щIэзми, Ленэ ипхъу цIыкIум хуэгуфIащ. ИтIанэ и нэгур зэуэ зэхэуащ. КъэскIащ. Аслъэнрэ абырэ я насыпым нэху темыщхьэну къыжезыIа макъыр аргуэру къэIуащ. «Аслъэн сыкIэлъыкIуэжыну арауэ пIэрэ мы макъым сыщIимыгъэпсэур? Сыту сехъулIат. Ауэ, итIанэ, мы си сабий тхьэмыщкIэр дауэ хъуну?» – гужьеяуэ здэгупсысэм, и Iэр къиIэтри, ипхъу цIыкIур быдэу зэщIиубыдащ. Хуэмурэ зиплъыхьурэ, и нэр Масирэт къытеувыIащ.
– Масирэт, сыту фIыуэ укъызихьэлIат нобэ. Аслъэнрэ сэрэ ди насыпым нэху темыщхьэну къызжезыIа макъ дыдэр иджыри зэхызох. Сэ сыхуейкъым сыпсэуну. Масирэт, уэ дзыхь пхузощIри, сыхуейщ сипхъу цIыкIур къыпхуэзгъэнэну. Сымаджэщым къыщIызумыгъанэу, кхъыIэ, си сабий закъуэр уэ къащтэ, Масирэт. Сэ. сэ. Ар жиIэри Ленэ къыщиудащи мэпыхьэ, и нэпсхэр и сабий закъуэм
теткIуэу. Абы жиIэхэр хьэлэмэт ящыхъуащ абдеж щIэт псоми, къащыхъуащ ар Iуэщхъуу е и акъыл икIауэ. «НэхъыфI дыдэу дунейм щилъэгъуа и Аслъэнрэ езымрэ я бын
закъуэр дауэ Ленэ IэщIыб зэрищIынур?! А цIыкIур анэмэту къысхуигъэнэну, жеIэ. Езыр-щэ? Езыр дэнэ здэкIуэнур? Зыри къызгурыIуэркъым», – гупсысэ хэхуащ Масирэт. 129 Прозэ
сэ сежьэжынт, уи жагъуэ мыхъунумэ. 130
Масирэт хуэмурэ зыкъиIэтыжащ, щIэкIыжын мурад иIэу. Ленэ ар Ар Iэбэри хуэмурэ къищтащ сабийр. А дакъикъэм абы зыхищIар псалъэкIэ пхужымыIэнт. Мы дунейм фIыгъуэу тетым нэхърэ нэхъ лъапIэт а зыхэщIэр!
Ар анэ зыхэщIэт! Сабийр и бгъафэм быдэу щIикъузащ Масирэт. Сыту IэфIыщэт а цIыкIум къыкIэрих мэр!.. Сыту цIыкIущэт езы цIыкIури!..
«Сыту насыпышхуэ анэ ухъуныр!.. Ди Тхьэ, апхуэдэ щIыкIэкIэ къызэпту ара куэд щIауэ си нэ къызыхуикI сабийр?» – и щхьэ хужеIэж Масирэт.
Куэд дэмыкIыу Ленэ палатэм къашэжащ. Анэ хъуа цIыхубзыр жей IэфIым хилъэфауэ щылът, и нэкIум лъы тIэкIуи къыщIэлъэдэжауэ.
Ар, жейм здыхэтым, зэми къыпыгуфIыкIырт, зэми и нэгур зэхэуэрт, пщIыхь шынагъуэм игъэщта фIэкIа умыщIэну. Масирэт Ленэ бгъэдэст, ар къызэщыумэ щIэкIыжын мурад иIэу. Ленэ Iуэщхъурт, щIэх-щIэхыурэ хэщэтыкIырт. «Сэ си тхьэмыщкIэ», жиIэу Масирэт абы и щхьэм Iэ щыдилъэм, Ленэ и нэр зэрызэтелъым хуэдэу дэIэбейри, абы и Iэм теIэбащ, тIэкIуи къыпыгуфIыкIащ.
– Мамэ, сэ сщIэрт уэ укъызэрыкIуэнур, – жиIащ абы.
– Сэращ ар, Ленэ, Масирэтщ. Умыгузавэ, Тхьэм жиIэмэ, уи мами къэкIуэнщ. Псоми зэман хуейщ. ЩыIэкъым абы и пIэ иримыгъэувэж. Иджыпсту уэ узэгупсысын хуейр дунейм къытехьа уипхъу цIыкIуращ.
Ленэ и нэхэр хуэмурэ къызэтрихащ. – Ленэ, сыту фIыт укъызэрыушар! Сабийри уэри фыщыузыншэкIэ, къыщилъагъум, гужьеяуэ жиIащ:
– Масирэт, сыт сщIэнур? Дауэ дыхъуну?.. Си гукъэкIыжхэми есщIэнур сщIэркъым, саутIыпщыркъым. Сызымыгъэпсэуххэр Аслъэн сэ къыстекIуэдауэ къызэрысщыхъурщ. Сигури, си акъылри, си Iэпкълъэпкъри зэщIиубыдауэ иIыгъщ а гупсысэм. Аслъэн щIым щIэлъу, сэ дауэ дунейм сытетыну?! Си сабийми и нэгу сиплъэфыркъым, Аслъэн сигу къокIри.
Масирэт нэщхъейуэ едаIуэрт Ленэ жиIэхэм, ауэ ар, фIэгуэныхь хъу пэтми, зыкIи игъэзахуэртэкъым.
– Ленэ, ахэр жумыIэ. Аслъэн тхьэмыщкIэм гъащIэу къыхуиухар арат зэрыхъур. Иджы уэ ущIэпсэун уиIэщи, узэгупсысын хуейр а зыращ. Уи пщэ къыдэхуа анэ къалэным упэлъэщын папщIэ, уи бгыр щIэпкъузэу, мы дуней дахэм уи гур зэIухауэ ухыхьэжын хуейщ. ГъащIэр абдеж щиухыркъым. Зыр лIэ щхьэкIэ адрейм зилIэжрэ?! ФIыуэ зэрылъагъухэр зэкIэрыхуми, къэнам а гурыщIэ хьэлэмэтыр и гум щигъафIэу и гъащIэр ехь. Ар уи деж щыщIидзакъым, уи дежи щиухынукъым. Апхуэдэущ гъащIэр зэрыщытыр. Дунейм теткъым гуныкъуэгъуэ гуэр зимыIэ. Мис, Астемыррэ дэрэ дыкъащтэт. Дэ дяку лъагъуныгъэшхуэ дэлъщ, ауэ гуныкъуэгъуэшхуи диIэщ. Жэщи махуи хъуэпсапIэу диIэр зыщ – сабий макъ ди лэгъунэм къыщIэIукIыу зэхэтхынырщ. Мурад тщIащ сабий къэтхьу тпIыну. Апхуэдэу къэзыхьхэм иужькIэ езыхэми сабий ягъуэтыжу жаIэ. Хэт ищIэрэ, дэри апхуэдэ насып тлъагъункIи хъунщ. Аращи, гуауэм зумыгъэхьу, уипхъу цIыкIур зэрупIыжыным егупсыс. Умыгужьей. Дэри тлъэкIымкIэ зыпщIэдгъэкъуэнщ, сабийр ялъагъумэ, уи адэ-анэми я гур тIэкIу нэхъ цIыкIу хъунщ. ЗыгуэркIэ укъытхуей хъумэ, уи дзэр умыгъэшу, къыдбгъэдыхьэ. Астемыри сэри дыхьэзырщ зыпщIэдгъэкъуэну.
9 Заказ №197 Прозэ
– Упсэу, Масирэт! Сыту фIыуэ сыпхуэзат. Сэ Алыхьым жагъуэу сыкъилъагъутэкъым, Тамарэрэ уэрэ си гъащIэм фыкъыщыхигъэхьакIэ. ИгъащIэкIэ фхуэсщIэжыфынукъым сэ фэ къысхуэфщIар. Ауэ сэ зы лъэIу пхузиIэт, Масирэт. СыкъэбгъэщIэхъуми, си жагъуэ хъунукъым, сыту жыпIэмэ, си лъэIур бгъэзэщIэну зэрымытыншыр къызгуроIуэри. Масирэт, кхъыIэ, ди деж кIуэи схуелъэIу сыдагъэхьэжыну. Абы ямыдэмэ, кхъыIэ, Аслъэнхэ я деж схуэкIуи, я къуэ закъуэм и быныр я пщIантIэм щызагъэпIыжыну схуелъэIу. Уэ къысхуэпхьыж жэуапым елъытащ си гъащIэр адэкIэ зэрызухуэнур. – Умыгузавэ, Ленэ. Уи лъэIур згъэзэщIэну псалъэ узот. Ауэ уэри сыкъэгъэгугъэ уи гур гъащIэм хуэбгъэзэжу, тэмэму узэрыпсэуным зытебухуэну. Сэ пщэдей нэхъ фIэмыкIыу хъыбар къыпхуэсхьынщ. ХъыбарыфIкIэ узгъэгуфIэну Тхьэм жиIэ! – ар жиIэри, Масирэт къыщIэкIыжащ палатэм.
КIэлындорым къызэрытехьэу, сабий гъы макъ зэхихащ. Абы зэуэ зричащ ар къыздиIукIымкIэ. Жьым къипхъуэтауэ ихь фIэкIа умыщIэну, Масирэт ирижэрт кIэлындор кIыхьым. Макъыр нэхъ IупщI хъуху, игури нэхъ ину къеуэрт. Абы ищIэрт а макъыр къыздиIукIыр, мызэмытIэу щIэтат а палатэм, сабий цIынэ цIыкIухэм яхэплъэу. Палатэм щIэт гъуэлъыпIэ цIыкIухэм ярылъ сабийхэр зы къупхъэм кърагъэжыкIа фIэкIа умыщIэну, зэщхьыркъабзэт. Языныкъуэхэр жей IэфIым хэтт, адрейхэм, ныджэм къытридза бдзэжьейм ещхьу, я Iупэ цIыкIухэр ягъэпIэжьажьэрт, нэкIэ зыгуэрхэр къалъыхъуэрт. ЦIыкIуитI-щым гъы макъыр ирашажьэрти, адрейхэр дежьууэрэ, я зэпеуэр нэхъри хакъузэрт. Псоми ятекIуэу зы яхэтти, Масирэт абы бгъэдэлъэдащ. И теплъэкIэ а цIыкIур зыкIи къахэщтэкъым адрейхэм, ауэ и гум здишэр абы и гъуэлъыпIэмкIэт. – Къысхуэвгъэгъу, ауэ мыбы зыри къыщIэдгъэхьэркъым, ди лэжьакIуэхэм къищынэмыщIа, – жи сабийхэм якIэлъыплъу палатэм щIэт медсестрам. – Уеблэмэ, я анэ дыдэхэр жыжьэу къыкъуэдгъэплъу аращ. Уэ икIи удилэжьакIуэкъым, икIи мыбыхэм языхэзым урианэкъым. Къызыхихар имыщIэу, Масирэт гужьеяуэ жиIащ: – Уэ ущоуэ, сэ мис мы сабийм срианэщ.
Масирэт Iэбэри, зи гъыныр зэпымыу сабийр къищтащ. НапIэзыпIэм а цIыкIум и гъыныр щигъэтри, хуэм-хуэмурэ жейм хилъэфащ. Медсестрам цIыхубз мыцIыхур палатэм къыщIишыжри, и щхьэм зыгуэрхэр хужиIэжурэ щIыхьэжащ. «ДэIэпыкъуэгъу псынщIэ» машинэм Масирэт къыщитIысхьэжам, гу лъумытэнкIэ Iэмал имыIэу, и фэр шэхум хуэдэу пыкIат. – Мыр сыт, Масирэт, сыту укъэгува, уи фэри сыту Iейуэ пыкIа. – жи шофёрым. – Зыгуэр къэхъуа? – Хьэуэ, зыри къэхъуакъым. Нобэ зи лэжьэгъуэр Астемырт, ауэ и адэр гукъыдэмыжти, ар и закъуэу къигъэнэну дзыхь имыщIу, и лэжьэгъуэр мы щIалэщIэм ирихъуэжауэ арат. Астемыр къикIукI-никIукIыу пщIантIэм дэтт, Масирэт и къэтыкIэр зыхуихьынур имыщIэу. Зэми дэкIырти уэрамым ириплъэрт, къэкIуэжу къыIэщIэлъэгъуэным щыгугъыу. Ауэрэ пщыхьэщхьэхуэкIуэ щыхъум, ар сымаджэщым кIуэну ежьащ. Зытэлай нэхъ дэмыкIыу къилъэгъуащ Масирэт зэрыс машинэр я уэрамым къызэрыдэлъэдэжыр. 131 132
къым.
Прозэ
Машинэр къэсу, къыщыувыIэм, Астемыр шофёр щIалэм зыхуигъэ-
– Мыр сыт, Залым, къэт жевгъэIаи нобэ. Зыгуэр къэхъуауэ пIэрэ, защ:
жысIэри сыгузэващ. Масирэт къыгурыIуащ и лIыр зэгуэпу къызэрежьар. Дауи зэгуэмыпынрэт, къыщыкIуэжын хуей зэманым фIыуэ щыщIригъэгъуакIэ. – Нобэ сымаджэ хьэлъэ куэд диIащ. Аращ дыкъыщIэгувар, – жиIащ Масирэт.
Залым сэлам ирахыжри, зэщхьэгъусэхэр къежьэжащ. Унэм къызэрысыжу, Масирэт игъэзащ и тхьэмадэр зыщIэлъ пэшымкIэ. Тхьэм и шыкуркIэ, нышэдибэ зэрыщытам нэхърэ куэдкIэ нэхъыфIт ар.
Пщыхьэщхьэшхэр зэфIэкIщ, унэр зэщIикъуэри, Масирэт и лэгъунэм щIыхьэжащ. – Сыт, Масирэт, къэхъуар? – жи Астемыр. – Уи фэм уитыжкъым. Сэри нобэрей махуэм си псэр гузэвэгъуэ хэтщ, и щхьэусыгъуэри къызгурымыIуэу.
– Астемыр, уи псэр щIэгузэвам щхьэусыгъуэ иIэщ, ауэ ар зэпхар сэракъым. ПщIэжрэ Ленэ, Аслъэн мыгъуэм и щхьэгъусэр? Абы нобэ сыхуэзащ, сымаджэ хьэлъэ къалэ сымаджэщым сшауэ. Аслъэн тхьэмыщкIэм ипхъу цIыкIу дунейм къытехьащ. Масирэт псори жриIэжащ и щхьэгъусэм. ЖриIэжащ Ленэ и лъэIури. – Астемыр, дауэ уеплърэ, я зыхэзым дагурыIуэну пIэрэ?
– Ленэ и дзыхь къыуигъэзу къыщолъэIуакIэ, тлъэкI къэдгъэнэнЕтIуанэ махуэм и пщыхьэщхьэм Астемыррэ Масирэтрэ кIуащ Ленэхэ я деж. Масирэт псэкIэ зыхищIэрт мы къыздэкIуахэм жэуап тэмэм къызэрыпамыхынур. Ауэ, дауэ мыхъуми, ину теуIуащ къыздыIухьа
куэбжэм.
– Фыкъыдыхьэ, – къэIуащ цIыхубз макъ. Куэбжэр щыIуахым, абыхэм я пащхьэ къихутащ цIыхубз лъагъугъуафIэ гуэр. «Ленэ и анэрауэ къыщIэкIынщ», – егупсысащ Масирэт.
– Фыкъеблагъэ! Фыкъеблагъэ! Пщыхьэщхьэ хьэщIэр ар фIы дыдэщ! – жи цIыхубзым, къахуэгуфIэу. А псалъэхэр зэрызэхихыу, Масирэт и гур тIэкIу нэхъ къызэрыгъуэтыжащ. арат.
– Фи благъэ куэд ухъу! – жи Масирэт. – Дэ дыкъыщIэкIуар.
– Сыт щхьэкIэ фыкъэкIуами, фыдихьэщIэщ, – унэгуащэм Iэпиудащ абы и псалъэр. – Апхуэдэу щыщыткIэ, пэшышхуэмкIэ фынеблагъэ.
– Тхьэм щхьэкIэ, умыгузавэ. Дэ. дэ Ленэ и лъэIукIэ дыкъэкIуауэ Куэд щIауэ имылъэгъуа ипхъу закъуэм и цIэр зэрызэхихыу, анэ тхьэмыщкIэр къэгузэващ. Зыгуэрым зэхихынкIэ шынэ хуэдэ, щэхуу щIэупщIащ:
– Хэт жыпIа?.. Сыт жыпIа фыкъыщIэкIуар?..
– Ленэрэ Аслъэн мыгъуэмрэ дэ къыддэлажьэу щытащ. Мыр си щхьэгъусэщ. Абыхэм я Iуэху къызэрекIуэкIам дэ фIы дыдэу дыщыгъуазэщ. Дыгъуасэ дунейм къытехьащ Аслъэнрэ Ленэрэ я бын. Ленэ къывэлъэIужащ къыдэвгъэхьэжу, и пхъур мыбы щевгъэпIыжыну. Гугъу йохь. Аслъэн мыгъуэмрэ абырэ фэтэр къащтауэ щытати, иджыри къэс и закъуэу абы щIэсащ. Иджы ягъэ кIынтэкъым зэфшэлIэжу, Прозэ
дэIэпыкъуэгъу фыхуэхъуами. АбыкIэ дынывэлъэIуну дыкъэкIуауэ арат, – жиIащ Масирэт.
– Сыт жыпIа? Ленэ сабий игъуэтауи?.. Сыту хъыбарыфI а къытхуэфхьар!.. – унэгуащэм и гуфIэгъуэм щIэи гъуни иIэтэкъым.
– Хъыджэбз дахэкIей фиIэщ, и анэм ещхьыркъабзэу. Ленэ хуейщ къигъэзэжу и сабийр фи деж щипIыжыну.
– Ар насыпышхуэти си дежкIэ, ауэ си фIэщ хъуркъым и адэм къыдигъэхьэжыну. И цIэр жытIэу идэркъым. Хэт ищIэрэ, фэ фепсалъэмэ, и гур нэхъ щабэ хъункIэ хъунщ. Сыкъеджэнщи, сэ зыри къызжевмыIа хуэдэу фепсалъэ, – жиIэри щIэкIащ Ленэ и анэр.
Куэд дэмыкIыу Ленэ и адэр пэшым къыщIыхьащ. Iуэхур зытетыр ищIэ хуэдэ, губжь хэлъу къыщIидзащ: – Фыкъеблагъэ! Ауэ си гугъэкъым фэ IуэхуфIкIэ фыкъысхуэкIуауэ. Фи мыгугъэ си щхьэгъусэм зыгуэр къызжиIауэ. Сэ сесащ ар зэгупсысыр къасщIэу.
Иджыри къэс щыму щыса Астемыр къэпсалъэри, нехьэкI-къехьэкI хэмылъу Ленэ и адэм хуиIуэтащ къызытекIухьа Iуэхур.
– Дэ дыхамэщ, – жеIэ Астемыр, – ауэ Iуэху екIуэкIам фIы дыдэу дыщыгъуазэщ. МыхъумыщIагъэ гуэр фи пхъум дэтлъэгъуауэ щытамэ, дэ нобэ фи пащхьэ дыкъихьэнутэкъым.
– Уэ, щIалэ, жыпIам щыщу зы закъуэщ зэхэсхари зэхэсхыну сызыхуейри – фыхамэу зэрыщытырщ. НтIэ, фыхамэмэ, фи хамэпIэ фис! Дэ десэжащ пхъу дызэримыIэм. Иджы къытхуэнэжар зинэкIэ къалъхуа и быныр и гъусэу ар къетшэлIэжыну ара, жылэм Iэпэ къытхуашийуэ?! Сэ си пщIантIэ ахэр къызэрыдэзмыгъэхьэнур псоми хьэкъыу зыпхывгъэкI.
– Сыт хуэдэ «зинэкIэ»? Абыхэм нэчыхь яIэщ.
Астемыр и псалъэр и кIэм нримыгъэгъэсу, лIы губжьам и Iэр бжэмкIэ ишиящ, фыкIуэж хъунущ, жыхуиIэу. Апхуэдэ щIыкIэкIэ абы и щхьэгъусэми гуригъэIуащ къыпэуву зэримыдэнур.
Астемыррэ Масирэтрэ пщIантIэм сыту тхьэмыщкIэ абы бгъэдэс цIыхубзыр, жаIэри гъуэгу къытеувэжащ. Зэхахар ягу щIыхьати, тIури нэщхъейт. Зытэлай дэкIри, Астемыр жиIащ:
– Масирэт, дыкъыщIежьа Iуэхур и кIэм нэдмыгъэсу декIуэлIэжынкъым. Иджы Аслъэн и адэ-анэм я деж дыкIуэнщи, деплъынщ абыхэми къыджаIэм. къызэрыдэкIыжу, Куэд дэмыкIыу, ахэр къыщыхутащ Аслъэнхэ я хьэблэм. Куэбжэм щыIухьэм, тIури щтэIэщтаблэ хъуахэщ. Абыхэм ящIэрт: Ленэхэ я деж цIыхухъур щытепщэмэ, мы унагъуэм унафэр зыIэщIэлъыр цIыхубзыращ. Ауэ апхуэдэ гуауэшхуэ зылъэгъуа анэр къызэрыдзыхэнум шэч къытрахьэртэкъым. И къуэм къыдэлажьэу, я унагъуэм къихьэу щыта Астемыр къызэрилъагъуу, Аслъэн и анэр гъыуэ къапежьащ. Абы и пщIыхьэпIи къыхэхуэртэкъым мыхэр Ленэ и лъэIукIэ къэкIуауэ. ТIэкIу теужа нэужь, абы Астемыррэ Масирэтрэ унэмкIэ иригъэблэгъащ. Ленэхэ я деж къащылъыса пудыныгъэр ящIэжырти, абыхэм унэм щIыхьэн ядакъым. – Аслъэн мыгъуэм и ахърэтыр Тхьэм дахэ ищI, – къыщIидзащ Астемыр. – Тхьэм ар фщызыгъэгъупщэн фимыгъэлъагъукIэ. Ди жагъуэ
хъуащ. ЦIыху пэжт, гумащIэт, щIалэфIт. Дыхуэарэзыщ. А гуауэшхуэм дэ зыри тхуещIэжынукъым, ауэ сэбэп дыхуэхъуфынущ и унагъуэм. Фэ къуэрылъху фиIэщ. хъыджэбз цIыкIу. махуэ бжыгъэщ зэрыхъуар. 133 Прозэ
– Сыт къуэрылъху?.. Сыт хъыджэбз цIыкIу?.. – къэгубжьащ унэгуащэр. – Ар си къуэм ей фи гугъэ? Алыхьым ещIэ а напэншэм зэхищIыхьахэр. Абы теухуауэ зыри зэхэсхыну сыхуейкъым. Сыхуейкъым езыри и сабийри слъагъуну. Си щIалэр фигу къэкIыу фыкъэкIуа си гугъащ, армыхъумэ, си пщIантIэ фыкъыдэзгъэхьэрэт, – и макъым зригъэIэтауэ жиIащ фызым.
Абы и макъым къигъэщта и щхьэгъусэр гужьеяуэ унэм къыщIэкIащ. Ар къызэрилъагъуу, цIыхубзым и макъыр нэхъри дришейуэ щIидзащ.
– Къэхъуар сыт, зиунагъуэрэ? Сыт ущIэкIийр? – жи Аслъэн и адэм.
– Фи пщыхьэщхьэ фIыуэ, Мулид! – къригъэжьащ Астемыр. – Уэлэхьи, дэ хъыбар Iей къэдмыхьа, ауэ къыдгурыIуэркъым ар уи щхьэгъусэм гущIыхьэ щIыщыхъуар. Фэ къуэрылъху фиIэщи, абы и анэр хуейт сабийр и адэ пщIантIэ щипIыжыну. Аслъэн мыгъуэр гъащIэ кIэщIт,
ауэ насыпышхуэщ абы и бын дунейм къызэрытехьар, и фэеплъ къызэрыфхуэнар. Аслъэн и адэр, зытэлайкIэ щыму щыта нэужь, къригъэжьащ:
– Хъыбар гуфIэгъуэ къытхуэфхьащи, фIыщIэ фхузощI. ДэркIэ насыпышхуэщ ди щIалэм и бын тлъагъуныр. Дэнэ щыIэ ахэр? Ныщхьэбэ нэхъ фIэмыкIыу къэтшэжынщ. Сабийр мы ди пщIантIэм къыщыхъун хуейщ. – Зэт, лIыжь, ауэрэ уимыпкIыт, уимылъыт. А сабийр ди щIалэм ей уи гугъэ? Хэт и бын мы пщIантIэм къыдэпшэнур? «Сабийр абыхэм яйуэ я фIэщ сщIынщи, езгъэпIынщ, сэ си щхьэ Iуэху зесхуэжынщ», жыхуиIэу мыхэр лIыкIуэ къытхуищIауэ аращ а напэншэм. А псалъэхэр зэхэзыха лIым шэч гуэрхэр игу къизэрыхьащ. Ауэ «къуэрылъху» псалъэр апхуэдизкIэ и гум нэсати, и щхьэгъусэм
зэрыжиIэм хуэдэу къыщIэкIми, ар хьэзырт а сабийр и куэщI ирипIыкIыну.
– ИгъащIэм фIы уигу къэкIакъым. Дэнэ зы Iей щыIэмэ, уи щхьэм къизэрыхьынщ. СынолъэIу, мы зэм жысIэм къедаIуи, ди сабийр къедгъэшэлIэж. Куэд щIакъым ди къуэр пщIыхьэпIэу къызэрысхуэкIуэрэ. Абы къызжиIащ тыгъэ гуэр къысхуищIыну зэрыхуейр. АпхуэдизкIэ сыкъэщтати, сыкъэушри, жиIэнури и кIэм незгъэгъэсакъым.
– ПщIыхьэпIэ, нахуапIэ жыхуэпIэхэр сэ сщIэркъым, ауэ а
цIыхубзри абы и сабийри мы пщIантIэм сэ зэи къыдэзгъэхьэнукъым. А зыр хьэкъыу зыпхыгъэкI, лIыжь, – жиIащ унэгуащэм, губжьауэ.
Астемыррэ Масирэтрэ къэуIэбжьауэ зэплъыжащ. ЯгъэщIэгъуащ гуауэшхуэ зылъэгъуа анэм и гур зы мэскъалкIэ нэхъ щабэ зэрымыхъуар. – НакIуэ, Масирэт, дэ мыбы щытщIэн щыIэкъым, – жиIащ Астемыр. – Иджы къызгурыIуащ Аслъэн тхьэмыщкIэ къыщыщIа мыгъуагъэр къызыхэкIар. Алыхьым гущIэгъу къыфхуищI. Апхуэдэу яжриIэщ, зи бзэри зи лъэри иубыдауэ щыт и щхьэгъусэм и Iэблэр иубыдри, куэбжэмкIэ иунэтIащ Астемыр. «Еу-уей мыгъуэ,
еу-уей мыгъуэ.», жаIэурэ, я щхьэр къыфIэхуауэ, зэщхьэгъусэхэр къыдэкIыжащ Тхьэм и ней зыщыхуа пщIантIэм.
МахуэщIэ къэунэхум сыт щыгъуи гуфIэжу пежьэ зи хабзэ Астемыррэ Масирэтрэ мы пщэдджыжьым гукъыдэж яIэтэкъым. Дыгъуасэрей махуэм къабэмпIам и лъэужь къахэнат тIуми я щытыкIэм. Ауэ абы теухуауэ ину зыри жаIэртэкъым, езыр-езыру егупсысыж мыхъумэ.
Абы и мызакъуэу, ахэр иригузавэрт Ленэ жраIэнум. 134 Прозэ
Пщэдджыжь Iуэхухэр псынщIэу зэфIагъэкIри, Астемыррэ Масирэтрэ дэкIащ къалэм кIуэну. Масирэт и нэгу къызэриплъэу, Ленэ псори къыгурыIуащ.
– СощIэ, Масирэт, си гур фIы зыщIын хъыбар къызэрысхуумыхьар, – япэ зыкърегъэщ Ленэ. – Сэ сыхуэхьэзырт абы. Иджы бжесIэнум гупсэхуу къедаIуэ. Къыпщымыхъу си акъылым сикIауэ. Сэ куэдрэ сегупсысащ мы иджыпсту бжесIэнум. Астемыррэ уэрэ фыкъыщысцIыхуа махуэ лъандэрэ сэ сехъуапсэрт фэ фяку дэлъ зэхущытыкIэ дахэм, лъагъуныгъэ къабзэм. Тхьэм селъэIурт апхуэдэ насып сэри къызитыну. Къызитат. Ауэ зэман кIэщI дыдэкIэ. Иджы сэ зыри сыхуеижкъым. Къысхуеижи щыIэкъым. Унагъуэ дахэ фыхъун папщIэ фэ сабийщ къыфхуэтыр. Сэ сощIэ ар гуныкъуэгъуэшхуэу фызэриIэр. Уеблэмэ, сыщыгъуазэщ сабий къэфхьу фпIыну фызэрыхэтами. НтIэ, нэгъуэщI къэвмылъыхъуэу, сипхъу цIыкIур къафщтэ хъунукъэ?. Сэ ар згъэкIуэдыжыну сыхэтат, ауэ сыщIегъуэжри, къэзгъэнэжат. СхуэукIакъым Аслъэн тхьэмыщкIэ и бын. Масирэт, сынолъэIу, си сабий закъуэр мы сымаджэщым къыщIызумыгъанэу, уэ къащтэ. Сэ. Сэ мыгъуэ Алыхьым ещIэ сызэрыхъун. Сыт сэ а сабийм хуэсщIэфынур? Си адэ-анэми, Аслъэн мыгъуэм ейхэми Iумпэм сащIауэ сыкъыдэнащ уэрамым. СыткIэ сыдэIэпыкъуфыну сэ си бын закъуэм?
Ар жиIэри, зэщыджэу гъыурэ иужькIэ ину дыхьэшхыу щIидзащ Ленэ. Масирэт зы дакъикъэкIэ къыфIэщIащ Ленэ и акъылым икIауэ. – Ленэ, сыт мы делагъэ жыпIэхэр? – жи Масирэт, гугъапIи хъуэпсапIи зимыIэж цIыхубз насыпыншэр тригъэун и гугъэу. – Апхуэдэу
умыгужьей. Дэ дыбдэIэпыкъунщ, Тамари а узыщIэс унэм укъыщIихункъым.
– Масирэт, кхъыIэ, сабийр сымаджэщым къыщIызумыгъанэ, – аргуэру лъэIуащ Ленэ.
– А жыпIэ телъыджэр сыт, Ленэ?! Дэнэ кIуа уи губзыгъагъэр, уи гумащIагъэр, уи шыIэныгъэр? Аслъэн мыгъуэм къыпхуидэнтэкъым. ЦIыхухэми сыт жаIэн?.. ЖагъуэгъугъэгуфIэ щхьэ зыпщIрэ?..
– Масирэт, кхъыIэ, уи жагъуэ умыщI, ауэ сэ иджы зыри сыхуеижкъым: жагъуэгъуи, ныбжьэгъуи, ани, ади. Сызеиншэ къабзэщ. Аслъэн деж сыкIуэжыну фIэкIа зыри сыхуейкъым. Сызэрыпсэун къару сиIэжкъым. Уи мыгугъэ си акъылым сикIауэ. Иджы, Масирэт кIуэжи, си лъэIур Астемыр схужеIэж. ФепIэщIэкI.
Масирэт зытэлайкIэ щытащ зэхихам зэщIиубыдарэ зимыгъэхъеифу, иужькIэ зыкъищIэжри сымаджэщым къыщIэжыжащ. Астемыр машинэм ису къежьэрти, абыкIэ иунэтIащ. И щхьэгъусэр гужьеяуэ къызэрыжэр щилъагъум, ар машинэм къикIащ.
– Сыт къэхъуар? КъыпщыщIар сыт?
– Астемыр, Ленэ и акъыл итыжкъым. И сабийр дэ къэдмыщтэмэ, сымаджэщым къыщIинэну жеIэ. Дызыхуей тхылъымпIэхэр псынщIэу зэдмыгъэпэщмэ, сабийр тIэщIэкIынущ, – жи Масирэт гужьеяуэ.
– Зэт, – жи Астемыр, – сэ сыкIуэнщи, Ленэ зыхуэзгъэзэнщ. Уэ къыМасирэт жриIа дыдэхэращ Ленэ Астемыри къыжриIар. – Ленэ, гъащIэр абдеж щиухыркъым. Аслъэн сыкIэлъыкIуэжыну фIэкIа сызыхуей щыIэкъым, жыхуэпIэр тэмэмкъым. Шэч хэлъкъым зэгуэр фи псэхэр адрей дунейм зэрыщызэхуэзэжынум. Ауэ уэ зыгуэр зэжьэ. 135 Прозэ
зэпщIэжмэ, зи ажалкIэ лIа цIыхум и псэм зэи ухуэзэжынукъым. Мис итIанэ абыи уэри фи псэр бэлыхь мыухыж хэхуэнущ.
Ленэ зыри жимыIэу зыкъомрэ щытащ гупсысэу, итIанэ зэуэ и нэгур къызэщIэнахуэри жиIащ: – Астемыр, сыту фIыт укъызэрыкIуар. Зызгъэунэхъужырти. ар щхьэ сэ сигу къэмыкIарэ?.. Хъунщ, зыри зэсщIэжынкъым, ауэ си сабийр фэ фызот. Фэ ар зыхуей хуэвгъэзэфынущ.
И сабийр Астемыррэ Масирэтрэ зэраритымкIэ тхылъым Iэ щIидзри, Ленэ зыми къимыщIэу щIэкIыжащ сымаджэщым. Апхуэдэ щIыкIэкIэ Масирэтрэ Астемыррэ ягъуэтащ сабий.
Мы къэхъуам зыр хэуныкIри, адрейр хэунэхъукIащ жыпIэныр къезэгъкъым, сыту жыпIэмэ, тIуми къапэщылъыну гъащIэр тыншынукъыми: зи бын пэIэщIэ хъуа анэм зы дакъикъэ гупсэхугъуэ имыгъуэту дунейм тетынущ, зи хъуэпсапIэ иныр къызыIэрыхьауэ къыпщыхъу зэщхьэгъусэхэми я псэр бэлыхь хэтынущ, сыту жыпIэмэ я нэгум щIэтынущ япхъу цIыкIум и адэ тхьэмыщкIэ игъуэ нэмысу дунейм ехыжари и анэ псэужыну хуэмейуэ ныбжьым хуэдэу дунейм къытенари.
Ауэ, дауэ мыхъуами, Данэ цIыкIу и фIыгъэкIэ Масирэтрэ Астемыррэ гъащIэм гукъыдэж хуагъуэтыжащ, жьыгъэмрэ узымрэ яубыда лIыжь-фызыжьми, къаруущIэ къахыхьэжащи, нэхъ жыджэри нэхъ нэжэгужи хъуауэ гъащIэр хуэмурэ ирахьэкI. Сабий къэзыхьу зыпIхэм иужькIэ Алыхьым сабий къарет, жыхуаIэр пэжу къыщIэкIри, Астемыррэ Масирэтрэ бынищ зэдагъуэтыжащи, унагъуэр зэгурыIуэрэ зэдэIуэжу насыпыфIэу зэдопсэу.
Ленэ и гъащIэр дауэ хъуа-тIэ?.. Сымаджэщым къызэрыщIэкIыжу, ар Iэпхъуащ нэгъуэщI къалэ, зыгъэпIейтеин гукъэкIыжи къэзыцIыхуи здэщымыIэ щIыпIэ. И IэщIагъэмкIэ лэжьыгъэ хъарзыни къигъуэтри псэун щIидзащ. ХущIегъуэжат ищIам? ХущIегъуэжат, ауэ игъэзэжакъым, «къызэфтыж си пхъур», жиIэу лъаIуэу. Астемыррэ Масирэтрэ Ленэ хуит ящIат
сабийр илъагъуну. ИкIи, зэрызэгурыIуам тету, щыхуейм деж сабийр кърагъэлъагъурт. Апхуэдэурэ илъэситI дэкIащ. Ауэрэ Ленэ къыгурыIуэжащ и сабийм зэрыхуэзэр зэрымытэмэмыр, икIи нэхъ кIащхъэ ищIащ я зэхуэзэр.
Апхуэдэ зы махуэ гуэрым, Ленэ нэхъ пасэу къэсауэ, и щхьэр ехьэхауэ гупсысэу тетIысхьэпIэм здытесым, и пащхьэм зы цIыхухъу къихутащ. Зыгуэр щIэупщIэну къызэтеувыIауэ къыщыхъуа щIалэр: «Ленэ», жиIэри и цIэмкIэ къеджащ. А щIалэр и цIыхугъэуи зэгуэр илъэгъуауи къыхуэщIэжакъым Ленэ. ИхъуреягъкIэ зиплъыхьащ, сэрмырауэ пIэрэ мыр зэджэр, жыхуиIэу. ИтIанэ и щхьэр лъагэу къиIэтри, щIалэм и нэгум хуиту иплъэурэ жиIащ:
– Сэра жыхуэпIэр? Сэ уэ усцIыхуркъым. Услъэгъуауи сщIэжыркъым.
– Ар гъэщIэгъуэнкъым. Дэ дызэрызэрымылъагъурэ зэман дэкIащ. Мурид «дэIэпыкъуэгъу псынщIэр» уи деж ныщриджам, сэращ нэкIуа дохутырыр. Сэ сы-Заурщ.
ЩIалэм ар зэрыжиIэу, а пщыхьэщхьэр Ленэ и нэгу къыщIэувэжри, зыхуэмыубыдыжу и нэпсыр къыфIыщIэжащ. – Къысхуэгъэгъу, – жи Заур, – уэлэхьи, сэ уигу хэзгъэщIыну сыхуэмея. 136 Прозэ
Ленэ и нэпсыр щIилъэщIыкIри, нэхъ гупсэхуу еплъащ къыбгъэдэт щIалэм. КъицIыхужащ. Заур щытт зыри жимыIэу, ауэ абы и плъэкIэм куэд къиIуатэрт. Ленэ иджы нэхъ гуакIуэж хъуат, зилъэщIат. Ауэ и нитIым щIэлъ нэщхъеягъэр нэхъ мащIэ хъуатэкъым. Илъэсищым нэблэгъауэ и гум щигъафIэ бзылъхугъэм гукъеуэу иIэр щхьэщихыну хьэзырт Заур, хьэзырт иджыпсту гъунэгъубзэу къыбгъэдэт и фIылъагъуныгъэр къипхъуатэу, и нэпс зэи къыщемыкIуэн щIыпIэ ихьыну. Зэман дэкIами, Заур Ленэ хуиIэ гурыщIэ къабзэм зыкIи зихъуэжатэкъым. А махуэм Заур паркым къызэрыщыхутар зи фIыщIэр Астемыррэ Масирэтрэт. Абыхэм хьэкъыу япхыкIат Заур Ленэ фIыуэ зэрилъагъур, икIи зэи лей къызэрытримыгъэхьэнур.
– Данэ, си хъыджэбз цIыкIу, плъэт. Мес Ленэ, – къэIуащ Масирэт
и макъ. – НакIуэт, нэбакъуэт, си дахэ.
Ленэ къызэплъэкIмэ, Данэ цIыкIу хуэмурэ къыхуокIуэ, Масирэти кIэщIу абы и ужь итщ. Езыри япежьащ, гуфIэгъуэр и нэгум кърихыу! ХьэмбыIуу сабийм бгъэдэтIысхьащи, псалъэ дахэу ищIэр къеIущэщ, нэхъуеиншэу сабийм йоплъ, яужь дыдэу и нэгу иплъэж фIэкIа умыщIэну. – Дэ мыбдеж дыщысынщ, Ленэ. Фэ фыхуеиху къэфкIухь. Данэ фIэфIщ къижыхьыну, – жи Масирэт.
– Хьэуэ, – зэпеуд абы и псалъэхэр Ленэ. – Нобэ ди закъуэу дыкъэнэну дыхуейкъым. Сэ дяпэкIэ. Сэ нобэ щыщIэдзауэ сыкъэкIуэнукъым. Пэжкъым а сэ сщIэр. Данэ цIыкIу къыдэкIуэтеймэ, ар хэт, щхьэ апхуэдэу щIэх-щIэхыурэ мыбы дыхуэзэрэ, жиIэнущ сэр щхьэкIэ. Данэ фэращ зейр. Сэ сыхэтын хуейкъым абы и гъащIэм. Ауэ, дунейм сытетыху сыдэIэпыкъунущ. Ахъшэ хузэхуэсхьэсынущ, балигъыпIэ иувэмэ, банкым къыхихыжыну хуиту. Аращ сэ абы хуэсщIэфынур. Анэ лъагъуныгъэу си гум имыхуэжым щыщу зыри лъызгъэсыфынукъым. Сыхуиткъым. Сэ езым къыхэсхыжащ а гъуэгур. Масирэт, Астемыррэ уэрэ си гур фхуэкъабзэщ. ФIыщIэ фхузощI! Ауэ, зы лъэIу фхузиIэщ. Хэт ищIэрэ, Данэ цIыкIу зыгуэркIэ сымаджэ хъумэ, кхъыIэ, хъыбар сывгъащIэ.
– Ленэ, зыкIи умыгузавэ! Дэ дыпсэууэ, Данэ зэи лей къытехьэнукъым. Уэ ущыхуей дыдэм деж нэпсалъэ, накIуэ. УэркIэ ди бжэр сыт щыгъуи зэIухащ. Мы сабийм зы сомкIи укъыпэмыIэбэми, ди жагъуэ хъунукъым. Ауэ дэри зы гукъеуэ диIэщ. Уэ уи щхьэ Iуэху зепхуэжын хуейщ. уи закъуэу упсэу хъунукъым. Нэпсу щIэбгъэкIар хъунщ. Щыгъуэм щыгъуэ къешэ, жаIакъэ. Уи гур гъэбыди, хуиту псэун щIэдзэж. Уэ насыпыфIэ ухъун хуейщ. Ирикъункъэ бгъэвар?!
– Щхьэж хуэфащэ насып егъуэтыж. Апхуэдэущ дунейр зэрыухуар. Укъызогъэгугъэ, афIэкIа нэпсым зезмыгъэхьыну, си гур гъащIэм хуэзгъэзэжыну, – жеIэ Ленэ, и нэ дахитIыр нэпсым имыгъаплъэу.
А махуэр гъащIэщIэм и щIэдзапIэт, Астемыррэ МасирэткIэ дежкIи, Ленэрэ Зауррэ дежкIи. Ленэ гъащIэ гъусэ къыхуэхъуащ зэ Iуплъэгъуэм фIыуэ къэзылъэгъуауэ иджыри къыздэсым къыхуэпэж Заур. ЩIалищрэ зы хъыджэбзрэ зэдагъуэтащ. Астемырхэ я унагъуэмрэ абыхэмрэ зэкIэлъокIуэ, я бынхэр зэроцIыху, ауэ Ленэ и бынхэм нобэр
къыздэсым ящIэркъым шыпхъу нэхъыжь зэраIэр. 137 Усэхэр Людмилэ 138
Усыгъэ Усыгъэ лъахэм – си псэ лъахэм
И дуней плъыфэр фэзэхъуэкIщ,
Фоупсрэ нэпскIэ псыхьа псалъэ
Си хъуреягъкIэ щоуджэкI:
Гъатхэпэ дыгъэу къыщIэкIарэ
ЖыгыщIэу гущIэм щытIэпIауэ,
Удз цIыкIуу си гум къыщыкIарэ
Сэ сабий цIынэу IукIэ спIауэ.
Лъы налъэу схэлъым къыщикIухьри,
Мы си псэ лъащIэм щытIыгъуауэ,
ГурыщIэ лъагэм гум кърихри,
ТхылъымпIэ напэм щыгъэгъауэ
Си псалъэр си псэм къыхызохри,
Ар жэнэтбзууэ мэлъэтэж,
И бзэрэбзэкIэр зэхызохри,
Бгъэм щызу, хуиту собэуэж.
Ауэ иджыри нэгъуэщI псалъэ,
Лъыр кърихуэкIыу къысхохьэж – Усыгъэ
Аргуэрыр, къосри и пIалъэ,
Уэгу къабзэм бзууэ йобзэхэж.

Бзэр – лъэпкъым и псэщ!
Бзэр зезыхьэр къэкIуэну дахэм и уэчылщ.
Бзэр щызыгъафIэм зи псэкупсэм
Къыщхьэщих нурым нэр щоджыл.
Бзэр псынэпс къабзэщ – Бзэрэбзэжу адыгэ гупсэм щожэбзэж.
Бзэр ди лъэпкъ набдзэщ –
Бзыхьэхуэжьу бын икъухьахэр зэщIекъуэж.
Зэм ар бдзапцIэшэщ –
Зытещащэр хигъащIэу щIылъэм ныщохуэх,
Зэм джэгузэхэшэщ – ЗэIущащэр игъэгумащIэу мэумэзэх. И НЭПС Хъуажь Фахъри деж
Сэ слъэгъуат мухьэжырым и нэпс,
ПсыхэкIуадэ тхыдэжькIэ уIауэ,
Хы ФIыцIэжьым и плъыфэу иIауэ.
Ди лъэпкъ-къупщхьэ къутам хуэхъуу шхэпс,
Мухьэжырым щIигъэкIт гуIэ нэпс.
Сэ слъэгъуат мухьэжырым и нэпс,
ЦIыхухъупсэ-псыкъуийм къыщIэжауэ.
Напи лIыгъи IэщIыб ищIыжауэ,
Мухьэжырым щIигъэкIырти нэпс,
Арат – хышхуэр, Ахыныр – зы ткIуэпст.
Сэ слъэгъуат мухьэжырым и нэпс.
Хы ФIыцIэжьри сфIэщIт щIегъуэжауэ, –
IэщIэкIуахэм зэгуэр тегъэжауэ,
Бзэр – лъэпкъым и псэщ! Бзэр зезыхьэм уасэншэ фIыгъуэ и Iэрылъщ.
Бийм зыпэщIисэм –
Лъэпкъ псэхъумэм джатэ къихауэ бзэр Iурылъщ. 139 140
Усыгъэ
Есыхыжти и лъащIэхэм нэс,
Псэ хей минхэм я бампIэр къихьэст.
Мухьэжырым щIигъэкIырт лъы нэпс.

Псэм хэлъу щыта адыгагъэр
ПсалъэрыIуатэм хуэкIуэжащ,
КъамэпэкIэ зэрахьа лIыгъэр
Бзэгупэзехьэу къэнэжащ.
Къабзагъэм и нэщэнэ фащэр
Зыхуэмыфащэхэм ящыгъщ,
КърахьэкI ныпыр хьэнцигуащэу,
Iэ «мытхьэщIахэмкIэ» яIыгъщ.
Псэкупсэр зи хэщIапIэ диныр
НэщанэуапIэ ящIыжащ.
Джэгу пэтрэ ирищIыжмэ и нэр –
Лъэпкъым и гъащIэр къуилъхьэжащ.
Ди Тхьэшхуэ, сынолъэIу, къызумыпэс
Си адэ-анэм я нэгу зэIууа.
Iу защIэкIэ дызыпIым нобэ къэс
Къысхуумыгъахуэ сэ сащегуэуа.
Ди Тхьэшхуэ, сынолъэIур, къызэпэс
Нэмыс, си адэм игу зыгъэзэгъэн,
Си анэм къыслъымысу и губгъэн,
Я жьыщхьэ махуэ сщIын сыхунэгъэс!

Сэ сыдэкIынурэ мо бгыщхьэм,
Пшэ хужьхэр IэкIэ зэIысщIэнущ.
Сэ сыдэкIынурэ мо бгыщхьэм,
ЩIым нэкIэ IэплIэ есшэкIынущ.
Зыжьэдэсшэнурэ жьы къабзэ,
КъыслъэIэсауэ псэ Iуэтэжыгъуэ, Усыгъэ
Сыхэлъэдэнущ удз щхъуантIабзэм,
Нэм къиплъыс псори сфIэщIэщыгъуэу.
Сигу ирихьынщи жэнэт лъахэр,
Сыкъехыжыну сигу пымыкIыу,
Сыкъытенэнщ мо бгыщхьэ лъагэм,
Удз гъэгъа цIыкIуу сыкъыщыкIыу. ПСЭР
Зэманым хьэлъэу хощI,
Жэщ къарэр хьэ дзэкъэнщ.
Хьэуа бэмпIэгъуэр сфIощI
Пщэм щылъэда аркъэн.
ЕкIуэлIапIэншэщ псэр –
Жьындууэ къелъэтыхь,
И макъ гу(ы)ихыу «сэр»
Си гущхьэм къыхотIыхь.
Гупсысэр хъуауэ Iэл,
ЩхьэкуцIым щокъуейщIей –
Си нобэм сыт и хьэл,
Сыт къыспэщылъ пщэдей?
Зылъыхъуэр си псэр хэт,
Е хэт къыслъыхъуэр сэ?..
ХэщIапIэ имыгъуэт –
ЕкIуэлIапIэншэщ псэр.

Жьэгу зырыз докIуэлIэж,
ДыщIохьэж пэш зырыз,
Гум зэгуэпу зелIэж.
Ей, дуней угъурсыз,
Къысхуошийри насыпыр,
СынэIэбэм – Iуохыж.
ПцIы зэхэджэ кIэнджэгур
Сэ афIэкI схуэмыхьыж. 141 142
Усыгъэ
Щхьэж и унэ бжэн лъакъуэу
ДокIуэлIэж жьэгу зырыз,
Пэш зырызым ди закъуэу
Нэ дияхэр щоплъыз.
НэкъыфIэщIхэм далъахъэ,
Ди псэр ящI къарусыз,
Ей, дунейуэ пцIы лъахэ,
КхъыIэ, умыугъурсыз!
Зы щIалэ гуэр хы Iуфэм Iусу
Дыщэ бдзэжьей и хъым къихьат.
«Спсыхьынщ уи гъащIэр сэ дыщэпсу,
Уэ щIалэр сигу укъыдыхьащ.
Ухуеймэ – Iэдииху сыхъунщи,
Уи жэщхэр нуру пхуэзгъэблэнщ.
Ухуеймэ – сэ сы-Мэлэчыпхъущи,
СикIыжми, си дыщ уздэсшэнщ.
Е ухуэмейрэ – Сэтэнейуэ
Зы Сосрыкъуэ къыпхуэслъхунщ.
Ари умыдэмэ – кхъужьейуэ
Сэ уи бжэIупэм сыщыкIынщ.
Уи гъащIэм сэ сыщымылейуэ
КъэзбгъащIэм, Iуэхур зэфIэкIынщ.
КъызжепIэ закъуэм уэ сурейуэ,
Узыхуей дыдэр къысхэкIынщ!», –
ЩыжиIэм, щIалэр къэдыхьэшхри:
«Уэ цIыкIури дэнэ укIуэжын?
Ауэ сыхуейщ нэхъ бдзэжьеишхуи,
Мы си хъыр хым зэ хэздзэжынщ.
ФыкъысIэрыхьэм бдзэжьеитIри,
Нэхъ иныр си щхьэгъусэ хъунщ.
Уэ цIыкIур, аращ узыхуитри,
Си бжэIум хьэфIу утелъынщ», – Усыгъэ
ЖиIащ щIалэжьым. ЗыкъишэщIри, Хым и хъыр зэ ныхидзэжащ.
Ар бдзэжьей цIыкIум уэим ищIри,
Псы щIэншэ щIагъым щIыхьэжащ.
Хыр щIалэм хъыкIэ куэдрэ изри,
Бдзэжьей ин Iэджэ къиубыдащ,
Ауэ абыхэм языхэзри
Зэрыбдзэжьейуэ къэнэжащ.
Хуэхъуакъым ахэр гъащIэ гъусэ,
Уеблэмэ хьэфIи хуэмыхъуа.
Iусщ щIалэр ноби хым гупсысэу,
Хэплъызэу нитIыр псы утхъуам.

Си гъащIэм укъыхопшахъуэ,
Джэрэзу укъыщоудж.
Си бжэIум ущокIэрахъуэ, –
Уимыхьэ икIи уимыкI.
Iузохри бжэр – уемыблагъэ,
ХузощIри – усхуIумыкI.
Узиныбжьэгъу, узиблагъэ? –
КъызгурыIуэну слъэмыкI.
Зы пщIантIэм укъыщохъуахъуэ,
НэгъуэщIым укъыщоудж.
Бжэр къыщыхуэщI уи щIыбагъкIи,
Си гъащIэ бжэIупэм IукI! УНЭ
Пшахъуэ унэм щыуна къэмыхъуа, –
ХъущIэрейуэ толъкъун къэутхъуам
И тхъурымбэхэм ар хелъэсэж. Сэ уэрыншэу хуэм-хуэму сосэж.
Пшахъуэ унэм щыуна къэмыхъуа, –
Къум тхьэмадэурэ жьыбгъэ щхьэ тхъуам
Налъэ-налъэурэ ар есеиж. Зэгуэр хъумэ си деж къэбгъэзэж,
Пшахъуэ унэ лъэужь къэлъыхъуэж. 143 144
Усыгъэ Зэ зы нэпкъым укIэредзэ,
Зэм адрейм уреудэкI.
Зи «аркъэнхэр» уи пщэрыдзэу
Дзыбэ гуэрхэм уадокIуэкI.
Зыр мазэщIэм хубогъадэ,
Адрейр дыгъэу къыпхущIокI.
НэгъуэщI зым и «щхьэфэ-хадэм»
Щхьэц пэлъытэу удз къыщокI.
ЕтIощIанэм и нэ-вагъуэр
УигъэIуэщхъуу къоцIыщхъукI,
Дахэ псори пфIощI уи нагъуэу, –
Хъуэр дыгъэлкIэ «къыбоукI».
Языхэзри къэпхьэхуну,
Жьым утесу псым уопыдж.
УкIэредзэри толъкъуным,
Нэпкъ задэжьым укъеукI.

Абдж зэмыфэгъуурэ си лъагъуныгъэр
Щыкъуей-щыкъуейуэрэ къыщыстепкъутэм,
Сыту мащIащэт си псэм и щIасэу
Уэ бдэслъэгъуауэ къыпхэнэжар.
Сыту махащэт атIэ и гъащIэр
Псалъэ плъыфэбэкIэ дуней дахащэу,
Плъыжьыщэ Iейуэрэ текIыжыгъуафIэу,
ФIыгъуэншэ шыпсэурэ мыгъэткIугъуафIэу,
ФIамыщI фIыцIэжькIэрэ схудэпщIеяр –
Япэрей жьапщэм иригъэбар,
Уэлбанэ псыдзэм илъэсыжар. Балиейр мэгъагъэ!..
СщIэркъым уэ ущIэгъыр,
ГъащIэр зи дахагъым ГъырнэIуу ухэплъэу. Усыгъэ
Уи гум и бжэIулъэу,
Уи лъэр пфIэзылъахъэм
Хуэмыфащэ угъыу,
Балиейр щыгъагъэм.

Си гъуджэм и гурыфI къикIауэ,
СынасыпыфIэу къегъэлъагъуэ:
Си нэгу соплъэж, слъагъужкъым дагъуэ,
СфIощIыж Тхьэ пащхьэм сыкъикIауэ.
Зэм сызоплъыж, зызгъэкIэрахъуэу,
Сыщытщ зэм, си пIэм сыщыжауэ.
Си гъащIэм арщи «секIужауэ»,
Си гъуджэми схуищIыжкъым дагъуэ.

Си лъагъуныгъэр зэщхьыр гъатхэ пасэрт,
Дыгъэ бзий мащIэм къигъэIула псэр
ЗэщIэтIэпIауэ зэщIэгъагъэрт, хъуапсэрт,
Бзэрабзэу пцIащхъуэр зыхуэусэр сэрт.
АрщхьэкIэ. уи пцIым къиукIащ си пцIащхъуэр.
Иджы хэт уэрэд цIыкIу сэ схуигъэIун?
ИIэтрэ щыщIиупскIэу мо уэгу къащхъуэм
Сигу-сабий цIынэр хэт схуигъэудэIун?. Уэ куэдрэ къолъыхъуэж си гъатхэ пасэр,
Ауэ мы бжьыхьэр гуауэ уэшхкIэ матхэ.
Къэпщэхужынут, щIэптуи псэуасэ,
Къимыхьэжыну икIыжащ си гъатхэр.

Дунейр схуигъэнэхуу
Си псэм ит сурэт,
Узитеплъэ цIыхур
ГъащIэм щызмыгъуэт.
Си гъатхи къыхэмыхуэ,
Си бжьыхьэми хэмыт, 145 Усыгъэ
Уэ уи плъыфэ цIыхур
Сыту сэ къысхуэт.
Си псэм къигъэщIауэ
Си пкъым хэт сурэт.
СощIэ, ущыIэщ икIи ущопсэу уэ
Сэ си лъэр здынэмыс щIыкъуэ,
ДызэпэIэщIэми, уэрщ схэтыр псэуэ,
Тхьэм схухиха ЩIэлъэныкъуэ!
УщIэгъуэщауэ уэ гъащIэ-мэзым,
Пхэсхыжыпами сэ гугъэр,
Зэ зэхуозэжхэр тетар нэпкъ зырызым –
Псом нэхъ нэхъ лъэщщи Ухыгъэр.
СощIэ, ущыIэщ, къысхуигъэщIауэ
Тхьэм схухиха ЩIэлъэныкъуэ!
Месыр, уэсмычым лъагъуэ тепщIауэ
Уи псэр къохьэсыр си щIыкъуэ…
ЗЫ Зы къару гуэрым укъысхуешэ,
Зы къару гуэрым узбгъэдеш.
Ди зэхуаку гъуэгур нэшэкъашэу Зэхэшыхьащи, ущозэш.
Укъыщысхуишэм псыIэрышэм,
Мывэ къыр лъагэр къыппоув.
УщыфIэкIыфкIи уэ биишэм,
Уи пащхьэр мэхъу мэз чыцэ Iув.
ИтIани уи псэр тепыIэншэщ, – Сэ сызэрожьэр ищIэ хъунщ.
Зы къару гуэрым укъысхуешэ,
Ухыгъэм фIэфIщи усщIыгъун.

ГурыщIэ къабзэ, лъагъуныгъэ,
Си гъащIэ лъащIэм щIэлъ IэфIагъ, 146
10 Заказ №197 Усыгъэ
Насыпырыхьу къыкъуэкI дыгъэ,
ЗыкъуэбгъэпщкIуауэ псэм и къуагъ,
Уэ укъысхуокIуэ лъапэпцIийуэ,
СхуэпщIыну си пщэдейр нэхутхьэху,
Хэппхъэжу жьыбгъэм си гукъеуэр
Сытепшэжыну дуней нэху. Гъэ кIуахэм ди псэр япхъэхами,
Къытпэлъэщакъым я гъуэжькуийр.
Си пащхьэ уитщ, гур зэIупхауи,
Къэубыд мы си Iэ ныпхуэсшийр!
СЭ!
Сэ цIыхуу сыкъэнэнущ
Си фащэкIи, си щэнкIи,
Гуращэ зэIущэнкIи.
Сэ цIыхуу сыкъэнэнущ.
ЦIыхугъэр щысхъумэнущ
Шэ-псалъэ къызаутIыпщми,
Дунейр зыкъутэ губжьми
ЦIыхугъэр щысхъумэнущ.
СрещI теIущIыкIыпIэ, –
Арщ къыхуэнэжыр и пIэ Имызэгъэж жагъуэгъум.
СрещI теIущIыкIыпIэ.
Сэ цIыхуу сыкъэнэнущ,
ПщэдджыжькIэ къыщIэкI дыгъэм
Пэджэжу псэ нэхугъэр.
Сэ цIыхуу сыкъэнэнущ! 147 Усыгъэ
« СИ БЖЭР.»
Адыгэ литературэм и зыужьыкIэм кIэлъыплъхэм, шэч хэмылъу, гу лъатауэ къыщIэкIынщ «совет нэужь литературэкIэ» дызэджэ лъэхъэнэм абы нэхъыбэу къыхыхьэхэр бзылъхугъэу зэрыщытым. Ахэр нэхъ дэзыхьэхри усыгъэрщ. Ди литературэм и закъуэкъым мыпхуэдэ щытыкIэ
здэщыIэр. Хуэсакъыпэурэщ литературэ щIэныгъэми а Iуэхур къызэриIэтыр – лъэпкъым и художественнэ дуней лъагъукIэмрэ къэIуэтэкIэмрэ къапэплъэхэм теухуа гупсысэхэр зэкIэ тегушхуауэ утыку кърилъхьэу ар щыткъым. Ауэ занщIэу нэм къыIуидзэр лъэпкъ усыгъэм лиризм щабэр ебэкI
зэрыхъуарщ, дунейпсо проблемэхэм къапыкIыу ар унагъуэм, абы щекIуэкI Iуэхугъуэхэм, цIыхухэм яку къыдэхъуэ IэфIагъэр, хуабагъэр литературэм зыщIишэу зэрыхуежьарщ. Нэхъ дызыгъэгуфIэращи, литературэм къыхыхьэ бзылъхугъэхэр я гупсысэкIэкIи, хъэтIкIи зэщхькъым, я IэдакъэщIэкIхэми къыбжаIэ хуэфэщэн щIэныгъи абыхэм зэраIэр, гъуазджэм и унэтIыныгъэхэми фIыуэ зэрыщыгъуазэр. Апхуэдэ литературэ унэтIыныгъэхэм я нэхъ гугъур къыхэзыхахэм ящыщщ усакIуэ-уэрэдус Багъэтыр Нинэ. Дэтхэнэ усэми уэрэд къыхэкIыркъым, дэтхэнэ усакIуэри уэрэдус хъуркъым. Мыбы езым и тхыкIэ, и щэху иIэжщ. Ар рифмэхэр зэIухауэ, пычыгъуэр пшэщI хъууэ щыткIэ зэфIэкIыркъым. Усэр уэрэд хъун щхьэкIэ, абы и лIэужьыгъуэхэм я жыпхъэм сатырхэмрэ ежьумрэ ибгъэзэгъэн, уэрэд гъэзэщIэкIэмрэ макъамэ Iэмэпсымэмрэ зэбгъэкIун, уэрэджыIакIуэм (цIыхухъу е цIыхубз) и макъыр къэплъытэн хуейщ. А псом ищIыIужкIэ усэм и купщIэр фIэкIуэд хъунукъым. Арауэ къыщIэкIынщ мы Iуэхум куэдым зыщIрамыпщытыр. Ауэ абы тегушхуэхэм пщIэ лей къалэжьу сэ къысщохъу, ар зыхуэфащэ лъэпкъ усакIуэ-уэрэдусхэм я сатырым, шэч хэмылъу, хэтщ Багъэтырри.
Нинэ Тэрч районым щыщ Акъбащ Ипщэ къуажэм къыщалъхуащ. Абы дэт курыт еджапIэр, Къэбэрдей-Балъкъэр къэрал университетым и тхыдэ-филологие факультетыр къиухащ. 1983 гъэ лъандэрэ Къэбэрдей-Балъкъэр радиом щолажьэ. А IэнатIэм абы зыкъыщигъэлъэгъуащ зи IэщIагъэм фIыуэ ехъулIэ журналист 148 Усыгъэ
IэкIуэлъакIуэу. ЦIыхухэм ягу дыхьащ икIи нобэр къыздэсым фIыуэ ялъагъу Багъэтырым къызэригъэпэщ «Макъамэ», «Ди зэIущIапIэм» радиожурналхэр. Ахэр республикэм и щэнхабзэм, литературэм, гъуазджэм я цIыху пашэхэм ятеухуащ. Апхуэдэу а нэтынхэм япэу къыщащIэ литературэм щIэуэ къыхэхъуахэр, республикэм, Налшык щэнхабзэмкIэ я IуэхущIапIэхэм щекIуэкI лэжьыгъэхэм ехьэлIа хъыбарыщIэхэр. Багъэтырыр Урысей Федерацэм и Журналистхэм я союзым хэтщ, Урысейм и Артиадэм и лауреатщ.
Нинэ зэрыжурналистыфIым къыдэкIуэу икIи усакIуэ Iэзэщ, уэрэдусщ. Аращ ар нэхъыбэу цIэрыIуэ зыщIари. УсакIуэм и псалъэхэр зыщIэлъ уэрэдхэр щызэхуэхьэсауэ «дыщэ дискитI» къыдэкIащ. Абы и усэхэр щIэх-щIэхыурэ къытохуэ «Iуащхьэмахуэ», «Литературная Кабардино-Балкария» литературэ-художественнэ журналхэм, «Адыгэ псалъэ», «Терек» газетхэм, нэгъуэщIхэми. Бзылъхугъэ усакIуэм и лирикэр узыгъэпIейтейщ икIи гупсысэ куухэм ухэзышэщ. Апхуэдэу щытми, ар быдэу пыщIащ лъэпкъ художественнэ дуней лъагъукIэм, адыгэ усэ гъэпсыкIэм. УсакIуэм хузэфIокI езым и псэм щыхъэхэр лъэпкъым къыдекIуэкI лъапIэныгъэ нэхъыщхьэхэм иригъэзэгъын, апхуэдэ дыдэуи гурыщIэ къабзэм къигъэщI лирикэр адыгэ дунейм щепсыхьри, иджырей зэманым и фащэщIэхэмкIэ ихуапэурэ уи пащхьэм кърелъхьэж. Зыми емыщхь и хъэтI щхьэхуэр лъэпкъ художественнэ гупсысэм и къигъэхъуапIэ кIадэм зэрыхущытырщ Багъэтыр Нинэ и лирикэр щIэщыгъуэ, гурыIуэгъуафIэ зыщIыр. Аращ ди композиторхэм абы и усэхэм макъамэ щIагъэувэн щIафIэфIыр. Апхуэдэщ цIэрыIуэ хъуа уэрэдхэу «Гуащэней»,
«Адыгэ Хэку», «КъэкIуэж, адыгэ!», «Къэбэрдей», «ЕфIакIуэ, Джылахъстэней!», «Си Астемырей», «Ботэщей», «Кавказ и Россия», «Джигит родился», нэгъуэщIхэри. Багъэтырым и хъэтI щхьэхуэр сэ зыхэслъагъуэр усакIуэм и гупсысэ пIейтеям къигъэщI образхэм и псэр зэрахигуашэрщ. Абы хузэфIокI зи кIапэлъапэхэр цIыху акъылым къитIэсэгъуей теплъэгъуэхэр художественнэ дунейм хигъэпскIыхьу тхылъеджэм къыбгъэдилъхьэжын, зэщIэпщIыпщIэрэ зэщIэжьыуэу. Апхуэдэ макъамэр къригъэщIу усакIуэм къигъэсэбэп хабзэщ адыгэ гухэлъ уэрэдхэм куэдрэ къыщыкIуэ «уей», «уэрейдэ», «уо-ри-ра», «уей, жи» междометиехэр, рефреныр, аллитерацэр, анафорэр, бзэм и макъхэр хэзыIэтыкI, усэм и стилистикэр шэщIа зыщI нэгъуэщI Iэмалхэри. Абы и щапхъэу къэпхь хъунущ уэрэджыIакIуэ цIэрыIуэ Бэрэгъун Марианнэ игъэзащIэ «Джэгум» уэрэдым и сатырхэр: 149
Пшынэ макъамэм сызыIэпешэри,
Джэгум сыхешэ, си пIэм среш.
Пшынауэ Iэзэми къафэр къреш,
Утыкум итри си дунейрщ.
Ежьу: 150
Усыгъэ
Джэгум, джэгум, пшынэр щоджэгур,
Си гур щIэджэгум ещI ислъэмей,
Гур къыщIилъэтым ещIыр ислъэмей! Япэ строфам хэт псалъэхэм узыщрихьэлIэ «ш» макъ дэкIуашэр сонорнэ макъхэм ящыщкъым, ауэ усакIуэм ар аллитерацэу сатырхэм къыщихьри, а IэмалымкIэ макъамэр ишэщIащ, абы «джэгум», «щоджэгур», «щIэджэгур» псалъэ-рефренхэр гъусэ яхуищIыжри, усэр зэщIэжьыуэ ищIащ. Мыпхуэдэ усэм езыр-езыру макъамэри къыщIоувэ, уэрэджыIакIуэм дежкIи гъэзэщIэгъуафIэщ, едаIуэхэми тыншу я гум ираубыдэф. Апхуэдэщ Нинэ и адрей уэрэдхэри. А псоми я хэкIыпIэр адыгэ лъэпкъ усэ гъэпсыкIэрщ, Багъэтырыр псэкIэ зыпыщIарщ. Ауэ бзылъхугъэ Iумахуэм хузэфIокI цIыхубэ IуэрыIуатэм и бзэмрэ иджырей художественнэ псалъэ хэIэтыкIамрэ зэхигъэшыпсыхьу езыр зыхэпсэукI дуней телъыджэр макъамэ дахэу ди пащхьэ кърилъхьэжын.
Гупсысэ куурэ гурыщIэ къабзэкIэ гъэнщIащ Багъэтырым и лъагъуныгъэ лирикэри. Абы и щапхъэщ «Сыдэпхьэхащ», «ГъащIэм и уэрэд», «Джэгум», «Дэнэ ущыхэт?», «Лъагъуныгъэм къегъэзэж», «Уэ уогушыIэ», «Мазэу узолъагъу» усэхэр, нэгъуэщIхэри. Абыхэм усакIуэм теплъэгъуэ телъыджэхэр къыщегъэщI, лирическэ лIыхъужьым и гурыщIэмрэ и лъагъуныгъэ дахэмкIэрэ зэщIэблэу. Нинэ езым и дуней иIэжщ, усакIуэм и псэм и къабзагъэм хуэдэу, ар нэхущ, Iэхуитлъэхуитщ, нэхъыщхьэращи, и бжэр дэтхэнэми хузэIухащ – къыIух, къыщIыхьэ, зыщыгъэпсэху:
Сэ сыпоплъэ жэщкIэ уи лъэ макъ,
ЗэIухауэ си бжэр къызогъанэ…
УсакIуэр зыщIэхъуэпсыр зыщ – къыхуеблагъэхэм къахузэригъэпэща а «дунейр» къагурыIуэнырщ, зэхащIыкIынырщ. Ауэ апхуэдэу къыщIэмыкIми, яхуигъэгъунущ (мыри цIыхубз усыгъэм сэ хэслъагъуэхэм ящыщщ), хэт ищIэрэ иужькIэ къагурыIуэжынщ. Аращ усакIуэм щIыжиIэр:
Арыххэурэ сэ нэху куэд къыстощхьэ,
Ауэ хэсхыжкъым зэи си гугъэр – Сыпоплъэ пшапэ зэхэуэгъуэм.
Щытынущ бжэр Iухауэ – уэ уощIэ.
А гупсысэрщ – гъэгъуныгъэр – Багъэтырым и усэ куэдым лъабжьэ яхуэхъур. Хьэл-щэн быдэ, псэ къулей, гупсысэ узэщIа зиIэ цIыхурщ ар зыхузэфIэкIынур. УсакIуэм елъагъу, къыгуроIуэ «и Iуэхур фIы хъуху, и ныбжьэгъур къызэрыхуэхъур дэгу». Лирическэ лIыхъужьым и «гур гуфIэху», дыгъуасэ зи пэжагъым шэч къытримыхьэу щыта «ныбжьэгъум и фэр покI». ИтIани зыкъригъэщIэну, Усыгъэ
гузэрыдзэ иригъэщIыну хуейкъым – мыхьэнэ зэпт мыхъуну гуэрущ ар езым къызэрилъытэр. Аращ ныбжьэгъум хущIэмыхъума «и тIасхъапIэр» хуигъэгъунуи щIэхьэзырыр: «Сэ сыгуфIэху, ныбжьэгъур щIэтщ си нэгу – Сыхуейт слъагъуху, и щIыхь исхьэну уэгу». Альтруизм гупсысэу зауэм иужькIэ къухьэпIэ, совет литературэм, зэрыщыту гъуазджэм зыщызыубгъуауэ щытам, езы Багъэтырыр зыщIапIыкIам, и нэщэнэщ мыхэр. УсакIуэм пасэу зыхилъхьа а щэнхэр яхыболъагъуэ «усэ нэщхъейкIэ» узэджэ хъуну и лирикэми. «И псэм зэи хэмыкIыр» гу щIыIэ къыхуэхъуащи, «и напIэр къиIэту пщащэм къеплъыжыркъым, жриIэу хъуари зэхихыжыркъым». Ауэ, итIани, къуаншагъэр щауэм и деж ихьыркъым, абы и зыщIыкIэри хуигъэгъуну хьэзырщ, «и гугъапIэр IэщIимых закъуэмэ». Лъагъуныгъэм и хьэтыркIэ сыт хуэдэ тезырри ишэчыфынущ «Гу щIыIэ укъысхуэхъуащ» усэм хэт лирическэ лIыхъужьым:
ЗбгъэдэкIами уи гур, сыт сщIэжын?
Ауэ сэ иджыри сыщогугъ – Лъагъуныгъэр зэ къысхуэблэжын… 151
Апхуэдэщ Багъэтырым и лирикэ щабэр, и лъэпкъэгъухэр, къэзыухъуреихь псори фIым, дахагъэм къыхуезыджэр, абыхэм я Iуэху дэкIмэ, дэгуфIэр, зыгуэр къаймыхъулIэмэ, дэнэщхъейр. Лей къызытехьэ цIыхум езым и гу пцIанэр мэIуху папщIэу пэщIидзыну сытым дежи хьэзырщ Нинэ. Аращ цIыхубз усакIуэм и усэхэр тхылъеджэхэм я псэм щIехуэбылIэр, и уэрэдхэр щIэх дзапэ уэрэд щIэхъур. Нинэ, махуэ къэс жыхуаIэм хуэдэу, и усэхэр къытригъадзэу, тхылъу къыдигъэкIыу щыткъым. СыусакIуэщи, Iэмал имыIэу усэ стхын хуейщ жиIэуи къалэн гуэрхэр зыхуигъэувыжыркъым. Езым зэрыжиIэщи, и гум щыщIэр, и псэр зыгъэпIейтейр художественнэ псалъэкIэ къиIуатэу аркъудейщ. Апхуэдэу щытми, усакIуэм и иужьрей усэхэм дэ ядыдолъагъу гъащIэм и лъэныкъуэ куэд къызэщIаубыдэ, я купщIэр нэхъ куу зэрыхъуар. Лъагъуныгъэ усэхэм къадэкIуэу иджы абыхэм яхэтщ философие гупсысэхэмкIэ псыхьа медитативнэ, пейзаж, граждан лирикэри. Хэкум, лъэпкъым, цIыхухэм я къэкIуэнум теухуа гупсысэхэмкIи усакIуэр къыддогуашэ, ауэ, нэхъыщхьэращи, бзылъхугъэм и псалъэхэм сытым щыгъуи фIым, пэжыгъэм, дахагъым укъыхураджэ, Iейм ущахъумэ. Хьэмыщэ,
щIэныгъэлI Усыгъэ
Усэхэр Нинэ 152
СИ Си пщIантIэу си гъащIэм и жьантIэм,
МэракIуэу хэссат сэ жыг лантIэ,
Иджы сыхуозэшыр жыгыщIэм,
Дыгъуасэм сешэжыр гурыщIэм.
Си унэу, мы си псэр здэунэм,
Пхуоплъызыр, ппэжыжьэми, си нэр,
Сахьыжыр абыхэм си хьэблэм,
ЩIалэгъуэр Шыхулъагъуэу къыщыблэм.
ГухэщIым мы си пкъыр еубыдыр,
Щызгъуэткъым ди хадэм си адэр,
Си анэри щIэткъым пщэфIапIэм,
СопщIыхьыр сэ куэдрэ ди щIапIэм.
Пытыжкъым си жыгым мэракIуэ,
Згъуэтыжкъым псэм щыщхэр, солъыхъуэ,
Ди пщIантIэм, ди хьэблэм гур макIуэ,
Лъэс лъагъуэр, лъакъуапIэр къелъыхъуэ.

Аргуэру жыгхэр мэгъагъэр.
Хъужами пцIы къызжепIахэр,
Аргуэру си гур мэгугъэр,
Гъэгъащи гулъ къэтIэпIахэр.
ЗэгъащIэ, кIэншэщ гугъапIэр,
ЩIэщыгъуэ пщещI абы гъащIэр,
КъыуегъэIэтыжыр уи напIэр,
Псэ къыпхелъхьэжыр щIэрыщIэу.
Къысхуехь сэ гъатхэм гугъэщIэ,
Дунейр уэзырауэ къысщохъу,
Щыхошыр си гум лъагъуэщIэ,
Гъуэгу гъусэ мы гъащIэм щысхуэхъу. Усыгъэ

Хызолъагъуэр уи гуфIэкIэр дыгъэм,
Хызолъагъуэ сэ уи нитIыр вагъуэм,
Къыхызохыр сэ гурылъыр лыгъэм,
Хызоухуанэр лъагъуныгъэр фIыгъуэм.
Къысхуолыдыр нэ вагъуитIыр жэщым,
Гур къолъэтыр, зикI ар схуэмыубыд,
Къысхуолыдыр нэ дахитIыр махуэм,
Лъэр щIолъэт, гуфIэгъуэм сеубыд.
Бжьыхьэ пщIащэр лъэгум щIопсэлъыкIыр,
СыIущащэу пщIыхькIэ сыныпхуокIуэр,
Си гухэлъым гущIэр къресыкIыр,
Лъагъуныгъэ нэпсхэр сэ къысфIокIуэр.
Гугъэ нэхухэр гъащIэм сэ сегъэщIыр,
Уэсу Iэм къихуарзэр, IэщIоткIухьыр,
СоутIыпщыж дыгъуасэр, гур дыхэщIу,
ГупсысэщIэ нобэм сэ къысхуехьыр.

Сыт къысхуепсыжкIэ сэ дыгъэр?
Сигъэхуэбэжкъым уи плъэкIэм.
Сыт къызэбдзыжкIэ уэ лыгъэ?
МафIэ ищIыжкъым уи хъуаскIэм.
Сыт къызжиIэн сэ мазэщIэм?
Уэрыншэу зэшыгъуэщ дунейр,
ЖэщкIэ сепщIыхьми гурыщIэм,
IэфIыжкъым гухэлъым я лейр.
Сыт сахэплъэжкIэ вагъуэбэм?
НэгъуэщIщ зыхуэблэр ууейр.
Уэрт сэ къэслъытэр насыпу,
Мы си псэр зэджэр, сызейр.
Ужьыхыжащ лъагъуныгъэр,
Ар нуру къысхуэмыблэж.
Ауэ уахътыншэщи гугъэр,
Си гъусэ пэжу къонэж. 153 Усыгъэ

Сэ сыгуфIэху,
Ныбжьэгъур мэхъу нэщхъей,
Си гур хэхъуэху,
И нэщхъыр мэхъу нэхъ Iей.
Сэ сыгуфIэху,
Ныбжьэгъур мэгужьей.
Сэ сефIэкIуэху,
Абы зыкъысщедзей.
Сэ сыгуфIэху,
Ныбжьэгъум хощIыр игу,
Си Iуэхур хъуху,
Сэ ар къысхуохъур дэгу.
Сэ сыгуфIэху,
Ныбжьэгъур щIэтщ си нэгу,
Сыхуейт слъагъуху,
И щIыхь исхьэну уэгу.
Уэрэдхэр ХЭКУ 154
Щикъухьащ адыгэр къэрал куэдым,
ЯфыщIащ «жыг уардэр» щысхь имыIэу,
Нэхъ къащтат лъэпкъкIуэдыр дэ къытхуэкIуэм,
Бзэи, хабзи – псори хэкIуэдэжу.
Зы зэманкIэ узэIэбэкIыжмэ,
ЩIы IэмыщIэр и хъуржыным илъу,
Ибгынат Хэкужьыр ди нэхъыжьым,
Пичми и гур, лъагъуныгъэр изу.
Тенджызым адэкIэ пшынэр къыщоIурэ,
Пшыналъэ дахэри си деж къоIус,
Къысхуобзэрабзэри, си гум зыдещI,
Лъэпкъым и тхыдэри хабзэри къафэм къыхощ.
Толъкъун хъыринэурэ макъамэр йощIэрэ,
Си щIылъэ-анэми сыногупсыс,
СынодэхащIэури сыпхуогумэщI,
ФIылъагъуныгъэми уэрэдыр сэ сегъэус. Усыгъэ
Ежьу: Си псэм щызгъафIэурэ
Мы си гум хэлъ,
Дыгъэ нэбзийурэ
Мы щIыгум щепс,
Уэ, си лъэпкъ щыпкъэр, узигухэлъщ,
Уэ, дыгъэпс гуапэурэ си деж къыщепс.
Си псэм щызгъафIэурэ
Мы си гум хэлъ,
Дыгъэ нэбзийурэ
Мы щIыгум щепс,
Уэ, си лъэпкъ щыпкъэр, си псэм ухэлъщ,
Уэ, дыгъэпс гуапэурэ си гум и къуэпс.
Уэсыр къытелъми, бгым пшэ Iэрамэурэ,
Сэ Iуащхьэмахуэ къызохуэбэкI,
Щыгур мылылъэми, лъэр нызохус,
АдрыщI сэламри лъапIэурэ лъэпкъым изох.
Псэр щыпхуэзэшкIэрэ, уэ узиплъапIэурэ,
Пшагъуэр токIуэтри, дыгъэр къыкъуокI,
ЖэщкIэрэ мазэри вагъуэм хосыхь,
Си лъагъуныгъэри гущIэм хамэщI къыщызох.
ФIыуэ слъагъу лъахэурэ адэжь щIыналъэмэ,
Си гур ныпхуеIэурэ си гъащIэр сохь,
Адыгэ хасэу лъэпкъым и лIыкIуэм,
Псэхэр зэпищIэурэ си гугъэр къысхуегъэнэху.
Жэнэт къысщыхъуурэ дуней дахащэмэ,
Дыгъэри мазэри къысхуещIыр тыхь,
Зы насып вагъуи сэ къысхудокIуэ,
ГурыщIэ къабзэми и фIыгъуэ сэ согъэунэху.
Ежьу.
Ежьу. Жэнэт щIыналъэу Къэбэрдей,
Си гъащIэм и уэрэд,
Йожьу Шэрджэсыр, Адыгейр,
Зэтохуэр ди мурад.
Лъэпкъ пшынэм къокIыр ислъэмей, 155 156
Усыгъэ
Утыкуми зеубгъу,
Адыгэр поплъэри пщэдей,
Егъаджэр и бжьамийр.
Уэру йожэхыр уи Тэрчыпс,
Шэрэджи емызэш,
Къыстемыпсамэ уи дыгъэпс,
Сэ хуабжьу сыпхуозэш,
Си адэжь къуэпсу Къэбэрдей,
Шэрджэсри зи къуэш,
Псыжьыр щежэхыу Адыгей,
Зы гъуэгу дэ пхырыдош.
Мэлъалъэр Iэгур, хъуамэ джэгу,
Пшынэбзэр зэролъэлъ,
Нехьэсыр Iуащхьэмахуэ щыгу,
Макъамэм си гухэлъ,
Щоджэгур щIэблэри си щIыгу –
Сысейщ сэ щIы хъурейр,
Хуабагъэ щыщIэркъым си жьэгу,
Мэгъагъэр си дунейр!
Си адэжь къуэпсу Къэбэрдей,
Шэрджэсри зи къуэш,
Псыжьыр щежэхыуАдыгей,
Зы гъуэгу дэ пхырыдош!
ЛIэщIыгъуэ епщыкIуханэм
Дэ благъэ дызэхуэхъуащ,
Урыс Пащтыхьу Иуаным
Идархэ я пхъур ишащ.
Пщы Темрыкъуэ ипхъу дахэр
Иуан Ерум псэгъу ищIащ,
Адыгэ пщащэм и теплъэр
ЛIы пхъашэм и гум хыхьащ.
Ежьу: Гуащэ, Гуащэ, Гуащэней,
Урипщащэт Къэбэрдейм,
Ущыхъуащ уэ Урысейм Пащтыхь гуащэ, Гуащэней!
Лъэхъэнэ жыжьэм дешэжыр
Тхыдэм и зы гъуэгуанэ,
Къэбэрдеипщыр мэхыщIэ: Усыгъэ
Лъэпкъ мащIэр хуейщ щIэгъэкъуэн.
Щхьэр ирехьэлIэ Иуан,
Урысеишхуэм и дамэр
Тхуэхъуащ адыгэм тепIэн.
Ежьу.
Иуан Ерум и тепщэгъуэм
Уэ вагъуэу ухолыдыкI,
Марие цIэр уи дахэгъуэм
Ди тхыдэм уэ щыходыкI.
Уэ уи Iущагъ щагъэщIагъуэм,
Упагэу узэмыкIуэкI,
Нобэми адыгэ лъэпкъым
Ди гъащIэм укъыдокIуэкI.
Ежьу.
СИ АДЭ
Сытым щыгъуи уи гукъэкI, си адэ,
СыщымыщIэу изохьэкI си гъащIэр,
Iэдэбагъыр уэ къобэкI, си адэ,
СогъэщIагъуэр уи щабагъ игъащIэм.
Ежьу: Мы ди тхьэшхуэм сэ солъэIур, Зи пщIэр лъагэу, фIыуэ слъагъу си адэ, Узыншагъи ущымыщIэурэ, Уи бзэ IэфIми сыщымыщIэурэ, Илъэс куэдкIэ тхьэм усхуигъэпсэу, Сядэ лъапIэр тхьэм усхуигъэпсэу!
СфIэфIщ уи псалъэ седэIуэн, си адэ,
СыхоткIухьыр уи гуапагъ, гулъытэм,
Уи чэнджэщхэр дамэ схуохъу, си адэ,
Афэху джанэ сыпхуэхъунт, слъэкIатэм.
Ежьу.
Сыхъужами сэ балигъ, си адэ,
ЗыхызощIэр уи гум и хуабагъыр,
Уи къуэрылъху-пхъурылъхуми, си адэ,
Лъыбогъэс адэшхуэм и IэфIагъыр.
Ежьу. 157 Усыгъэ
Пшынэ макъамэм сызыIэпешэри,
Джэгум сыхешэ, си пIэм среш.
Пшынауэ Iэзэми къафэр къреш,
Утыкум итри – си дунейщ.
Ежьу: Джэгум, джэгум Пшынэр щоджэгурэ, Си нэр щIэджэгум ЕщI ислъэмей! Гур къыщIилъэтым ЕщIыр ислъэмей!
Iэгур лъэлъамэ, щIыр къыпэджэжурэ
Джэгум зеIэтыр, гури пIэпех,
Ди лъапэрисэми псори дехьэх,
Псэр дэзыхьэхри – си дунейщ.
Жэщым вагъуэхэм мазэр къафыхьмэ,
ЩIылъэм щокIуэкIыр адыгэ джэгу,
ГущIэм щызгъафIэри нэгум щоджэгу,
ЩIыгум къыщыфэри – си дунейщ.
Ежьу.
Ежьу. 158 ЩIэблэ
Къэбэрдей-Балъкъэрым и цIыхубэ усакIуэ, балъкъэр литературэм и классик Кулиев Къайсын къызэралъхурэ нэгъабэ илъэсищэ ирикъуащ. Абы ирихьэлIэу ди республикэм щекIуэкIащ школакIуэ цIыкIухэр жыджэру зыхэта литературэ зэпеуэхэр. ЕджакIуэ 250-м я IэдакъэщIэкIхэр бзищкIэ – адыгэбзэкIэ, балъкъэрыбзэкIэ, урысыбзэкIэ – кърахьэлIат абы. Зэхьэзэхуэм нэхъыфIу къыщалъытахэм ящыщщ КIуэкIуэ Валерэ и цIэр зэрихьэу Кыщпэк къуажэм дэт курыт школым и
11-нэ классым щеджэ Хъуран Юлэ и лэжьыгъэр.
Къайсын теухуа си псалъэ Юлэ 159
Сэ Кулиев Къайсын къуршыбгъэм изогъэщхь. Къурш зэхуакухэм къыдэкIауэ къысфIощI ар. И усэхэр щIыгум трипхъэри, щхъуантIагъэм псори зэщIищтащ, и усэхэр уафэгум дрипхъейри, дыгъэ нуру къытхуепсащ, къабзагъэрэ дахагъэрэ цIыхум я гум къыщигъэушащ.
А усакIуэ гъуэзэджэм и усэ куэд урысыбзэкIэ зэрадзэкIащ. Абыхэм сыздеджэм, сыдихьэхри, сэри зэрысхузэфIэкIкIэ усэ зыбжанэ адыгэбзэм къизгъэтIэсащ. Кулиев Къайсын Шэджэм Ипщэ къуажэм 1917 гъэм ноябрым и 1-м къыщалъхуащ. И адэр пасэу дунейм ехыжащ. Курыт еджапIэр Шэджэм Ищхъэрэм къыщеухри, ар Луначарскэм и цIэр зезыхьэ
Театр институтым щIотIысхьэ. Литературэ институтми (Москва) щоджэ – 1935-1939 гъэхэм. Ахэр къиуха нэужь, Къэбэрдей-Балъкъэр пединститутым егъэджакIуэу къегъэзэж. А зэманым абы усэ тхыным зрет. 1940 гъэм къыдокI Къайсын и япэ тхылъыр. Абы ит усэхэм я нэхъыбапIэм къыхэщырт куэдкIэ узыщыгугъ хъуну усакIуэ къызэрыунэхуар. ЩIэблэ
1940 гъэм Кулиевыр дзэм къулыкъу щищIэну ираджэ. Ар армэм щыIэу Хэку зауэшхуэр къохъей. 1942 гъэм икухэм абы и усэхэр урысыбзэкIэ зэдзэкIауэ къыдэкIын щIедзэ, урысей радиом къет, ар цIэрыIуэ мэхъу. 1942 гъэм и ноябрь мазэм Фадеевым Кулиевыр ирегъэблагъэ Москва щекIуэкIыну литературэ пшыхьым. Абы кърихьэлIат Пастернак Б. Л., Симонов К. М., Асеев Н. Н., Звягинцевэ В. К., Кедрин Д. Б. сымэ, нэгъуэщIхэри. Куэд дэмыкIыу Кулиевым и усэхэр зэрыт тхылъыр Сталиным и цIэкIэ щыIэ саугъэтым ягъэлъагъуэ, арщхьэкIэ балъкъэр лъэпкъыр зэрырашам къыхэкIыу а саугъэтыр абы къратыркъым.
1941 гъэм къыщыщIэдзауэ лIыхъужьыгъэ хэлъу Хэку зауэшхуэм хэтащ Къайсын, уIэгъэ хьэлъи зыбжанэрэ хъуащ. ЗэуапIэм здыIутым абы и тхыгъэхэр газетхэм къытрыригъадзэрт. Ар яхэтащ Москва, Орёл, Ростов къалэхэр, Украинэр, Кърымыр, Прибалтикэр нэмыцэ зэрыпхъуакIуэхэм къаIэщIэзыгъэкIыжахэм.
Кулиев Къайсын игу къегъэкIыж: «ЩIым, уэм хуэдэу, шэр къытещащэрт. Ар къыщыхъуар бгылъэ щIыпIэщ. ЕтIуанэ пщэдджыжьым уIэгъэ сыхъуащ. Абы и пэкIэ губгъуэ гуэрым дыщызауэу уIэгъэ
сыхъури, КIыщокъуэ Алим, усакIуэшхуэм, си ныбжьэгъум, си адыгэ къуэшым и плIэм силъу зэуапIэм сыкъыIуихащ. И плIэм силъу сымаджэщым нэси сихьащ». Абы и ужькIэ ахэр псэуху зэрыгъэпэжащ. Къайсын и усэ куэдым къыхощ КIыщокъуэр зэригъэлъапIэр, пщIэшхуэ зэрыхуищIыр. 160 – Зригъэзыхауэ шы сокум хэлъу,
Шхуэр ткIийуэ и Iэм IэщIэлъу,
ЗэуапIэм ар Iухьэрт,
МафIэм и нурыр и къамэм щыджэгуу.
Ауэ жэщым и нурыр зэрыужьыхыу, Губгъуэ Iурихам гупсысэу къыщикIухьырт.
ИтIанэ мафIэр пигъэнауэ Итхырт усэ, уанэм тесу,
Iусыр шыхэм иратыхукIэ.
Ныбжьэгъухэр мафIэм детIысэкIырт,
УсакIуэм жиIэм дедэIуэну. ЩIэблэ
КъытфIэщIырт къамэм и къарур
И усэхэм къыхэщу.
Бийм къуажэ къыIэщIэтхыжмэ,
ЦIыкIухэр къызэхуэжэсырт.
Абы зы лъапцIэ цIыкIу уанэгум иригъэтIысхьэурэ
И нэхэм щэхуу ба хуищIырт. 161
Симферополь дэт сымаджэщым щIэлъу, Къайсын зэхех и лъэпкъым къытепсыха насыпыншагъэр.
51-нэ армэм и нэхъыщхьэ, Совет Союзым и ЛIыхъужь Крейзер Яков Кулиевым и деж сымаджэщым къокIуэ, къыхуагъэфэща дамыгъэ лъапIэр къыхуехьыжри. Къайсын абы йоупщI: «Пщэдей фыкъакIуэу къыстефхыжыну мыр?» Генералым укIытауэ жэуап къет: «Хьэуэ, дыкъэкIуэнукъым».
УIэгъэр хъужу сымаджэщым къыщIатхыкIыжа нэужь, абы и хэкум къегъэзэж. Кулиевыр хуит ящIат и лъахэм щыпсэужыну, арщхьэкIэ езыр и лъэпкъыр здаша щIыпIэм макIуэ, къатепсыха гузэвэгъуэр ядигуэшыну. ИлъэсипщIым щIигъукIэ щыпсэуащ ар Къыргъызым, жыджэру литературнэ гъащIэм хэту, ауэ и тхыгъэхэр къыдигъэкIыну хуимыту. Айтматов Чингиз Къайсын щхьэкIэ мыпхуэдэу итхауэ щытащ: «Псори пхуэшэчыныр лIыгъэшхуэщ. Езы Къайсын уIэгъэ зытелъ мывэм хуэдэщ – ар дамыгъэу и усэхэми къыхощ: «Сэ псори схуэшэчащ». А «псори» псалъэм къызэщIеубыдэ лъэхъэнэ псо, лъэпкъым, цIыхум и гум щигъэвар, ишэчар, ауэ къахуэгъэшакъым ар абыхэм, атIэ япсыхьащ, и гум хахуагъэ, пагагъэ къыщагъэушу».
Езы Къайсын мыпхуэдэу жэуап иретыж Чингиз: «Сэ сынасыпыфIэщ, а зэман хьэлъэм фIэщхъуныгъэр зэрысфIэмыкIуэдамкIэ. Си гум щызгъафIэрт ди къурш къетхъухахэр, гъуэгубгъум къыщыкI удзхэр, Пушкин и усэхэр, Бетховен и макъамэр. Сыту фIыт сэ зэи гъащIэр мыхьэнэншэу къызэрызмылъытар». Абы гъащIэм хуиIа бгъэдыхьэкIэр, еплъыкIэр къыхощ мы сатырхэм: ГъащIэ, си щхьэр лъахъшэу пхузогъэщхъыр,
ФIыщIэ сэ пхузощI, а зэман бзаджэм ЩIэблэ
МафIэ лыгъэм, щIыIэ уаем сызэримысамкIэ,
Хамэ щIыпIэм ажалыр къызэрыщысIумыщIамкIэ.
Къайсын Кулиев – ар лъэпкъ цIыкIум къыхэкIа усакIуэщ. Ар – дуней псом и усакIуэшхуэщ. Абы и псэм пэгъунэгъуу къелъытэ икIи и гум щегъафIэ Пушкин, Лермонтов, Тютчев, Блок, Есенин, Низами, Физули, Пастернак, Твардовский, Вахрах сымэ. АпхуэдизкIэ ар гурыхуэти, абыхэм я усэ куэд гукIэ ищIэрт. УсакIуэшхуэм къилъытэрт дэтхэнэ лъэпкъми гъащIэм лъэужь дахэ къыхинапхъэу, дахагъэр къэдгъэIурыщIэн къудей мыхъуу, дэ езыри ар къэзыгъэщIхэм дащыщын хуейуэ.
Къайсын къилъытэрт усакIуэр ауэ сытми цIыху къызэрыгуэкIыу щытын хуэмейуэ. АтIэ, зы дакъикъэ нэхъ мыхъуми, абы зыкъилъытэжыфын хуейщ тенджызу, къуршу, уафэу. А зы дакъикъэр хурикъунущ абыхэм яхэлъ къарур зыщIишэну, я дахагъэр зыхищIэну. Абы иужькIэщ псэ зыхэлъ усэ къыщигъэщIыфынур. 162
Усыгъэр псалъэ къудей-тIэ?
ГуфIэгъуэщ икIи гузэвэгъуэщ ар.
ФэрыщIыгъи, щытхъу нэпцIи хуэхейщ,
ЗэуапIэм Iут сэлэтым нэхъей.
Ещхьщ ар бгыхэм, сабийхэм,
Жыгхэм, пшэм, Псыежэхыу нэхущым къыдэушам, ЩIымахуэм жьэгум дэлъ мафIэ мыужьыхым.
Хьэуэ, Усыгъэр псалъэ къудейкъым,
АтIэ мазэм къыхэнэхукI сэхураныщхьэщ.
Усыгъэр – псалъэ къудей-тIэ?
ГъащIэщ икIи ЛIэныгъэщ ар.
ЩIыхьыр, пэжыр и гъуазэт усакIуэм. Сыт щыгъуи и напэм ечэнджэщырт ар.
Абы къилъытэрт:
УсакIуэм пцIы иупсмэ, зэбгъэщхьынур
И ныбжьэгъу нэсым сыткIи епцIыжарщ. ЩIэблэ
Сыт хуэдэу мыдыджами, псалъэ пэжырщ
ГущIэгъукIи къаруушхуэкIи гъэнщIар. А усакIуэ телъыджэм и усэхэм седжэху, кIуэ пэтми сызыIэпашэрт, зи гугъу ищI Iуэхугъуэхэм сыкъыхэхутауэ къысфIэщIырт. «Черный конь умирает на белом снегу» усэм сыкъыщеджэм, шым телъ бэлыхьыр псэкIэ зыхэсщIащ. Ар си пащхьэм къиукIурияуэ къысщыхъуащ. А усэри зэздзэкIащ:
УЭС ШЫ И ПСЭР ХОКI 163
Ажалым хэдэ имыIэ,
Здэжэм джэлауэ,
Уэс хужьым хэлъу,
Шы къарэм и псэр хокI.
Шууейхэр и плIэм дэсу,
Гъуэгуанэ плъахэм ирижэрт.
КъикIуэти абы имыщIэу,
Дэнэ шыгъажи щытекIуэрт.
ЩIэкIащ и нэгум Iэджэ –
Псы Iэли, къурш лъаги.
Пщащэ бгы псыгъуи куэдрэ
НысащIэу абы къихьащ.
И лъакъуэхэр псыгъуэт.
ТхьэкIумэр гъэкIат.
Бгы задэм къехыфырт.
Гъуэгу техьамэ, ар лъатэрт.
И псэр хокIыр шы къарэм
И псэупIэм пэжыжьэу,
И нэпсыр тодие
Нэкугъуэ нэщхъейхэм.
Iуэху теухуауэ,
И къару еблэжакъым. «ПщIыхьэпIэ» усэм хэт къуршыбгъэр ди лъэпкъым езгъэщхьащ. Пасэ зэманым абы ятелъа бэлыхьыр си нэгум пщIыхьу щIэкIыжащ: 164
ЩIэблэ
ЗыщIегъэхи имыщIэу
Мурадым ерыщу хуэкIуэрт.
Уэсыр къуршхэм къоткIухыр,
Удзхэм я пкъыр щIэлIащ.
Гум къоуэ апхуэдэ дахагъэр –
Шы къарэм и псэр хокI.
Ажалым хэдэ имыIэ,
Псори зэфIеIуэнтIыкI.
Уэс хужьым хэлъу,
Шы къарэм и псэр хокI.
Фочышэм къуршыбгъэр иуIауэ, – Апхуэдэ пщIыхьэпIэ нобэ слъэгъуат.
И дамэр лъым ириIауэ, –
Апхуэдэ пщIыхьэпIэ слъэгъуат.
Ар дамэ узыншэмкIэ щIым еуэрт,
Ар жагъуэу къуршым езауэрт,
Ауэ, зиIэтыну къарур хуримыкъуу,
ЩIы тафэм ар къытехуэжырт.
Аргуэру щIым дамэкIэ йоуэр,
Лъыпсыр къыпыжу, ерыщу йозауэр,
Пэлъэщын къуршыбгъэ пагэм ажалыр?
И нащхъуэр уафэм хуеIэтыр. Дудин М. деж
Уэ пщIэжрэ, уэрэдбзухэм уэрэд къыщрашар,
Фируза деж? – Хьэфиз и махуэхэм хуэдэу, ЩIэблэ
Кърашт уэрэд а жэщым уэрэдбзухэм,
Я макъ жьгъырумкIэ къыддэгуашэу.
Уэшхым щIыр къызэригъэщIэрэщIэжым хуэдэщ
Гум и дежкIэ уэрэдбзум и макъыр.
Хэт жызыIар жьы хъуауэ ар?
Нэхущым хуэдэу, ар дапщэщи щIэщ. «Сэ уэ фIыуэ узолъагъу!» псалъэхэр,
Псым и нурыр, зэм и плъыжьыгъэр –
Абыхэм я купщIэр, я къарур
Жьы хъурэ сытми?
Сыт хуэдэ лIэщIыгъуи ахэр къыщызгъуэтынщ.
Фируза и пщыхьэщхьэр зэщIищтат
Уэрэдбзум и макъым. Гур игъэпIейтейуэ
Кърашт абы: «Си хэку, сэ фIыуэ узолъагъу!»
А макъыр ейщ лъэхъэнэ псоми.
СИ Хамэ щIыпIэ щIэхъуэпсым хуэмыдэу,
Къуэм хуэдэу, ди къуршхэр фIыуэ солъагъу.
Абы и лъагъуэхэрщ сэ балигъ сызыщIар,
Уи щIыIэр, уи хуабэр фIыуэ солъагъу, си къуршхэ.
Фэрыншэу псэуфыну къуршыбгъэр?
ПшахъуэщIым и абгъуэр щыхуэщIыну абы, си къуршхэ?
И дамэхэр уэ къыплъэмыIэсу,
Лъэтэфыну ар, си къуршхэ?
УIэгъэу сэ силъмэ
Губгъуэ исыжам, си къуршхэ,
Бгъэ макъкIэ сыкъеджэнщ си анэм:
– Уо, адэжь хэку, уо, хуитыныгъэ, си къуршхэ!
СИ Таурыхъхэм я лъахэу – си щIыналъэ,
Уи лъэпкъыр уардэщ, си щIыналъэ,
Уэ уанэщ, сэ уэ сурибынщ, си щIыналъэ,
Уи губгъуэм нэхъ дахи щымыIэ, си щIыналъэ! 165 ЩIэблэ
Къуршыбгъэр и абгъуэм щхьэкIэ зэрызауэм хуэдэу,
Уэр щхьэкIэ хэти сэ сыпэувынщ.
Си лъым ирыреIэ уи губгъуэжьхэр,
СрырелIэ, уэ IэплIэ носшэкIауэ, си щIыналъэ. Уэрыншэу дауэ сыпсэуну, си щIыналъэ,
Уи бгылъэ лъагъуэхэм сримыкIуэу,
Мы си гум щызгъафIэ бгыхэр, псыхэр
Сымылъагъуу?!
Дауэ зэрысщыгъупщэнур Бахъсэныжьрэ Тэрчыпсрэ?
Къуршыбгъэхэ, фэрыншэу хэт сэ згъэныбжьэгъунур?
Псэм пэсщI ди джэгухэ, фэрыншэу дауэ сыхъуну сэ?
Си ныбжьэгъухэ! ФысщIымыгъуу сэ дауэ секIуэкIыну?
ФызимыIэжмэ, щхьэр хэт есхьэлIэну?
Си хэкур бийм IэщIыхьэу, зыхуэзгъэщхъ нэхърэ
Сэ нэхъ къэсщтэнщ зэуапIэм си псэр щысту
Сыщыжеиныр уи бгъэгу, си щIыналъэ! 166 2












































ЕкIуэкIыу: 1. щIалэ щыIэкъым (псалъэжь). 5. из хъужыркъым (псалъэжь). 8. 1942 гъэм нэмыцэхэм къадэзауэу ди щIыпIэм къихьа лъэпкъ. 9. ЦIыхухэм я мылъкур залымыгъэкIэ къатезых. 10. Псыгуэнсу къыщалъхуа адыгэ драматург. 11. Бжэныфэм къыхэщIыкIа Iуданэ. 15. Гъэм и зэман. 16. Бразилием щекIуэкIа дунейпсо Олимп джэгухэм дыщэ медаль къыщызыхьа адыгэ бэнакIуэ. 17. ПхъащIэ Iэмэпсымэ. 18. ЩыхупIэ. 20. Къру лъэпкъым щыщ губгъуэ джэдкъаз пIащэ. 24. Гъуаплъэм къыхэщIыкIа шыуанышхуэ. 25. Удз гъэгъахэм фо къапызых гъудэбадзэ лъэпкъ. 26. Уи. фIамэ, уэ уи щытхъукъым, къуэфI упIамэ, къыпщытхъунщ (псалъэжь). 27. НэкIум, щIыфэм иIэ зэлъагъэ. 28. Адыгэ композитор цIэрыIуэ, ПащIэ Бэчмырзэ и пхъурылъху. 30. Ижь зэманым пщы, уэркъ сыт хуэдэхэм нэгъуэщI унагъуэм ирагъэпIу щыта щIалэ цIыкIу. 33. Къэбэрдей-Балъкъэр мэкъумэш академием (университетым) и ректору щыта еджагъэшхуэ. 35. Зи дамитIыр дэшея. 38. Щхьэл мывэр зэкIэрэхъуэкI. 41. Шылэ гъуэжьым и фэр зи теплъэ. 42. Лэскэн районым щыщ къуажэ. 43. Къулъкъужын къыщалъхуа адыгэ тхакIуэ, драматург. 44. Пхъэщхьэмыщхьэ лъэпкъ. 45. Ди къэралым и КъуэкIыпIэ Жыжьэм щыIэ псыежэх ин.
Къехыу: 1. Къэбэрдей-Балъкъэрым и цIыхубэ тхакIуэ. 2. «. къэIэта» –
урыс тхакIуэ Шолохов Михаил и роман. 3. Зи кIапэ лъэныкъуэм фIэгъэнапIэ иIэ пхъэ кIыхь; къурыкъу, бжэгъу. 4. Илъэсищым ит шыщIэ мыгъасэ (хъууэ). 6. Хэку зауэшхуэм и зэманым партым и Къэбэрдей-Балъкъэр обкомым и япэ секретару щытар. 7. Псы Iуфэ чыцэхэм, мэкъупIэхэм щыпсэу бзу цIыкIу, дамэ кIэщIу, щIагъуэу мылъэтэфу. 12. Урысей Федерацэм Глинкэм и цIэкIэ щыIэ къэрал саугъэтыр зыхуагъэфэща адыгэ композитор.
13. ГъэшхэкI. 14. «. закъуэ» – КIэрашэ Тембот и роман. 18. Теунэ Хьэчим и «ЛъагъуэщIэ» рассказым хэт лIыхъужь. 19. Хадэхэм ирагъэувэ бзугъащтэ. 21. Журт Биберд и роман. 22. «. зэшищ» – адыгэ уэрэдыжь.
23. Зыгуэр ягъэса нэужь, сабэ щIыкIэу, щащэу къанэ сахуэ. 29. Гъатхэм пасэу ди щIыпIэм къэлъэтэж къуалэбзу. 31. Къыдалъхуауэ цIыхум и щIыфэм хэт фIыцIагъэ. 32. ТхакIуэ, усакIуэхэу Журт Биберд, Хьэх Сэфарбий, Бицу Анатолэ, Мыкъуэжь Анатолэ сымэ къыщалъхуа къуажэ. 34. ПшахъуэщI. 36. Черкесск дэт адыгэ театрым зи цIэр зэрихьэ артист. 37. и хабзэр пхъум и бзыпхъэщ (псалъэжь). 38. Бразилием щекIуэкIа дунейпсо Олимп джэгухэм дыжьын медаль къыщызыхьа адыгэ бэнакIуэ. 39. КъурIэным и зы пычыгъуэ. 40. Тенджыз ФIыцIэм и ищхъэрэ лъэныкъуэмкIэ къыщылъ хытIыгуныкъуэ.
Зэхэзылъхьар МЫЗ Ахьмэдщ 168
ЕтIуанэ къыдэкIыгъуэм тета псалъэзэблэдзым и жэуапхэр
ЕкIуэкIыу: 7. Къэрабгъэ. 9. Жэмыхьэт. 10. ЩIыунэ. 11. Къашыргъэ.
13. Къуацэхэс. 15. Щэуей. 16. БзэкIэ. 17. Хьэм. 20. Щэн. 21. Уэрэд. 22. Лъэхъуджэ. 23. ЩIыхь. 24. Ажалу. 26. Iумахуэ. 28. Тут. 30. Таж. 32. Уанэгу. 33. Дурэш. 36. ЩIэщыгъуэщI. 38. Iэрпхъуэр. 39. Абазэ. 40. ЩIыIэрыс. 41. Щыгъыным.
Къехыу: 1. ЛэжьапщIэ. 2. Насыпщ. 3. ХьэщIэ. 4. Бжэкъу. 5. Быфэкъуэ.
6. НэфIэгуфIэ. 8. Духьэ. 12. Гъэунэ. 14. АдэкIэ. 18. «Мурат». 19. Бжьыхьэ.
20. Щэбэт. 25. ЛантIэ. 27. Мардэ. 29. Уафэрыху. 31. Аслъэныр. 32. УкIытэщ.
34. Шапсыгъ. 35. Иуаз. 37. ЩIасэ. 38. Iэщэ. 1
16. 169 Журналым къытехуэ тхыгъэхэм я пэжагъ-мыпэжагъымкIэ жэуап зыхьыр езы авторхэрщ.
зэтехуэн хуейуэ щыткъым.
Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е дискым тету щытын хуейщ.
Журналым къытехуа тхыгъэ нэгъуэщIыпIэ щытрадзэмэ, «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну. 170
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Журналыр зэрытедзам дагъуэ гуэр иIэу къыщIэкIмэ, абы теухуауэ фыщыщIэупщIэ хъунущ: Калюжнэм и цIэр зезыхьэ уэрам, 1, ООО «Печатный двор». 3 171 Лиуан
23.02.1937 – 3.09.1988 ДЕЖ
Магъыр щIалэ цIыкIур зэгуэуду,
Джэшым хуэдэу къолъэлъэх и нэпс,
Автобусым блишащи и адэр
КъыкIэлъыкIуэ къэувыIэпIэм нэс.
Магъыр сабийр зыми хуэмыудэIуу,
«Папэ» фIэкI и макъым къимыкIыж.
джыпсту абы и гузэвэкIэм
ПлIыщIрэ зы гъэр сэ сигу къегъэкIыж.
Дыкъыкъуанэу анэм и кIэ къуагъым
МафIэгужьхэм мащIэм дыхана?!
ПсыхэкIуадэу сабийм ди гъы макъыр
Дэ адэншэу дапщэ дыкъэна?!
Абы щыгъуэ мафIэгухэм я Iугъуэу
Ди адэхэм я нэкIур зыгъэпщкIуар
къэскIи хэлъкъэ атIэ тхъугъэу
Фызабэхэм я щхьэм къыхэнау!..
О, шофёрхэ, мафIэгузехуэу щыIэ!..
Фи гулъэфым, маржэ, фыхуэсакъ,
ФытемыплъэкъукIыу фыкъэувыIэ,
КъэмыIу щIыкIэ сабийм я гъы макъ!
ЩIэблэр топ уэ макъым зыкIи хуейкъым,
Къыхэмыщту ахэр ирежей.
ЩIыми, псыми, уэгуми фыщызекIуэ,
Зауэ гъуэгур къыхэвмых къудей!
