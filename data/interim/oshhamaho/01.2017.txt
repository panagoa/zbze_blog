 2017 Псалъащхьэхэр
ЖьантIэ
УсакIуэ Гъубжокъуэ Лиуан къызэралъхурэ илъэс 80 ирокъу
Тхьэгъэзит Зубер. Гумызагъэ. 3
Бицу Анатолэ. Пэжыр и гъуазэу. 6
Къэжэр Хьэмид. Усэным къыхуигъэщIат. 8
Хьэвжокъуэ Людмилэ. НасыпкIэ ноби къыддогуашэ. 15
Гъубжокъуэ Лиуан хужаIахэм щыщ пычыгъуэхэр. 23
Гъубжокъуэ Лиуан. Усэхэр. 26
УсакIуэ Сонэ Абдулчэрим илъэс 75-рэ ирокъу
КIурашын БетIал. Езым и дамыгъэ. 39
Сонэ Абдулчэрим. Усэхэр. 56
Прозэ
Толстой Лев. Хьэжмурат. Повесть. 67
Адыгэ хэхэс литературэ
Хьэтыкъуэ Умар. Новеллэхэр. 97
Литературэ щIэныгъэ. Критикэ
Хьэвжокъуэ Людмилэ. Зи тхыгъэхэр гукъинэж. 135
Культурэ
IуэрыIуатэ
Сабийхэм папщIэ
Тембот Санитэ. Театрыр зи дуней. 139
Нарт Тотрэш и хъыбархэм щыщщ. 145
Хьэту Пётр. Таурыхъхэр. 149
Хьэкъун Барэсбий. Адыгэ къэкIыгъэцIэхэр. 166 УсакIуэ Гъубжокъуэ Лиуан къызэралъхурэ илъэс 80 ирокъу 3
Япэ и щхьэ къилъадэ гупсысэр япэ и бзэгупэ къыпылъадэ псалъэхэмкIэ усэ щапхъэ гуэрым иригъэзагъэмэ, поэзие жыхуаIэжыр арауэ къызыщыхъу усакIуэхэр щыIэщ, ауэ апхуэдэхэр зэрыщыуэм шэч хэлъкъым. Зи гугъу сщIы Iуэхугъуэр нэхъри нэхъ нэрылъагъу пщохъу куууэ гупсысэ, Iэзагъ ин зыхэлъ усакIуэ нэсым и тхыгъэхэм укъеджа нэужь. Апхуэдэ усакIуэщ, сэ къызэрыслъытэмкIэ, зи ныбжькIи зи творчествэкIи лIыпIэ иува, зи лъэпкъ литературэм хэлъхьэныгъэ пыухыкIа хуэзыщIа Гъубжокъуэ Лиуан.
Илъэс тIощIрэ пщIым щIегъу сэ Гъубжокъуэр зэрысцIыхурэ, абы и творчествэм сызэрыщыгъуазэрэ, щыхьэти сытехъуэфынущ ар езым и нэгу щIэкIар, гуфIэгъуэу илъэгъуар, гуауэу игъэвар зи творчествэм наIуэу къыхэщ усакIуэхэм зэращыщым. Арагъэнщ Лиуан и усэ нэхъыфIхэм щыжиIэр шэчыншэу уи фIэщ щIэхъури.
Гъубжокъуэм и поэзием и купщIэр Жэмтхьэлэщ, Шэрэджщ, и къуажэгъу гуащIафIэхэрщ, щалъхуа лъахэрщ, зыщыпсэу къэралыгъуэшхуэрщ, и лъэхъэнэгъу цIыху пашэхэрщ, лъэпкъ зырыз къыхэкIами, зы анэ и бгъафэ щIапIыкIа хуэдэу зэдэпсэухэрщ. Лиуан абыхэм яхуитхар «Жэмтхьэлэ» псалъэр зыхэт усэхэм я закъуэкъым, абы и тхыгъэхэм я нэхъыбэм къыхощ хэти и адэжь щIыналъэм хуиIэн хуей лъагъуныгъэр. Ахэри псалъэ гъущэкIэ, «фIыуэ узолъагъу» жиIэу зэпымычу тхьэ имыIуэу, образнэу, кIэщIу, гукъинэжу къытхуеIуатэ. Лиуан ди усакIуэ нэхъ гумащIэ дыдэхэм ящыщщ жытIэмэ, дыщыуэнкъым. Абы и щапхъэкъэ мыпхуэдэ псалъэхэр:
Сэ уэшхым куэдрэ сиуфэнщIащ Гъуэгуанэ сыздытетым,
АрщхьэкIэ вагъэр игъэнщIащ -
Губгъэн хуэсщIын си неткъым.
Сэ розэ банэм сиуIащ,
ИриIэу Iэр лъы пщтыркIэ,
АрщхьэкIэ си гум къемыIа, Гъэгъахэм я хьэтыркIэ.
Мэз бжэным фочыр езгъэпщат,
ЗикI, кIакхъур схущIэчакъым:
ЩIэжьей абы кIэлъыущар Зеиншэ сщIын слъэкIакъым. 4
Ди усакIуэ псоми хуэдэу, Гъубжокъуэри куэдым тотхыхь: Хэкум, ди тхыдэм хэт лIыхъужьхэм, ди лъэпкъ хабзэ дахэхэм, Хэку зауэшхуэм ди зауэлIхэм щызэрахьа лIыгъэм, абы хэкIуэдахэм, фызабэу, зеиншэу къэнахэм, гъащIэм хэлъ гуфIэгъуэхэм, псэухэм ажалым къахуихь гуауэм, ныбжьэгъугъэ нэсым, щIалэгъуэм и Iэпэгъу лъагъуныгъэм. А псоми Лиуан езым и нэкIэ йоплъыф, нэгъуэщIхэм къыхамылъагъукIа къахелъагъукIыф. Псом хуэмыдэу, абы псалъэ гуапэ дыдэхэр къегъуэт Хэкум зыщыхуигъазэм и деж. Гъубжокъуэм и тхыгъэ гъуэзэджэ «Си лъахэ – си удз дахэ» жыхуиIэр, си гугъэмкIэ, ди адыгэ лирикэм и фIыпIэ, нэхъ и лъагапIэ дыдэхэм ящыщщ. Усэм къиIуатэ гупсысэр куущ, пщыгъупщэжынкIэ Iэмал имыIэу, зы псалъэ «мыр мыбдеж щымытащэрэт е ар нэгъуэщIкIэ зэрихъуэкIащэрэт» хужыпIэну абы къыхэгъуэтэгъуейщ. Езым и щхьэ Iуэху фIэкIа нэкуи напIи зимыIэ, езым и IэмыщIэ къимыхуар хамэ мылъкуу, мы дунеижьыр фIэхьэхурэ ар щыфIэкIуэдым деж зыми Iэримыгъэхьэн щхьэкIэ икъутэжыну хьэзыру цIыху гуншэ-псэншэ зэрыщыIэр хэти ещIэ. Шэчыншэу, абыхэм ящыщщ япэ дыдэу «сяужькIэ хуейми удзи къремыкI» жызыIэфар. Лиуан а псалъэхэр тегъэщIапIэ ищIри, езым и гурыщIэм и къабзагъри, и гъащIэр лъахэм хуитыфыну зэрыхьэзырри, зыми пимыщI хэкум и теплъэ дахэри, зыдэпсэу цIыхухэм лъагъуныгъэу яхуиIэри зэщIэкъуауэ мы зы усэм къыщигъэлъэгъуэфащ:
«СяужькIэ, хуейми, удзи къремыкI.» – ЖиIат, жи, цIыху Iей гуэрым щылIэм щыгъуэ…
Мо дыгъэ къепсу псоми хуэжумартым И бзийхэм щыщ абы къылъымысарэ?..
Ар дауэ цIыхум и жьэм къыжьдыукI:
«СяужькIэ хуейми, удзи къремыкI.»
… Уэшх къошх,
Е цыIэрылъхьэу уэсыр къос – Ди щIылъэр щремыщIэ зэи удз дахэ! Ажалыр бжэм нэхъ благъэщ – Хъумэ къэс -
«Си ужьыр махуэ пхухъу.» –
БжызоIэ, лъахэ.
УсакIуэм и темэ нэхъыщхьэхэм ящыщщ гуащIэдэкIыр. Абы и творчествэм увыпIэ хэха щаубыд 50 гъэхэм Къэзахъстан щIыщIэр къэзыIэта цIыхухэм я лэжьыгъэм теухуа усэ гупым. Ахэр усакIуэм хъыбаркIэ, газеткIэ, радиокIэ къицIыхуауэ аракъым - щыстудентым Лиуан мызэмытIэу яхэтащ щIыщIэм гъавэр щыIузыхыжхэм, «За освоение целинных земель» медалитIи къыхуагъэфэщауэ щытащ фIыуэ зэрылэжьам папщIэ. И щIалэгъуэу здэщыIа щIыщIэм, щылэжьа щIыпIэм нэхъ иужькIи тригъэзэжри Лиуан итхащ «ЩIыщIэ пшыналъэ» зыфIища поэмэр.
Гурыхьщ, гуакIуэщ Гъубжокъуэм и лирикэри. Ар цIыхум фIыуэ хэлъ псор зи фIыщIэ анэ гумащIэр, дунеягъэм и къэхъукъащIэ зэмылIэужьыгъуэхэр, ныбжьэгъугъэ пэжыр, лъагъуныгъэ къабзэр зыгъэлъапIэ лирикэщ. ГуфIэгъуи гуауи цIыхур щызымыгъащIэ лъагъуныгъэми езым и псалъэ къыхуегъуэтыф Лиуан:
Саугъэт, сыхэдэу, щыхуэсщIам,
КъэIэбэу абы сIимыха.
И деж псэлъыхъухэр щызгъэкIуам,
Жэуапу зы къыпамыха.
Иджы допсэу ар зэхъуэпсам,
Сабий жэщыбгхэм егъэудэIу.
Гущэ уэрэд сэ сыусам Сабийр, жеихукIэ, щIегъэдэIу. 5
Гукъинэ хъуащ усакIуэм и уэрэд куэди, псом хуэмыдэу цIэрыIуэщ «Уи цIэр Мадинэ хьэмэ Маринэ?» уэрэдыр.
Куэд щIащ Гъубжокъуэм и усэ нэхъыфIхэр къэрал утыку зэрихьэрэ, урысыбзэм и мызакъуэу, абы и тхыгъэ щхьэхуэхэр нэгъуэщI лъэпкъыбзэхэмкIи зэрадзэкI. Псом ящхьэращи, ар тхылъеджэхэми критикхэми гулъытэншэу къагъанэркъым. Абы и щыхьэту куэдрэ сигу къокIыж мыпхуэдэ зы Iуэхугъуэ: сэ -м и тхакIуэхэм я зи чэзу съезд Москва щекIуэкIыу абы сыщыIэт. А лъэхъэнэ дыдэм къыдэкIа «Дружба народов» журналым Лиуан и усэ гуп традзат. Съездым и лэжьыгъэр шэджагъуэу зэпагъэуауэ, си ныбжьэгъу усакIуэхэм сахэту, Ленинскэ саугъэтым и лауреат, Дагъыстэным и усакIуэшхуэ Гамзатов Расул къыдбгъэдыхьащ. Кавказым щыпсэу усакIуэхэм я гугъу здэтщIым, ар сэ къызэупщIащ: «Гъубжокъуэ Лиуан адыгэ усакIуэщ. Абы сыт и ныбжь, дэнэ щылажьэрэ, тхылъ куэд къыдигъэкIа?» - жиIэри. Жэуап еста нэужь, Гамзатовым къыщIигъуащ: «Сэлам гуапэ схуехыж. «Дружба народов» журналым традза и усэхэр сигу зэрырихьари, дяпэкIэ ехъулIэныгъэ иIэну сызэригуапэри схужеIэж. Псом хуэмыдэу, хуабжьу гурыхь сщыхъуащ абы и усэ «Жылэр». Нэгъэсауэ усэфIщ!». Расул зи гугъу ищIа усэр мыпхуэдэу еух: Ет жылэм гъащIэр, сэлэт хахуэу,
Ар фIыщIэ жыги зэи хуэмей.
ЗыхегъэкIуадэ щIым, и лъахэр
НасыпкIэ хъуным папщIэ бей.
Мыхьэнэшхуэ иIэщ нэгъуэщIыбзэкIэ ятха тхыгъэхэр уи анэдэлъхубзэкIэ зэбдзэкIыным. Лиуан и тхылъ «Лъэхъэнэ макъамэм» итщ Пушкин, Есенин, Бараташвили, Тихонов, Джалиль, Симонов, Гамзатов, Кулешов, Кулиев сымэ я усэ зыбжанэ, адыгэбзэм IэкIуэлъакIуэу къригъэзэгъауэ.
Поэзием зи гумрэ зи псэмрэ къэгъэзэж имыIэу езыта усакIуэм и зы усэм нэхърэ къыкIэлъыкIуэ усэр нэхъыфIу, и зы тхылъым нэхърэ етIуанэр нэхъ куу хъууэ щытын хуеймэ, а творческэ насыпыр Лиуан къехъулIауэ къэлъытапхъэщ – ар нэрылъагъу пщащI усакIуэм и тхылъхэм. Зубер,
Къэбэрдей-Балъкъэрым и цIыхубэ усакIуэ
1987 6 И УсакIуэ нэсхэм яхэткъым зи творчествэм мащIэ-куэдми зи гъащIэр къыхэмыщ, къыщалъхуа и жьэгур, лъахэр абы лъабжьэ хуэзымыщI, и лъэпкъым и блэкIам, и къэкIуэнум куууэ емыгупсыс, а псори псэкIэ цIыху гъащIэм, дунейпсо гъащIэм ирипхыжу акъыл жанагъыу бгъэдэлъымрэ гу пщтырагъыу иIэмкIэ езыр зыхэт зэманым хуэмыусэ.
Зи гъащIэмрэ зи творчествэмрэ зэгуэхыпIэ ямыIэ усакIуэщ илъэс тIощIым щIигъуауэ ди литературэм зи макъ щабэр гъэхуауэ къыщыIу Гъубжокъуэ Лиуан. Гъубжокъуэр, езыри щыхьэт зэрытехъуэщи, халъхуащ «етIуанэ илъэситхум, анэ быдзышэ губгъуэращ щефар, и гущэ хъыринэр сабийгъэудэIум хьэсэпэ жьауэм деж щыщIиупскIащ». АдэкIэ, и щIэблэгъу куэдми хуэдэу, абы къыхуихуащ блэкIа зауэшхуэм и мафIэсым, и сабиипсэр къису, хэтыну, адэншэу къанэу зауэ
нэужь илъэс хьэлъэхэм я хьэзаб псори игъэвыну.
А лъэхъэнэрщ Лиуан тхэным гу щыхуищIари. Зи бгыр щIэзыкъузэу, зи Iэщхьэлъащхьэр дэзыхьейуэ пхъэIэщэкIыр зыубыда, зи адэм и Iуэхум пызыщэну губгъуэм ихьа щIалэщIэм и псалъэщ абы и япэ усэхэр – гуащIэдэкIым тегъэпсыхьахэр. Гъубжокъуэм хъуэхъу яхуеIэт жумарту бэвыгъэр цIыхубэм къезыт щIылъэ-анэм, абы и хъерыр зи къарукIэ зыгъэбагъуэ мэкъумэшыщIэ емызэшыжхэм.
Къэбэрдей-Балъкъэр къэрал университетым щIэсу, абы щеджэ студентхэм ящIыгъуу кIуэуэрэ, Къэзахъстаным щIыщIэр къыщызыIэтхэм гъэмахуищкIэ яхэта нэужь, усакIуэм нэхъри нэхъыфIыжу къыгурыIуащ пщIэнтIэпс хьэлэлыр зищIысыр, щIакхъуэм и уасэр. Абдеж щыщIэдзауи Гъубжокъуэм и творчествэ псом бжьыпэр щиубыдащ лэжьыгъэ темэм. «Сэ гуащIэдэкIым сытемыусыхьмэ, стхы псори псыхэкIуадэ хъу къысфIощI», – жызыIауэ щыта усакIуэм и псалъэр пэжу къыщIэкIащ. Лиуан и тхылъ дэтхэнэри нобэ ягъэбжьыфIэ, ягъэнэху щIым, гъавэм, фIыгъуэр зи IэрыкI цIыху гуащIафIэхэм ятеухуа усэхэм, поэмэхэм. Къуэпс быдэкIэ щIым епха Гъубжокъуэм и творчествэр макъамэ куэду зэхэлъщ. ГъащIэм хуэнабдзэгубдзаплъэ усакIуэм сыт щыгъуи щIэщыгъуэу къегъуэт тхылъеджэм жриIэн. Ауэ дапщэщи ар тетщ зы хьэл ткIий - зи гугъу ищIыр и нэкIэ илъэгъуа, и псэкIэ игъэва Iуэхущ, зыщымыгъуазэ, шэч къызытрихьэ псалъэмакъ къиIэтыркъым.
Зауэ блэкIарщ зыпсыхьар Гъубжокъуэм и сабиигъуэр. Аращ а темэм абы куэдрэ зыщIыхуигъазэр. ЩыцIыкIум и нэгу щIэкIа гуауэхэр зы дакъикъи зигу имыху усакIуэр нобэ сытми къыдоскIэ.
Магъыр сабий цIыкIур зэгуэуду,
Джэшым хуэдэу къолъэлъэх и нэпс,
Автобусым блишащи и адэр КъыкIэлъыкIуэ къэувыIэпIэм нэс.
А теплъэгъуэм Лиуан и нэгу къыщIегъэувэж зэман шынагъуэр: анэхэм я кIэ къуагъым къыкъуэна сабийхэр пыхьэу, мафIэгухэм адэхэр даш… псыхэкIуадэ хъуауэ я гъы макъыр, адэншэу Iэджэ къонэ…
Абы къыхэкIкIи, щIэблэм я къэкIуэнум псэкIэ иригузавэ усакIуэм, машинэ, мафIэгу зезыгъакIуэу щыIэхэм захуигъазэу, и макъыр еIэт: 7
ЩIэблэр топ уэ макъым зыкIи хуейкъым, Къыхэмыщту ахэр ирежей.
ЩIыми, псыми, уэгуми фыщызекIуэ,
Зауэ гъуэгур къыхэвмых къудей!
(«Автобус къэувыIэпIэм деж»)
Апхуэдэу, цIыху щхьэхуэм и гупсысэр куэдым ей ищIыфу, пэжыгъэрэ пщтырыгъэрэ хэлъу топсэлъыхьыф Гъубжокъуэр сыт хуэдэ Iуэхугъуэми. Къафщтэ, псалъэм папщIэ, лъахэм, лъэпкъым, тхыдэм ятеухуа абы и IэдакъэщIэкIхэр. ГурыщIэ хуабэр уи гум къыщагъэушу, гушхуэныгъэр къыпхалъхьэу, узыIэпашэу тхащ «Адыгэ шы фIэдзапIэ», «Iуащхьэмахуэ», «Си лъэпкъым», «Шэпсы и Iуфэм», «Си лъахэ – си удз дахэ» усэхэр. Абыхэм ящыщ дэтхэнэ зыми зыхыдагъащIэ ди щIыналъэм и IэфIагъыр, и лъапIагъыр, и уардагъыр, абы и «щхьэц налъэ» хэдгъэхуну дызэрыхуимытыр, гъащIэр щIэттыфынуи сыт щыгъуи хьэзыру дыщытыныр дызэрикъалэныр.
Къафщтэ лъагъуныгъэ усэхэр, уэрэдхэр. Ахэр шэрыуэщ, нэм щызу гъащIэм ухэзыгъаплъэщ, уи гур нэху зыщIщ.
Жылапхъэ ящIкъым хьэдзэ псори,
Дэтхэнэ думи кърамых.
Зи армэ кIуэгъуэу, зэпаплъыхьу,
Ар къыщыхахкIэ хощыпыхь, – щыжиIэгъащ Гъубжокъуэм «Насыпгуэш» тхылъым ихуауэ «Жылэ» зыфIища усэм, абы хуэдэ дыдэу, къалэмыр зыIыгъ цIыхур псалъэм хэплъыхьын зэрыхуейр къигъэлъагъуэу. Нэрылъагъущ езы Лиуан абы и лъэныкъуэкIэ ткIийуэ зэрызыхущытыжыр. Абы и бийщ псалъэ лей куэдыр.
Тхылъеджэр щыгъуазэщ Гъубжокъуэ Лиуан, зэрыусакIуэфIым и мызакъуэу, сабий тхакIуэ хьэлэмэтуи зэрыщытым. Илъэс зыбжанэ дэкIащ ярыт рассказ кIэщI гъэщIэгъуэнхэмкIэ школакIуэ цIыкIухэр къыдэзыхьэха абы и тхылъитIыр дунейм къызэрытехьэрэ – «Ди къуажэ щIалэ цIыкIухэр», «Пионерым и лIыгъэ» жыхуиIэхэр. «Ди къуажэ щIалэ цIыкIухэр» урысыбзэкIэ зэдзэкIауэ тIэунейрэ къыдэкIащ. ЕтIуанэ къыдэкIыгъуэр «Детская литература» тхылъ тедзапIэм и дамыгъэ телъу нэгъабэ къэрал псом щызэбгрыкIащ. Куэдым ягу ирихьащ Лиуан сабийхэм папщIэ итха рассказхэр. Тхылъым, ар зи IэдакъэщIэкIым ятеухуа щытхъу псалъэ куэд Москва къыщыдэкI газетхэм, журналхэм тетащ. Апхуэдэщ, псалъэм папщIэ, «Дружба народов» журналым абы и редактор Баруздин Сергей тридза тхыгъэр. ТхакIуэ цIэрыIуэм адыгэ щIалэм фIыщIэ къыхуещI сабийхэм я гъащIэм фIыуэ зэрыщыгъуазэм, дахэу зэрытетхыхьыфым папщIэ, и Iэзагъым нэхъри хигъэхъуэнуи къохъуэхъу.
Гуапэщ Гъубжокъуэм сабий литературэм щиIэ зэфIэкIым апхуэдэ пщIэ къызэрыхуащIыр. 8
ИщхьэкIэ зи цIэ къыщитIуа тхыгъэхэми, дыщыгъуазэу, ауэ я гугъу дымыщIу къэнахэми къыджаIэр зыщ – ар зи ныбжькIи зи творчествэкIи лIыпIэ иува Гъубжокъуэ Лиуан гъащIэм и пэжыр и гъуазэу и пшыналъэр зыхэт зэманым Iэзэу зэрыхуигъабзэрщ.
БИЦУ Анатолэ,
Къэбэрдей-Балъкъэрым и цIыхубэ усакIуэ
1988 ЛIэщIыгъуэ блэкIам и 50 гъэхэм ди университетым и къудамэу бзэхэм хуегъэджэным хухахам щIэст щIалэ телъыджэ гуп: Тхьэгъэзит Зубер, Гъубжокъуэ Лиуан, Къагъырмэс Борис, Къэрмокъуэ Хьэмид, Джэдгъэф Хъусен, Джэдгъэф Борис, Молэ СулътIан, Джэтокъуэ Юрэ, нэгъуэщIхэри. УаIуплъэн къудейуи гухэхъуэт абыхэм: мо зи щIалэгъуэ, зи дахэгъуэхэм я нэгум къилыдыкIырт псэкIэ ягъафIэ я гуращэ
нэхухэр. А щIалэхэм усэ жыпIэми, рассказ е рецензэ жыпIэми, зыгуэр
зымытх яхэттэкъым. ИкIи, зыгуэркIэ щызэгурымыIуэ къэхъуми, адыгэ псалъэр, литературэр зыхалъхьэ щымыIэу псоми ялъагъурти, абы зэригъэкIужырт, зэгуригъэIуэжырти, зэщыгуфIыкIыу, я Iэр зэрыубыдыжырт.
Пэжыр жыпIэнумэ, абы щыгъуэ цIыхухэри нэгъуэщIт: нэхъ зэхуэгуапэт, зэхуэхьэлэлт: зауэ бзаджэр зэриухрэ куэд щIатэкъыми, псоми я напщIэ телът ди цIыхухэм абы щагъэлъэгъуа лIыгъэр, ди къэралыгъуэм и текIуэныгъэшхуэкIэ ар зэриухар. Фочыр пхъэIэщэкIэ зыхъуэжа мэкъумэшыщIэм, танкым къелъэу, тракторым тетIысхьэжа лэжьакIуэлIым, зауэм и шынел хьэлъэр мамыр фащэ псынщIагъуэкIэ зэзыхъуэкIа дэтхэнэ зыми, жэщмахуэ минрэ щиплIрэ пщыкIуийкIэ абы я щIыб жыр блыну къыдэта гуащIэрылажьэхэми, цIыкIуми-инми, псоми, псоми я хъуэпсапIэ нэхъ ин дыдэр зыт: гугъуехьрэ псэзэпылъхьэпIэкIэ къазэужа мамыр дунейр зы махуэм нэхърэ къыкIэлъыкIуэм нэхъ дахэ, нэхъ быдэ, нэхъ бжьыфIэ зэращIынырт. ИкIи псоми зэдай хъуа а гуращэ лъагэм цIыхухэр зэришалIэрт, зэригъэубыдырт, зэш зэхуищIырт, дэрэжэгъуэ ини къаритырт.
Ар цIыхухэм я нэгум къищырт, я IуэхущIафэм, я зэхущытыкIэм хэплъагъуэрт. Зи нэгу щIэмыкIам и фIэщ пхуэщIынкъым Къэбэрдей уэрамым а зэманым цIыхуу щызэблэкIыу щытар зыхуэдизыр! ЛэжьапIэ IэнатIэм Iутхэри, нэхъ жьыкIэфэкIэхэри, студентхэри, еджакIуэ цIыкIухэри, зэрыжаIэщи, жьыри щIэри, пщыхьэщхьэхуегъэзэкI зэрыхъуу, уэрамым къыдыхьэрт, зэрахузэфIэкIкIэ загъэщIэрэщIарэ нэхъыфIыIуэу яIэр ящыгъыу, гуфIэгъуэ махуэшхуэ зэхуэсым кIуэ фIэкIа къыпхуэмыщIэну. ИкIи, гъэщIэгъуэнракъэ, махуэ къэс зэрылъагъуми, сыт щыгъуи зэжраIэн ягъуэтырт, щIэх-щIэхыурэ адэкIэ-мыдэкIэ дыхьэшх макъ инхэр къыщыпхиудырт. Кинои еплъырт, театрым
игъэув спектаклхэри благъэкIыртэкъым, нэгъуэщI нэгузыужьыпIэхэри цIыхуншэ хъуртэкъым. Ауэ, хэт дэнэ щыIами, сыт и нэгу щIэкIами, Iэмал имыIэу Къэбэрдей уэрамым къагъэзэжырт. Сыт щхьэкIэ жыпIэмэ, мыбдеж щыплъагъур кино и киноужт, спектакль и спектаклыжт, – цIыхухэр гуапэу, IэфIу зэрызэхущытыр.
Ар – зауэм и зэман дыджым ипсыхьа, зауэ нэужь лъэхъэнэ хьэлъэм нэхъри игъэбыда къару лъэщт, бэм зэдайрэ дэтхэнэ зыми и Iыхьэ къыхэкIыу: зи Iур гъущIам псы Iубыгъуэ хуэхъуу, зи лъэр щIэхуар гуащIафIэу къызэридзэкIыу, зауэм ибэ ищIам адэ-анэу къыщхьэщыувэу.
Арагъэнщ, Тхьэшхуэм нэмыщIкIэ, Лиуан къэзыхъумар. Арыншамэ, зи адэр зэуапIэ IэнатIэм IукIуэда, зи анэр пасэу зыIэщIэкIа щIалэ цIыкIум дауэ къищIыкIынт пщIэ зыхуащI журналист, республикэм фIыуэ къыщацIыху усакIуэ цIэрыIуэ?
ЦIыкIу дыдэхэм яхуэусэу зи гъащIэр зыхьа Маршак Самуил фIыуэ хуэтIорысэ щыхъуам моуэ жиIэрт: «Сэ къысщыхъужыркъым илъэсиплI ныбжьым сыфIэкIауэ, сыкъэзыухъуреихь дунейм сэ сызэреплъыр а ныбжьым ит сабийм и нэкIэщ».
Маршак и псалъэхэр сигу къэзыгъэкIыжар Гъубжокъуэ Лиуан и усэхэрщ. Лиуани къигъэщIа мащIэм къриубыдэу зэи имыхъуэжу зытетар сабий дыдэу и нэгу щIэкIа цIыху зэхущытыкIэрщ, гуапагъэрэ щабагъэкIэ псыхьауэ щыта цIыху зэрылъытэкIэрщ. Ар и ныбжьхэм къахэщырт: псом нэхърэ нэхъ Iэсэт, нэхъ щабэт, нэхъ гу пцIанэт, зэи и макъым зригъэIэтыртэкъым, езыри щIалэ ес къуэгъу цIыкIути, и цIыху щIыкIэр езым екIупсырт.
Лиуан и Iэужьри езым ещхьыркъабзэщ: щабэщ, гуапэщ. Уи фIэщ мыхъууи къанэркъым абы мыпхуэдэу щыжиIэкIэ: 9 Сыкъотэдж сыт щыгъуи дыгъэ пежьэу,
Дыгъэрщ япэу зэсхыр сэ сэлам,
Си Iуэху псори дахэ дыдэу йожьэ,
Сэ нэщхъыфIэу ар къыщысIуплъам.
ИкIи – дыгъэр езым къызэрыхуэупса нэхумрэ хуабэмкIэ адрейхэм ядэгуэшэну хьэзыру – и ныбжьэгъухэми, и цIыхугъэхэми, уэрамым къыщыIущIэ дэтхэнэ зыми (ар хэтуи щрырети) зы фIыгъуэ гуэр ялъигъэсыну пIащIэу псэуа хуэдэщ усакIуэр.
Сытоувэ аргуэру гъуэгуанэ,
Гъуэгу тетынкIэ си псэм зимыгъэнщI.
Лиуан и закъуэу ущрихьэлIэр зэзэмызэххэт: ныбжьэгъу гупым яхэту е абыхэм ящыщ зы и гъусэу – арат уэрамым къызэрыдыхьэ хабзэр. И закъуэ къыщынэм деж, ар хуэмышэчу, арыххэу, гъуэгу теувэрт, и ныбжьэгъухэр къилъыхъуэу.
И ныбжьэгъухэми я мызакъуэу, цIыху псоми яхузэIухат усакIуэм и гур. ИкIи гулъытэрэ гуапагъэкIэ зыхуэупсэхэм я бжыгъэр нэхъыбэ зэрищIын Iэмал къилъыхъуэрт. 10
… Лъэр псоми плъэкIрэ нэпхусын?!
Гъуэгуанэ куэди сыщIохъуэпсыр,
АрщхьэкIэ псори къыплъысын!
Зы лъэIу ныбжьэгъухэм фхузиIэнущ,
А зымкIэ сыкъэвмыгъэщIэхъу:
ХьэщIапIэ фэ фызыхуэкIуэнум
Шу гъусэу сэ сыздэвмышэнум,
Сэлам схуефхыжи фысхуехъуэхъу!
Дауи, апхуэдэ цIыху гу пцIанэт Гъубжокъуэ Лиуан къигъэна усэхэр зи Iэдакъэ къыщIэкIынкIэ хъуну щыта усакIуэр.
Куэд щIауэ гу зэрылъатащи, ауэ къызэрыгуэкI къэхъукъащIэмрэ лэжьыгъэмрэ поэзием и дамыгъэ хэзылъагъуэрщ усакIуэр. Псалъэм и хьэтыркIэ, уэрамыр зыхуей хуэзыгъазэ пхъэнкIакIуэм и IэнатIэм «елъэхъшэкIыу» сыт щыIэнкIэ хъуну? ПхъэнкIийрэ сабэрэ – аракъэ псом япэу уи нэгу къыщIыхьэр апхуэдэ лэжьыгъэм ущегупсысым деж? Ауэ ар – поэзием пэжыжьэ цIыхум и Iуэху еплъыкIэу аркъудейщ.
Мис усакIуэм абы хилъагъуэр:
Абы и дежщ къыщежьэр япэу
Пщэдджыжьым зигъэщIэрэщIэныр,
Къуалэбзу цIыкIухэр жьыуэ, гуапэу
УэрэдкIэ махуэм ныIущIэныр.
… Куэд хуейщ къихьэным дыгъэр уэгум.
Игуэшу щIидзэмэ и бзийхэр,
ПхъэнкIакIуэм къабзэ ищIа гъуэгум
Ар ирикIуэнущ лъапэпцIийуэ. Ди къуршхэр, бгыхэр усэбзэкIэ зымыгъэфIа бгырыс усакIуэ щыIауи щыIэуи къыщIэкIынкъым. НтIэ, а псоми жамыIа зы щIэ гуэр, я гупсысэр здынэмыса, тхылъеджэми щIэщыгъуэ къыщыхъун гуэр иджыри щыIэнкIэ хъуну? Ауэ сытми щыIэ, апхуэдэ къилъыхъуэну къалэн зыхуэзыгъэувыжа цIыхур щыусакIуэм деж!
Абы и щыхьэткъэ мы сатырхэр:
Зэлъащ я натIэр,
Мэгупсысэ,
БлэкIа зэманыр щIэтщ я нэгу.
Абыхэм я щхьэр тхъуами уэсу,
Уеджам, къоджэжыр
Хъуакъым дэгу.
Гъубжокъуэм хузэфIокI сатыр зыщыплIкIэ теплъэгъуэ псо уи нэгу къыщигъэувэну:
(«Къуршхэр плъырщ»)
IэплIакIуэшхуэу удз дахэр зэкIужу
Фызым и бгъэм щIэлъщ, сабий гъэфIэну,
ПфIощIыр сабийр зейм емыдэIуэжу,
БлэкIхэм заныхуидз, я IэплIэм кIуэну. («Бэзэрым»)
Лиуан и сабиигъуэр, нэхъ тэмэму жыпIэмэ, сабиигъуэ имыIар, ауэ зэманкIэ ар зытехуа илъэс ткIыбжьхэр къыщыгъэлъэгъуэжащ «Си анэм» зи фIэщыгъэ усэм: 11
Бын игъэджэгуу сэ адэ слъэгъуам,
Сыгъыу уи дей къэзгъэзэжырт.
– Мамэ, си папэ дэнэ здэкIуар? -
ЖысIэм щхьэусыгъуэ къэплъыхъуэрт.
– Си псэ, умыгъ… къэкIуэжынщ… модэ кIуащ, –
Си щхьэм къыдэплъэрт Iэр щабэу.
«Къауц щхьэнтэ» усэри анэрщ зытеухуар. Зауэ гущIэгъуншэм фызабэ ищIа, зи щIалэ закъуэр «бадзэ тримыгъэтIысхьэу» зыпIа анэр езыри гъащIэ кIэщIт. Ари пасэу кIэлъыкIуэжащ унагъуэ насыпым гу щызымыхуа и щхьэгъусэм. Дунейм ехыжын и пэ, «тIэкIу-тIэкIуххэу, бзу хабзэу, къауц зэхуихьэсурэ», и къуэм щхьэнтэ хуищIат. А щхьэнтэр анэм и фэеплъуи къэнэжыркъым, усакIуэм абы делъагъу анэм и хьэл:
Си гъуэлъыпIэм сыт щIауэ
Уэ уис ущхьэукъуэу…
Сэ сежьауэ сыкъэтмэ,
Анэм ещхьу, уигу ныкъуэу,
Укъыспэплъэу
Жэщ кIыхьыр хокIуатэ. УсакIуэм и дежкIэ адэжь фэеплъщ адыгэ хэкужьым щыкI жыгхэри:
Жыгхэми я закъуэкъым – бзухэри адыгэбзэкIэ мэпсалъэ:
ЩигъэсыскIэ жьыбгъэм я къудамэр,
Ди бзэкIэ Iущащэу сэ къысфIощI. («Шэпсы и Iуфэм»)
… Абдежым къоIуэ си тхьэкIумэм
Мы си гум хыхьэу сэ зы макъ,
Бзу зэпэджэжхэм я макъамэм
Къыхощ ди псалъи, сещI хьэщыкъ.
ЩIимычэу жиIэу: «Псы сыхуолIэ!»
А бзухэм зы бгъэгуплъ ящIыгъущ.
Дакъикъэ къэс къытрегъалэ,
ИтIани, зэи имыужэгъу.
(«Псы сыхуолIэ.»)
Уахуэзэшкъэ адыгэ шууейуэ
Уи псы Iуфэм щепсыхыу щытам,
Е зи щхьэцыр лъэдакъэпэм теуэу
Псыхьэ къакIуэу уи Iуфэм Iутам?
Ноби, анэм къыкIэрыхуа шыщIэу,
Ахэм уакIэлъыжэурэ уощыщ,
Шэпсы цIыкIу,
ЩIэ щIэткъым уэ уигу щыщIэм,
ЩумыгъуэткIэ абыхэм ящыщ. («Шэпсы и Iуфэм»)
Шэпсы (Туапсе къалэм пэмыжыжьэу Ахын хэлъадэ псы цIыкIущ) мыпхуэдэу зыхуегъазэ усакIуэм: 12
Мы теплъэгъуэ гукъинэжыр усэм и кIэухыу щытами хъунут. АрщхьэкIэ нэгъуэщI зы теплъэгъуи (мис иджы кIэухыу) абы къыкIэлъокIуэ:
Зэуэ къуедзри аркъэну толъкъунхэр,
Тенджыз ФIыцIэм укъегъэувыIэж,
Щогъэтыжри шууейхэм лъыхъуэныр,
Нэщхъей укъэхъуауэ зошыIэж.
«Автобус къэувыIэпIэм деж» усэм къегъэжьапIэ хуэхъуар зы «мыхьэнэншэ» дыдэ гуэрщ: и адэр зы къэувыIэпIэ закъуэкIэ автобусым блишащи – щIалэ цIыкIур «зэгуэуду» магъ. Ар зылъагъу усакIуэм и нэгу къыщIохьэ сабий мелуан бжыгъэхэр адэншэу къэзыгъэна 1941 гъэ мыгъуэжьыр, зеиншэ хъуа сабийхэм я гъы макъ гущIыхьэри зэхех. Мыпхуэдэуи жеIэ: Абы щыгъуэ мафIэгухэм я Iугъуэу
Ди адэхэм я нэкIур зыгъэпщкIуар
Нобэм къэскIи хэлъкъэ атIэ тхъугъэу
Фызабэхэм я щхьэм къыхэнау!..
УсакIуэр зэрагъэунэхур рифмэ тэрэфарэкъым е зэщIэжьыуэ ехьэжьакъым (мыбыхэми езыхэм я къалэн пыухыкIа усэм щагъэзащIэ пэтми). УсакIуэр зыхуэдэр къэзыгъэнахуэр абы уи пащхьэ къригъэувэ теплъэгъуэхэрщ, а теплъэгъуэхэм уи гумрэ уи псэмрэ къыщагъэуш гупсысэхэрщ.
Хьэзабымрэ бэлыхьымрэ хэмыкIыурэ зи щхьэр къетхъуха фызабэхэм я къекIуэкIыкIэм и хъыбар гущIыхьэр псалъэ къызэрыгуэкI дыдэхэмкIэщ къызэрыIуэтар. Ауэ нэхъыщхьэр а псалъэхэр зыхуэдэракъым. Нэхъыщхьэр – ди анэхэм псэкIэ ягъэва трагедиер гуимыхуж теплъэгъуэу уи пащхьэ къизыгъэувэфын Iэмал усакIуэм къызэригъуэтырщ. Мыпхуэдэу жыпIэми пцIыупс урихъуну къыщIэкIынкъым: теплъэгъуэ гукъинэж, зэгъэпщэныгъэ е гупсысэ щIэщыгъуэ гуэр ущримыхьэлIэ Лиуан и IэдакъэщIэкIхэм яхэткъым.
Гъубжокъуэм и усэ нэхъыфIхэм ящыщщ «Си лъахэ – си удз дахэ», «Адыгэ шы фIэдзапIэ», «Налшык» кхъухь», «Шэрэдж толъкъунхэр», «Тенджызым сэрэ дызэщIыгъуу», «Тенджыз хабзэ», «Насып иIэкъым гужьейм», «Къуршхэр плъырщ», «Шэпсы и Iуфэм», «Къауц щхьэнтэ», «Автобус къэувыIэпIэм деж», нэгъуэщI куэдри.
Лиуан, къыпачауэ езым ещхьыркъабзэу, гушыIэ гуапи хэлът.
Си фIэщ хъуркъым Лиуан ину, и макъыр утIыпщауэ, дыхьэшхыу зэхэзыха щыIэу. И Iупэр зэтеж хуэдэу хъунти – арат зэрыдыхьэшх щIыкIэр. Апхуэдэт абы и гушыIэкIэри: тIэкIу мащIэу къыпкIэщIэпIаскIуэми, химыгъэхьащэу, къыпхуэпсэщабэу.
Лиуан, и Iупэр мащIэу зэтежу къыпыгуфIыкIыу си пащхьэм къит хуэдэу къысщохъу, сэри сыкъыпымыгуфIыкIын слъэмыкIыу, къытезгъэзэжурэ сыкъоджэж «Уэрэдус гуэрым деж» жыхуиIэ усэ кIэщIым: 13
Гущэ уэрэд бусащи, уэ уогугъэ
Уэрэду щыIэм хъуауэ ар ялей,
Ауэ абы хузощIыр сэ зы дагъуэ:
Сабийр – егъагъ, балигъыр – егъэжей.
Ди радиом едаIуэ дэтхэнэ зыри куэд щIауэ щыгъуазэщ: Гъубжокъуэ Лиуан и усэ зыбжанэм композиторхэм макъамэ щIалъхьэри уэрэд къыхащIыкIащ. ЦIыхухэм ягу дыхьэри япхъуэтащ а уэрэдхэр: «Уи цIэр Мадинэ хьэмэ Маринэ?», «Лъагъуныгъэр къандесджэгукъым», «НэкIуэж щэбэтым къуажэм», нэгъуэщIхэри.
Зыми хуэмыдэжу телъыджэ хъуауэ сэ къысфIощI «Лъагъуныгъэр къандесджэгукъым» уэрэдыр. Абы ежьу хуэхъуа псалъэхэм уатхьэкъупэ, умыщIэххэуи дзапэ уэрэду къыпхуонэри, къытебгъэзэжурэ жыпIэ зэпытщ:
Лъагъуныгъэр, си псэ,
Ар мыкъандесджэгу, ДыкъызэрыгъапцIэу
Дыздумыгъэджэгу.
Гъубжокъуэ Лиуан литературэм и пкъыгъуэ зэмылIэужьыгъуэхэм хуэIэижь, жанр куэдым фIыуэ хэзагъэ тхакIуэт.
ЩIэджыкIакIуэ ныбжьыщIэхэм гукъинэж ящыхъуауэ, критикэми гулъытэ хуищIауэ щытащ Лиуан сабийхэм яхуитха рассказ хьэлэмэтхэм.
Апхуэдэу, Гъубжокъуэм хъарзынэу къехъулIэрт гуащIэдэкI хьэлэлым щапхъэ щызыгъэлъагъуэ лэжьакIуэ пэрытхэм ятеухуа очеркхэр, ди литературэм хуэлажьэ тхакIуэхэм, усакIуэхэм я творчествэм ехьэлIа Iуэхугъуэхэр къыщиIэт и статьяхэр, рецензэхэр.
Абыхэм къадэкIуэу Гъубжокъуэр тэрмэш Iуэхуми хуэхамэтэкъым. Лиуан адыгэбзэм екIуу къригъэзэгъащ Пушкин Александр, Есенин Сергей, Тихонов Николай, Гамзатов Расул, Кулиев Къайсын сымэ, нэгъуэщI классик зыбжанэми я IэдакъэщIэкI тхыгъэхэр.
Сыт тэрмэш-зэдзэкIакIуэм и лэжьыгъэм нэхъыщхьэ дыдэу хэлъыр? Сэ къызэрысщыхъумкIэ, абы и лэжьыгъэр псыхэкIуадэ хъуащ, нэгъуэщIыбзэ зыIурылъ усакIуэр (тхакIуэр) адыгэбзэкIэ нэсу къимыгъэпсэлъэфамэ. А «нэсым» сэ къизгъэкIыр мыращ: зэдзэкIакIуэм и лэжьыгъэр езы зэдзэкIакIуэм и анэдэлъхубзэм и фащэ щыгъыу япэу дунейм къытехьэу дэ, тхылъеджэхэм, къытфIигъэщIыфмэщ.
Апхуэдэ къалэнщ Гъубжокъуэ-зэдзэкIакIуэми зыхуигъэувыжу щытар нэгъуэщI лъэпкъхэм къахэкIа классикышхуэхэр адыгэбзэкIэ къигъэпсэлъэну мурад щищIхэм деж…
ИкIи а мурадыр Гъубжокъуэм ахъырзэману къехъулIэрт. Абы и 1. Пэж дыдэу, адыгэбзэкIэ япэу дунейм къытехьэ хуэдэкъэ мы сащапхъитI къудей.
тыр жьгъырухэр: 14
Сэ соунэтI я дежкIэ
нобэ бэр зыгъахъэм, –
ДэнкIэ зыщуплъыхьми
Плъагъур лэжьакIуэжьщ.
КъысщIэнакIэ сфIощIыр
Сэ шэмэджи гуахъуи,
– Ей, усакIуэ щIалэ,
Уэ улъэщ-улъэщ?
МыIэрысейр къыщыгъагъэм
Хэт и Iэ щIыIэм пиупщIт?
Гъатхэ жэщ дахэу мазэгъуэм
Дауэ къуршыпсыр ужэщIт?
АрщхьэкIэ, дызэрыщыгъуазэщи, усэр зи IэдакъэщIэкIыр Есенин Сергейщ.
2. Апхуэдэщ Кулиев Къайсын фIыуэ илъагъуу щыта и ныбжьэгъу КIуащ БетIал игъуэ нэмысу дунейм зэрехыжар гущIыхьэ зэрыщыхъуар къызыхэщ и усэри адыгэбзэкIэ къэIуэта зэрыхъуар. Езы Лиуан и тхыгъэ куэди нэгъуэщIыбзэхэмкIэ зэрадзэкIащ.
Гъубжокъуэм и творчествэм теухуауэ статьяхэр, рецензэхэр ятхащ Баруздин С., Янин Э., Махаринская Г., Тхьэгъэзит З., Шэвлокъуэ П., IутIыж Б., Къагъырмэс Б., Бицу А., Борэн Ч., Гъут I., нэгъуэщIхэми. А псоми къызэрыхагъэбелджылыкIащи, усэныр зи натIэу дунейм къытехьа цIыхут Лиуан. Хьэмид, филологие щIэныгъэхэм я кандидат,
усакIуэ НОБИ Сэ згуэшт насыпыр сыщымысхьу, ХэзгъэщIуи хьэдзэ къысщымыхъут; КъызэмылъэIуми яIэщIэслъхьэт, КъызэлъэIуаи сымыгъэщIэхъут. Гъубжокъуэ Лиуан Гъубжокъуэ Лиуан усакIуэ нэхъ псэ пIащIэ дыдэхэм ящыщу ди литературэм къыхэнащ. «Дэтхэнэ усакIуэри псэ пIащIэщ» жызыIэни щыIэнщ, ауэ абыхэми яхэтщ дунейм и къэхъугъэ псори нэхъ
куууэ зыхэзыщIэхэр, гурэ псэкIэ зыгъэвхэр. Апхуэдэхэм я гъащIэр гъэунэхупIэ зэфэзэщщ, лъэпощхьэпохэмкIэ гъэнщIащ. ДэкIыгъуэ задэм хуэдэт Гъубжокъуэм къигъэщIа лIэщIыгъуэ ныкъуэр: и гъащIэ мащIэм къриубыдэу абы гугъуехь куэд игъэунэхуну къыхуиухат, икIи абыхэм япсыхьащ усакIуэм и дуней еплъыкIэмрэ и зэхэщIыкI-гупсысэмрэ. 1980 гъэхэм икухэм критик Iэзэ Сокъур Мусэрбий пэжу гу зэрылъитащи, «гущIэгъумрэ гумащIагъ щабэмрэ бжьыпэр щаIыгъщ Гъубжокъуэ Лиуан и лирикэм». Апхуэдэ гурыщIэхэр усакIуэм и псэм къыщызыгъэушар зэрысабийрэ и нэгу щIэкIа Iуэхугъуэхэрщ, фызабэу къэна и анэ закъуэм нэхъ гурыфIыгъуэ имыIэу къызэрытэджарщ. Аращ анэм и образыр Гъубжокъуэм и усыгъэм тепщэ щыхъуныр къэзыхэкIари. Анэм и гу пцIанагъэр, щабагъыр, быным хуиIэ лъагъуныгъэ куур лъабжьэ яхуэхъуащ «Си анэм», «Къауц щхьэнтэ», «Кхъуейжьапхъэ», «Согъэджэгу облигацэ», «Насып иIэкъым гужьейм» усэхэм, «Анэм и нэпсхэр» балладэм, «Насыпгуэш», «Иужьрей мыIэрысэхэр» поэмэхэм – Лиуан и анэ Лихъэ хуигъэпса фэеплъ мыкIуэдыжынхэм. «АдэIэ щабэр и щхьэфэм къытеIэбэну» зи насып къимыхьа усакIуэм и гъащIэм щынэхъыщхьэр, гурыфIыгъуэу щиIэр «анэ гумащIэ бзэ IэфIырт». Анэм и фэеплъ телъыджэщ Гъубжокъуэм и зы усэм къыхэщ къауц щхьэнтэр: ар зыщIа анэм хуэдэу гуапэщ, хуабэщ, щабэщ, и къуапитIыр къишийуэ IэплIэ къришэкIыну къэлъаIуэ хуэдэ, пIэкум исщ, езы усакIуэри къауц щхьэнтэм, анэм и фэ иреплъри, псэ зыIутым хуэдэу, йопсалъэ: 15 Къауц щхьэнтэ фэеплъ,
Уэ узиIэщ пIэщхьагъыу.
Согъэтынш –
Сешам, щхьэр узогъэщIыр.
Пхэлъщ анэIэ хуабагъи,
Анэм Iэр къысщIиIыгъэу
Сэ и куэщI зизгъэщIауэ
КъысфIощIыр.
(«Къауц щхьэнтэ»)
Апхуэдэ Iэмалыр – къэгъэпсэуныгъэр – усакIуэхэм куэдрэ къагъэсэбэп хабзэщ усэм и купщIэр нэсу щIэджыкIакIуэхэм зыхрагъэщIэн папщIэ. Абы и сэбэпкIэ зэфIэгъэува мэхъу дэтхэнэ художественнэ тхыгъэми и лъабжьэу щытыпхъэ психологизмэр. Абы и лъэныкъуэкIэ къапщтэмэ, къэбэрдей литературэм зыужьыныгъэ нэхъ щигъуэтар зауэ нэужьырщ, хэхауэ 50-60 гъэхэрщ. Ди литературэм цIыхупсэм и зэхэлъыкIэм, щытыкIэм, цIыхум и гурыгъу-гурыщIэхэм нэхъ тегъэпсыхьауэ хэтыр Нало Ахьмэдхъан и «Псыхьэ нанэ», Гъэунэ Борис и «Уэ къэкIуэж закъуэ, папэ» рассказхэрщ. Нэхъ иужьыIуэкIэ психологизмэм зыужьыныгъэшхуэ щигъуэтащ новеллэ жанрым, псом хуэмыдэу къыхэгъэщыпхъэщ Нало Заур и «Хьэбалэ и пхъэ гуащэр». Зи цIэ къитIуа тхыгъэхэм ябгъурыбгъэувэ хъунущ анэмрэ бынымрэ зэрызэпыщIа къуэпсыр езы ажал дыдэми зэрыхузэпымычыр къэзыхэщ «Къауц
щхьэнтэ» усэр. Абы Гъубжокъуэм художественнэ Iэзагъ хэлъу къыщигъэлъэгъуащ псэхэм я зэпыщIэныгъэр, бзэ дахэкIэ къэIуэтарэ образнэщэнэ (образ-символ) лъэщкIэ щIэгъэбыдэжауэ. Анэм теухуа нэгъуэщI зы усэми апхуэдэ образ-нэщэнэу къыхощ усакIуэм и анэм хэт нэхъри нэхъ IэфIу хуипщэфIу щыта адыгэ шхыныгъуэр – кхъуейжьапхъэр: 16
СIухуащ сэ цIыхуфI куэдым я шхын Iэджэ,
Абыхэм фIыщIэ ини лъызогъэс,
Ауэ си анэр сызэримыIэжрэ
Сшхыжакъым сщыхъуу кхъуейжьапхъэ гунэс.
(«Кхъуейжьапхъэ»)
Гъубжокъуэ Лиуан и усыгъэм щытепщэ образхэм ящыщщ ПСЫР: къуршыпсыр, псыIэрышэр, псыежэхыр, гуэлыр, тенджызыр, хыр. КъухьэпIэ къэралхэм псыр къазэрыщыхъур ди лъэпкъ зэхэщIыкIым техуэркъым: абыкIэ псыр къэукъубейрэ дунейр зэтезыкъутэ къару емынэу, шынагъуэу – псыдзэу – цIыхухэм я зэхэщIыкIым хэпщащ. Ди къэралымкIэ, къапщтэмэ, хэхауэ ди лъэпкъым и дежкIэ укъэIэбэжмэ, псыр гъащIэм и нэщэнэщ, адыгэ псалъэжьым зэрыжиIэщи, «псыр псэхэлъхьэжщ».
Псым и образымкIэ Гъубжокъуэм и гупсысэ зэмылIэужьыгъуэхэр къэгъэлъэгъуа, гурыщIэ зэхуэмыдэхэр къэIуэта щохъу. Псалъэм папщIэ, абы и усэхэм псыр (нэхъыбэрэ тенджызыр) зэм лъагъуныгъэ къабзэм и нэщэнэщ («Тенджыз Iуфэм», «Тенджызым дэрэ дызэщIыгъуу…», «ШыгъушыпсыпIэм хэлъщ тенджызыр…», «Псынэм и лъагъуныгъэ»), зэм дунейр къызэриухуэрэ гъащIэм къыдекIуэкI хабзэ усыгъэм ткIийхэр къызытещ гъуджэщ («Тенджызым сопсалъэ», «Тенджыз хабзэ», «Бдзэжьеймрэ тенджызымрэ», «Тенджыз, тенджыз, зэзакъуэ щхьэ уемышрэ…», «Тенджыз толъкъунхэм зэдащIыр шыгъажэ…», «Хышхуэ Мамыр…», «Псы сыхуолIэ»), зэми усакIуэр щалъхуа икIи и сабиигъуэр щигъэкIуа Шэрэдж Iуфэ Iус Жэмтхьэлэ жылэм и фэеплъщ («Шэрэдж толъкъунхэр», «Нэри пэри ехь, къиуащ Шэрэджи…»). «Шэрэдж толъкъунхэр» усэр апхуэдэ дыдэ фIэщыгъэ иIэу 1961 гъэм къыдэкIа япэ тхылъми езы Гъубжокъуэм и творчествэми зэхэублапIэ икIи гъуазэ яхуэхъуат. А усэм наIуэу къыхощ ищхьэкIэ зи гугъу тщIа нэщэнэр – псыр гъащIэм и щIэдзапIэу зэрыщытыр. Усэм и купщIэр къызэщIэкъуауэ къапщтэмэ, псыр фIым, къабзагъэм я лIыкIуэщ, абы къыдэкIуэуи, Шэрэдж и Iуфэ Iут ГЭС-р зыгъэлажьэу цIыхухэм нэхугъэ къахуэзыхь къару лъэщщ: «УоIунщI турбинхэм нарт къарукIи, Хуогуэшыр нэху унагъуэ къэс, Быутх ткIуэпс пIащэр, хъуауэ хъуаскIэ, Уи къуакIэ кIыфIхэми лъоIэс». УсакIуэр щIохъуэпс апхуэдэ къару зэрамыщIэж – цIыхухэм яхуэщхьэпэн, ягу дыхьэн – и усэхэми къалъыкъуэкIыну:
Шэрэдж, гуащIафIэу уи толъкъунхэр
Зэрытелажьэм ещхьу бэм,
Арат си усэм и сатырхэр
Хъуамэ си лъэпкъым хуэщхьэпэн.
(«Шэрэдж толъкъунхэр») 17
Образ ухуэкIэкIи, художественнэ къэIуэтэкIэкIи, зэрытха бзэкIи Лиуан нэхъ къехъулIахэм ящыщщ «Шэпсы и Iуфэм» усэр. Шэпсы ТIуапсэ къалэм пэгъунэгъуу тенджыз ФIыцIэм хэлъадэ псы цIыкIущ. Ар мащIэу утхъуауэ, и плъыфэкIэ шэм ещхьу зэрыщытырщ апхуэдэ фIэщыгъэ игъуэтыныр къызыхэкIар. Аращ Гъубжокъуэм щIитхыр: «УкъыщIэж къысфIощIыр анэ бгъафэм, Уэ анэ быдзышэу сыт бдагъуэн?!» Шэпсы и образыр щищIкIэ, усакIуэм эпитет, зэгъэпщэныгъэ, метафорэ телъыджэхэр къегъэсэбэп: зэм псы цIыкIур «мэз бжэну лъакъуэ псынщIэщ», зэм «адыгэш мыгъасэм хуэдэу Iэлщ», зэми адыгэ
шууейуэ и Iуфэм щепсыхыу щытахэм «анэм къыкIэрыхуа шыщIэу, якIэлъыжэурэ мэщыщ». Мы усэми псыр фIым и лъагъуэхэшу къыщегъэлъагъуэ усакIуэм.
Дэтхэнэ усакIуэ нэсми хуэдэу, Гъубжокъуэ Лиуан и лъэпкъ зэхэщIыкIыр лъагэт, Хэкум, къыщалъхуа щIыналъэм хуиIэ лъагъуныгъэр куут. Абы и щыхьэтщ «Хуитыныгъэм и хадэ», «Си лъэпкъым», «Къуршхэр плъырщ», «Iуащхьэмахуэ», «Адыгэ шы фIэдзапIэ», «Адыгэ уанащIэхэр», «Шыгъажэм», «Псалъэр Налшыкщ», «Налшык» кхъухь», «Лъахэм и щIыхуэ», «Си жылэжь», «Жэмтхьэлэ», «Сыщалъхуа къуажэм командировкэ» усэхэр, нэгъуэщIхэри. Псом хуэмыдэжу цIэрыIуэ хъуащ композитор Молэ Владимир макъамэ зыщIилъхьа «НэкIуэж щэбэтым къуажэм» усэр. Ар щалъхуа щIыпIэм, Iыхьлыхэм яхуэзэша псэм и къыхуеджэныгъэщ: хущIэмыхьэ зэпыту зи гъащIэр кIуэ усакIуэм и псэр дэуэгъу къыхуэхъу хуэдэщ, и адэм и пщIантIэжьым, и анэм и фэеплъ жылэжьым игъэзэжыну:
2 Заказ №46 НэкIуэж щэбэтым къуажэм,
Сэ къуажэр сигу къэкIащ,
СыхущIэмыхьэу жысIэу
Илъэсыр изгъэкIащ.
Бланэ щалъху йокIуэж,
Бланэ щалъху йокIуэж.
(«НэкIуэж щэбэтым къуажэм»)
Уэрэдыр бэм ягу зэрыдыхьам и щыхьэтщ ар ди уэрэджыIакIуэ куэдым зэIэпахыу зэрыжаIэр. Апхуэдэщ ХьэхъупащIэ Хьэсэн, Къашыргъэ Мухьэмэд, ЦокIыл Азэмэт, Бекъул Аслъэн сымэ. Гъубжокъуэм и Iэдакъэ къыщIэкIащ нэгъуэщI уэрэд зыбжани: «Лъагъуныгъэр къандесджэгукъым» (макъамэр зытхари япэу уэрэдыр зыгъэзэщIари Тхьэбысым Умарщ), «Уи цIэр Мадинэ хьэмэ Маринэ?» (макъамэр Къардэн Хьэсэн ейщ), «Удз дахэхэми яIэщ цIэ зырыз…» (макъамэр Гъубжокъуэ Ритэ ейщ), «Псынэм и лъагъуныгъэ» (макъамэр Къул Амир ейщ), «Псалъэр Налшыкщ» (макъамэр Молэ Владимир ейщ), «Iуащхьэмахуэ» (макъамэр Молэ Владимир ейщ), «Дыгъэм и лъагъуныгъэ» (макъамэр Гъубжокъуэ Ритэ ейщ). Гъубжокъуэм и сабий усэхэу «Къэрабэ», «Гущэкъу уэрэд» жыхуиIэхэм макъамэ ящIэзылъхьари и щхьэгъусэ Ритэщ. «Къэрабэ» уэрэдыр Тхьэмокъуэ Барэсбий игъэхьэзыра теленэтыным япэ дыдэ щыжызыIар Лиуан и къуэ Алимщ. Гъубжокъуэм и псалъэ зыщIэлъ уэрэдхэр ди лъэпкъ гъуазджэм мыкIуэдыжыну къыхэнащ, ахэр ноби радио-, теленэтынхэм щIэх-щIэхыурэ щоIу.
Гъубжокъуэ Лиуанрэ абы и щхьэгъусэ Ритэрэ сыт и лъэныкъуэкIи зэакъылэгъут, псэкIэ зэгуэгъут, абыхэм хуэдэт «я псэр зы чысэ илъщ» щIыжаIари. Лиуан и лъагъуныгъэ лирикэм и фIыпIэщ Ритэ хуитха «Щхьэгъусэ» усэр, ар зэщхьэгъусэ псоми я гимн хъуауэ жыпIэми ущыуэнукъым. «Щхьэгъусэ» псалъэм и къэхъукIэ-зэхэлъыкIэр IэкIуэлъакIуэу къигъэсэбэпкIэрэ, Гъубжокъуэм гъащIэм и философие куу бзэ шэрыуэкIэ а усэм къыщиIуэтащ: щхьэгъусэр – «щхьэм псэкIэ и гъусэ» цIыхурщ икIи а псалъэхэм хуэдэу зэхэжыхьа къэгъуэтыгъуейщ: 18
Щхьэгъусэ,
Щхьэгъусэ, –
ЦIыху Iущт япэ дыдэ
А псалъэ зэхэлъыр Зэгъусэ зыщIар.
Щхьэгъусэ! –
А псалъэм бгъуэтынкъым нэхъ быдэ –
Ар жыру псыхьащ,
Ар насыпкIэ гъэнщIащ.
(«Щхьэгъусэ»)
Усэм и къыщIэдзапIэм къыщыхьа «щхьэгъусэ» псалъэм тIэу къызэрытригъэзэжым тхыгъэр лъэныкъуитIкIэ ирегъэфIакIуэ: япэрауэ, усэм и ритмикэр макъамэм хуэдэу зэхэпхыу ешэщI, нэхъ къеджэгъуафIэ, гукъинэж ещI, етIуанэрауэ, нэщэнэ (символикэ) и лъэныкъуэкIэ уеплъмэ, пкъыгъуитIыр – «щхьэ» «гъусэ» – зэхэувэу зы псалъэ – «щхьэ- гъусэ» – къызэрагъэщIым хуэдэу, цIыхуитIым зы гъащIэ гъуэгуанэ зэдыхаш. А псор зэпэлъытауэ усэ купщIафIэ къэзыгъэщIыфынур, дауи, Тхьэр зэчийкIэ зыхуэупса цIыхурщ, икIи къыхэгъэщыпхъэщ Гъубжокъуэ Лиуан и тхыгъэ дапщэ урысыбзэкIэ зэрадзэкIами, «Щхьэгъусэ» усэр зэзыдзэкIыфын къазэрыхэмыкIар.
Гъубжокъуэм ди литературэм щыщIэщыгъуэ образ телъыджэ къыщигъэщIащ «Гъуджэшхуэ» усэми. Гухэлъ зыхуищIа пщащэм пэIэщIэ лирикэ лIыхъужьыр йохъуапсэ махуэ къэскIэ абы и напэлъагъукIэ зызыгъэнщI гъуджэшхуэм:
КъызэрыгуэкI гъуджэшхуэ, зызыгъафIэу
ФIыуэ слъэгъуам и пэш плIанэпэм дэт,
Сэр нэхърэ минкIэ унэхъ насыпыфIэу
Уи фIэщ уэ зыщIыфыну щыIэр хэт?!
Уэ уоплъэ и нэгу махуэ къэс си мыгъуэм,
КъыпщыгуфIыкIыуи и щхьэцыр еухуэн…
Сэ ар зэрызмылъагъум срищыгъуэу
Илъэсхэр зэрызгъакIуэр сыткIэ пщIэн!
(«Гъуджэшхуэ»)
Гъубжокъуэ Лиуан и философие лирикэр зыхэбгъэгъуэщэн щыIэкъым, ищхьэкIэ къызэрыхэдгъэщауэ, абы наIуэу къыхощ усакIуэм и гумащIагъэр, и псэ махагъэр. Псэ къабзагъэм и щапхъэщ «Си лъахэ – си удз дахэ», «ГуфIэгъуэм гуауэр и лъэпагъщ…», «Шэхэмрэ хьэдзэхэмрэ», «Нартыху закъуэ», «Бдзэжьей», «Хы тхьэрыкъуэхэр», «Ныбжьэгъур сиIэу щIэгъэкъуэнуэ», «Хыхьащ щIым хуабэр…», «Хъыджэбз цIыкIур щIэтщ жыг лъабжьэм…», «Автобус къэувыIэпIэм деж» усэхэр, нэгъуэщIхэри. Сыт хуэдэу псэ пIащIэу ущытын хуейт «Сэ уэшхым куэдрэ сиуфэнщIащ…» усэр птхын папщIэ?! Усэм и лирикэ лIыхъужьыр зыуфэнщIа уэшхым гукъанэ хуищIкъым, абы «вагъэр игъэнщIащи»; и Iэпэм къыхэуа розэ банэми губгъэн хуиIэкъым «гъэгъахэм я хьэтыркIэ». ЦIыхугъэ нэсым и щапхъэщ усэр зэриухыж едзыгъуэр: 19
Мэз бжэным фочыр езгъэпщат,
ЗикI кIакхъур схущIэчакъым:
ЩIэжьей абы кIэлъыущар
Зеиншэ сщIын слъэкIакъым.
(«Сэ уэшхым куэдрэ сиуфэнщIащ…»)
Гъубжокъуэм и Iэдакъэ къыщIэкIащ тхылъ куэд. Абыхэм ящыщщ «Ди къуажэ щIалэ цIыкIухэр» (1960), «Пионерым и лIыгъэ» (1964), «Насыпгуэш» (1970), «Жэщ гупсысэхэр» (1973), «Зэманым и джэрпэджэж» (1977), «Пули и зёрна» (1977), «Къэрабэ» (1979), «Солнечная сторона» (1984), «Эхо Эльбруса» (1986), «ДыгъапIэ» (1987) тхылъхэр, нэгъуэщIхэри. Ахэр щыхьэт тохъуэ Лиуан балигъхэми сабийхэми гу зэIухакIэ зэрахуэтхам.
2013 гъэм «Эльбрус» тхылъ тедзапIэм къыщыдэкIащ «Псэухэм папщIэ сопсэу» тхылъыр. Абы щызэхуэхьэсыжащ Гъубжокъуэ Ли- уан и гъащIэмрэ и творческэ гъуэгуанэмрэ теухуа тхыгъэхэр, и усэхэр (адыгэбзэкIи урысыбзэкIи), усакIуэм тыгъэ къыхуащIа тхылъхэм къыхутратха тхыгъэ кIэщIхэр, ныбжьэгъухэм къыхужаIа псалъэ гуапэхэр, абыхэм я гукъэкIыжхэр, апхуэдэуи езым теухуауэ ятха усэхэмрэ балладэмрэ. Тхылъым и гуэлъхьэну къокIуэ Гъубжокъуэм къыхуагъэфэща щIыхь тхылъхэр, дипломхэр.
Адыгэ псалъэжьым «ФIы щIэи, псым хэдзэ» жеIэ, «къыпэкIуэжынум ущымыгугъыу, псапэ щIэ» къригъэкIыу. Ауэ цIыхум дунейм щилэжь IуэхуфIхэр псыхэкIуадэ хъуркъым. Зи IэужьыфIым пщIэ нэс къызыхуихьахэм ящыщщ Гъубжокъуэ Лиуани. УсакIуэ зэчиифIэм и цIэр ноби цIыхухэм яIурылъщ, и тхыгъэхэм зэIэпахыу йоджэ. Абы и щхьэусыгъуэри гурыIуэгъуэщ: и зы усэми зэрыщитхыгъащи, ар зэи щIэхъуэпсакъым и щхьэ закъуэ насыпым – усакIуэр игъэпIейтейрт лъэпкъым и къэкIуэнум икIи игъэщIагъуэрт «уи щхьэ си щхьэ нэхърэ – си щхьэ гуэр» жыхуаIэр зи псэукIэ зэрыщыIэр: 20
Гъубжокъуэм и псэ зэхэлъыкIэри и дуней еплъыкIэри нэгъуэщIт:
«СяужькIэ хуейми удзи къремыкI.» –
ЖиIат, жи, цIыху Iей гуэрым, ЩылIэм щыгъуэ.
СызэрыцIыкIурэ си гум зэи имыкI А псалъэ Iейхэр – ноби срощыгъуэ.
Ар дауэ цIыхум и жьэ къыжьдыукI: «СяужькIэ хуейми удзи къремыкI.»
Уэшх къошх,
Е цыIэрылъхьэу уэсыр къос –
Ди щIылъэр щремыщIэ зэи удз дахэ!
Ажалыр бжэм нэхъ благъэщ –
Хъумэ къэс -
«Си ужьыр махуэ пхухъу.» –
БжызоIэ, лъахэ!
КъызыхэкIа лъэпкъым зи гъащIэри зи гуащIэри щхьэузыхь хуэзыщIа усакIуэщ Гъубжокъуэ Лиуан. Людмилэ,
филологие щIэныгъэхэм я кандидат СэмэгумкIэ къыщыщIэдзауэ: тхакIуэхэу Гъубжокъуэ Лиуан,
Шортэн Аскэрбий, Къагъырмэс Борис, Арбузов Игорь,
Хьэх Сэфарбий сымэ. 1974 21
СэмэгумкIэ къыщыщIэдзауэ: тхакIуэхэу ЩоджэнцIыкIу Iэдэм,
Гъубжокъуэ Лиуан, Мысачэ Пётр сымэ. 1966 СэмэгумкIэ къыщыщIэдзауэ: тхакIуэхэу Гъубжокъуэ Лиуан,
Шэвлокъуэ Пётр, Мысачэ Пётр, КIэщт Мухьэз,
Елгъэр Кашиф сымэ. 1983 22
УсакIуэхэу Гъубжокъуэ Лиуанрэ Тхьэгъэзит Зуберрэ,
я щхьэгъусэхэу Ритэрэ Кушкэрэ я гъусэу. 1987 Гъубжокъуэ Лиуан хужаIахэм
щыщ пычыгъуэхэр
УсакIуэ цIэрыIуэ Гъубжокъуэ Лиуан и къалэмыпэм къыщIэкIащ гупсысэ куукIэ гъэнщIа усыгъэ купщIафIэ куэд. Ахэр хабжэ къэбэрдей поэзием и фIыпIэм. Хьэмид,
критик

ПсэкIэ зыхимыщIауэ, и псэм къыбгъэдэмыкIауэ Лиуан зы сатыри итхакъым. Лиуан и хъэтIыр, и макъыр нэгъуэщIхэм яхэгъуэщэнкIэ Iэмал зимыIэщ. Абыхэм яхэлъ гурыщIэм, гупсысэм укъызэщIаIэтэ къудейкъым, атIэ цIыхугъэми дунеягъэми пыщIа къэхъугъэхэм куууэ урагъэгупсыс. Езым игу хэщIу зэритхыжауэ, адэIэ щабэ жыхуаIэр зи щхьэфэм къытемыIэба, гу щимыхуэу зи анэр пасэу зыфIэкIуэда усакIуэм и мащIэкъым цIыхур зыгъэгумащIэ, гущIэгъулы зыщI, нэщхъеягъуэм и ныбжь мащIэ зытелъ, плъэмыкIыу уи нэпсыр къыщIэзыху усэ гумащIэхэр. Лиуан къыщIэна усэ телъыджэхэр адыгэ усыгъэм лъэужь дахэу къыхэнащ, тхылъеджэхэм я гум гуапэу къинащ.
Сокъур Мусэрбий гу зэрылъитащи, «гущIэгъумрэ гумащIагъ щабэмрэ бжьыпэр щаIыгъщ Гъубжокъуэ Лиуан и лирикэм». Абы щыхьэт тохъуэ щIалэгъуэм, лъагъуныгъэм, ныбжьэгъугъэм, дыкъэзыухъуреихь дунейм теухуауэ итха усэхэри, и уэрэдхэри. Ахэр зэи жьы хъунукъым, яхэлъ гурыщIэ къабзэр цIыху псоми я дежкIэ лъапIэщи, лъагэщи.
Лиуан и Iэдакъэ къыщIэкIауэ адыгэбзэрэ урысыбзэкIэ къыдэкIа тхылъхэр ди лъэпкъ щэнхабзэм и пхъуантэдэлъ мыкIуэдыжыну дунейм къытенащ. Борис,
Къэбэрдей-Балъкъэрым и цIыхубэ усакIуэ

Поэзие – аращ Гъубжокъуэ Лиуан псэуху жиIа уэрэдым зэреджэр. Поэзиер ар Тхьэм цIыхур гъунэгъу зэрызыхуищI Iэмалщ. Iэщэ нэщэнэхэр тепщэ щыхъу зэманхэм деж пшэхэм щIахъумэ дыгъэщ. Дунейм и фIымрэ и Iеймрэ зэхэзымыхуфхэм къапхугурымыгъэIуэн икIи пхузыхемыгъэщIэн телъыджэщ. Ауэ, Тхьэм и шыкуркIэ, щыIэщ, Лиуан хуэдэу, а дыгъэр ноби зи гум къыщезыхьэкI цIыхухэр. ИкIи щыIэнущ. Борис,
Къэбэрдей-Балъкъэрым и цIыхубэ тхакIуэ
2004 23 Пётр,
критик
1992 Гъубжокъуэ Лиуан и рассказхэр гуащIафIэщ, ахэр хуэузэщIащ сабийхэм гъащIэр зэхегъэщIыкIыным, ауэ щыхъукIэ, фIым хуэущииным. Псом ящхьэращи, ахэр купщIафIэщ, сабийхэм я гущIэм лъэIэсу художественнэ пэжагъ яхэлъщ, тхакIуэм и псалъэхэр еджакIуэ цIыкIухэм я гумрэ я псэмрэ дохьэ.
… ИгъащIэм Лиуан умылъэгъуами умыцIыхуами зыхыумыщIэнкIэ Iэмал зимыIэщ абы и тхыгъэхэр псэкIэ куэд зыгъэва, гугъу ехьа, ауэ гу щабэ, Iущабэ цIыхум, губжьрэ дыджрэ зымыщIэм и IэдакъэщIэкIыу зэрыщытыр. Лиуан усакIуэт – усакIуэ дыдэт, и IэщIагъэкIи, и дуней тетыкIэкIи. Сергей,
тхакIуэ
1978 Хьэчим,
тхакIуэ, критик

Гъубжокъуэ Лиуан и цIэр куэдрэ зэхэсха, и тхыгъэхэм седжа
нэужьщ езым сыщыхуэзар. Гъубжокъуэр куэдым къацIыху усакIуэ хъуат, университетым щеджэрт. Зэгуэрым абы срохьэлIэ тхылъ цIыкIу гуэр иIыгъыу. «Дапщэщ уэ езым уи тхылъ къыщыдэкIынур?» – соупщI. «Куэд иIэжкъым сысейри къыдэкIыным», – жеIэ Лиуан.
Пэжуи, куэд дэмыкIыу дунейм къытехьащ Гъубжокъуэм и япэ усэ тхылъ цIыкIур, «Шэрэдж толъкъунхэр» зыфIищар. ТхылъыфI хъуат ар, усэфI куэди итт.
ЦIыху щабэхэр, Iэдэбхэр куэдрэ псэууэ жаIэ. Ауэ Лиуан гъащIэ кIыхь хъуакъым. ИтIани ар ноби къытхэтым хуэдэщ, тщIыгъущ и усэхэр.
ХЬЭХ Сэфарбий,
тхакIуэ

ГъащIэ кIэщIт Гъубжокъуэ Лиуан, ауэ зэрыпсэуа зэман мащIэми абы куэд хузэфIэкIащ. ХузэфIэкIащ и лэжьыгъэм хуэпэжти, хуэIэижьти, и гъащIэри и гуащIэри щIыхь зыпылъ Iуэхугъуэм триухуати.
Абы и тхыгъэхэм гъащIэ кIыхь иратынущ япкърылъ гупсысэ куухэм, я идейно-художественнэ гъэпсыкIэм, я гъэсэныгъэ-ущииныгъэ мыхьэнэм. УсакIуэм и тхыгъэ нэхъыфIхэр лъэпкъ хабзэм, лъэпкъ гъащIэм щыщ Iуэхугъуэ нэхъыщхьэхэм теухуащ. Аращ ахэр мыкIуэдыжын зыщIыр, цIыхугум дэзыгъэхьэр, цIыхупсэм езыгъэхуэбылIэр. Албэч,
щIэныгъэлI, литературэдж
2014 Гъубжокъуэм и акъылри и гупсысэри хуигъэлэжьащ усакIуэ псэ хьэлэлым дежкIэ нэхъ лъапIэ дыдэу къэлъытапхъэм – лъэпкъым и нобэмрэ и дыгъуасэмрэ зэпыщIэным, абы и пщэдей махуэр убзыхуным, ар хъуэпсапIэ ин дэтхэнэ зы цIыхуми хуэщIыным. Нобэ ар къытхэмытыжми, езыр ди гъусэм хуэдэу, тхылъеджэхэм тIэщIэлъщ абы къыщIэна и художественнэ тхыгъэ нэхъыфIхэр зэрыт тхылъхэр. И IэдакъэщIэкI купщIафIэхэмкIэ усакIуэр хэтщ цIыхугъэмрэ гуапагъэмрэ дунейм тепщэ щыщIыным. Аслъэн,
педагогическэ щIэныгъэхэм я кандидат

Гъубжокъуэм и тхылъхэр къыгуэхыпIэ имыIэу епхащ абы и гъащIэм, и щыIэкIэ-псэукIэм. Ар зэи тетхыхьыркъым фIыуэ зыщымыгъуазэ Iуэхугъуэхэм. Сыт щыгъуи хуосакъ усэм и фащэм, сатырхэм пкъы ящIэту щытыным. УсакIуэр хущIокъу къищтэ темэхэм нэгъуэщIхэм къамыгъуэта гуэрхэр къызэрыщигъуэтыным. Ар Iуэху гугъущ, ауэ Лиуан фIы дыдэу къохъулIэ. Марьянэ,
литературэдж
1984 25 Усэхэр Лиуан 26
СИ – СИ УДЗ ДАХЭ
«СяужькIэ хуейми удзи къремыкI…» – ЖиIат, жи, цIыху Iей гуэрым,
ЩылIэм щыгъуэ.
СызэрыцIыкIурэ си гум зэи имыкI
А псалъэ Iейхэр– ноби срощыгъуэ.
Ар дауэ цIыхум и жьэ къыжьдыукI:
«СяужькIэ хуейми удзи къремыкI…»
Мо дыгъэ къепсу псоми хуэжумартым И бзийхэм щыщ абы къылъымысарэ!
Къыпхитхъыу уэсыр ажэгъуэмэр мартым
Дунейм къыщытехьам ар хуэмызарэ!
Ар дауэ цIыхум и жьэ къыжьдыукI:
«СяужькIэ хуейми удзи къремыкI…»
Ди пщIантIэм дэзу сэ удз дахэ згъэкIт,
Шыпхъуншэу схьыти,
Шыпхъу къалэн згъэзащIэу;
Гъэгъахэр гъунэгъу Iыхьэу къезгуэшэкIт,
Сэ нэщхъыфIагъэт къайIысхри гуфIапщIэу.
Ар дауэ цIыхум и жьэ къыжьдыукI:
«СяужькIэ хуейми удзи къремыкI…»
СощIэж, сэ губгъуэм Iэджэрэ сыкIуащ,
Си пщащэр згъэгуфIэну удз дахэхьэ,
Сэ куэдрэ гуфIэ нэпсхэр къысфIекIуащ
Сыкъеджэу усэ удз къыщысIэщIалъхьэм.
Ар дауэ цIыхум и жьэ къыжьдыукI:
«СяужькIэ хуейми удзи къремыкI…» Уэшх къошх, Е цыIэрылъхьэу уэсыр къос – Ди щIылъэр щремыщIэ зэи удз дахэ!
Ажалыр бжэм нэхъ благъэщ – Хъумэ къэс – «Си ужьыр махуэ пхухъу…» – БжызоIэ, лъахэ.
СИ Лъэпкъ пагэм сэ нэчыхькIэ сыхалъхуащ.
КIуащ БетIал.
Зи лIыгъэ, зи нэмыс зыгъэнэхъапэ,
Налкъутналмэсми щхьэр хуэзымыгъэщхъ,
Си лъэпкъ, уэ сыткIэ нэхъыфI сыпхуэгуапэм? – Къэмыхъу гупсысэм сигу щыхимыгъэщI.
Хабзакъым къэплъхуа быным укъигъапцIэу
Уи напэр щытрихыуэ утыку,
Сэ къысфIэпщащи уи бын пажэм и цIэр,
Сыхэтщ ар згъэпэжыным псэ спытыху.
«Вагъуэ жыпIауэ дыгъэ къэсхьыфакъым»,
Бийм бгъу хэзгъэщIу епщIанэр къэзмыхуа…
Къызэт Жаншэрхъи, ещхьу Сосрыкъуэ,
СытекIуэдэнкIэ хъуми уигу мыныкъуэу,
СыхуэщI хъумакIуэ нэмыс къыбдалъхуам.
* И Къуршыпс цIыкIу,
Мэз бжэну, лъакъуэ псынщIэ,
Адыгэш мыгъасэм ещхьу Iэл,
Удыхьэшхми угъми къысхуэмыщIэ,
Хэт къыпхэзылъхьар апхуэдэ хьэл?
УкъыщIэж къысфIощIыр анэ бгъафэм,
Уэ анэ быдзышэу сыт бдагъуэн?!
* ШэпсыкIэ зэджэр Туапсе къалэм и гъунэгъуу тенджыз ФIыцIэм хэлъадэ псыщ. 27 28
Ди адэжьхэм шыр псы щрагъафэм
Ягу урихьу цIэ къыпфIащагъэнщ.
ПхуащIащ жыгейм мэзыр цIэфIэщ джанэ,
Ар адэжь фэеплъщ – зыщызмыгъэнщI.
ЩигъэсыскIэ жьыбгъэм я къудамэр,
Ди бзэкIэ Iущащэу сэ къысфIощI.
Уахуэзэшкъэ адыгэ шууейуэ
Уи псы Iуфэм щепсыхыу щытам,
Е зи щхьэцыр лъэдакъэпэм теуэу
Псыхьэ къакIуэу уи Iуфэм Iутам?
Ноби, анэм къыкIэрыхуа шыщIэу,
Ахэм уакIэлъыжэурэ уощыщ,
Шэпсы цIыкIу,
ЩIэ щIэткъым уэ уигу щыщIэм,
ЩумыгъуэткIэ абыхэм ящыщщ.
Зэуэ къуедзри аркъэну толъкъунхэр,
Тенджыз ФIыцIэм укъегъэувыIэж,
Щогъэтыжри шууейхэм лъыхъуэныр,
Нэщхъей укъэхъуауэ зошыIэж. ШЫ 115-нэ Къэбэрдей-Балъкъэр
шуудзэм хэту Хэку зауэшхуэм
хэкIуэдахэм я фэеплъу
Адыгэ пщIантIэм шы фIэдзапIэр
Дэтщ уи гугъэнуи щхьэгъэрыт,
И Iэпэр уафэм щIиущIауэ
Дыгъэпсыр псоми пфIощI ярит.
Ешауэ блэкIмэ гъуэгурыкIуэр,
Кърегъэблагъэ – IумпIэIыгъщ.
Нэщхъейуэ къакIуэмэ щхьэкIуэр,
Ар сын гъэжащи, гуауэр щIыгъущ. Зауэ махуаеу – щыгъупщакъым – Адыгэш IумпIэу иIыгъар;
КъызэранэкIыу шы лъэ макъыр,
Шууейхэр гъуэгу щытехьэгъар.
Тенауэ и нэр йоплъ Шыхулъагъуэм – КъыфIощI бын къэтхэр кърикIуэж.
Псыпыхухэм я шы соку хелъагъуэ,
АрщхьэкIэ ахэр щхьэгъэпцIэжщ.
Мы пщIантIэм бийр шым къыщепсыхыу
А шы фIэдзапIэр IумпIэIыгъ
Яхуэмыхъунырщ, псэм щымысхьу,
ЩIащIар шууейхэм щIыр пIэщхьагъ.
ХьэщIэщ Iухам и гъуэгугъэлъагъуэу,
ИмыщIу хьэщIэ зэхэгъэж,
Адыгэ хабзэм и хъумакIуэущ
Ар щIыхасари – егъэпэж.
ЖЫЛЭ
Жылапхъэ ящIкъым хьэдзэ псори,
Дэтхэнэ думи кърамых,
Зи армэ кIуэгъуэу, зэпаплъыхьу,
Ар къыщыхахкIэ хощыпыхь.
Къыхах купщIафэу нэм къыфIэнэр,
ИмыIэу зыри сэкъат лъэпкъ,
Абдежым къикIми зи кIэныр,
Зэи къытемынэ цIыху и хьэкъ.
Къэджа иужькIэ хьэрхьупыр
КъикIыкIыу ар щIыгулъым хэлъщ…
КъыхуащIа дзыхьыр егъэпэжыр – Дзыгъуэ тхьэкIумэр щIым къыхоплъ.
Губгъуэшхуэм уэгъум ар щебэну
Гугъуехьу мащIи имыгъэв, 29 30
Тенджызым кхъухьыр щыщIилъафэм,
«СОС» – жиIэу ет хъыбарегъащIэ,
А псалъэм къокIри «Къевгъэл ди псэр!» – Зи Iуэху шынагъуэм ныхуопIащIэ.
Аращ къикъутэу духэм щIилъыр,
Бжьыхьэр къихьамэ, гъавэ бэв.
Ет жылэм гъащIэр, сэлэт хахуэу,
Ар фIыщIэ жыги зэи хуэмей.
ЗыхегъэкIуадэ щIым,
И лъахэр
НасыпкIэ хъуным папщIэ бей. Тенджызым тетхэм яIэщ хабзэ,
Ар Iэджэ щIауэ къадекIуэкIыу:
Хэтщ псалъэ закъуэ псоми я бзэм,
Хэт зэхихами зэхищIыкIыу.
Сыт хуэдэ кхъухьми, ар хэт ейми,
КъэлъаIуэм дежкIэ иунэтIынущ,
И шыкIэ мафIэ егъэуауи,
Ар гузэвэгъуэм къыхихынущ.
Мы щIылъэ иным зэрызекъуэу
Къайгъэшы защIэу теткъэ Iэджэ,
Дуней къэхъукъащIэм и мызакъуэу
БэлыхькIэ цIыхур зыгъэтхьэджэ!
ФIыт тенджыз хабзэр щIым щыIамэ:
Зы цIыхур цIыхум имытхьэлэу,
Зы псалъэ жиIэу цIыхур джамэ,
Псэр зауэ-банэм къригъэлу! ДЕЖ
Магъыр щIалэ цIыкIур зэгуэуду,
Джэшым хуэдэу къолъэлъэх и нэпс, Автобусым блишащи и адэр
КъыкIэлъыкIуэ къэувыIэпIэм нэс.
Магъыр сабийр зыми хуэмыудэIуу,
«Папэ» фIэкI и макъым къимыкIыж…
Иджыпсту абы и гузэвэкIэм
ПлIыщIрэ зы гъэр сэ сигу къегъэкIыж…
Дыкъыкъуанэу анэм и кIэ къуагъым
МафIэгужьхэм мащIэм дыхана?!
ПсыхэкIуадэу сабийм ди гъы макъыр
Дэ адэншэу дапщэ дыкъэна?!
Абы щыгъуэ мафIэгухэм я Iугъуэу
Ди адэхэм я нэкIур зыгъэпщкIуар
Нобэм къэскIи хэлъкъэ атIэ тхъугъэу
Фызабэхэм я щхьэм къыхэнау!..
О, шоферхэ, мафIэгузехуэу щыIэ!..
Фи гулъэфым, маржэ, фыхуэсакъ,
ФытемыплъэкъукIыу фыкъэувыIэ,
КъэмыIу щIыкIэ сабийм я гъы макъ!
ЩIэблэр топ уэ макъым зыкIи хуейкъым,
Къыхэмыщту ахэр ирежей…
ЩIыми, псыми, уэгуми фыщызекIуэ,
Зауэ гъуэгур къыхэвмых къудей!
СИ АНЭМ
Си анэ Лихъэ и фэеплъу
Сыщысабийрэ сэ си гум илъаи,
Гукъеуэ ину ар сиIэу:
КъытеIэбакъым си щхьэфэм сэ зэи
АдэIэ щабэ жыхуаIэр.
Хьэуэ! Сисакъым сэ адэм и куэщI,
Гущэ уэрэдхэр схуигъэIуу, 31 – Си псэ, умыгъ… къэкIуэжынщ… модэ кIуащ, – Си щхьэм къыдэплъэрт Iэр щабэу,
Ауэрэ сэри балигъи сыхъуащ,
Пхьащ уэри гъащIэр фызабэу. 32
Анэ гумащIэ бзэ IэфIым нэмыщI,
Зым щымыта сигъэудэIуу.
ЖаIэ, си адэр Хэку зауэм дэкIау,
Анэм и ныбэ сэ силъу;
ЖаIэ, зауаеми ар щаукIау,
ЩIалэ хуалъхуами Iумыплъэу.
Бын игъэджэгуу сэ адэ слъэгъуам,
Сыгъыу уи дей къэзгъэзэжырт.
– Мамэ, си папэ дэнэ здэкIуар? – ЖысIэм щхьэусыгъуэ къэплъыхъуэрт.
Сыщыстудентым сыкъыпхуэкIуэжам,
Укъыспежажьэрт угуфIэу,
Сыкъыумылъагъуу тхьэмахуэ блэкIам,
IэплIэ къысхуэпщIырт сыбгъафIэу.
Джэдкъурт зи быным хуэсакъым нэхъей,
Стетт сытым щыгъуи уи нэIэ,
Бадзэ си нэкIу тетIысхьауэ сыжейм,
Уи гум псэхупIэ имыIэт.
Ауэ гъатхэпэу щыгъагъэм дунейр,
ЗыщумыгъэнщIу гуфIэгъуэм,
Хъуауэ дахагъэр уэ уигу пыкIыгъуей,
УнкIыфIыпащ уи нэвагъуэр.
Уи пIэкIи гъащIэр сэ фIыуэ слъагъунщ,
Нэзгъэсыжынщ уи Iуэху Iыхьэр,
«Си псэкIэ» сэ укъызэджэу щытаи, – Анэм и быныр арщ и псэр. Си гъуэлъыпIэм сыт щIауэ
Уэ уис ущхьэукъуэу,
Си анэ лIам и фэеплъ
Къауц щхьэнтэ!
Сэ сежьауэ сыкъэтмэ,
Анэм ещхьу уигу ныкъуэу,
Укъыспэплъэу
Жэщ кIыхьхэр хокIуатэ.
Чыш сытест сыщыцIыкIум,
«Шууейуэ» зызгъасэу – Схуримыкъут ди пщIантIэшхуэр
ТIэу пкIэгъуэ…
ТIэкIу-тIэкIуххэу, бзу хабзэу,
Къауц зэхуихьэсу,
Уэ усхуищIырт си анэм,
Къогугъуу…
Зыр зым пеуэу,
Щэнейрэ адакъэхэр маIуэ…
Сыщысщ,
Усэ ныкъуэтх зэIыспщIыкIыу.
Уи къуапитIыр уи IитIщ – Къэпшияуэ уолъаIуэ:
«Куэдщ, гъуэлъыж, си псэ тIэкIу», – ЖыпIэ щIыкIэу.
Къауц щхьэнтэ фэеплъ,
Уэ узиIэщ пIэщхьагъыу.
Согъэтынш – Сешам щхьэр узогъэщIыр,
Пхэлъщ анэIэ хуабагъи,
Анэм Iэр къысщIиIыгъэу
Сэ и куэщI зезгъэщIауэ
КъысфIощIыр.
3 Заказ №46 33 34 Согъэджэгу облигацэ…
Сэ согъыр…
Си анэм арщ и фэеплъу къэнар,
И Iэ гъурхэмкIэ ибжу щиIыгъым
И IэпапIи абы къытенащ.
СIыгъщ тхылъымпIэр – Солъагъу ди жэмыжьыр…
Мыр и уасэт езыр махуитху гъэш…
Облигацэ!
Уэ сыту ужьажьэт,
Уэ узейр бгъэгуфIэж уи гугъэж?..
Ишэчащ сэ си анэм гугъуехьи.
Абы ищIэрт гугъуехьыр зищIыс,
Облигацэ зытIущ къыщыхуахьми,
Ар къэкIуэну пщэдейм егупсыст…
Зауэ бзаджэрт гугъуехьыр зи ягъэр,
ФIыуэ ищIэрт си анэми ар…
… Згъэджэгуащ облигацэ…
Сэ согъыр…
Зэстыжынур сэ хэт къиджэгуар?

ГуфIэгъуэм гуауэр и лъэпагъщ,
И лъэпагъщ.
ГуфIэгъуэм гуауэр и пэшэгъущ,
И пэшэгъущ.
ГуфIэгъуэм гуауэр и Iэпэгъущ,
И Iэпэгъущ.
ЗэщIыгъущ зэсауи си гур ныкъуэщ,
Си гур ныкъуэщ…
ЗэкIэрысчынут, ауэ сыт…
ЗэтIолъхуэныкъуэщ,
ЗэтIолъхуэныкъуэщ. Нартыхур мэпIэнкI…
Шэхэр мэпIэнкI…
Хэт жызыIар, хэт зи псалъэр?
Зауэр йокIуэкI…
Шэхэр мэпIэнкI…
Нартыху Iэдийм шэр толъалъэ.
Холъалъэ щIым шэ плъахэри,
Холъалъэ нартыху лъэлъахэри…
ХолIыхь шэ цIывахэр вагъэм…
КъыхокIыкI хьэдзэхэр гъавэу… Ираф блэхэм уэсэпсыр пщэдджыжькIэ Пабло Нерудэ
Блэм иIэщ шэрэз…
Бжьэм иIэщ шэрэз…
Удз лъабжьэм блэр щIэсщ.
Удз щхьэкIэм бжьэр фIэсщ.
Блэр йофэ уэсэпсым.
Бжьэр щIоф удз зыфIэсым.
Щхъухь бзаджэр ещI блэм,
Фо маер хех бжьэм.
Къэхъугъэр нэщхъейщ,
Къэхъугъэр хоплъэж:
Зэбий шэрэзитI
КъигъэщIащи – щIогъуэж. – Ей бдзэжьеящэхэу псыкIэ ерыщхэ,
Архъуанэ куухэр къунтхкIэ къэзыщхэ! 35 36
Жэмтхьэлэпс цIыкIуу фэ фыщызеуэм
Си сабиигъуэр, дыщэ бдзэжьейуэ,
ЩысIэщIэкIати,
Флъэгъуауэ пIэрэ?
– Хьэуэ, апхуэдэ дрихьэлIакъым.
– Ей щэкIуэн Iуэхум куэд хэзыщIыкIхэу
ЩакIуэжьхэ, сакъыу мэз щIэзыщыкIхэ!
Мэз бжэн хужь цIыкIуу, гу щызмыхуауэ,
Си сабиигъуэр, сызэкъуэхуауэ
СIэщIэкIыгъати,
Флъэгъуауэ пIэрэ?
– Хьэуэ, апхуэдэ дрихьэлIакъым.
– Ей пщэдэлъ плъыжьу еджакIуэ цIыкIухэ!
Махуэм школ гъуэгур тIэунейрэ зыкIухэ!
Фэ фи щIэщыгъуэу фызытет лъагъуэм
Зэ IэпцIэлъапцIэу си сабиигъуэр
ЩысфIэкIуэдати,
Флъэгъуауэ пIэрэ?
– Хьэуэ, апхуэдэ дрихьэлIакъым…
– Хьэуэ, апхуэдэ дрихьэлIакъым…
Ритэ хузотх
Щхьэгъусэ,
Щхьэгъусэ, – ЦIыху Iущт япэ дыдэ
А псалъэ зэхэлъыр
Зэгъусэ зыщIар.
Щхьэгъусэ! – А псалъэм бгъуэтынкъым нэхъ быдэ – Ар жыру псыхьащ,
Ар насыпкIэ гъэнщIащ. Зэкъуэтщи псалъитIыр,
Щышынэркъым щIыIи,
Псэр илъу зы чысэм Нэху Iэджи ягъэщ…
А тIур зэIэпэгъумэ,
ТекIуэну сыт щыIэ! – Здагуэшыр гуфIэгъуэр,
Ажалыр Iуагъэщт.
Яку дэлъ лъагъуныгъэм
Сохъуэхъу, сыхуоусэ:
Ирехъу я гухэлъыр
ПсэухукIэ мыжэщI.
Щхьэгъусэ,
Щхьэгъусэ, – Щхьэм псэкIэ и гъусэ, – Зэкъуэпчмэ а тIур,
Насып вагъуэр ижащ. * * *
Сэ згуэшт насыпыр сыщымысхьу,
ХэзгъэщIуи хьэдзэ къысщымыхъут;
КъызэмылъэIуми яIэщIэслъхьэрт,
КъызэлъэIуаи сымыгъэщIэхъут.
Сабийм я щхьэфэ сэ Iэ дэслъэрт,
Балигъым тыгъэ хуэсщIт уэрэд,
Сэ цIыкIуми инми сахуэупсэрт,
ИтIани згуэшыр сфIэмыкуэдт.
«Зыгъашхэр жылэр шхын щхьа малIэ», – Сэрами ярейт щIыжаIар…
А къезгуэшэкIым щыщ зы Iыхьэ
Къэзгъэнэн гугъи симыIа.
ЕсхьэкIт апхуэдэу сэ сыгуашэу,
Сызыхуэупсэм щытхъу схуагъэшт: 37 38
«Насып зыгуэшу насыпыншэ
ЩымыIэ, – псори къытхуэгуэш».
Щыхэтыр дэнэ иджы ахэр – Зыхуей ягъуэту щэху хъужа?
Нэхъ насыпышхуэ къайуэлIауэ
ЯхуэсщIа мащIэр кIуэдыжа?
БжьыхьэкIэ жыг жьым иудыныщIэу
Сыкъэнэжауэ къысфIощIыж.
СынасыпыфIэм къысхуэмыщIэ,
Сынасыпыншэм сымыщIэж!

Дыгъэ къухьари къыкъуэкIыжынщ – Щхьэл Iущтыхьари IувыкIыжынщ.
Къаплъи-къэдаIуэ…
Зэ гъэрэ-щIырэ зэхэкIынщ – Бзухэм уэрэдкIэ ягу дыкъэкIынщ.
Къаплъи-къэдаIуэ…
ВакIуэми гъунэ зэ ирилъэнщ – Вагъэбдзумиблри уафэм Iуплъэнщ.
Къаплъи-къэдаIуэ…
Хуиту вагъуэбэри хьэсэм хэплъэнщ – Шэтвэр къэкIыгъэми жэщкIэ хэхъуэнщ.
Къаплъи-къэдаIуэ…
Уафэр хъуэпскIынщи щыблэри уэнщ.
Лэгъупыкъу пхъэхьри уафэм щIэуэнщ.
Къаплъи-къэдаIуэ…
Къуршыпс къиуар и пIэ изэгъэжынщ…
И гъуэгу захуагъэми игъуэтыжынщ.
Къаплъи-къэдаIуэ… УсакIуэ Сонэ Абдулчэрим илъэс 75-рэ ирокъу
ЕЗЫМ И 39
Усэным хуалъхуа усакIуэ щыпкъэм, усакIуэ нэсым и пщэрылъ нэхъыщхьэхэм ящыщщ цIыхупсэр фIым, IэфIым, дахэм хуэущииныр, хуэгъэушэныр. Лирикэ мэсхьэбым ит усэфIым гур егъэжан, лъэр щIегъэкI, зэфIэкIым хегъахъуэ, ди гъащIэр щIэщыгъуэ ещI.
УсакIуэм и «ПыIэзэфIэхь зэман» тхылъым седжэурэ япэ напэкIуэцIхэр щызэзгъэдзэкIым, занщIэу си нэр зыфIэнар «Едзыгъуитху» псалъащхьэм щIэт ещанэ усэ сатыриплIырщ:
Губжь бзаджэр пIалъэкIэ къыстекIуэу,
ГущIэгъуншагъэ зыхэслъхъакъэ, –
Уэ къысIэщIэлъхьэ сабий цIыкIуи,
Бзэрабзэу си гур ежьэжынкъэ.
ГъэщIэгъуэну зэхэлъщ цIыху гъащIэр. Дэ, къызэрыщIэкIымкIэ, дызыгуэру нэгъуэщIхэм закъыфIэдгъэщIын щхьэкIэ дыфитIнэми, сыт хуэдэфэ зытедмыгъэуами, гъэпцIагъэкIэ зызыхуэдмыщIами, фэрыщIу дызэхущымытами, тхэткъым тхьэ пэлъыти, бегъымбари, мелыIычи. Гуэныхьи псапи зыIэщIэщIэ дыцIыхущ, Iеи фIыи тхэтщ.
Ер зи гум илъ цIыху икIэм, хъийм икIауэ цIыху губжьам, гущIэгъу зыхэмылъыжу щIэпхъаджэ зыIэщIэщIэфыну цIыху Iейм гъэфIагъыбзэ зыкъищI щхьэкIэ, цIыхуфIыфэ зытригъэуэну хэт щхьэкIэ сабий ираткIэ – хуэкIуэркъым, залымыгъэкIэ IэщIалъхьамэ, яхуэмыгъэудэIужу, магъ. ГъэщIэгъуэнщ сабий цIыкIу зыIэщIалъхьа ба- лигъым и гур сабыр хъужауэ, бзэрабзэу, зэрежьэжыр. Ар усакIуэ набдзэгубдзаплъэм и къэхутэныгъэ лъэщу собж.
Сэ къызэрысфIэщIымкIэ, сабий цIыкIухэм, ныбжьыщIэхэм, щIэблэм яхуэтхэну хуитыр гу къабзэ-псэ къабзэ зиIэ тхакIуэхэрщ, усакIуэхэрщ. Зи гугъу сщIы усэм хьэкъыу си фIэщ ищIащ ар зи IэдакъэщIэкI усакIуэр куэдым зэрефIэкIыр. Сабий зекIуагъащIэм
хуиуса уэрэдым хэт нану дыгъэм «зылъэIэсри къретхъужьэ, хьэфэ
топри ирехужьэ», зэрыжаIэу, жьым тесу псым йопыдж. Зэм, адакъэм зыпищIыжу, ар мэдзакъэ, зэми – джэдум и кIэр къиубыдыну кърехуэкI, пкIатэ-лъатэщи – «даргуэщ» жиIэу мэджалэ. ТемыплъэкъукIыу, сакъыу сабийм кIэлъыплъым фIэфIу дадэм жеIэ: «Фыхуэсакъыт а си щIалэм, Тет къыпфIощI а цIыкIур мылым». ИкъукIэ гъэхуауэ, зэкIужу, удихьэхыу тха хъуащ «Ди-ди» усэ цIыкIури:
Ди-ди, ди-ди,
Вакъэ цIыкIухэр лъыгъщи Данэ,
Хигъэуэнкъым лъабэм банэ,
Ди-ди, ди-ди,
Егъэбакъуэ лъабэр Данэ,
ИгъэгуфIэу дахэм нанэ.
Ди-ди, ди-ди. 40
Адыгэм лъхугъэр мафIэлыгъейуэ къелъытэ. Абы гъащIэм, цIыхум, дунейм, быным хуиIэ щытыкIэр, философиер гъэщIэгъуэнщ. Адыгэм дежкIэ зы быныр – бынкъым, бынитIыр – бын ныкъуэщ, бынищыр – бынщ. Зы унагъуэу бынибл нэхърэ нэхъ мащIэ зиIэр унагъуэ хъуауэ, унагъуэ тэмэму ялъытэу щытакъым. Зэщхьэгъусэхэм зэдагъуэт быныр, хъыджэбзми, щIалэми, зэхуэдэу, фIыуэ ялъагъу: анэгур дыгъэм нэхърэ нэхъ нэхущ, нэхъ хуабэщи, щIохъуэпс дэIэпыкъуэгъу иIэнуи, «хъыджэбз», жи, адэри, дейм хуэдэу быдэщи, щIохъуэпс лъапсэр игъэбэгъуэн, дэIэпыкъуэгъу къыхуэхъун папщIэ щIалэ къыхуалъхуну. ТIум яз дунейм къытохьэри, адэ-анэр щымыуауэ къыщIокI. Хъыджэбз цIыкIум и быдзышэ Iыхьэ щIалэ цIыкIу ебгъэфэну е щIалэ цIыкIу и быдзышэ Iыхьэ хъыджэбз цIыкIу ебгъэфэну дурыстэкъым.
УнагъуэщIэм ехъуэхъурт къуэбынщэбын хъуну я гуапэу. Мис апхуэдэ щIыкIэм тету я бын зэдапIыжырт, лажьэу-шхэжу зэдагъасэрт. Адэмыущий-анэмыущий къахэмыкIыу щIапIыкIырт адыгэ хабзэм. Быныр IэфIщ. КъызэрыщIэкIымкIэ, къуэрылъху-пхъурылъхухэри нэхъ IэфIыжщ дадэрэ нанэрэ я дежкIэ. Ар фIыуэ къыщыгъэлъэгъуащ «Гъэмахуэр къыдоджэ» усэм. ЩIымахуэм гъатхэри дэкIуэу еджа цIыкIухэр псыхъуэм доужьгъэри дыгъэрыжьэ хъуху загъэпскI, зохьэзохуэ: къызэдожэ, зэми къолъэ, зэм долъей, мывэр къату зэтрагъэсри, нэхъ шэрыуэм йоплъ:
Псыхъуэр ди гум дэ пымыкIми,
Дэ зэманыр «дымыгъэс».
Шэджагъуашхэр блэдмыгъэкIмэ,
Нанэ щытхъур къытлъегъэс. Ар ди дади и жыIауэ –
ДгъэбжьыфIэн дэ псыхъуэр тлъокI,
Iуэху зырызхэмкIи мыIейуэ
Сэбэп дыхъун тхузэфIокI.
Дыгъэр аддэ екIуэтэхмэ,
ШкIэр ди унэ къыдохуж:
Жэмыр хъупIэм къикIыжамэ,
Къыдет мамэ пIапIу хужь.
Мы сызытепсэлъыхь тхылъым къыщыгъэлъэгъуа адыгэ лIыжьфызыжь дадэрэ нанэрэ угъурлыхэщ. Абыхэм я бын и быныжхэр хъупхъэ цIыкIухэщ. А образ хьэлэмэтхэр къэзыгъэщIар усэным хуалъхуауэ тхэну зыхуэфащэ усакIуэщ.
ЕтIуанэу си нэм къыфIэнар «Едзыгъуэ Iэрамэ» псалъащхьэм щIэт усэ гупым щыщ етIуанэ сатыриплIырщ. Мыпхуэдэ адыгэ поэзием
иджыщ япэу сыщрихьэлIэр:
Зэ щымыIари щыIэ хъууэ,
ЩыIари щыхъукIэ щымыIэж,
ЩыIэнкIэ хъуну щымыIахэм
ЩыIар щIэх дыдэу лъэщIохьэж. 41
Прозэм къыщхьэщыкIыу усэр усэ зыщI рифмэ зэгъэкIуахэр зы макъыуи макъ зыбжанэу зэгъэкIуауи, къытригъэзэжрэ псалъэ кIэуххэр зэрипхыу, сатыритIуи нэхъыбэуи къэкIуэнкIэ мэхъу. Ахэр къызэрыгуэкIыуи, гупуи, уеблэмэ зэрысатыруи зэгъэкIуауэ зэщIэжьыуэу щытынкIи мэхъу. Апхуэдэм «панторифма»-кIэ йоджэ. Абы лъэпкъ поэзиехэм, зэзэмызэххэ мыхъумэ, ущрихьэлIэркъым. Панторифмэр щыхьэт нахуэу къоув ар къызыбгъэдэкI усакIуэм бзэр куууэ зэрищIэмкIэ, псалъэхэр зэрыхуей дыдэм хуэдэу Iэрыхуэу къызэригъэсэбэпыфымкIэ. Сэ тэмэму субзыхуфауэ схужыIэнукъым, ауэ къызэрысфIэщIымкIэ, гушыIэ хуэдэурэ, псалъэгъэджэгум хыхьэри мы усэ сатыриплIыр зи IэдакъэщIэкI усакIуэм, щIагъыбзэ щIэлъу икIи цIэимыIуэу, нобэрей политикэм теухуауэ зы гупсысэшхуэ гуэр къыщиIуэтат. Мис ар дыдэмкIи, абы и пщIэр, и щIыхьыр, и Iулыджыр си деж лъагэ щыхъуауи къэслъытащ, зэрыжаIэуи, лIы мышынэжхэм, усакIуэ жьэнахуэхэм яхэзбжащ. И чэзу хъуауэ си гугъэщи, сызытепсэлъыхь усакIуэмрэ абы и IэдакъэщIэкIхэмрэ щыгъуазэ фыхуэсщIым нэхъ къызощтэ. Ар – иджыри къэскIэ зи цIэр къуэладжэ мыцIыхум дэубыдауэ щаIыгъа, екIи-фIыкIи зыри зытемыпсэлъыхьа, къилэжьауэ хуэфащэрэ пэт, хэIущIыIу мыхъуауэ къэна, тхылъеджэми критикхэми фIыуэ ямыцIыху усакIуэ щыпкъэ Сонэ Абдулчэримщ, абы и тхылъ хьэлэмэтлажьэхэрщ.
ЦIыкIуу къемыжьэ ин хъуркъым, жи. Иджы лIыпIэ иува Сонэ Абдулчэрими, шэч зыхэмылъыжырауэ, зэгуэр цIыкIуу щытащ. Сабиигъуэ дахэ зэримыIари, гугъу зэрехьари, гъащIэм и нэщIэбжьэ зэрилъэгъуари игу ихуркъым, ауэ ар абы гущIыIэ-псэ щIыIэ ищIакъым, цIыхухэм гужьгъэжь яхуищIын хуэдэу, насып иIэти, нэщхъыдзэ ири- хъуакъым. УсакIуэм дунейр къыдофIэрафIэ, щIылъэр къыдощIэращIэ, гъащIэр къыдоIурыIэфIэ, цIыхухэрщи, Iэ щIыIум тесу кърихьэкIынут, апхуэдизкIэ фIыуэ елъагъури. Е IумыщIа цIыхум фIыр зищIысыр ищIэркъым. НатIэкIэ жьэхэмыуауэ, имыгъэгузэсауэ, и фэ дэмыкIауэ, псэзэпылъхьэпIэ ихуэу имыгъэунэхуауэ абы зыхищIэркъым фIымрэ Iеймрэ, нэсуи пщIэ хуищIыфкъым гъащIэм и IэфIагъым. Мыбдежым щыжысIа псоми, жызмыIэу къэнахэми, щыхьэт тохъуэ Сонэ Абдулчэрим и IэдакъэщIэкIхэм ящыщ мы усэр:
Шыбгъэм сыкъырилъхьэу симыгъэзджызджамэ,
ГъащIэм и пхъашагъэр пщIыхьуи сымыщIэнт.
Пщащэм и нэбжьыцхэр къыслъэмыIэсамэ,
Чэф хъуа псэм и хьэкъыр сыткIэ зыхэсщIэнт.
Шыбгъэм сыкъырилъхьэу ажалыр мыджэгуамэ,
Гъыбзэ зыусахэр къызгурымыIуэнт.
Лъэпощхьэпо куэдыр къызэмыгуэуамэ,
Фэм дэхуэну псори сыткIэ сэ къэсщIэнт.
Гъатхэм и IэфIагъкIэ псэм зимыпсыхьамэ,
Ар дыджыгъэ залэм щIэхутэнт и лъэгу.
ПсэмкIэ Дыгъэр Псэщи, ар къыпхуемыпсамэ,
Мы дунейм утеткъым – езыр тетщ уи щыгу. 42
Гур мыплъэм – нэр плъэркъым, жи. Адыгэм нэм япэ гур ирегъэщ. Абы куэд ирепх. ЦIыхум и гурыгъуазэмрэ и псэмрэ зэмыпхамэ, гуузлыуз имыIэмэ, гущIэгъу хэмылъмэ, адрей цIыхухэр и щхьэм иримылъытмэ, иримыпэсмэ, псапэ имыщIэмэ, пщIэ хуимыщIмэ, нэгъуэщIкъинэмыщI дерт защIэу зэхэлъмэ – ар сытми цIыху? ЦIыху икIэщ! И щхьэ Iуэху фIэкIа зэримыхуэжу, зыр адрейм хуэдзэлашхэу, едыгъуэу, зыгъуэтыр зышхрэ зышхыр зымыпшыныжу псэу цIыху щхьэхуещэхэр икъукIэ куэд мэхъу, я бжыгъэм хэхъуэ зэпытщ. Жэмыхьэтым, цIыхубэм, тхылъеджэм захуегъазэри, усакIуэр и гурыщIэ батэм къызэщIиIэтауэ, и псэм къабыл къыщымыхъуу, мэхъашэу, зыгъэпIейтейуэ щыIэ Iуэхугъуэ мыфэмыцхэм щIоупщIэри езым жэуап иретыж мыпхуэдэ сатырхэмкIэ:
Щхьэ сыблэмыкIыфрэ, си гур щIэмыузу,
Гъуэгум хьэ зеиншэ щыслъэгъуа нэужь?
Зи Iэпкълъэпкъ пщыкIутIым щыщ гуэр зыдэмыбзхэр
ЦIыхубэ къуаншагъэм сфIощIыр я Iэужь.
Афэ джанэ щыгъкъым си гу пцIанэ шырэм –
Гурыгъу-гурыщIэбэм я уэрам шэщIащ.
Емрэ фIымрэ я кум сыхуэзат шэрыуэу,
Мы дунейм и къуэпсым быдэу сыпыщIат.
Аращ, Тхьэм ирещIи, усакIуэ нэсыр зэрыщытын хуейри – гу пцIанэу, нэгъуэщIым я гурыгъу-гурыщIэр ищIэу, зыхищIэу, гущIыхьэ щыхъуу, ахэр къимыгъэхъун папщIэ, ем щихъумэу. Апхуэдэ усакIуэрщ зи гъащIэри, зи гуащIэри, зи щIэныгъэри щIэблэм щхьэузыхь яхуэзыщIыр, къытщIэхъуэхэм щапхъэ нэс езыгъэлъагъуфыр, егъэджакIуэ тэмэм, чэнджэщэгъу акъылыфIэ, фIы и фIыж узэщIакIуэ, гъэсакIуэ-ущиякIуэ щыпкъэ яхуэхъур. Тхьэм и шыкуркIэ, апхуэдэхэр ди мащIэкъым. Абыхэм яхызобжэ мыпIащIэу, итх усэ бжыгъэкIи мащIэу, ауэ лирикэ и лъэныкъуэкIэ гуащIэу гъащIэм и къэхъукъащIэ куэдым хунэс усакIуэ Сонэ Абдулчэрим. Сэ къызэрысщыхъумкIэ, ди лъэпкъ усакIуэшхуэ КIуащ БетIал икъукIэ куууэ егупсысат: «Шым и гъащIэр къызэрабжыр Илъэс бжыгъэкъым, ЛIым и бжыгъэу къыхуабжыр ИщIа Iуэхурщ», – ЩоджэнцIыкIу Алий щыхужиIам. ИкIи, пэжыр жысIэнщи, нэгъэсауэ захуэт. Псори къыпхуебжэкIын: «Шагъдий», «ЦIыхумрэ щIыхьымрэ», «Сыт сэ сызыщыхуейр мы уафэ лъащIэм?», «Налшык парк», «Iуащхьэмахуэ», «Си лъахэ», «Уэшх нэужьым – си лъахэр», «Псэр мэхасэ», «Дунеягъэ», «Шыхъужь», «Зи щIалэгъуэ», «ПыIэзэфIэхь зэман» – мы зи цIэ къисIуа усэхэм фIэкIа нэгъуэщI имыIэми, Сонэ Абдулчэрим ди адыгэ усыгъэр зыугъуея, зыгъэбэгъуа усакIуэхэм я щхьэ бжыгъэм хэзгъэхьэнут.
Абдулчэрим и IэдакъэщIэкI псом ящхьэу къыхэзгъэщхьэхукIыну сыхуейт «Шагъдий» усэр. Сэ зэрысщIэмкIэ, мыр япэу дунейм къызэрытехьар уэрэдущ. «Уэрэд» жиIэмэ – ар усэ псалъэрэ макъамэу зэхэлъ (зэхэт) произведенэщ. ТIуми языхэзри щхьэхуэ-щхьэхуэу мэпсэуф, ауэ зэшхуэзэесрэ зэхэшыпсыхьыжа нэужь, искусствэм и теплъэщIэ зиIэ къудамэщIэ къоунэху. Псалъэмрэ макъамэмрэ зэхуэфащэу япэ ибгъэщынур къыщыпхуэмыщIэм деж, уэрэдым дамэ къытекIэри лъэтауэ, зэхэзыхыр игъэгуфIэу, хэкухэр къызэхелъэтыхь. «Шагъдий» уэрэдыр къыщежьагъащIэм, ар и псалъэкIи, и макъамэкIи, и темэкIи апхуэдизкIэ щIэщыгъуэ ящыхъуат цIыхухэми, зым жьэдэкIым зым жьэдыхьэу, дзапэ уэрэду зэдыжаIэрт, яIэпыщIэхужу ящымыгъупщэжауэ нобэми жаIэ. Сыт-тIэ апхуэдэ гъащIэ кIыхь «Шагъдий» уэрэдым щIигъуэтар? Япэрауэ, псалъэхэмрэ – ар къэзыгъэщIа усакIуэ Сонэ Абдулчэримрэ екIурэ-ещхьу абы макъамэ телъыджэ къыхуэзыгъуэтамрэ – самодеятельнэ композитор, игъуэ нэмысу дунейм ехыжа КIарэ Фолэрэ – шыр фIыуэ ялъагъурти, аращ адыгэш лъэпкъыфI дыдэ шагъдийм и образыр мыкIуэдыжыну уэрэду дунейм къыщIытрагъэхьэфар. Абы сэри, сэ схуэдэ Iэджи, шэч хэмылъу, щыгуфIыкIащ. ЕтIуанэрауэ, уэрэдым хэлъ псалъэхэр, акъыл жанкIэ егупсысауэ, екIурэ зэкIужу, дахэу гъэпсауэ, гупсысэ лъэщкIэ псыхьауэ, уэрэд усыкIэм и хабзэ нэхъыфIу поэзием щызекIуэм тету «ябзри ядащи». Мы дунеишхуэм зэпэщхьэхуэу лъэпкъ куэд тетщ. Абы еплъытмэ, езым и лъэпкъыш иIэжу щыIэр мащIэ дыдэщ. Дэ, адыгэхэм, апхуэдэш зиIэу тхыдэ гъуэгуанэшхуэ къэзыкIуам, ди щхьэемыгугъуныгъэмрэ ди щхьэхынагъэмрэ я зэранкIэ, дыкIэрыщIауэ, тфIокIуэдыж. Сэ си хъуэпсапIэт домбеякъым къыхэщIыкIауэ адыгэшым и скульптурэ ди республикэм и къалащхьэм дэтыну. ИкъукIэ фIыщIэшхуэ яхуэфащэщ уэрэдус-композиторми усакIуэми мы уэрэдыр тыгъэ къызэрытхуащIам папщIэ. Мыбы хуэдэ зыгуэру къыщIэкIынт, Тхьэм ирещIи, «уэрэдым псалъэ хадзкъым» щIыжаIэжари. «Шагъдий» уэрэдым адыгэшым и хъугъуэфIыгъуэхэм я нэхъыфIхэр къыхощыж, ар къыгуэхыпIэ имыIэу лъэпкъым, тхыдэм епхащ: 43 УсакIуэм фIы дыдэу къыгурыIуауэ ещIэ адыгэлIымрэ адыгэшымрэ зэщIыгъуу лIэщIыгъуэкIэрэ къызэдакIуа тхыдэ гъуэгуанэ гугъусыгъур, а тIур щызэщIымыгъуа лъэхъэнэ зэрыщымыIар, адыгэшым и щIыхьыр дуней псом щигъэIун папщIэ адыгэлIым лъэкIыу зыри къызэримыгъэнар:
Си шы къарапцIэу пцIащхъуэу щIэлъэтым
Ди губгъуэ куэщIыр уи зэ ичыгъуэщ.
Уэ уи лъэ макъыу тхыдэм къыщыджэр
ЛIыгъэ макъамэм и джэрпэджэжкъэ!
Шууейр уэрыншэм Iэщэншэ къабзэт,
Уи бзэм щыгъуазэм урибгъэ дамэт.
Лъэпкъым и гуауи уэ дэбгуэшакъэ,
Лъэпкъым и гуапи уэ ухэтакъэ.
Шыгъажэ хъуамэ, щытхъур къыбохьыр –
ЩIыхьыр бохъумэ шагъдий лъэрыхьым.
Уэ уи лъэ макъыу тхыдэм къыщыджэр
ЛIыгъэ макъамэм и джэрпэджэжи!
Адыгэш къабзэу,
Ей, си шагъдий,
Шыщхьэмыгъазэу
Зынэукъуэдий!
Адыгэш лъэпкъыгъуэ зэмылIэужьыгъуэу диIар куэд мэхъу. «Шагъдий» уэрэдым зэщIэжьыуэу ежьу жьгъыру дахэ иIэщ: 44
Мы зыубгъуауэ зэпкърысха «Шагъдий» уэрэдым уедэIуэну гухэхъуэщ, укъызэщIеIэтэ, гумрэ псэмрэ дохьэ, къохуэбылIэ. Абы и макъамэ дахэмрэ и псалъэ гурыхьхэмрэ дежьурэ жыпIэу, иужьрей зэманым адыгэшыр гъэбэгъуэныр къэгъэщIэрэщIэжын хуейуэ псалъэмакъ узынши зыгуэрхэм къызыпхагъэIукI. Апхуэдэ гуращэ зиIэхэм Тхьэм и нэфI къыфщыхуэ! Фи фIэщ зэрыхъун, фыхимылъэфэн икIи фыщIемыгъуэжын! Ар куэдкIэ нэхъ щхьэпэт, псапэ зыпылът, хасэу къамыгъэкIауэ, Iуамыхыжауэ, я Iэдакъэм щIэмыкIауэ ерыскъыхэкIхэр пуду къэзыщэхуу, уасэр драгъэуейрэ, нэхъ лъапIэу зыщэж сондэджэргъэпцIакIуэхэм уахыхьэ нэхърэ.
Мыдрейуэ, «Шагъдий» уэрэд сызытепсэлъыхьар дунейм къызэрытехьа щIыкIэр зэзгъащIэмэ сфIэфIу усакIуэм сеупщIати, мыращ къызжиIар:
«Фолэ (ахърэт нэху Тхьэм кърит) япэщIыкIэ хуэсхьауэ щыта усэр шууей щIалэм теухуат. Абы къыхэщ лирическэ лIыхъужьыр адыгэш дахэм ирибжьыфIэу, ирипагэу, фIыуэ илъэгъуа пщащэм гунэс зыщищIын щхьэкIэ хэт и пыIэри къихьыну хьэзыру, лъэрытемыту щIыгушхуэр зыхуримыкъу шагъдиймкIэ, хуей хъумэ, и гъэфIэныр кърихьэжьэну апхуэдэт. Куэд дэмыкIыу, а усэм Фолэ макъамэ хуитхащ икIи сриджэри сригъэдэIуэжащ. ПцIы зыхэмылъыр аращи, макъамэм занщIэу сипхъуэтат, си псэр уэгум ирихьат. Сыкъеплъыхыжри – псалъэхэр хуэкIуэртэкъым, макъамэм нэгъуэщIт къыбжиIэр, узыхуигъэушыр, узригъэгупсысыр. «КъыбжиIэр» жыхуэсIэм фэрыщIагъ хэслъхьэркъым икIи къэзгупсысыркъым. Макъамэр (е макъыр) езыр бзэщ, къыбгурыIуэу щыт закъуэмэ. Псалъэм папщIэ, ди тхьэкIумэм къиIуауэ къызыфIэдгъэщIынти тхьэмпэхэр жьыбгъэм зэригъэщхьыщхъ макъыр, е къудамэ къыгуэщIыкI макъыр, е псынэ цIыкIум и Iущащэ макъыр, е сабий дыхьэшх макъыр. Абыхэм нэгум къыщIагъэхьэм утепсэлъыхьыжын къудейщ. Арати, сэри унэм сыкъэкIуэжщ, сетIысылIэри, макъамэм сызыхуигъэушар, къысхуиIуатэу къэслъытэжыр стхащ.
Адыгэш, адыгэ тхыдэ, адыгэ лъэпкъ – а Iуэхугъуэхэрат макъамэр зытепсэлъыхьыр, сэ къызэрызгурыIуэмкIэ. Усэм и вариантыщIэр Фолэ деж щысхьам, «Шэджэм псыкъелъэхэр» ансамблым хэт щIалэхэм «хьет» жрагъэIэу нэхъапэкIэ схьар зрагъэщIауэ жаIэрт. Дауи, етIуанэ вариантыр нэхъ ягу ирихьащ, ауэ текстыщIэр зрагъэщIэжын хуейуэ къахудэкIат. Арэзы сыхъуауэ сыкъэкIуэжащ. Ауэрэ зы тхьэмахуэ, тхьэмахуитI докI. Макъамэр си гум илъщ, усэ тхагъащIэр гукIэ пщIэж хабзэщи, ари щIызопщытыкI. Арати, усэм нэмыщIыса гуэри, къуабэбжьабагъэ гуэри иIэу шэч къытызохьэж, сыхуэмыарэзыж мэхъу. Апхуэдэм деж псэм узэрихуэ хабзэщ, си пIэм симызагъэу усэм солэжьыж икIи нобэ зэрыт щытыкIэм изогъэувэ.
Усэр нэгъэса хъуауэ къэслъытэжкIэ зэфIэкIрэт? Согупсыс: дауэ иджы модрей вариантыр гукIэ зэзыгъащIэу зи репертуарым хэзыгъэхьауэ жызыIэ щIалэхэм зэражесIэнур? Абыхэм сащыукIытэрт. АрщхьэкIэ – нэгъуэщI Iэмал щыIэтэкъым. СелъэIуащ къысхуагъэгъуну икIи яжесIащ макъамэ хьэлэмэтым хуэфэщэж текст щыIэну сызэрыхуейр, мы яужьу (ещанэу) къэсхьар апхуэдэу къызэрыслъытэр. Зралъэфыхьами, текстыр зэрефIэкIуар нэрылъагъути, къабыл ящIащ икIи иужькIэ ахъырзэману лъахэм щагъэIуащ «Шагъдий» уэрэдыр».
«Шагъдий» усэ хьэлэмэтыр усакIуэм и япэ тхылъ «Дзапэ уэрэдым» иту 1985 гъэм дунейм къытехьащ. Ещанэ классым зэрыщеджэ «Анэдэлъхубзэ» тхылъым иту иужьрейуэ 1998 гъэм къыдэкIыжащ. ЗэщIэкъуауэ, зэкIужу, дахэу гъэщIэрэщIауэ, и теплъэкIи, и купщIэкIи, и зэхэлъхьэкIэкIи ефIакIуэ зэпыту еджакIуэхэм яIэрыхьэ учебникхэм итщ. «Афэрым!» «Тхьэм фигъэпсэу!» – яжыдоIэ цIыкIухэр зэреджэну тхылъхэм елэжь псоми, Сонэ Абдулчэрим яхэту.
Иджы мыдрей усэхэмкIэ къэзгъэзэжынщи, си псалъэм пысщэнщ.
НэгъуэщI лъэпкъхэм яIэу сыщыгъуазэкъым, яIапэу щытми, сщIэркъым, ауэ адыгэхэм «цIэфIэщ джанэ» сабийм хуащIу апхуэдэ хабзэ зэрыдиIэр икъукIэ сфIэзахуэщ икIи сфIэдахэщ. ЦIыху гъащIэм цIэм мыхьэнэшхуэ зэрыщиIэм ещхьыркъабзэу, цIэ зыфIащ псоми… усэцIэхэри тхылъыцIэхэри яхэтыжу, фарз гуэрхэр яIэщ. Абдулчэрим цIэфIэщ джанэ хуэфащэщ и тхылъхэм ящыщ зым «ПыIэзэфIэхь зэман» зэрыфIищам папщIэ. Мыбыи, адрей и тхылъхэми ит усэхэм я нэхъыбапIэм я ухуэкIэ-гъэпсыкIэкIи, къаIуатэ я мыхьэнэ-гупсысэкIи шэщIауэ зыхуэлажьэр лажьэм хэмыкI ди зэман гуащIэрщ, зытеухуари етауэ зыкъэзыIэт бзаджащIэхэм я щхьэр къемыгъэIэтынырщ, адыгэр 45 адыгэу дунейм къытенэнырщ, тетынырщ. Абы нэмыщIауэ, усэм и архитектоникэмрэ – литературнэ произведенэм и ухуэкIэмрэ – усакIуэм абы хигъэхьэ Iыхьэхэмрэ ар зытеухуа Iуэху нэхъыщхьэмрэ быдэу зэрыубыдауэ зы Iэпкълъэпкъ зэрищIым, шэч хэмылъу, къару къыхелъхьэри нэхъ пкъыфIэуи зыкъыуегъэлъагъу: еджэгъуафIи, гум нэхъ иубыдэгъуафIи мэхъу. Дэтхэнэ тхылъеджэми абы гу лъимытэу къэнэнукъым. Сонэ Абдулчэрим и Iэдакъэ къыщIэкIа тхыгъэхэр нэхъыбэу зыхуитхар цIыкIухэрщ, щIалэгъуалэрщ, къытщIэхъуэ щIэблэрщ. УсакIуэр зыгъэпIейтейри, зытегузэвыхьри, зытелажьэри ахэр гъуэгу махуэ, гъуэгу дахэ тегъэхьауэ насыпыфIэ хъунырщ, гъэсэныгъэ тэмэм етауэ узыншэу къэгъэхъунырщ. Прозэу а сэ къезгъэкIуэкIа Iуэхугъуэ псори зэгъэкIуауэ, образнэу, усэбзэкIэ лъэщу къыщыIуэтэфащ Абдулчэрим «Зи щIалэгъуэ» усэ хьэлэмэтыщэм: 46
БлэкIа гъащIэм, тхыдэм кIуэцIрыплъыфу, абы дерс къыхихыфрэ нобэрей и псэукIэм иригъэкIуфу щIэблэр бгъэсэн папщIэ, дауи, дидактикэ, ущие зыхэлъ поэзие, усыгъэ уиIэн хуейуэ собж. Сэ икъукIэ сфIэтэмэмщ, сфIэфIщ икIи нэхъ спэгъунэгъущ философие зыхэлъ гупсысэ узыншэкIэ псыхьа усэ усакIуэм къыщыбгъэдэкIым деж, абы и лирическэ лIыхъужьым еджауэ щIэныгъэ бгъэдэлъмэ, губзыгъэмэ, акъыл иIэмэ, цIыху Iущмэ. Зэрынэрылъагъущи, дыгъэр фIыми топсэ, бзаджэми топсэ:
Зи щIалэгъуэ, зи дахэгъуэ,
Гугъэр вагъуэу зыгъэлыд,
Уафэм уи щIыхь къыщолъагъуэ –
ЗекIуэлI и лъэр имыубыд.
Псэу, уэрэдыр уи шу гъусэу –
Гу щыпхуэнкъэ мы дунейм;
Уринобэщ уэ дыгъуасэм,
И пшыналъэр уэрщ пщэдейм.
ЦIыхуу щыIэм зыщ я дыгъэр,
Зэхигъэжу ар къемыпс;
ЗыгъэлъапIэр зэкъуэшыгъэр
Псэ узыншэм ещI гунэс.
ЛIыгъэ зиIэм егъэбагъуэ
Адэ-анэм я нэмыс.
Бын цIэрыIуэр дэрэжэгъуэщ,
Лъэпкъым дежкIэ ар насыпщ.
Адыгагъэр хабзэ дахи,
Ар зепхьэфу дунейм тет;
Мы сызытепсэлъыхь усэм и ущиер – ущие гъущэкъым, атIэ ущие дахэщ, щабэщ, икIи гуакIуэщ. Ар зи IэдакъэщIэкI усакIуэр тхылъеджэ ныбжьыщIэм и щхьэм йодэхащIэ, Iэ делъэри, итIанэ йолъэIу: Псэр щыпсэхуу адэжь лъахэм Нэхъри, маржэ, и щIыхь Iэт.
Ей, соджэжыр зи щIалэгъуэм!
ЛIыфI и гуащIэ емыблэж,
Дунейм теткъым Хэку нэхъ фIыгъуэ,
Лъахэр, лъэпкъыр уэ гъэпэж.
Анэм и гур дыгъэм нэхърэ нэхъ хуабэщ икIи нэхъ нэхущ. Абы и гур быным апхуэдизкIэ хузэIухащ, хуэкъабзэщ, хуэжумартщи, псалъэкIэ къыпхуэIуэтэнукъым, итIани быным къахокI анэ къеущиер, щай фIыцIэжьу къримыдзэу: «Ди анэ, мыбдеж укъыдэущиеу ущысыху, ди хьэм бадзищэ игъэдиящ», – жиIэу къыжезыIэ. Апхуэдэ быныр пхуэгъэсэжынукъым. Арауи къыщIэкIынущ «Чы щIыкIэ къыумыгъэшар бжэгъу хъуа нэужь къыпхуэгъэшыжыркъым», – щIыжаIари.
Ди жагъуэ зэрыхъущи, ди адыгэ унагъуэхэр щIагъуэу зэтесыжкъым, къащIэхъуэ бынхэм сымаджэ куэд къахокI, хэмыхъуэ-мыхъуратIщ. Адыгэ хабзэм щIапIыкIыу унагъуэм илъу щыта гъэсэныгъэр дэхуэхауэ, бынхэр, хьэри бгъэри кIэрыщIауэ, хьэхэбасэу, уэрамым дэтыр нэхъыбэ мэхъу, уэгъури-чыхури къагурымыIуэжу уафэм хъыринэ щощIэ, фадэм зрат, афияным (наркотикым) зыдрагъэхьэх. Хьэр я напэрэ кхъуэр я пащIэу, адэмыущий-анэмыущийуэ, дыгъуэгъуакIуэу, гуих-псэихыу, хьэжьвакъэжьышхыу зыгъуэтыр зышхрэ зышхыр зымыпшыныж дяпэкIэ къытхэмыкIын папщIэ, къытщIэхъуэ щIэблэр нэмысыншэ, насыпыншэ мыхъун щхьэкIэ, IэщIагъэрэ щIэныгъэрэ щIалэгъуалэм ябгъэдэтлъхьэу, я пщIэнтIэпскIэ псэужу хуедгъэсэжыныр нэхъыжьхэм ди боршу щыщыткIэ, маржэ хъужыххэн, дызэщывмыгъэгугъыу щхьэж зэрыхузэфIэкIкIэ гъэсэныгъэм девгъэгугъу.
ЦIыхур зэрыхъунур урысхэм «судьба», «рок» жыхуаIэм хуэдэщ, и натIэм къритхауэ къалъхуу жаIэ языныкъуэм, адрейхэм – и гъащIэр езы цIыхум и IэрыщIу къалъытэ. А Iуэхум бгъэдыхьэкIэ Iэджэ иIэщ, ауэ усакIуэ Сонэ Абдулчэрим мыпхуэдэущ абы зэреплъыр: 47
Удзыр къокI зыхуэдэр белджылыуэ:
Зыр банэжьмэ, адрейр – къэдабэщ.
Жыгми ар я хабзэщ: зыхэр блашэщ,
Языныкъуэр – псей щхъуэпс къудамабэщ.
ЦIыхухэращ ямыщIэр зыхуэдэнур:
Къалъхуа цIыкIуу батэр зыхуагъэшхэм,
КъыпхуэщIэнкъым лъэпкъыр зэхъуэхъунур, –
Ябгэ хъуну цIыхури дамыгъэншэщ.
Мыбдежым усакIуэм къыщиIуэта гупсысэм нэхъри зригъэужьу адэкIэ пещэ:
Зы фIарий тхьэмпэ къызолъыхъуэ –
Гугъу ехьа псэхэр игъэпсэхуу, Лыгъэ идзыну зи лъыр утхъуэр,
Хунимыгъэсу, игъэсэхыу.
Зы фIарий тхьэмпэ къызолъыхъуэ –
Тхыдэ уIэгъэр дэгъущыжу,
Зэгуэр насыпу щIэбжьэхъуари,
Къыригъэблыжрэ къыдэтэжу.
Сыт хуэдиз мэгъу къару лъэщ фIарий тхьэмпэм хэмылъами, ди сабийр зыпIыжын хуейр дэращ, ди лъэпкъ тхыдэр щIэныгъэм и хабзэм тету зытхыжыну зи пщэ дэхуэри ди адыгэ щIэныгъэлIхэращ. Куэдщ, ирикъунщ иджыри къэс а IуэхугъуэшхуитIым щхьэемыгугъуныгъэрэ гъэпцIагъэу хэлъар! Мыдрейуэ, шэч зыхэмылъыжырауэ щIэщыгъуэщ икIи гъэщIэгъуэнщ Абдулчэрим къигъуэта усыгъэ образыр – фIарий тхьэмпэр. Дунейр къызэригъэщI лъандэрэ адыгэм фIарий тхьэмпэр къегъэсэбэп хущхъуэ пэлъытэу. Сытым хуэдизу узыгъуэ куэдыщэ къеуэлIауэ пкърыт нобэкIэ ди лъэпкъым, и хущхъуэгъуэ ехьэлIауэ гъэхъужын хуейуэ? 48
Даущыр бжьыуэ дэлъщ лъэхъэнэм,
Хущхъуэ лъэпсейщ даущыншагъэр –
Нэхъ узыхуейр темылъмэ Iэнэм,
И анэр гъынкъэ узыншагъэм.
Еупсеящ даущыр уафэм,
Фэлъыр цIыху цIыкIум дихыу я фэм.
УсакIуэм мыбдежым уафэм еупсеяуэ жыхуиIэ «даущыр», сэ къызэрызгурыIуэмкIэ, лэжьыгъэщ, гуащIэдэкIщ. ЦIыхур лэжьэным щыужащ. Пащтыхьыжьым и лъэхъэнэм дэкъузауэ щыта лъэпкъым бжьыр трахщ, дамэкъуэм гъэтIылъыпIэ «къыхуагъуэтри», «щхьэхуиту», къыпэкIуэн хуей пщIэр кърамыту ехулIауэ, залымыгъэ защIэкIэ ягъэлажьэурэ нобэ къэса лэжьакIуэжьым и жьэм шхуэIур къыжьэдахщ, шхуэмылакIэр яутIыпщыжри, фызыхуейр фщIэ, фи щхьэр фпIыж, жари «рыночнэ зэхущытыкIэ» зыфIаща бэзэрым траутIыпщхьауэ, «къэщэху-щэжым» хэтщ, сондэджэру ежьэжауэ, кIэрыутIыпщ хъуауэ.
ХуэIэрыхуэщ ЩIыр лэжьыгъэм,
ХузэфIэкIи емыблэж.
ЩIыр мылажьэм – хэт зи лажьэр?
ЩIым телажьэм ешхыр лыжь.
Щапхъэу къэсхьа усэ едзыгъуэм (строфам) и иужьрей сатыритIыр псалъэжьым хуэдэу шэрыуэ хъуащ. Къыщыхъуи щыIэщ езы усакIуэм усэу зэхэлъ псалъэжь зэщIэжьыуэ къыщигъэщI: «УиIауэ щытми, дыщэр уэру, Ар хьэдрыхэм щыIамых»; «Пэжыр – лIыгъэщ, лIыгъэр лъым хэджэж». «Псысэ дахэу абы жиIэр Хым хэхуэхукIи хуэмыух». «Жьыуэ къэтэджари щIемыгъуэж, Пасэу фыз къэзыши темыгъэж», нэгъуэщIхэри. Хуабжьу сигу ирихьащ Сонэ Абдулчэрим адыгэ псалъэжьым хужиIа мы усэ кIэщI цIыкIур:
Псы утхъуа пэгункъым сэ къэслъыхъуэр –
Псынэпс фалъэщ псы хуэлIар зыхуейр.
ХуэнщIей псалъэм псэр егъэундэращхъуэ Псалъэжь зы Iубыгъуэм гум жьы дрегъэху.
УсакIуэм лъэпкъ IуэрыIуатэр фIыуэ елъагъу, ещIэ, шэрыуэу икIи щIэщыгъуэу къегъэсэбэпыф:
Абы и дежкIэ сыт щыгъуи щапхъэщ нарт лIыхъужьхэр, абыхэм ядэплъеину къыхуреджэ щIэблэ къытщIэхъуэр: 49
Сонэ Абдулчэрим щIэныгъэ зыбгъэдэлъу лъэпкъым гурэ псэкIэ хуэлажьэ ди интеллигенцэм щыщ цIыху гуащIафIэу лэжьапщIэ мащIэ зратхэм ящыщщ. Абы икъукIэ пщIэшхуэ хуещI зи щIэщыгъуэр зэикI имыкI тхыдэ нэмытхысам, хабзэм, напэм, щIыхьым:
ЦIыхубэ гурылъым иригъуазэ;
IуэрыIуатэр узэщIакIуэ нэсщ.
ЛIыгъэ зиIэм, щыуамэ, къегъазэ,
Гъазэ зимыIэжыр ажал Iусщ.
Зи щIалэгъуэ! Дэплъей Бэдынокъуэ –
Хабзэ бзаджэр шыбгъэ изылъхьам,
Маржэ, ныщIэувэ и бэракъым
Нартхэм гупсысэфI къахэзылъхьам.
ПыIэзэфIэхь махуэщ ди зэманыр –
ГъащIэр ней кхъузанэм идгъэгъэкI;
Лъэпщ къыдожьэ, щIэту и кIыщ иным –
Узыхуейр Iэдакъэм къыщIегъэкI!
ПыIэзэфIэхь махуэщ ди зэманыр –
Ди лъэпкъ тхыдэр нахуэу дыгъэджыж:
ПэжкIэ уIэгъэжьхэм сеIэзэнущ,
Пэжыр – лIыгъэщ, лIыгъэр лъым хэджэж.
ГуащIэм щемыблэжщи, щхьэр гъэлъащэ,
Лъэпкъым и къэкIуэнум егупсыс,
Псэхэм нэмыукIытэу техьэлъащэ
Хьэпэщыпхэзехьэхэр* гъэсыс.
ПыIэзэфIэхь махуэщ ди зэманыр –
Бэм екъуэншэкIахэм къащIокIуэж…
Хабзэ пхэлъу хыхьэ Хасэ иным,
Хабзэ пхэлъуи унэм екIуэлIэж.
*Хьэпэщыпхэзехьэ – гъащIэр къупхъэ игъэувэныр зи нэрыгъ, бюрократ. (Авт.)
4 Заказ №46 Зызумысыжынщи, усакIуэ Сонэ Абдулчэримрэ усэ зымытх сэрэ ди дуней еплъыкIэ, гъащIэр къызэрыдгурыIуэ, абы дызэреплъ гупсысэхэри куэдрэ зэтохуэ. Ар нэхъри хьэкъ сщыхъуащ «ЛъэIу», «Губгъэн» усэхэм сыкъеджа нэужь. Ар ирогушхуэ, иропагэ, ироин сэр нэхъей:
Акъыл жаныр уи маисэу гъабзэ,
Лъэпкъ гупсысэм къуитынщ гукъыдэж,
Уи псэр щэи, къэщэху напэ къабзэ
Шыбзэу гъуанэ тхыдэм ар щыдэж!
Шы лъэпкъыфI дыдэ, щымыIауэ,
Мы дунеишхуэм щипIыфаи,
ГъэпсыкIэ инкIэ узэщIауэ
Эпос гъуэзэджэ зэхилъхьаи.
Адыгэ къафэр, дэ ди фащэр
Къабыл щащIакIи дуней псом.
НэхъыфIыр куэду зыхуэфащэу
«Хьет» жригъэIэу ар мэпсэу.
Къыщхьэщыжыни къимылъыхъуэ, – Ехъумэжыфыр и нэмыс,
Губгъэн фейцейхэм зыщагъэхъукIэ, Адыгэ тхыдэр уэчыл нэсщ.

Си лъэпкъ тхыдэрщ си дзапэ уэрэдыр;
Илъэс мин зыбжанэм ар я макъщ.
Тхыдэ инхэр мы дунейм щыкуэдми,
Сыхуэхъуапсэ мыхъумэ,
СыблэхъуэпсыкIакъым сэ ди лъэпкъ. 50
Сыапхуэдэщ. Хэт хуейми тхьэрыIуибгъу хуэсщIыфынущ си адэси анэри, сыкъызыхэкIа уэркъ лIакъуэри, адыгэ лъэпкъри, фэрыщIагъ лъэпкъ хэмылъу, гурэ псэкIэ фIыуэ зэрыслъагъумкIэ. Алыхьым щхьэкIэ зыкъэгъази зегъэукI, жи муслъымэн диным. Сэри зезгъэукIыфынущ лъэпкъым щхьэ, сяужьыр махуэ хуэхъунумэ. «ЛъэIу» усэр адрей усэхэм зыкIи емыщхьу икIи темыхуэу, зыми хуэмыдэу, оригинальнэу гъэпса усэщ, сатыритI-щы нэхъ мыхъуу, ритмикэкIэ зэщIэжьыуэу, ауэ рифмэкIэ зэмыгъэкIуауэ. Мыпхуэдэ усэ гъэпсыкIэр нэхъ зытехьэнкIэ хъунур къуэкIыпIэмкIэ щыпсэу тырку лъэпкъхэм, персхэм, хьэрыпхэм я «газель», «бейт» усэ тхыкIэхэрщ.
«ЛъэIу» усэр зи IэдакъэщIэкI Сонэ Абдулчэрим зыщIэлъэIур Тхьэм къригъэхъулIэ! Сэри куэд щIауэ ар си гурылът, си хъуэпсапIэт. КIэрыху-кIэрыщ щIагъуэ ямыIэу къэсхьынти:
…Сигу пэщыхукIэ си анэдэлъхубзэм
Сэ кърисIуэтэну гухэлъ къабзэ
СхущIэгъэхьэ, ГъащIэ, сынолъэIу. Зи Iэпкълъэпкъым сэ сыкъыхэкIам –
Зи быдзышэ IэфIкIэ сызыпIам –
ЕзгъэIуэтэжыну, ГъащIэ, схущIэгъэхьэ…
Зи псы уэрхэр псэхэлъхьэж си лъахэм,
Зи лъы гуащIэр сщIэт адыгэ лъэпкъым
Сэ гу ящысхуэну, ГъащIэ, схущIэгъэхьэ…
Дыгъэм и нэбзийхэр вожэу сIыгъыу
Къэралыгъуэ куэдым сахуеблагъэу
Бгырыс фIэхъус гуапэ лъэпкъ мамырхэм
Сэ ясхыну, ГъащIэ, схущIэгъэхьэ.
ГъащIэ махуэ хъун!..
Нэхъ гъунэгъу ди къуршхэм захуэсщIыхукIэ,
Хэхъуэ щIыкIэу, пащхьэм зыщашэщI.
ГъэщIэгъуэнкъэ гъащIэр: сыкIуэтэхукIэ –
Нэхъ абрагъуэ хъууэ сэ къысфIощI.
ГъащIэм и телъыджэхэм псэр йощэ,
Сигу хьэщыкъри ахэм зыIэпашэ –
СщIэм и бжыгъэм зыкIэ щIезгъэгъухукIэ,
Багъуэ сфIощIыр сэ сымыщIэр тIукIэ.
Къуршхэ, фащIащ уэршэрэгъу си нитIым,
Фэ къэфлъагъуфатэм си хьэтыр –
(Сыт къримытхами мы си натIэм),
Сыхуейт сыхэтыну фи сатыр.
Адыгэ тхыдэр тхыжынымкIэ куэд зыщIа щIэныгъэлI, тхыдэ щIэныгъэхэмкIэ доктор, профессор Мамбэт Хьэлым хуигъэфащэу
хуитха «ГъащIэмрэ сэрэ» усэм Абдулчэрим и гуращэр нэрылъагъуу мыпхуэдэу щыжеIэ: 51
А псом я щхьэжщ ди дадэжьхэм я фэ зриплъу, зи щхьэр зыхуигъэлъахъшэу зыхуигъэщхъ къуршхэм яхэтыну усакIуэр зэрыщIэхъуэпсыр:
Дунейри, гъащIэри, цIыхури зэхуэдэу насыпыфIэ щыхъуа зэман щыIакъым, щыIэнуи къыщIэкIынкъым. Тхьэм псоми гущIэгъу къытхуищI:
Хэт и щхьэ закъуэрщ зыхуэпсэури –
Хьэпшыпу напэр ещэжыф.
Хэти и лъэпкъым щIогупсысри –
Псэр напэм щхьэкIэ етыжыф.
«ЦIыхумрэ щIыхьымрэ» усэ хъарзынэм авторым мыпхуэдэу щыжеIэ: Сыту фIыт апхуэдэ цIыху пэж, цIыху лъэщ, адыгэлI ди лъэпкъым иджыри зэрыхэтыр. Апхуэдэхэращ адыгагъэри, хабзэри, цIыхугъэри зэтезыIыгъэр! Апхуэдэхэращ, зэманымрэ гъащIэмрэ щызэпэувам деж, хэкIыпIэр щыуагъэншэу къэзыгъуэтыфыр: 52
Зэманым зыхимыщIэ жьыгъэ,
Ар зэтеувыIэу дэмыс жьэгу.
Уэ улIмэ, тещIэ уи дамыгъэ
Зэман блэлъэтым и натIэгу.
АпхуэдэлI къэмылэнджэжхэм, жагъуэгъухэми, зэрыт лъэхъэнэ гуащIэми сытым хуэдэу хьэлъэу къытрамыкъузами, зэрыжаIэу, халъхьэри лIэным лIыгъи, текIуэныгъэр иIэу къыхокIыж:
ЩIыхьым зи нэр тенэцIыхьым,
Хьэм зи напэр езыгъэхьым,
IужэжагъкIэ и Iуэху дэкIмэ,
И зэран щэ бжыгъэм йокIыр.
ЦIыхур Iущмэ, пащтыхь пщIами,
Абы тхьэуэ зибжыжынкъым,
И къулыкъур телъу напщIэм
Ныбжьэгъужьхэм япцIыжынкъым.
Iуащхьэмахуэу и щIыхь лъагэу
Сэ соцIыхур зы лIы хахуэ,
ХуащI Iулыджым ирипагэу
Ялъэгъуакъым ар зы махуэ.
Дыгъэ жумартым и налкъут бзийхэм
ЗашэщIыр, пэшым щIэмыхуэжу…
Зыкъызэкъуихри, дыгъэ нэхуу,
Гъэгъащ насыпыр зыIэзыбжьэм -
Дэрэжэгъуэшхуэм и нэр къихуу,
КъызэIуегъэжыр си унэбжэр…


Яхэтщ насыпым нэхъыщхьэжи,
ГъащIэм иIэжщ езым мыхъур;
МыувыIэу щхьэлыр арщ щIэхьэжэр,
Абы щIэжьейри къыхуагъэхъу.
Пщэдейм и цIыху сэ къысщIотаджэ
СищIыкIми нобэ, цIэр къэнэнщ.
ЛIы Iущ я хасэ ар ираджэу
Псэуфу щытрэ – псэр тыншынщ. «Иредахэ гъатхэу дэ ди гъащIэр, Лъагъуныгъэм щIылъэр хуреуш, Къэушамэ цIыхум и гурылъыр, – Дэрэжэгъуэм ар хурехъу тхьэгъуш» – псалъэхэр усакIуэм зыхужиIар фIылъагъуныгъэрщ. Шагъдий мыгъасэу зи гурыщIэр къилъ, къипкI щауэ щIалэм фIыуэ илъэгъуа и пщащэ дахэм и цIэр вагъуэ гуапэу щопщIыпщIыр и гущIэ лъапсэм, ауэ псэм ар апхуэдизу щIигъафIэр езы псэ дыдэм къыгурымыIуэж пэтми, нэмысымрэ хабзэ дахэмрэ щIапIыкIа щIалэ къуданым зышыIэшхуэ хэлъу:
Уэ уи цIэ закъуэр насып пщалъэщ,
Пкъым зрегуашэ а зы псалъэм,
ГухэлъкIэ сощтэ сэ андез;
Уэ тхьэпэлъытэу гум ухэлъщи,
Псэм уи цIэ дахэм хуещI нэмэз.
Мы дунеишхуэм и шхэпсу, псэ зыIут псори зэтезыIыгъэ, ди гъащIэр тхуэзыгъэщIэращIэу, щIэщыгъуэ тщызыщI, гущIагъщIэлъ дахэм и IэфIагъыр къытIурызыгъэIэфIэ, фIыр цIыхум къытхэзыгуашэу, тхуэзыгъэфIэрафIэ фIылъагъуныгъэми тепсэлъыхьыкIэ, тетхыхьыкIэ Iэджэ иIэщ. Мис а Iэджэм ящыщым къыхэщыпыкIыжауэ, щабэ дыдэу, усэбзэ дахэкIэ къытхуеIуатэ и къэшэныр къызэригъуэтыну щIыкIэр:
«ЗызышыIэ щхьэ шхыгъуэ йохуэ» –
Гур егъэпсэхур псалъэжьым.
Къаплъи-къэдаIуэ, зэгуэр
Вагъуэхэм къахэзгъуэтэнщ зы Дыгъэ.
А гугъэ IэфIым сэ сегъэбауэ,
Бэшэчу абы сегъэпсэу.
Псэр зэгуэр зыхэхутэну дыгъэпсым
И мэ щабэр си Iум йожабзэ. 53
Щауэ хъуну адыгэ щIалэм фIыуэ къыгуроIуэ зызышыIэ щхьэ шхыгъуэ зэрихуэри, абы къару къыхелъхьэри, мо зызыгъэнэмысыфIэу щыта щIалэ зэпIэзэрытыр щIылъэм щызекIуэ пщащэ къызэрыгуэкIхэм яхэмыплъэу, зэхахмэ, саIуэтэжынкъэ, ялъагъумэ, я фIэщ сыхъункъэ, жери лъагэу зеIэтри мэлъыхъуэ:
Вагъуэхэм сэ къахэсшынщ а Дыгъэр,
МафIэм зыпэрызыдзэ жэщ хьэндырабгъуэу,
Абы и бзийхэм си псэр хэпкIэнщ,
ГурыщIэ мафIэм зригъэсын папщIэ,
Гурыгъу абрэмывэхэр игъэщащэу
Думпу игъэбзэхын щхьэкIэ.
Мис апхуэдэ лъагъуныгъэщ лъагъуныгъэ гуащIэ жыхуаIэжри, псэкIэ зэлъыхъуаитIыр зэрогъуэтри, гъащIэм и гъуэгуанэ зэдытохьэж. НасыпыфIэ Тхьэм ищI!
Сытепсэлъыхьыну сыхунэмысауэ мыбы иджыри усэфI зыбжанэ къэнащ. Абыхэм ящыщщ «Студентхэм я уэршэр», «Дадэ и чэнджэщхэр», «Ижь-ижьыжкIэ псэуа Архимед», «УхуакIуэм и уэрэд», «Пшэхэм я дунейр», «Псэр мэхасэ», «ХьэгъуэлIыгъуэ», «Япэ лъагъуныгъэм и хъыбар», «Iуащхьэмахуэ», «ПсэгъэгуфIэ», «Шу алъпхэр», «Лъэхъэнищ» балладэр, икIи нэгъуэщIхэри. Сигу къэмыкIыжу сIэщIэгъупщыкI пэтаи, сызытепсэлъыхь тхыгъэхэм нэмыщI, Сонэ Абдулчэрим класс нэхъыщIэхэм щеджэ школакIуэхэм папщIэ къыдигъэкIауэ «Къуалэбзу джэгуакIуэхэр» шыпсэ-поэмэ зэриIэр. КъытщIэхъуэ щIэблэр тэмэму гъэсэн папщIэ къэбэрдей сабий литературэм иIэ мыхьэнэм теухуауэ стхы тхылъым хэзгъэхьэн гуращэ сиIэщи, нэхъ иужьыIуэкIэ щхьэхуэу икIи зыубгъуауэ сытепсэлъыхьынщ. Ауэ иджыпсту псалъитI-щыкIэ жысIэмэ, «Къуалэбзу джэгуакIуэхэр» тхылъыр сабий цIыкIухэм я мызакъуэу, щIалэгъуалэми, зи акъыл тIыса балигъми къащхьэпэну солъытэ. Мыр щакIуэбзэу пIэрэ жыпIэу уигъэгупсысэжу щIагъыбзэ щIэлъу тхащ.
Зи гугъу тщIы шыпсэ-поэмэр Бгъэ-тхьэмадэм и псалъэхэмкIэ еух:
«Дыщалъхуами дэ зы щIылъэ,
Зэхуэмыдэу ди гурыхьыр,
Ди хьэл-щэнкIи дызэмыщхьу,
Ауан тщIыуэ къыдэмыщхьыр,
Допсэу ди щхьэр тфIэбэлыхьу.
Ауэ псалъэм я нэхъ пэжыр,
Iуэхуу щыIэм я нэхъ пажэр
Ар – Iулыдж зым зым хуэтщIынырщ,
Ди къалэнхэри тщIэжынырщ. 54
Хьэр ягъасэ, мыщэр ягъасэри къагъафэ, бгъэщхъуантIэм, адыгеибзэкIэ – IуэрпэIуэжым, урысыбзэкIэ – попугайм, жепIэр къыбжеIэж. Ауэ гъэсэныгъэ хъуа иужькIэ, цIыхур нэхъ сэгъейщ. Абдулчэрим игъэса Бгъэ-тхьэмадэм жиIар щыпкъэ зэфэзэщщ.
Дэтхэнэ усакIуэ нэсми хуэдэу, Сонэм и гуращэри бэм я насыпым епхащ:
Сыт сызыщыхуейр мы уафэ лъащIэм?
Быныр къэзылъхуам ираузэщI.
Гъэшрэ лыуэ цIыхур зыщIэупщIэр
Зэпэубыда щыхъукIэ, согумэщI.
Къуажэдэсхэм я фэм дэкIар мащIэ?
Къалэдэсми я гур хремыщI.
КъарехъулIэ гъэфIхэр мэкъумэшыщIэм,
Иремыхъу я гуэныр зэи нэщI.
АдэкIэ мы усэм: «ЩремыIэ, – жи, цIыху, – унэ щIэгупсыс. ЦIыхум сэ Iуэхутхьэбзэ къысхурещIэ, Схуэлъагъужу абы и хьэтыр».
Сыщыхуейщ щхьэгъусэ уафэ лъащIэм –
Зи пэжыгъэ жьауэм сыщIэтын. Псэр щIеIэтэ лъагъуныгъэ гуащIэм,
АпхуэдизкIи лъокIыр хиутэн.
Сыт сызыщыхуейр мы уафэ лъащIэм?
Ар зы мащIэщ икIи куэди мэхъу.
Хым сэ хузогъадэ ди цIыху гъащIэр:
Щыз е ныкъуэ зы лъэхъэни мыхъу.
ИкъукIэ гуапэ сэри сщыхъунт усакIуэми цIыхухэми я хъуэпсапIэр къайхъулIэну! БетIал,
критик
2000 55 Усэхэр СОНЭ Абдулчэрим 56 Си лъэпкъ тхыдэрщ си дзапэ уэрэдыр;
Ар пшыналъэу гущIэми къоIукI.
А уэрэдым къожьу мывэ духэр,
И макъамэ лъэщым псэр дохъуэпскI.
Уэрэдыр зыусауэ Iэ лэрыгъухэм
ПхъэIэщэкI-къалэмкIэ ар ятхащ,
Щхьэмыгъазэу хэту зауэ Iугъуэм
Жыр джатэ IугуакIи зэхалъхьащ.
Иджырейхэм пащэ а уэрэдым –
Адыгэм щIэныгъэр и къалэмщ.
Дыщэ Iэпэщ, ей, си лъэпкъ цIыкIу уардэр –
Зыдехь нобэ пщэдейрей къалэн.
Си лъэпкъ тхыдэрщ си дзапэ уэрэдыр;
Илъэс мин зыбжанэм ар я макъщ.
Тхыдэ инхэр мы дунейм щыкуэдми,
Сыхуэхъуапсэ мыхъумэ,
СыблэхъуэпсыкIакъым сэ ди лъэпкъ. 1


Мэхь-мэхь, къэгъуэтыт сабиигъуэр,
Ар тхыдэ-хышхуэм хэлъэдаи.
IэнатIэ гуэрхэм зэманыгъуэр
ЩыIузухэну сыхэдаи.
Къэхъуакъым яту зэман хьэхуу,
ИкIи яхуэщIкъым ар щIэин.
Мы дунеишхуэм и щэху нахуэ
Зэман-къуажэхьыр хэт къищIэн?
И шыфэлIыфэр сыт зэманым? Ар къыщащIэнур къэмыса, –
Псэури мыпсэури итщ и диным:
И хъэтIыр хэти лъигъэсащ. 4
Зэманым зыхимыщIэ жьыгъэ,
Ар зэтеувыIэу дэмыс жьэгу,
Уэ улIмэ, тещIэ уи дамыгъэ
Зэман блэлъэтым и натIэгу.
ЩесхьэкIащ уи куэщI си сабиигьуэр, Къулъкъужын, сыщIупIыкIащ уи бгъэгу;
Псынэ къабзэу уи мэз сыщефахэр
IэфIт анэ быдзышэу – имыху сигу.
КъыщысщIащ уи дежым сэ гуфIэгъуэр,
Псэм игъафIэм сыщIэплъащ и нэгу,
КъысхуэкIуауэ псэм и дэрэжэгъуэр
Джэгум щыщIэплъахэщ мы си лъэгу.
ЩесхьэкIащ уи куэщI си сабиигьуэр;
Балигъ сыпщIри, сытепшакъэ гъуэгу;
Гъуазэ плъапIэр зэщIопщIыпщIэ вагъуэу,
Уэ къызжоIэр: «ЩыщIыф абдеж джэгу!»
Гуауи гуапи щыслъэгъуащ уи жьэгу – Гуауэр ткIури, къинащ IэфIыр сигу.
ЛШЫК ПАРК
Тхьэмпабгъуэу уи жыг гъэфIахэр
ГухэлъкIэ къызэщоудыр,
Псыпсыжу псей зыкъизыххэм
Iущащэу хуолъэуджыджэр.
Паркышхуэм и дыщэ бзухэр
Я уэрэдускъэ дахагъэм!
Мыбы гукъеуэр щобзэхри,
Псэм зыхегъапскIэ щхъуантIагъэм.
Къулейуэ уи хьэуа къабзэр
Йожабзэ си пкъынэлъынэм;
ЩопэкIур цIыхухэр бзэрабзэу,
Гукъуэпсыр я шыкIэпшынэу. 57 58
СЫТ МЫ УАФЭ?
Аллее уи жэнэт гъуэгухэм
Шэнт хъархэр я гущэ куэщIи,
ПщIыпщIыжу епэр гьэгъахэр
Абыхэм я дыщэ мыщIи!
Бзэ IэфIу ди Налшык паркым
КIэпхъ цIыкIухэр и жыг гъэдахи,
Мардэншэу уи гур щIиIэтэу
Дапщэщи абы и гъатхи!
Сыт сызыщыхуейр мы уафэ лъащIэм? –
Ар зы мащIэщ, куэди си гум къокI.
Хьэпшып ди тыкуэнхэр щремыщIэ,
ПцIыIуэпцIышэм и Iуэху дремыкI.
Сыт сызыщыхуейр мы уафэ лъащIэм? –
Быныр къэзылъхуам ираузэщI.
Гъэшрэ лыуэ цIыхур зыщIэупщIэр
Зэпэубыда щыхъукIэ, согумэщI.
Къуажэдэсхэм я фэм дэкIар мащIэ?
Къалэдэсми я гур хремыщI.
КъарехъулIэ гъэфIхэр мэкъумэшыщIэм
Иремыхъу я гуэныр зэи нэщI.
ГуащIэмащIэ пэтми, къуалэбзухэм Щыгъуэлъхьэн ящIыфыр илъэс къэс.
Бынунагъуэ хъуарэ хамэм хэсхэу
ЩремыIэ унэ щIэгупсыс.
Сыт сызыщыхуейр мы уафэ лъащIэм? –
Лъырегъ хэти хуэфэщэж къатыр.
ЦIыхум сэ Iуэхутхьэбзэ къысхурещIэ,
Схуэлъагъужу абы и хьэтыр.
Сыщыхуейщ щхьэгъусэ уафэ лъащIэм –
Зи пэжыгъэ жьауэм сыщIэтын.
Псэр щIеIэтэ лъагъуныгъэ гуащIэм,
АпхуэдизкIи лъокIыр хиутэн.
Жылэгъуалэ Iуэху срипсэлъэнущ (Сэ сринэрыбгэщ зы къэрал), Жьэгум щекIуэкI хабзи къэсIэтынущ:
Хэтщ абыхэм сымыщIыф къабыл.
Тхыдэм и бэджыхъхэр телъми сыхъэу,
УпщIэ куэдыр мысэбэп сэрейщ.
Нобэм и нэджыджым щыхъэрахъэу
КъащIэнар мымащIэ пасэрейм.
Сыт сызыщыхуейр мы уафэ лъащIэм? –
Ар зы мащIэщ икIи куэди мэхъу.
Хым сэ хузогъадэ ди цIыху гьащIэр:
Щыз е ныкъуэ зы лъэхъэни мыхъу.
ЗИ Зи щIалэгъуэ, зи дахэгъуэ,
Гугъэр вагъуэу зыгъэлыд,
Уафэм уи щIыхь къыщолъагъуэ –
ЗекIуэлI и лъэр имыубыд.
Псэу, уэрэдыр уи шу гъусэу –
Гу щыпхуэнкъэ мы дунейм;
Уринобэщ уэ дыгъуасэм,
И пшыналъэр уэрщ пщэдейм.
ЦIыхуу щыIэм зыщ я дыгъэр,
Зэхигъэжу ар къемыпс;
ЗыгъэлъапIэр зэкъуэшыгъэр
Псэ узыншэм ещI гунэс.
ЛIыгъэ зиIэм егъэбагъуэ
Адэ-анэм я нэмыс.
Бын цIэрыIуэр дэрэжэгъуэщ,
Лъэпкъым дежкIэ ар насыпщ.
Адыгагъэр хабзэ дахи,
Ар зепхьэфу дунейм тет;
Псэр щыпсэхуу адэжь лъахэм
Нэхъри, маржэ, и щIыхь Iэт.
Ей, соджэжыр зи щIалэгъуэм!
ЛIыфI и гуащIэ емыблэж. 59 60
Дунейм теткъым Хэку нэхъ фIыгъуэ,
Лъахэр, лъэпкъыр уэ гъэпэж.
Зи щIалэгъуэ, зи щIалэгъуэ,
Гъатхэ мазэу зи чэзу,
Зи дахэгъуэ, зи дахэгъуэ,
Зэманыгъуэр уэращ зейр!

Гуапэм я нэхъ гуапэу дунейм тетыр,
Щыпкъэм я нэхъ щыпкъэу къигъэщIар,
Пэрыхьэту дэ зи нур дыхэтыр –
Анэм и гурыщIэу къытпыщIарщ.
Ди насыпщ, ди анэм, тхуэпсэухукIэ,
ЩIимыгъэкIмэ ди зэранкIэ нэпс;
Ди насыпщ, бын щабэу, дыIумахуэу
ХуэтщIыжыфмэ дэ гулъытэ нэс.
Ди насыпщ тIэунейрэ, ди лэжьыгъэм
Анэм игу дэзагъэу цIыху дыхъуам;
Ди насыпщ мардэншэу, дэ ди гъащIэр
Къабыл ищIу анэр къытщытхъуам:
«Дунеягъэ IэфIкIи ахърэткIи
Сыпхуэарэзыщ, си тIасэ, гурэ псэкIэ».

«АдыгэщI», «поэзие» -
А псалъитIым зым зыр си нэгу къыщIегъэувэ,
А псалъитIыр сэ зэи зэгуэзмых. Поэзие щыпкъэу си адыгэ лъахэ,
Уи куэщI-жэнэтым напIэр щызогъалIэ,
Къурш-дадэ нэгухэм Iущыгъэр къызоджыкI,
Пшыналъэ телъыджэхэр къуршыпсхэм къауэршэр.
ГурыщIэ-тенджызыр си пкъым щоукъубей,
Гупсысэ-толъкъунхэр акъылым зэрехуэ;
Си гур зэщIоплъэ,
Си псэр мэхъуэпскI -
ХъуаскIэхэр си нэм къыщIедз,
НэкIущхьитIыр къохъур дыхьэрэн,
Дахагъэ гуэрхэр сощIыр сэ Iэмыр… МыджэмыпцIэу гурылъхэр си щхьэм щызэблоу,
ЗэпцIагъащIэ усэ сатырхэр, вагъэбдзумэу,
Къалэм-пхъэIэщэм зэбгъурелъхьэ.
Догуэ, догуэ, къалэму унэжын,
Зы лъэIу мащIэ уэркIэ согъэтIыгъуэ:
Бегъымбаррэ пэткIэ, зэрыжаIэу, щоуэ,
Ауэ. уэ «увэщхъуу»,
Гъуазэ нэпцIым и жьэгу сыдумышэ,
Гугъэ пцIанэр къысхуумыщI Iэдэж.путь доблести, самоотвержения и высокой
борьбы с низким и вредным, с бедствиями
и пороками людей не закрыт никому и никогда.
Чернышевский Н. Г.
ПыIэзэфIэхь махуэщ ди зэманыр -
Псалъэ Iущ зэхэдзэм зыхыумын;
Удын зэхэдзэным дэуфэджа зы гъуэгуи
КъытщIэтаджэ щIэблэм хуремыхъу щIэин.
Нобэ ди гъунэжкъэ дэ Iуэхугъуэ -
ЩIы псэукIэ хабзэхэр хьисэп;
ЯпэкIэ узышэ дэдзыхыгъуэм
Хахуэу тезыIуантIэм и насыпщ.
Зи щIалэгъуэ! Дэплъей Бэдынокъуэ -
Хабзэжь ябгэр шыбгъэ изылъхьам,
Маржэ ныщIэувэ и бэракъым
Нартхэм гупсысэфI къахэзылъхьам.


ПыIэзэфIэхь махуэщ ди зэманыр -
ГъащIэр ней кхъузанэм идгъэгъэкI;
Лъэпщ къыдожьэ щIэту и кIыщ иным -
Узыхуейр Iэдакъэм къыщIегъэкI.
ПсэукIэ лIэужьыгъуэхэр къехьэлIэ,
Къитлъхьэнщ хасэм и утыку а псор:
Уэрсэрыжьхэм* зэпадзынщ елIалIэу
Хъуа-мыхъуакIэ, халъхьэу акъыл нур. 61
*Уэрсэрыжь – Iущу, акъылыфIэу IуэрыIуатэм къыхэщ цIыху. (Авт.) 62
ЦIыхубэ гурылъым иригъуазэ:
IуэрыIуатэр узэщIакIуэ нэсщ.
ЛIыгъэ зиIэм, щыуэмэ, къегъазэ,
Гъазэ зимыIэжыр ажал Iусщ.
ПыIэзэфIэхь махуэщ ди зэманыр –
Къупхъэ нэпцIкIэ насып умыгъэж;
Уемыжажьэ, уефыщIауэу диным,
Тхьэр зыгъэпцIми ущымыгугъыж.
СынолъэIу мы зымкIи, зи щIалэгъуэ,
Си чэнджэщхэр уэ умыщI уэим:
ЗэфIэзэрыхьахэм псэр ялыгъуэ
(Псым итхьэлэр йопхъуэ, жаIэ, шхийм).
ТырырекI ди гъуэгум къыддэмыхъур.
Хъуэн къыумыхьу, сакъыу еужьэрэкI,
ГугъэтIысу къутэ хабзэ мыхъур,
Уи мыхъур лъэхъэнэм тегъэжьыкI.


ПыIэзэфIэхь махуэщ ди зэманыр –
Ди лъэпкъ тхыдэр нахуэу дыгъэджыж:
ПэжкIэ уIэгъэжьхэм сеIэзэнущ,
Пэжыр – лIыгъэщ, лIыгъэр лъым хэджэж.
ГуащIэм щемыблэжщи, щхьэр гьэлъащэ,
Лъэпкъым и къэкIуэнум егупсыс,
Псэхэм нэмыукIытэу техьэлъащэ
Хьэпэщыпхэзехьэхэр* гъэсыс.
ПыIэзэфIэхь махуэщ ди зэманыр -
Бэм екъуэншэкIахэм зралIэж…
Хабзэ пхэлъу хыхьэ Хасэ иным,
Хабзэ пхэлъуи унэм екIуэлIэж.
Акъыл жаныр уи маисэу гъабзэ,
Лъэпкъ гупсысэм къуитынщ гукъыдэж;
Уи псэр щэи, къэщэху напэ къабзэ,
Шыбзэу гьуанэ тхыдэм ар щыдэж.
*Хьэпэщыпхэзехьэ – гъащIэр къупхъэ игъэувэныр зи нэрыгъ, бюрократ. (Авт.) Жэщым и Iэгу-махуэ,
Махуэм и IэщI-жэщ.
Хэт зэманыр щIехуэ,
Хэт зэманым еху.
Iэгу-IэщI зэблэхъуным
ГъащIэр еудын.
Iэгум къимыхъуэнур
IэщIым тезэгъэн?
ХэщIым есэжауэ
Къэрал гуэр духуащ, –
Iэгур ишияуэ
Зи Iуэху дэхуэхащ.
Iэгум къыхуралъхьэм
Хъери къыпымыкI,
IэщIым къытыралъхьэр
Я деж щокIутыкI.
Тхьэ нэлат темылъмэ,
Дауэ мыр къэрал!
ЗэгурыIуэ тхэлъмэ,
Арат, бетэмал!
Махуэм и IэщI-жэщым
Тесым зызогъэщхь,
Жэщым и Iэгу-махуэм
Исхэм даремыщхь.
Махуэ къэс лэжьапIэм сызэрыкIуэу
Си псэм къехуэбылIэ лъэс гьуэгу цIыкIум
Сэ зыщызгъэнщIыну, ГъащIэ, схущIэгъэхьэ.
Сигу пэщыхукIэ си анэдэлъхубзэм
Сэ кърисIуэтэну гухэлъ къабзэ
СхущIэгъэхьэ, ГъащIэ, сынолъэIу.
Зи Iэпкълъэпкъым сэ сыкъыхэкIам -
Зи быдзышэ IэфIкIэ сызыпIам -
ЕзгъэIуэтэжыну, ГъащIэ, схущIэгъэхьэ. 63 64
ФIыуэ слъэгъуа пщащэм гу щысхуэну,
Си гурыщIэ щыпкъэм ар хэсшэну
СхущIэгъэхьэ, ГъащIэ, сынолъэIу.
Зи псы уэрхэр псэхэлъхьэж си лъахэм,
Зи лъы гуащIэр сщIэт адыгэ лъэпкъым
Сэ гу ящысхуэну, ГъащIэ, схущIэгъэхьэ.
Жэщ вагъуэбэ дахэу псэм и щIасэм,
Дыгъэпс махуэу къуалэбзум я гупсэм
Сэ защызгъэнщIыну, ГъащIэ, схущIэгъэхьэ.
Дыгъэм и нэбзийхэр вожэу сIыгъыу,
Къэралыгъуэ куэдым сахуеблагъэу
Бгырыс фIэхъус гуапэ лъэпкъ мамырхэм
Сэ ясхыну, ГъащIэ, схущIэгъэхьэ.
ГъащIэ махуэ хъун!
Гъатхэм гу щысхуэхукIэ сыIугъащIэ!
Къызэптащи гъащIэ къэзгъэщIэну,
Къабыл пщIын IуэхуфIкIэ сыпхуэупсэжыну
СхущIэгъэхьэ, си псэр уи къурмэнщ.
ГъащIэ, махуэ хъун!..

Сэ гурылъхэр соблэ,
Щыгъэ дахэ сщIыну,
Дыгъэ нуру къаблэм
СфIэфIу сегуэпэну.
Сэ гурылъхэр соблэ,
Щыгъэ дахэ сщIыну,
Мо Вагъуэзэшиблым
Ар япщIэхэслъхьэну.
Гунэдж зимыIэм сыт и махуэ –
Йожьэ апхуэдэр лъыхъуэу Iэзэ.
Сыногупсысмэ, псэр мэпсэхури,
ФIарий хущхъуэгъуэу уэ узиIэщ. Адэ щIэину гугъэ нэхум
ГъущIа си гъащIэр къегъэщIытэ;
Гъэгъам и нуру къыпщхьэщихым
Бжьэ цIыкIуу си псэр ныхолъатэ.
ПцIащхъуэм къалъыхъуэ лъахэ хуабэ,
ХуабапIэрщ ахэм дежкIэ гуапэр –
Уи пащхьэм сэ щызигъэмахуэщ,
УздыщызекIуэр си хуабапIэщ.
Зуухьэ уи цIэр сэкъатыншэу,
Ар къозытари пхуреузыншэ,
Ауэ итIани гъэфIагъыбзэу
Сэ уэ пфIэсщынут: ПсэгъэгуфIэ. (Уэрэд)
Ди ныбжьэгъум къишащи,
Хьэблэ щIалэр доджэгу,
Хъыджэбз хьэщIи ди куэдщи,
ЩIыдогъэплъыр ди лъэгу.
Уей, жи, хьэблэ щIалэр доджэгу,
УэпI, жи, щIыдогъэплъыр ди лъэгу.
Ныш къэзышэу къеблагъэм
Фи гъуэгубжьэр къэфший,
Нэчыхьытхыу гуфIэгъуэщ –
Фэдгъэчынкъым зы тхъий.
Уей, жи, фи гъуэгубжьэр къэфший,
Уий, жи, фэдгъэчынкъым зы тхъий.
ДогушыIэр, доуджыр,
Хъыджэбз дахи дылъохъу.
Мы джэгушхуэр зи фIыщIэу
Ди ныбжьэгъум фехъуэхъу.
Уей, жи, хъыджэбз дахи дылъохъу,
Iэгу, жи, ди ныбжьэгъум фехъуэхъу.
Ди къэшэнхэм ныжэбэ
ПIалъэ быдэ ядот,
ЗэгурыIуэ щыхьэту
Бэлътоку цIыкIуи къыдат.
5 Заказ №46 65 Уей, жи, пIалъэ быдэ ядот,
УэпI, жи, бэлътоку цIыкIуи къыдат.
ФIыщэу слъагъуу си дахэр
КъыздэкIуэнущ пщэдей,
Мы гуфIэгъуэр зэфIэкIмэ,
Джэгу фынакIуэ ди дей.
Уей, жи, къыздэкIуэнущ пщэдей,
Iэгу, жи, джэгу фынакIуэ ди дей.
Усэ кIэщIхэр

Си гур ныкъуэщ. Гуныкъуэгъуэр
Си псэм мастэу хэлъщ.
Сыхуэныкъуэщ уи Iэзэгъуэм,
Хущхъуэр – уи гухэлъщ.

Зи щIыгур зымыгъэдахэр
Хэку хуэмыфащэу фасикъщ;
Лъэпкъ Iуэхум зи псэр хуэхамэр
КъэкIуэн зимыIэу щхьэдыкъщ.

ГъащIэм и IэфIагъыр зыхэзыщIэм
ГъащIэм хузэхелъхьэ уэрэд нэс.
Къэзылъхуа и лъэпкъым фIы хуэзыщIэм
Тхыдэм щагъэлъагэ и нэмыс. 66 Прозэ Лев
Повесть

Хьэжмурат урысхэм зэрызариту, и унагъуэр Ведено къуажэм къашауэ быдэу яхъумэрт, Щамил и унафэм пэплъэу. ПатIимэт нанэри, Хьэжмурат и фызитIри, и бын цIыкIуитхури хъумакIуэхэм щаIыгът сотнэм и унафэщI Ибрэхьим Рашид и унэм. Хьэжмурат и къуэ Юсуф, илъэс пщыкIуий фIэкIа мыхъу ныбжьыщIэр, хьэпсым ист, щIэпхъаджагъэ зылэжьа цIыхуиплIым я гъусэу. Ахэри, езым ещхьу, зыпэплъэр я щхьэм кърикIуэнурат.
Унафэр сыту жыпIэмэ Щамил ежьауэ къэтт – урысхэм езауэу къикIухьырт.
къэсыртэкъым, 67
1852 гъэм январым и 6-м Щамил Ведено дэт и унэм къокIуэлIэж. Ар зэзэуа урысхэм зэрыжаIэмкIэ, абы и дзэр зэтракъутати, езыр щIэпхъуэжри Ведено кIуэжат. Щамил и дзэлIхэм зытрагъэчыныхьыр нэгъуэщIт: урысхэм ятекIуэри ахэр ирихужьэжат.
Апхуэдэ къыщыхъур зэзэмызэххэу, а зэхэуэм езы Щамили фочкIэ щызэуащ, икIи, сэшхуэр кърихауэ, урысхэм шууэ яхэлъэдэну щIэпхъуати, и гъусэхэм къызэтрагъэувыIащ. Абыхэм ящыщу Щамил къыбгъэдэта тIур абдеж дыдэм къыщаукIащ.
Фочхэр, кIэрахъуэхэр дэзыгъэуей, шыхэр зыгъэджэгу, зэпымычуи къурIэныбзэ къэзыбж зауэлIхэм къауфэрэзыхьа Щамил и егъэзыпIэм щекIуэлIэжам, шэджагъуэ хъуат.
Ведено жылэм цIыхуу дэсыр уэрамхэм дэтт, унащхьэхэм тетт – я зиусхьэныр кърагъэблэгъэжырти, дуней гуфIэгъуэр яIэт: зэрыгъэкIийхэрт, фочхэр, кIэрахъуэхэр драгъэуейрт. Хьэрыпыш хужьым тесу, Щамил и унэм екIуэлIэжырти, абы и шхуэмылакIэр зыIыгъыну къызылъымысхэм я махуэ мыгъуэт. И Iэпслъэпсыр къызэрыгуэкI дыдэт: дыщэкIи, дыжьынкIи, нэгъуэщI цIуугъэнэхэмкIи гъэщIэрэщIатэкъым. Езы Iимамырщи, шухьэ морэ зытебза, зи пщампIэми зи Iэгъуапэми хъурыфэ фIыцIэ къедэкIа джэдыгу щыгът, бгырыпх фIыцIэ щIэпхат, къамэ кIэрыщIат, щэкI хужь къызэшэкIа хъурыфэ пыIэ лъагэ щхьэрыгът. Мест удзыфитI лъыгът, и лъэнкIапIэм хуэфI лъей фIыцIэхэм кIапсэ ухуэна цIыкIу къедэкIат.
ЖыпIэнурамэ, Iимамыр цIуугъэнэ лейхэм хуэхейт. Ауэ, апхуэдэу щыт пэтми, и Iэпкълъэпкъ лъагэ зэкIужымкIэ ар къахэщырт * КIэухыр. ПэщIэдзэр 2016 гъэм къыдэкIа 5-нэ, 6-нэ номерхэм итщ. Прозэ
зи Iэщэ-фащэр дыщэрэ дыжьынкIэ зэщIэбла и зауэлIхэм, икIи, езым нэхъ къызэрищтэ дыдэм тету, цIыхубэм закъыщигъэхъуфырт цIыхушхуэу, уардэу. И жьакIагъуэ тегъэщхьам къыхэщ и нэгу фагъуэр, мывэм хуэдэу псэншэти, хъейртэкъым, зэпымычу зэхуишэ, щIиукъуанцIэ и нэхэр цIыкIут. Уэрамым щрикIуэкIэ, ар цIыху минхэм нэкIэ яшхырт, ауэ езым и нэхэм зыри ямылъагъу хуэдэт.
Хьэжмурат и фызхэри и бынхэри унэм щIэс псоми я гъусэу къыщIэкIри пырхъуэм къытеуващ, Iимамыр къызэрыдыхьэжым еплъыну. КъыщIэмыкIыу къэнар Хьэжмурат и анэ фызыжь закъуэращ. И щхьэц тхъуахэр къэубэлэцарэ зэхэзэрыхьыжауэ, ар унэ лъэгум ист, и Iэ гъур кIыхьхэмкIэ и лъэгуажьэ нэхъ гъурыжхэр иубыдыжарэ хъуаскIэр къызыщIих и нэ фIыцIитIыр жьэгум дэлъ пхъэ дзакIэ ужьыхыжхэм теплъызауэ. И къуэми ещхьу, ари Щамил теплъэ хъуртэкъым, иджыпстущи, и гур нэхъри щыкIыпати, абы Iуплъэххэну и псэм къыхуидэртэкъым.
Батэкъутэр иращIэкIыу Щамил къызэрыдыхьэжар Хьэжмурат и къуэ нэхъыжьми илъэгъуакъым. Мэ бзаджэ къызрих мащэ кIыфIым здисым, зэхиха къудейуэ аращ уэрэдхэмрэ Iэщэ уэ макъхэмрэ. Абы хьэзаб ишэчырт, зи псэугъуэ дахэу зи хуитыныгъэр зытраха дэтхэнэ зы щIалэщIэми хуэдэу. Зэпымыууэ илъагъур, зэхэуфIеежахэу, фаджэхэу, зэрыужэгъужарэ зэтеплъэ мыхъужу, мащэм къыдис цIыху насыпыншэхэрщ. А псори зи псэм къытехьэлъэ щIалэр иджы йохъуапсэ щхьэхуиту, хуиту бауэу, нэху зылъагъуу, шыхэр зыгъэджэгуу, фочхэр дэзыгъэуейуэ, зэчырхэри жызыIэу зи унафэщIыр къэзыуфэрэзыхьхэм. Къуажэм дэту кIуэурэ, Щамил дыхьащ езым и уардэунэр зыдэт пщIантIэшхуэм. Абы къыIущIащ IэщэкIэ зэщIэузэда лезгинитI. А пщIантIэми цIыхур дэзт. Абыхэм яхэтт зи щхьэ IуэхукIэ щIыпIэ жыжьэ къикIахэри, лъэIуакIуэ къэкIуахэри, зи суд ищIэну езы Щамил къригъэшахэри.
Щамил щыдыхьэм, псори къызэщIотаджэ. Я Iэр я бгъэм хуахьурэ, кърагъэблэгъэж пщIэшхуэ зыхуащI Iимамыр. Языныкъуэхэм лъэгуажьэмыщхьэ зрагъауэри апхуэдэу щытхэщ, пщIантIэм и пэIущIэ куэбжэм щыщIэдзауэ кIуэцIыбжэм Щамил нэсыху. Къызэхуэсахэм Щамил къахицIыхукIащ фIыуэ имылъагъу гуэрхэри, и щхьэр езыгъэужэгъуа лъэIуакIуэхэри. Мывэм хуэдэу псэншэ и нэгум зыкIи зимыхъуэжу, ар абыхэм яблэкIащ, и унэ щIыхьэжыпIэм нэсри, шым къепсыхащ.
Ар къыздикIыжар зекIуэ хьэлъэт, и къарур нэхъыбэу щIэзыхари и фэм дэкIа гугъуехьхэратэкъым, атIэ и псэм телъ хьэзабрат: текIуэныгъэкIэ къигъэзэжауэ игъэIуами, езым ищIэжырт а зекIуэр зэрымыщIэгъуар, урысхэм шэшэн къуажэ куэд зэрагъэсар, зэрахъунщIар. Зи Iуэху еплъыкIэр Iэгупэ-IэщIыб шэшэнхэр щхьэпс лъэпкъщ, гуитIщхьитIщ, урысхэм я гъунэгъу жылагъуэ языныкъуэхэр хьэзырыбзэщ абыхэм я лъэныкъуэ защIыну, – а псори шэчыгъуафIэтэкъым, зыгуэр къэгупсысын хуейт, ауэ а дакъикъэм Щамил гукъыдэж лъэпкъ иIэтэкъым, ищIэнIауи гупсысэнуи. 68 Прозэ Ар зыхуейр зы закъуэт: зыгъэпсэхун, унагъуэм и IэфI зыхэщIэн, и фызхэм ящыщу нэхъыфI дыдэу илъагъу, илъэс пщыкIуий фIэкIа мыхъу Iэминат нэ фIыцIэ, лъэ псынщIэ цIыкIум и IэплIэм къихутэн.
АрщхьэкIэ иджы Iэминат зэбгъэлъагъуныр уигу къэбгъэкI мыхъун къудейтэкъым, атIэ абы и деж укIуи, къазыц щхьэнтэхэм зебгъэщIу зыщыбгъэпсэхуи хъунутэкъым. Пэжщ, Щамил шэч къытрихьэртэкъым, адрей и фызхэм ящIыгъуу, цIыхухъухэмрэ бзылъхугъэхэмрэ я псэупIэхэр зэпызыгъэщхьэхукI сэрейм адэкIэ ари зэрыщытым, къызэрыпэплъэм. Псом япэрауэ, шэджагъуэ нэмэзыр щIын хуейт, и гур иджыпсту абы сыт хуэдизкIэ хэмыхьэми. ЦIыхубэм я дин узэщIакIуэу ущыщыткIэ, арыншэу хъунутэкъым. Махуэ къэс умышхэу зэрымыхъунум хуэдэу, Iэмалыншэт ари. Андез ещтэри, нэмэзлыкъым тоувэ. Нэмэз щIыныр зэфIэкIа нэужьщ къыпэплъэхэр къригъэблагъэу щыщIидзар.
Япэу абы и деж щIыхьар и щыкъу адэ икIи и егъэджакIуэ Джемал-Эдинщ. Ар лIыжь гуапэ щхьэпэлъагэт. И жьакIэр уэсым хуэдэу тхъуат, езыр тхъуэплът. Нэмэзыбзэ къебжри, ар щIоупщIэ Щамил и зекIуэм кърикIуахэм, итIанэ топсэлъыхь и малъхъэр къэтыху мыбы къыщыхъуахэм.
А къэхъуа-къэщIахэм ящыщт лъыщIэжу лIы зэраукIар, Iэщ зэрадыгъуар, шэрихьэт диныр зымыгъэпэжу, фадэ, тутын ефэхэм къуэды зэрытралъхьар, и бынунагъуэр урысхэм я деж щэхуу иригъэшэну Хьэжмурат цIыхухэр къызэриутIыпщар, арщхьэкIэ ар къащIэу а унагъуэр Ведено зэрагъэIэпхъуар, Iимамым ищIыну унафэм пэплъэу, ахэр сакъыу иджы зэрахъумэр. А Iуэхухэм унафэ тращIыхьыну къызэхуашэса лIыжьхэр махуищ лъандэрэ хьэщIэщым щIэст. Джемал-Эдин Щамил чэнджэщ ирет ахэр зэбгриутIыпщыкIыжыну.
Зи нэгур Iуплъэгъуей, фIыуи имылъагъу, и щхьэгъусэхэм я нэхъыжь фыз фIыцIэ ЗаIидат къыхущIихьа ерыскъым тIэкIу хоIэбэри, Щамил хьэщIэщымкIэ еунэтI.
Чэнджэщэгъу гупыр лIыжьих хъурт. Хэт и жьакIэр хужьт, хэт ейр щхъуэт, хэти жьакIагъуэт; хэт и пыIэ лъагэм щэкI къешэкIат, хэти ейм къешэкIатэкъым, къэптал е адыгэ цей ящыгът, къамэ зыкIэрыщIа бгырыпх ящIэпхат. Мор къыщыщIыхьэм, ахэр къызэщIотаджэ. Щамил зы щхьэ хуэдизкIэ елъэгэкIт а псоми. Щамил зэрищIым ещхьу, абыхэм я Iэгур ущIауэ яIэт, я нэр зэтепIауэ, нэмэзыбзэ къабжри, я напэхэм щахуэжа я IэгухэмкIэ я жьакIэхэр къралъэщIэхыж. А псори зэфIэкIа нэужь, йотIысэхыжхэр, щхьэнтэ нэхъ лъагэм тесу, Щамил и кум ису, мыдрейхэр абы къетIысэкIауэ. ИтIанэ Iуэхухэм хэплъэн щIадзэ.
Хабзэншагъэ зылэжьахэм я хьэкумэр зэращIэр шэрихьэт динымкIэти, дыгъуаитIым я Iэр, цIыху зыукIам и щхьэр паупщIыну унафэ ящI, щыр ягъэзахуэ. ИтIанэ Iуэху нэхъыщхьэм носхэр: урысхэм зезыта шэшэнхэм ещIэн хуейм тепсэлъыхьын щIадзэ. Апхуэдэу зызытхэр къызэтегъэувыIэн папщIэ, Джемал-Эдин зэхилъхьа къыхуеджэныгъэм итыр мырат: 69 70
Прозэ
«Алыхь лъапIэу лъэщыр фи гъусэу, дуней мамыр фиIэу игъащIэкIэ фыпсэуну сынывохъуэхъу. Урысхэр къыфхуэбзэIэфIу икIи фахуэжыIэщIэным фыкъыхураджэу зэхызох. Фи фIэщ фымыщI абы жаIэр, яхуэжыIэщIэ фымыхъу, шыIэныгъэ зыхэвгъэлъ. Абы щхьэкIэ дунеягъэкIэ къыфлъымыс фIыгъуэр ахърэтым щывгъуэтыжынущ. Фигу къэвгъэкIыжыт нэхъ пасэм, 1840 гъэм, Iэщэр фтрамых щIыкIэ, къыващIар. Абы щыгъуэ си псалъэм зыкъывимыгъэщIэжамэ, фэ урыс сэлэт фыхъуакIэт, къамэм и пIэкIэ мыжурэ фIыгъыу фыдэтт, фи фызхэми шароварэ зэрамыхьэжу, я нэмысри хэутэн хъуауэ къэнат. КъэкIуэнум фыщегупсыскIэ, блэкIар зыщывмыгъэгъупщэ. Урысхэм урабийуэ улIэмэ нэхъыфIщ, а джаурхэм урагъусэу упсэу нэхърэ. ШыIэныгъэ зыхэвгъэлъи, сэ КъурIэнымрэ сэшхуэмрэ сIэщIэлъу сыкъыфхуэкIуэнщи, урысхэм фапэувыну фесшэжьэнщ. Иджы быдэу унафэ фхузощI: урысхэм фахуэжыIэщIэн мурад фщIын дэнэ къэна, ар фигу къэвмыгъэкIыххэ».
А къыхуеджэныгъэр Щамил игу ирихьащ, икIи Iэ щIидзри, зэбграгъэхыну унафэ ищIащ.
Абы и ужькIэ Хьэжмурат и Iуэхуми тепсэлъыхьахэщ. Щамил дежкIэ ар мыхьэнэшхуэ зиIэ Iуэхут. АбыкIэ зыкъиумысыжыну хуэмейми, Щамил ищIэрт мо Iэмалшыр, лIы хахуэр, шыщхьэмыгъазэр и гъусамэ, Шэшэным къыщыхъуар къэмыхъуну зэрыщытар. Хьэжмурат екIужрэ, ар щIэгъэкъуэн къыхуэхъуамэ, ахьей нэхъыфIат; ар къемыхъулIэнумэ, мор урысхэм ядэIэпыкъуныр къэбгъэхъу мыхъун Iуэхущ. Абы къыхэкIыу, дауэ мыхъуми, Хьэжмурат гъэпцIагъэкIэ къэшэжауэ укIын хуейщ. Апхуэдэ мурадыр къохъулIэнымкIэ къэбгъэсэбэп хъунут мыр: е ар здэщыIэ Тифлис лIыукI гъэкIуауэ егъэукIын, е мыбы къэшэжауэ кIэ етын. Ахэр къохъулIэн папщIэ хэкIыпIэу щыIэр зыт: и унагъуэрат, псом хуэмыдэу – и къуэрат. Щамил щыгъуазэт Хьэжмурат и къуэр егъэлеяуэ фIыщэу зэрилъагъум. Апхуэдэу щыщыткIэ, нэхъыбэу къэгъэсэбэпын хуейри мис а тIасхъапIэрат, арат Хьэжмурат IумпIафIэ къызэрыпщIыфыну щыIэр.
Чэнджэщэгъухэм Iуэхухэм тепсэлъыхьын яуха нэужь, Щамил и нэхэр зэтрепIэри, щым мэхъу.
Чэнджэщэгъухэр щыгъуазэт абы къикIым: адэкIэ щIэн хуейм теухуауэ щэхуу къепсалъэ бегъымбарым жиIэм едаIуэу арат. Апхуэдэу дакъикъэ зытхух щосри, и нэхэр къызэтрех, итIанэ ахэр нэхъри щIиукъуанцIэурэ жеIэ: – Хьэжмурат и къуэр къысхуэфшэ.
– Ар къедджакIэщ, – жеIэ Джемал-Эдин.
Пэж дыдэу, Хьэжмурат и къуэ Юсуф, гъурыбзэрэ и фэр пыкIыжауэ, и щыгъыныр лэжьарэ мейр къыкIэрихыу, ауэ и IэпкълъэпкъкIи и нэгукIи зэрыщIалэ екIуу къызэтенауэ, и анэшхуэ ПатIимэт ейм ещхь и нэ фIыцIитIыр къилыдыкIыу, пщIантIэм дэтт, къеджэу щIашэным пэплъэу. Прозэ
И адэр Щамил зэрыхущыт щIыкIэмкIэ арэзытэкъым Юсуф. Абы ищIэртэкъым къэхъуа псор, ищIапэми, ахэр езым къылъэIэсатэкъыми, къыгурыIуэртэкъым и адэр апхуэдизу хъийм икIауэ Щамил щIигъэбийр. Ар зыхуейр зыт: жьым тесрэ псым епыджу зэрыпсэуам хуэдэу адэкIи егъэкIуэкIын, Хъунзахъ щиIа тхъэжыгъуэм щымыщIэн. Абы къыщыхъурт Щамил щIэгъэбиин хуей щымыIэу. И адэм жиIэр дэзымыIыгъ щIалэр ящыщт Щамил и дуней тетыкIэм дихьэххэм, икIи, адрей бгырысхэми хуэдэу, егъэлеяуэ пщIэшхуэ хуищIырт абы. Iимамым щIыхь ин хуищIрэ абыкIи и гур игъэфIу, ар щIохьэ хьэщIэщым. Бжэм деж къыщоувыIэ. Зэуэ Iуоуэ зи нэгум гуапагъэ лъэпкъ къызэрымыщ Щамил и плъэкIэ гурымыхьым. ТIэкIурэ щотри, Щамил бгъэдохьэ, и Iэ хужьым ба хуещI.
– Уэ Хьэжмурат урикъуэ?
– Срикъуэщ, Iимам.
– Абы ищIар пщIэрэ?
– СощIэ, Iимам, икъукIи си жагъуэ мэхъу.
– ТхэкIэ пщIэрэ?
– Молэ сыхъуным сыхуеджэрт сэ.
– НтIэ, хуэтх уи адэм: къурмэныр къэмыс щIыкIэ къигъэзэжмэ, ищIахэр хузогъэгъури, дызэрызэхущытауэ дыкъонэж. «Хьэуэ» къыхигъэкIрэ урысхэм я деж къанэмэ, абы щыгъуэ… – Щамил и нэщхъыр шынагъуэу зэхеукIэ, – уи анэшхуэри уи анэри къуажэхэм хуит яхуэсщIынщ, уэрщи, уи щхьэр пызупщIынщ.
Юсуф и нэгур зы мэскъал хуэдизкIи хъеякъым, Щамил и псалъэхэр къызэрыгурыIуар къикIыу, и щхьэр ищIа мыхъумэ.
– Мис апхуэдэу ботхри, лIыкIуэ сщIынум ибот.
Щамил и псалъэр печри, куэдрэ йоплъ Юсуф.
– Хуэтх: сфIэгуэныхь ухъуащи, узукIынукъым, ауэ, епцIыжакIуэ псоми есщIэращи, уи нэхэр исщIынущ. КIуэ.
Щамил и пащхьэм щитым, Юсуф зэпIэзэрытыфэ зытригъэуами, хьэщIэщым къызэрыщIашыжу, зышэжым зредз, абы и къамэр кърепхъуэтри зиукIыжыну хуожьэ, арщхьэкIэ ар кърамыгъэхъулIэу йопхъуэри япх, мащэми аргуэру ирадзэж.
А махуэм и пщыхьэщхьэм, ахъшэм нэмэз нэужьым, и щIакIуэ хужьыр зытреубгъуэри, Щамил щIокI икIи егъазэ и фызхэм я унэр зыдэт пщIантIэмкIэ. Iэминат и пэшымкIэ еунэтI. Ауэ ар щIэстэкъым – фыз нэхъыжьхэм я деж щыIэт. Щамил, къамылъагъун хуэдэу, бжэ къуагъым къуоувэ, мобы къигъэзэжыным пэплъэу. Iэминат Щамил зыхуигъэгусат, шылэ щэкIыщхьэр, езым тыгъэ къыхуимыщIу, Зайдат зэрыритам щхьэкIэ. Абы илъэгъуат ар къызэрыщIэкIари езым и деж зэрыщIыхьари, ауэ, зыхузэгуэп и лIым зригъэщIэжын мурадкIэ, и лэгъунэм игъэзэжакъым. Iэминат куэдрэ щытащ Зайдат и лэгъунэбжэм деж, зи теплъэр ицIыху
хужьыгъэр и лэгъунэм щIыхьэ-къыщIэкIыжу зэрыщытым игукIэ щыдыхьэшхыу. ПщIэншэу пэплъащ абы Щамил, и унэ щыкIуэжари жасы нэмэз щIыгъуэращ. 71 Прозэ Хьэжмурат, Иван Матвеевич и унэм щIэсу, тхьэмахуэкIэ щыпсэуащ быдапIэм. Марье Дмитриевнэ щIэмычэу щыхьэрт Хьэнэфий бэлацэжьым (Хьэжмурат мыбы къыздишар абырэ Елдаррэт), уеблэмэ цIыхубзым ар зэ къыщIидзыжауэ щытат пщэфIапIэм. Абы щхьэкIэ унэгуащэр иукIыным тIэкIунитIэщ иIэжар. А бзылъхугъэр ямылейуэ гуапэу Хьэжмурат хущытт, пщIэшхуи хуищIырт. Пэжщ, иджы абы шхыныр хущIихьэжыртэкъым – а къалэныр Елдар и пщэ дилъхьат, ауэ Iэмалу щыIэр къигъэсэбэпырт мобы зэ Iуплъэн, игу зрыригъэхьын папщIэ. Марье Дмитриевнэ зэпымыууэ хэпсэлъыхьырт мобы и унагъуэм теухуауэ ирагъэкIуэкI псалъэмакъым, зригъэщIакIэт абы фыз дапщэ иIэми, бын дапщэ иIэми, я ныбжьыр сыт хуэдизми, икIи тIасхъэщIэххэр къэкIуа нэужь япкърыупщIыхьырт зэпсэлъэныгъэхэм кърикIуам теухуауэ.
А тхьэмахуэм и кIуэцIкIэ Бутлер ныбжьэгъу дыдэ хуэхъуат Хьэжмурат. Языныкъуэхэм деж Хьэжмурат кIуэрт Бутлер и пэшым, Бутлери зэзэмызэ къакIуэрт абы и деж. Тэрмэшыр здагъэIэпыкъуурэ щызэпсалъэ къэхъурт, е, зыри хэмыту, езы тIур щызэгурыIуи щыIэт: нащхьэ-IущхьэкIэ, я Iэхэр зэращIымкIэ, нэхъыщхьэу – я зэщыгуфIыкIыкIэмкIэ. Хьэжмурати фIыуэ къилъэгъуагъэнт Бутлерыр. Ар IупщI хъурт Елдар Бутлер зэрыхущытымкIи. Бутлер Хьэжмурат и пэшым щыщIыхьэкIэ, Елдар абы гуапэу къыIущIэрт, и дзэ хужьыбзэхэр къыIуигъэпсу, къыщыгуфIыкIырт, хьэщIэр здэтIысынум деж щхьэнтэхэр игъэтIылъырт, сэшхуэ кIэрыщIамэ, къыкIэхихырти, блыным фIидзэрт.
Бутлер нэхъыфIу зригъэцIыхуат, ныбжьэгъуи хуэхъуат Хьэжмурат къуэш ищIа Хьэнэфий бэлацэми. Абы бгырысхэм я уэрэд куэд ищIэрт икIи ахэр фIыуэ жиIэрт. Бутлер и гуапэ ищIын щхьэкIэ, Хьэжмурат и къуэшым къеджэрти унафэ хуищIырт нэхъыфIу илъагъу уэрэдхэм мор иригъэдэIуэну. Хьэнэфий и макъыр дахэт, жьгъырут. ЗэхэщIыкIыгъуэу икIи гум дыхьэу жиIэрт и уэрэдхэр. Абыхэм ящыщ зыр езы Хьэжмурати фIы дыдэу илъагъурт. Ар хуабжьу игу ирихьащ Бутлери. А уэрэдым и макъамэ дахэм нэщхъеягъуэу хэлъым ухигъаплъэрт, куууэ ухигъэгупсысыхьырт. Бутлер тэрмэшым йолъэIу уэрэдыр зытепсэлъыхьым щыгъуазэ ищIыну. ИкIи абы къыжриIэхэр етх.
Уэрэдым зи гугъу ищIыр лъыщIэжрат – езы Хьэнэфийрэ Хьэжмуратрэ яку дэлърат.
Мырат уэрэдым жиIэр:
«Си мащащхьэм телъ ятIэр тегъухьыжмэ, сыпщыгъупщэжынщ, сыкъэзылъхуа си анэ! Си кхъащхьэм удз къытекIэжмэ, уи гуауэр абы щIахъумэжынщ, си адэжь мыгъуэ! Си шыпхъум и нэпсхэр гъущыжмэ, гуауэр и гум икIыжынщ. Ауэ, си шынэхъыжь, си лъыр умыщIэжауэ, уэ сыпщыгъупщэжынкъым. Си бгъум укъыбгъуралъхьэжыху, уэри сыпщыгъупщэнкъым, си шынэхъыжь етIуанэ.
Упщтырыщэщ уэ, шэ, икIи упсэхэхщ, ауэ уэракъэ сэ гъэр жыIэщIэу къысхущытар? ЩIы фIыцIэжь, уэ сыщIэпхъумэжынущ 72 Прозэ
сэ, ауэ сэрмырауэ пIэрэт уэ шы лъабжьэкIэ узыутэу щытар? УщIыIэщ уэ, ажал, ауэ сэ уи тепщэу сыщытащ. Си Iэпкълъэпкъыр щIы фIыцIэжьым игъэпщкIунщ, си псэри уэгум лъэтэжынщ».
Хьэжмурат а уэрэдым щедаIуэкIэ, сытым дежи и нэхэр зэтепIат, икIи ар шэщIауэ щиухкIэ, и урысыбзэ ныкъуэмкIэ сыт щыгъуи жиIэрт:
– Хорош песнэ, умнэ песнэ.
Бгырыс гъащIэм и усыгъэхэр зыфIэгъэщIэгъуэну къекIуэкI Бутлер ахэр нэхъ гуащIэжу зыхищIэ хъуащ, Хьэжмуратрэ и зауэлIхэмрэ яхуэзэу, и псэр абыхэм якIэрыпщIа нэужь. Къэптал, адыгэ цей, лъей яригъэщIщ, ахэр зыщитIагъэри, езыми бгырысу зыкъыщыхъуж хъуат.
Хьэжмурат щежьэжыну махуэм Иван Матвеевич офицер зыбжанэ къригъэблэгъащ, мор, пщIэ хуащIу, гъуэгу трагъэхьэжын папщIэ. Офицерхэм загуэшащ: хэти хэтIысхьащ Марье Дмитриевнэ шейкIэ игъэхьэщIэхэм, хэти бгъэдэсщ фадэрэ ерыскъырэ зытет Iэнэм.
И Iэщэ-фащэкIэ гъуэгуанэм зыхуэзыгъэхьэзыра Хьэжмурат псынщIэу, ауэ щабэу бакъуэу икIи ещIэкъуауэу пэшым къыщыщIыхьэм, псори къотэдж, къыбгъэдыхьэурэ сэлам кърах. Иван Матвеевич ар тахътэбаным иригъэтIысхьэну пылъат, ауэ абы, бысымым фIыщIэ хуещIри, щхьэгъубжэм бгъэдэт шэнтым тотIысхьэ. Къащыхыхьэм щыгъуэ псори зэщIэщымауэ зэрыщытар зыкIи игъэщIэгъуа хуэдэтэкъым абы. Псоми я нэгум гупсэхуу йоплъэри, абы и нитIыр къытоувыIэ шейрэ ерыскъырэ фIэкIа зытримылъагъуэ Iэнэм. Офицер жыджэр Петровскэм япэу Хьэжмурат илъагъуу арати, тэрмэшыр къигъэсэбэпкIэрэ йоупщI: – Тифлис уигу ирихьа?
– Айе, – жи абы.
– Ирихьауэ жеIэ, – къопсалъэ тэрмэшри.
– Сыт нэхъ игу ирихьар?
Хьэжмурат жэуап гуэр къет.
– Псом нэхърэ нэхъ игу ирихьар театрыращ.
– ЕупщIыт-тIэ: дзэпщ нэхъыщхьэм деж щилъэгъуахэр дауэ къыщыхъуа?
Хьэжмурат и нэщхъыр зэхеукIэ.
– Дэтхэнэ зы лъэпкъми езым и хабзэ иIэжщ. Дэ ди бзылъхугъэхэм апхуэдэу захуапэркъым, – жери, ар Марье Дмитриевнэ хуоплъэкI.
– Игу иримыхьар сыту пIэрэ?
– Дэ псалъэжь диIэщ, – зыхуегъазэ абы тэрмэшым, – хьэр шыдым лыкIэ хуэупсати, шыдыр хьэм мэкъукIэ къыхуэупсэжащ, – арати тIури ныбэ нэщIу къэнащ, – жери, и пащIэкIэ къыщIогуфIыкI. – Дэтхэнэ зы лъэпкъми и хабзэр езым и дежкIэ фIыщ.
Псалъэмакъым адэкIэ зиукъуэдиякъым. Офицерхэм хэти шейм, хэти фадэм зрат. Хьэжмурат зыбгъэдегъэкIуатэ Марье Дмитриевнэ къыхутригъэува шей стэканыр.
– Сыт нэхъ къэпщтэн? Шатэпс? Булкэ? – жиIэурэ, Марье Дмитриевнэ ахэр къыхутрегъэувэ.
Хьэжмурат и щхьэр ирехьэх. 73 Прозэ
– Аращ-тIэ, Хьэжмурат, гъуэгу махуэ! – жери Бутлер абы и дамэм йоIусэ. – Тхьэм ещIэ дэ дыщызэхуэзэжын.
– ФIыкIэ! ФIыкIэ! Узыншэу ущыт! – къыпыгуфIыкIыурэ, урысыбзэ ныкъуэкIэ къопсалъэ Хьэжмурат. – Дызэрыгъэныбжьэгъунщ. Быдэу дызэрыгъэныбжьэгъунщ, – щIегъуж къумыкъубзэкIэ. – Зэманыр къэсащ. Айдэ, дожьэ, – жери и щхьэр ещI, здагъэзэну лъэны-къуэр къигъэлъагъуэ щIыкIэу.
БжэщхьэIум къытохутэ хужьышхуэ гуэр зи плIэм фIэдза, сэшхуи зыIыгъ Елдар. Ар Хьэжмурат зрешалIэ. ЩIакIуэр къыIех. Ар и Iэблэм еупцIэкIауэ Марье Дмитриевнэ бгъэдохьэри ирет, тэрмэшым зыгуэрхэр жриIэурэ. Мыдрейр къопсалъэ:
– Мыбы жиIэращ: щIакIуэм ущытхъуащи, узот. Мэ, къащтэ. ФIыкIэ зыухьэ.
– Ар дауэ хъун? – бзылъхугъэр къоуцIыплъ.
– Аращ зэрыхъун хуейр. Ар ди хабзэщ, – жи Хьэжмурат.
– ФIыщIэшхуэ пхузощI, – жери, Марье Дмитриевнэ щIакIуэр къыIех. – Уи къуэр гъэрыпIэм къипшыжыфыну Тхьэм сыпхуолъэIу. Улан Якши, – щIегъуж къумыкъубзэкIэ. – ХузэвдзэкIыт абы и бынунагъуэр узыншэу къыIэрыхьэжыну Тхьэм сызэрыхуелъэIур.
Хьэжмурат Марье Дмитриевнэ йоплъри, фIыщIэ хуищIу, и щхьэр ещI. ИтIанэ сэшхуэр Елдар къыIэщIехри, ар Иван Матвеевич тыгъэ хуещI. Мыдрейм тэрмэшым зыхуегъазэри:
– ЖеIэ си алащэ гъуабжэр зэрестыр. Тыгъэу абы хуэзгъэфэщэн «Зыри сыхуейкъым» къригъэкIыу, Хьэжмурат и Iэхэр ещI, шыр къызэрыIимыхынур быдэу жеIэ. ИтIанэ и Iэр бгыхэмкIэ еший, и бгъэгум йоIусэжри, бжэмкIэ еунэтI. Бысымхэр абы кIэлъыщIокI. Пэшым къыщIэна офицерхэм сэшхуэр сампIэм кърах, зэпаплъыхь, сэшхуэдзэм IэгукIэ йоIусэ. ИкIи псоми къалъытэ мыр Кавказым пщIэшхуэ щызиIэу къекIуэкI «гурда» сэшхуэ лIэужьыгъуэ нэхъыфI дыдэу. Бутлери Хьэжмурат къыкIэлъыщIэкIауэ, тIури зэгъусэу пырхъуэм тетт. Абдеж зыри зыпэмыплъауэ къэхъуам Хьэжмурат и кIуэдыр къикIынкIэ хъунут, абы и акъыл жанагъыр, псынщIагъыр, тегушхуэныгъэр мыхъуатэмэ. Къумыкъу къуажэ Таш-Кичу дэсхэм Хьэжмурат пщIэшхуэ къыхуащIырт. Абы Iуплъэн къудей фIэкIа, нэгъуэщI Iуэху ямыIэу, ахэр мызэ-мытIэу къэкIуат быдапIэм. Хьэжмурат ежьэжыным махуищ иIэжу, къыхуагъэкIуа IуэхутхьэбзащIэхэм жаIаращ: жылэдэсхэр къолъэIу мэрем махуэм ди мэжджытым жумэщI унытхуэкIуэну. Абы щыгъуазэ мэхъу Таш-Кичу щыпсэу къумыкъу джыназхэр. Лъы яку дэлъти, ахэр Хьэжмурат теплъэнуи и цIэр зэхахынуи
хуейтэкъым. «Хьэжмурат ди мэжджытым къедгъэкIуэлIэнукъым», – жаIэри къоув ахэр. Апхуэдэ унафэр зигу иримыхьа жылэдэсхэм зыкъаIэт. Арати, абыхэмрэ джыназхэм я лъэныкъуэхэмрэ зэпоуври зозауэ. Урыс унафэщIхэм ахэр зэщIагъэсабырэж икIи Хьэжмурат и деж лIыкIуэ ягъакIуэ, мор мэжджытым къэмыкIуэну жрырагъэIэну. Хьэжмурат зыщIыпIи кIуатэкъыми, Iуэхур абыкIэ зэфIэкIам тращIыхьащ. АрщхьэкIэ зэфIэмыкIауэ къыщIэкIат: 74
нэгъуэщI сиIэкъым. Прозэ
гъуэгу теувэжыну Хьэжмурат бжэщхьэIум къебэкъуа къудейуэ, шыхэр кърашэлIауэ здэщытхэм, Иван Матвеевич и пщIантIэм къыдохьэ Бутлери Иван Матвеевичи я цIыхугъэ къумыкъу джыназ Арслъэн-Хъан. Хьэжмурат къызэрилъагъуу, кIэрахъуэр кърепхъуэтри трегъапщэ. Ауэ Iэщэр игъэуэну хунэмыс щIыкIэ, щIакъуэ лажьэ иIэуи умыщIэну, джэду пхъуэкIэ ищIу, Хьэжмурат напIэзыпIэм абы зредз. Арслъэн-Хъан кIакхъур щIичат, ауэ зэуэм хутегъэхуакъым. Хьэжмурат абы бгъэдолъадэри шхуэмылакIэр зы IэмкIэ еубыд, етIуанэ IэмкIэ къамэр кърепхъуэтри тэтэрыбзэкIэ зыгуэрхэр кIийуэ жеIэ. Бутлеррэ Елдаррэ Iэжьэгъу мэхъури, Iуэхур лъыгъажэм нагъэсыркъым. – Си унэм бзаджэнаджагъэ щыблэжьыну щхьэ ухэта, Арслъэн? – Иван Матвеевич йогий мобы. – ЕмыкIущ ар, къуэш. Губгъуэм фыщызэхуэзами зыгуэрт, ауэ си пщIантIэм лъы щыбгъэжэну…
Арслъэн-Хъан, пащIэ фIыцIэ зытет лIы хэщIыхьа цIыкIур, и фэр пыкIарэ зэщIэкIэзызэу шым къопсых, нэхъу-нэхъуу Хьэжмурат жьэхоплъэри, Иван Матвеевич щIыгъуу IуегъэзыкI. Хьэжмурат, хьэлъэу бауэу, и пащIэкIи къыщIэгуфIыкI щIыкIэу, шыхэр здэщытымкIэ егъэзэж. – Сытыт ар абы щIиукIынур? – щIоупщIэ Бутлер, тэрмэшыр здегъэIэпыкъури.
– Апхуэдэщ ди хабзэр, жи, – тэрмэшым зэредзэкI Хьэжмурат и жэуапыр. – Лъы ищIэжын папщIэт щIиукIынур.
– Гъуэгум щылъэщIыхьэ хъужыкъуэмэ-щэ? – щIоупщIэ Бутлер.
Хьэжмурат къыпогуфIыкI.
– Сыт пщIэн? СиукIмэ, Алыхьым апхуэдэу иухати аращ. Хъунщ. ФIыкIэ, – жеIэ абы аргуэру урысыбзэкIэ. Шыпщэр иубыдауэ здэщытым, псоми къахоплъэж. И нэхэм Марье Дмитриевнэ деж тIэкIу зыщаIэжьэ. ТIуми я плъэгъуэр зэтехуати, нэщхъейнэщхъейуэ зэщогуфIыкI.
– ФIыкIэ, урыс гуащэ. Спасиб…
– Уи бынунагъуэр Тхьэм къыуитыж, – Марье Дмитриевнэ и лъэIум аргуэру къытрегъэзэж.
А псалъэхэр къыгурымыIуами, мор къызэрыхуэгузавэри и Iуэхум фIыкIэ зыкъызэридзэкIыну Тхьэм зэрыхуелъэIури Хьэжмурат зыхищIащи, и щхьэр хуещI бзылъхугъэм.
– КъызжиIакъым жумыIэж, уи ныбжьэгъур зыщумыгъэгъупщэ, – жи Бутлер.
– ЖеIэ абы, – Хьэжмурат тэрмэшым зыхуегъазэ, – ныбжьэгъу пэжу сыкъызэрыхущIэкIынур икIи зэрысщымыгъупщэнур. Езыр щIакъуэ пэтми, лъэрыгъым зэреIусарауэ, мыдэ щIаIэтэу драдзея фIэкIа умыщIэну, ар долъэтейри, уанэгу лъагэм къохутэ. И сэшхуэр и пIэ ирегъэзэгъэж, зэрихабзэу, кIэрахъуэми йоIусэ. ЗэрызауэлI хъыжьэр къигъэлъагъуэу, уардэу шыбгым ис бгырысым и щапхъэу, пщIантIэм дошэсыкIыж ар. Хьэнэфийрэ Елдаррэ шэсыжагъэххэти, бысымхэми офицерхэми гуапэу зэ къахоплъэжри, я дзэпщым и ужь йоувэжхэр. 75 76
Прозэ
Сыт щыгъуи хуэдэу, ежьэжахэм тепсэлъыхьу щIадзэ.
– ЛIы ахъырзэманщ!
– Дыгъужьу фIэкIа пщIэнтэкъым, абы Арслъэн-Хъан зыщридзам, и фэми зихъуэжат къыпхуэмыцIыхужыну.
– ДыкъимыгъэпцIащэрэт абы. Хьилэшы гуэру фэ тетщ, – жи
Петровскэм.
– Апхуэдэ хьилэшы Тхьэм куэду къыдит урысхэм, – нэщхъейуэ къопсалъэ Марье Дмитриевнэ. – ТхьэмахуэкIэ къыддэпсэуати, ифI фIэкIа, и Iеигъэ лъэпкъ тлъэгъуакъым. Гуапагъэ хэлъщ. АкъылыфIэщ. ЦIыху захуэщ.
– А псор дауэ къэпщIа?
– Дауэми, къэсщIащ.
– Хьэщыкъ хуэхъуакIэщ, – къахедзэ къыщIыхьэжа Иван Матвеевич. – Ар нэрылъагъущ.
– Хьэщыкъ сыхуэхъуауи сощI. Абы сыт фи Iуэхуу хэлъыр? ЦIыхуфIым щхьэ ухуэшхыдэн хуей? Урыскъым, тэтэрщ, ауэ цIыхуфIщ.
– Узахуэщ, Марье Дмитриевнэ, – къопсалъэ Бутлер. – Укъыщхьэщыжащи, лIыгъэ уиIэщ.

Шэшэн гъунапкъэхэм тет быдапIэхэм щыпсэухэм я гъащIэм зыкIи зихъуэжатэкъым. Мо япэ къэхъуауэ щытам и ужькIэ шынагъуэ къалъэIэсурэ, ротэхэми къэзакъхэми тIэу зыкъаIэтын хуей хъуат, арщхьэкIэ а тIэуми бгырысхэм ялъэщIыхьэу къагъэувыIэфакъым. ЯIэщIэкIырт, уеблэмэ Воздвиженскэми зэ теуахэщ, къэзакъхэм я ший, псафэ яшауэ, яхуащ, зы къэзакъи къаукIащ. Шэшэн къуажэр урысхэм хьэлэч зэрызэтращIэ лъандэрэ къатеуэ-натеуэ щыIатэкъым. Пэжщ, ШэшэнышхуэмкIэ ягъэзэным зыхуагъэхьэзырырт, абы и щхьэусыгъуэр джыназ Барятынскэр флангым и сэмэгурабгъу лъэныкъуэмкIэ щыIэ урысыдзэм унафэщIу зэрагъэкIуарт.
Къэбэрдей полкым и командиру щыта Барятынскэм, иджы сэмэгурабгъу лъэныкъуэ псом и дзэпщ хъуам, Грознэм къызэрысу дзэ къызэрегъэпэщ, пащтыхьым и унафэу Чернышев Воронцовым деж къитхар гъэзэщIэным щIадзэн папщIэ. Воздвиженскэм къыщызэхуашэса гупыр абы къыдокIри, Куринскэ лъэныкъуэмкIэ ягъазэ. Дзэр абдеж щыIэт, мэз еуэу.
Воронцов нэхъыщIэр шухьэ шэтыр зэгъэпэщам щыпсэурт, и щхьэгъусэ Марье Васильевнэри щIэх-щIэхыурэ абы къыкIэлъыкIуэрт, жэщкIэрэ къыщыни куэдрэ къэхъурт. Зыми щабзыщIыртэкъым Марье Васильевнэрэ Барятынскэмрэ яку дэлъ зэхущытыкIэр. Пащтыхь пщIантIэм пымыщIа офицерхэмрэ къызэрыгуэкI сэлэтхэмрэ щIэгъэщхъуауэ абыхэм хуэшхыдэрт, сыту жыпIэмэ Воронцовэ гуащэр щахуэхьэщIэм деж зауэлIхэр плъырыну жэщкIэрэ зэбграгъэкIырти. Бгырысхэм я топхэр къагъэIэгъуэурэ, топышэхэр лагерымкIэ къаутIыпщ хабзэт. А шэхэр зыми щытемыхуэ щыIэт нэхъыбэм, абы къыхэкIыу Прозэ
жэщ къызэрыгуэкIхэм деж ахэр къафIэIуэхутэкъым, ауэ Марье Васильевнэ щахуэхьэщIэм деж, а уэ макъхэмкIэ ар ямыгъэщтэн папщIэ, плъыр щэхухэр ирагъажьэрт, бгырысхэм адэ жыжьэу пагъэтIысыну. Гуащэр Iэуэлъауэхэм ямыгъэпIейтеин къалэныр я пщэ дэлъу жэщ къэс ирахужьэхэм ар емыкIуу къалъытэрт, пудыныгъэ кърапэсуи къащыхъурт. Мис ахэрат языныкъуэ офицерхэмрэ сэлэтхэмрэ Марье Васильевнэ хьэм щIрагъэхьыр.
Бутлер, и отпускти, я быдапIэм къокIри мы отрядым къокIуэ, Куринскэ полкым и унафэщIхэм я адъютанту, я шыщхьэхъумэу къулыкъу щызыщIэ и ныбжьэгъухэу Пажескэ корпусым къыщыдеджахэр илъагъун щхьэкIэ. Япэ махуэхэм ар икъукIэ нэжэгужэт, езэш жыхуэпIэр ищIэртэкъым. Полторацкэм и шэтырым къыщыувыIати, гуфIэжхэу къыIущIа и цIыхугъэ куэдым яхуэзэжащ. Ар Воронцовми хуоблагъэ – ари мащIэу ицIыхурт, сыту жыпIэмэ зэгуэрым зы полкым къулыкъу щызэдащIат. Воронцовыр гуапэ дыдэу къыIуощIэ абы, джыназ Барятынскэми ирегъэцIыху, икIи ирегъэблагъэ дзэпщыщIэр зи пIэкIэ къагъэкIуа генерал Козловскэр зэрырагъэжьэжым и саулыкъукIэ къызэрагъэпэща шэджагъуашхэм.
А Iуэхур бэлыхьлажьэу екIуэкIат: шэтырих къашэри зэбгъурыту ягъэуват, абыхэм я кIыхьагъкIэ хуэфIу щызэпагъэува стIолхэм темылъ къэгъуэтыгъуейт. А псоми игу къагъэкIыжырт Бытырбыху щиIа гвардейскэ псэукIэр. СыхьэтитIым деж Iэнэм пэрытIысхьахэщ. Iэнэкум хуэзэу зы лъэныкъуэмкIэ Козловскэр адрей лъэныкъуэмкIэ Барятынскэр щыст. Козловскэм ибгъу зырызымкIэ къыщыст Воронцов зэлIзэфызыр. Iэнэм и лъэныкъуитIым къетIысэкIат Къэбэрдей полкымрэ Куринскэ полкымрэ я офицерхэр. Бутлеррэ Полторацкэмрэ зэбгъэдэсти, щIэчэ ямыIэу уэршэрхэрт икIи къабгъурыс офицерхэми ядефэрт. Ефэ-ешхэр апхуэдизкIэ зэщIэплъауэ екIуэкIырти, Полторацкэр, фэрыщIыгъэншэу къэгузэвауэ, Бутлер хуоплъэкI.
– Ди «нтIа-а» емыкIу къимыхьащэрэт, – жи абы, Козловскэм и псалъитIым яз «нтIа-а»-р къегъэсэбэпри.
– Сыту?
– Зи сытыр пщIэркъэ? Къэпсэлъэн хуейуэ къыпэщытщ абы. Чэф хъумэ, Iейуэ куэд пхужемыгъэIэжыни…
– Узахуэщ, къуэш. Ар зыкIи ещхькъым, шэр къыптелъалъэу, зауэм ущыхэтым. КъищынэмыщIауэ, мыбдеж щысщ бзылъхугъи пащтыхь пщIантIэм къулыкъу щызыщIэ офицерхэри. Пэж дыдэу, уздеплъым пфIэгуэныхь мэхъу ар, – зоIущащэ офицерхэр.
Ауэрэ Iуэху нэхъыщхьэр къос: Барятынскэр къотэдж, бжьэр къещтэри, Козловскэм зыгуэрхэр жреIэ. Абы и псалъэр щиухым, Козловскэм макъ лъэщкIэ къыщIедзэ:
– Зиусхьэнышхуэм и унафэкIэ, нтIа-а, зи уз кIуэдын офицерхэ, сэ сожьэж, сыфхокIыж, – жеIэ абы. – Ауэ сыт щыгъуи, нтIа-а, сывигъусэу вбжы… НтIа-а, фэ, фызэрыщыгъуазэщи, зы жыгыр мэз псо ирикъуркъым. Абы къыхэкIыу, нтIа-а, сэ дзэ къулыкъум къыщысхьа дамыгъэ лъапIэхэри, – ар зоплъыж, – ди пащтыхьышхуэм жумарту сызэрыщIигъэна лъапIэныгъэ псори, нтIа-а, къыс- 77 Прозэ хуигъэфэща пщIэ инри, нтIа-а, къанэ щымыIэу, псори, псори… – мыбдеж и макъыр къокIэзыз, – нтIа-а, псори зи фIыщIэр фэращ, си ныбжьэгъу лъапIэхэ! – щыжиIэм, и нэгу зэлъар нэхъ Iеижу зэхоушкIумпIэ. Къогумахэри, и нэпсхэр къытрекIутэ. – НтIа-а, сигуми си псэми къыбгъэдэкIыу фIыщIэшхуэ фхузощI… Козловскэр Iэнэм къыбгъэдокIуэтри, адэкIэ жиIэнум хупымыщэжу, къыбгъэдыхьэ офицерхэм IэплIэ яхуещI. Псори къогумащIэ. Воронцовэ гуащэми и IэлъэщI кIапэр и напэм IуепIэ. Джыназ Семён Михайлович, и жьэр Iушэ хъуауэ, и нэхэр егъэупIэрапIэ. Офицер куэдми я нэпс къокIуэ. Бутлери, Козловскэр щIагъуэу ицIыхуу щымытами, и нэпсыр къыфIыщIож. А илъэгъуа псори икъукIэ игу ирихьат абы.
ИтIанэ Барятынскэм щхьэкIэ хъуэхъуэн щIадзэ. Воронцоври, адрей офицерхэри, сэлэтхэри Iыхьэншэ ящIыркъым. ХьэщIэхэм я шэджагъуашхэр яух. Псори чэф жаныфIт, ирафамрэ ялъэгъуамрэ зэрихьэрт.
Дунейр хъарзынэкIейт: дыгъэ къепсырт, мамырт, жьыбгъэр къогуэпэкIырт. ПщафIэхэм я мафIэр дэнэ лъэныкъуэкIи къыщыпIэнкIырт, уэрэд макъхэр къыщыIурт. Псоми я махуэшхуэ хуэдэт. НасыпыфIафэ тетрэ гукъыдэжышхуэм зэрихьэу, Бутлер Полторацкэм и деж макIуэ. Мыбы щызэхуэса офицерхэм куэзыр джэгуну загъэхьэзыракIэт. Адъютантым Iэнэм тумэнипщI трелъхьэ. Бутлер тIэунейрэ къыщIэкIащ шэтырым, гъуэншэдж жыпым илъ и ахъшалъэр быдэу икъузу; ар шэми шхуми исырт: джэгунуи и нэ къикIырт икIи тегушхуэртэкъым. ИкIэм-икIэжым зыхуэшыIэжыркъым – афIэкIа куэзыр мыджэгуну езым зритыжа псалъэми и къуэшхэр къызэригъэгугъами йопцIыж.
плъыжьыбзэ дэкIатэкъым, хъуарэ пщIэнтIэпсыр ирикъуэкIыу, мелымкIи зиуцIэпIыжауэ, и IитIри зыщIигъэкъуауэ стIолым къыщыпэрынам – щIыхуэ къытехуахэр ибжу, итхыу арат. Абы апхуэдизкIэ куэд иригъэхьэхуати, къытехуар зыхуэдизыр зэхилъхьэжын шынэрт. Арыншауи ищIэрт: и чэзур къэсыным пэмыплъэу, япэ зригъэщу, къаIихыфыну улахуэри, и шы уасэри зэхилъхьэжми, адъютант мыцIыхум абы иригъэхьэхуауэ къыкIэщIитхам хуэдиз хъунутэкъым. Ирауд бэнэнкIэ зигъэнщIыркъым, жыхуаIэу, ар адэкIи джэгунут, ауэ зи нэщхъыр зэхэукIа адъютантым, куэзырхэр егъэтIылъри, езым и IэкIэ мелкIэ итха бжыгъэ къеххэр Бутлер кърегъэлъагъу. Бутлер къэукIытауэ мэлъаIуэ къыхуагъэгъуну, икIи иригъэхьэхуауэ
хъуар иджыпсту зэрыхуэмытынур жеIэ, ауэ псалъэ быдэ ет ахъшэр унэм къызэрыригъэхынумкIэ. Ар щыжиIэм, абы гу лъитащ псоми яфIэгуэныхь зэрыхъуам, икIи ахэр зыри, уеблэмэ езы Полторацкэ дыдэри, абы и нэгум хуиту къызэримыплъэфым. Ар абы и иужьрей пщыхьэщхьэт. «Сыджэгун хуеякъым, сезыгъэблэгъа Воронцовхэ я деж сыкIуамэ, псори дэгъуэу зэфIэкIатэкъэ», – егупсысырт ар. Иджы къыщыщIар, мыдэгъуэр щыгъэтауэ, узижагъуэм и махуэт. И Iуэхур шыпхэ хъуат. И ныбжьэгъухэми и цIыхугъэхэми сэлам ярехыжри, ар йожьэж. Къызэрысыжуи мэгъуэлъыж. Ахъшэ куэд езыгъэхьэхуахэм Сыхьэти Бутлер, 78 Прозэ
зэрахабзэу, къэмыушу сыхьэт пщыкIуийкIэ мэжей. Марье Дмитриевнэ занщIэу къыгурыIуащ абы ахъшэшхуэ зэрыригъэхьэхуар: япэрауэ, къэзышэжа къэзакъым «шей уасэу» иритын сом ныкъуэ щхьэкIэ къелъэIуат, къимыдэкIэ, езыри нэщхъейт, дахэ-дахэуи жэуап къыуитыжыртэкъым. Фызым Иван Матвеевич зридзауэ третхъуэ: «Щхьэ бутIыпща? Щхьэ укIэлъымыплъарэ?» жиIэу.
ЕтIуанэ махуэм Бутлер къоуш сыхьэт пщыкIутIхэм деж. КъыщыщIам щегупсысыжам, аргуэру жеижу псори зыщигъэгъупщэну и щхьэм къихьат. Ауэ ар хэкIыпIэтэкъым. Зыгуэр щIэн хуейт, иригъэхьэхуа сом щиплIымрэ тумэниблымрэ ипшыныжын папщIэ. ИкIи ищIэращ: мэтIысри и къуэшым хуетх. ЗэрыщыуамкIи зыкъеумысыж, дяпэкIэ апхуэдэ делагъэ имыщIэжынуи къегъэгугъэ. Иужь дыдэу сом щитху къыхуригъэхьыну йолъэIу. ТIуми ди зэхуэдэ Iыхьэ хэлъу къытхуэна щхьэлым щыщу сэ къыслъысынум пэдгъэкIуэжынщ, жи. ЕтIуанэ письмор хуетх я благъэ цIыхубз къузгъун бзаджэм. «МыпхуэдизкIэ арэзы сыхъунущ», жыхуэпIэр щIыгъуауэ уэстыжынщ, жи, сом щитху къысхуегъэхьи. ИтIанэ лъэIуакIуэ макIуэ Иван Матвеевич деж. Шэч къытрихьэртэкъым е абы, е Марье Дмитриевнэ ахъшэ зэраIэм. – ЗыкIи къызэмыхьэлъэкIыу уэстынт, – жи Иван Матвеевич, – иджыпстуупцIэ уэстынт, Машкэ идэнукъым армыхъумэ. ЦIыхубзхэр, пщIэркъэ, зикI тегъэлIыкI, ер зи унэм имыхьэнхэр хьэтырыншэхэщ. Ауэ, Iэмал имыIэу, хэкIыпIэ гуэр къэгъуэтын хуейщ. Мыхъур щыхъуж ди сатуущI шейтIаныфэм къытхуимыщIэнIауэ пIэрэ? АрщхьэкIэ фадэрэ ерыскъыкIэ сату зыщIу дзэхэм къадэзыкIухь «шейтIаныфэ Iейм» (маркитантым) щIыхуэ къыузэримытынур хьэкът. Арати, гузэвэгъуэм къезыгъэлыну Бутлер къыхуэнэжыр и къуэшымрэ и благъэ бзылъхугъэ къузгъунымрэт. И мурадхэр Шэшэным къыщемыхъулIауэ, Хьэжмурат Тифлис егъэзэж. Махуэ къэс жыхуаIэу, Воронцовым деж лъэIуакIуэ макIуэ, икIи щыIуагъащIэхэм деж пыIэщхьэрыхкIэ зэрелъэIуращ: бгырыс гъэрхэмкIэ си бынунагъуэр къысхуэфхъуэж, арыншамэ, зэрыжысIащи, си Iэ-си лъэ пхащи, сызэригугъам хуэдэу, Щамил кIэ етынымкIэ сэбэп сыфхуэхъуфынукъым. Воронцовым ар зыгуэрхэмкIэ къигъэгугъэ хуэдэу зещI, ауэ Iуэхур ерэхъурэ хъуным фIэкIыркъым. ИтIанэ жиIэращ: «Мыгувэу Тифлис къэкIуэнущ генерал Аргутинскэр, абы депсэлъэнщи, зыгуэр тщIэнщ».
Хьэжмурат къыхуэнэжрати, нэгъуэщI лъэIукIэ Воронцовым зыхуегъазэ: Кавказ щIыбым щыIэ Нухь къалэ цIыкIум тIэкIурэ щыпсэуну хуит къищIыну. Абы къилъытэрт и унагъуэм теухуауэ Щамилрэ цIыхухэм запищIэнымкIи ар сэбэп къыхуэхъуну. КъимыдэкIэ, Нухь муслъымэн къалэщи, нэмэз зыщищIын, тхьэ щелъэIун мэжджыт щигъуэтынущ.
зэгурыIуэнымкIи, къыхуэпэж езымрэ 79 80
Прозэ
Воронцовым абы теухуауэ письмо Бытырбыху етх. ИкIи, езым и щхьэ унафэ нэхъ хэмылъу, Хьэжмурат и лъэIур хуещIэ: Нухь Iэпхъуэну хуит ещI. Воронцовми, Бытырбыху дэс унафэщIхэми, Хьэжмурат и Iуэхум щыгъуазэ урысхэми я нэхъыбапIэм къазэрыщыхъумкIэ, Кавказ зауэм абы фIыкIэ зыкъыдигъэзэну угугъэ хъунут, е ар къэхъугъэ гъэщIэгъуэн къудейуэ къэнэжынри хэлът; Хьэжмурат дежкIэ, псом хуэмыдэу иужьрей зэманым ар зыIуува IэнатIэ хьэлъэм тепщIыхьмэ, а псори абы и гъащIэм къыщыхъуа зэхъуэкIыныгъэ бзаджэт. Зы лъэныкъуэкIэ, абы бгылъэ щIыпIэхэр къыщIибгынар псэууэ зыкъригъэлын папщIэт, етIуанэ лъэныкъуэр – ар Щамил теплъэ зэрымыхъурат. ИкIи, сыт хуэдиз гугъуехь пымыщIами, къыщIэпхъуэу къызэрежьэжамкIэ ар зыкъомкIэ и мурадым лъэIэсат. Япэ зэманхэм ар щыгуфIыкIат и ехъулIэныгъэм икIи, пцIы хэмылъу, егупсысырт Щамил зэрытеуэну щIыкIэм. АрщхьэкIэ, узэрыгугъэу хъумэ, Iуэху щыIэт, жи. Зэригугъам хуэмыдэу, и бынунагъуэр гъэрыпIэм къишыжыным гугъуехь Iэджэ пыщIауэ къыщIэкIащ. Щамил плъыру игъэувахэр мэскъал хуэдизкIэ гъэрхэм теплъэкъукIыртэкъым – дыщэр зэрамыхъумэу яхъумэрт. Езы Щамилщи, мурад бзаджэ ищIат: цIыхубзхэр къуажэхэм тегуэшэн, и къуэр е укIын, е и нэхэр ищIын.
Иджы Хьэжмурат Нухь щIэIэпхъуэрат: Дагъыстаным щиIэ и дэIэпыкъуэгъухэр къигъэсэбэпкIэрэ, бзаджагъэкIэ е къарукIэ и унагъуэр Щамил къыIэщIэтхъыжын. Иужь дыдэу Нухь къэкIуа тIасхъэщIэхым къызэрыжриIамкIэ, пэжыгъэкIэ къыбгъэдэт авар гуэрхэм загъэхьэзыр Хьэжмурат и бынунагъуэр къадыгъужу урысхэм я деж къашэну, ауэ тегушхуэу а Iуэхум зезыпщытыну щыIэр мащIэщ, атIэми, Ведено абы шынагъуэшхуэ щыпыщIащи, я мурадым щыпыхьэнухэр унагъуэр Ведено къыдашу нэгъуэщI щIыпIэ щагъэIэпхъуэм дежщ. Гъуэгум щатеуэхэу, гъэрхэр хуит къащIыжыну я гугъэщ. Хьэжмурат и ныбжьэгъухэм яхуиIуэхуащ я хьэкъ къызэрызытримынэнур, и унагъуэр хуит къэзыщIыжым сом минищ зэрыритынур.
Пэшитху хъууэ абы Нухь къыщыхуагъуэта унэр мэжджытми хъаным и уардэунэми пэжыжьэтэкъым. Хьэжмурат и гъусэу а унэм щыпсэурт къыкIэлъыплъыну кърапха офицерхэри, и шыщхьэхъумэхэри, тэрмэшри. Хьэжмурат Iуэхууи гупсысапIэуи иIэр зыпэплъэ тIасхъэщIэххэм яхуэзэнымрэ, хуит къызэращIам ипкъ иткIэ, езым Нухь и Iэшэлъашэхэм шууэ тIэкIу къыщикIухьынымрэт.
Апрелым и 8-м, Хьэжмурат тIэкIу зиплъыхьыну здыдэкIам, Тифлис къикIа къулыкъущIэ гуэр къыхуэкIуауэ кърохьэлIэж. Абы сыт хуэдэ хъыбарыщIэ къыхуихьами зригъэщIэну и нэ къикI пэтми, Хьэжмурат япэщIыкIэ езым и пэшымкIэ мэкIуэж – шэджагъуэ нэмэзыр ищIын хуейт. Нэмэзлыкъым къытекIыжа нэужь, хьэщIэщ пэлъытэу къигъэсэбэп пэшымкIэ щIыхьащ. Тифлис къикIа къулыкъущIэр зы ныбэф цIыкIу гуэрт. И унэцIэр Кирилловт. Абы Хьэжмурат къыжреIэ Воронцовым зэрыриджэжыр. Абы и щхьэусыгъуэри мырат: мы мазэм и 12-м ар Тифлис нэмысу хъунукъым, генерал Аргутинскэм хуэзэн папщIэ. Прозэ
– Хъунщ, – губжь щIэту жиIащ Хьэжмурат. Кирилловыр абы игу ирихьатэкъым.
– Ахъшэр къыздэпша?
– Къыздэсшащ, – жи Кирилловым.
– ТхьэмахуитIрэ… мыпхуэдизымрэ – жери, IэпхъуамбипщIыр хуегъэпIий, аргуэру IэпхъуамбиплIыр ирегъэлъагъу, – хуэзэр къащтэ.
– Иджыпсту уэстынщ, – жери къулыкъущIэм хъуржыным кърех ахъшалъэр. – Дунейм, сыт мыбы ахъшэкIэ ищIэнур? – урысыбзэкIэ мэгъумэтIымэ Кирилловыр, Хьэжмурат урысыбзэ къыгурымыIуэ и гугъэу, арщхьэкIэ Хьэжмурат псори къыгурыIуати, нэщхъыцэу еплът Кирилловым.
Ахъшэр къыщигъэхьэзырым, Кирилловым и мурадащ Хьэжмурат псэлъэгъу къищIыну. Тифлис кIуэжа нэужь, Воронцовым жриIэжыну гуэрхэр къыпихыну арати, тэрмэшыр къигъэсэбэпкIэрэ, йоупщI: «Ущызэшыркъэ мыбы?» Хьэжмурат ней-нейуэ хуоплъэкI цIыхуфэ щIагъуэ зримыплъ, къызэрыгуэкIыу хуэпа, Iэщи зыкIэрымылъ мо къэбыкI цIыкIум. КъызэреупщIам и жэуапи иритыжакъым. Тэрмэшыр аргуэру къыщеупщIым: – Сепсэлъэну си нэ къызэримыкIыр гурыгъаIуэ абы. Ахъшэр къызрырети, си натIэ ирырекI.
Ар жиIэри, къратыну ахъшэр ибжыну Хьэжмурат стIолым пэрытIысхьащ.
Кирилловым дыщэ ахъшэхэр къыдех, пщIырыпщIурэ Iыхьэ цIыкIуибл зэтрелъхьэ (Хьэжмурат махуэм хуэзэу дыщитху къратырт), ахэр зейм хуегъэкIуатэ. Хьэжмурат ахъшэр и цей Iэгъуапэм ирекуэ, къотэджыжри, апхуэдэ зыми игу къэмыкIауэ, къулыкъущIэм и щхьэфэхум хутоуIуэ. Чэнджэщэгъу къулыкъур зыгъэзащIэ лIы цIыкIум уафэм сабэ дрипхъейрэ тау-тач жригъэIэу къыщолъэт, тэрмэшым унафэ хуещI: «ЖеIэт абы апхуэдэу сигъэпуд зэрымыхъунур, сыту жыпIэмэ, фащэр сщымыгъми, сэ сыполковникщ». Абы и псалъэхэм щыхьэт техъуащ приставри. Ауэ Хьэжмурат, абы зэрыщыгъуазэр къигъэлъагъуэу, и щхьэр ещIри, щIокIыж.
– Сыт къыпыпхын абы? – жи приставым. – КъамэкIэ къопыджынщи, укъэсыжащ. А шейтIан бынхэм уагурыIуэнукъым. Солъагъу мыр цIыху сурэтым икIыу зэрыщIидзар.
Пшапэр зэрызэхэуарауэ, я нэхэм фIэкIа къыщIэмыщу, зи нэкIухэр бащлъыкъкIэ щIэхъума тIасхъэщIэхитI бгым къохри къокIуэ. Приставым ахэр щIешэ Хьэжмурат и хьэщIэщым. АитIум я зыр, мис а нэхъ лышхуэ зытелъ лIы фIыцIэр, сонэхэмрэ къумыкъухэмрэ «тавлин»-кIэ зэджэ авархэм ящыщт, адрейр лIыжь гъур гуэрт. Хъыбар гуфIэгъуэтэкъым абыхэм Хьэжмурат къыхуахьар: и унагъуэр къезыгъэлыну пылъа и ныбжьэгъухэр къикIуэтыжат, Хьэжмурат дэIэпыкъун мурад зыщIхэр укIыкIейуэ иукIыну жызыIэ Щамил щышынэжри. ТIасхъэщIэххэм къыхуаIуэтам и щхьэр къыфIихарэ хэплъэгъуэшхуэм хэхуауэ куэдрэ щысащ Хьэжмурат, и Iэхэр и лъакъуитI зэтедзам тегъэщIауэ. Псалъэ хужыIэжыртэкъым. Хьэжмурат къыщIикIуэтын иджы зэгупсысри гупсысэрт, 6 Заказ №46 81 Прозэ
зэрыщымыIэжырт. Абы ищIэрт унафэ пыухыкIа гуэр имыщIу зэрымыхъунур. Хьэжмурат и щхьэр къеIэт. Дыщэ ахъшитI кърех, тIасхъэщIэххэм зырызу яретри, ерагъыу жеIэ:
– ФыкIуэж. – Жэуапу тхьынур сыт?
– Жэуапыр зыщIэр Алыхьырщ. Феуэ, фежьэж.
ТIасхъэщIэххэр къотэджыжри я гъуэгу тохьэж. Хьэжмурат алэрыбгъум зэрытесщ. Ар гупсысэу куэдрэ щысащ апхуэдэу.
«Сыт сщIэнур? ЖиIэр си фIэщ сщIыуэ, Щамил деж згъэзэжыну? Ар бажэщ – сыкъигъэпцIэнущ. СыкъимыгъэпцIэнуи сощIри, а пцIыупс сырыхум и IэмыщIэ зиплъхьэ хъунукъым. ЩIэмыхъунуращ: урысхэм зесту абыхэм я деж сыщыIауэ, абы и фIэщ сызэрыхъужын щыIэкъым», – егупсысырт Хьэжмурат.
Зэрыхъуар имыщIэу, игу къокIыж тавлинхэм я шыпсэ гуэр. Ар зытеухуар къуршыбгъэт. Бгъэр цIыхухэм къаубыдри, абыхэм я деж зыкъомрэ щопсэу. ИтIанэ и къуршым мэлъэтэж, къызыхэкIауэ щытахэм яхохьэж. Яхыхьэжар Iуэхут? Зэрахыхьэжар лъахъэ илъут, а лъахъэми уэзджынэ кIэрыщIат. Бгъэхэм ар зыхагъэхьэжын ядэркъым: «Лъэтэж, – къыжраIэ, – дыжьын уэзджынэ къыпкIэрызыщIахэм я деж. Дэ уэзджыни лъахъи диIэкъым». И лъахэр игу пыкIыртэкъыми, бгъэр къонэж. АрщхьэкIэ адрей бгъэхэм Iумпэм къащIри зыхамыгъэхьэжу зэхауIухь.
«Аращ сэри къысщыщIынур – сызэхауIухьынущ», – йогупсыс «Мыбы сыкъэнэн-тIэ? Кавказыр иубыдынымкIэ урыс пащтыхьым сыдэIэпыкъуу, абыкIэ пщIэрэ щIыхьрэ къэсхьын? ЦIэ лъапIэхэр зыфIезгъэщын? Бей зысщIын?»
«Ахэр псори къохъулIэн Iуэхущ», – хужеIэж и щхьэ, Воронцов джыназыжьым зэрыхуэзари зыщIигъэдэIуа псалъэ дыгъэлхэри игу къигъэкIыжурэ.
«Ауэ, сыт сщIэнуми, иджыпстущ щысщIэн хуейр, армыхъумэ мобы си бынунагъуэм кIэ иритынщи…»
Жэщ псом нэрэ напIэрэ зэхуихьакъым Хьэжмурат – гупсысэу шыгъушыпсыпIэм хэлъащ. Жэщыбгым ирихьэлIэу хьэзыр хъуащ абы и унафэр: щIэпхъуэжауэ урысхэм яIэщIэкIын, бгым ихьэжын, пэжыгъэкIэ къыбгъэдэт авархэр гъусэ къэщIауэ, Ведено теуэн, лIэнми лIыгъэ хэлъщ, жи, е лIэн, е унагъуэр хуит къэщIыжын. Абы зэкIэ унафэ зытримыщIыхьарат: унагъуэр къыIэрыхьэжмэ, урысхэм я деж къигъэзэжыну, хьэмэрэ Хъунзахъ кIуэжу Щамил езэуэным щIидзэну? «Ар Алыхьым зэриухауэ хъунщ», – жи игукIэ. Ауэ
иджыпсту нэхъыщхьэр урысхэм япэIэщIэ зыщIауэ бгым ихьэжынырт. Асыхьэтуи и ужь ихьащ и мурадыр гъэзэщIэным: и къэптал фIыцIэ хуабэр щхьэнтэ щIагъым къыщIехри, и гъусэхэр зыщIэлъымкIэ егъазэ. Абыхэм я пэшыр сенэм адэкIэт. Сенэбжэр 82
Хьэжмурат. Прозэ
зэрыIуихыу, мазэгъуэ жэщ щIыIэтыIэм и хьэуа къабзэ щIыIэбжьыр къыжьэхоуэ, къуалэбзу макъыр и тхьэкIумэм къоIуэ.
Сенэм зэпрокIри, мохэр зыщIэлъ пэшым и бжэр Iуех. Абы уэздыгъэ щыблэртэкъым – щхьэгъубжэм къытепсэ мазэщIэм пэшыр къигъэнэхурт. СтIолри шэнтхэри лъэныкъуэкIэ егъэкIуэтэкIат. Унэ лъэгу хуитым илъ алэрыбгъухэм телъу, я щIакIуэхэр ятеубгъуауэ щIалиплIри жейрт. Хьэнэфий пщIантIэм щыжейрт – шыхэм нэхъ япэгъунэгъуу.
Бжэ кIыргъ макъыр щызэхихым, Гъэмзалэ къызэщыуати, къызэфIотIысхьэ, ауэ къыщIыхьар зэры-Хьэжмуратыр щилъагъум, зегъэукIурииж. Абы къыбгъэдэлъ Елдар, Хьэжмурат къызэрыIуплъэу, къыщолъэт, къыхуащIыну унафэм пэплъэурэ, къэпталыр зыщетIагъэ. Къурбэнрэ Хъан-Магъомэрэ къэушатэкъым. Хьэжмурат и стIолым щытрилъхьэм, Iэуэлъауэшхуэ къоIу – дунейр зыкъутэр щыгъын щIэбзэмрэ тебзэмрэ яку дэда дыщэхэрат.
къэпталыр – Мыхэри дэдэ, – жиIащ Хьэжмурат, нобэ кърата дыщэхэр Елдар иритурэ.
Къыхуашияр къеIызыха Елдар нэхум хохьэ, къамэщIэлъысэр Гъэмзали кърехри къыщIетIэпIыкI. къызэфIэтIысхьащи, и лъакъуитIыр зэтедзауэ щысщ.
къэптал щIэбзэр – Уэ пщIэнуращ, Гъэмзалэ: щIалэхэм яжеIэ я Iэщэхэм кIэлъыплъыну, хьэзыру яIыгъын хуэдэу. Нэху дыкъекIмэ, гъуэгуанэ кIыхь дытехьэнущ, – жи Хьэжмурат.
– Гын диIэщ, шэхэр ди гъунэжщ. Псори дгъэхьэзырынщ, – жэуап къита нэужь, Гъэмзалэ гурыму зыгуэрхэр жеIэ. Гъэмзалэ къыгурыIуат Iэщэхэр яузэдын, ахэр хьэзыру яIыгъын хуейуэ Хьэжмурат унафэ щIищIар. КIуэтэху нэхъри езыр зэщIиубыдэу абы зы хъуэпсапIэ мыухыж иIэт: мы урысыхьэхэр нэхъыбэу зэтеупщIэтэн, зэтеукIэн, итIанэ къуршым ихьэжын. Иджы абы илъагъурт ар дыдэм Хьэжмурати зэрыхуейр, икIи абыкIэ арэзыт.
Хьэжмурат щIэкIыжа нэужь, Гъэмзалэ и ныбжьэгъухэр къигъэушащи, плIыми ящIэн ягъуэт: Iэщэхэм кIэлъоплъ, фащэхэми – аращ.
Нэхулъэ къищIыным и пэ къихуэу, Хьэжмурат аргуэру сенэм тохьэри, андез зэрищтэн псы къригъэхъуэну щIедзэ. Дыгъуэпшыхь нэхърэ нэхъ иныжу, сенэм деж щызэхыбох къуалэбзухэм къраш макъамэ дахэр. ЩIалэхэм я пэшым къыщIэIукIырт гъущI зэраудэкIхэм, къамэ, сэшхуэ ялъхэм я макъыр. Псыр къизыгъэхъуа Хьэжмурат и пэшыбжэм щыбгъэдыхьэжым, мо зэхиха макъхэм нэмыщI, и тхьэкIумэм къоIуэ Хьэнэфий и макъ псыгъуэ дахэр. Абы жиIэ уэрэдыр мызэ-мытIэу Хьэжмурат зэхихат. Ар къэувыIауэ щытщ, уэрэдым йодаIуэри.
Уэрэдыр зытеухуарат: шууей Хьэмзэт, и ныбжьэгъу ахъырзэманхэр щIыгъуу, урысхэм ятеуэри, шы пщIэгъуалэ табын кърихужьащ. Тэрч псым зэприхуауэ здэжэм, мэзым хуэдэу Iуву дзэшхуэ зи гъусэ урыс джыназыр къыкIэлъопхъэр. Мобыхэм къалъэщIохьэ. Къаувыхь. АдэкIэ жиIэрат уэрэдым: Хьэмзэт шыхэр фIегъэж, 83 Прозэ
и гъусэхэмрэ езымрэ лъыпсым щIигъэна шыхэм я къуагъым къуотIысхьэри, урысхэм яхэуэу щIадзэ. Езэуахэщ, я Iэщэхэм шэ илъыху, я къамэхэр яхуэгъэбзэху, лъы ткIуэпс къащIэмынэжыху. И псэр хэкIыным и пэ къихуэу, Хьэмзэт къелъагъу уэгум ит бзухэр, икIи абыхэм йогуо: «Уэгур зи гъуэгу бзу цIыкIухэ, ди унэхэмкIэ фылъати, ди шыпхъухэм, ди анэхэм, ди пщащэ хужьхэм тхуажефIэ къэзэуат зауэм дызэрыхэкIуэдар. ТхуажефIэ мащэ зымыгъуэтыну ди хьэдэхэр къупщхьэхэр къаплъэу, дыгъужь нэпсейхэм зэрашхыжынур, къуаргъ фIыцIэжьхэм ди нэхэр къызэрырауIукIынур».
А псалъэхэмкIэ иухырт уэрэдыр. ГущIэр къизыIуэнтIыкI псалъэ гуауэхэмкIэ уэрэдыр зэриухыу, Хъан-Магъомэ, гукъыдэж зыхэлъ макъкIэ къыхокIиикI: «ЛаIиллахьэ Iилаллэхь», – жери. ИтIанэ псори зэщIощымэ. Иджы аргуэру зэхэпхыр къуалэбзухэм я уэрэд хадэмкIэ къиIукIымрэ, абыхэм ядежьу щIыкIэу, мывэупцIэхэм дадзэ Iэщэхэм я фий макъ пхъашэхэмрэщ.
Хьэжмурат апхуэдизкIэ хэгупсысыхьати, гу лъитэртэкъым иIыгъ кхъуэщыныр игъэлъэныкъуэбауэ псыр къызэрижым. И щхьэр игъэкIэрахъуэурэ, ар и пэшым щIыхьэжащ.
Пщэдджыжь нэмэзыр зэфIигъэкIа нэужь, и Iэщэ-фащэр зэпиплъыхьщ, пIэкум итIысхьэжри гупсысэу щIидзащ. НэгъуэщI ищIэн иIэжтэкъым. БыдапIэм удэкIын щхьэкIэ, приставым хуит зыкъебгъэщIын хуейт. АрщхьэкIэ дунейр иджыри кIыфIщ,
приставыр къэтэджагъэнкъым.
Хьэнэфий и уэрэдым Хьэжмурат игу къигъэкIыжащ нэгъуэщI зы уэрэд. Ар зыусар езым и анэрат. Зытеухуари пэж дыдэу къэхъуа Iуэхут. Ар щызэхалъхьам Хьэжмурат къалъхуа къудейт, ауэ и анэм жиIэу зэхихыурэ игу къинат.
Мыпхуэдэт а уэрэдыр: «Щам гъущIым къыхэщIыкIа уи къамэ жаныр си бгъафэ хужьым къыщыхэпхуэм, си дыгъэ шыру си щIалэ цIыкIур абдеж кIэрызокъузэ, ар си лъы пщтырымкIэ согъэпскIри, си уIэгъэр, удз хущхъуэншэу, мэкIыж. Сэ ажалым сыщыщтакъым, си щIалэ цIыкIуурэ шууейри щышынэнукъым лIэныгъэм».
А уэрэдым хэт псалъэхэр зыхуэгъэзар Хьэжмурат и адэрат, икIи къиIуатэ гупсысэр Хьэжмурати ехьэлIат: ар къалъхуагъащIэ дыдэу хъан гуащэми къелъху етIуанэ и къуэр, Уммэ-Хъан цIыкIур; гуащэм Хьэжмурат и анэр иреджэри и сабий етIуанэри быдзышэкIэ хуипIыну унафэ къыхуещI. Гуащэм и къуэ нэхъыжь Iэбунунцали зыпIар ПатIимэтт. Ауэ иджы ПатIимэт идэркъым хъан гуащэм и хьэтыр илъагъун. Хьэжмурат и адэри Iуэхум къыхохьэ: сыт хуэдизрэ емылъэIуами, и фызым дахэкIэ щыхэмызагъэм, мор къогубжь, къамэр кърепхъуэтри и фызым йоуэ, икIи иукIынуи къыщIэкIынт, Iэжьэгъухэр мыхъуамэ. Фызым сыт ищIэнт? ФIэфI-фIэмыфIми, хъан сабий етIуанэри ипIын хуейуэ къыхудокI. А Iуэхум анэм уэрэд хузэхелъхьэж иужькIэ.
Хьэжмурат игу къэкIыжащ и анэр, и нэгу къыщIыхьэжащ щысабияр: анэм и гупэ щигъэгъуэлъкIэ, а уэрэдым щIигъэдэIурт, езы цIыкIури елъэIурт къамэ лъэужьыр къызытена и джабэр 84 Прозэ къригъэлъагъуну. Ар псэууэ и пащхьэм къиту къыщыхъурт, ауэ иджы къызэригъэнам емыщхьу, и напэхэри зэмылъауэ, и щхьэцхэри мытхъуауэ, и дзэхэри Iумыхуауэ, атIэ цIыхубз щIалэу, дахэу, къарууфIэу, жыпIэнурамэ, Хьэжмурат илъэситху ныбжьым щитым, хьэлъэфI цIыкIу пэтми, чы матэшхуэм ису, и анэм и щIыб илъу, бгыхэр зэпиупщIурэ, адэшхуэм деж ихьу щыщытам хуэдэу.
Игу къокIыж зи нэкIур Iейуэ зэлъа, жьакIэ тхъуа тIэкIу зытет и адэшхуэри – абы дыжьыным хьэпшып дахэ куэд къыхищIыкIыу, и къуэрылъху цIыкIуми залымыгъэкIэ зэчыр жригъэIэу зэрыщытар. И нэгу къыщIыхьэжащ и анэм и кIэкъуащIэр иIыгъыу псыхьэ дэкIуэу зэрыщытари. Игу къэкIыжащ и напэм къебзей зи хабзэ я хьэ мэжэщIалIэр, псом хуэмыдэу и анэм жэм къыщиш, шэр щигъэпщт гуэщым анэм щIыгъуу щыкIуэкIэ къыщIихьэу щыта Iугъуэмэмрэ шхумэмрэ. Игу къэкIыжащ япэ дыдэу и щхьэр и анэм зэриупсар, блыным фIэдза гъуаплъэ тас зэщIэцIууэм къищ и щхьэ джафэ хъурей цIыкIур щилъагъужым, зыхуэмыIыгъыжу зэрыдыхьэшхыгъар.
Езыр щыцIыкIуам щегупсысыжым, игу къокIыж и псэм пищI и къуэ Юсуф. Абы и щхьэр япэ дыдэ зыупсар езырат. Иджы а Юсуфым щIалэ екIу къищIыкIащ. Ар абы и нэгу зэрыщIэтыр иужь дыдэу зэрилъагъужам хуэдабзэут. Ар къыщыхъуар езыр Цельмес къыщыдэшэсыкIа махуэрат. И къуэм шыр къришалIэри, сыбдэкIуэтэнщ, ди адэ, жери къэуват. Ар Iэщэ-фащэкIэ зэгъэпэщат, и шыр хьэзырыххэу и Iэдэжт. ЩIалэ нэкIуплъ екIур, бгы псыгъуэрэ щхьэпэлъагэ хъужауэ (и адэм нэхърэ нэхъ щхьэпэлъагэт ар), нэ фыгъуэ зытрамыгъаплъэм хуэдэт. Зи псэугъуэ, зи насып къэкIуэгъуэ дахэт Юсуф. Зэрыхахуэр и теплъэмкIи къапщIэрт: плIабгъуэт, Iэ кIыхьт, псынщIэт, и IэбэкIэмкIэ и адэр игъэгуфIэ зэпытт. Хьэжмурат, абы еплъ пэтми, зыщигъэнщIыртэкъым.
– Хьэуэ, тIасэ, къанэ уэ. ПыIэ зыщхьэрыгъ нэхъыжьу уэращ иджы унэм къинэр. Уи анэми уи анэшхуэми яхуэсакъ, – жриIат и къуэм.
Хьэжмурат игу къэкIыжат, адэм и псалъэхэм ягъэгушхуарэ лIыфэ дыдэ къытеуауэ, щIалэр укIытэу плъыжь къызэрыхъуауэ щытар. И псалъэхэр-щэ?!.. «Укъыхэмыщт, ди адэ, си псэр пыту, ди анэми ди анэшхуэми зэраныгъэ къекIынкъым», – жиIат абы.
Дауэ хъуми, Юсуф мэшэсри, псым нэс къыдокIуатэ и адэм. Абдеж сэлам щызэрахыж. Абы лъандэрэ Хьэжмурат яIуплъэжакъым и щхьэгъусэми, и анэми, и къуэми.
Мис апхуэдэкъуэрат Щамил зи нитIыр ирищIыну жыхуиIэр. И щхьэгъусэмрэ и анэмрэ къращIэнум егупсысыххэну хуейтэкъым ар.
А нэщхъеягъуэ къомым Хьэжмурат, апхуэдизкIэ и пIэм кърашати, афIэкIа щысыжыфынутэкъым. Къыщолъэт. ЕщIэкъуауэу бжэм бгъэдолъадэ. Ар Iуехри, Елдар къреджэ. Дыгъэр иджыри къыщIэкIа щIыкIэтэкъым, ауэ дунейр нэхутхьэху дахэ къэхъуат. Къуалэбзуми я уэрэдыр пачатэкъым.
– КIуэи приставым хъыбар егъащIэ сыдэкIыу къэскIухьыну гукъыдэж сызэриIэмкIэ. Шыхэми уанэхэр ятефлъхьэ, – жеIэ абы. 85 Прозэ I 86
А закъуэу къыхуэнар зэманым Бутлер теупIэ зауэ хуэIухуэщIэхэрт. А Iуэхум ар дихьэхырт къулыкъум щыпэрытым и мызакъуэу, абы къыщыдэхуэхэм дежи. Адыгэ фащэр щыгъыу, зигъэшууей бэлыхьу тIэунейрэ «щакIуэ» кIуат, Богдановичым щIыгъуу, ауэ тIэу кIуэгъуэми къаубыдаи къаукIаи щыIэтэкъым. Апхуэдэ лIыгъэ къакъуэкIыу, я псэм темышыныхьу «щакIуэ» зэрыкIуэфхэми Бутлер гухэхъуэ къритырт, абыхэм мыхьэнэ гуэр хилъагъуэрт. Ар иригушхуэрт зи хахуагъэкIэ цIэрыIуэ хъуа Богдановичым зэриныбжьэгъум.
ЩIыхуэ къытехуар ипшыныжат, ауэ зэрипшыныжар нэхъ щIыхуэшхуэжым щIигъэнауэт: ахъшэфI щIыгъуу иритыжыну гурыIуэри, журт гуэрым щIыхуэ къыIихауэ арат, нэгъуэщIу жыпIэмэ, щIыхуэр нэхъыбэж хъуат, ауэ щитыжын хуейр нэхъ иужькIэти, абыкIэ игу игъэфIырт. Зэрыхуа щытыкIэм емыгупсысмэ нэхъ къищтэрт.
Жьым тесу псым епыдж зэрыхъуам фадэри къыхыхьэжати, дунейр и тIэу пкIэгъуэт. Фадэр нэрыгъ хуэхъуати, махуэ къэс хэщIырт и пщIэми, и нэмысми. Марье Дмитриевнэ дежкIэ иджы ар Иосиф гъуэзэджэжтэкъым, атIэ фадэм зэщхьэщихуа, жиIэри ищIэри зымыщIэж офицер гурбияныжьт. Япэхэм щыгъуэ и ныбжьэгъум, и къулыкъущIэгъум и щхьэгъусэм дэгушыIэну фIэемыкIуу, фIэнапэншагъыу щытамэ, иджы, гурбияныгъи хэлъу, мобы ебгъэрыкIуэ хъуат. Ауэ, ар сыт хуэдизкIэ гъэщIэгъуэн къыщымыхъуами, Марье Дмитриевнэ къыжьэхэуэкIейр и махуэу абы къыжьэхэуэщ, къигъэукIытэри, къригъэкIуэтыжат.
Апрелым и кIэхэм деж быдапIэм гупыщIэ къагъакIуэ. АбыкIэ Барятынскэм и мурадырат: узытегушхуэнкIэ шынагъуэ Шэшэным и щIыналъэм зэпрыкIыфын къару къызэгъэпэщын. ЩIэуэ къэкIуахэм яхэтт Къэбэрдей полккIэ зэджэм щыщ ротитI. Кавказым щызекIуэ хабзэхэм тету, хьэщIагъэ ин кIэлъызэрахьэу а ротитIыр кърагъэблагъэ Куринскэм и бысыму зызыбжыж хъуа ротэхэм. Сэлэтхэм казармэхэм зыщIагуэшащ. Я Iуэхур къызэрыгуэкI пщыхьэщхьэшхэ къудейкIэ зэфIэкIакъым – аркъэри къыхыхьащ. Зэофицерэгъухэм зызэхагуэшауэ зэрогъэтхъэжхэр.
Ефэ-ешхэр уэрэдкIэ яух. Иван Матвеевич зимыщIэжу чэфщ. Ар къызэщIэплъэу плъыжь къэхъуа къудейкъым, атIэ хужь хъужри и фэр пыкIащ – гъуабжафэ къытеуащ. Шэнтым тесщи, шыбгым ис и гугъэжу, и сэшхуэр кърилъэфауэ, нэкъыфIэщI бийхэр зэтреупщIатэ. Зэми хъуанэцIанэрт, зэми ину дыхьэшхырт, зыгуэрхэм IэплIэ, ба щахуищIи щыIэт. Зэми фIыуэ илъагъу и уэрэдыр, «Щамил гъэ кIуахэм дунейр икъутэу щIидзат, трай-рай-рата-тай, гъэ кIуахэм, т…т.т…» – жыхуиIэр къришу, хетIэ-хесэ.
Бутлери мыбы щыIэт. А екIуэкI псори зэштегъэупIэ хъарзынэу къыщыхъурт абы, игурэ и псэкIэ фIэгуэныхьт Иван Матвеевич, ауэ ар къызэрыпхуэгъэувыIэн Iэмал щыIэтэкъым. Зэрычэфыр Прозэ
къызыгурыIуэжа Бутлер хуэм цIыкIуурэ мобыхэм къахокIыжри, кIуэжыну йожьэж.
Зи изыгъуэ мазэм и нэхум хэплъагъукIырт унэ хужь цIыкIухэри гъуэгум телъ мывэхэри. Дунейр апхуэдизкIэ къигъэнэхурти, нэхъ мывэ жьгъейхэри, хьэуазэ шхийри, шы вей нэгъуни хуиту плъагъурт. Унэм щыбгъэдыхьэжым, Бутлер шокъу жиIэу хуозэ къежьауэ къакIуэ Марье Дмитриевнэ. И щхьэм телъ щхьэфIэпхыкIым абы и дамэхэри щIихъумэрт. ХуищIэу зэ къызэригъэлъея лъандэрэ, Бутлер укIытэр къытекIуэрти, а бзылъхугъэм къыпикIухьырт. Иджы мо мазэ нэху дахэми зэрычэф жаныфIми къызэщIаIэтати, абы дуней гуфIэгъуэр иIэт Марье Дмитриевнэ зэрыхуэзам щхьэкIэ. Аргуэру тIэкIу зыкъыпригъэхын мурад ищIауэ: – ДэнэкIэ уежьа, бзылъхугъэ дахэ? – жи.
– Си лIыжьым лъагъунлъагъу сыхуокIуэ, – жери хьэрэмыгъэншэу модрейм жэуап къет. Къыпылъын мурад зиIэу къыкIэрыхъыжьауэ щыта Бутлер, фэрыщIагъ лъэпкъ хэмылъу, къыпригъэхауэ щытами, цIыхубзым и гуапэ хъуртэкъым иужьрей зэманхэм абы зыкъыщидзей зэрыхъуар.
– Ар нэхъ лъагъунлъагъути!.. Езыр къэкIуэжынщ.
– КъэмыкIуэжыфмэ-щэ?
– КъэмыкIуэжыфмэ, къахьыжынщ.
– Аракъэ сызыхуэмейр, – жеIэ Марье Дмитриевнэ. – СымыкIуэмэ, нэхъыфIу пIэрэ-тIэ?
– НэхъыфIщ. УмыкIуэ. Унэм дыгъэкIуэжи нэхъыфIщ.
Марье Дмитриевнэ егъэзэж, Бутлери къыбгъурытщ. Мазэр апхуэдизу нуру къоблэри, гъуэгубгъум тридзэ ныбжьхэм я щхьэм щхьэщыт нэхугъэр ядэкIуатэу къыпщохъу. Бутлер абы здеплъым, жриIэну хэтат ар иджыри игу зэрырихьыр, ауэ псалъэмакъыр къегъэжьа зэрыхъуну щIыкIэрат къыхуэмыщIэр. ЦIыхубзри пэплъэрт мобы къыжриIэнум. АрщхьэкIэ а зэрысабырхэм хуэдэурэ носыжхэр. Абдеж къалъагъу уэрамдэкIым къеуэкIа шухэр. Къэсхэмэ – офицеррэ абы и шыщхьэхъумэрэщ.
– Хэту пIэрэ, зи пIэм имызэгъэжу, жэщыбгым къэзыжыхьхэр? – къопсалъэ Марье Дмитриевнэ, гъуэгум текIуэтурэ.
Мазэр зи щIыбагъым къыдэтыр гъунэгъу дыдэ къэхъуа нэужьщ Марье Дмитриевнэ къыщицIыхуар. Ар офицер Каменевыр арат. Абырэ Иван Матвеевичрэ зэгуэр къулыкъу зэдащIат.
– Уэра ар, Пётр Николаевич? – зыхуегъазэ абы Марье Дмит-
– Сэр дыдэрщ, – жэуап къет мобы. – Бутлер, уэри дэнэ укъикIа? Сэлам гуапэ узох. Фымыжеижауэ… Марье Дмитриевнэ, къызжиIакъым жумыIэж, мы уи гъусэм щхьэкIэ Иван Матвеевич укъигъэлъэнщ! Дэнэ щыIэ ар езыр? – Зэхэпхыркъэ? – жери, Марье Дмитриевнэ макъамэ зэмылIэужьыгъуэхэр къыздиIукI лъэныкъуэмкIэ и Iэр ещI. – Я IутIыжщ.
– Фыфейхэра зыгъахъэр?
риевнэ. 87 Прозэ – Хьэуэ, Хасавюрт къикIри, хьэщIэ къахуэкIуащи – зэрогъэтхъэжхэр.
– Ар Iуэху хъарзынэщ. Сэри дэгъуэу сыкърихьэлIащ-тIэ. Иван Матвеевич зы дакъикъэкIэ сыхуейуэ арати…
– Сыт, Iуэху хууиIэу ара? – йоупщI Бутлер.
– Iуэху цIыкIу гуэрт.
– Iей? ФIы?
– Ар… узэреплъщ. ДэркIэ фIыщ, хэткIи щIагъуэкъым, – жери, Каменевыр мэдыхьэшх.
Абдежым лъэсхэри Каменеври Иван Матвеевич и унэм къокIуалIэ.
мыдэ.
– Чихирев! – Каменевыр йоджэ и гъусэ къэзакъым. – КъехулIэт Тэн щыщ къэзакъыр къабгъэдохьэ. Ар тэн къэзакъхэм я фащэкIэ хуэпат: шырыкъу лъапщэ кIыхь лъыгът, цей щыгът, уанэ къуапэм хъуржын зэпедзэкI къыкIэрыпхат. – Хъуржыным илъ цIыкIур мыдэ къащтэт, – жиIэурэ Каменевыр шым къопсых.
рылъ къэп.
Къэзакъри къопсых. Хъуржын зэпедзэкIым кърех зыгуэр зэКаменевым къэзакъым къэпыр къыIехри, и Iэр абы ирегъэлъадэ.
– Фымылъэгъуа фэзгъэлъагъун? Фыщымышынэну пIэрэ?.. – – Сыт сызыщышынэнур? – жеIэ Марье Дмитриевнэ.
– Мис мыбы, – жеIэри Каменевым къэпым къриха цIыхущхьэр мазэ нэхумкIэ кърегъэлъагъу. – КъэфцIыхужрэ?
Ар щхьэ упсат. И натIэкъэбыр нэ щIыIухэм къытехьэрт, и жьакIэ фIыцIэр тегъэщхьат, и пащIэри пыщыкIат, и нэ лъэныкъуэр къаплъэрт, адрейр ныкъуэуфIыцIт, щхьэ къупщхьэ джафэр зэхэупщIэтат, ауэ къутэпатэкъым, и пэр лъы пцIа фIыцIэм ириIат. И пщэм напэIэлъэщI лъы защIэ къешэкIат. Щхьэм сыт хуэдиз уIэгъэ темылъми, и Iупэ ущхъуэнтIахэр гуапагъэ фIэкIа нэгъуэщI зымыщIэ сабийм ейм ещхьт.
А псоми Iуплъа Марье Дмитриевнэ, и жьэр хузэщIэмыхыу, зигъазэри псынщIэу унэм щIыхьэжащ.
Бутлер и нэхэр къыхутехыжыртэкъым мо щхьэ шынагъуэм. Ар зи щхьэр, зэман тIэкIукIэ узэIэбэкIыжмэ, пщыхьэщхьэ зыбжанэкIэ псалъэмакъ гуапэхэр зыдригъэкIуэкIа, ныбжьэгъушхуэ къыхуэхъуа Хьэжмурат дыдэрат.
– Мыр дауэ? Хэт зыукIар? Дэнэ деж къыщыхъуар? – щIоупщIэ – ЩIэпхъуэжыну хэтати, къаубыдыжащ, – жери, Каменевым щхьэр къэзакъым иретыжри, Бутлер щIыгъуу унэм щIохьэ.
– ЛIыгъэшхуэ хэлъу и псэр итащ, – жи Каменевым.
– Дауэ, зо, а псор къызэрыхъуар? – Зэ фымыпIащIэ. Иван Матвеевич къэкIуэжмэ, псори гупсэхуу фхуэсIуэтэжынщ. СыкъыщIрагъэжьари аращ. БыдапIэхэм, къуажэхэм сшэурэ язогъэлъагъу.
ар. 88
йоупщI ар цIыхубзым. Прозэ Иван Матвеевич кърагъэшэжыну ягъэкIуати, ар чэфу къокIуэж, езым ещхьу щымытыжыфу ефа офицерхэр и гъусэу. КъыщIыхьэжащи, Каменевыр IэплIэрэ бакIэ щIегъанэ.
– ХьэщIэу сыкъыпхуэкIуащ. ИкIи сыIэнэщIкъым – Хьэжмурат и щхьэр къыпхуэсшащ, – жи Каменевым.
– ПцIы боупс! ЯукIа?!
– НтIэ. ЩIэпхъуэжыну пылъати…
– ДыкъигъэпцIэнущ жысIатэкъэ? Фи фIэщ хъуа иджы? Дэнэ щыIэ-тIэ ар, а щхьэ жыхуэпIэр?.. Сыгъэлъагъут.
Къэзакъыр къраджэ, щхьэр зэрылъ къэпыр иIыгъыу ар къыщIохьэ. Щхьэр кърах. Иван Матвеевич и чэфынэхэр къыхутемыхыу куэдрэ еплъащ абы.
– Сыти жыфIэ, лIы ахъырзэмант, – жеIэ абы. – Мыдэ къызэти, – Узахуэщ, шыщхьэмыгъазэу щытащ, – къопсалъэ офицерхэм ба хуэзгъэщIыт.
ящыщ зы.
Псоми зэпаплъыхьа нэужь, щхьэр къэзакъым хуашииж. Хуэсакъыурэ, абы щхьэр къэпым ирелъхьэж, унэ лъэгум ину зэрытримыгъэхуэным пылъурэ.
– Щхьэр щыбгъэлъагъуэкIэ, цIыхухэм яжепIэр сыт, Каменев? – щIоупщIэ зы офицер.
– ЗэкIэ щIэвмыхыжу, мыдэ къызэфти ба хуэзвгъэщI, зо! Сэ абы тыгъэ къысхуищIауэ щытащ сэшхуэ, – къокIий Иван Матвеевич.
Бутлер унэм щIобэкъукI. Марье Дмитриевнэ дэкIуеипIэм тест. КъоплъэкI, и нэщхъыр зэхэукIауэ Бутлер къыIуоплъэри, асыхьэту и щхьэр иредзэкIыж.
– ЛIо, Марье Дмитриевнэ? – нэщхъейуэ къопсалъэ Бутлер.
– Фылъыифщ фэ псори! Сыфтеплъэну сыхуейкъым. Фылъыифхэщ! – жеIэ абы къэтэджурэ.
– Ардыдэр хэти къыщыщIынкIэ хъунущ, – къопсалъэ Бутлер, нэгъуэщI жиIэн имыщIэу. – Зауэ жыхуаIэращ. Абы Iэджи къыщохъу…
– Зауэ, жи! – къокIий Марье Дмитриевнэ. – Сыт зауэ узезыхьэр?! Фылъыифщ фэ! Аращ фи зауэри, фи зэуэкIэри! Хьэдэр щIалъхьэным и пIэкIэ, я дзэлыфэ ятIу цIыхущхьэр кърахьэкI. Сыту фылъыифыщэ, сыту… – адэкIэ хупымыщэIауэ, дэкIуеипIэм къох, шындэбзиймкIэ йокIуэкIри, унэм щIохьэж.
Бутлер хьэщIэщым егъэзэжри Каменевым йолъэIу псори къызэрыхъуар зэхэхауэ къахуиIуэтэну.
Каменевым зэрыжиIэжамкIэ, мыпхуэдэущ ар къызэрыхъуар.
Хьэжмурат хуит зэращIар къалэбгъухэм шууэ къыщикIухьыну арат. Ари къэзакъхэр щIыгъуу. Нухь къалэм къэзакъыу дэсу
хъуар зэрыхъур щэ ныкъуэт, абыхэм ящыщу пщIыр унафэщIхэм зраубыдылIат, адрей къэнахэм ящыщу, унафэм ипкъ иткIэ, мобы шууипщI еппхын папщIэ, ахэр махуэ къэс Iэщэ-фащэкIэ къызэгъэпэщын хуей хъунут. Пэжщ, япэ махуэм абы къэзакъипщI 89 Прозэ
ирагъэбыдылIащ, итIанэ пщIыр тху хъуащ. ИкIи Хьэжмурат елъэIуахэщ щыдэкIкIэ и шыщхьэхъумэу хъуар гъусэу здимыщтэну. АрщхьэкIэ апрелым и 25-м абы зыщIегъу езым и щIалитхури. Хьэжмурат шым щышэсым, зауэлI унафэщIым гу лъитат абы и шыщхьэхъумитхуми зэрызагъэхьэзырым, икIи абы Хьэжмурат къыжриIат псори зыщIигъу зэрымыхъунур, ауэ мобы зэхимыха зыщищIым, мыдрейми тригъэчыныхьыщатэкъым.
Къэзакъхэм гъусэ хуащIат офицер нэхъыщIэ Назаровыр. ЗэрыщIалэ хахуэм и щыхьэту, абы и бгъэм хэлът нагъыщэ лъапIэхэм ящыщ. И нэгум шэмрэ лъымрэ щызэщIэту, щIалэщIэ сырыху бланэшхуэт ар. Унагъуэ къулейсызым я нэхъыжьт, адэншэу къэхъуат, жьы хъуа и анэ тхьэмыщкIэри, хъыджэбзищри, щIалитIри зыкъуэпсэукIыр абы къилэжьрат.
Умыбэлэрыгъ, Назаров, утемыплъэкъукI, жыжьи – IуумыгъэкI, – кIэлъогуо абы унафэщIыр.
– СынодаIуэ, зиусхьэн, – жэуап къет Назаровым, икIи, лъэрыгъым йоувэри, ущу йожьэ. И плIэм идза фочыр Iэ лъэныкъуэмкIэ зэщIиIыгъэщ, адреймкIэ и шыгъуэ дэгъуэ пэ къуаншэр имыутIыпщыщэу къыжьэдекъуэ. Абы и ужьым итщ къэзакъиплI: дыгъуэгъуакIуэшхуэ Ферапонтовыр – лIы гъур кIыхьыр, Гъэмзалэ гын езыщауэ щытар; зи къулыкъур къехьэлIэн зыуха, лIы хэкIуэта, зэрыбланэжьыр зи напщIэм телъ Игнатовыр; псоми джэгупIэу, ауану яIэ щIалэ лъэрымыхь цIыкIу Мишкиныр; анэм и къуэ закъуэ, бзэ IэфI зыIурылъ, сыт щыгъуи нэжэгужэу щыт щIалэщIэ сырыху Петраковыр.
Нышэдибэ пшагъуэ телъат, ауэ пщэдджыжьышхэм ирихьэлIэу дунейм зиIэтыжат. Дыгъэ бзийр теджэгухьырт тхьэмпэ зыдза жыгхэми, къыхэжагъащIэ удзыщIэхэми, щхъуантIэу зызыхуапэу хуежьа гъавэ щIапIэхэми, гъуэгубгъум щежэх псым щхьэщыт толъкъун щабэ цIыкIухэми.
Хьэжмурат и шым зричыщэртэкъым. Езым и шыщхьэхъумэхэми къэзакъхэми абы зыкъыкIэрагъэхуртэкъым – кIэщIу и ужь иту кIуэхэрт. Апхуэдэурэ быдапIэр къызэранэкIри, гъуэгум тохьэхэр. Гъуэгум Iэджи къащыхуозэ: чы матэ зи щхьэм тет бзылъхугъэхэр, шыгум ис сэлэтхэр, хывхэр зыщIэщIа выгу кIыргъхэр. КилометритI хуэдизкIэ быдапIэм пэIэщIэ хъуа нэужь, Хьэжмурат и адыгэшым йолъэдэкъауэ. И щхьэхъумэхэр абы ущыфIкIэ кIэлъеIэн хуей мэхъу.
– Шы бэлыхь тесщ, – жеIэ Ферапонтовым. – Щыдибийм щыгъуэ срихьэлIамэ, къезгъэпсыхауэ фэзгъэлъагъунт ар.
– Ауэ сытми шыфIкъым. Тифлис сом щищ къыщрату ярищатэкъым.
– Си шымкIэ сытежынщ абы, – къопсалъэ Назаровыр. – Утежынщ хьэлIамэ, – Ферапонтовыр мобы щодыхьэшх.
Хьэжмурат нэхъ хуабжь зищI зэпытт.
– Ей, къуэш, апхуэдэу хъунукъым. Нэхъ хуэм зыщI, – кIэлъогуо абы Назаровыр, езыри кIэлъоIэ. 90 Прозэ
выр.
Хьэжмурат къызоплъэкI, ауэ жэуап къитыркъым – а зэрыкIуэм хуэдэщи, нэхъ хуэми зищIыркъым.
– ШейтIан щылъхухэм ящIэм еплъыт, – жи Игнатовым. – Плъагъуркъэ, шыхэм еджэбауэу щIадзащ.
– Апхуэдэу хъунукъым жысIакъэ! – мэкIий Назаровыр.
Хьэжмурат къызэплъэкIыркъым икIи къызэпсэлъэкIыркъым – кIуэ пэтми нэхъ хуабжь зэрызищIщ, ауэрэ хьэмкIэм хуокIуэ.
– УсIэщIэкIын уи гугъэмэ, ущоуэ! – губжьауэ мэкIий Назароиш зигу хуиIэ гъуэгу захуэм хьэуар лъэпкъ гъащIэм апхуэдизу апхуэдизкIэ нэхут, IэфIагъыр Iей лъэщымрэ И шым щIопщымкIэ йоуэ, лъэрыгъым иту, уанэгум зыкъытреIэтыкI, ипэкIэ зеший, шыжьэр еутIыпщри, Хьэжмурат кIэлъоIэ. Уафэр апхуэдизкIэ псэкIэ къабзэт, къэмыкI зыхищIэрти, фIы фIэкIа, зэхэшыпсыНазаровыр, хьыжауэ, кIэлъыжэрт. КъыфIэбгъэкIмэ, а екIуэкIыр абы къызэрыщыхъур шууей зэдэжэхэм я зэпеуэут, икIи щыгуфIыкIырт и шым и зы дэтхэнэ пкIэгъуэми ар Хьэжмурат гъунэгъу зэрыхуищIым. И тхьэкIумэм къиIуэ шы лъэ макъыр нэхъ ин зэрыхъумкIэ Хьэжмурат къыгурыIуащ къыкIэлъыжэр гъунэгъу къызэрыхуэхъур, ар къылъэщIыхьэпэнкIи зэрыхъунур. ИкIи и Iэ ижьыр ирехьэкI кIэрахъуэр зыкIэрылъ лъэныкъуэмкIэ, сэмэгумкIэ тIэкIу къыжьэдекъуэ къызэщIэплъа и адыгэшыр.
тету Хьэжмурат езымрэ – Уздэжэр дэнэ, зо! – мэкIий Назаровыр, Хьэжмурат лъэщIыхьэпауэ, икIи бгъурыхутарэ мобы и шхуэмылакIэр къыхуэубыдынкIэ гугъэу. АрщхьэкIэ хунэсакъым шхуэмылакIэр къыIэрыхьэным – кIэрахъуэ уэ макъ къоIу.
– ПщIэр сыт?.. – къыхокIиикIри, и бгъэм йопхъуэж Назаровыр. – Феуэ, щIалэхэ! – аращ хужыIэжыр – бгъукIэ ещIэ хуэдэурэ, гупэкIэ уанэкъуапэм тощIэ.
АрщхьэкIэ, къэзакъхэм япэ зи Iэщэхэм епхъуа бгырысхэм мохэр кIэрахъуэкIэ зэтраукIэ, сэшхуэкIэ къраупщIэтэх. Назаровыр и плIэм дэлъу, шы гужьеям къежыхь абы и ныбжьэгъухэм я хъуреягъыр. Игнатовым и шыр джэлауэ щылъщ, зейм и лъакъуэм телъу. БгырыситIым, шыхэм зэрытесу, мобы и щхьэри и Iэхэри сэшхуэмкIэ зэхаупщIатэ. Петраковыр щIэпхъуат и ныбжьэгъум дежкIэ, ауэ и щIыбми и джабэми къытехуа шэхэм къызэтрагъэувыIэри, къэпым хуэдэу, шыбгым къощэтэх.
Мишкиным шыр быдапIэмкIэ еунэтI. Ар зылъэгъуа Хьэнэфийрэ Хъан-Магъомэрэ абы кIэлъыщIэпхъуат, ауэ мор жыжьащэ нэсати, лъэщIыхьахэкъым. АдэкIэ кIэлъымыжэу, къагъэзэжри, я гъусэхэм къахыхьэжащ.
Гъэмзалэ Игнатовыр къамэкIэ иукIыжащ, Назароври шым къридзыхри и щхьэр пиупщIащ. Хъан-Магъоми Iуэхуншэкъым – шэхэр зэрылъ хъуржынхэр хьэдэхэм къапщIэхех. Назаровым и 91 Прозэ
шыр къыздищтэн и гугъат Хьэнэфий, ауэ, ухуейкъым жыхуиIэу, Хьэжмурат абы щIокIиери, и гъуэгу тохьэж. Абы и ужь иуващ и щхьэхъумэхэр. Петраковым и шыр къакIэлъыжэрти, щIэгубжьэм, щIопщхэр къыхуагъэдалъэурэ къызыкIэрагъэхуж.
Бгырысхэм, Нухь фIыуэ пэIэщIэ хъуауэ, прунж щIапIэ губгъуэхэр зэпаупщIырт, быдапIэмкIэ Iэщэ уэ макъхэр къыщиIукIам. Абы къикIыр гурыIуэгъуэт: Мишкиным хъыбар зыхуихьахэр пхъэру къызэрехьэжьэну арат.
Петраковыр гууэщIу щылът, и ныбэр зэгуэпхъарэ, и нэгу къабзэр уэгум етауэ. КъыхэщэIукIым, ныджэм телъ бдзэжьейм ещхьу зиутхыпщIурэ, абы и псэр хэкIырт.
– Еу-уей мыгъуэ! Абы къыдащIам еплъыт! – Хьэжмурат зэрыщIэпхъуэжар къыщищIэм, быдапIэм и унафэщIыр и щхьэм йопхъуэж. – СыкъэвукIащ! ЗыIэщIэвгъэкIащ, хъунщIакIуэхэ! – Мишкиным къыжриIэхэм едаIуэурэ, зиукIыжырт абы. ЗауэлIхэр дэнэкIи къыщызэщIаIэтащ. Хьэзыру яIэ къэзакъхэм я закъуэтэкъым щIэпхъуэжахэм пхъэру кIэлъаутIыпщар, атIэ куей къедзам къэзакъыу исри къуажэхэм я мылицэхэри ирагъэжьат. Хьэжмурат псэууэ е лIауэ къаIэрызыгъэхьэм сом мин иратыну унафэ къащтат. Хьэжмуратрэ и гъусэхэмрэ къэзакъхэм яIэщIэкIыу зэрыщIэпхъуэжрэ сыхьэтитI хъуами арагъэнт, приставри яхэту, мобыхэм якIэлъыжэхэм я бжыгъэр шу щитIым щыщIигъуам.
Гъуэгушхуэм тету километр зыбжанэ яжа нэужь, Хьэжмурат и шыр къыжьэдекъуэ. Мо вэныжьым хэту здэжахэм ешати, шыр джалъэрт, хужьу щытауи къыпхуэмыщIэжыну, ар пщIэнтIэпсым гъуабжафэу ириIат. Гъуэгум и ижьырабгъумкIэ щыплъагъурт Беларджик къуажэм дэт унэхэри мэжджытым и азэн джапIэри. Сэмэгурабгъур губгъуэшхуэт, абы и кIэкIэ псы щежэхырт. Бгыхэм ухуэзышэ гъуэгур ижьырабгъумкIэ щыIэ пэтми, Хьэжмурат сэмэгурабгъу лъэныкъуэмкIэ треIуантIэ. Iуэхур зытрищIыхьарат: шэч къытрихьэртэкъым пхъэрхэм ижьырабгъумкIэ зэрагъэзэнум. Езым зытриухуар гъуэгуншэу кIуэурэ, Алазань зэпрыкIынырт. АдэкIэ шынагъуэ къыщыпэмыплъэ гъуэгушхуэм техьэнурэ, мэзым нэс кIуэнут, итIанэ аргуэру псым зэпрыкIынурэ, мэз щIагъкIэрэ бгым ихьэнут. А псори зэпилъыта нэужьт сэмэгурабгъумкIэ щытриIуэнтIар.
АрщхьэкIэ псым нэс мыкIуэфынхэу къыщIэкIащ: гъатхэхэм деж, сыт щыгъуи зэращIым ещхьу, прунж щIапIэ губгъуэхэм псыр траутIыпщхьа къудейт. Ахэр апхуэдизкIэ шэдылъэ хъуати, я ныбафэм къэсу шыхэр кIуэцIрыщэтырт. Хьэжмуратрэ абы и шыщхьэхъумэхэмрэ сэмэгурабгъумкIэ траIуантIэ, нэхъ гъущапIэ къалъыхъуэу, арщхьэкIэ абыхэм къапэщылъ губгъуэр зэрыщыту псым щIигъэнат. Шыхэр шэдым хэщатэрт, я лъакъуэхэр къыщыхачыжкIэ, зэуэ Iэуэлъауэшхуэ къэIурти, уи гугъэнт мыдэ бащырыбэм Iулъ пхъэмыфыр къыIуиудауэ. Шыхэм лъэбакъуэ зытIущ зэрачу, хьэлъэу бауэу, къэувыIэхэрт.
зэм ижьырабгъумкIэ, зэми 92 Прозэ
Апхуэдэу шэдылъэ губгъуэм езауэхэурэ, пшапэр зэхэуэу хуежьащ, ауэ щыхъукIи, ахэр псым нэсыным Iэджэ иIэщ. СэмэгурабгъумкIэ къыщалъагъу къуацэ-чыцэ гуэрэнхэр, банэхэр зэрыт гъуей цIыкIу. ПщIащэхэр къапидзэу хуежьати, Хьэжмурат зэрегупсысаращ: ар зэкIэ зыгъэпщкIупIэ, зыгъэпсэхупIэ тхуэхъунщ, абдеж жэщыр щыдгъэкIуэнщи, ди нэ нэху илъагъу хъумэ, ди гъуэгу дытехьэжынщ. Чыцэхэм хохьэри, Хьэжмурати абы и шыщхьэхъумэхэри йопсых, шыхэм лъахъэ иралъхьэри, ягъэхъуэкIуэну яутIыпщ. Гъуэмылэу къыздащтар щIакхъуэрэ кхъуейрэти, езыхэри зэIуроу. ЩIыпIэр тIэкIу нэхъапэIуэкIэ къэзыгъэнэхуа мазэщIэр бгыхэм я къуагъ щыкъухьэм, жэщыр нэхъри кIыфI къохъу. Нухь бзуущхъуэ щыкуэд щхьэкIэ, мы баналъэ чыцэхэм тIут хэсыр. Гупыр зэрызехьэу абы щыхыхьэм, бзухэм заущэхужат. Ауэ цIыхухэр зэщIэсабырэжа нэужь, мобыхэм я бзэр къеутIыпщыж. Жэщым къыхэIукI макъхэм щIэдэIуу щыс Хьэжмурат итхьэкъуат бзуущхъуэхэм къраш макъамэ дахэм. АитIум я фий макъым Хьэжмурат игу къегъэкIыж Хьэмзэт теухуа уэрэдыр, ныжэбэ кIуам андезыпс щхьэкIэ къыщыщIэкIам зэхихар. Езыри бетэмалу къихутэнкIэ хъунут Хьэмзэт зэрыта щытыкIэм. А щытыкIэм ихуакIэу къызыщегъэхъури, и псэм
гузавэу щIедзэ. ЩIакIуэр еубгъури, нэмэз ещI. Ар иуха къудейуэ, и тхьэкIумэм къоIуэ чыцэхэм гъунэгъу къахуэхъу Iэуэлъауэ макъхэр. А зэхихыр шэдым къыпхрыкI шыхэм я лъэ макъхэрат. Нэ жан зиIэ Хъан-Магъомэ чыцэхэм зэпхрожри зеплъыхь икIи къелъагъу гъуейм гъунэгъу къыхуэхъу ныбжь фIыцIэ гупышхуэр – шур шууэ, лъэсыр лъэсу шэдым къызэпхрыкIхэр куэд хъурт. Хьэнэфии адрей лъэныкъуэмкIэ къыщелъагъу апхуэдэ дыдэ гупышхуэ. Ар куеишхуэм и дзэ унафэщI Каргановыр арат, и милиционерхэр щIыгъужу.
«Сытхэр ди Iэмал? Хьэмзэт хахуэ ещхьу, дызэуэнщ», – жеIэ игукIэ Хьэжмурат.
зэхэзыхыу Хьэжмурат зэрыщIэпхъуэжар зыкъэзыIэтахэм ящыщт Каргановри. Мылицэрэ къэзакъыу щэ хуэдиз щIыгъуу, ари Хьэжмурат кIэлъыпхъэрат, ауэ езыри къыхуэмыгъуэту, и лъэужьи темыхьэфурэ ешыхункIэ къижыхьащ. И гугъэр хихыжауэ, къигъэзэжауэ къыздэкIуэжым, кIыфI хъуным куэд имыIэжу, абы къыхуозэ къумыкъу лIыжь. Каргановыр абы йоупщI: «Шууих къыпIэщIэмылъэгъуауэ пIэрэ?» – жери. ЛIыжьым илъэгъуауэ къыщIокI прунж щIапIэ псылъэ губгъуэхэм шууихым къыщаущыхьу. ИтIанэ хыхьахэщ, жи, пхъэ щигъэхьэзыру зыхэта къуацэчыцэхэм. ЛIыжьри зыщIегъури, Каргановым егъэзэж. Шы лъэхъахэр щилъагъум, къищIащ абдеж Хьэжмурат зэрыщыIэр. ЗанщIэу чыцэр къаувыхьащ, нэху зэрыщу, Хьэжмурат псэууэ е лIауэ къазэрыIэрыхьэнум шэч къытрамыхьэу.
Къызэраувыхьар къыщыгурыIуэм, Хьэжмурат нэхъ быдапIэIуэ къилъыхъуэу щIедзэ. Чыцэхэм къыхелъагъукI къуэбэкъу бгынэжагъэжь гуэр. ИкIи абы дэтIысхьэу и шэхэмрэ и къарумрэ 93 Прозэ
иухыхукIэ зэрызэуэнум треухуэ. И ныбжьэгъухэм ар яжреIэ, икIи унафэ яхуещI къуэбэкъу бжьэпэм къуацэхэмрэ щIымрэ щызэтратхъуэу лъагапIэ-къуэдзапIэ ящIыну. ЩIалэхэм чыцэ къудамэхэр къыпаупщI, къамэкIэ щIыр къатI, ар къуацэ-чыцэ зэтралъхьахэм тракIутэ. Хьэжмурати абыхэм ядолажьэ.
Нэхулъэ къызэкIэщIитхъыу зэрыхуежьарауэ, чыцэхэм шууэ гъунэгъу зыкъыхуещI мылицэ сотнэм и унафэщIым. Ар къокIий:
– Ей Хьэжмурат! Зыкъэт! Дэ куэд дохъу, фэ фымащIэщ.
А къэгуо макъым и жэуапу, къуэбэкъум Iугъуэ мащIэ къыдеху. ИкIи фочышэр зытехуа мылицэшыр лъэныкъуэкIэ йощIэ, итIанэ мэджалэ. Абы и ужькIэ мылицэ фочхэм къызэрылъэлъу щIадзэ. Шэхэм пщIащэ щхьэкIэхэр къыпагъэщэщ, къудамэхэр къыпауд. Ахэр къуэбэкъум долъалъэ, ауэ абы дэсхэм ялъэIэсыркъым. Зытрагъэхуэфар и гъусэхэм къахэщхьэрыукIа зы шы закъуэт. Ар Гъэмзалэ ейрат. Абы и щхьэр уIэгъэ хъуат. Ар джэлакъым – щэлъахъэр зэпиудщ, зэлъыIуитхъуу чыцэм хэлъадэри, къызыхэкIахэм яхыхьэжащ. Абыхэм зарикъузылIауэ щытщи, удзыщIэр лъыпскIэ иреIэ. Хьэжмуратрэ абы и зауэлIхэмрэ шэхэр пщIэншэу ягъэкIуэдыртэкъым, кIакхъур щыщIачыр мылицэхэм ящыщ гуэр япэ ищыну щыхуежьэкIэщ. Зрагъэпщам щытемыхуэри зэзэмызэххэт. Мылицэхэм ящыщу щы уIэгъэ хъуати, мыдрейхэр тегушхуэртэкъым Хьэжмуратрэ абы и шыщхьэхъумэхэмрэ ебгъэрыкIуэн, атIэ икIуэтыжхэрти, жыжьэу къауэу щIадзэрт.
Сыхьэтым щIигъукIэ екIуэкIащ апхуэдэу. Дыгъэм фIыуэ зыкъиIэтакIэт. Хьэжмурат егупсысырт шым зридзу псым нэса зэрыхъуну щIыкIэм. Абдеж къоIу асыхьэтым къэса гупышхуэм я зэрыгъэкIий макъыр. Ар Гъэджи-Агъа Мехтулинскэмрэ абы и цIыхухэмрэт. Ахэр щитI хъурт. Гъэджи-Агъа зэгуэр Хьэжмурат и ныбжьэгъушхуэу щытат, зэгъусэуи бгылъэ щIыпIэхэм щызэдэпсэуат. Ауэ иужькIэ ар урысхэм ягухьат. Абы щIыгъут Хьэжмурат и бийм и къуэ Ахьмэтхъани.
Гъэджи-Агъа къызэрыщIидзари Каргановым ещхьущ. «Зыкъэт, Хьэжмурат!» – къэкIиящ ар. Ауэ, япэрейми хуэдэу, Хьэжмурат абы жэуап зэрыритар зи кIакхъур щIича фочымкIэщ.
– Сэшхуэр къифх, щIалэхэ! – жиIэу къэкIиящ Гъэджи-Агъа, и сэшхуэр кърипхъуэтурэ. Абдеж къоIу гъуейм ебгъэрыкIуэ цIыхуищэхэм я макъ.
Мылицэхэр чыцэм къыхолъадэ, икIи, зыр адрейм и ужь иту, шэхэр къателъалъэу хуожьэ. Зэтратхъуа я лъагапIэм щхьэпрыукIыурэ, къебгъэрыкIуэхэм яхэуэрт Хьэжмурат сымэ. Зыкъизычахэм ящыщ зытIущ щIым щытехуэм, мылицэхэр къызэтоувыIэ. Чыцэхэм я адрей лъэныкъуэмкIи уэ макъхэр къоIукI. А къызэрыуэхэми хуэдэурэ, япэкIэ къокIуатэ, къуэбэкъум гъунэгъубзэ къыхуэхъуахэри яхэтщ. Абыхэм ящыщ гуэрхэм ялъоIэс Хьэжмуратрэ абы и гъусэхэмрэ я шэхэр. Хьэжмурат зригъэпщам кIэ игъуэтырт. Гъэмзали пщIэншэу шэ игъэкIуэдыртэкъым. Зэуар джалэу щилъагъукIэ, дуней гуфIэгъуэр иIэу, ар къыхэкIиикIырт. Къуэбэкъум и адрей 94 Прозэ
лъэныкъуэмкIэ Къурбэн къыщысти, и «ЛаIиллахьэ Iилаллэхьыр» зэпигъэуртэкъым, зэрыуэри мыпIащIэурэт, зригъэпщам щытригъахуэри зэзэмызэт. Елдар къамэ къихакIэ бийм хэлъэдэну апхуэдизу къытричырти, и Iэпкълъэпкъ псор зэщIэкIэзызэрт. Зригъэпщэшхуи щымыIэу, фочыр щIэх-щIэхыурэ игъауэрт, щIэчэ имыIэуи Хьэжмурат хуеплъэкIырт, и щхьэри лъагапIэм къуигъэж зэпыту. Зи Iэщхьэхэр дэгъэджэрэзея Хьэнэфий цыбэ мыбдежми дэгъуэу щигъэзащIэрт IуэхутхьэбзащIэ къалэныр: Хьэжмуратрэ Къурбэнрэ къыхуаший фочхэр тэмэму яхуиузэдурэ яритыжырт. ХъанМагъомэ, адрейхэм хуэдэу, къуэбэкъум дэс зэпыттэкъым – къыдэжурэ, шыхэр нэхъ шынагъуэншэ щIыпIэхэм ихурт, ауэ, къижыхь пэтми, зэпигъэуртэкъым бийхэм яхэуэныр. Псом япэ къауIари аращ. Шэр и пщэм къытехуэри, ар етIысэхащ, лъы къиубжьытхыу, хъуанэу. ИтIанэ Хьэжмурат къауIэ. Шэр и блыпкъым къытохуэ. И кIагуэм бжьэхуц къыдетхъри, и уIэгъэм ирекуэ, и уэнри зэпигъэуркъым.
– Сэшхуэм зедвгъэт! – ещанэуи къокIий Елдар. Къыщылъэту бийхэм яхэлъэдэн хьэзыру, абы и щхьэр къуегъэж зэтетхъуа лъагапIэм, ауэ асыхьэтым шэ къытохуэ. ЕщIэурэ, Хьэжмурат и лъакъуэм щхьэщIыбкIэ тохуэ. Хьэжмурат еплъащ абы. Ар щылът, и мэлынэ дахитIыр Хьэжмурат тедияуэ. И жьэр хузэтехыртэкъым, сабийхэм яйм ещхьу къыIугъэпща и пэ щIагъ Iупэр къыхэпIэжьэжьыкIырт. Хьэжмурат и лъакъуэр хуит къещIыжри, бийхэм яхэуэу щIедзэж. Елдар и хьэдэм зыхуригъэзыхауэ, абы и хьэзырхэм ярылъ шэхэр кърех Хьэнэфий. Къурбэн и зэчырри, и фоч узэдынри, и уэнри зэпигъэуркъым.
Зы чыцэ гуэрэн къуагъым къыкъуэжмэ, адрейм зыкъуадзэурэ, бийхэри гъунэгъу къохъу. Аргуэру зы шэ Хьэжмурат и джабэ сэмэгум къытохуэ. Ар къуэбэкъум догъуалъхьэри, аргуэру бжьэхуц къыдетхъ кIагуэм. УIэгъэм къиж лъыр абыкIэ егъэувыIэ. Ар укъызэмылын уIэгъэт, абы зыхищIэрт и псэр зэрыхэкIыр. ГукъэкIыжхэр, цIыхухэм я теплъэхэр уафэхъуэпскIым хуэдэу щызэблэкIырт абы и щхьэм, зым и пIэм адрейр псынщIэу къиувэу. Зэм абы и нэгу къыщIыхьэрт Iэбунунцал-Хъан пелуаныжьыр, моуэ иджыпсту
илъагъу хуэдэт ар: къраупщIэхауэ къелэлэх и нэкIур Iэ лъэныкъуэмкIэ щIиIыгъэу, къамэ къихакIэ бийм зридзауэ зэрыщытар; зэми илъагъурт лъэрымыхь дыдэ хъуа, зи нэкIу фагъуэм бзаджагъэ къищ Воронцов лIыжьыр, абы и макъ щабэри зэхихыу къыфIэщIырт; зэми – и къуэ Юсуф, зэми – и щхьэгъусэ Софият; зэми илъагъу хуэдэт и бий бзаджэ Щамил жьакIагъуэмрэ и нэ щIэукъуэнцIахэмрэ.
А гукъэкIыж псори абы и щхьэм щызэблэжырт зы гурыщIи зыхрамыгъащIэу: гущIэгъуи, гужьгъэжьи, уеблэмэ зы гукъыдэж гуэри. Ахэр мыхьэнэншэу къыпщыхъурт, абы къыхуэIэгъуэу, къытеIэбэу щIэзыдзам елъытауэ. АрщхьэкIэ абы и Iэпкълъэпкъ лъэщым ужьыхыжын мурад имыIэ хуэдэт: къригъэжьа Iуэхум пищэрт. Къарууэ иIэу хъуар зэхелъхьэри зэтратхъуауэ щыта 95 Прозэ
лъагапIэм щхьэщыту къызэфIоувэ, къыжьэхэлъадэ бийм треубыдэри кIэрахъуэкIэ йоуэ. ИкIи тохуэ. Бийр мэджалэ. Езы Хьэжмурат къуэбэкъум къыдопщри, къамэ къихар IэщIэлъу, захуэу зэфIэту, ауэ, япэхэм хуэмыдэу нэхъ Iеижу ещIэкъуауэу, бийхэм япожьэ. Фоч уэ макъ зыбжанэ зэуэ къоIури, ар бгъукIэ йощIэ, итIанэ мэджалэ.
Дуней гуфIэгъуэр яIэу, мылицэ зыбжанэ абы щхьэщолъадэ. АрщхьэкIэ абыхэм хьэдэу къащыхъуам занщIэу зыкъегъэхъей. ЯпэщIыкIэ зыкъэзыIэтар пыIэншэ хъуа, лъы къызэжэх и щхьэ упсаращ, итIанэ пкъым зыкъытреIэтыкI. Абдеж щыт жыгыр еубыдри, къызэфIоувапэ. Ар апхуэдизкIэ шынагъуэ къащыхъуати, зи Iэщэхэр гъэпкIауэ къыжьэхэлъадэ бийхэр къызэтоувыIэж. Абдеж Хьэжмурат зэуэ къыхоскIыкI, жыгыр хуэмыIыгъыжу лъэныкъуэкIэ йощIэри, зи лъабжьэр щIаупщIыкIа тхьэгъэгурымым хуэдэу, зэрызэфIэту нэкIукIэ щIым тохуэ, афIэкIаи зигъэхъеижыркъым. Зимыгъэхъейми, и псэр щина щIыкIэтэкъым. Псом япэ абы къыбгъэдэлъэдар Гъэджи-Агъащ. И къамэшхуэмкIэ ар и щхьэм къыщеуэм, Хьэжмурат къыщыхъуащ уадэкIэ зыгуэр и щхьэм къытеухьу, ауэ къеуэмрэ къыщIеуэмрэт къыхуэмыщIэр. Ауэрэ щегъэт и псэмрэ и пкъымрэ зэрыщIэныр. АдэкIэ зыри зыхимыщIэж щыхъум, абы и Iуэху зыкIи зыхэмылъыж и Iэпкълъэпкъыр зэхаупщIатэу, зэхаутэу щIадзэ и бийхэм. Гъэджи-Агъа лъакъуэ лъэныкъуэкIэ тоувэ хэIубауэ щылъ хьэдэм и плIэм, сэшхуэмкIэ тIэу зэкIэлъоуэри щхьэмрэ пкъымрэ зэпегъэщхьэхукI. И вакъэхэр лъызащIэ зэрымыхъуным пылъу, хуэсакъыурэ щхьэр лъапэкIэ IуегъэкIуэт. Пщэ лъынтхуэм кърикIыкIа лъы плъыжьымрэ щхьэ къупщхьэм къижа лъы фIыцIэмрэ иIэгъэ жагъуэкIэ удзхэр щIагъанэ.
Каргановри, Гъэджи-Агъаи, Ахьмэтхъани, мылицэхэри, хьэкIэкхъуэкIэ къэзыукIа щакIуэм, ещхьу, Хьэжмуратрэ абы и гъусахэмрэ (Хьэнэфий, Къурбэн, Гъэмзалэ сымэ Iэпхлъэпх ящIауэ щылът) я хьэдэхэм щхьэщытт. Гын Iугъуэм щIигъэна къуацэ-чыцэм хэту, ахэр нэжэгужэу зэдэуэршэрхэрт, я текIуэныгъэр ягъэлъапIэу.
Фочауэ макъым зыдэзыущэхуа бзуущхъуэхэм я пшыналъэр аргуэру зэфIащIэжащ, япэщIыкIэ нэхъ гъунэгъум къыхидзэрэ иужькIэ нэхъ жыжьэ щыIэхэри абы къыпэджэжу.
Мис а лIэкIэр сэ сигу къигъэкIыжащ губгъуэ явам зэхэпIытIауэ къытена тхьэгъэгурымым.
ЗэзыдзэкIар Кашифщ 96 Адыгэ хэхэс литературэ
Новеллэхэр Умар
Хабзэ зыхэлъ фыхуеймэ
Си хэгъэрейрэ сэрэ нэгъабэ Шишли дыщыIащ. Сэрмэдщ си хэгъэрейр. Уэрамым Ефруз-бэч дыщыIущIащ, хэгупсысыхьауэ, и блэгущIэм тхылъыр щIэзу. Езым гу къытлъитакъым.
Сэрмэд абы егуоуащ:
– Ефруз! Дэнэ уздэпIащIэр?
– А, фэра ар? Сэлам! Сэлам! Библиотекэм сокIуэ.
– Дэтхэнэ библиотекэм?
– СщIэркъым…
– Ар дауэ?
– Библиотекэхэр щIэсщыкIын си мурадщ нобэ. Зы тхылъ солъыхъуэри, дунейм схутехыркъым.

Ефруз усэ зэримытхыжым дыщыгъуазэт. Усэр IэщIыб ищIри, социологием зритат – къыпихынур тхьэм ищIэнщ.
– Нобэ хуэдэ махуэм библиотекэ сабэм ухэс хъурэ? – жысIащ сэ, гъусэ къэтщIмэ си жагъуэтэкъыми. – УщIэбэмпIыхьынщ библиотекэм.
– Хуабэвэхщ, ущIэзэгъэнкъым, – акъылэгъу къыздэхъуащ Сэрмэди.
Ефруз къыдэплъащ: къызэрыдэгиинум шэч къытесхьакъым.
– Насыпыншэхэ! ФхущIохьэ фэ, Iуэхуи-дэлъи фиIэкъым – фи насыпкъэ: къэджэдыхьынщ фыкъызыхуигъэщIар. ЩIэныгъэ зиIэ цIыху хуэныкъуэщ ди къэралыр. Ди акъылымрэ ди щIэныгъэмрэ хуэныкъуэщ! Социологиеращ ди къэралым зызыдиузэщIыжынур! Ар фи пщIыхьэпIэ къыхэхуэркъым фэ: къыводжэдыхьри фыдэтщ.
Сыт пэбдзыжынт – пэддзыжын дгъуэтакъым. Бжэн хуэдэ, и щхьэр игъэсысын и гугъагъэнщ Сэрмэд: «Узахуэщ! Узахуэщ!» Сэ япэ зизгъэщащ:
– Уигу къызумыгъабгъэ, си псэм хуэдэ Ефруз: щIэныгъэ ухуеймэ, тхылъым ущымылъыхъуэ. ГъащIэращ щIэныгъэ къозытынур. ЩIэныгъэлIкIэ къыдэмыджэми, дэри зыгуэр къыдгуроIуэ. Зыщумыгъэгъупщэ: пэжыр тхылъым иратхэркъым. Пэжымрэ пцIымрэ зэхэзыгъэкIыр гъащIэращ!
Си псалъэм игъэгупсысауэ фэ есплъащ Ефруз-бэч. И набдзэ Iувыр хигъэлъэтри, къызэплъащ:
– Сэри аращ жысIэр!
– Абы щыгъуэ…
– Сыт?
– КъакIэрыкI тхылъ нэпцI къомым! Дунейм техьэ, дунеймрэ цIыхумрэ я пIалъэ зэгъащIэ: абы нэхъ тхылъыфI щыIэкъым!
– Аращ социологиеми жиIэр…
– Уи фIэщ хъуа иджы?
7 Заказ №46 Адыгэ хэхэс литературэ
– Хъуа хуэдэщ…
– Хъуамэ, гъусэ зыкъытхуэщI! УщIегъуэжынкъым.
Ефруз-бэч гъусэ тщIыри, уэрамым дыдыхьащ. Социологием и мыхьэнэм куэдрэ къытхутепсэлъыхьащ Ефруз. Сэрмэд и тхьэкIумэ тегъэхуауэ йодаIуэ Ефруз, и псалъэм щыщ гуэрхэри и гум зэрыриубыдэным пылъщ – сыхуеплъэкIмэ, гу лъызотэ абы: и щыпэзэхэх хъунт социологие жыхуаIэр. Сэ си щхьэм итыр нэгъуэщIт, псалъэ закъуэтIакъуэщ си тхьэкIумэм къиIуэр…
Шишли къызэднэкIри, Чагъытхъанэ дыдыхьащ. Дыщэ Бжьакъуэр дыгъэм полыд, дунейр бзыгъэщ, жыг пщIащэр Iувщи, дыгъэм и гуащIэр къыттехьэлъащэкъым.
Ефруз-бэч и къэвэбжэр зэIуихащи, къэувыIэжыкIэ ищIэркъым, Сэрмэд и щхьэр щIихьэным нэсащ. АфIэкIа хуэшэчыжа хъункъым Сэрмэд:
– Хы Iуфэм дыIухьэу жьым дыхэт щхьэ мыхъурэ?
Ефруз-бэч идакъым:
– ФхущIохьэ фэ! – жери.
Сэрмэд сыдежьууащ:
– Махуэр уэфIщ, хы Iуфэм ди нэгу зыщиужьынущ. УзыншагъэмкIэ фIыщ жаIэ – дыхущIегъуэжынкъым.
Сытми, Ефруз-бэч къытедгъэхьащ.
– Хъунщ, теурэзыр къыфхукIуэ фэ! – жиIащ Ефруз, зыкъомрэ егупсысри. – Тхылъхэр дэнэ щызгъэтIылъын?
– ЩыбгъэтIылъын мащIэ! Лъэмыж щIагъым щIэтлъхьэнщи, 98
къыщыдгъэзэжкIэ къэтщтэжынщ.
– Ядыгъумэ-щэ?
– Хэт зэбгъэдыгъунур: зыри хуэныкъуэкъым тхылъ! Лъэмыж щIагъым илъэситIкIэ щIэлъами, гу лъатэнукъым, цIыхуи еIусэнукъым.
– Армэ, хъунщ.
– ФынакIуэ-тIэ!
Мывэ лъэмыжымкIэ дунэтIащ. Ефруз-бэч и жьэр игъэувыIэркъыми, дызэплъи тлъагъуи щыIэкъым. «Гъусэ тщIын хуеякъым!» – сошхыдэ сигукIэ.
Ефруз и тхылъхэр лъэмыж щIагъым щIэтлъхьащ. Хы Iуфэм зезыгъажьэр дыIухьащ. Жыг жьауэм цIыхур хэсщ, дыгъэм закъуэтIакъуэщ.
Социологиер къыIэщIэухэри, усэм щIидзащ Ефруз-бэч: дригъэшыху, гукIэ къытхуеджащ усэ – сытемыни ищIэрэ!
Iуащхьэ дыдэкIащ, Ефруз усэр къыIэщIэмыухэурэ. Iуащхьэм утетмэ, Алибей къуажэм удоплъэ. ЩхъуантIагъэм къыхэплъ унэ хужь цIыкIухэр добжри, Iуащхьэм дытетщ. «Я насыпкъэ, – жытIащ, – къуажэ цIыкIум дэсхэм: жэнэтым ис хуэдэщ!»
– Дыдэплъамэ арат къуажэм. ИгъащIэм сыдыхьакъым! – жиIащ Сэрмэд. – Си нэ къокIри, зэман згъуэтыркъым. Дыдэвгъэхьэ!
Ефруз арэзы хъуащ. Сэри си жагъуэтэкъым къуажэм зыщытплъыхьмэ. Шындырхъуохэр дгъащтэурэ, Iуащхьэм дох, къуажэ цIыкIумкIэ дунэтIауэ. Дыгъэр гуащIэ хъуащ, пщIэнтIэпсыр идокъуэкI, Ефрузи и жьафэ къехыркъым. Иджы зи гугъу ищIыр къалэм дэсымрэ къуажэм дэсымрэ я хьэли я щэни зэрызэтемыхуэрщ. Ефруз къызэрилъытэмкIэ, Адыгэ хэхэс литературэ
шурэ лъэсрэ я зэхуакущ къалэдэсымрэ къуажэдэсымрэ. ИкIагъэри, цIапIагъэри, фIеягъэри, хьэлыншагъэри, щэныншагъэри къалэращ зыдэлъыр. Къуажэдэсхэм цIыхугъэ яхэлъщ, гумащIэщ, гупцIанэщ, хабзи нэмыси ящыбгъуэтынущ. Аращ игъащIэ лъандэрэ… И жьэр увыIакъым, къуажэ цIыкIум дыдыхьэху. Къуажэм дыщыдыхьэм, зыкъытхуигъэлIащ:
– Иджыпсту фи нэкIэ флъагъунщ къуажэдэсхэр зэрыхьэлэлыр, цIыхугъи, хабзи, нэмыси зэрахэлъыр. ХьэщIагъэ къыдахынущ! ХьэщIэм пащI щыIэкъым къуажэдэсхэм!
Дыгъэ гуащIэмрэ Ефруз и псалъэ мышыумрэ си гур щIахат, си кIэтIийр зэрышхырт, сымэжэлIати.
Уэрам фIейщ дызыдыхьар, пхъэнкIийр дэзщ. Уэрамым зыри дэтлъэгъуакъым. Заул дэкIауэ, уэрамыщхьэм цIыхубз закъуэтIакъуэ къытехьащ, IэлъэщI фIыцIэкIэ щIэуфауэ. ДыкъыщалъагъукIэ, цIыхубзхэм IэлъэщI фIыцIэм нэхъри зыщIауфэ, я щIыб къытхуагъазэри дыблагъэкI. Уэрамыщхьэм тес лIыжь кхъахэ закъуэтIакъуэми гу къытлъамытэххэ хуэдэщ: сэлам етхкIэ, къыдахыжыркъым, я щхьэр къаIэтыркъым, дыкъамылъагъу нэпцI защIри лIыжь кхъахэхэми дыблагъэкI.
Ефруз-бэч зэрызэхэуам гу лъыстащ: псэлъэжыркъым, и фэми зихъуэжащ. Асыхьэтым щIалэ цIыкIу ди пащхьэ къихутащ. ФIыцIабзэщ и щхьэцыр, утIэрэзыжауэ. КъытщогуфIыкI, ди пащхьэ къихутауэ.
– Къэхьэуэ дыщефэ хъун дэт фи къуажэ? – еупщIащ Сэрмэд щIалэ щхьэц фIыцIэм.
– Дэтщ.
– Дэнэ дей?
– Модэ мо уэрамым тетщ!
– Дыпшэфын?
– Фысшэнщ, зиусхьэн!
ЩIалэ цIыкIур дигу ирихьащ щыми. Угъурлыфэт, нэутхэ цIыкIу хъужауэ. Къэхьэуэ ефапIэм дынишэса нэужь, Ефруз щIалэ цIыкIум хъурыщитху хуишиящ – хьэтырыпщIэ.
– Сыхуейкъым! – идакъым щIалэ цIыкIум. – КъыпIысхынукъым.
Къэхьэуэ ефапIэр бэкхъым нэхъ ещхьынут. ЦIыху зыбгъупщI хуэдиз щызэхэст пщIантIэм, зэхэуфIеежауэ, я нэщхъ зэхэукIауэ. Дащыбгъэдыхьэм, зым и щхьэ къиIэтакъым. Къыдэплъеиххакъым!
– Къэхьэуэбжьэ зырыз тхуэгъавэ, – жетIащ бысымым.
ТхьэгъэпцI гуэр хъунт бысымыр – фэуэ тетт. Къыджьэхэплъыхьри, Ефрузи Сэрмэди мэжэлIауэ къыщIэкIащ. ЩIакхъуэ щхьэкIэ зригъэзэкIыжащ.
делъэIуащ бысымым.
– ЩIакхъуэ сщэркъым сэ! – къыджьэхэлъащ бысымыр.
ЩIалэ щхьэц фIыцIэр къыдбгъэдэкIуэтащ:
– ЩIакхъуэ фыхуеймэ, сэ къыфхуэсщэхунщ.
Ахъшэ еттащ. Дакъикъитху нэхъ дэкIатэкъым, щIалэ цIыкIум щIакхъуэ къыщытхуихьам. ХьэтырыпщIэ тIихакъым аргуэрым.
Ефруз игу нэхъ къихьэжа хуэдэщ:
– Флъагъуркъэ цIыхугъэ зэрахэлъыр! – Къуажэдэсхэм ящытхъун щIидзэжри, Iэджэ къытхуиващ Ефруз. – Къалэм пэгъунэгъущи, аращ мы къуажэ цIыкIум дэсхэм хабзэм щыщ гуэрхэр щIаIэщIэхужар. ЗыIэщIэмыхужаи дэскъэ! Мо щIалэ цIыкIум сыт и лажьэ! Нэмыси хаб- 99 Адыгэ хэхэс литературэ
зи хэлъщ! Аращ хьэтырыпщIэ щIытIимыхар! ХьэтырыпщIэ хуэпшийурэ буцIэпI хъунукъым сабийр, абы ебгъасэ хъунукъым. Ирехъумэ ди лъэпкъ хабзэмрэ ди лъэпкъ нэмысымрэ! ЛIы къыхэкIынущ абы!
Бысымым ерэн зэрищэм гу лъыттащ. Зы фалъэр хъурыщипщIкIэ ещэ.
ужь.
– Ерэн къыдэтыт! – еджащ Ефруз-бэч бысымым.
Ерэн фалъэ Iэнэм къытригъэуващ бысымым.
– Бжэмышх къытхуэхь! – жетIащ бысымым.
– НэгъуэщIи сыт фыхуей? – жери къыджьэхэлъащ бысымыр. – Бжэмышх зетхьэркъым дэ!
Бысымым уедауэкIэ, сыт къыпыпхынт? «ЩIакхъуэр ерэным хэдгъауэурэ тшхынщ», – жытIащ, зыдущэхужри: къыджьэхэлъар зырикIщ, къытхэмыуэмэ!
Я нэ къитIэтIу къыдоплъ къэхьэуэ ефапIэм щIэс цIыху IэфIейлъэфIейхэр: къалэдэс я щыпэлъагъущ жыпIэнщ. Къыдэплъ фIэкI, псалъэ къыджаIэркъым: хамэ епсалъэ хъунтэкъым къэхьэуэ ефапIэм щIэсхэр.
– ФынакIуэ, дежьэжынщ, – жысIащ сэ, фалъэм и щIэм нэдгъэса нэЕфруз-бэч бысымым бгъэдыхьащ:
– Дапщэ уэттынур?
– Хъурыщэ пщIей.
– Дауэ жыпIа?
– Хъурыщэ пщIей жысIащ! Удэгу уэ?
Ефруз-бэч зыкъригъэзэкIри къыдэплъащ, и дамэр дригъэуейри бысымым зыхуригъэзэкIыжащ:
щэ пщIей къыщIыджепIэр?
– Дызэфар къэхьэуэ бжьищщ, тшхари зы ерэн фалъэщ. Сыт хъуры-
– Къэхьэуэбжьэр хъурыщипщI и уасэщ!
– Ерэн фалъэр-щэ?
– Хъурыщэ щэ ныкъуэ!
– Мобыхэм хъурыщэ пщIырыпщIщ къеIыпхар. Пэжкъэ?
– Пэжщ.
– Дэ хъурыщэ щэ ныкъуэ щхьэ тIыпхрэ?
– Зыщэр сэращ! – къыхуилъащ бысымыр.
– Унапэншэ гуэр хъунщ уэ!
– Уэращ напэншэр!
Ефруз-бэч плъыжь хъуащ. Бысымым и бгъэр къригъэкIащ. Зызэрадзынущ, абы фIэкIмэ. Дызэщыхьэмэ, дэращ хэкIуэдэнур: даубэрэжьынщи, къуажэм дыдахужынщ.
– Ет! – сегуоуащ Ефруз. – Ет жиIэм хуэдиз!
Сыт ищIэжынт Ефруз-бэч: хъурыщэ пщIей иритащ бысым напэншэм. ДыкъыщыщIэкIыжым, зригъэзэкIри яхэпсэлъыхьащ. Зытепсэлъыхьари сыт: конституцэмрэ щхьэхуитыныгъэмрэ къыдэкIуа фIыгъуэхэрщ, абы дызэригъэунарщ.
– Зиусхьэнхэ! Сыфхоплъэри си гур фщIогъу! ФызэкIуэкIащ фэ! Къуажэм цIыхугъэ дэлъащ игъащIэм! Нэмыси хабзи дэлъащ! ХьэщIэм пащI щыIакъым! Дэ фыкъыдэплъыххакъым, сэлам фэтхати, сэлам къыдэфхыжакъым. Къэхьэуэбжьэр хъурыщипщIкIэ къыдэфщащ. Къэхьэ- 100 Адыгэ хэхэс литературэ
уэбжьэр зи уасэр тщIэркъэ дэ! Зы хъурыщи и уасэкъым! ХъурыщипщI зи уасэ ерэн фалъэм хъурыщэ щэ ныкъуэ тIыфхащ. Фытыркукъым фэ! Тыркум ищIэнукъым ар! Тыркум хабзэрэ цIыхугъэрэ яхэлъщ!
Ефруз и Iэр пщIантIэм дэт щIалэ цIыкIумкIэ ишиящ:
– Мо зыращ зэмыкIуэкIауэ къыфхэтыр! Мо сабийращ! А зыращ хьэщIагъэ къыдэзыхар, цIыхугъэ къыткIэлъызезыхьар! ХьэтырыпщIи тIихакъым! Апхуэдэщ тыркукIэ узэджэнур! Тырку мэкъумэшыщIэкIэ! ЯугъащIэ тырку мэкъумэшыщIэм!
Къэхьэуэ ефапIэм щIэсхэр зэщIэдыхьэшхащ. Иджыри къэс зи жьэ зэщIэзымыха мэкъумэшыщIэхэр дыхьэшхыурэ ныбафэуз зэтехъуащ. Зыри къыдгурыIуэркъым: ди жьэр Iурыхуауэ дызэхэтщ. Бысым жьакIэ цIырхъырат зэкIуэцIычыпэр.
Сэрмэд и нэр къож, псалъэ яхидзэн мурад иIэ хъунти, дыхьэшх макъыр зэпыуркъым. Ефруз къэлыбащи, зищIэжыркъым. И нэщхъыр зэхиукIэри, бысымым бгъэдэкIуэтащ Ефруз:
– Сыт фыщIэдыхьэшхыр? Хэт фи ауаныр?
– А щIалэ цIыкIур тырку мэкъумэшыщIэкъым.
– Истамбыл щыщ-тIэ?
– Дэнэ къикIауэ!
– Хэт-тIэ?
– Цыджан шырщ!
Ефруз-бэч и жьэр Iурыхуащ. Сэрмэд сэрэ дыкъыщитхъынущи, ерагъмыгъуейуэ зыхудогъэшэч. Ефруз нэхъри плъыжь хъуащ, и нэкIум зэрыджэпс къыщIакIа хуэдэ.
Къуажэ цIыкIум дыкъыдэкIыжащ. Дыдыхьэшхынущи, Ефрузбэч щхьэкIэ ди дзэр мэш. Истамбыл дыкъыдыхьэжыху, зы псалъэ къыжьэдэкIакъым Ефруз-бэч: и IитIыр и щIыбкIэ щызэрыдзауэ, дыгъэ гуащIэм къигъэплъа къалэм дыкъыдишэжащ. Тхьэм ищIэнщ зэгупсысар: гупсысэм хилъасэри, лъэмыж щIагъым тхылъ зэрыщIилъхьари игу къэкIыжакъым.
Хьэдэджадэ
Сэрмэд къэрэгъулым зыхуригъэзэкIащ:
– Мы унэри ят.
Зи гугъу ищIыр псей гуэрэным къыхэплъ унэ хужь лъагэрт. ПщIантIэшхуэщ, куэбжэм тетхащ: «Унэр дот».
Къэрэгъулым и щхьэр игъэсысащ:
– Ухуейкъым, зиусхьэн. Унэ пхуэхъунукъым ар.
– Сыт щIысхуэмыхъунур?
– НетIэ уэзгъэлъэгъуам щIэтIысхьэ, фэтэр къэпщтэнумэ. Мыин дыдэми, ущIэтыншыхьынущ. Абы щIэтIысхьэм илъэс къэс зы щIалэ къыхуалъху.
– НетIэ сыбгъэлъэгъуар пэшитхущ зэрыхъур. Ди унагъуэм нэрыбгэ пщыкIутI исщ. Абы дыщIэхуэнукъым. Мыбы дегъэплъ.
– УщIэсыфынукъым, зиусхьэн! УщIегъуэжынщ! – жиIащ къэрэгъуУнэм дихьэхащи, и нэр къыхутечыжыркъым Сэрмэд-бэч. Жыг хадэм и курыкупсэм итщ унэр, лъагэщ, Iэхуитлъэхуитщ, щхьэгъубжэр лым. 101 Адыгэ хэхэс литературэ
хэзщи, унэ кIуэцIыр нэху хъунщ. Апхуэдэ унэщ игъащIэ лъандэрэ зыщIэхъуэпсыр.
– Сыт сыщIыщIегъуэжынур?
– Хьэдэджадэ къокIуэ мы унэм, зиусхьэн.
– Сыт хьэдэджадэ? – Хьэдэджадэр зищIысыр пщIэркъэ? Жэщым къожьэри къакIэрохъыжьэ, мывэ хъурейкIэ къахоуэ, бжэ-щхьэгъубжэр къатрекъутэ…
Апхуэдэр зи фIэщ мыхъухэм ящыщт Сэрмэд-бэч. И нэкIэ илъэгъуам фIэкI, и фIэщ хъу щыIэкъым. ЦIыхум Iэджэ жаIэ, Iэджэ кърахьэкI – а псор уи фIэщ пщIы хъурэ! ЦIыхум жаIэ псом уедаIуэмэ, бгым уелъэнщ. Бзаджэнаджи, шейтIани, къинэмыщIи и фIэщ хъуркъым Сэрмэд: цIыхум къагупсысауэ аращ…
Сэрмэд дыхьэшхащ:
– Хьэдэджадэм сащышынэркъым сэ!
Къэрэгъулым и щхьэр игъэсысащ: –Аращ псоми жаIэр, мы унэр къыщащтэм деж. Мазэ нэхъ щIэзагъэркъым.
– Уи сыт хэкIуадэрэ! НакIуэ, дегъэплъ унэм.
– Унэр зейм иIыгъщ IункIыбзэр.
– Хэт зейр?
– Хьэжы Ниязи-ефэнды. Жыжьэкъым щыпсэур.
– ЩымыжыжьэкIэ, накIуэ. IункIыбзэр къеIытхынщ.
– Хъунщ, ауэ ущIемыгъуэж. КъызжиIакъым жумыIэж.
Унэр зейм деж кIуащ Сэрмэдрэ къэрэгъулымрэ. ЗдэкIуэм, унэм и хъыбар къригъэдэIуащ къэрэгъулым. ИлъэсипщI хъуащи, къэрэгъулым зэрыжиIэмкIэ, мазэ нэхъыбэ зыри щIэзагъэркъым унэм. Хьэдэджадэр жэщым къожьэри мывэ къареутIыпщ, бжэ-щхьэгъубжэр къатрекъутэ, абдж къыхинэжыркъым. Унэр куэдым яIэрыхьащ-яIэрыкIащ. Хьэдэджадэм игъащтэурэ, тIум я гур зэгуэудащ, зыр делэ ихъукIащ, нэгъуэщI зыми и фыз лъэщыджэм щинэжащ. НэгъуэщI хъыбар мыфэмыц Iэджи къригъэдэIуащ, Хьэжы Ниязи-ефэнды деж нэсыху.
Зыбжанэ щIат Хьэжы Ниязи-ефэнды зэрытIысыжрэ. ПщIэ зыхуащI цIыхут, къэрэгъулым къызэрыжриIамкIэ. Лей къуихынутэкъым, хьэрэми зригъэкIуалIэртэкъым. Унэ ещэ-къещэху: ар лэжьыгъэ хуэхъуащ зэрытIысыж лъандэрэ. Унищэм нэс щищэ е къыщищэху щыIэщ зы илъэсым. Зыр ещэ, зыр фэтэру ет – абы иропсэу. Сэрмэд и нэм къыфIэна унэр хьэдэджадэм кIуапIэ зэрищIар зыми щибзыщIыркъым Хьэжы Ниязи-ефэнды. Унэм зыгуэр къыщIэупщIэмэ:
– ФыщIегъуэжынщ, хьэдэджадэ кIуапIэщ! – яжреIэ. Я фIэщ хъуркъым: Iах. Iах щхьэкIэ, къэрэгъулми зэрыжиIащи, мазэ нэхъ щIэзагъэркъым: хьэдэджадэм егъащтэри, я щхьэр щIахыж.
Куэбжэм къыдэкIащ Хьэжы Ниязи-ефэнды.
– Фыкъеблагъэ.
– Мыр, – жиIащ къэрэгъулым, – унэм еплъынут.
–Хъарзынэкъэ, – жиIащ Хьэжы Ниязи-ефэнды. – Едгъэплъынщ.
Езыр япэ ищри, хьэдэджадэ кIуапIэ хъуа унэм ишащ Сэрмэд-бэч.
– Куэбжэми унэми я IункIыбзэр зыщ, бжитIми хуохъу, – жери
куэбжэр Iуихащ. 102 Адыгэ хэхэс литературэ
ПщIантIэм дыхьащ. ЦIыху зэрыщIэмызагъэр нэрылъагъущ: пщIантIэр зэщIэкIэжащ. Шыгъуэгу хадэри зэрамыухъуэнщIрэ Iэджэ щIагъэнщ, псей жыгхэм я щIагъыр кIыфIщ, пщIащэр апхуэдизкIэ Iувщи.
Къэрэгъулыр пщIантIэм къыданэри, Сэрмэдрэ Хьэжы Ниязиефэндырэ унэм щIыхьащ. Дэбгъуэн щыIэкъым унэм: зэщIолыдэ, унэ лъэгур скъар мывэкIэ къищIыкIащ, пэш зыбгъупщI мэхъу – Сэрмэд зыхуейр апхуэдэкъэ! ПщIантIэм псыкъуий дэтщ, джэдэщри, шэщри,
гуэщри унэм ибгъукIэ щытщ.
– ФэтэрыпщIэр дапщэ? – щIэупщIащ Сэрмэд.
– Куэд жысIэнукъым. Илъэсым лирищэрэ пщIейрэ. Илъэсищым хуэзэр зэуэ къыпIысхынущ.
– Ар сыт щхьэкIэ?
– Зи щхьэкIэращ, зиусхьэн. Унэр самыгъэтын щхьэкIэ, си жагъуэгъухэм хъыбар мыфэмыц Iэджэ зэбграутIыпщыкIащ, хьэдэджадэ кIуапIэщ жари, цIыхур щагъэщтащ. КърамыхьэкI щыIэкъым бзэгуцэм. Унэр сIызыхым ар я фIэщ мэхъу, хьэдэджадэ къащыхьауэ къафIощIри, щIымахуэкум сфIыщIокIыж. Имыкурэ-имыбгыу унэр зэстын сэ дэнэ къисхыжын щIымахуэм? МащIэрэ сыкъранакъым утыку. ХэщI фIэкI, хэхъуэ сиIэкъым. Апхуэдэурэ екIуэкIмэ, унэр зыми сIихыжыххэнкъым, сщэнщ жысIэми, зыми ищэхункъым. Ди гъунэгъухэращ цIыхур зыгъащтэр: дунейм теткъым кърамыхьэкI! Хьэдэджадэти, къинэмыщIти.
– Хьэдэджади къинэмыщIи сыщыщтэркъым сэ, – жиIащ Сэрмэд.
– Упсэу!
– Ауэ илъэсищ уасэр зэ тыгъуэкIэ къызэхьэлъэкIынущ.
– Сыт пщIэн, зиусхьэн. Сызэтехуащ, армыхъу.
Унэр игу ирихьат Сэрмэд. ФэтэрыпщIэр егъэлеяуи пхужыIэнутэкъым. Пэшищ фIэкI мыхъу гъуэмбырэщым лирищэрэ щэ ныкъуэрэ зэрыщIатыр игу къэкIыжащ Сэрмэд.
ЗэгурыIуащ. ЗэгурыIуэри тхылъым Iэ традзащ. Илъэсищ уасэр лирэ щитхурэ плIыщIрэт: сыт ищIэн – иритынщ, къехьэлъэкIыIуэми. Унэр зыIэщIэбгъэкI хъунукъым. ЗыIэщIэбгъэкIмэ, ухущIегъуэжынщи, уIэбэкIэ улъэIэсыжынкъым.
Къэрэгъулми лирэ тIощIрэ тхурэ IэщIилъхьащ Сэрмэд – фIыщIапщIэ.
– Уи ахъшэр псыхэкIуадэ хъуащ, – къыжриIащ къэрэгъул лIыжьым къыщригъэжьэжым. – Илъэсищ дэнэ къэна, мазищ ущIэзэгъэнкъым.
– Деплъынкъэ!
– Деплъынщ. Унэр щиткIэ, илъэсищ уасэ къаIех псоми. Гъэмахуэм щIэтIысхьамэ, бжьыхьэр къэзыгъэсыф къахэкIакъым иджыри къэс. Уэри ар къыпщымыщIащэрэт.
Тхьэмахуэ дэкIри, Сэрмэд унэм щIэтIысхьащ, и унагъуэр ишэри.
Зы пщыхьэщхьи щызэпыуркъым унэм музыкэр. Фадэмрэ ерыскъымрэ къекъутэ я Iэнэр –хьэщIэ кIуапIэщ Сэрмэд и фэтэрыр. «Махуэм улэжьакъэ – жэщым теу!» – арат Сэрмэд и хабзэр. И къуэхэр йоджэ, ипхъухэр мэлажьэ. И щхьэгъусэм бзылъхугъэ пансионхэм музыкэмкIэ щрегъаджэ. Унагъуэм щыщу зы закъуэщ IэнатIэ пэрымытыр: Сэрмэд и анэрщ. Илъэс блыщIрэ тхурэ и ныбжьщ фызыжьым – сыт ищIэжыфын? Жэщи махуи унэм исщ. 103 Адыгэ хэхэс литературэ
Унагъуэр пщыхьэщхьэм зэхуэсыжрэ Iэнэ къагъэувамэ, жэщыбг хъуху зэхэсщ. ХьэщIэ яIэмэ, нэху къатещхьэху Iэнэм щыпэрыси къохъу.
Мазэ ныкъуэ дэкIащ.
Гурым макъ хадэм къиIукIащ жэщ гуэрым. Я унэIут фызыр гужьеяуэ къыщIэлъэдащ хьэщIэщым:
– Хужьыгъэ гуэрым къыщекIухь хадэм! – жери.
– КъыпфIэщIа хъунщ, – жиIащ Сэрмэд. И фIэщ хъуакъым. НэгъуэщI зы унэIути къыIэщIэлъэгъуащ хужьыгъэр. Ари и фIэщ
хъуакъым:
– Уэри къыпфIэщIащ! – жери.
Пырхъуэм техьащ бынунагъуэр, унэм зэрыщIэхри. УнэIутым и Iэр ишиящ:
– Мес, пщIащэм къыхоплъ хужьыгъэр!
Сэрмэд и нэм щIэIуэтыхьащ.
– Ушынамэ, аракъэ! КъыффIэщIауэ аращ, зо! Зыри слъагъуркъым.
И фызми, ипхъухэми, и къуэхэми я фэр пыкIащ, я псэр я лъэдакъэпэм нэсыжащ.
Жыг щIагъым къыщекIухь!
– КъытфIэщIакъым! – жиIащ ипхъу нэхъыжьым. – Плъагъуркъэ! – Мы унэм дыкъызэрыщIэтIысхьэрэ аращ фи щхьэм илъыр! ЖаIэ псом фемыдаIуэ! Си тхьэкIумэр фудэгуащ! ЖаIэм федаIуэурэ, делэ фызэтехъуащ! – жери шхыдащ Сэрмэд.
– ЖаIэ псор ди фIэщ хъуркъым дэ!
– Мэхъу! ЖаIэ псор уи фIэщ хъумэ, Iэджэ къыпфIэщIынщ! Фи фIэщ мыхъуатэмэ, къыффIэщIынутэкъым!
И щхьэгъусэри и бынхэри къыпэува щхьэкIэ, къигъэнакъым Сэрмэд: пырхъуэм ехри жыг хадэм хыхьащ.
Сэрмэд жыг хадэм щыхыхьэм, хужьыгъэр кIуэдыжащ.
Унагъуэм я нэбдзыпэ зэтралъхьакъым а жэщым, Сэрмэд фIэкI: шхэри гъуэлъыжащ, нэху щыхуи къэхъеякъым.
Абдеж щыщIидзэри, хьэдэджадэр хадэм къихьэ хъуащ жэщ къэс. Сэрмэд щIожри хадэм йолъадэ: хужьыгъэм зыкъыIэригъэхьэркъым – напIэзыпIэм мэбзэхыж. Унагъуэри есэжа хуэдэщ жыг хадэм жэщ къэс къиджадэ хужьыгъэм.
Жэщ гуэрым, жасым фIэкIауэ, Iэуэлъауэм къигъэушащ унагъуэр. Унэм зэрыщIэха щхьэкIэ, зыри ялъэгъуакъым. Пщэдджыжьым мывэ хъуреишхуэ шындэбзийм къыщагъуэтащ.
Сэрмэд и анэр къытекIиящ:
– Мы унэм дыщIумышыжмэ, хьэрэм усщIынщ!
Дауэ зэрыщIишыжынур? Тхылъ ятхри Iэ традзащ.Унэм щIэкIыжмэ, лирэ щитхурэ плIыщIыр Хьэжы Ниязи-ефэнды къыхуэнэнущ! Сэрмэд-бэч игу техуэнукъым ар. Игу пыкIынукъым! Хужьыгъэми щIичэркъым: жэщ къэс къареутIыпщ мывэ хъурей. Зы жэщи дигъэкIыркъым! Унагъуэр жеижыркъым, я псэр IукIауэ зэхэсщ. Хужьыгъэм и Iэуэлъауэ къэIуакъэ – Сэрмэд унэм щIоцIэфт, хадэм йолъадэри щIещыкI, арщхьэкIэ хужьыгъэр къыIэрыхьэркъым: жэщ къэс IэщIокI.
Хужьыгъэм и хъыбар зэхахащ я гъунэгъухэм. 104 Адыгэ хэхэс литературэ
– Унэм фыщIэмыкIыжмэ, фыIэщIэкIуэдэнущ, – жаIащ я гъунэгъухэм.– Фи бжэ-щхьэгъубжэр хикъутыкIынущ дяпэкIэ. Мывэ къывиутIыпщ къудейкIэ фкIэрыкIынукъым.
Бжэ-щхьэгъубжэр къатрикъутэмэ, езыгъэщIыжын хуейр езы Сэрмэдщ – абыкIэ зэгурыIуащ, тхылъым Iэ щытрадзэм. Абыи хигъэплъащ Сэрмэд: ари къыхухэхъуэмэ, унакъэ?.. Езыми шынэ къищтащ хуэмхуэмурэ: жылэм нэхърэ нэхъ губзыгъэ, жылэм щыжаIэкIэ зыгуэр щыIэ хъунщ.
Унэм щIэкIыжыным триубыдащ, сытми. Унагъуэр къыкIэрыхъыжьат, я жьэр кIэрагъэкIыртэкъым:
– Дытемыунахъуэ щIыкIэ, дыгъэбгынэ мы унэр! – аращ и щхьэгъусэм и псалъэ етIуанэр. И анэр нэхъеижщ: хьэрэм къищIынкIэ шынагъуэщ, унэм щIимышыжмэ.
Шынэ къищтами, Сэрмэд и фIэщ хъуртэкъым хьэдэджадэр. И щхьэгъусэми и анэми я жьэр кIэрамыгъэкI щхьэкIэ, унэ хьэзыр асыхьэтым бгъуэтрэ? Аращ нэхъри зыщIиIэжьэр.
Зы жэщи зэпигъэуркъым хьэдэджадэм: жэщ къэс къохьэ хадэм. Сэрмэд гуахъуэ къещтэри хадэм йолъадэ – зыкъригъэубыдыркъым, IэщIокIри мэбзэхыж.
«Хадэм сыхэтIысхьэнщи, сеплъэкIуэнщ», – жери игу къэкIащ Сэрмэд. И щхьэгъусэмрэ и бынхэмрэ ечэнджэщати, къыхуадакъым:
– Утеунэхъуэнущ: хьэдэджадэм упэлъэщынукъым! – жари.
ЕдэIуакъым и щхьэгъусэми и бынхэми. И анэми зыкъригъэщIакъым. Пшапэр зэхэуа нэужь, жыг хадэм ихьэри чыцэм зыхигъэпщкIуащ. Чыцэр пщIащэ Iувщи, къыхэщынукъым, уи щхьэр къыхэбгъэжмэ, хадэм къихьэр уэздыгъэ нэхум хэплъагъукIынущ.
Уэздыгъэ щIагъанэри, пырхъуэм къытеуващ унагъуэр. Езыр пабжьэм хэсщ. Жасы хъуащ. Iэуэлъауэ щыIэкъым. И щхьэр пабжьэм къыхигъэжурэ, зеплъыхь Сэрмэд: хужьыгъэр къыIэщIэлъагъуэркъым.
Жэщыбг фIэкIауэ, хьэдэджадэр къэунэхуащ: лъапэпцIий зищIауэ, унэм йокIуэталIэ. Сэрмэд пабжьэм къыхэкIри хьэдэджадэм и ужь иуващ. Хужьыгъэр елъагъу, IупщI дыдэщ, итIани и фIэщ хъуркъым, и Iэр ишиймэ, кIуэдыжын къыфIощI.
Хьэдэджадэм лъэщIыхьэри, и Iэр ишиящ Сэрмэд. И Iэм къэптал пщампIэ къыIэрыхьауэ къыфIэщIащ. Хужьыгъэр кIуэдыжакъым: къэувыIэри зиудыныщIащ, зиудыныщIэри Сэрмэд зыIэщIиудащ!
Сэрейм нэсауэ лъэщIыхьащ «хьэдэджадэм»: сэрейм елъэрэ пэт, и кIэр иубыдри хигуащ! Лъэрызехьэ гуэрт къыIэрыхьар: щIэх хуэгъэсабыракъым.
– Хьэдэджадэ къыпщIэзгъэнынщ, бзаджэнаджэ!
«Хьэдэджадэр» ипхри унэм пщэпкъкIэ ирилъэфэлIащ:
– Уэздыгъэ къэфхь мыдэ! Хьэдэджадэр фэзгъэлъагъунущ!
И щхьэгъусэри, ипхъухэри, и къуэхэри пырхъуэм къежэхащ.
– ВжесIатэкъэ хьэдэджадэ зэрыщымыIэр!
– НтIэ, къэбубыдар сыт? – ЗыкъыдигъэцIыхункъэ иджыпсту! Уэздыгъэр къефхьэлIэ!
ЩэкI хужьым къыкIуэцIыкIын мурад иIэтэкъым «хьэдэджадэм»: щэкI хужьым зыкъуэцIигъэджэразэри нэкIукIэ зыхиIубауэ щылъщ. 105 Адыгэ хэхэс литературэ
ЩэкIыр «хьэдэджадэм» и щхьэм къыфIилъэфащ Сэрмэд.
– Хьэжы Ниязи-ефэнды!..
И щхьэр щIигуащ Хьэжы Ниязи-ефэнды, и Iэр и нэкIум Iуилъхьащ.
– ГупщIэуз итх пэтащ, щхьэ укъыткIэрыхъыжьа, зиусхьэн? Зы жэщ дыбгъэтыншакъым! – жиIащ Сэрмэд и анэм.
– КъыщIыткIэрыхъыжьар сэ сощIэ! – жиIащ Сэрмэд, дыхьэшхри.
И пхъур игъакIуэри тхылъыр къригъэхьащ, къалэмрэ шакъэрэ – Мыдэ къэдаIуэ, Хьэжы Ниязи-ефэнды! МащIэ бгъэунэхъуакъым уэ! Хьэрэм мащIэ пшхакъым! А псор къыпхуэпшыныжынкъым. Сэ зыр арэзы сыкъэпщIмэ, сыппыкIынщ. Мэ къалэмыр: сэ бжесIэр тхы!
– Сыт стхынур? – и щхьэр къыхуэIэтыркъым Хьэжы НиязищIыгъуу.
ефэнды.
– Птхынур сэ бжесIэнщ. Уэздыгъэр къэвгъэнэху! Мыращ птхынур: «Унэм щыщIэзгъэтIысхьэ махуэм Сэрмэд-бэч илъэсих уасэ къызитащ, къызитар лирэ минрэ пщIейрэ мэхъу». КъыбгурыIуа?
– КъызгурыIуащ.
– КъыбгурыIуамэ, тхыи, Iэ щIэдзыж. Услъэгъуакъым – сыкъэплъагъужакъым!
ягъэщIагъуэрт гъунэгъухэм.
… Сэрмэд-бэч и унагъуэр илъэситI хъуауэ унэм зэрыщIэсыр 106
– Хьэдэджадэр нэгъуэщI къуажэ Iэпхъуагъэнщ, – жаIэрт цIыхум, хьэдэджадэм и хъыбар къэIужыртэкъыми. Ар щызэхихкIэ, Хьэжы Ниязи-ефэнды зэ хужь хъурт, зэ плъыжь хъурти, гъумэтIымэрт:
– Хьэдагъэ кIуэн: жэщи махуи йофэ-йошхэри зэхэсщ, лажьэ зимыIэ хьэдэджадэр ягъэщтащ…
Узэсэ сэгъейщ
Хьэ бзаджэ зэрытIысыпIэншэм шэч къытезыхьэ щыIэмэ, Мыстыкъ и хъыбар фезгъэдэIуэнщ. Болгарием къыщыхъуащ Мыстыкъ. Балигъ хъуху, исащ Болгарием. Балигъ хъури, сондэджэрым яхэзэрыхьащ. И Iыхьэ къахихыфыртэкъыми, яхэзэгъакъым. Щахэмызагъэм, егупсысащ: «Сызэрыхэхэсыра хъунщ си Iуэху щIыдэмыкIыр. Сэ мыр шхапIэ схуэхъункъым. Тыркум зезгъэхьыжынщ», – жери.
Тыркум къэIэпхъуэжри, зы къалэ цIыкIу дэтIысхьащ. Къалэ цIыкIур къэрал гъунапкъэм тест. Къэрал гъунапкъэр щагъэбелджылыжым, Мыстыкъ зыдэтIысхьа къалэ цIыкIур бэлгъар щIыналъэм хиубыдащ.
Хэхэс хъуауэ къыщIидзыжащ Мыстыкъ. Ар игу техуакъым: и хьэпи и шыпи зэщIикъуэри къызэщIэкIуащ, къэрал гъунапкъэм къызэпрыкIри нэгъуэщI зы къалэ цIыкIу зыдигъэзэгъащ, абы дэсурэ Бэлъкъан зауэр къэхъейри, къалэ цIыкIу гуэрыр бэлгъархэм яIэрыхьэжащ.
– Мы бэлгъархэр си ужь икIынукъым! – жиIа хъунщ, сытми, къызэщIэкIуэн хуей хъуащ аргуэрым. Хыдэжым къызэпрыкIыжри, Анэдолэм итIысхьащ: «Анэдолэм си кIэн къыщикIын хуейщ», – жери.
И кIэн къыщикIын хуейт: Мыстыкъ щIыхьэпIэ-щIэкIыпIэр ищIэрт, дэпщыпIэ къызыхуимыгъуэтын Iуэху щыIэтэкъым. Зы къалэ цIыкIу дэтIысхьащи, цIыхум яхоплъэ. Мэл зыфIихьыфынур пыIэ щыгукIэ Адыгэ хэхэс литературэ
къецIыху дыгъужьым. Мыстыкъи апхуэдэ гуэрт. Къалэ цIыкIум бэзэр дэтщ, бэзэрым Iэщ щащэ, къуажэхэм къикIыурэ, мэлыхъуи, шыхъуи, къазыхъуи щызэблокI. Уи щхьэм зыгуэр илъыххэмэ, уебзэджэкIыфынущ. Мыстыкъ и щхьэм зыгуэр зэрилъым езы дыдэми шэч къытрихьэжыртэкъым: дэкум хуэдэу къимыгъэпцIэфын яхилъагъуэркъым сондэджэрхэми щэхуакIуэхэми. Iэщым нэхъ фейдэ къызэрыпыкIынум гу лъитащ псом япэрауэ. Умыщхьэхмэ, ухэуныкIынущ: къуажэм кIуэ, Iэщ къэщэхуи, къалэм къэху, тIэкIу есэбауи, бэзэрым техуэ – и уасэ къэкIуэнущ. Шы уэдыкъуа кърихуакъэ къуажэм – есэбэуэкIэ ещIэ Мыстыкъ: и лъэбжьанэр пеупщI, и сокур щIещэ, и кIэр ежьри зэредзэ, щIэп дагъэ ирегъафэри, аслъэным хуэдэ мэхъу шы уэдыкъуар. Аслъэным хуэдэ хъуамэ, шым уаситI къыщIэпхыфынущ.
Абы хэуныкIынут Мыстыкъ, кIуапIэ къезымыт щыIэщ армыхъу: ныкъуэкъуэгъу къыкъуэкIащ. Езым хуэдэ гуэрщ ныкъуэкъуэгъу къыхуэхъуар: бзаджэ гуэрщ, дэнэкIэ игъазэми, къыпоув, кIуапIэ къритыркъым, щIэп дагъэ иригъэфа шым и уасэм фIыкIэрегъэху, и ужь тIасхъэщIэх къриутIыпщхьэурэ. Къуажэхэм шы уэдыкъуаи димыгъуэтэж хъуащ Мыстыкъ: и ныкъуэкъуэгъур япэ йощри шыр ещэху, ари бзаджэ гуэрщи, шым йосэбауэ, щIэп дагъэ ирегъафэри, бэзэрым трехуэ. Мыстыкъ жьэкIэ зиплъыхьурэ, и ныкъуэкъуэгъум шы ещэкъещэху. Лей хъунущ Мыстыкъ, абы фIэкIмэ. И хъыбар зэхих фIэкI, и фэкIэ ицIыхуркъым Мыстыкъ и ныкъуэкъуэгъур. Молэ зэрицIэр ещIэ, зэрыжаIэмкIэ, илъэс плIыщIрэ тхурэ зи ныбжьын лIы зэрамыщIэжщ, и жьакIэ фIыцIэр кIагуэрэ и нэ цIыкIуитIр игъэджэгуу.
Ныкъуэкъуэгъу иIэ щыхъум, Iэхэлъахэм щищIэжын щыIэтэкъыми, нэхъ IукIуэтри, Мыстыкъ зы къалэ цIыкIу кIуащ щэхуакIуэ: «Молэ и лъэр мыбы къихуса хъункъым», – жери. Жэщыр чэруан-сэрейм щигъакIуэри, пщэдджыжьым бэзэрым техьащ Мыстыкъ. Щытехьэм, «шокъу» жери Молэ Iууащ. «Емынэунэ хъуныр къыскIэлъысащ», –
жиIащ Мыстыкъ, Молэ щыIууэм.
– Еблагъэ, Молэ!
– ФIым дыхуиблагъэ!
Иджыт япэу щызэрылъагъур.
– Шы щэху укъежьа?
– Сыт хууиIуэху?
«Хьэрэм пхухъу!» – жиIащ Мыстыкъ игукIэ.
– Сыхуеймэ, шыи къэсщэхунщ, – къыщIигъужащ Молэ.
Мыстыкъ и пащIэкIэ пиIуэнтIыкIащ, и нэр къижу и ныкъуэкъуэгъур зэпеплъыхь: зридзкIэ пэлъэщынукъым.
– Дзейуэ дызэгуэгъэхьэ! – жиIащ Мыстыкъ.
– Дызэгуэгъэхьэ! – арэзы хъуащ Молэ.
Бэзэрым текIыжри, чэруан-сэрейм ягъэзэжащ, къэхьэуэ ефапIэм деж щетIысэхащ: дзейуэ зэгухьамэ, зы къэхьэуэбжьи зэдефэнщ, унафи ящIынщ.
– Къэхьэуэ къытхуэфхь! – джащ Мыстыкъ. Чысэр кърихри, и дзейм тутын хуишиящ.
– Сэ сынэщIщ, къэхьэуи тутыни сефэнукъым, – жиIащ Молэ.
– Иджыпсту нэщI мазэ-тIэ?
– Хьэуэ. 107 Адыгэ хэхэс литературэ
– Ущыгъуэрэ?
– Сыщыгъуэркъым.
– НтIэ, сыт къызыхэпхыр?
– Зы махуэ сышхэмэ, етIуанэ махуэм сынэщIщ.
– Си фIэщ хъуркъым!
– Тхьэ пхуэсIуэнщ.
Мыстыкъ чысэр ирилъхьэжащ.
– Къэхьэуэ къэвмыхь! Дефэнукъым!
ИгукIэ жиIэр нэгъуэщIщ: «Уи пыIэкур сэ къизмыудмэ, сшхыр си хьэрэмщ!»
Хъыбар кIыхь иригъэдэIуащ и дзейр: хамэ щIыналъэ къызэрыщалъхуар, хьэжыщI кIуэн мурад зэриIар, и адэр хьэжыщI пщыкIублрэ зэрыкIуар, еджэн мурад зэриIар – Iэджэ къыхуригъэкIуэкIащ. Молэи къодаIуэ, и щхьэр игъэкIэрахъуэурэ, и дзейм къыжриIэр и фIэщ хъууэ фэ зытрегъауэ.
– ЛъэпкъкIэ дэнэ ущыщ? – щIэупщIащ Мыстыкъ.
– Къайсэрий.
– Ар дэнэ?
– Мо лъэныкъуэмкIэщ.
Молэ и Iэр чэруан-сэрейм и куэбжэмкIэ ишиящ.
Мыстыкъ а псор дэнэ щищIэнт? Сытми, щIэупщIащ:
– Конья пэжыжьэ хъункъым?
– Хьэуэ, нэхъ жыжьэжщ. Конья адэкIэщ.
– ЩIым и гъунэщ, зэрыжыпIэмкIэ.
ЩIым и гъунэми и мыгъунэми и зэхуэдэт Мыстыкъ: зэщэр Молэ зэребзэджэкIынырщ. Хъыбар мышыум хэкIри, зэгурыIуащ: зэдзейщ дяпэкIэ, я хэхъуи я хэщIи я зэхуэдэщ, зэдэлэжьэнщ, зэрыгъэгъуэщэжынкъым, пцIы зэхуаупсынкъым. Мыстыкъ игу илъыр нэгъуэщIщ: «Дэкуу укъэзмыгъапцIэмэ, сшхыр си хьэрэмщ!..»
ЕтIуанэ махуэр бэзэрти, бэзэрым техьэри заплъыхьащ, Iэщым щIэупщIащ. А махуэм яфIэкъэзэрти, чэруан-сэрейм ягъэзэжащ: «МахуитI-щыкIэ дызэIуплъынщ», – жари.
Нэху къекIри, пщэдджыжьым Мыстыкъ деж Молэ къыщIыхьащ.
– Нобэ къуажэ цIыкIу гуэр сыкIуэн хуейщ, – жиIащ Молэ. – Фейдэ къызыпыкIын сату дрихьэлIауэ си гугъэщ. ДыхэуныкIынущ.
– Сыт дызыхэуныкIынур? КъызжепIэркъэ! – гуфIащ Мыстыкъ.
– Уэлийм и къуэм шыд пщIэгъуалэ сыхуэлъыхъуэн хуейуэ си пщэ къралъхьащ. Дгъуэтмэ, лирэ пщIей къыщIэтхыфынущ.
– Iэу!
– Ноби пщэдеи къэзгъэзэжынукъым. Уэ зыплъыхь. Шыд пщIэгъуалэ урихьэлIэмэ, къэщэху. Лирэ щэ ныкъуэ къыбжаIэкIэ, къыумыгъанэ – дыхилъэфэнукъым.
– Шыд пщIэгъуалэ дунейм тет?
– Тетщ. Сыт щIытемытыр?
Мыстыкъ игукIэ жиIащ: «КъыздэгушыIэ хъунщ мыр». И дзейм и нэгу иплъащ, и нэр триубыдэри: хьэуэ, гушыIэ хуэдэкъым, и фIэщщ.
– Мыбы щыдгъуэтын шыд пщIэгъуалэ? – шэч къытрихьащ
Мыстыкъ.
– Хэт ищIэрэ? ЩыдгъуэтынкIи мэхъу. 108 Адыгэ хэхэс литературэ
ЩагъуэтынкIэ зэрыхъунум шэч лъэпкъ къытрихьэртэкъым Молэ. Хьэжы Хъусейн деж ущыщIэупщIэ зэрыхъунури къыжриIащ.
зытет – Ар уэ пцIыхуркъым. Жьы дыдэ хъуащи, унэм къикIыжыркъым. Мэжджытыр ублэкIмэ, ущIэупщIэурэ къэбгъуэтыфынущ. Унэшхуэщ, жыг къегъэкIэкIауэ. ЛIыжьыр бэзэрым техьэжыркъым, сату щищIыр и унэращ. ЕлъэIу: «Шыд пщIэгъуалэ къысхуэгъуэт», – жыIи. Лирэ щэ ныкъуэм нэс зэрептынур жеIэ.
тесщ. Мэжджытым уэрамым – Хъунщ.
Аркъэмэ къыщIихьащ Мыстыкъ. Молэ и нэр зэрыутхъуами гу лъитащ. Еша-елIауэ фэ тетщ, фагъуэщ. Мыстыкъ игу къэкIыжащ Молэ дыгъуасэ зэрынэщIар.
– Ущыхэщхьэжым, хъыбар сыбгъэщIамэ, си жагъуэ хъунутэкъым, – жиIащ Мыстыкъ.– Зы бжьэ дызэдефэнт. АлейкIи дызэдзей!
– Тхьэм жимыIэкIэ! Зы ткIуэпс сIухуакъым игъащIэм! Сефэркъым.
– КъыпIурецыцыкI! Уефарэ уемыфарэ слъагъуркъэ сэ!
– Си дзэр узырти, аркъэ жьэдэзгъэжыхьащ.
– Ара?
– Аращ. Уи махуэ фIы ухъу!
– Гъуэгу махуэ.
Бжэр хуищIыжри, Мыстыкъ егупсысащ: «Бзаджэ гуэрщ дзей къысхуэхъуар. Сэ уи пыIэкур къизмыудмэ, сшхыр си хьэрэмщ!»
Молэ зэрычэфыжьыпкъэр илъагъуртэкъэ Мыстыкъ! Чэфыжьыпкъэм къыщынэркъым: и лъэм иIыгъыжыркъым. «Делафэ къызеплъ мыбы!» – жиIащ Мыстыкъ, и дзейр щIигъэкIыжа нэужь. И щхьэм щIэтIахъуэри, жыхафэгум иуващ.
– Уи пыIэкур къизмыудауэ сыпкIэрыкIынкъым. Деплъынкъэ хилъафэм!
Къэхьэуэ ефэн зэрыхуейри щыгъупщэжри, Мыстыкъ уэрамым дыхьащ. Уэрамым жэмри, выри, мэлри, къазри дэзщ. Iэщым япхыкIри, мэжджытым блэкIа нэужь, щIэупщIэурэ, Хьэжы Хъусейн и унэр къигъуэтащ Мыстыкъ.
ЛIыжь гъур жант Хьэжы Хъусейн, шейтIан теплъэт, ныбжьышхуэ иIэ щхьэкIэ, апхуэдизкIэ псынщIэти, зи къэшэгъуэ щIалэ фIэкIа пщIэнтэкъым, щызекIуэкIи и лъэм нэр тепыIэртэкъым, пкIауэ хуэдэ зелъатэрти.
Сэлам-чэламыр зэфIэкIа нэужь, шыд пщIэгъуалэ зэрылъыхъуэр жриIащ лIыжь цIыкIум. Хьэжы Хъусейн къигъэгугъэщакъым, шыд пщIэгъуалэ имыгъуэтынкIэ шынэри. ИгъащIэм зэ закъуэщ шыд пщIэгъуалэ къызэрыIэщIэлъэгъуар, илъэс щэ ныкъуэм щIигъуауэ Iэщым хэтщи.
– КIэщI-кIэщIурэ къыслъыгъуазэ, – къыжриIащ къыщригъэжьэжым. – Хэт ищIэрэ, къыспэщIэхуэнкIи мэхъу.
– ПщыхьэщхьэкIэрэ сыкъыплъыгъуэзэнщ.
– ЩыпхущIыхьэнур уэ уощIэж.
Пшапэр зэхэуэху къалэм дэтащ Мыстыкъ, Iэщ сымаджэ лъыхъуэн хуейти. И нэ къыфIэнэн дигъуэтакъым къалэм. И дзейр пщэдеи къэкIуэжынукъым. Чэруан-сэрейм игъэзэжмэ, щIэзэшыхьынущ. 109 Адыгэ хэхэс литературэ
Хьэжы Хъусейн деж тригъэзэн мурад ищIащ: «Шыд пщIэгъуалэ къыпэщIэмыхуами, сыдэуэршэрынщ, сыщытеунщ», – жери.
Куэбжэр езы лIыжь цIыкIум къыIуихащ.
– Уи пхъэ къикIащ, си щIалэ! – гуфIащ лIыжь цIыкIур, Мыстыкъ къыщилъагъум.– УнасыпыфIэ гуэр хъунщ уэ! Шыд пщIэгъуалэ къыпхуэзгъуэтащ!
– АфIэкIа хэмылъуи?!
– Нышэдибэ удэкIыжа къудейуэ, хьэрып лIы фIыцIэ гуэр къыдыхьащ. Хъиджазым къулыкъу щысщIащ сэ, сыщыщIалэм щыгъуэ. Хьэрыпыбзэр къызгуроIуэ. ХьэрыпыбзэкIэ сыщепсалъэм, езым тыркубзэкIэ къызжиIащ: «Сыхэхэсщ, си анэдэлъхубзэр сщыгъупщэжащ!» – жери. Узижэгъуэныр ирехэхэс, си щIалэ! Ухэхэсмэ, уи анэдэлъхубзэр пщыгъупщэжыныр зыхуэIуа щыIэкъым. КъызжиIаращ хьэрыпым: «Ахъшэр къысIэщIэухащ. Шыд пщIэгъуалэ сиIэщ, пщэхунумэ». Лирэ плIыщIкIэ дызэгурыIуащ.
– ЛъапIэкъэ?
– Дэнэ къикIауэ лъапIэ! Лирэ щэ ныкъуэ щIэптынукъэ къызэрызжепIар?
– Хъунщ, содэ. Дэнэ щыIэ шыд пщIэгъуалэр? Сыбгъэлъагъун?
– НакIуэ. Шыдыр бом щIэтщ.
ЛIыжь цIыкIум и ужь иуващ Мыстыкъ. Лъэтам хуэдэщ лIыжь 110
– Мыр уфIэпщIэгъуалэкъэ! – жиIащ лIыжь цIыкIум.
– Нэсри къэсыжауэ пщIэгъуалэщ! – гуфIащ Мыстыкъ. – Пщэдей цIыкIур! Бом нэсри:
сыкъэкIуэнщи, схунщ.
– Нобэ щхьэ умыхурэ?
– Нобэ схущIыхьэнукъым, пщэдей сыкъыкIэлъыкIуэнщ.
– Жьыуэ къакIуэ!
– Нэху мыщ щIыкIэ сыкъэсынщ.
ПщIантIэм зиплъыхьащ: щIыхьэпIи, куэбжэ дыхьэпIи, сэрейм и лъагагъи зригъэлъэгъуащ.
къыщыдэкIыжым, Мыстыкъ Уэрам сабэм къыдыхьэжащи, Мыстыкъ йогупсыс: «Шыдыр зыIэщIэзгъэкI хъунукъым!» Аркъудейкъым: и дзейм щIригъэщIэни щыIэкъым. ЩибзыщIынщи, шыдыр къищэхунщ, уэлийм деж ихумэ, ахъшэфI къритынущ, сыт Молэ щIыдэгуэшэнур? Молэ къищIэмэ, лIыжь цIыкIум кIэщIэлъэдэнщи, уасэр дригъэуеинщ. «ЗыкъезгъэщIэнкъым!» – игу ирилъхьащ Мыстыкъ. Чэруан-сэрейм нэсыжыху, егупсысащ шыд пщIэгъуалэр лIыжь цIыкIум къыIэщIигъэкIа зэрыхъунум.
Псом япэрауэ, чэруан-сэрейм къыщIэкIыжащ, зэрыщIэсам и уасэр бо яритри.
– Мазэгъуэ жэщщ, – яжриIащ чэруан-сэрейм, – къуажэм сыкIуэн мурад сщIащ. МахуитI-щыкIэ сыкъэтынущ.
Мыстыкъ, и къэпыр и плIэм ирилъхьэжри, нэгъуэщI чэруан-сэрей кIуащ. Жэщыр абы щрихащ. Пщэдджыжьым къэтэджри зихуэпащ, хъыдан бгырыпх кIыхьыр зыщIипхащ, и щхьэм хуэпсэлъэжурэ.
– Сыт лирэ плIыщI щIестынур Хьэжы Хъусейн? – ечэнджэщащ и пыIэжьым.
– ЛIо-тIэ пщIэнур? – къеупщIащ и пыIэжьыр. Адыгэ хэхэс литературэ
– Сэрейр лъахъшэщ, я пщIантIэм хьэ дэлъкъым, боубжэр тIасхъэщ. Къэбдыгъу хъунукъэ?
– ИтIанэ-щэ?
– Бэзэрым лэч къыщыщэху нобэ, псы Iуфэм хьыи, пабжьэм хэгъапщкIуэ лэчыр. Ныжэбэ шыдыр къэбдыгъунщи, псы Iуфэм пхунщ, лэчыр уи хьэзырщ – блэнщи, зэфIэкIакъэ? Шыд пщIэгъуалэр уэлийм хуэпшэнщ пщэдей.
– Молэ-щэ?
– Молэ сыт щIебгъэщIэнур? И пыIэкур къибудакъэ итIанэ!
Бэзэрым кIуащ Мыстыкъ. КIуа щхьэкIэ, пкъынэ фIэкI, лэч игъуэтакъым. Пкъынэ къищэхун хуей хъуащ. Пкъынэр псы Iуфэм нигъэсри пабжьэм хигъэпщкIуащ. Къалэм дыхьэжакъым: Молэ къигъэзэжауэ къыщIэкIрэ, Iууэмэ. Махуэр псы Iуфэм щигъэкIуащ, зы чысэ из тутын щрифащ псы Iуфэм.
Дунейр къызэIыхьащ, пшэ къытрихьащи, къешхыныфэщ. Мазэр пшэм хэкIуадэмэ, кIыфI мэхъури, Мыстыкъ мэгузавэ.
Жэщыбг хъуауэ дыхьэжащ къалэм. Хьэжы Хъусейн и унэр ерагъмыгъуейуэщ къызэригъуэтыжар. Куэбжэм бгъэдыхьэри зэпхыдэIукIащ. Iэуэлъауэ щыIэкъым, цIыхур зэрызэгъэжрэ куэд щIащ. Сэрейм щхьэпрыпщри, аргуэру зэпхыдэIукIащ. Зыри зэхихакъым. Зиудыгъури, бомкIэ кIуэтащ. Боубжэр ныкъуэIухт. Бжэр Iуигъэжри, Мыстыкъ бом щIыхьащ. И тхьэкIумэ игъэкIауэ зэпходэIукI. Зыри щызэхимыхым, мафIэдз кърихри пигъэнащ. ПлIанэпэм дэтщ шыд пщIэгъуалэр. ЛъапэпцIий зищIри шыдым екIуэтэлIащ Мыстыкъ. Шыдыр кърилъэфэжьащ, едэхащIэурэ. Бжэм къилъэфэсауэ, Мыстыкъ и къурмакъейр зыгуэрым щиубыдыкIащ:
– УкъысIэрыхьа! Уэхьэхьей! Дыгъур къысIэрыхьащ! Дыгъур! Фыкъызэрысын!
Мыстыкъ зричащ, арщхьэкIэ и къурмакъейр щызыубыдыкIам зыкъыIэщIиудыфакъым. Унэм цIыхур къызэрыщIэхащ, уэздыгъэ нэхур ягъэпIийуэ. Мыстыкь и бзэр иубыдащ, и псэр и лъэдакъэпэм нэсыжащ, и нэр къыщихуащ. И нэр къыщихуами, лIыжь цIыкIур уэздыгъэ нэхум къыхилъагъукIащ Мыстыкъ: Хьэжы Хъусейнт и къурмакъейр щызыубыдыкIар!
Хьэжы Хъусейн шэч щIищIын щхьэусыгъуэ иIэт. Зи цIи зи щхьи имыщIэххэ сондэджэр къокIуэри шыд пщIэгъуалэ къыщIоупщIэ, уасэм зэремыблэнури къыжреIэ. Ар дэкIыжа нэужь, зи анэдэлъхубзэр зыщыгъупщэжа хьэрып лIы фIыцIэр къосри, шыд пщIэгъуалэ кърещэ. «Нэхущым къытезгъэзэнщ» къыжезыIа сондэджэрыр къыщымыкIуэм, лIыжьым шэч ищIынтэкъэ! «Мыбы зы хъуагъэщагъэ гуэр къыскIэлъызэрахьэ!» – жери жэщым гъуэлъыжакъым, бом зыщIигъапщкIуэри дыгъум къыпэтIысащ. КъыIэрыхьакъэ дыгъур иджы! КъыIэрыхьари хэт? Шыд пщIэгъуалэ къыщIэупщIаращ! Аращ Хьэжы Хъусейн нэхъри къыщIэлыбар.
– КIапсэлэрыгъу къэфхь! – унафэ ищIащ Хьэжы Хъусейн.
– Щхьэпылъэ сыпщIыну?! – гужьеящ Мыстыкъ.
КIапсэлэрыгъу къахьри, Мыстыкъ зэкIуэцIапхащ, зэкIуэцIапхэри яубэрэжьащ. 111 мэхъу! 112
Адыгэ хэхэс литературэ
Нэху щыри, Хьэжы Хъусейн дыгъумрэ шыд пщIэгъуалэмрэ уэлийм деж илъэфащ. Уэшх къешхырти, уэрамым дилъэфа къудейуэ, шыдым и фэм зихъуэжу щIидзащ: лэч хужьыр уэшхым илъэсурэ, шыдым и фэ гъуабжэр кусэ-кусэурэ къыщIоплъыж. Абы нэхъри къигъэлыбащ Хьэжы Хъусейн: зригъэзэкIыурэ, башыр Мыстыкъ кIуэцIелъхьэ. «Шыд хейм лей ефхащ!» – жиIэ хъунщ игукIэ.
– Щхьэ башыр къыщыкъуилъхьэкIэ. – Пхуэфащэр къуащIэнщ! Зи анэдэлъхубзэр зымыщIэж бзаджэнаджэри къаубыдынщ – дэнэ кIуэн!
къыщIогубжьэ, упIащIэрэ Уэрамым къащыIущIэхэр гъусэ къахуэхъуурэ, гупыфI зэрыгъэхъуауэ нэсащ уэлийм деж. ЦIыхур зэ Мыстыкъ йоплъ, зэ шыдым йоплъри ныбафэуз зэтехъуауэ мэдыхьэшх. Пкъынэ къезыщами къицIыхужащ Мыстыкъ, и пщэдыкъым зэ къыдэуащ ари, баш папцIэкIэ къыкIэщIэIэбаи къахэкIащ.
Уэлийр къэсатэкъым. Жандармэр къаIущIащ. Шыдымрэ Мыстыкърэ къащыIуплъэм, жандармэм зыхуэубыдыжакъым: къыщиудауэ зэкIуэцIоч.
уэ! – И нэпсыр щIилъэщIыкIыжри, жандармэм унафэ ищIащ:
– ЩIыунэм ивдзэ: уэшхым къыхэднэмэ, мыбы и фэри текIыжынкIэ ЩIыунэм ирадза нэужьщ Мыстыкъ и щхьэм лэжьэн щыщIидзэжар. КъыгурыIуащ: псори къезыщIар и дзейращ! КIэгъуасэ зэхищIэщ, и нэкIур ицIалэри Хьэжы Хъусейн шыдыр ирищащ. Шыдри илащ лэч хужькIэ – аращ Мыстыкъ бэзэрым лэч хужь щIытримыгъуэтар…
Езыракъэ зи пыIэкур къраудар! Молэ къебзэджэкIащ. Аращ пхуэмыфащэ хьэсэгъу умыщI щIыжаIэр.
Сыт иджы ищIэнур? Нэхъ белджылыуэ жыпIэмэ, къращIэнур?
КъращIэнур тхьэм ищIэнщ. Езым ищIэращи, сатум хэджэлыкIа Хьэпсым здисым, и дзейр игу къихьэмэ, Мыстыкъ и щхьэр фIеудыж:
– Уи пыIэкур къызоуд жысIэурэ, си пыIэкур къибудаи, емынэунэ хъунщ зы гъэкIэ…
хъун!
ЩIэин
ЦIыхум игу зэбгъэжамэ, абы нэхъ хьэлъэ щыIэнкIэ хъунукъым!
Ди ныбжьэгъур къыдэпцIыжамэ, ди гур хэщIыркъэ? Ди ныбжьэгъум пэтщI щыIакъым, езыр къыдэпцIыжащ, цIыху икIэт, хьэбыршыбырт, бзаджэнаджэти – ар гум тегъэхуэгъуафIэкъым. Сыт пщIэн: пшэчынщ, дяпэкIэ нэхъ усакъынщ. ФIыуэ плъэгъуа пщащэр къопцIыжамэ-щэ? НапIэзыпIэм уигу щыкIынущ, утеплъэ хъужынукъым, щыплъагъукIэ уи нэр узынущ.
ЦIыху икIэр уэрамэ-щэ? Уи щхьэр къэбгъэпцIэжыфын? Сыт пхузэфIэкIынур? Зыри пхузэфIэкIынукъым. Уигу зэщыуэн къудейкъым, уигурэ уи щхьэрэ зэбгъэжынущ, уи псэр къыпIэщIэужэгъуэнущ. Аращ къыпщыщIынур, уикIэмэ, уцIыхугъэншэмэ, ухьэрэммэ. АбыкIэ зумыумысыжми, уи щхьэр къыпхуэгъэпцIэжынукъым. НэгъуэщIым ящыббзыщIынщ узэрыикIэр, узэрыцIыхугъэншэр, узэрыхьэрэмыр. Уи щхьэм щыббзыщIыжыфынукъым. Адыгэ хэхэс литературэ
Ар къыщысщыщIар мазэ ипэкIэщ, си адэ къуэшым и унэ нэху сыкъыщыщекIа жэщырщ. А жэщым сфIэкIуэдащ си цIыхугъэри, си напэри, си насыпри! ИкIэ сыхъуащ напIэзыпIэм, си напэм фыкъыщIэубжьытхэмэ, схуэфащэщ, – зы псалъэ фпэздзыжыфынукъым. Сэ езым къэзлэжьыжащ ар.
Си адэ къуэшым и къуэр, Нихьэт, Чэнакъкъалэ деж къыщаукIа нэужь, сэ къуэ пэлъытэ сыхуэхъуащ лIыжьым. И щхьэгъусэр дунейм ехыжащ нэгъабэ: и къуэр къаукIри, куэдрэ псэужакъым. И закъуэ къыщIэнащ унэм, сэ зым фIэкIа Iыхьлыи благъи къыхуэнакъым.
Си адэ къуэшым нэхърэ нэхъ цIыхуфIрэ нэхъ хьэлэлрэ къигъэщIакъым жысIэмэ, сыщыуэнукъым! Къаймэкъам къулыкъу щызэрихьащ зыкъомрэ, уэлийуи щытащ. И ныбжь нэсри, тIысыжащ, сэ зыращ гурыфIыгъуэу иIэр. Сэри щIэх-щIэхыурэ сохьэ и унэ, лIыжьыр тызогъэу.
Тхылъым пищI щыIэкъым си адэ къуэшым, библиотекэшхуэ иIэщ. Махуэ псор щихьыфынущ библиотекэм, тхылъым къакIэрыкIыркъым, зым йоджэ, зыр дапхъэм къытрихыурэ, толъэщIыхь, сабэр треху, йодэхащIэ, и хэгъэрей гуэр епсалъэ фIэкI пщIэнкъым, тхылъым бгъэдэтIысхьамэ!
А махуэм, бжэщхьэIум себэкъуа къудейуэ, унэIутыр къыспежьэри, си адэ къуэшыр библиотекэм зэрыщIэсыр къызжиIащ:
– Слъагъунщ жыпIэмэ, библиотекэм щIэсщ.
– Слъагъун щхьэкIэкъэ сыкъыщIэкIуар! – жысIащ.
Библиотекэр хадэм хэтт, унэм пыIудзауэ: ар нэхъ къищтащ ди адэ къуэшым – Iэуэлъауэр фIэфIтэкъым. Хадэм сихьэри библиотекэм сыкIуащ. Бжэр гъэбыдати, сытеуIуащ. Зэхихакъым – тхылъым хэс хъунт. Аргуэру сыщытеуIуэм, зэхихри, къэджащ:
– Сыт ухуейт, Мэхьмэд?
УнэIутыра сригугъагъэнщ си адэ къуэшым.
– Мэхьмэдкъым ар. Сэращ, – жысIащ.
Бжэр къыIуихри, си адэ къуэшыр бжэщхьэIум къытеуващ, махъшэцым къыхэщIыкIа цей теубгъуауэ. Щихъ сыIуплъауэ къысфIэщIащ, си адэ къуэшыр бжэщхьэIум къыщытехьэм: и жьакIэр хужьыбзэщ, и пэбгым дыщэ нэгъуджэ тесщ, и набдзэ нэгъунэ къетхъухащ.
– КъакIуэ! КъакIуэ! – къысщыгуфIыкIащ си адэ къуэшыр. – Дэнэ ущыкIуэдар? Дунейм щхьэ укъытемыхьэрэ? Сыт хуэдэ тхылъ сэ нобэ уэзгъэлъагъунур! Тхылъ телъыджэщ! Хуэдэ плъэгъуакъым игъащIэм!
Си бэщмакъыр зылъызгъэпкIри, лъахъстэн вакъэ плъыжь сиуващ, библиотекэм дыщIыхьэри Iэнэ хъуреишхуэм детIысылIащ.
– Мис! Уасэ иIэкъым мы тхылъым! – жери тхылъ тIорысэ гуэр къысхуишиящ си адэ къуэшым. – Хуэдэ срихьэлIакъым иджыри къэс!
Тхылъ тIорысэт, и жинтыр укъуеижауэ. Тхылъыр гъэщIэгъуэн къысщыхъуауэ фэ зытезгъэуащ:
– Телъыджэщ!..
– Дыгъуасэ къысхуахьащ. ЩIэстар пщIэрэ?
– ЛиритI и уасэ хъунщ.
ЛIыжьым зыкъысхуигъэгусащ:
8 Заказ №46 113 114
Адыгэ хэхэс литературэ
– Сыт жыпIэр, си щIалэ?
ЛиритI-щы щIызгъужащ:
– Лирэ зытхух. И жинтыр тIорысэщ. Лиритху и уасэ хъунщ.
– Лиритху жоIэ! – къилъащ си адэ къуэшыр. – Истамбыл мы зы тхылъыращ дэлъыр! Мыр зищIысыр пщIэрэ? Дели Бирадер Гъэзэлий и къалэмыпэ къыщIэкIа тхылъщ мыр!
– Дапщэ къызэрыпщэхуар?
– Лирищэрэ пщIейкIэ къэсщэхуащ!
– Iэу!
Жинтыр теукъуеикIат тхылъым, дзыгъуэ зэрегъуари IупщIт, дыщэпсри лъэлъэжат.
Дели Бирадер и тхылъыр зэпэсплъыхьыху, си адэ къуэшым дапхъэм нэгъуэщI тхылъ телъыджэ зыбжани къытрихащ, иужьрей махуэ зыщыплIым къищэхуауэ.
– Мыр плъэгъуа? Мыр-щэ? – си пащхьэ кърелъхьэ тхылъхэр, зырыз-тIурытIурэ къызбгъэдегъэкIуатэ.
Усэ тхылъ жыпIэми, тхыдэ хъыбар зэрыт тхылъ жыпIэми, пасэрей алыдж тхакIуэхэм къащIэна тхылъ жыпIэми – уасэ яIэкъым, си адэ къуэшым зэрыжиIэмкIэ.
Тхылъым пищI щыIэтэкъым си адэ къуэшым нэхъапэми. И къуэмрэ и щхьэгъусэмрэ дунейм ехыжа нэужьщ тхылъым щатхьэкъупар: тхылъ фIэкIа, нэкурэ напIэрэ иIэжтэкъым. Сэри тхылъыр сызэримыхьэмышхыр и гуапэт си адэ къуэшым:
– Уэр щхьэкIэ сопагэ сэ! –къызжиIэрт куэдрэ.
Иджырей библиотекэми щIигъэлътэкъым, пщIэ яхуищIыртэкъыми: «ПцIырыпцIщ зыкъэмынэ! Мыхьэнэ яIэкъым! УщIеджэни щIызепхьэни щыIэкъым!.»
дихьэхыртэкъым, тхылъым Дапхъэм телъ тхылъхэм хэпэщэщыхьурэ, пасэрей тхылъыжьхэм я хъыбар срегъэдаIуэ си адэ къуэшым, сэри, си тхьэкIумэ тегъэхуауэ седэIуафэ зытезгъэуауэ, лIыжьым сыкIэлъоплъ.
и – Си библиотекэм къыщIэупщIащ. Есщэмэ, ящэхунущ, – жиIащ си адэ къуэшым, къэтIысыжри.
– Хэт зыщэхунур?
– ЩIэныгъэлIхэм. Уэ пцIыхуркъым. КъуэкIыпIэр зыдж щIэныгъэлIхэращ.
– Дапщэ къуатынур?
– Лирэ минипщI къызжаIащ япэщIыкIэ. Библиотекэр зэрызмыщэнур щажесIэм, лирэ мин пщыкIутхум къыщыщIадзэри мин тIощIым нэсащ.
– Си фIэщ хъуркъым!
– Мин тIощIрэ тхури къызатынущ.
– УщIэчэнджэщэн щыIэкъым! Ещэ! ИкIэщIыпIэкIэ ещэ!
ЛIыжьыр къызэплъащ, игу хэщIауэ:
– Дауэ зэрысщэнур? Сыт сщIэнур, библиотекэр сщэмэ?
Зыри жысIакъым.
И нэгу зэхэуэри, тхылъым бгъэдэтIысхьэжащ. Заул дэкIри, и щхьэр къиIэтыжащ. Игу къызэрысхуэплъар фэуэ тетт:
– СылIэмэ, фщэнщ! Сыпсэуху, сщэнукъым!
Абдежми зыри жысIакъым, тхылъым седжэу фэ зытезгъэуащ. Адыгэ хэхэс литературэ
Си нэр тхылъым тетми, си щхьэм илъыр нэгъуэщIт: лирэ мин тIощIрэ тхурат. Мылъкушхуэт ар, гува-щIэхами сысей хъунут. Сэр фIэкIа Iыхьлыи благъи иIэкъым лIыжьым, сэращ и мылъкур къызыхуигъэнэнур. И ныбжьыр нэсащ си адэ къуэшым, жьы дыдэ хъуащ, куэди къигъэщIэжыну къыщIэкIынкъым. «ИлъэситI-щы. Нэхъыбэ къигъэщIэжынукъым. Илъэситхууи щIы: игъащIэкIэ псэун мыр, уахътыншэ хъуа!» – сщIэркъым ар си щхьэм къыщIихьар.
Хэт и щIэныгъэлI библиотекэм къыщIэупщIэр? АбыкIэ сеупщIынути, таучэл схуэщIыртэкъым, лIыжьым и нэ губзыгъитIым сыщыщIэплъэкIэ. «Сыкъиумысынущ», – жысIэри си псалъэр ескъухыжащ, си бзэгупэм къэсауэ.
Иджыри къэс сегупсысатэкъым абы: лIыжьыр дунейм ехыжмэ,
псори сэ къысхуэнэнущ. Ар си щхьэм къизэрыхьащи, лIыжьым жиIэри зэхэсхыжыркъым, нэгъуэщIи сегупсысыжыфыркъым.
Библиотекэм дыкъыщIэкIыжри, унэм дыкIуэжащ: шхэгъуэ хъуат. ПщIыхьэпIэм сыхэтым хуэдэщ, зэзэмызэ зэхызох лIыжьым къызидз псалъэр:
– Уи гупсысэр зыгуэрым иIыгъщ нобэ. КъыпщыщIар сыт? Сыт узэгупсысри узыгъэгумэщIри?
Си щхьэр щIэзгуауэ, сошхэри сыщысщ, бжьэц хуэдэ гупсысэр щызэрызохьэ си щхьэм, сыкъыхагъэзыхьащи, си нэр къысхуэIэтыжыркъым, си щхьэм къимыхьи щыIэ!.. ЛIыжьым куэд къызэримыгъэщIэжынум шэч хэлъкъым. Библиотекэм и закъуэ лирэ мин тIощIрэ тхурэ и уасэщ. Унэр-щэ! Хадэр-щэ! Фаикъ-пащэ Iуащхьэми унэ щиIэщ си адэ къуэшым. Ари лирэ мин хыщI-блыщI и уасэщ! Минищэм щIигъу къысхуигъэнэнущ си адэ къуэшым! Минищэ сиIэмэ, Тыркум сыкъинэн сэ! Европэм зезгъэхьынщ! ТIэу сеплъынкъым! Европэм сыщытхъэнущ, Европэращ псэукIэрэ теукIэрэ зыщIэр! Къишэжын мурад ищIмэ-щэ лIыжьым? Си фIэщ хъуркъым!
Си щхьэ куцIым макъ гуэр къыхэIукIауэ къысщыхъуащ асыхьэтым:
«Сыт щIэмыхъур?»
Си дзэр зэтескъузащ:
«Хьэуэ! Хьэуэ! Си фIэщ хъуркъым!»
Си щхьэ куцIым къыхэпсэлъыкI шейтIаныр скIэрыкIыркъым:
«УщIегъуэжынщ, тхьэмыщкIэ!»
«Сыт сыбгъэщIэнур-тIэ?»
«Щхьэ пфIэткъэ!»
«Къишэжын тIэу еплъынукъым лIыжьыр.»
«Абы шэч къытумыхьэ. Къишэжмэ, минищэм ухэкIыжащ.»
«СщIэнур сыт-тIэ?»
«Къебгъэшэж хъунукъым.»
Ухигъэлъэдэн хьэзырщ си щхьэ куцIым къыхэпсэлъыкI шейтIаным.
ЛIыжьым къишэжмэ, минищэм сыхэкIыжащ, дауи. Си насыпыр къуэслъхьэжащ итIанэ. ЗыхэбгъэкIыж хъурэ? Уи нэр къижу дауэ зэрызыIэщIэбгъэкIынур апхуэдиз мылъку? Уафэм къехуэха хуэдэщ, зыIэщIэбгъэкIмэ, ухущIегъуэжынщ, уIэбэмэ, улъэIэсыжынкъым.
Си щхьи си гупсыси къызэдэIуэжкъым, зэрыгъэIуща нэхъей, сыхагъэзыхьыпащ, къыстегуплIащи, зыщIыпIэ сыхагъэпкIэнущ. 115 Адыгэ хэхэс литературэ
ЛIыжьым нэбгъузкIэ сыхуеплъэкIащ.
Бжэмышх псыгъуэ цIыкIукIэ хопэщэщыхь кхъуейлъалъэм. И жьакIэ хужьым щIиуфа пщэри псыгъуабзэщ.
«Дакъикъэщ хэлъыр! – къызоIущащэ шейтIаныр. – Дакъикъэм хэкIынущ и псэр. Минищэр къыпхуэнащ итIанэ».
«Дауэ!» – сыпэрыуэн си гугъащ шейтIаным. Езыр къыспэрыуэри си псалъэр сIэщIиудащ:
«Къэрабгъэ! Ушынэрэ?»
«Сошынэ!»
«Умышынэ!»
«ЛIо сщIэнур?»
«УкъащIэжынукъым игъащIэкIэ, сэ укъызэдаIуэмэ».
«СынодаIуэми?..»
«Уи ныбжьэгъур бактериологщ, пэжкъэ?»
«Пэжщ.»
«Уи ныбжьэгъум хуабэ уз микроб къеIыхи, лIыжьыр жэщкIэ зэфэ псыр зэрыт графиным хэдзэ.»
«ИтIанэ-щэ?»
«Псым ицIэлэнщи, лIыжьыр сымаджэ хъунщ. Тхьэмахуэ нэхъыбэ ихьыжынкъым. И хьэдэр щыдахкIэ, кхъаблэм щIэувэ, шэч къыпхуащIынукъым. Шэч къыпхуащIын дэнэ къэна, уи Iэр къаубыдурэ къыпхуэгузэвэнущ».
«Хьэдэгъуэдахэр къызжыбоIэ!»
«УзэрегуакIуэщ!»
Си щхьэфэцым зрисащ абдежым! ПщIыхьэпIэ Iей си нэгу щIэкIауэ къысщыхъуащ! Си нэр къэсIэтыжри, лIыжьым сеплъащ: мыIэрысэ еукъэбзри щысщ си адэ къуэшыр, зыгуэрхэри жеIэ, жиIэр си тхьэкIумэм къиIуэркъым. Зы псалъэщ зэхэсхар:
– Уэращ сэ сызыщыгугъыр! Уэращ сызэрыпагэр!
Дышхэри дыгъуэлъыжащ. Жэщыбгым сыкъызэщыужри пIэм сыкъитIысхьащ. СтIолыщхьэм шэху уэздыгъэ тетщ, блыным ныбжь кIэгъэпшагъэ гуэрхэр кIэредзэ.
Лирэ минищэ! Ар си щхьэм икIыркъым. ПIэм сыздисым, гъуджэм сыкъызэрищыр къэслъагъужащ – гъуджэр схуэзанщIэт. Си фэр пыкIащ, си нэм лъы къытелъэдащ. ЛIыукI жыхуаIэр сэракъэ! Си щхьэр щIэзгуащ – гъуджэм сеплъыжыфакъым, сыкъащтэри.
Нэху щыху си нэбдзыпэ зэтеслъхьакъым, гъуджэми сыбгъэдыхьакъым. СылIыукIщ! СызэрылIыукIым шэч хэлъкъым! Алъандэм зыдэсщIэжакъым ар – сызэрылIыукIыр! Сигу щхьэ къэкIыхха?! СылъыфIейт, сыцIапIэти, аращ сигу къыщIэкIар!
ШейтIаныр скIэрыкIакъым, нэху щыху.
«Укъэрабгъэщ! Щхьэ утемыгушхуэрэ?»
«Хьэуэ! Хьэуэ! Ар схузэфIэкIынукъым сэ!»
«ПхузэфIэкIынущ!»
«СхузэфIэкIынукъым! Сыхыумыгъэзыхь!»
«Минищэм ухэкIыжынущ!»
«СыхрекIыж!» 116 Адыгэ хэхэс литературэ
– Зыри къысщыщIакъым, умыгузавэ. ЗыгуэркIэ сынолъэIунущи, къысхуэщIэ. Сыкъэбгъэгугъэрэ абыкIэ? 117
«Утхъэн уи гугъэ, ухэкIыжмэ?»
«Сымытхъэми, ар схузэфIэкIынукъым! Си тхьэмыщкIапIэ сигъэПщэдджыжьым жьыуэ сыщIыхьащ си адэ къуэшым деж. ЛIыжьыр КъысщыгуфIыкIащ. Къызэплъыжзиужьауэ. сыж!»
пырхъуэм тест, ри, гужьеящ:
– Сыт къыпщыщIар? Уи фэм уитыжкъым. Зыгуэр зыдэбгъуэрэ?
– Зыдэзгъуэркъым.
– Жейм уезэгъакъэ?
– Нэху щыху зызгъэзакъым, – жысIэри пцIы супсащ. Си нэпсми къызэпижыхьащ. ЛIы зыукIам срещхьт асыхьэтым. ЗыукIыу щIэщтэжам! ЛIыжьми гу зэрылъитащи, си фэм и закъуэтэкъым сэ сызэрымытыжыр. ЦIыхуми сыхэббжэж хъунутэкъым. ХьэкIэкхъуэкIэ сыхъуат ныжэбэ.
– ЗыгуэркIэ сынолъэIунущ, – жесIащ лIыжьым.
ИгъащIэм сыкъилъэгъуатэкъым си адэ къуэшым апхуэдэу. Зыхуихьынур ищIэртэкъым. И пщIыхьэпIи дэнэ къыщыхэхуэнт шейтIаным си пIэ сыкъызэрыришар. ЖепIэкIэ и фIэщ хъунтэкъым. И фIэщ хъунтэкъым сэ цIыхугъэ зэрысхэмылъыжыр, хьэкIэкхъуэкIэ сызэрыхъуар.
– Сыт къыпщыщIар, си щIалэ? – гузэващ лIыжьыр. – Сыт къохъулIар?
– Сыт укъызэрызэлъэIунур?
– Сыкъэгъэгугъи, бжесIэнщ.
– Хъунщ, укъызогъэгугъэ.
– Уи тхылъи уи уни сэра къызыхуэбгъэнэнур?
– Хэт къыхуэзгъэнэн-тIэ? Дунеягъэм уэ зыращ щызиIэр.
– ЦIыху цIыкIум къахуэгъанэ уи мылъкур. Аращ сызэрынолъэIунур.
– Ар сыт щхьэкIэ?
– Сэ апхуэдэу нэхъ къызощтэ.
– КъызжепIэркъэ нэхъ къыщIэпщтэр?
Ныжэбэ кIуам си фэм дэкIар жесIэн си гугъащ си адэ къуэшым: лирэ минищэ щхьэкIэ сукIын мурад сызэриIар. ЖесIамэ, гупсэхугъуэ згъуэтыжынкIи хъунт, ауэ си къарур пэлъэщакъым. СхужеIакъым! ИкIагъэмрэ къэсщтащ. СылIыгъэншэти, сыхьэрэмти! ПцIы хуэзупсащ абдежми. «Мылъкур сэ сIэщIэкIуэдэжынкIэ мэхъу. Сэ сыщIалэщ, делагъэ сIэщIэщIэнкIэ хъуркъэ! Библиотекэр сщэрэ къэралым ирашмэ, игъащIэкIэ дыхэкIыжащ! Лъэпкъым къыхуэнэн хуейщ апхуэдэ хъугъуэфIыгъуэр!» – жысIащ.
цIыхугъэншагъэмрэ щIэзуфэмэ, нэхъ – Хъунщ, – жиIащ лIыжьым, – библиотекэр цIыхум къахуэзгъэнэнщ, адрейр къызыхуэзгъэнэнур хэт? Сэ нэгъуэщI мылъкуи сиIэщ: уни, лъапси, унэлъащIи, щIыи.
– Абыи сыхуейкъым, – жысIащ, – сэ къысхуумыгъанэ. ТхьэмыщкIэ мащIэ ис къэралым, зеиншэмрэ екIуэлIапIэншэмрэ мащIэ! Шхын щхьэкIэ лIэр мащIэкъым, фызабэр мащIэкъым, еджапщIэ зымытыфыр нэхъыбэжщ, факъырэм я гугъу умыщIыххи! Адыгэ хэхэс литературэ
ЛIыжьым гуфIэ нэпс зэрыIэпыхуам гу лъыстащ. ТхьэмыщкIэм дэнэ щищIэнт и пащхьэ ит цIыхур зэрыикIэр, зэрыцIапIэр, зэрыцIыхугъэншэр! Къэтэджри лIыжьым IэплIэ къысхуищIащ:
– Уэр щхьэкIэ сопагэ сэ! Упсэуащэрэт уэ!
ЦIыхум сащыщыжтэкъым сэ а жэщым щыщIэдзауэ, хьэкIэкхъуэкIэ сыщыхъуа жэщт ар. Сызыхэтам еплъ: ахъшэ щхьэкIэ сукIыж пэтащ си адэ къуэшыр! Лажьэ зимыIэ лIыжь дыщэр! СымыукIамэ, щIэзмыукIар сыщIегъуэжауэ, цIыхуфэм сыкъихьэжауэ аратэкъым, сыкъэрабгъэт, сылIыгъэншэти, аращ. ЛIыжьым ар зэримыщIэри нэхъыфIщ. МащIэ къыхуэнами, куэд къыхуэнами, иремыщIэ сызэрыикIэр, сызэрыцIапIэр, сызэрыхьэкIэкхъуэкIэр.
– Уэр щхьэкIэ сопагэ! – Ар къысхужиIэмэ, игу нэхъ зэгъэнущ.
Хьэм игъеижынщ
Дырмыщ-агъа пIэм хэлъщ, унащхьэм доплъейри. СыхьэтитIым щIигъуащ бгыкъур зэрибжрэ: ебж-ебжри, дапщэ хъуми хуэлъытэркъым. Фагъуэщ, лъы ткIуэпс къыщIэмынэжами ярейщ. Щащыху плъыжьым къытригъэлъэда и Iэ гъуритIым псэ хэмытыж хуэдэщ. Ерагъмыгъуейуэ къыдрешей Дырмыщ-агъа:
– СолIэ!
Фызыжьыр жьэгум дэсщ. И щхьэр къеIэтри къызоплъэкI:
– ЗэтепIэ. Мыпхуэдизрэ жумыIэ.
– СолIэ, зо!
– Уемыджэ.
Щхьэнтэм зыкъытриIэтыкIыфынукъым Дырмыщ-агъа. И нэр щIригъэлъафэри жьэгумкIэ плъащ: фызыжьыр жьэгум дэсщ, и щхьэцыр ежьри.
Мазэ хъуащ пIэм къызэрыхэнэжрэ. Махуэр блэкIрэ пшапэр зэхэуамэ, фызыжьыр тхьэ йолъэIу: «Ялыхь гущIэгъу къыхуэщI!» Дырмыщагъа ищIэркъэ кIэ зэригъуэтар: гущIэгъуи нэгъуэщIи щыгугъыжыркъым. ПIэм къебэкъуэхыфынукъым. Къэтэджын дэнэ къэна, зыхуэгъэхъейркъым. И нэращ къыхэнэжар. Дзэкъэгъуэ Iухуакъым тхьэмахуэм щIигъуауэ. Псы фIэкI! Псы тIэкIу ирагъафэ, нэгъуэщI пIихынукъым. И тэмакъыщIэм зыгуэр щIэлъ къыщохъу лIыжьым. Псэ жыхуаIэрагъэнщ. КъыжьэдэпкIын хьэзырщ, псэкIэ зэджэр арамэ. Е и пэмкIэ, е и жьэмкIэ къыжьэдэлъэтынурэ, и псэр хьэршым кIуэжынущ. «Щхьэ зрилъэфыхьрэ?» – щIызрилъэфыхьыр къыхуэщIэркъым Дырмыщ-агъа.
зэхуихьэса ахъшэр къыщIэнынущ. КIуэн и гугъа щхьэкIэ, гъуэгу хуэхъуакъым. «Нобэ, пщэдей», – жиIэурэ зэманыр игъэкIуащ, жьыгъэр хуэм-хуэмурэ къыкIэщIэзэрыхьри зиIэтыжыфакъым. Иджы дэнэ кIуэжын? ПIэм къыхэнащ. Нобэщ, пщэдейщ, езыми зэрыжиIащи.
сыкIуэнущ», – жиIэурэ «ХьэжыщI КъуитI къызэринэкIынущ Дырмыщ-агъа. Зым нэхърэ зыр нэхъ Iейщ. Нэхъ гущIэгъуншэщ, нэхъ цIыхугъэншэщ. Дапщэрэ къраIуэкIа: «Зэ кIэ бгъуэтащэрэт!» Арат тIури зэщэр. Я адэм кIэ игъуэтмэ, мылъкур езы тIум къахуэнэнущ. Зы щыуагъэ IэщIэщIащ Дырмыщ-агъа: и лъэм зэрихьэху, мылъкур и къуитIым яхуигуэшын хуеящ. ХьэдэIус хуащIынури, сын уасэри, джэбын уасэри, мэжджытым къахуигъэнэну- 118 Адыгэ хэхэс литературэ
ри игъэбелджылын хуеящ. Абы егупсысакъым, и къару илъыху. Иджыщ и щхьэм къыщихьар.
– Хьэжы-агъа къысхуеджэ!
– Сыт зэрыпщIынур?
– Къысхуеджэ, уэсят сщIынущ.
– Куэд жумыIэ. Делэ ухъуа? ЗэщIэпIэ жысIакъэ!
Дырмыщ-агъа и нэр къригъэжащ. И Iур игъущIыкIащи, псалъэр къыхудэшеижыркъым. И дзэр зэтрикъузащ. И гъунэгъум, Хьэжы-агъа, мащIэрэ къыжриIа: «Жылэм зыгуэр къахуэгъанэ, жылэращ ущIэзылъхьэжынур»! Махуэ къэси къыжриIэрт: «ЦIыхум щылIэнур ищIэркъым. Ажалым дыпэмыплъауэ къокIуэ. Уи лъэ узэрихьэ щIыкIэ уэсят къэщIыж. Жылэм щхьэкIэ зыгуэр къызэрыбгъэнэн хуейри зыщумыгъэгъупщэ – фIыкIэ ягу укъэкIыжынщ. Къахуумыгъанэмэ, дыуэщI къыдыхьэнкъым, ущIалъхьэжынкъым.» Псыкъуий къригъэтIын и мурадащ Дырмыщ-агъа. Ахъши хухихат псыкъуийм. КъыщIэныжакъэ иджы ари! ХьэжыщI ирикIуэн щхьэкIэ игъэтIылъа ахъшэри къыщIэныжынущ. Аращ Хьэжы-агъа щIыхуейр: ахъшэр къыхуигъэнэнщи, псыкъуий кърырегъэтI, мэжджытым и блыныр щIэукIынкIэ хъунущи, ахъшэр я хьэлэлщ. И фызыжьыращ къемыдаIуэр: «Уи натIэм ибукIэну Хьэжы-агъа?» Куэдрэ тхьэджэн хуей Дырмыщ-агъа, щхьэ къримыджэрэ я гъунэгъур? И макъми къикIыжIакъым Дырмыщ-агъа, зыри къедэIуэжыркъым.
И щхьэцыр ежьри, жьэгум дэсщ фызыжьыр. Дырмыщ-агъа и фызыжьым нэхъ ерыщ уигъэлъыхъуэнт. Езыр зыхуейм фIэкIа къыпхуищIэнукъым, сыти жеIэ, и тхьэкIумэм иригъэхьэнкъым. Щынэхъ щIалэм щыгъуэ мащIэрэ иубэрэжьа и щхьэгъусэр – къигъэшыфакъым. Псэущхьэ къигъэщIакъым нэхъ ерыщ! Я анэм ещхьыркъабзэ хъужащ и къуитIри: шыдым хуэдэщ, ерыщщ. Жылэм яхуэшэчыжыркъым, апхуэдизкIэ сампIэимыхьэщи.
И къуитIым къращIэнур ещIэ Дырмыщ-агъа, дунейм ехыжмэ. ЗэрылIэ нэхъ пIалъэ къыхагъэкIынукъым: я адэм къыщIэнар зэпаубыдынурэ зэзэуэжынущ. Сын пхуагъэувын дэнэ къэна, дыуэ къыптращIэнкъым. Уи кхъаблэ къыщIэувэнкъым, уеблэмэ!
И тэмакъыщIэр нэхъри щеубыдыкI, нэсыпащ Дырмыщ-агъа. КъигъэщIэнур къигъэщIащ.
– СолIэ! СолIэ мыгъуэ! Хьэжы-агъа къысхуеджэ!
– ЗэрыпщIынур сыт щхьэгъавэр?
– СолIэ! Уэсят къэсщIыжынущ.
– Иумыгъэлей!
Фызыжьым и щхьэц бапхъэр жьын иухащ, и IэлъэщIыр зытриубгъуэжри жьэгум дэтIысхьэжащ. Щхьэ къримыджэрэ Хьэжы-агъа? Сыт щIигъэтхьэджэр апхуэдизрэ? И псэм йоджэри телъщ Дырмыщагъа – игъащIэкIэ псэун и гугъэ? Яжьэр зэIещIэри дэсщ жьэгум. Яжьэр зэIищIэнкIэ зигъэнщIа хъунти, къызэфIэувэри унэ лъэгур ирипхъэнкIэхащ. ЛIыжьым хуеплъэкIыххакъым. Сытуи лIэгъуей ямылъагъужыныр! Мазэм щIигъуауэ телъщ, и гущIыIу дэгъэзеяуэ.
Дырмыщ-агъа щэIуащ. Жыхапхъэр зэрыIэщIэлъу, зыкъригъэзэкIащ фызыжь пэ къуаншэм:
– Сыт узыхуейр? 119 120
къыщIэнащ.
Адыгэ хэхэс литературэ
Дырмыщ-агъа зыри къыпидзыжакъым. И жьэпкъыпэр щIосысыхь. Фызыжьыр пIэм бгъэдэкIуэтащ. Зигъэщхъри Дырмыщ-агъа и нэкIум иплъащ. Дырмыщ-агъа къэплъэжыртэкъым. «Жей хъунщ», – жиIащ фызыжьым. Сакъыпэурэ теIэбащ. И фIэщ хъунутэкъым лIауэ.
– Iуриха хъунщ.
Iурихар пэжт, къызэщыужмэ. Дырмыщ-агъа къызэщыужакъым.
ЛIыжьым къыщIэнам зрадзащ зэшитIым, дыгъужь нэщIа нэхъей. Я адэм и хьэдэгъэпскIэпсыр гъущыжатэкъым, щIэиныр яхузэрымыгъэгуэшурэ зэшитIыр щызэщыхьэжам. Iэщи, джэдкъази, унэлъащIи зэхуагуэшащ, джыди, фIани, гуахъуи, бели, жыхапхъи къыданакъым пщIантIэм. Унэри зэпаубыдащ. Якъутэри, кхъуэщыни, чырбыши, бгыкъуи, шыкъуэтэни, бжэи, щхьэгъубжи зэхуагуэшащ.
Дырмыщ-агъа и лъапсэр нэщI хъуащ, пщIантIэ нэщIым зы хьэжь фIэкI къыдэнакъым. Хьэжьыр зэшитIым зэпаубыдауэ, я гъунэгъур, Хьэжы-агъа, кърихьэлIащ. ЗэшитIым хьэжьыр зэпаубыдауэ зоныкъуэкъу:
– Хьэр сэ къыслъос. Сэ сынэхъыжьщ!
– Хьэуэ, сэращ зылъысыр. Сэ сынэхъыщIэщ!
– Сыт фхузэрымыгъэгуэшыр? – къеупщIащ Хьэжы-агъа.
– Уи Iуэху хэлъкъым! Зыблегъэх! – я гъунэгъум щIэкIиящ зэшитIыр.
– Фхузэрымыгъэгуэшыр къызжефIэмэ, чэнджэщ нывэсхьэлIэнщ.
– Тхузэрымыгъэгуэшыр плъагъуркъэ: хьэращ. Хьэр ди адэм – НтIэ, хэт хьэр зылъывгъэсар? – щIэупщIащ Хьэжы-агъа.
– ЗэхуэдитI тщIынущ.
– Дауэ?
– Зэгуэдгъэжынурэ.
– Зэгуэвгъэжмэ, тIури фыхэкIыжащ. Хьэжьыр пщIантIэ нэщIым къыдэвнэ, – яжриIащ Хьэжы-агъа зэшитIым.
– Сыт пщIантIэм дищIыхьынур хьэм?
– ПщIэууэ дэлъынщ. Фи адэр игъеижынщ.
ЗэшитIыр зэплъыжащ: узэдаIуэ хъун чэнджэщ къарихьэлIауэ къащыхъуащ.
– Хъунщ, къыдэднэнщ пщIантIэм.
ПщIантIэ нэщIым къыщыданэм, щIымахуэр зи кIыхьагъым и жьафэр къехакъым хьэжьым: пщIэууэ, гъыуэ дэлъащ пщIантIэм. Зил уз кърихьэлIэмэ, къупщхьэ къыхуадз, къупщхьэм егъу щхьэкIэ щIичэркъым хьэжьым: мэпщIэури дэлъщ пщIантIэ нэщIым.
Хьэжьым фIэкI, зигу къыщIэгъуни зыгъеижыни къызэринэкIакъым Дырмыщ-агъа. И хьэдрыхэ нэху ухъу.
ПщафIэм я щэху
Си псэм хуэдэ Сэрмэд! Дыгъуасэ хуэдэщ ущежьар, илъэс хъуакъым. ЩIэх укъытхуэзэшаи! Зы илъэс дэбгъэкIыртэкъэ! «Сигу фыкъэкIащи, схуэхьыжыркъым!» – сабий ухъуа, зиунагъуэрэ! «Ди ресторан цIыкIум зэ сыщышхащэрэт!» – афIэкIа бгъуэтыркъэ уигу къэбгъэкIыжын? Сыт къыщIэбнар «ЩIыбжьэ» рестораным? Ущытхъа? УздэкIуам ущагъашхэркъэ? Си щхьэкIэ, сэ си нэ къыхуикIыркъым Адыгэ хэхэс литературэ
«ЩIыбжьэ» рестораным – си ныбэ из хъуащ! Си лъапэ щIэсшиенкъым дяпэкIэ! Уэ сыкъыбоцIыхуж: сэр нэхърэ нэхъ ныбэхуэфI гъуэтыгъуейщ. ЗызгъэнщIакъым игъащIэм! Гъаблэгу сщтами ярейщ. Сыт пщIэн: аращ сыкъызэригъэщIар. Сыти сыгъэшх: зызгъэнщIынукъым! МащIэрэ укъызэшхыда абы щхьэкIэ! Уи напэр Iэджэрэ щытесхащ «ЩIыбжьэ» рестораным: Iэнэм сыт къытралъхьэми, зызгъэнщIыртэкъым! Иджы лъапэ щIэсшиежынкъым а рестораным. Уигу къыумыгъэкIыжыххэ! Си къэжьын къокIуэ, а рестораным щытшхар сигу къыщыкIыжкIэ! Си къэжьын къыщIэкIуэр ныпхуэстхынщ.
Уэ къапшэри уежьэжащ, Истамбыл удэтIысхьащи, уотхъэж. Сэ мы къалэ фейцейм сыкъыдэнэри – сыт сщIэнт: сыфызкъэмышэт! – шхын щхьэкIэ сыдэлIыхь пэтащ. СхуэпщэфIэн сиIэтэкъыми, ресторан фIэкIа, нэгъуэщI дэнэ сыщышхэнт? Узэсэ сэгъейщ жыхуаIэращ: «ЩIыбжьэм» сесати, нэгъуэщI ресторан сыкIуэфынутэкъым. ПлIанэпэм зыдызогъэзагъэри зы сыхьэткIи сыхьэтитIкIи си щхьэр къыщызмыIэт щыIэщ: зызгъэнщIыркъым, си ныбэжьым изупцIэр сфIэмащIэщ, зы лагъэм етIуанэ лагъэр кIэлъызогъакIуэ. Ар хъунт, уасэр дэмыуеятэмэ! Сэ гъаблэгу сщта щхьэкIэ, уасэр и пIэ итын? Си ныбэмрэ шхыным и уасэмрэ шурэ лъэсрэ я зэхуаку хъуащ хуэм-хуэмурэ. ЛI сщIэнур? «Къилъхьэ!» – жеIэ си ныбэм, ислъхьэнур си улахуэм къыщIэкIыркъым. «Абы тетмэ, кIэ згъуэтынущ», – жысIэри сыгузэващ. «ЩIыбжьэ» рестораным я пщэфIапIэм сыщIепщIыхьари сщIэркъым: сопщIыхь пщэфIапIэм сыкъыщIэхутауэ. ПщэфIапIэм щIэмылъ щыIэкъым: лы жыпIэми, пхъэщхьэмыщхьэ жыпIэми, хадэхэкI жыпIэми! Сытхъэжащ! ИрепщIыхьэпIэ, зызгъэнщIыху сышхамэ!..
«ЩIыбжьэ» рестораным я пщэфIапIэм сепщIыхьа нэужь, сигу къэкIащ: пщафIэ къуэдзэ сащIатэмэ, сыунатэкъэ! Ныбэ щхьэкIэ гузэвэгъуэ сыхэтыжынутэкъым, зы хъурыщи згъэкIуэдынутэкъым, сызыхуейр сшхынут. Сытхъэжынут, кIэщIу жысIэмэ!
Сигу къыщыкIакIэ, си IитI зэтедзауэ сыщысынкъым, си пхъэ къикIынкIэ мэхъу. Дэтхэнэ рестораныр къыхэсхын? «ЩIыбжьэм» сыкъыщацIыху – сащтэнкъым: сэ схуэдэ ныбэхуэфI хуей хъункъым «ЩIыбжьэр». Аркъудейкъым: «ЩIыбжьэр» зейр урымщ, тырку ящтэнукъым. ПщафIэ къуэдзэ дэнэ къэна, Iэпыдзлъэпыдзу ящтэнукъым». Ар сощIэ, сщIэми, «ЩIыбжьэм» сыкIуащ, си хэгъэрей Iэнэзехьэм сечэнджэщынщ жысIэри. Iэнэзехьэр къысщыгуфIыкIащ:
– Нобэ сыт пшхынур?
– Сымышхын щыIэкъым, – жысIащ, Iэнэм сыпэрытIысхьэри. Ар жысIа щхьэкIэ, сэ сызэщэр нэгъуэщIщ.
– ШхыныгъуэщIэ диIэщ, – жиIащ си хэгъэрей Iэнэзехьэм. – Урым щIалэ къэтщтащ. Урым щIалэр куэкуэрэчкIэ Iэзэщ.
– Сыт куэкуэрэчыр зищIысыр?
– Урым шхыныгъуэщ: щынэ кIуэцIфэцI зэхэгъэжьащ. Нэхъ IэфIрэ нэхъ къэуатрэ пшхакъым игъащIэм! Еплъ, ущIегъуэжынкъым!
– Дэнэ апхуэдэ пщафIэ Iэзэ къыздифхар? – соупщI Iэнэзехьэм.
– «Гъатхэ» рестораным щылэжьащ. Ди пщафIэм къигъэдаIуэри ди деж къишащ. ПщафIэ къуэдзэщ. Пшхын куэкуэрэч? 121 Адыгэ хэхэс литературэ
– Сшхынщ, – жызоIэ, жысIэ щхьэкIэ сэ сызэгупсысыр нэгъуэщIщ: «Гъатхэращ». Абыи дыщышхащ уэрэ сэрэ. ПщIэжыркъэ: Абдул-бэч и сырэ ефапIэм ибгъукIэ щытщ «Гъатхэр».
– Дапщэщ урым щIалэр фи деж къыщыкIуар? – соупщI Iэнэзехьэм.
– Дыгъуасэщ.
«Ыхьы! – согупсыс, Iэнэм сыздыпэрысым. – ПщафIэ къуэдзэ хуейщ «Гъатхэр», урымым и пIэкIэ нэгъуэщI къащтагъэнкъым иджыри.»
Къэхьэуэбжьэ сефэри, «ЩIыбжьэм» сыкъыщIэкIыжащ, бэзэрым сыжэри урым щыгъын тIорысэ къэсщэхуащ, унэм сихьэжри урым щыгъын тIорысэр зыщысIуащ. Гъуджэм сыбгъэдэувэри сызэплъыжащ: урым фIэкI сыкъэпщIэнукъым! Урымыбзэ зэрысщIэм ущыгъуазэщ уэ: уэрсэрыжьщ!
«Гъатхэм» сыкIуащ, пIалъэ къыхэзгъэкIакъым: «Сяпэ зыгуэр къимыщ щIыкIэ!» – жысIэри.
– ПщафIэ къуэдзэ фыхуейуэ зэхэсхащ, – жесIащ «Гъатхэм» я пщафIэм. – Сэ сыфхуэхъунт пщафIэ къуэдзэ.
– Дыхуейкъым! – жиIащ пщафIэм.
сыурымщ, – жысIащ, – Сэ зызгъэтхьэмыщкIафэри. –
СылэжьапIэншэщ. Урымым уигу щIэгъуркъэ? Уэри уурымщ. Сэри сыурымщ. Урымыр дызэрымыIыгъмэ, дыхэкIуэдэжащ.
Урым пщафIэм и жыпым лирэ зыбгъупщI искуащ. Лирэ зыбгъупщIыр щыIэрыхьэм, пщафIэр нэхъ гумащIэ къэхъуащ.
– УпщэфIэфрэ?
– СопщэфIэф.
– Рестораным ущылэжьа?
ПцIы схуэупсакъым:
– Сыщылэжьакъым. Унэращ сыщыпщэфIар.
– Абы щыгъуэ хэпщIыкI щыIэкъым. Ресторан пщэфIапIэр зищIысыр пщIэркъым жыхуэсIэщ.
– Сесэнщ. Сыщхьэхынукъым, – жысIащ.
– Хъунщ, деплъынщ.
Арэзы хъуащ, сытми. КIэпхын къызатри, хьэкум сыбгъэдагъэуващ.
ПщэфIапIэм урым щIалэ цIыкIуищ щIэсщ, жэгундэ, балыджэ – Шыпхъу цIыкIу сиIэщ, – жесIащ пщафIэм. – Iэпыдзлъэпыдз пхуэяупщIатэри.
хъунущ.
Шыпхъу сызэримыIэр уощIэ: пщафIэм и гур нэхъ къэзуIэн щхьэкIэт Си къалэныр схуигъэбелджылащ пцIы щIэзупсар. Нэхъ нэ лейкIэ къызэплъынщ жысIэри.
пщафIэм: «Мыращморащ!» Къалэн куэдыIуэ къыдимылъхьауэ пIэрэ си пщэм? Апхуэдиз схузэфIэмыкIмэ-щэ? «ПхузэфIэмыкIмэ, къоIэдэкъэуэнщи, ущIагъэцIэфтыжынщ!» – жысIащ сигукIэ. Рестораным сыкъыщIахужмэ, лирэ бгъущIым сыхэкIыжащ: мазэм апхуэдиз къызатын си гугъэт. Нэхъыщхьэращи, зызгъэнщIыху сыщышхэфынут пщэфIапIэм. «Уи жьэр зэтепIи, уи пщэ къыдалъхьэр щIэ!» – сыхуэшхыдэжащ си щхьэм. Хьэкум сыбгъэдэувауэ сопщафIэ. Шэджагъуашхэ хъуащ. Зы щIалэ цIыкIу къриджащ пщафIэм:
– Кхъуейрэ жызумрэ къэщэху! 122 Адыгэ хэхэс литературэ
Ахъшэ иритри, щIалэ цIыкIур тыкуэным игъэкIуащ. «ПщафIэм лы езэгъ хъункъым, – жысIащ сигукIэ. – Сыт кхъуейрэ жызумрэ зэрищIынур? ДыпщэфIам щыщ ишх хъунукъэ?» ПщафIэм соупщI:
– Зыгуэр зыдэбгъуэрэ? Уи шхалъэр узрэ?
– Узыркъым.
– Кхъуейрэ жызумрэ щхьэ къебгъэщэхурэ-тIэ?
– Сшхынущи.
– Пшхын щIэлъкъэ мыбы?
– Мыбы щIэлъыр пшхы хъурэ? – къызэплъащ пщафIэр.
КъызгурыIуакъым:
– Къыфпаубыдрэ? Фагъэшхыркъэ?
– Къытпаубыдыркъым. Укъэкъеижыху шхы – зыри къыппэрыуэнукъым.
Аргуэрыр къызгурыIуакъым. ПщафIэр къызэплъри къыщиудауэ мэдыхьэшх. СызэрыгупцIанэр игу ирихьагъэнщ пщафIэм:
– Узыхуейр шхы! Пхуэшхмэ. Уэ уи щIэщыгъуэщ. Пщэдей нэху дыкъекIмэ, жыпIэм деплъынщ.
Къызэуи, сыукI: зыри къызгурыIуэркъым! ЩIалэ цIыкIур къэсыжри, пщафIэм кхъуейрэ жызумрэ ишхащ, сэ хьэкум сыбгъэдэувэри лыр изгъэкIащ, лэпси сытефыхьыжащ, нэгъуэщI Iэджи искуащ си ныбэм: си ныбэжьыр пцIыхужыркъэ уэ! Си ныбэм и хьэтырщ пщафIэ къуэдзэ сызэрыхъуар. ПщафIэр къыспэрыуакъым: сыкъэкъеижыху сышхащ.
Джэшщхьэбж сыхъуауэ сыкIуащ етIуанэ махуэм рестораным. Си къэжьыни къакIуэрт. Хьэкум дыздыбгъэдэтым – игу къысщIэгъуа хъунт, – пщафIэм сыхигъэгъуэзащ я щэхум.
Псом япэращи, хьэпIацIэ химыщIауэ, мэ щымыуауэ зы лы Iыхьи къащэхуркъым рестораным: апхуэдэлыр пудыбзэщ, бадзэр къепщIэкIауэ тезщ бэзэрым. ХадэхэкIри аращ: хадэхэкIыр къыщащэхур я пIалъэр икIа нэужьщ. Я пIалъэр икIмэ, хадэхэкIыр пуд мэхъу. Дагъэри хуэдитхукIэ нэхъ пуду къаIэрохьэ.
– Дауэ? – згъэщIэгъуащ сэ.
– Дагъэ уи гугъэ дэ дызэрыпщафIэр? Дагъэмэ къыхихыркъым! Фабрикэ гуэр ди гъунэгъущ: абы къыщыдощэху дагъэр. Дагъэр къызыщIахур зыщIэ дунейм теткъым. Дэри тщIэркъым, икIи дыщIэупщIэркъым, пуду къыдащэри, нэгъуэщI дыхуейкъым. Серчэ уефа хуэдэщ, дэ дызэрыпщафIэ дагъэр пIухуэмэ.
«ЩIыбжьэм» дапщэрэ ЗытедукIэжыртэкъэ? Дапщэ щхьэкIэ.
щытшха зызгъэнщIыртэкъым, джэдыкIэжьапхъэ! си сшхыми, ПщафIэм сеупщIащ:
– ДжэдыкIэр дэнэ къифхрэ? ДжэдыкIэ шкIумпI джэдыкIэжьапхъэ фщIыр?
– Хьэуэ, джэдыкIэ шкIумпIкъым. НакIуэ, уэзгъэлъагъунщ.
КъуэдзапIэм сишащ пщафIэм. КъуэдзапIэм кхъуэщын ныбэф зыбжанэ щIэтт. Зым и щхьэр трихащ. Кхъуэщыным зэхэпцIыхьауэ гъуэжьыгъэ гуэр итт.
– Мыращ джэдыкIэжьапхъэ къызыхэтщIыкIыр.
– Мыр сыт? 123 Адыгэ хэхэс литературэ
– ДжэдыкIэщ. Бдзэжьеящэхэм хы тхьэрыкъуэ джэдыкIэ къащыпри къытхуахь, зэхакъутэ, кхъуэщыным иракIэри.
– Фэ джэдыкIэжьапхъэ фощI?
– Уафэм укъехуэхащ уэ! Ресторан джэдыкIэжьапхъэр зищIысыр пщIакъэ иджыри къэс?
Махуэ псом скIэрыкIакъым пщафIэр – угъурлы гуэрт! Сыхигъэгъуэзащ ресторан пщэфIапIэм я щэхум.
– ШхакIуэ къыщIыхьэм я ныбэ из тщIыныркъым дэ дызыпылъыр, ди жыпым из зэрытщIынщ!
Сыт хуэдэ шхыныгъуэр сытым къыхащIыкIми щыгъуазэ сищIащ урым пщафIэм. Бдзэжьей хугур къызыхащIыкIыр пщIэрэ? Уи пщIыхьэпIэ къыхэхуэнкъым игъащIэкIэ! Вым и чэм къыхащIыкI! Аращ лирибгъу-лирипщIкIэ дагъэшх бдзэжьей хугур! Пэртэкъалыпсыр къызыхащIыкIри къызжиIащ: «Хъарбыз фам и кум псыр къыщIэкъузыкI, абы хэлъхьэ къэбыфэ, серчэ тIэкIуи хэкIэж, зэхэгъэпшахъуи, зы жэщ щыгъэт, пщэдджыжьым Iэнэм тегъэувэ: пэртэкъалыпс фIэкI ящIэнукъым цIыхум!»
– Хъунщ, – жысIащ, си щхьэм сыщIэтIахъуэри. – Щхьэ фыкъамыумысыфрэ? КъызэрывгъапцIэр ящIэркъэ? ЯфIэIэфIыпсщ щашхкIэ.
– Ари ди щэхущ, – жиIащ пщафIэм, дыхьэшхри. Абы и щэхури къызжиIащ. КъызжимыIащэрэт игъащIэкIэ!
– Зыплъыхьыт!
Зысплъыхьащ. Тепщэчхэр, сэ жанхэр, бжэмышххэр, гуахъуэхэр зэщIолыдэ, зэщIопщIыпщIэ.
– Фи унэм илъ апхуэдэ?
Ди унэ дэнэ къэна, пащтыхьым и сэрейми щызэрахьэ хъункъым апхуэдэ хьэкъущыкъурэ Iэмэпсымэрэ!
– Сабыным дыщысхьыркъым: лыдыху, дотхьэщI, долъэщI сэри, гуахъуэри, бжэмышхри. ЦIыхур абы къегъапцIэ.
– Iэнэм къытенэр-щэ?
– Ныкъуэшхыра зи гугъу пщIыр?
– Ы, ныкъуэшхыр…
– Ныкъуэшх щызекIуэркъым ди деж.
– Дэнэ здэфхьыр?
– ЗэхыдокIэж, зэхыдогъэвэжри, етIуанэ махуэм Iэнэм тыдогъэувэж. Ар ягу нэхъ ирохь цIыхум…
ПщафIэр дыхьэшхащ. Заулрэ щымри, къыщIигъужащ:
– ЦIыхум ягу ирихьынур пщIэнукъым. Уасэм ухуэмыбэлэрыгъ закъуэ! Шхыныр нэхъ лъапIэху, щIэупщIэр нэхъыбэнущ. Пудым зыри еплъынукъым, факъырэрэ тхьэмыщкIэрэ фIэкIа. Факъырэмрэ тхьэмыщкIэмрэ рестораным щIыхьэркъым…
Лирэ бгъущIкIэ сызыщыгугъа лэжьапIэм етIуанэ махуэм тезгъэза уи гугъэ, Сэрмэд! Си къэжьын къакIуэрти, унэм сыкъыщIэкIыфакъым. «ЩIыбжьэми» сыщышхэжыркъым абы лъандэрэ. «ЩIыбжьэр» сигу къэкIащ!» – жоIэ уэ! ПщэпкъкIэ сыщIэплъэфэжыфынкъым «ЩIыбжьэми», «Гъатхэми», «Псыхъуэ дзэлми», «Хы тхьэрыкъуэми»! Унэм фIэкIа, ресторан сыщышхэркъым. Упсэу ди унэIут фызыжьыр: дегъатхъэ, IэфI дыдэу тхуопщафIэ. Сыкъэгувэрэ къалэм сыщышхэн 124 Адыгэ хэхэс литературэ
хуей хъумэ, щIакхъуэ бзыгъэрэ чыщмыщ IэбжьыбкIэ сызэфIокI, кхъуейрэ жызумрэ щытесшхыхьыжи щыIэщ, урым пщафIэм сригъэсауэ…
Хущхъуэ
И фэр пыкIауэ, щащыху щIагъым къыщIоплъ Балъкъис, мафIэм ес, техьэгъуэ къемыуэлIамэ, къыщыщIар ящIэркъым. И лIым фIэнащ нышэдибэ гуэрым: нэхъ гулъытэншэ цIыху къигъэщIакъым! ПIэм къыхинэри, щIэцIэфтащ, техьэгъуэ къызэреуэлIар илъагъурэ пэт! И щхьэр зэрехьэ Балъкъис, и щIыфэм пщIэнтIэпс пщтырыр къытрикIутащ, игури къыхоузыкI.
«СолIэ» – аращ Балъкъис зыхуихьар. КIиинущи, и макъым къикIыркъым, зифыщIыжынут, и Iэр къыдэбзыжыркъым армыхъу. И нэр къож, и дзэр зэтрикъузауэ, мэгурым, зэщIокIэзызэ.
Гурым макъ щызэхихым, унэIут пщащэр къыщIэлъэдащ.
– Сыт къыпщыщIар, гуащэ? – гузэващ унэIут пщащэр, гуащэм щащыхур тридзри.
– СолIэ, Элени!
– Уи жьэ дауэ къекIуэрэ, гуащэ!
Балъкъис мэгурым, щIичэркъым, и щхьэр зэрехьэ.
– СолIэ. Шэч хэлъыжкъым. СолIэ мыгъуэ!
– Ар жумыIэ, гуащэ! Ар жумыIэ!
– СолIэ, Элени!
– Дыху птескIэн, гуащэ?
– Хьэуэ! Хьэуэ!
– Псы щIыIэ птескIэмэ-щэ?
– Хьэуэ! Хьэуэ! Сэбэп къысхуэхъунукъым. Дохутыр къысхуеджэ! Шариф! Гуащэр и псэм йоджэ жыIэ! ИджыпступцIэ къэмысмэ, кIэ сиIэщ!
– Сыкъеджэнщ, гуащэ.
– Жэ-тIэ!
УнэIут пщащэр пэшым щIэцIэфтащ. Балъкъис нэхъри къыхигъэзыхьащ узым, щэIукIи гурымкIи къыхуищIэ щыIэкъым. И щхьэр иреудэкI, бахъейр къыщхьэщех, и нэпсыр къыщIолъэлъ, мафIэ къыщIэнами ярейщ.
Шариф зыгуэркIэ къыгухьэрт Балъкъис, и благъэ жыжьэт. И благъэми, илъэгъуакъым иджыри къэс, и натIэгу нэ закъуэ исмэ, ищIэркъым, ауэ и хъыбарыфI зэхихащ, зэрыдохутыр Iэзэр ещIэ. ЗэIэзэри сыт: цIыхубзщ. ЦIыхубз дохутырщ Шариф, нэхъ Iэзэ уигъэлъыхъуэнущ. Аракъэ ар Балъкъис игу къыщIэкIыжар.
Куэдрэ пэплъакъым нэхъ дэкIагъэнтэкъым Шариф пэшым къыщыщIыхьам щыгъуэ. ЩIалэ лъагэ нэфIэгуфIэщ.
дохутырым. Сыхьэт ныкъуэ Балъкъис щэIуни гурымыни щигъэтакъым. Дохутырыр сымаджэм и пIэ лъапэм тетIысхьащ. Щащыхур дриIэтеящ дохутырым.
– Сыт зыдэбгъуэр, Балъкъис-хъаным?
– Удохутыр уэ?
– Сыдохутырщ.
– Удохутырмэ, сызэрылIэр плъагъуркъэ? 125 126
Адыгэ хэхэс литературэ
– УлIэркъым. Уи нэкIур дыхьэрэнщ, аслъэным и гуащIэр уи гуащIэщ, удз гъэгъам урещхьщ.
Балъкъис щхьэнтэм зыкъытриIэтыкIащ:
– Усэ укъысхуемыджэ. Усэ сыхуэныкъуэкъым сэ. Сызыхуэныкъуэр хущхъуэщ.
Дохутырыр дыхьэшхащ.
– Хущхъуэщ жыпIа? Абы щыгъуэ зыкъытеIэтыкIыт.
– ЗысхуэIэтыркъым.
– Уи фIэщмэ, зыпхуэIэтынущ.
– Уэху!
– Сэ сыбдэIэпыкъунщ.
Дохутырыр дэIэпыкъуурэ, Балъкъис къызэфIэтIысхьащ. УнэIут пщащэр къыбгъэдэлъадэри, щхьэнтэ щIидзащ.
Сымаджэм нэхъ бгъэдэкIуэтащ Шариф.
– Къэхьэуэбжьэ зырыз къытхуэхьыт, дахэ!
Дохутырым пэртэбакъыр кърихри сымаджэм тутын хуишиящ.
– Ефэ.
– Тутын сефэркъым, Шариф.
– Iугъуэр иумыгъэх. Мыдэ къаплъэт.
Шариф тутыным екъури Iугъуэр къызыжьэдригъэхужащ. Тутын ефэху, Iэджэм я щхьэфэ иIэбащ дохутырымрэ Балъкъисрэ. Къэхьэуэр къэсыху, тутын тIурытI ирафащ. ЦIыхубз фIэкI пщIэнтэкъым дохутырыр, и къэвэбжэр зэIуихащи, сымаджэм къыхуримыгъэкIуэкI щыIэкъым: хэт яхьа ныжэбэ, дыгъуасэ хэт кърагъэкIыжа, хэтрэ хэтрэ зэбгъэдэкIыжа, хэт зиукIыжа. ЦIыхубзым и щхьэхуитыныгъэми нэсащ.
– Дынасыпыншэщ дэ, дыщхьэхуимытщ. Европэм дащIыхьэнукъым. Европэм щытеуни щытхъэни я куэдщ, цIыхубзми пщIэ щиIэщ, дэ тхуэдэкъым, дэ унэIутым дыпащIащ. Я жагъуэ къащIмэ, европей цIыхубзхэм щхьэ егъэзыпIэ ягъуэтынущ.
– Сыт хуэдэ щхьэ егъэзыпIэ? – игъэщIэгъуащ Шариф.
– Къулъшырыф жыпIэрэ. Къулъшырыфым щIыхьэжмэ, цIыхубзым члисэр къыщхьэщыжынущ, и жагъуэ кърагъэщIынукъым.
Шариф дыхьэшхащ.
– Абы ущIэмыхъуэпс! Къулъшырыфым уекIуэжмэ, уи псэр уи IэкIэ хэпхыжауэ аращ. Мащэм уигъуэлъхьауэ аращ уэр-уэру, зыми уримыхулIауэ. Ар щхьэ егъэзыпIэ пхуэхъункъым.
– НтIэ сыт схуэхъунур?
– УмыщIэ хуэдэ!
– СщIэркъым.
– Швейцариер пхуэхъунущ щхьэ егъэзыпIэ!
Балъкъис къыщиудри дыхьэшхащ, и щхьэц Iувыр, шылэ налъэ хуэдэ, зэбгрылъэлъащ, дыхьэшхыурэ.
ЦIыхубз гуэр ягу къагъэкIыжащ Балъкъисрэ Шарифрэ – щIасэлIым и гъусэу Швейцарием кIуэса куэпэч гуэр.
Я къэвэбжэр зэIуахри, сыхьэтым щIигъукIэ я жьафэр къехакъым Балъкъисрэ Шарифрэ. Лажьэ иIауэ пщIэжынутэкъым Балъкъис, сыхьэт щыдэкIам.
– Сыббгъэдэсынт си гуапэу, сопIащIэ, – жери къэтэджыжащ дохутырыр. Адыгэ хэхэс литературэ
– Хущхъуэр-щэ?
– Сыт хущхъуэ?
– Хущхъуэ схуэптхынукъэ?
– Пхуэстхынщ, Iэмал щимыIэкIэ, – жиIащ Шариф, етIысэхыжри и жыпым тхылъымпIэрэ къэрэндащрэ кърихащ.
– Хущхъуэ дыдж сефэфынукъым, – жиIащ Балъкъис.
– Хъунщ, уемыфэ.
– Зыри семыфэххэмэ, нэхъ къэсщтэнущ. Сызэфэр сэзэгъыркъым.
– АбыкIи узахуэщ.
– Си щIыфэм щысхуэни схуумытх: си щIыфэр къилъэлъынкIэ сошынэ.
– Хъунщ, пхуэстхынкъым. Сэ пхуэстхыну хущхъуэм щхьэ узри, гу узри, гухэщIри, гуныкъуэгъуэри пщхьэщихынущ.
– Тхьэм щхьэкIи!
– УкъэзгъапцIэркъым.
ПыдыхьэшхыкIри, тхэуэ щIидзащ Шариф. Балъкъис нэбгъузкIэ хущIоплъ дохутырым.
– ТыркубзэкIэ утхэфрэ?
– Сыт сыщIэмытхэфынур?
– Тырку фIэкIа къибдзэркъым-тIэ уэ абы щыгъуэ!
– Хьэуэ, пцIы къыстыболъхьэ.
– НтIэ, тыркубзэкIэ щхьэ птхырэ рецептыр?
– Хущхъуэр зэхэзыщIэну аптекарым французыбзэ имыщIэмэ-щэ?
Хуэм дыдэурэ матхэ дохутырыр, псалъэ къэс йогупсыс, елIэлIапэурэ зэхелъхьэ рецептыр. НэбгъузкIэ щIэплъ щхьэкIэ, Шариф итхыр
илъагъуркъым Балъкъис. «Сытемыни итхрэ! Апхуэдиз хущхъуэ сефэмэ, сигъэбэгынкъэ?» – мэгузавэ Балъкъис.
– Фызыжьхэм зрахьэлIэ хущхъуэм щыщ схуэптхар, Шариф?
– Хьэуэ, фыз щIалэхэм зрахьэлIэм щыщщ, – жиIащ дохутырым, рецептыр Балъкъис хуишийри. Дохутырым къыIэщIипхъуэтри, рецептым къеджащ Балъкъис. Рецептым итырат: «Балъкъис тэмакъкIэщI хъуащ, и цIэр езэгъыжыркъым. И щхьэр мыузын, и Iэпкълъэпкъыр къемызэуэн, и гур къемыкIуэн щхьэкIэ, ищIэн хуейращ: пщэдджыжь къэс псы щIыIэкIэ зрырегъэпскI! Нэхъ зыкъизых дыдэхэм иджыпсту зэрахьэ кIэстумым хуэдитI ирырегъэд! Налкъутрэ налмэсрэ зыхэс Iэлъын зыхыбл кърырещэху, «Бэябан» тыкуэнышхуэм къаша къудейщи! Къундузыфэм къыхэщIыкIа бэлъто имыIэнкIэ Iэмал зимыIэщ! Къаплъэныфэм къыхэщIыкIауэ зы бэлътои иIэмэ, и узыншагъэр дефIэкIуэнущ. Апхуэдэ хущхъуэгъуэхэр икIэщIыпIэкIэ имыгъуэтмэ, и узыр е екIуэнкIэ хъунущ.»
– Хъуну?
Балъкъис къыпыгуфIыкIри дохутырым еплъащ.
– Уэ удохутыркъым!
– Сыхэт-тIэ?
«УлIщ! ЛIым уралейщ!» – жиIэн и гугъащ Балъкъис, щIилъэфыжащ армыхъу. ЩIилъэфыжри, рецептыр и Iупэм хуихьащ:
– Дохутырым уралейщ!
– Iэу! 127 Адыгэ хэхэс литературэ
– Утхьэгурымагъуэщ! Уэр нэхъ Iэзэ срихьэлIакъым къэзгъэщIа тIэкIум! Сэ къызэфыкIыр зи лажьэ си хэгъэрей цIыхубзхэм уэр фIэкIа нэгъуэщI зрамыгъэIэзэну яжесIэнщ. Упсэу, Шариф!
Дунейр апхуэдэущ зэриухуар
си Тхьэлъанэ Iыхьлыхэр: «СыдэкIуэнукъым! ЗызукIыжами, сыдэкIуэнукъым!» Тхьэлъанэ щысщIым, си ужь икIащ: «Тобэ! Тобэ!» – жари.
скIэрыкIакъым сщIыху, Тхьэлъанэ зэрысщIам щIэх дыдэ сыхущIегъуэжащ. Си пщIыхьэпIэ къыхэхуэнтэкъым! СыхущIегъуэжащ напIэзыпIэм! Иджы шэч къытесхьэркъым си анэр зэрызахуэм: «Хабзэр пкъутэ хъунукъым!» ЛIы сыдэкIуэн хуейщ сэри. Тхьэ сIуатэкъэ: «СыдэкIуэнукъым!» – жысIэри? Ар сигу къэкIыжмэ, си дыхьэшхын къокIуэ иджы. ТIэкIу схухэтауэ къыщIэкIынущ. Си щхьэм зыгуэр илэжьагъэнщ, дохутыр лIыжьым къысщибзыщIа щхьэкIэ.
СыщIезыгъэгъуэжар вжесIэнщ. Дыгъуэсжэщ сепщIыхьащ ди адакъэжьым. Сыгъуэлъыжа хуэдэти, адакъэжьыр къакIуэри си пIэ лъапэм къытетIысхьащ. Кхъуейхьэл хуэдэ хужьыгъэ гуэр жьэдэлъщ адакъэжьым. СеплъыIуэмэ – адакъэжьыр зэрызукIа мывэращ! Мывэр къызиутIыпщащ адакъэм! СыкIиинути, си макъым зыри къикIыркъым.
Адакъэм и нэр плъыжьыбзэщ, мафIэ дэп хуэдэщ. И нэ плъыжьитIыр 128
къыстриубыдауэ, къызоупщI:
– Сыт сыщIэбукIар?
«УзукIакъым!» – жысIэн си гугъащ, арщхьэкIэ си макъым зыри къикIакъым. Си псэр IукIащ, зысхуэгъэхъейркъым.
– Зыумысыж: уэракъэ сызыукIар? Мис сызэрыбукIа мывэр! Сыт сыщIэбукIар?
Си жьэр схузэщIэхыркъым, си макъыр икIащ. Адакъэр хэхъуэмхэхъуэурэ, къуршыбгъэ хуэдиз хъуащ. И дамэр щхъуэкIэплъыкIэщ, унащхьэр уигъэлъагъуркъым адакъэм и дамэм, апхуэдизкIэ инщи. КъыщысщIэкIиекIэ, шабзэшэ къызиутIыпщ къысщохъу, и псалъэр апхуэдизкIэ шэрыуэщи. СызыIуригъэлъэдэн къысфIощI, сипхъуэтэнурэ, уэгум срихьэнурэ срифыщIыхьынущ, абы фIэкIмэ.
– СыщIэбукIар къызжеIэ! КъызжепIэнукъэ? Ушынэрэ? Сэ бжесIэнщ сыщIэбукIар! Укъызэфыгъуэрти, аращ сыщIэбукIар. А джэд пщэ къуийхэм нэхърэ сынэхъ дэгъуэт, сынэхъ екIути, ар уигу техуакъым! Аслъэным нэхърэ сынэхъ лъэщщ сэ! Джэдэщым сыщыпащтыхьщ! ЦIыху жьгъейхэр цIыхушхуэхэм яхуодзэлашхэ, хуэмыхухэр гуащIафIэхэм ятеплъэ хъуркъым, нэджэIуджэм цIыху екIур игу техуэнукъым. Уэ унэджэIуджэт, сэ сыекIути, укъызэфыгъуащ!
«Хьэуэ, хьэуэ! Аракъым ущIэзукIар! Сынофыгъуакъым! – сыкIиинут сэ, схузэфIэкIамэ. – Лажьэ зимыIэ джэдхэр бэлыхь хэбгъэтти, аращ сигу темыхуар!»
Адакъэм къыгурыIуащ схужымыIэр.
– Джэдхэр бэлыхь хэзгъэтауи? Сыту уделэ уэ!
Адакъэр дыхьэшхащ, унащхьэр треч жыпIэну.
– Бэлыхь хэзгъэтакъым джэдхэр! Джэдхэм дежкIэ бэлыхьтэкъым ар! Джэдхэр мэгуфIэ, щаубэрэжьым деж. Нэхъри бубэрэжьыху, нэхъри мэгуфIэ, я гуапэ нэхъ мэхъу! Си нэIэ ятетыху, зэфIэнакъым, Адыгэ хэхэс литературэ
зэтIыркъакъым, я жьэр зэтраунэщIакъым. СакъызэрыхэкIыжыххэу, кIэцIын щагъэтащ. Ныбэ фIэкIа Iуэху яIэжкъым, цIыв зэпаубыдри зэрофыщI. Зэхолъэдэжри, хэт дэтхэнэм ифыщIми, хэт дэтхэнэм ещхьэфэуами, хэт дэтхэнэм едзэкъами пщIэнукъым. Я ныбэм из ящIынщи, ду лъабжьэм щIэгъуэлъхьэжынщ.
– Загъэпсэху хъунукъэ? – жысIащ сэ.
– Сыт абы къикIыр? Ду лъабжьэм ущIэлъкIэ, зыгъэпсэхуа ухъурэ? Ущхьэукъуэмэ, зыбгъэпсэхуауэ ара? Уемышауэ уетIысэхынри улIари зыщ! Сэ сащыхэмытым деж джэдым зыщагъэпсэхур? Сэ сащыхэтым дежщ гупсэхугъуэ щагъуэтыр!
– Хьэуэ, хьэуэ!
НэкIэ сишхынущ адакъэм, нэхъри зыкъыстришэщIащ, и сыджыр мафIэ бзий хуэдэщ, и дамэр щыщIидзкIэ, уафэр гъуагъуэ къысфIощI.
Адакъэр си гущIыIу къиуващ, сефыщI, сызэхешхыхь, си щхьэр зесхьэ фIэкIа, зыри схузэфIэкIыркъым. И лъэбжьанэр къызэрысхиукIэр зыхызощIэ, сызэщIиубыдащи, бэуапIэ згъуэтыжыркъым. Адакъэм зыкъыIэщIэзудри, пIэм сыкъелъащ. КъыскIэлъыпхъуэри сиубыдыжащи, сызэредзэ, алэрыбгъум сыкъыщрелъэфэкI. Уэздыгъэри ункIыфIащ, адакъэм и нитIыращ кIыфIым къыхэплъыр, мафIэ дэпым хуэдэщ.
ПщIэнтIэпсыр къызожэх, сыкъэушащи. Щащыхур унэ лъэгум илъщ: зызукIыжагъэнщ, пщIыхьэпIэм сыздыхэтым.
Адакъэ лъэбжьанэм сыкъыIэпыхужауэ, пIэм силъщ. ПщIыхьэпIэ Iеи си нэгу щIэмыкIа хуэдэщ, гупсэхугъуэ гуэр згъуэтауэ къысфIощI.
Сыкъэтэджри щхьэгъубжэм сыбгъэдэуващ. Унэ джабэм кIэрылъ джэдхэм гу ялъыстащ. Нэху зэрыщрэ куэд щIащ, дыгъэр къыщIэкIащ: хэжеяуэ ара ди джэдхэр? Хьэмэрэ щхьэхынэ хъуа? Щхьэ замыужьрэ? Нэху зэрыщар ящIэркъэ?
СигукIэ жысIащ: «Адакъэ яхэмытыжмэ, аращ къызэрызэхэнэнур!»
Щхьэгъубжэм сыздыбгъэдэтым, сигу къэкIыжащ зымахуэ слъэгъуар. Джэдхэр зэщыхьэжауэ сарихьэлIащ: зыр зым йофыщIауэ, зыр зым допIэстхъей, джэд анэжьи, джэд анэщIи, джэджьеи зэхэлъэдэжащи зэрошхыж. Хьэуэ, зэдэIуэн гуэр хуейщ джэдыр. Щхьэ зыфIэт щIэсын хуейщ джэдэщым. Арыншэмэ, джэдыр зэрышхыжынущ. Апхуэдэ хьэл яхэлъакъым, адакъэр яхэтыху. КъыхэпIэнкIыкI яхэтакъым. КъыхэпIэнкIыкIам и цыр адакъэм ищырт. Иджы хуит хъуащи, щхьэж игу къихьэр ещIэ, зыр зым едэIуэжыркъым, щхьэхыни пшэри хъуахэщ. Лъынэ IуищIэжащ! Псом нэхъыкIэращи, кIэцIыжыркъым. УмыкIэцIынумэ, хэт и джэдэщ ущIигъэсын? Напэ яIэжкъым ди джэдым, сэхъуащ, щыкIащ. Хьэуэ, адакъэ къахуэгъуэтын хуейщ. ПIалъэ къыхэбгъэкI хъунукъым. Апхуэдэурэ тхьэмахуэ ирахьэкIыжмэ, сэхъупэнущ, тIысмэ, къыпхуэтэджыжынукъым.
Ди анэм гу къыслъитащ, блэкIрэ пэт:
– ЩIыIэ къоуэкIынщ: щхьэгъубжэм щхьэ укъиува?
Ди анэм и макъым сыкъигъэскIащ.
– Ди джэдым адакъэ хуейщ. Мазэм нэсащи, кIэцIыжыркъым. Ар уигу тебгъахуэ хъурэ! Нэху къекIамэ, сабэм хэлъщ, Iус щестынум поплъэри.
– Узахуэщ, си хъыджэбз. Уи адэм жесIэнщи, адакъэ къезгъэщэхунщ. Щхьэгъубжэм уимыт, зыгуэр зытеубгъуэ, мыхъуми: щIыIэ къоуэкIынущ.
9 Заказ №46 129 Адыгэ хэхэс литературэ
МафIэм сес: зыгуэр дауэ зытезубгъуэн! ПщIэнтIэпс пщтырыр гъущыжакъым иджыри.
– Хабзэм упэув хъунукъым, – жысIащ сэ, щхьэгъубжэм сыкъыбгъэдэкIыжын и пэ. – Ар джэдуи ирехъу, цIыхууи ирехъу.
Ди анэр къысхудэплъеящ:
– Апхуэдэущ дунейр зэриухуар. Абы ухэIэбэ хъунукъым.
Сыдыхьэшхри, щхьэгъубжэм сыкъыбгъэдэкIыжащ.
Си псалъэм къикIар ди анэм къыгурыIуащ, дауи. Арагъэнщ къыщIыскIэлъидзар:
– Си делэ цIыкIу!
«Делэ цIыкIум» и унафэ ящI иджыпсту ди адэмрэ ди анэмрэ: слъагъу хуэдэщ.
Дунейр къызэриухуэрэ къекIуэкI хабзэм упэув хъунукъым – ар си фIэщ хъуащ иджы. Адакъэ зыщIэмытыж джэдэщыр кхъэлэгъунэ хуэдэщ.
Чысэ
лъандэрэ – Уа, Ибош, уэра мы слъагъур?
– Мыстыкъ! Дэнэ укъикIа?!
– Ибош.
ЗэныбжьэгъужьитIым IэплIэ зэхуащIащ. Бэлъкъаным къызэрикIыж Ибошрэ Мыстыкърэ. МащIэ щIа абы лъандэрэ! Я пщIыхьэпIэ къыхэхуэнтэкъым нобэ зэхуэзэнкIэ! ЩызэрихьэлIари дэнэ? Анэдолэ пхащIэм ит къалэ пхыдза цIыкIущ. Нэхъ белджылыуэ жыпIэмэ, къалэм дыхьэж пэтрэщ: Ибош ищхъэрэкIэ къыдэкIуеижырт, Мыстыкъ ипщэкIэ къехыжауэ, лъэмыж дакъэм деж щызэрихьэлIащ, къалэм дэмыхьэж щIыкIэ. Зыр зым щыгуфIыкIащ, дауи; зэбгъэдэувэри сыхьэт ныкъуэкIэ зэбгъэдэтащ гу зэщамыхуэу:
зэрылъэгъуатэкъым – Мыбы еплъыт! Мыбы еплъыт!
– УкъысхуэцIыхужынтэкъым, зыкъызумыгъэцIыхужамэ!
– Сэ укъэсцIыхужащ! Зыпхъуэжакъым!
– Тобэ! Тобэ! МащIэ щIа дызэрызэрымылъагъурэ!
Бэлъкъаным къыщалъхуащ тIури, сатум хэтащ. Гъатхэм сербхэм я деж Iэщ къыщащэхурт, бжьыхьэм ар арнаутхэм я деж яхурт, урымхэм я деж шы, шыд, къыдыр, мэл, бжэн къыщащэхуурэ бэлгъархэм иращэрт – абы хэкIакъым, Бэлъкъаным исыху. Я сатур зы чысэм илът – дзыхь зэрамыгъэзыпIэр иIэт: зым адрейм шэч хуищIакъым, Бэлъкъаным сыт зэщыббзыщIыжынт: я пси я сатуи зы чысэм илъащ.
исыху. Узэлъэпкъэгъумэ, убзэмыIумэ, ухэхэсмэ, И ныбжьэгъужьым щыгуфIыкIащи, Мыстыкъ и Iупэр зэтехьэжыркъым, и нэ цIыкIуитIыр егъэджэгу, и ныбжьэгъум йоплъ-йоплъри зыщигъэнщIыркъым. Ибоши гумащIэ гуэрщ: и нэпсыр къыщIэж пэтащ Мыстыкъ къыщилъагъум.
– Сыт пщIэр? Сытым ухэт, Мыстыкъ?
– Зыри сщIэркъым.
– Пшхыр сыт-тIэ? Зыри умыщIэмэ.
– Алыхьым къыдитыIамэ, дошх. Уэ дауэ упсэурэ?
– Сэри сынэхъ щIагъуэкъым, уэ сыпхуэдэщ. УздэпIащIэIарэ? 130 Адыгэ хэхэс литературэ
– Хьэуэ. Уэ-щэ?
– Дэнэ сыпIэщIэн?
– Куэд щIа мыбы укъызэрыкIуэрэ?
– Тхьэмахуэ хъуауэ аращ.
– Тхьэмахуэ хъуауэ сэри сыдэсщ мыбы. Сыту дызэрымылъэгъуарэ?
Бэлъкъаным къикIыжами, Мыстыкърэ Ибошрэ сатум хэкIакъым: Iэщ ящэ-къащэху. Къуажэм мэл къыщащэхури къалэм къаху, къалэм къыдыр къыщащэхуамэ, къуажэм яхуурэ ящэ. Аращ тIури зэрыпсэур. КъахухэкIышхуэ щымыIэми, я щхьэр ягъэпсэужыф.
– Ей, си ныбжьэгъужь! Дытхъащ Бэлъкъаным дыщисам! ДытхъакIэ тхьэ соIуэ! – и щхьэр егъэсыс Мыстыкъ. – Иджы сыт? Махуэ псом хъурыщипщI нэхъыбэ къыпхэхъуэнукъым. Ар гъащIэ? Ар псэукIэ?
– Лъэмыж дакъэм щхьэ дытет? УдзыпцIэм дыхэтIысхьэ хъунукъэ? ТIури дыщымыпIащIэкIэ, тIэкIу дызэбгъэдэгъэс.
– Си гум укъишхыдыкIащ. ЖармыкIэр щызэхыхьэнур пщэдейщ, нобэ дыздэпIэщIэн щыIэкъым.
Лъэмыжым къытекIри, псы Iуфэм IутIысхьащ Мыстыкърэ Ибошрэ. Псыр утхъуат, гъуабжэт, псы Iуфэри къазхэм зэхауфIеят.
– Бэлъкъаным хуэдэ бгъуэтыжын! Япсри сыт хуэдэт! Мыр псы сытми! Шурэ лъэсрэ я зэхуакущ!
Анэдолэм я псым ныбажэ узэрищIырат Мыстыкъ псом нэхърэ нэхъ хуэмыхьыр: лажьэ уимыIэу угъуэлъыжынщи – пщэдджыжьым жармыкIэм ухэныжакъэ! МащIэрэ къыщыщIакъым ар!
– Уэ уи шхалъэм езэгърэ?
– Зэрезэгъ щыIэкъым, – жиIащ Ибош.
Ибош лIы домбейщ, и лъэдийр жыг лъэдакъэ фIэкI пщIэнукъым, и щхьэр выщхьэ хуэдиз мэхъу. Мыстыкъ еплъытмэ, Ибош къурш хуэдэщ. Мыстыкъ лIы гъур цIыкIущ. Шырэ шыдрэ зэбгъэдэувамэ, зэхэбгъэгъуэщэн – апхуэдэщ. Ибоши тхьэусыхащ: Бэлъкъаным къызэрикIыж лъандэрэ и бгым псэхугъуэ къритыркъым, зыбжанэрэ къриудащ.
– Шыпсыранэ теплъхьэрэ уеплъыркъэ, – игу къыщIэгъуащ Мыстыкъ.
щыIэкъым.
– Шыпсырани теслъхьащ, мыщэ дагъи щысхуащ – къысхуищIэ Узыфэ Iэджэми тепсэлъыхьащ, абы фIэкIри бэзэр уасэми нэсащ, хьэтхауэхэм, чэруанакIуэхэм, сохъустэхэм, хеящIэхэм я щхьэфэм иIэбащ, анэдолэ гъуэгухэр зэрымыщIагъуэм, лъэмыж зэрытрамылъхьэм, псым куэншыб зэрыхакIутэм щхьэкIэ шхыдащ.
– Ара хъунщ си щIыфэр щIэшхэр, – жиIащ Ибош, псым куэншыб зэрыхакIутэр игу къэкIыжа нэужь. Тутын зэриIыгъри игу къэкIыжащ Ибош: и чысэр кърихри я зэхуаку дилъхьащ.
– Зы тутын дызэдефэнщ, дыздэпIащIэ щыIэкъым.
– ДыпIащIэркъым, дызэдефэнщ.
Чысэр тIорысэт, укъуеят, зэхэдыжыхьат.
– Мыр си чысэкъым, – жиIащ Ибош. – Ди адэм и фэеплъщ. Ди адэм къыщIэнащи, зызохьэ, армыхъумэ Iэджэ щIат зэрыхыфIэздзэжрэ. Мыпхуэдэ чысэ зепхьэ хъурэ! НэгъуэщIым срихьэлIамэ, си жып къисхыххэнутэкъым. Уэ емыкIу сыкъэпщIынкъым, Мыстыкъ.
– Iэгъу! Дауэ усщIын? Чысэм сыт и лажьэ, илъыр щIагъуэмэ! 131 сысащ: 132
Адыгэ хэхэс литературэ
– Тутынри щIагъуэкъым. Тутын щыбгъуэтрэ мыбы! Шы вейщ Анэдолэм я тутыныр! Тхьэрыкъуэфым нэхъыбэ къыпхуещIэ мыбы я тутыным нэхърэ!
Анэдолэ тутыныр яубурэ ираф Мыстыкърэ Ибошрэ.
– Бэлъкъан тутынри! Хуэдэ щыIэкъым!
– Сигу къэкIауэ солIэ. Зы сефащэрэт! ЖармыкIэм сыщрихьэлIэмэ, къэсщэхунщ.
– Сэри къысхуэщэху. Сэ срихьэлIэми, къыпхуэсщэхунщ.
– Iэмал иIэ! СрихьэлIэмэ, сыблэкIынкъым.
– Сэри сыблэкIынкъым!
Тутын зырыз ирафри, етIуанэри яшыхьащ Мыстыкърэ Ибошрэ. Тутын здефэм, Iэджэм тепсэлъыхьагъэнщ. Яхуэмыухыр Анэдолэм исхэр зэрытхьэгъэпцIырт:
– Уащэнурэ укъащэхужынущ!
– ПцIы пфIаупс, я нэр къижурэ! ПцIы зэраупсми уфIэкIынт: тхьэ щаIуэжурэщ пцIы зэраупсыр!
– Абы нэхъ хьэл Iей щыIэ! ПцIы бупсынумэ, тхьэ умыIуэ – зыми урихулIакъым.
– Къахуэгъунукъым: гува-щIэхами къащIэкIуэжынущ! ПцIым нэхърэ нэхъ Iей щыIэ? Ахърэт махуэм уигъэпшыныжынущ.
– Уигъэпшыныжынущ, уэлэхьи!
Сатум хыхьэжащ зэныбжьэгъуитIыр, я кIэн къызэрикIынум егуп-
– Бэлъкъаным къиIэпхъукIахэм нэлейкIэ къоплъ хьыкумэтыр, къыддэIэпыкъун хуэдэурэ зэхэсхащ.
– Сэри зэхэсхащ.
– УхэшхыкI хъунут а Iуэхум. Iэщ ятыну жаIэ.
– Дэ къэтхунт Iэщыр.
– Бэлъкъаным къиIэпхъукIыжауэ дапщэ къыдэтIысхьауэ пIэрэ мы къалэм?
Мыстыкъ и дамэр дригъэуеящ:
– Дэнэ щыпщIэн: зыр къыдотIысхьэ, зыр докIыж. – Сыхьэтым щIигъуащ Ибошрэ Мыстыкърэ псы Iуфэм зэрыIусрэ. Тутыныр яубурэ, чысэр яунэщI.
Мыстыкъ и нэр чысэм къытригъэкIыркъым. Ар нэщI щыхъум, къызыфIимыгъэIуэхуурэ и жыпым ирилъхьащ. Ибош гу къылъитэххакъым, къавэурэ ирихьэжьати.
Я къэвэбжэ ирадзылIэжри, Ибошрэ Мыстыкърэ зыкъаIэтыжащ. Щысыкъуати, я лъакъуэр ундэрэбжьащ. Я лъэр щIэщIэурэ, лъэбакъуэ зыбгъупщIкIэ къыIукIуэтащ псы Iуфэм. И лъакъуэр къыщыщIэувэжым, Ибош и жыпым иуэжащ:
– Си чысэр!
– Къыпщыгъупща?
– НтIэ!
Псы Iуфэм Iухьэжащ – чысэр ягъуэтыжакъым.
– Дэнэ кIуа чысэр?
– Тхьэр игъэпцI зыщIэм.
– Дэнэ щыбзэхар?
– Лъэтауэ пIэрэ?
– Чысэ лъатэрэ? Адыгэ хэхэс литературэ
сымыIыгъарэ плъэгъуакъэ?
– Уи жыпым иплъхьэжа хъунщ, иплъэIуэт.
И жыпым иIэбэрэбыхьащ Ибош:
– Илъкъым.
– Дэнэ-тIэ здэкIуэнур?
Ибош шэч бзаджэ ищIащ:
– Уэ къэпщта хъунщ.
– Сыт къыщIэсщтэнур?
– Сэ сщIэрэ: укъыздэгушыIэрэ жызоIэ.
– Ар гушыIэкIэ хъун, зиунагъуэрэ!
– НтIэ дэнэ здэкIуар?
– УмыIыгъауэ пIэрэ?
– Сыхьэт хъуауэ дыщысщ, тутын дофэри! Чысэ сIыгъарэ – Слъэгъуащ.
– Плъэгъуамэ, къызэтыж.
– Напэ уиIэкъэ, Ибош?
– Напи? СиIэщ!
– УиIэмэ, шэч щхьэ къысхуэпщIрэ?
– НэгъуэщI къыдбгъэдэсакъым. Пэжкъэ?
– Пэжщ.
– Уэ пфIэкIакъым чысэр!
– Гуэныхь къыумыхь! Уи чысэ къэсщтакъым сэ!
– КъэпщтакIэ тхьэ сIуэнщ!
– КъэзмыщтакIэ тхьэ сIуэнщ! Уи чысэ къэсщтакъым!
Ибош удзыпцIэми хэIэбэрэбыхьащ – чысэр игъуэтакъым.
– Уи жыпым иплъэт иджыри зэ.
Иплъащ:
– Илъкъым! Уэ пфIэкIакъым чысэр.
– Уа, щхьэ укъысщыхьа? Уи чысэ къэсщтакъым сэ.
АпхуэдэкIэ къыпфIэкIын лIытэкъым Ибош!
– Сытхьэусыхэнщ, тхьэмыщкIэ! Къызэтыж си чысэр!
– Уи чысэ къэсщтакъым сэ! Щхьэ укъысщыхьа? Сэ сытхьэусыхэфынукъэ! «ПцIы къыстрилъхьащ» жысIэнщи, сытхьэусыхэнщ!
– Напэ уиIэкъым!
Мыстыкъ и жыпым иуэ хуэдэ зищIащ.
– Дыщэ хъуащ жиIэнщ чысэ укъуеяр! Зы хъурыщэ нэхъыбэ и уасэ чысэр? Мэ зы хъурыщэ!
ухуэмеймэ!
– Уи ахъшэ сыхуейкъым сэ! Си чысэр къызэтыж, сытхьэусыхэну – Пащтыхьым ухуэтхьэусыхэну сыарэзыщ! Уи чысэ слъэгъуакъым сэ! СкIэрыкI! Щхьэ укъызихьэлIат нобэ! ИгъащIэкIэ узмылъагъужащэрэт! Бэлъкъаным дыщисами сыбгъэтыншакъым!
Я щIыб зэхуагъазэри зэбгъэдэкIыжащ Ибошрэ Мыстыкърэ. Бий зэхуэхъуащ. ЖиIамэ, къэувыIэжынукъым Ибош – апхуэдэлIкъым: тхьэусыхэн щIидзэри, зы тхьэусыхапIэ къринэжакъым къэралым: «Мыстыкъ си чысэр сфIешх! Си чысэр Мыстыкъ фIэкIакъым! Къызевгъэтыж!» Тхьэусыхафэ зыхуимытха къигъэнэжакъым: уэзирми, уэлийми, мухъутарми хуэтхьэусыхащ, тхьэусыхэурэ хъурыщэ щитху игъэкIуэдащ. ЕтIысэхакъым, Iуэхур хеящIэм деж нэсыху.
ХеящIэм и пащхьэ ихьащ тIури. ХеящIэр Ибош къеупщIащ: 133 Адыгэ хэхэс литературэ
– Щыхьэт уиIэ?
– СиIэкъым.
Мыстыкъи къеупщIащ хеящIэр:
– Чысэр къэпщта?
– Ибош и чысэ къэсщтакъым! – жиIащ Мыстыкъ. – Сэри сытхьэусыхэнущ! Ибош пцIы къыстрелъхьэ! ПцIы къызэрыстрилъхьэм щхьэкIэ вгъэпшынэ! Арыншауэ здэнукъым! Дыгъуфэ къызаплъынущ цIыхум.
– Къэпщтакъым-тIэ Ибош и чысэр? – къеупщIащ хеящIэр Мыстыкъ.
– Къэсщтакъым! Ибош и чысэ къэсщтакъым!
– Тхьэ къытхуэпIуэн?
– ФхуэсIуэнщ.
– Тхьэ къытхуэпIуэнумэ, уи Iуэхум япэ дыхэплъэнщ. Мыдэ къызбгъэдыхьи, Ибош и чысэр къызэрумыщтамкIэ тхьэ къысхуэIуэ.
ХеящIэм бгъэдыхьэри тхьэ иIуащ Мыстыкъ.
– Мыстыкъ лажьэ иIэкъым! Уи чысэр къищтакъым Мыстыкъ! Къищтамэ, тхьэ иIуэнтэкъым! – жиIащ хеящIэм. Унафи ищIащ: – Мыстыкъ лей епхащ, пцIы теплъхьэри. ПцIы зэрытеплъхьам щхьэкIэ сынотхьэкъунущ, Ибош.
Ибош и нэр къригъэжащ.
– Сэри?
– Уэ! Лажьэ зимыIэм пцIы теплъхьащ! Ар хабзэм идэркъым! ХъуСыт ищIэжынт Ибош: хеящIэм узригъэдэуэнукъым. Хъурыщэ тIощI хеящIэм и пащхьэм ирилъхьэри, Ибош къикIуэтыжащ.
Ибош и щхьэр къыфIэхуауэ, Мыстыкъ и щхьэр игъэкIауэ щIэкIыжрэ пэт, хеящIэр къакIэлъыджащ:
– Мыстыкъ!
– Сыт?
– Мыдэ къэгъазэт!
Мыстыкъ хеящIэм бгъэдыхьащ.
– Сыт узыхуейр?
– Сызыхуейр пщIэркъэ?
– СщIэркъым.
– Уи пхъэр къизгъэкIа?
– КъибгъэкIащ.
– Ар хъурыщипщI и уасэщ.
– Щыгугъ абы! – жиIащ Мыстыкъ, чысэр и гуфIакIэм къыдихыжри. – Чысэ укъуеяр зы хъурыщи и уасэкъым, уэ хъурыщипщI щIостынур сыт? Чысэр уи натIэм иукIащ! – жери чысэр хеящIэм и пащхьэм иридзащ Мыстыкъ.
– Ибош и чысэр къыумыщтауэ жыпIати! Тхьэ пIуакъэ? – и жьэр Iурыхуащ хеящIэм.
– Ибош и чысэкъым сэ къэсщтар! И адэм и чысэщ! Ибош и адэм и фэеплъщи, чысэр зехьэ! – жери Мыстыкъ ежьэжащ.
ЗэзыдзэкIар Хьэмидщ 134
рыщэ тIощIкIэ сынотхьэкъу! Литературэ щIэныгъэ. Критикэ
ЗИ Адыгэ литературэм, хэхауэ прозэм, и гугъу пщIымэ, абы зыужьыныгъэ нэхъ ин дыдэ щызыгъуэтар тхыдэр зи лъабжьэ, къэхъугъэшхуэхэм, къэрал, жылагъуэ Iуэхушхуэхэм теухуа темэхэрщ. Прозэм и жанр кIэщIхэр къапщтэмэ – (рассказыр, новеллэр, очеркыр) унагъуэм, цIыху щхьэхуэхэм я щыIэкIэ-псэукIэм, я гурыгъугурыщIэхэм, махуэ къэс ахэр зрихьэлIэ лъэпощхьэпохэм епха гупсысэхэрщ.
Новеллэ жанрыр адыгэ литературэм къыщыхыхьар 60 гъэхэм я пэщIэдзэхэрщ. Абы зегъэужьыным нэхъыбэу зи гуащIэ хэзылъхьахэм ящыщщ КIыщокъуэ Алим, Нало Заур, Мэзыхьэ Борис, Ацкъан Руслан, мы ди тхыгъэр зытеухуа ХьэIупщы МуIэед сымэ.
ХьэIупщым и творчествэр нэхъ хэIущIыIу щыхъуар «Къулъкъужын макъамэхэр», «Хуэрэджейр мэгъагъэ» и тхылъхэр дунейм къытехьа нэужьщ. Абыхэм гуапэу IущIащ щIэджыкIакIуэхэри, критикхэри, литературэдж щIэныгъэлIхэри.
Сыт хуэдэ темэ къимыщтэми, МуIэед хузэфIокI ар куууэ зэпкърихыну, къигъэщI образхэр апхуэдизкIэ къызыхуэтыншэу зэфIегъэувэри, ахэр гъащIэм къыбдыхэту къыпфIощI.
«Хуэрэджейр мэгъагъэ» новеллэр гукъэкIыж Iыхьэ-Iыхьэурэ зэхэлъу гъэпсащ. Ар езы тхакIуэми тхыгъэм и пэщIэдзэ сатырхэм деж щегъэнаIуэ: «Жыгхэр къотIэпI, гулъхэр къызэролъэлъ. Хуэрэджейр гъэгъауэ гъатхэ дыгъэпс щабэм хосыхь, псэр IэфIыгъэ щэху гуэрхэм хуагъэушу. Сэ япэм гъатхэм гугъапIэ дахэхэмрэ гупсысэщIэхэмрэ къысхуихьу щытамэ, иджы гукъэкIыжхэмрэ жэщ пщIыхьхэмрэ Iэпэгъу къысхуищIауэ си псэр ехуз, сабиигъуэм и жьэгум сыдишэжауэ щIакхъуэ, мэжаджэ, чыржын хуабэхэр къызату си щхьэфэм щабэу Iэ къыдэзылъа ди хьэблэ фызыжьхэм, таурыхъ, уэрэд къызжезыIа, Iэжьэ, лъэрыжэ схуэзыщIа, мызэ-мытIэу си щIыбым хьэмкIутIей башыр щызыгъэджэгуа лIыжьхэм я куэщIым сыкърегъэхутэж…».
Новеллэм и лIыхъужь нэхъыщхьэр къэгъазэ зимыIэж сабиигъуэм хуозэш, и адэ-анэм я образхэм, блэкIа гъащIэм щилъэгъуа IэфIыгъэхэм малъхъэдису зэщIаIыгъэщ. Дунейр гъатхэу, и анэм и джэ макъ щабэр зэхихыу, нэхулъэфI къекIыу, узыншэу къызэрыуша къудейм щхьэкIи адэр къыщыгуфIыкIыу ЛIыгъур иджыри къыфIощIыж. Абы и нэгу къыщIохьэж губгъуэм щыIэу япэ дыдэ и адэм и пащхьэ итIысхьэу щыдэшха махуэр. АдэкIэ и тхьэкIумэм къоIуэж адэм и ущие псалъэхэр, апхуэдэуи, зэхих хуэдэщ абы и дзапэ уэрэдыр. ЩIалэм и гупсысэхэр я унагъуэми къыщызэтеувыIэркъым: я гъунэгъу лIыжьхэри, чырбыш зыгъэж бзылъхугъэ Аслъижани, нэгъуэщI цIыху зыбжани, абыхэм я гъащIэм ехьэлIа, я щхьэ кърикIуа Iуэхугъуэ куэди игу къокIыж. 135 Литературэ щIэныгъэ. Критикэ
«Хуэрэджейр мэгъагъэ» новеллэр кIэщI дыдэщ, сюжет унэтIыныгъэ хэхаи иIэу пхужыIэнукъым. Мыбы нэхъыщхьэу хэлъыр гукъэкIыжхэм цIыхум и психологием мыхьэнэуэ щаIэрщ, абыхэм цIыхупсэр зэраузэщIырщ. ЗыхэщIэ, гурыщIэ къэIуэтэкIэ и лъэныкъуэкIэ нэхъ лъэщ хъун папщIэ, ХьэIупщым и тхыгъэм цIыхубэ уэрэд зэхуэмыдэхэм щыщ едзыгъуэхэр къыхегъэхьэ, уеблэмэ ар уэрэд пычыгъуэ зэмылIэужьыгъуэхэмкIэ еухыж:
«Май жыг ха-а-а-дэ-э-э-эм ЛатIиф къыщогъагъэ…
… Узмылъа-а-а-агъуу къыбжезыIэр,
Хэту щытми, къоиж цIыхущ…
…СыкъыщIокIри, мазэм соплъыр,
СыщIохьэжри…»
Тхыгъэм и фIагъхэм ящыщу къыхэгъэщыпхъэщ ар зэрытха бзэм и шэрыуагъыр. ХьэIупщым гупсэхуу къретхэкI дунейм и щытыкIэр, пейзажыр икIи ар лIыхъужь нэхъыщхьэм и гурылъхэм IэкIуэлъакIуэу ирепх. Абы къыдэкIуэуи, тхыгъэм ущрохьэлIэ
адыгэ псалъэжьхэм пэблагъэу гъэпса Iущыгъэхэми, философие гупсысэ куухэми. Апхуэдэщ, къапщтэмэ, ЛIыгъур и адэм и ущие псалъэхэр: «Зэманыр шыбзэщ, щIалэ. Абы и шыбзэм цIыху гъащIэри, мылъкури, былымри, гуауэри, гуфIэгъуэри щIолъэлъ».
Дызэрыщыгъуазэщи, новеллэм и щхьэхуэныгъэщ, а жанрым иту тха тхыгъэм щIэджыкIакIуэр зыпэмыплъа кIэух гъэщIэгъуэн иIэныр. «Хуэрэджейр мэгъагъэ» новеллэр а хабзэм тету ухуакъым, ар и кIыхьагъкIэ зэрызэхэлъ гукъэкIыж пычахуэхэмкIи еухыж. Абы и лъэныкъуэкIэ къыхэгъэщыпхъэщ тхыгъэр зэрытха жанрыр новеллэм нэхърэ рассказым зэрынэхъ пэгъунэгъур.
ИщхьэкIэ зи гугъу щытщIа тхыгъэм нэмыщI, ХьэIупщы МуIэед и IэдакъэщIэкI нэхъыфIхэм ящыщу къэгъэлъэгъуапхъэщ «Хъаджэт и къафэ», «ЩхьэкIуэ» новеллэхэр, «ПхузэфIэкIынумэ, къысхуэгъэгъу» повестыр, нэгъуэщIхэри. Абыхэм лъабжьэ яхуэхъуар, я сюжетхэр зытегъэпсыхьар жылагъуэ, унагъуэ Iуэхугъуэ къызэрыгуэкIхэщ. Зи цIэ къитIуа новеллитIым къыщыгъэлъэгъуэжащ зауэ блэкIам и фэбжь мыгъущыжхэр. «Хъаджэт и къафэ» тхыгъэм къыхэщыж образ нэхъыщхьэ Хъаджэти, «ЩхьэкIуэ» новеллэм хэт Iэбуи я щхьэгъусэхэр зауэм яIихащ, зыр – ажалкIэ, адрейр – лъагъуныгъэм зэрепцIыжамкIэ. Хъаджэт и щхьэгъусэр зауэм зэрыхэкIуэдар къыщищIэм, езыри иужьрей къафэм йоуэжри, пшынэ плIэпсыр зи псэр хэкIа Iэпкълъэпкъым фIоху, апхуэдэуи тхыгъэр еух.
«ЩхьэкIуэ» новеллэм и лIыхъужь нэхъыщхьэ Агубэч Iэбу зауэм къикIыжыху и щхьэгъусэр къыпэплъакъым, абы нэгъуэщIым сабий хуигъуэтауэ кърохьэлIэж. АрщхьэкIэ лIыхъужьым и лъагъуныгъэр щхьэгъусэр къызэрепцIыжа гуауэми хуэгъэупщIыIуркъым: етIуанэ щхьэгъуси бынищи игъуэтыжауэ зыхуэныкъуэ щымыIэу псэу щхьэкIэ, Гуащэнэху хуидауэ щыта джанэ-гъуэншэджыр сабэ тримыгъэхьэу зэрехьэ икIи фIыуэ илъэгъуа бзылъхугъэр дунейм ехыжауэ къищIа нэужь, етIуанэ махуэм езыми и псэр хокI…
ХьэIупщым и новеллэхэр жылагъуэ, унагъуэ Iуэхугъуэ къызэрыгуэкIхэм, цIыху щхьэхуэхэм я гъащIэм теухуамэ, 136 Литературэ щIэныгъэ. Критикэ
«ПхузэфIэкIынумэ, къысхуэгъэгъу» повестым лъабжьэ хуэхъуар къэралым къыщыхъуа зэхъуэкIыныгъэшхуэхэрщ. Абыхэм ящыщщ колхоз зэгухьэныгъэр, «перестройкэр», нэхъ иужькIэ колхозхэри якъутэжу къэралым и щIы нэхъыфIхэр бэджэнду щызэбграхыжа, езы тхакIуэми къызэрыхигъэщщи, «зы лIыр джэдыгуибгъурэ лIибгъур джэдыгуншэу» къыщына лъэхъэнэхэр. Повестым цIыху куэдым я гъащIэ гъуэгуанэхэр щызэхэухуэнащ, щIыпIэ убгъуаи къызэщIеубыдэ. Прозэ тхыгъэхэм я нэхъыбэм зэрыщыхабзэм хуэдэу, «ПлъэкIынумэ, къысхуэгъэгъу» повестыр зы образ-образитI е зы унагъуэ, абы я гъащIэм и къекIуэкIыкIэр щынэхъыщхьэу, а сюжет пажэм мотив нэхъ жьгъей цIыкIухэр къыхэкIыу е екIуэлIэжу ухуакъым. Уеблэмэ, зэ еплъыгъуэкIэ зэхэгъэкIыгъуафIэкъым тхыгъэм и лIыхъужь е сюжет нэхъыщхьэр. Псалъэм папщIэ, повестым щIыпIэшхуэ щаубыд Хъерлы, абы и къуэ Аслъэнлыкъу, Маш ХьэтIэхъунэрэ абы и анэ Хьэблинэрэ, апхуэдэуи Жамболэт, НэфIыцIэ, Александрин Ипатовичрэ Марфасинэ Сергеевнэрэ сымэ, нэгъуэщIхэми. Тхыгъэм гъэщIэгъуэну щызэхэухуэнащ зэщхьэгъусэхэу Къуэнбатэрэ Жансурэтрэ, Иналрэ Iэятхъанрэ, Аслъэнлыкъурэ НэфIыцIэрэ, зэдэлъхузэшыпхъухэу Джынэрэ Жансурэтрэ я гъащIэ къуэпсхэр.
Повестым и пэщIэдзэ напэкIуэцIхэм деж сюжет нэхъыщхьэр зэхьэлIар Маш ХьэтIэхъунэ и образыр арауэ пфIэщIынущ. ТхакIуэм гупсэхуу къретхэкI абы и сабиигъуэр: ар и адэ ПIэтIуш иущийуэ, фIым хуигъасэу, хъуэпсапIэ дахэхэр зэдаухуэу зэрыщытар. Ауэ адэр дунейм ехыжа нэужь, Хьэблинэрэ ХьэтIэхъунэрэ гугъуехь куэд яшэчащ. Гъавэ хьэдзэ щхьэкIэ цIыхур щагъэтIыс е Сыбыр щагъакIуэ зэманым зэанэзэкъуэм яшхын ямыгъуэту – Хьэблинэ сымаджэу, и къуэри щылэжьэфыну ныбжьым нэмысауэ – ирихьэлIат. ЩIалэм зэи игу ихужыркъым нартыху хъуржын къидыгъуауэ яубыду Жамболэт и щIопщымкIэ гущIэгъуншэу иубэрэжьауэ зэрыщытар. Машхэ я унагъуэм, къапщтэмэ, ХьэтIэхъунэ и образымкIэ ХьэIупщым зи гугъу ищI зэман хьэлъэм – революцэ нэужьым, совет лъэхъэнэм – и сурэт наIуэ зэфIигъэувэжын лъэкIащ.
«ПхузэфIэкIынумэ, къысхуэгъэгъу» повестым лъагъуныгъэр зи лъабжьэ сюжет унэтIыныгъэ зыбжани щыпхрышащ. Апхуэдэщ, къапщтэмэ, Иналрэ Iэятхъанрэ сыт хуэдэ лъэпощхьэпоми щхьэпрыкIыфу, сыт хуэдэ гугъуехьми хэкIыпIэ къыхуагъуэту я насып зэдагъэувын, я лъагъуныгъэр яхъумэжын зэрахузэфIэкIар. Апхуэдэщ Къуэнбатэрэ Жансурэтрэ гурыщхъуэ нэпцIым щахъума лъагъуныгъэри, зэ Iуплъэгъуэм къызэщIэнэу гъащIэ псокIэ бла Аслъэнлыкъурэ НэфIыцIэрэ я гурыщIэ къабзэри. Ахэр псори цIыхупсэр зыузэщI дахагъэу, дунейм щынэхъыщхьэ лъапIагъэу тхыгъэм къыщыгъэлъэгъуащ.
ХьэIупщым и повестым «ПхузэфIэкIынумэ, къысхуэгъэгъу» фIэщыгъэ щIигъуэтар абы и кIэух дыдэм дежщ гурыIуэгъуэ щыхъур. Аслъэнлыкъурэ Жамболэтрэ тIуми НэфIыцIэ гухэлъ хуащIат, ауэ пщащэм къыхихар Аслъэнлыкъут, абы щхьэгъусэ хуэхъуат, зы щIали – Алъхъо – зэдагъуэтат. Повестым и кIэух напэкIуэцIхэм деж Аслъэнлыкъу шым къехуэхыу иукIауэ Жамбо- 137 Литературэ щIэныгъэ. Критикэ
лэт гум илъу къыщишэжкIэ, абы и гур нэхъыбэ дыдэу щIыхэщIыр НэфIыцIэ и щхьэгъусэр зэрыщымыIэжыр зэрыжриIэну щIыкIэрщ, абы ещхьэкIуэн, игу хигъэщIын хуей зэрыхъуарщ: «Жамболэт и Iупэхэр мэпIэжьажьэ хэпщIыкI къудейуэ. Псалъэхэм я ныкъуэр Iупэ кIэзызхэм къыжьэдэкIыфыркъым. Ахэр Iэпохужри, и кIуэцIыкIыщIэр къизысыкI гуауэ хъэлъэм хохуэри напIэзыпIэм хошыпсыхь. Адрейхэр зеиншэу, нэпсхэр зыдэткIуэ гублащхьэм дохуэ. «Н-н-нэ-э-фI-фI-фIыцIэ! Сэ… сэ зэуэ сынощхьэкIуэнущи ныщхьэбэ! КхъыIэ, пхуз-з-зэ-фI-фI-фIэкIы-ы-ыну-умэ, пхуз-з-зэфIфIэ-кIыххэ-энумэ, къысхуэгъэгъу…». Апхуэдэ щIыкIэкIэ, Жамболэт и гупсысэ гугъухэр повестым кIэух хуохъу.
Тхыгъэр зэрытха бзэмрэ и ухуэкIэмрэ я гугъу пщIымэ, новеллэхэми хуэдэу, мыбы ХьэIупщым куэд дыдэрэ къыщегъэсэбэп цIыхубэ уэрэд цIэрыIуэхэм щыщ пычыгъуэхэр. Абыхэм тхакIуэм зи гугъу ищI совет лъэхъэнэр къэгъэлъэгъуэжынымкIэ къалэн пыухыкIахэр ягъэзащIэ, образхэр щIэщыгъуэ, гукъинэж ящI, тхыгъэм и бзэри ягъэшэрыуэ. Шэч хэлъкъым «ПхузэфIэкIынумэ, къысхуэгъэгъу» а повестым лъэпкъ прозэм увыпIэ хэха зэрыщиубыдам.
критик пажэхэм къызэрыхагъэбелджылыкIащи, адыгэ литературэм хэлъхьэныгъэ нэс хуэхъуащ ХьэIупщы МуIед и IэдакъэщIэкIхэр.
къапщтэмэ, Зэрыщыту ди 138 Людмилэ,
филологие щIэныгъэхэм я кандидат Культурэ
Театрыр зи дуней
езы Адыгэм и лъэпкъ театрым и гугъу щыпщIкIэ, псом япэу уигу къэкIыр ар зэфIэувэным зи гуащIэ езыхьэлIа актёр гъуэзэджэхэрщ. Апхуэдэщ ТIыхъужь Алий, Къаздэхъу СулътIан, Болэ Мурат, Сэкрэк Мухьэдин, Сибэч Быхуэ, ДыщэкI КIунэ сымэ, нэгъуэщIхэри. А гупым я ужь къиувахэм къалэн инхэр я пщэ къыдэхуащ нэхъыжьхэм ирахьэжьа IуэхуфIхэр ипэкIэ театрми хуэубзыхунымкIэ. Зи гугъу тщIыр Щукиным и цIэр зэрихьэу Москва дэт театр институтым и адыгэ студиер къэзыухыу зи хэку къэзыгъэзэжахэу лъэпкъ театрымрэ культурэмрэ ноби хуэлажьэхэрщ – Фырэ Руслан, Шэрджэс Мухьэмэд, Шыбзыхъуэ Басир, Балъкъэр Юрэ, Хьэмыку Жаннэ сымэ, нэгъуэщIхэри. Зи цIэ къитIуахэр зэгъусэу зэдеджами, щхьэж и творческэ гъуэгуанэ иIэжщ: хэт режиссурэм зритащ, хэт драмэ актёрщ, хэти комедие жанрым нэхъ хозагъэ. Абыхэм ящыщу гушыIэмрэ ауанымрэ къыхуигъэщIауэ, нэгъуэщI жанрхэри къигъэIурыщIэфу и цIэ къиIуапхъэщ Балъкъэр Юрэ.
гъэкIуэтэнымкIэ, хыхьэ Ерокъуэ къуажэм къыщалъхуащ. И Балъкъэр Юрэ Гурбий и къуэр 1947 гъэм июным и 29-м Аруан
анэм щIыналъэм къызэрыжриIэжу щытамкIэ, Юрэ и адэр балалайкэ еуэу щытащ, и адэ къуэш Балъкъэр Зэбыт «Кабардинка» ансамблым илъэс бжыгъэ куэдкIэ къыщыфащ. И анэри а ансамблым къыщыфэну къыхаха гупым яхэхуат, арщхьэкIэ а Iуэхур анэшхуэм фIэкъабылакъым. «ЛIэужьыр бжьиблкIэ мауэ» жыхуаIэращи, творческэ зэфIэкI зиIэ, зэчий зыбгъэдэлъ цIыхухэм къазэрыхэхъукIам иубзыхуащ Балъкъэр Юрэ нобэ зытет гъащIэ гъуэгуанэри лэжьыгъэри. Мы зэманым ар М. Горькэм и цIэр зэрихьэу Налшык дэт Урыс драмэ театрым и актёрщ, режиссёрщ, Кавказ Ищхъэрэм искусствэмкIэ и къэрал институтым актёр IэзагъымкIэ и кафедрэм и егъэджакIуэщ, КъБР-м щIыхь зиIэ и артистщ.
Балъкъэрым роль 60-м щIигъу игъэзэщIащ, спектакль цIэрыIуэхэу «Кукарача» (Думбадзе Н.), «Двенадцатая ночь» (Шекспир У.), «Собачье сердце» (Булгаков М.), «Пигмалион» (Шоу Б.) жыхуиIэхэм, апхуэдэуи «Песни над облаками», «Кольцо старого шейха», «По следам Карабаира» кинофильмхэм щыджэгуащ, «Гоген», «Юдифь», «В будущем году в то же время», «Женитьба» гъэлъэгъуэныгъэхэм я режиссёрщ. Дэ Юрэ упщIэ зыбжанэкIэ зыхуэдгъэзащ, и гъащIэм, лэжьыгъэм, мурадхэм тедгъэпсэлъыхьыну. 139 Культурэ 140
Балъкъэр Юрэ Гоголым и «Фызышэ» спектаклым щоджэгу.
– Етхуанэ илъэсипщIым ухэбэкъуауэ узрилажьэ IэщIагъэр уэ къыхэпхат е езы IэщIагъэм укъыхихат?
– Япэ дыдэ актёр IэщIагьэм гухэхъуэ ин къыщызитар Чарли Чаплин щыслъэгъуар аращ. Иджыри сысабийуэ абы хуабжьу сигъэдыхьэшхырт… ИужькIэ, зэманым къызэригъэлъэгъуащи, а лъэхъэнэм абы дэслъэгъуа зэфIэкIышхуэр зыкIи егъэлеятэкъым – зэчиишхуэ зыбгъэдэлъа цIыхущ. Абы къыкIэлъыкIуэу сэ куэду гурыхь сщыхъуауэ щытащ «Полосатый рейс» комедиер. А узыгъэнэжэгужэ жанрхэм нэмыщI, япэ дыдэ гурэ псэкIэ зыхэсщIауэ, ауэ акъылкIэ нэсу схузэмыгъэзэхуауэ икIи къызгурымыIуауэ сызэплъар «Гамлет» фильмырщ, Смоктуновский Иннокентий щыджэгуу. КъызэрыщIэкIамкIэ, абыхэм пасэу си зэхэщIыкIгупсысэр яубзыхуу хуежьат.
«Художественнэ самодеятельность» жыхуаIэм хуэдэу сэ япэ дыдэ слъэгъуар сыщалъхуа Ерокъуэ къуажэм пэмыжыжьэу Аргудан мэз лъапэм щагъэлъэгъуа концерт теплъэгъуэхэрщ. Ар зыгъэлъэгъуар дэ тпэмыжыжьэу щыIэ Лэскэн Ищхъэрэ къуажэм щыщхэрт: фащэ гуэрхэри щатIэгъауэ, уэрэдхэр жаIэу, къафэу… КIэщIу жыпIэмэ, апхуэдэ зэи ди нэгу щIэкIатэкъыми, хуабжьу тфIэгъэщIэгъуэнт, уеблэмэ езы Театрышхуэр – урысыбзэкIэ жыпIэмэ Большой Театрыр – ди деж къэкIуауэ тфIэщIырт.
– А лъэхъэнэрауэ къыщIэкIынщ, дауи, актёр IэщIагъэм ущыдихьэхар?
– Нэхъ иужьыIуэкIэ сэ къызэрызгурыIуэжамкIэ, актёр IэщIагъэм гу хуэсщIынымкIэ абыхэм языхэзри сэбэп хъуащ. Ауэ а лъэхъэнэм ар зыхэсщIакъым, сыту жыпIэмэ, ди къуажэм спектакль зэи щагъэлъэгъуатэкъым, уеблэмэ «театр» псалъэм къикIри сщIэртэкъым. Нэхъ балигъ сыкъыщыхъум, илъэс 14-м ситу, Лэскэн ЕтIуанэ къуажэм дэт интер- Культурэ
натым сыщеджэу художественнэ самодеятельностым дыхагъэхьэри, зы щIалэрэ сэрэ япэ дыдэу уэрэд жытIауэ щытащ. Ар къызэрыдэхъулIам и щыхьэту къыщIэкIынщ абы и ужькIэ япэ лъагъуныгъэ письмо къызэрысхуатхари. Нобэр къыздэсым сощIэж конвертым дыхумэм зэрихьэу бэлътоку цIыкIурэ письморэ дэлъу къызэрызатар. Письмом ита дыдэр сщIэжыркъым, ауэ рифмэкIэ зэгъэкIуауэ щIэдзапIэ дахэ иIэт, «уи Iуэхуидэлъи зэгъэтIылъэкIи си тхыгъэм къеджэ» жиIэу къикIыу.
– АтIэ дапщэщ икIи дауэ театрыр уи гъащIэм къызэрыхыхьар?
– Вольнэ Аул дыкъэIэпхъуа нэужь, театрым щагъэув спектаклхэм телевизоркIэ сыкIэлъыплъу щIэздзащ икIи занщIэу ТIыхъужь Алий псоми къахэзгъэщхьэхукIауэ щытащ. Моуэ лIыжь угъурлыуэ, нэфIэгуфIэу, и образым узыIэпишэу щытти, занщIэу сыдихьэхащ.
– ТIыхъужь Алий комедие жанрым къызэрыхуигъэщIам и щыхьэтщ игъэзэщIа гушыIэ ролхэр. Иджы абы и цIэкIэ илъэс къэс ауанымрэ гушыIэмрэ я фестивалхэр ирагъэкIуэкI…
– Пэж дыдэу, ар комик Iэзэт. Уеблэмэ гушыIэ зыхэмылъ роль щратым деж, ар нэгъэсауэ къехъулIэртэкъым. И зэчий хуримыкъуу аратэкъым, атIэ гушыIэмрэ ауанымрэ и нэгум къищырти, утыку къызэрихьэу, зыри жимыIэ щIыкIэ, театреплъхэм дыхьэшхын щIадзэрт. Ауэ фильмхэм, къапщтэмэ, «Кольцо старого шейха» жыхуиIэм, абы икъукIэ удихьэхыу Балаев Лялям и драмэ ролыр щигъэзэщIащ.
– ТIыхъужь Алий и джэгукIэр ауэ сытми уигу дыхьауэ къыщIэкIынутэкъым, уэри нобэ нэхъыбэу ущылажьэр комедие жанрырщ…
– Ари хэлъщ, ауэ театрым епха сызэрыхъуар зи фIыгъэр си шыпхъу актрисэ цIэрыIуэ Балъкъэр Тамарэщ. Сэ «Телемеханика» заводым сыщылажьэу, театр Iуэхуи зезмыхуэу, Щукиным и цIэр зэрихьэу Москва дэт театр институтым Тамарэ си пIэкIэ тхыгъэ игъэхьащ. Ауэ абы щеджэну къыхаха гупым занщIэу сыхэхуакъым, япэщIыкIэ ди деж, Налшык, щыIа комиссэм и пащхьэ экзаменхэр щысхуэтакъым. А лъэхъэнэм Щукиным и цIэр зезыхьэ театр институтым и адыгэ студием сыщеджэну зеспщытами, адыгэбзэкIэ зы псалъи сыкъеджэфыртэкъым. Апхуэдэ щIыкIэкIэ, Москва щеджэну къыхаха гупым – Шэрджэс Мухьэмэд, Фырэ Руслан, Шыбзыхъуэ Басир, Хьэмыку Жаннэ, Балъкъыз Валерэ, Щэрмэт Людэ сымэ – сакъыкIэрыхуащ. Зы илъэс ныкъуэ дэкIауэ сакIэлъыкIуэщ, езы Москва деж экзаменхэр щыстыжри, а гупым сыхагъэтIысхьэжащ, Калиновский Леонид Владимирович и нэIэм сыщIэту седжащ, къэзухащ.
– Ущеджа илъэсхэм сыт нэхъ гукъинэж пщыхьуар?
– Сызыщеджа еджапIэм зи цIэр зэрихьэ Щукин Борис и щхьэгъусэ Шухмина-Щукинэ Татьянэ Митрофановнэ игъэува спектаклым Дон Кихот и ролыр зэрыщызгъэзэщIар, абы и унэм, езы Щукиныр щыпсэуам, сыкIуэурэ а пычыгъуэр зэрыдгъэхьэзырар сигу къинэжащ. ЗгъэзэщIари 141 Культурэ
«Дон Кихот»-м щыщу теплъэгъуэ нэхъ гугъу дыдэрт – лIыхъужьым и псэр щыхэкIырт. Ар си япэ ролкъым, абы ипэкIи еджапIэм мызэмытIэу сыщыджэгуащ, ауэ Дон Кихотыр нэхъ дзыхь къыщызагъэза, си зэфIэкIыр нэхъ наIуэ къыщыхъуа, сэри сызыхуэарэзыжу гу зыщылъыстэжа лэжьыгъэщ.
Абы нэмыщI, сыщеджа илъэсхэм, къапщтэмэ, еплIанэ курсым Достоевский Фёдор и «Дядюшкин сон»-м жьы дыдэ хъуа пщым, лIыжь кхъахэм и ролыр щызгъэзэщIащ. Абы щыгъуэ ректорым «мыр актёр нэгъэсащ!» къысхужиIауэ щытащ.
Лабиш Эжен и «Мизантроп» водевилым къытращIыкIа музыкэ комедием и роль нэхъыщхьэр щызгъэзэщIащ: икIи сыкъафэу, икIи уэрэд жысIэу, икIи сыджэгуу. Ауэ си лэжьыгъэ нэхъыфIхэр къыщызэхъулIар ЩоджэнцIыкIу Алий и цIэр зезыхьэ Къэбэрдей къэрал драмэ театрым 1975 гъэм къэзгъэзэжа нэужьщ.
– Уи репертуарыр сыт хуэдэ ролхэмкIэ къыщIэбдзат?
– А лъэхъэнэм нэхъыбэу сыщыджэгуар таурыхъхэрщ – «АлиБабарэ хъунщIакIуэ плIыщIымрэ» («Али-Баба и сорок разбойников»), «Фо чей» («Бочка мёда») жыхуиIэхэрщ. Псалъэм папщIэ, Али-Баба и ролыр нэхъ сфIэфIу згъэзэщIахэм ящыщщ. ТаурыхъхэмкIэ къыщIэздзэри, итIанэ адрей ролхэм зеспщыт хъуащ. АрщхьэкIэ, нэхъ иужьыIуэкIэ къызэрызгурыIуащи, таурыхъым ущыджэгуныр куэдкIэ нэхъ гугъуу къыщIэкIащ.
– Уэ комедие жанрым иту роль куэд бгъэзэщIащ – Дотэ, Хьэжбарон, нэгъуэщIхэри. Нэхъ гъэщIэгъуэн сщыхъуар «ЗэгъунэгъуитI» гушыIэ теплъэгъуэм цIыхубзу узэрыщыджэгуарщ. Уи дежкIэ ар нэхъ гугъуу щытакъэ?
– ЦIыхухъу-цIыхубз жиIэу зэхэхауэ щыткъым, псори зэлъытыжар узэрыхьэн хуей образырщ, бгъэлъэгъуэн хуей хьэл-щэнырщ, щытыкIэрщ, псэлъэкIэрщ. ЦIыхубзым и хьэл-щэныр си дежкIэ нэгъэсауэ гурыIуэгъуэкъым, абы къыхэкIкIэ, сэ къызэрысфIэщIым, зэрызыхэсщIэм хуэдэу сыджэгуауэ аращ.
– Уи лэжьыгъэм гушыIэмрэ ауанымрэ зэрыщытепщэм щхьэусыгъуэ пыухыкIа иIэ?
– Илъэс 15-кIэ ТIыхъужь Алий, Къаздэхъу СулътIан, Сэкрэк Мухьэдин сымэ я гъусэу спектаклхэр дгъэлъагъуэу щIыпIэ куэд къызэхэткIухьащ. Къэбэрдей-Балъкъэрми, Къэрэшей-Шэрджэсми, Адыгейми зы къуажи зы къали тIэурытIэ-щэрыщэ дыздэщымыIа къэнакъым. Комедием сыхуэкIуэнымкIэ е езы комедиер сэ къысхуэкIуэнымкIэ абыхэм яжь къысщIихуауэ жыпIэ хъунущ. Апхуэдэу щытми, згъэзащIэр псори комедиеу, сэри сыкомик къудейуэ схужыIэнукъым… Трагикомедием нэхъ сыпэгъунэгъуу къыщIэкIынущ… Къапщтэмэ, а Дон 142 Культурэ
Кихотри, Фырэ Руслан игъэува «Бинго» хэт лIыхъужьри я образкIэ трагикомикхэщ. Арауэ къыщIэкIынщ ахэр нэхъ къыщIызэхъулIэри.
– БгъэзэщIахэм ящыщу сыт хуэдэ ролыра нэхъыфI дыдэу плъагъур?
– Си ролхэм къызэхъулIаи къызэмыхъулIаи яхэтщ. Абыхэм ящыщ дэтхэнэми си гуащIэ есхьэлIащ икIи си зэчийм къызэрихькIэ сыщыджэгуащ. Ауэ зыгуэр къыхэбгъэщын хуей хъумэ, ар «Кукарача», «АлиБабарэ хъунщIакIуэ плIыщIымрэ» спектаклхэрщ. 143
Балъкъэр Юрэ Думбадзе и «Кукарача» спектаклым щоджэгу.
– Зэчий зыбгъэдэлъ цIыхум лъэныкъуэ куэдкIэ зэфIэкI иIэ хабзэщ. Уи IэщIагъэм нэмыщI, нэгъуэщI сытым удихьэхрэ?
– Актёр IэщIагъэр езыр къуэпс куэду зэхэухуэнащ. Абы уи пащхьэ кърегъэувэ уэрэд жыпIэну, укъэфэну, уи Iэпкълъэпкъыр жану щытын хуейуэ. Уэрэд жыIэнми къэфэнми хъарзынэу сыхозагъэ, гитарэми зыгуэрхэр мыIейуэ къызогъэкI, зы зэман фехтованиеми сыдихьэхыу щытащ.
– Театрым узэрыщыджэгум нэмыщI, кином ухэтыну, абы роль нэхъыщхьэ щыбгъэзэщIэну зэи ущIэхъуэпсакъэ?
– Гамлет и ролыр згъэзэщIэным сыт щыгъуи сыщIэхъуэпсырт… Сэ сфIэфIщ цIыхур псэзэпылъхьэпIэ щиувэ дакъикъэхэр къэзгъэлъэгъуэну, апхуэдэ ролхэм сыджэгуну. НобэкIэ сыт хуэдэ ролми сыхуэхьэзырщ. Мы зэманым Урыс театрым щыдгъэува «Семейный ужин с любовным гарниром» спектаклыр дгъэлъагъуэу къыдокIухь. Сэ абы Роберт и ролыр щызогъэзащIэ.
– ДызэрыщыгъуазэмкIэ, уэ уи зэчийкIэ, уи зэфIэкIкIэ щIэблэм уадогуашэ. Егъэджэныгъэ лэжьыгъэм узэрыдихьэхрэ куэд щIа? Культурэ
– Зэгуэр культпросветучилищэм утыку итыкIэ (сценическое движение) щезгъэджу щытащ. Пионерхэм я унэм театральнэ курс къыщызэIусхри, абы илъэс 13-кIэ сыщылэжьащ. Бахъсэн щыIэ цIыхубэ театрым режиссёру сыщыIащ, спектакль зыбжани щызгъэуващ. ЩоджэнцIыкIу Алий и цIэр зезыхьэ Къэбэрдей къэрал драмэ театрым илъэс 15-кIэ сыщыджэгуащ, итIанэ Горький Максим и цIэр зезыхьэ Урыс драмэ театрым и унафэщIу, художественнэ унафэщIу, актёру сыщытащ, ноби а театрым сриактёрщ икIи режиссёрщ. Зэрынэрылъагъущи, си IэщIагъэмрэ егъэджэныгъэмрэ сыт щыгъуи зэпхауэ къекIуэкIащ.
– Щэху хэмылъмэ, уи мурадхэмрэ уи хъуэпсапIэхэмрэ щыгъуазэ дыхуэпщIамэ арат.
– Зи ужь сит дыдэр мызэкIэ наIуэ къысхуэщIынукъым, ауэ мы махуэхэм режиссёр гуэрымрэ сэрэ дызэпсэлъауэ проектыщIэ догъэхьэзыр.
– Тхьэм къыфхузэпищэ! ДяпэкIи уи ехъулIэныгъэ куэд тлъагъуну ди гуапэщ!
Епсэлъар Санитэщ 144 IуэрыIуатэ
- - - - 145 - - 10 Заказ №46 IуэрыIуатэ - 146 -
- IуэрыIуатэ -

- - - 147 IуэрыIуатэ - 148 Сабийхэм папщIэ
Таурыхъхэр Пётр ЩыIаи-щымыIаи ар, ауэ, зэраIуэтэжымкIэ, зы къуажэ гуэрым дэсащ, жи, щIалэ ахъырзэман, ЗауркъанкIэ еджэу. Ар икъукIэ лъэрызехьэт, шыгъэ-лIыгъэкIэ, псом хуэмыдэу шабзэрыуэнкIэ къытекIуэ хэкум имысу. Ар хъарзынэт, ауэ сыт хуэдэ зэпеуэ хэмыхьами, зыгуэрым фэбжь тримыдзауэ – и Iэ, е и шхулъэ, е и дзажэналъэ имыкъутауэ, и блыпкъ е и шхужь иримыгъэпкIауэ Зауркъан къыхэкIыжыртэкъым. Абы щхьэкIэ и хьэрхуэрэгъу куэдым фIыуэ къалъагъуртэкъым. ПщIэшхуэ къызэрыхуамыщIым гу щылъитэм, и адэми: «ТIэкIу увыIэ, щIалэ!» – щыжиIэм, зыгъэса и атэлыкъым деж егъэзэж. И къаныр нэщхъейуэ къыхуепсыхыу, гукъыдэжыншэу фIэхъус къыщрихым, атэлыкъым занщIэу къыгурыIуащ абы гукъеуэ гуэрхэр зэриIэр. ИкIи, и гукъыдэжыр къиIэтыжын мурадкIэ:
– Уей, си къану, уей, си нэху, щхьэ апхуэдэу узэхэлъ? КъызэхьэлIэ, уиIэм, щэху, къысхуэIуатэ уи гухэлъ, – жери зыкъыхуегъазэ.
Зауркъан и упщIэр хьэзырти: – Си дотэ, – жи, – уэ куэдым сыхуебгъэсащ, куэдми сыхуэбущиящ, ауэ зы къызжумыIэу къэбгъэнащ: цIыхухэм пщIэ къысхуащIын щхьэкIэ сыт сщIэн хуейр? – Зыри пщIэн хуейкъым, си къан. ПщIэ къыщIыпхуамыщIын умылэжьи зэфIэкIащ. ЦIыхум я жагъуэ умыщI, гуапэу яхыхьэ, гуапэу къахэкIыж. Гуапагъэм пщIэ щIэптыркъым, ауэ псэкIэ къулей урохъу; зылъэмыкIхэм щIэгъэкъуэн яхуэхъу. Уи напэр хужьрэ уи щэныр дахэмэ – абы нэхъыфI сыт щыIэ?! Псапэр – насыпщ. Сэ мыпхуэдэ дыдэу бжезмыIами, си къан, Iэджэрэ уэсIуэкIащ…
– Мис иджы къызгурыIуащ, – жиIащ Зауркъан, зэхэуфауэ щыта и нэгур зэхэкIыжауэ. – Зэпеуэхэм текIуэныгъэ къыщысхьмэ, псоми пщIэ къысхуащIын си гугъащ. ЦIэрыIуэ сыхъуащ, ауэ а текIуэныгъэхэр къэсхьын щхьэкIэ, гу лъызмытэжу, куэдым я жагъуэ сщIащи, си цIэр фIыкIэ жаIэркъым… Сабийхэр си цIэмкIэ ягъэшынэ… Си ныбжьэгъухэм зыкъысщадзей… Иджы, дотэ, си напэр сымытхьэщIыжу хъунукъым. КъызжеIэ лъэпкъым къыхуэщхьэпэн IуэхуфI зэрызлэжьыну щIыкIэр, си цIэр фIыкIэ Iун хуэдэу, зи жагъуэ сщIа нэгъунэ пщIэ къысхуащIын щхьэкIэ. – Ей, си къан, Iуэхушхуэщ уи Iуэхур, Iуэхушхуэ, – жиIащ атэлыкъым. – ЦIыхум и жагъуэ пщIыну тыншщ, ауэ уифI къипшэжыну гугъум я гугъужщ. – НтIэ, дотэ, хэкIыпIи Iэмали щымыIэжу ара? – къэгузэващ Зауркъан. 149 Сабийхэм папщIэ
– Iэмал зимыIэжыр ажал закъуэрщ, си къан. Абы акъылкIи, къарукIи, мылъкукIи упэлъэщынукъым, псэ зыIуту абы фIэкIыфаи щыIэкъым. Уи напэр зэрыптхьэщIыжын Iэмалу щыIэри зы закъуэщ, си къан: а ажалым утекIуэнырщ… – Ар дауэ, дотэ?.. Абы фIэкIыф щымыIэуи жоIэ, сэ дауэ абы сызэрытекIуэнур? – Сэ жыхуэсIэ ажалым псэ Iутщ, абы и цIэри Тэтэрхъанщ. Ар, пэж дыдэу, ажал пэлъытэщ, бзаджагъэр и нэIурыдзэу мэхъашэщ, хъуагъэщагъэрызекIуэщ, абы пэлъэщыфаи къэхъуакъым, ауэ уэ нэгъуэщI хэкIыпIэ уиIэкъым – утекIуэн мыхъумэ. – Хъунщ, дотэ, Тэтэрхъан жыхуэпIэм сытекIуауэ сощIри, абы щхьэкIэ си напэр тхьэщIыжа хъуну, пщIэ къысхуащIу, си цIэр фIыкIэ Iуну? – Iунущ, си къан, пщIэи къыпхуащIынущ… Хэщыпыхьауэ щIалэфI куэд ди хэкум иришри, пщылIыпIэм иригъэуващ Тэтэрхъан. Уэ абы щыгъуэ уцIыкIуащи, а Iуэхум зыри хэпщIыкIыркъым. Ди щIалэ хахуэ куэд ежьат, лIыгъэкIэ е бзаджагъэкIэ абы текIуэу, ди цIыхухэр пщылIыпIэм кърашыжын мурад яIэу, ауэ зыми къагъэзэжакъым… Уэ иджы, зауэлI хахуэ къыпхэкIауэ, лIы икъугъэ ухъуащ. СызэреплъымкIэ, и чэзур уи деж къэсащи, ди цIыхухэр Тэтэрхъан ябгэм къыIэщIэбгъэкIыжрэ хэкум къипшэжыфмэ, дунейм утетыху абы нэхърэ нэхъ IуэхуфI лъэпкъым хуэблэжьынкъым. – Дэнэ а Тэтэрхъан ябгэр къыщызгъуэтынур? Дэнэ щыIэ абы и хэщIапIэр? – занщIэу ежьэн хьэзыру, гушхуауэ къэпсэлъащ Зауркъан. – Ар, быдапIэшхуэ иIэу, тенджыз Iуфэ Iусщ… – къригъажьэщ атэлыкъми, и къаным гуригъэIуащ абы къыпэщылъ гъуэгуанэр зэрыжыжьэри, зэрыхьэлъэри, Тэтэрхъан и быдапIэм узэрекIуэлIэну щIыкIэри, хуигъэIущащ бзаджагъэ гуэрхэми.
Зауркъан, псори къыгурыIуауэ, ежьэну хьэзыр щыхъум, иужь псалъэу атэлыкъым мыр къыжриIэжащ: – Тэтэрхъан ябгэ къудейкъым, си къан, «Бажэ» жаIэу, абы цIэ лей ауэ сытми фIащакъым. Хуэсакъын хуейщ и хьилагъэхэм. КъищынэмыщIауэ, удыгъи хэлъщ. ЗыкIи упэмылъэщыжу, и удыгъэкъапхъэным упэщIэхуэ хъужыкъуэмэ, мис мы хьэзыр нэпцIым укъригъэлынщ. Мыбы дыуэ кIуэцIылъщи, къащти уи хьэзырылъэм илъхьэ. Ауэ ар Iэмалыншэ мыхъуауэ къыумыгъэсэбэп. – Дауэ ар къызэрызгъэсэбэпынур? – Къипхыу зэпыпщIыкIыну аркъудейщ… Арати, Зауркъан лIыгъэ зэрихьэну ежьащ. И гъуэгуанэ кIыхьым куэдрэ тета, мащIэрэ тета, сытми, лъэпощхьэпо куэди, псэзэпылъхьэпIэ мынэхъ мащIи къызэринэкIауэ, зы зэман зэ нос Тэтэрхъан и лъапсэм. БыдапIэм и куэбжэшхуэм тоуIуэри, хъумакIуэхэм, «ухэти, усыти» жамыIэу, дагъэхьэ. Зауркъан и къарапцIэр ирехулIэ унэ дахэ зэхэтхэм я нэхъ иным, Тэтэрхъан и уардэунэу къыщыхъуам. Джэнуи хунэмысу, хьэрхьупым ещхьу, 150 Сабийхэм папщIэ
къуэлэнпщIэлэну зэщыхуэпыкIауэ зы лIыжь цIыкIу къыщIокIри, къеблагъи жимыIэу, сэлам-чэлами хэмыту, къоупщI: – Сытым укъытхуихьа, щIалэ? – жери. – Сэ пщылIыпIэм сыкъэкIуащ! – пхъашэу къэпсэлъащ Зауркъан. хэкуэгъухэр си къисшыжыну хъарзынэщ, – – ИкъукIэ мурад къыфIэмыIуэхукъыфIэмыIуэхуу жиIащ «хьэрхьупым». – Ауэ, пщIэрэ, а уи мурадыр къохъулIэн щхьэкIэ, япэщIыкIэ ди зиусхьэным утекIуэн хуейщ. Ар икъукIэ зауэлI ябгэщ, Iэлъхьэм щтэгъуэ къуимыту, уи щхьэр фIихынурэ ежьэжынущ. Ауэ, пщIэрэ, ди зиусхьэныр икIи икъукIэ гумащIэщ. АпхуэдизкIэ гумащIэщи, а укъызытекIухьа уи хэкуэгъухэр зыуи къыщымыхъуу къуитыжынущ, и щхьэр уи къамэ жанымкIэ хуэбупсмэ. – АфIэкIа хэмылъуи? – игъэщIэгъуащ Зауркъан. – АфIэкIа хэмылъу-тIэ… – НтIэ, абы щыгъуэ… – жиIэри, адэкIэ къыпимыщэу, зытэлайкIэ зыщIэгупсысыкIащ Зауркъан: «Зауэ-банэм сыхимыгъэкIыу къызэпысчащ мы гъуэгуанэ кIыхьыр, къаруи-псэруи къысхуэнэжакъым… Зызгъэпсэхунуи зэман симыIауэ, аргуэру псэзэпылъхьэпIэ щхьэ сихьэн хуей? Iуэхур тыншу щызэфIэкIынукIэ, сеуэнщи хуэзупсынщ мыбы и щхьэр». ИкIи абы быдэу триухуащ. – НтIэ, абы щыгъуэ сышэ уи зиусхьэным деж, хуэдупсынщ и щхьэр… Зауркъан ар жиIэщ, и къарапцIэм къепсыхщ, зэрегуакIуэу иутIыпщри, «хьэрхьупым» и ужь иуващ. ЗыщIаша уардэунэм къуэлэнпщIэлэну хуэпа пщылIхэр щIэзт. Хэти бажэм хуэдэу загъазэу щызэхэзокIуэ, хэти, ужьэм хуэдэу щабэрыкIуэрэ щэхуу, хэти мыхэр лъэгум еIусэрэ, жыпIэу, хьэндырабгъуэм хуэдэу щызолъатэ. Пэшыбжэ къэс хъумакIуитI Iутщ. «Хьэрхьупым» Зауркъан пэшышхуэ гуэрым щIешэри, къыжреIэ: – ЗэкIэ мы хьэщIэщым зыщыгъэпсэху. УкъэмэжалIэмэ, мы уэзджынэ щхъуантIэ цIыкIур къэгъэзу – пшхыни узэфэни къыпхущIахьэнущ. Зэш къыптеуэмэ, мы уэзджынэ плъыжь цIыкIум еуи, хур хъыджэбзхэр къыщIыхьэнурэ уи зэш трагъэунущ – къэфэнущ, джэгунущ, макъамэ, уэрэд гуакIуэхэм урагъэдэIуэнущ… Ди зиусхьэным и щхьэр бупсыну хьэзыр ухъумэ, мы уэзджынэ фIыцIэр къэгъэзуи, ар къыщIыхьэнущ.
хьэщIэщыр Ар жиIэри «хьэрхьупым» зигъэбзэхыжащ.
Зауркъан зыкъиплъыхьмэ, къабзэлъабзэу зэлъыIухащ, хуабжьуи къулейщ: дыщэпс зытегъэлъэда унэлъащIэ гъэщIэгъуэнхэр щIэтщ, лъэгум алэрыбгъу зыкъизыххэр илъщ, блынхэм Iэщэ зэмылIэужьыгъуэхэр фIэлъщ, гъуэлъыпIэшхуэм Iэнэ хъурей цIыкIу бгъэдэтщ. Абы уэзджынищ тетщи, Зауркъан япэу къищтэну уэзджынэр дэрами къыхуэщIэркъым. ЩIалэр таучэлыншэу заулкIэ и пIэм итащ, итIанэ, зэуэ гушхуауэ, уэзджынэ фIыцIэмкIэ Iэбащ. И Iэр абы щыхуихьым, «хьэрхьупым», дамэдазэу къигъэна бжэм и щхьэр къыкъуегъэжри, къыжреIэ: 151 152
Сабийхэм папщIэ
– Зауркъан, уэ гъуэгу утетащ, усабэ защIэщ, Iупхъуэ зыIулъ мо бжэм щIыхьи, зыкъэтхьэщI-зыкъэлъэщIи, итIанэ пщIэнуIами щIэ, армыхъумэ емыкIущ IэмытхьэщI-напэмытхьэщIу ди зиусхьэным и щхьэр бупсыну. Ар жиIэри зигъэбзэхыжащ «хьэрхьупым». Зауркъан хуабжьу игъэщIэгъуащ, мы «хьэрхьупым» си цIэр дэнэу пIэрэ къыщищIар, жери. ЩIалэм дэнэ щищIэнт и цIэмрэ теухуа хъыбархэмрэ абы япэ иту къызэракIухьыр! Хьэрхьупыфэ зриплъа лIыжь цIыкIум и жыIэ игъэзащIэу, кIуэри зыкъигъэщIыIэтыIащ, къабзэуи зызэпилъэщIыхьыжащ. Iэнэ цIыкIум къыбгъэдыхьэжу, аргуэру уэзджынэ фIыцIэм щыIэбэ дыдэм, «хьэрхьуп» гуэрыр, бжэм и щхьэр къыкъуигъэжри, къэпсэлъащ: – Ди зиусхьэныр иджыпсту щыIэкъым, пщыхьэщхьэ къигъэзэжыну аращи, апщIондэху уэ тIэкIу едзакъэ, зыгъэпсэху… Зауркъан сыт ищIэжынт, уэзджынэ щхъуантIэр къищтэри игъэзууащ. Асыхьэту къыщIэлъэта «хьэндырабгъуэхэм» Iэнэ плIимэ кIыхьышхуэр зэфэн-зэшхэнкIэ къаузэдри, щIэлъэтыкIыжащ. Зауркъан фIыуэ шхэщ, фадэ тIэкIуи трифыхьыжри, тIэкIу ешауэ къыщыщыхъум, шабзэмрэ шабзалъэмрэ фIэкIа зыкIэримыхыу, гъуэлъыпIэшхуэм Къыщыушар етIуанэ махуэрщ, шэджагъуэхуегъэзэкIыу. Зауркъан щIэщхъу къызэрыщыщIар и гум щIыхьауэ здэщытым, «хьэрхьупыр» къыщIохьэ: зригъэщIащ. итIысхьэри – Сыт, Зауркъан, угупсысэу ущIыщытыр? КIуэи зытхьэщI, зыкъэужьи, тIэкIу едзакъэ, итIанэ пщIэнуIами пщIэнщ.
Зауркъан, зыри жимыIэу, кIуэщ, и напэм псы щIикIэщ, псынщIэу къигъэзэжри, уэзджынэ фIыцIэр къищтащ. – АлейкIэ уэзджынэр умыгъэзу, ди зиусхьэныр нышэдибэ жьыуэ дэкIащ, къыщыкIуэжынури пщэдей пщэдджыжьырщ, – жиIащ «хьэрхьупым». – Уэ апщIондэху зыгъэпсэху… Ухуеймэ, щыгъын псынщIагъуэ къыпхуезгъэхьынщ. – Хьэуэ, сыхуейкъым. – Хъунщ, узэрегуакIуэщ, – жиIэри, «хьэрхьупыр» щIэкIыжащ.
Зауркъан слIот ебгъэщIэжынур, уэзджынэ щхъуантIэр къищтэри игъэзууащ, арыххэу, «хьэндырабгъуэхэм» Iэнэр къыхуаузэдри, щIэлъэтыкIыжащ. Зауркъан фIыуэ шхащ, ауэ фадэм, игъэжеину шэч ищIри, еIусакъым. Пщыхьэщхьэшхэри зэфIэкIащ фадэншэу. Зауркъан зэшыр къыщытеуэм, уэзджынэ плъыжьым еуащ. Асыхьэту бжэр зэIукIри, абдеж къежьэу щыта нэхъей, хур хъыджэбзхэр, псым щес къазу зекIуэу, къыщIыхьащ икIи, я макъами, я къафи зыуэ, зыкъагъэлъагъуэу щIадзащ. Мыхэри, «хьэндырабгъуэхэм» ещхьу, къуэлэнпщIэлэну хуэпат, ауэ я шылэ бостейхэр апхуэдизкIэ пIащIэти, абыхэм къызэпхыщ Iэпкълъэпкъ зэкIужхэм Зауркъан ягъэпIейтейрт. ИгъащIэм апхуэдэу гъунэгъуу цIыхубз Iэпкълъэпкъ зымылъэгъуа мо щIалэ фызкъэмышэм, и нэр здихьынур имыщIэу, зыкъомрэ щыса нэужь, есэжри, укIытэншэу нэкIэ ишхыу щIидзащ. Илъагъу дахагъэ къомыр и гум хыхьэщ, макъамэми гъэщIэгъуэну Сабийхэм папщIэ
игъэудэIури, зэрыхъуар имыщIэу, здэщысым IэфIу Iурихащ. Жэщищ-махуищкIэ жеяуэщ къыщыушыжар. ИкIи, и мыхьэлу, хуабжьу къехьэлъэкIыу къэтэджри, щхьэхыпэурэ кIуэри и напэм псы щIикIащ. КъыщыщIыхьэжым зэуэ гу лъитащ и зекIуэкIэм зэрызихъуэжам: моуэ-щэ псынщIагъэ хэлърэ щабэрыкIуэу. «Ей-ехь! – къыхэкIиикIащ Зауркъан. – Мыр дотэ зи гугъу къыхуищIауэ щыта удыгъэ зыхэлъ Тэтэрхъан и бзаджагъэщ! Мыбы и нэщыпхъуэлъэхъум сыIэщIэкIыу, и щхьэр хуэзмыупсмэ, сэри хьэндырабгъуэм хуэдэу къэслъэтыхьу щIэздзэнкIэ хъунущ!» – жиIэри, уэзджынэ фIыцIэр къищтэну Iэбащ. АрщхьэкIэ, къыздикIари къыздихуари имыщIэу, «хьэрхьупыр» къыбгъэдэхутэри, къигъэувыIащ: – Ди зиусхьэныр щыIэкъым, Зауркъан, ауэ мыгувэу къэкIуэжын хуейщ… ИтIанэ, сыт апхуэдизу укъыщIэгузэвар? УщIэпIащIэр сыт абы и щхьэр бупсыну? Ди зиусхьэным хуит укъещI иджыри зыбгъэпсэхуну, мы хьэщIэщми ухуеиху ущIэсыну… – Сэ мыбы сыщыхьэщIэну сыкъэкIуакъым! – пхъашэу къэпсэлъащ Зауркъан, «хьэрхьупым» и псалъэр Iэпиуду… – Е иджыпсту Тэтэрхъан и щхьэр хуэзупсынщ, е иджыпсту дыдэ мы фи быдапIэм дэсхэм къэзэуатыр есщIэкIынщ! – Мыпхуэдизу укъэмыгубжь, Зауркъан. Ди зиусхьэным хьэщIагъэ къыуихыр ущимыгуапэкIэ, уежьэжыну ущыпIащIэкIэ, абы хуитыжыр уэращи, мис, узыхуей уэзджынэр къащти еуэ…
Зауркъан, куэдрэ мыгупсысэу, уэзджынэ фIыцIэр къипхъуатэри игъэзууащ. Асыхьэтуи хьэрхьупыфэ зриплъа лIыжь цIыкIур пкIауэм хуэдэу дэлъейщ, зыщхьэпридзри, зауэлI Iэчлъэчу и пащхьэ къиуващ. Зауркъан жиIэнури ищIэнури имыщIэжу щытти, модрейр къэпсэлъащ: – Зауркъан, сэ сы-Тэтэрхъанщ… Уэ узэрызаулI хахуэр зэхэсхати, уи губзыгъагъэри здынэсыр зэзгъэщIэн мурадкIэ тIэкIу узгъэунэхуащи, къысхуэбгъэгъунщ. Сэ си псалъэ сытекIыжыркъым – уи хэкуэгъухэр къэзутIыпщыжыну укъэзгъэгугъащи, къысхуэпщIэну тIэкIур бгъэзащIэмэ, мамыру дызэбгъэдэкIыжынщ. Иджы си щхьэр бупсыну ущыхьэзыркIэ, сэри сыхьэзырщ, – жиIэри, абдеж щыт шэнт лъахъшэ цIыкIум тетIысхьащ.
Зауркъан, зыри жимыIэу, и къамэ жаныр кърихри мо щхьэц IувыфI зытет Тэтэрхъан и щхьэр иупсыну бгъэдэуващ. Ауэ, сыт? Йокъу-йокъури, зы щхьэц налъи хутегъэкIыркъым. – Мыр зэрыгъущэр арагъэнщ щIэмыхъур. Сабын щыдгъахуэ, – жиIащ Зауркъан.
– Щыхуэ, Зауркъан, щыхуэ уэ, – арэзы хъуащ Тэтэрхъан.
Арыххэу зы «хьэндырабгъуэ» къыщIэлъатэри, жьакIэупсыр зыхуеину хъуар тету, Iэнэ хъурей цIыкIу къыбгъэдигъэувэри щIэлъэтыкIыжащ. Зауркъан сабын тхъурымбэ ищIщ, Тэтэрхъан и щхьэм фIыуэ щихуэри, аргуэру и къамэ жанымкIэ еIащ. АрщхьэкIэ, дэнэт! Зы щхьэцыпэ закъуи хутеупсыкIыркъым – гъущI Iунэм хуэдэу быдэщ. Зауркъан, абы и щхьэцым зыкъомрэ еныкъуэкъуа нэужь, и гур къыхигъэскIыкIыу, къызэщIэувыIыкIащ: къыщыхъуащ 153 154
Сабийхэм папщIэ
и Iэм хэлъу щыта къарур хэмылъыжу, икIи ар Тэтэрхъан и удыгъэбзаджагъэм и Iэужьу. ЩIалэр а гупсысэхэм здыхэтым, Тэтэрхъан къэпсэлъащ: – НобэкIэ ар хъунщ, Зауркъан. Уэ куэдыIуэрэ ужеящи, абы узэпкърихагъэнщ… Пщэдджыжь, Тхьэм жиIэмэ, жьы нэхъ пщIэту, бупсынщ… Сабыныпсыр къызэжэхыу къызумыгъэкIухьу, мо зытхьэщIыпIэм тасрэ къубгъанрэ къыщIэхи, си щхьэр схуфIэхущIыкIыж, фIыуи зызгъэлъэщIыж. Зауркъан зыри жимыIэу, пщылIым хуэдэу Iэдэбу, Тэтэрхъан и лъэIур игъэзэщIащ. Тэтэрхъан щыщIэкIыжым, ауаныщIу, мыри къридзыжащ: – А уи къамэри тIэкIу лъы, щIалэ, – жери. Абы и псалъэхэм Зауркъан къагъэгубжьат, и бзэгупи къыпылъэдат: «Си къамэми си сэшхуэми я жанагъыр къэпщIэну
ухуеймэ, щIакIуэкIапэ дызэдытегъэувэ!» – жриIэну, арщхьэкIэ, ар ириутIыпщыну хунэмысу, Тэтэрхъан зигъэбзэхыжати, дыджу ирикъухыжащ.
Тэтэрхъан и щхьэцым еныкъуэкъуурэ, и псэр пыхуу ешат икIи къэмэжэлIати, уэзджынэ щхъуантIэм еуащ. Iэнэ къыхуаузэдри, фIыуэ шхащ. ИщIэн игъуэтыртэкъыми, жьакIэупс Iэмэпсымэхэр зытет Iэнэмрэ тас-къубгъанымрэ, утыкум итти, зэщIикъуэжри зытхьэщIыпIэм щIигъэувэжащ. ИтIанэ, къарууншэ зэрыхъуам иризэгуэпу, и щхьэр здихьынур имыщIэу, гупсысэу, къикIукIникIукIыу хьэщIэщым зыкъомрэ щIэтащ. ИужькIэ, уэзджынэ плъыжьым еуэри, хур хъыджэбзхэм темэхауэ еплъурэ Iурихащ. Аргуэрыжьти, жэщищ-махуищкIэ жеящ. Къызэщыури, и Iи и лъи дахэ-дахэу хуэмыгъэхъеижу, ерагъыу къэтэджащ, «хьэндырабгъуэхэм» я зекIуэкIэу зытхьэщIыпIэм кIуэри, и напэм псы тIэкIу щIикIащ. Къигъэзэжу, уэзджынэ фIыцIэм щыIэбэм, и пащхьэм къихутащ езы Тэтэрхъан: «Си щхьэр бупсыну хьэзыр ухъуауэ ара?» – жиIэри. Модрейм, и щхьэр ищIа фIэкIа, зы псалъи къыхудэшеякъым. «Еуэ-тIэ, упс», – жиIэри Тэтэрхъан шэнт лъахъшэм тетIысхьащ. Зауркъан и къамэр кърихыну Iэбэри, и зэхуэдитIым нэси къыхуихакъым. Тэтэрхъан и удыгъэ-бзаджагъэр зэран къыхуэхъури, зауэлI хахуэу Зауркъаным и къарур щIэкIат. Апхуэдэу щыхъум, Тэтэрхъан къэтэджри дыхьэшхыурэ жиIащ: си щхьэ бупсыни щыIэкъым, – Сыт мыгъуэр уи зауэлI уэ, уи къамэ къудейр къыпауэ хуихыжыркъым. Уэ щыхъукIэ, дызэрызэгурыIуар бгъэзэщIакъыми, уи хэкуэгъухэри хуит сщIыжынукъым. Абыхэм я нэхъыбэри уэ пхуэдэщ: зэрызакъыфIэщIыжым фIэкIа яхэлъ щыIэкъым, гугъу емыхьу, лъэпкъым хуэщхьэпэн Iуэху ялэжьыну, абыкIи цIэрыIуэ хъуну хэтхэщ. Ауэ апхуэдэхэм зыри къехъулIэркъым, напэтех хъу мыхъумэ. Мис иджы уэри си бжьым укъыщIэхуащи, «хьэндырабгъуэ» зыфIэпща си пщылI жыIэщIэхэм дяпэкIэ уахэтынущ. Тэтэрхъан ар жиIэри, иIыгъ дыщэ уэзджынэ цIыкIур игъэзууащ. Асыхьэту къыщIэлъэта пщылI «хьэндырабгъуэхэм» яжриIащ: Сабийхэм папщIэ
«Мыбы и Iэщэ-фащэр дяпэкIэ нэхъри къытехьэлъэнущи, и Iэщэри кIэрыфх, и фащэри щыфхи, фи щыгъынхэм хуэдэкIэ фхуапэ».
Арати, Зауркъан кIэрылъа къамэри, сэшхуэри, фокIэщIри, гъуэлъыпIэм деж кIэрыта шабзэри, шабзалъэри блыным фIадзэри, езым, IэпэкIэ кърашэкI сабийуэ, и Iэпэ зырызыр яубыдри, «Iым» жимыIэфу, щIашащ. Езыхэр зыщIэс унэм яшэу, я щыгъыным хуэдэкIэ яхуэпэну щIыбым къыщIэкIауэ здэкIуэм, гъущI хъар зыхэлъ щIыунэм и щхьэгъубжэм къыдэкIиикIащ Зауркъан и хэкуэгъу щIалитI: – Уэр гуэрым ди лъэпкъ напэр тепхащ! Дэ тIур, Iэхъулъэхъу дащIауэ, Тэтэрхъан и щIыунэм дыщIисыр, жыIэщIэ дыхуэмыхъуу, дыпэщIэувэри дезэуати аращ. Ар бзаджагъэкIэ къыттекIуащ. Уэ пхуэдэу жыIэщIэ хъуахэр – и пщылIыпIэм ит ди лъэпкъэгъухэр тынш цIыкIуу къизышыжыну зи гугъахэр – зыкъэмынэ и лIыщIэщ: хэт «хьэндырабгъуэу» унэм щIэтщ, хэти вым хуэдэу мэлажьэри губгъуэм итщ, хэти мэзым пхъэ къыщIеш, хэти псым тетщ, бдзэжьей йощэри… ЗыкъэщIэж, щIалэ! Уэ иджыри лIыгъэ гуэрхэр къыпкъуэкIыну дыпщогугъ! Арати, зыIыгъа нэщыпхъуэр къызытридзыжа нэхъей, абдеж Зауркъан и щхьэр зэуэ бзыгъэ дыдэ мэхъуж, и хэкуэгъу щIалэхэм я псалъэм къару къыхалъхьэж, и атэлыкъым къритауэ щыта хьэзыр нэпцIри игу къокIыж. Куэдрэ мыгупсысэу, и Iэпэ зырызыр зыIыгъ «хьэндырабгъуитIыр» зэриудэкIщ, хьэзырыр кърихри зэпищIыкIащ. Хьэзырым илъа дыуэр къихури щIым техуащ. ЩIым зэрытехуэу къауэри мафIэмрэ Iугъуэмрэ къыдрихуеящ. Абдеж Зауркъан зэуэ къыIурыуащ и адэжь лъахэм и Iугъуэ-мафIэр, зыхищIащ езым хэлъа къарум хуэдищкIэ къызэрыхэхъуар. Зауркъан пкIэри щIыунэм хэлъ гъущI хъарыр зэ еIэгъуэм къыхитхъщ, и хэкуэгъуитIым я Iэхъулъэхъухэр икъутэри, ахэри хуит къищIыжащ. – Иджы, – жиIащ Зауркъан, – си гъусэу псынщIэу фынажэ Тэтэрхъан и уардэунэ хьэщIэщым. Сэ си Iэщэр абы щIэлъщ, фэри Iэщэ щывгъуэтынщ. Щыри зэгъусэу уардэунэм зыщIэлъэда къащыпэува хъумакIуэхэр, зыуи къащымыхъуу, зэбградзщ, хьэщIэщым щIэлъадэри IэщэкIэ зызэщIаузэдащ. Зауркъан уэзджынэ фIыцIэр къипхъуатэри игъэзууащ. Арыххэу, Тэтэрхъану зауэлI ябгэр я пащхьэм къихутащ. Абдеж сэшхуэ зауэр яублэри, Тэтэрхъан
ябгэр щыми яхухэмыгъащIэу, заулкIэ зэрызехьащ. Зауркъан и сэшхуэм и хьэлъагъыр щызыхищIэм, и уэгъуэ къэси нэхъ къыщытехьэлъэм, къэшынэри, щIыбым къафIыщIэжащ. Дыщэ уэзджынэм еуэри, быдапIэм хъумакIуэрэ зауэлIу дэтыр «сархъ» жиIэу къызэхуэсащ. – Феуи, мыхэр хэвгъэбагэ! – унафэ яхуищIри, езыр фийщ, къыIулъэда и шым зридзри, макIуэ-мэлъей, быдапIэм дэжри губгъуэм илъэдащ. Зауркъан, плъэмэ, и хэкуэгъуитIым, къаплъэнхэм хуэдэу яхэлъэдауэ, дзэ фIыцIэр хьэдэлъэмыж зэтращIэ. Зауркъани, и хьэзырыр 155 156
Сабийхэм папщIэ
зэпищIыкIыу и адэжь лъахэм и Iугъуэ-мафIэр къызэрыIурыуэ лъандэрэ и акъылым къихьэжати, мы щIалэ мэхъашэ ахъырзэманхэр мыбыхэм зэкIэ япэлъэщынщ, жиIэри, езыри зэрымытIасхъэр къигъэлъагъуэу, Тэтэрхъан кIэлъыпхъэращ. Мор жыжьэ нэсатэкъым. Зауркъан, кIуэрыкIуэм тету, и шабзэр зэIуидзэри иутIыпщащ. Шыр щыщIиукIыкIым, Тэтэрхъан щхьэпридзащ. Ар къэтэджыжыху, нэсри, сэшхуэмкIэ и щхьэр фIихыну зишэщIа къудейуэ, мо удыгъэ зыхэлъым, пкIауэм хуэдэу IулъеикIщ, зыщхьэпридзри, бажэ цыплъ зыкъищIащ. Зауркъан, къэхъуар къыгурымыIуэу, жьэкIэ плъэуэ щытыху, бажэр – тхъытхъытхъ – мэзымкIэ щIэпхъуащ. Бажэр абы нэсыным лъэбакъуэ щэ ныкъуэ хуэдиз иIэжу, Зауркъан зыкъищIэжщ, и къарапцIэм елъэдэкъауэщ, кIуэрыкIуэм здытетым, аргуэру и шабзэр зэIуидзэри, бажэр къыщызэплъэкI дыдэм ирихьэлIэу иутIыпщащ. Ар бажэм и нэ лъэныкъуэм техуэри, щхьэ щIыбымкIэ щызэпхыкIыжащ. Бажэр, пкIауэм хуэдэу, лъагэ дыдэу къыдэлъейщ, щэ-плIэ зыщхьэпридзри, щIым къэмыс щIыкIэ, гын фэндырэм хуэдэу къауэри, Iугъуеймрэ сырымэ бзаджэмрэ къыхригъэхащ. Арати, Тэтэрхъан ябгэм и псэр абдеж щинащ. А псор жыжьэу зылъэгъуа губгъуэрылажьэхэри мэзырылажьэхэри къэгушхуэри, мо ящIэнур зымыщIэжу къэна я хъумакIуэкIэлъыплъакIуэхэм зэуэ ятеуэри, я Iэщэр къытрахащ. ГуфIэгъуэр яIэу ахэр Зауркъан къыхуэжэрт: «Тэтэрхъан ябгэр щыIэжкъым!.. Уд бзаджэр кIуэдыжащ!.. ИугъащIэ хуитыныгъэр къытхуэзыхьа ди Зауркъан!» – жаIэу къыхэкIиикIхэу.
Зауркъан абыхэм ежьэу щымыту, быдапIэмкIэ фынажэ, жыхуиIэу и Iэр яхуищIри, езыми абыкIэ и шыр иунэтIащ. Нэсмэ, зауэ гуащIэр йокIуэкI: тIэкIу ешахэми, и хэкуэгъуитIым, къэмылэнджэжу, яIэщIэлъ сэшхуэ тIурытIыр уафэхъуэпскIым хуэдэу ягъабзэ. Зауркъан, сэшхуэ къихакIэ яхэмылъадэу, и шабзэр псынщIэу зэIуидзэри шабзэшэр иутIыпщу хуежьащ, дэтхэнэ зыми зауэлIипщI иригъэгъуэлъыкIыу. Тэтэрхъан и пщылIыпIэм итахэр зи щхьэхуитыныгъэм щIэзэухэм къахыхьэжри, мо зэи хамыгъэщIа дзэ фIыцIэм, куэдрэ емылIалIэу, думпыр къыхрагъэхащ. Зауркъан пщылIыпIэм къришыжахэр и гъусэу и хэкум иджыри къэсыжатэкъым, жи, абы зэрихьа лIыгъэм и хъыбарыр жылэм щызэлъащIысам. Пэжри пцIыри зэхатхъуэу, жаIэрат: текIуэныгъэр къахьауэ, къагъэзэжын хуей щыхъум, Тэтэрхъан и мылъкур къахузэщIэмыкъуэу зы мазэ псокIэ гувэжахэщ, сытми, шиплI зыщIэщIа, тажьджэшхуэхэр зытетыж гу щэ ныкъуэм ахэр ерагъмыгъуейуэ ирагъэзагъэри къыздашэжащ. Арати, Зауркъан и мурадыр къехъулIащ – и лъахэгъухэм я деж и напэр щитхьэщIыжащ, и хэкум и мызакъуэу, нэгъуэщI щIыпIэхэми и фIыцIэ щыIуащ, лIыхъужь уэрэди хузэхалъхьэжащ. Ауэ гъэщIэгъуэныракъэ, Зауркъан шабзауэр Тэтэрхъан
ябгэм зэрытекIуар пщылIыпIэм ита и хэкуэгъу псоми я гуапэ хъуакъым. Псом хуэмыдэу, «хьэндырабгъуэхэрат» гужьеигъуэ къызылъысар. ТIытIытIыр я махуэрэ я занщIэр я гъуэгуу, абыхэм зыуэ зрачати, езы Зауркъан дыдэ, и къарапцIэм тесу, кIэлъыпхъэрами, Сабийхэм папщIэ
ялъэщIыхьэнтэкъым, жи. Абы и ужькIэ цIыхум гушыIэу щIадзащ, жи, хьэндырабгъуэ уи лъэгум щыпхуэмэ, нэхъ жэр ухъунущ, жаIэу. Куэдми ар я фIэщ хъуащ. ДЫЩЭ 1 Пщы зекIуэлI цIэрыIуэ гуэрым къуищ иIэт. НэхъыжьитIыр, унагъуэ хъужахэу, щхьэхуэ защIауэ псэухэрт. НэхъыщIэр фызкъэмышэт, и чэзур фIыуэ фIихуами. Зэкъуэшищри зауэлI хахуэт. Ауэ нэхъыщIэр – Жыраслъэн – зыбжанэрэ зекIуэ щыIа нэужь, зытеуэхэр, лей зраххэр фIэгуэныхь хъужа, тхьэм ещIэ, сытми, афIэкIа емыжьэжыну триухуэри, тIысыжащ. И къуэш нэхъыжьхэм Iуэху къыщащIым: «Фи гущIэгъуншагъэр сигу техуэркъым, сэ апхуэдэу сыпсэуну сыхуейкъым», – яжриIащ. Арыншами ар, пщIантIэми къуажэми дэмызэгъэжу, и цIэми емызэгъыжу, илъэс зыбжанэ хъуауэ зы гурыгъуз гуэрым ихьырти, и адэ и пщIантIэжь дэшэсыкIри, и занщIэр и гъуэгуу, ежьэжащ, езыр щакIуэ Iэзэти, зекIуэ семыжьэми, шхын щхьэкIэ сылIэнкъым, жери. Теуэгъуэ зыбжанэ зэпичауэ, и гъуэмылэри иухарэ ешауэ, зыгуэр къэсщэкIунщ, жиIэу, мэз мыцIыху гуэрым пхыкIрэ пэт, шым зэрытесу кIуэцIрыхури мащэ гуэрым ихуащ. Арыххэуи и зэхэщIыкIыр фIэкIуэдащ. Зы зэман зэ къызэщоужри – и шыр мэхъуакIуэри хъун кIырым хэтщ, езыр, уанэр и пIэщхьагъыу, и щIакIуэм телъщ. Къыщолъэтри зыкъеплъыхь: зыхыхьа мэзыраи хуэдэщ. «Зызгъэпсэхуну сыгъуэлъати, мащэм сихуауэ пщIыхьэпIэу слъэгъуауэ аращ», – жиIэри зигъэхьэзырыжщ, шым шэсыжри къежьэжащ. МэжалIэу, псы хуэлIэу зыкъомрэ мэзым пхрыкIа нэужь, псынащхьэ къелъагъури къоувыIэ. Псынэм и хъуреягъкIэ хьэкIэкхъуэкIэ лъакъуапIэщIэ Iэджэ иIэт. Мыбдеж хьэкIэкхъуэкIэр псафэ къакIуэу аращ, жиIэу шым къепсыхрэ зыкъиплъыхьмэ, бгынэжаифэ зытет щакIуэ унэ цIыкIу къелъагъури, абы щIохьэ. Пэж дыдэу, ар сабэм иуэжа, бэджыхъым зэщIищтэжа, куэд щIауэ цIыху зыщIэмыхьэжа унэ цIыкIут. Пэш кIуэцIыр кIыфIми, хэплъагъукIырт абы щIэтхэр. Пхъэ гъуэлъыпIэ лъагэр тепIэнщIэлъыныншэт, Iэнэ лъакъуищымрэ шэнт лъахъшэ цIыкIухэмрэ щхьэпрыдзыжауэ плIанэпэм щызэтелът…
Жыраслъэн, мыр зэкIэ щхьэегъэзыпIэ схуэхъуну къыщIэкIынщ, хьэкIэкхъуэкIэри пэрыхьэту зэрыщыIэр наIуэщ, жиIэщ, унэ цIыкIум къыщIэкIыжри, шым уанэр къытрихащ, илъахъэри хъун кIырым хигъэхьащ. Езыр, зэрыщэкIуэнум зыхуигъэхьэзырри, мэзым жыжьэу хыхьащ.
ПщыхьэщхьэхуегъэзэкIыу къигъэзэжащ, еша-елIарэ зы пшэрыхьи IэщIэмылъу. И псылъэр нэщI хъуати, псынащхьэм Iухьащ. Псынэ ежэх цIыкIум и Iуфэм, и жьэр иущIрэ къэмыпIэтIэуэжу, 157 Сабийхэм папщIэ
зы къуэлэн цIыкIу Iулът. Жыраслъэн бдзэжьейр къищтэри зэпиплъыхьащ – и Iэгум икIуадэу, цIыкIу дыдэти, мыр сэ зы дзэкъэгъуи
схуэхъунукъым, жиIэри псым хидзэжащ. Къуэлэныр, и псэр къыхыхьэжауэ, зэ къыдэпкIеижри бзэхыжащ. Жыраслъэн зыкъигъэщIыIэтыIэщ, и псылъэм псы из ищIри, щакIуэ унэ цIыкIум хуиунэтIыжащ, унэр зэлъыIусхынщ, тIэкIу зызгъэпсэхунщи, жэщу псынэм деж сыщыщэкIуэнщ, жиIэри. Унэ цIыкIум щIыхьэмэ – сыт гъэщIэгъуэн! Уэздыгъэхэр адэкIэмыдэкIэ фIэлъу, пэшыр нэхушхуэщ, къабзэ дыдэуи зэлъыIухащ, пIэр щIыжащ, утыкум ит Iэнэ хъурейм лIищ къэзыгъэхьэщIэн
ерыскъы тетщ. «Мыр сыт гъэщIэгъуэн? Мыр дауэ?» – жиIэурэ, Жыраслъэн и Iэщэр зыкIэрихри блыным иIэ фIэдзапIэм фIидзащ. Iэнэм етIысылIэщ, мыпхуэдиз ерыскъы щIэщыгъуэ зытелъ Iэнэ «уей-уей» жезыгъэIэ хьэщIэщхэми щыслъэгъуакъым, жиIэри, IэфIу шхащ. Ауэ пэшыр зэщIэзыкъуари, апхуэдиз ерыскъы IэфIыр къыздикIари щIалэм къимыщIэу хъунутэкъыми, ар унэм къыщIокI, тIэкIу гъуэлъу зимыгъэпсэхуу.
зы Пшапэ цIыкIур ихъуреягъкIэ къиплъыхьащ, зэхэуэгъуэм нэсатэкъыми, Жыраслъэн щакIуэ Iэгъуэблагъэр унэ къызэхикIухьащ – цIыхупсэ щыдымтэкъым. Ауэ, гъэщIэгъуэныракъэ, пшэрыхьыр мамыру дэнэкIи щызэблэкIырт, щыхъуакIуэрт – яе хъужахэу, уи бжэни, уи блани, уи щыхьи пэрыхьэтт, узэгуакIуэм еуэ. АрщхьэкIэ сыт, Жыраслъэн къамэ фIэкIа кIэрылътэкъым. И ныбэ изу шха пэтми, апхуэдиз пшэрыхьыр зылъагъу щакIуэм и гур зэгъэнт?! Унэм ихьэжри, шабзэ къыщIихащ. БжэщхьэIум къебэкъуа къудейуэ, лъэбакъуэ тIощI хуэдиз нэхъ пэмыжыжьэу, зы щыхьышхуэ къелъагъу. Шабзэр щызэIуидзэм, мамыру хъуакIуэ щыхьыр къыдэплъеящ. Зи псэхэх Iэщэр къытезыгъэпса щакIуэм къеплъщ-къеплъри, фIэмыIуэхуу хъуэкIуэн щIидзэжащ. Жыраслъэн и гур къыхэузыкIри, и шабзэр ирихьэхыжащ: «Мыр сыт гъэщIэгъуэн, мыпхуэдэ щыхь мыщтэгъуафIэ игъащIэм слъэгъуакъым! ЦIыхум апхуэдизу дзыхь щхьэ хуищIу пIэрэ?» – жери. КъэгумэщIауэ, зытэлайкIэ щыхьым еплъами,
Жыраслъэн щакIуэпсэти, и шабзэр къиIэтыжащ. Щыхьыр, «сархъ» жиIэу, аргуэру къыдэплъеящ, ауэ и пIэ икIакъым, пщIэнуIамэ, щIэ, жыхуиIэу. Жыраслъэн еуэну и шабзэр щишэщIым, къыздикIари къыздихуари къэщIэгъуейуэ, щыхь шыритI, анэм и пкъыр щIахъумэ щIыкIэу, щакIуэм къеплъу къэувахэщ. ЩIалэр аргуэру къэгумащIэри и шабзэр ирихьэхыжащ, мыр сыт нэкъыфIэщI, жери. ИтIанэ, семыуэу сыту фIыуэ сыкъызэтеувыIа, шыритIыр зеиншэ сщIы пэтащ, жери щыхьым и псэр зэримыгъэнам щыгуфIыкIыжащ. Шабзэшэр шабзалъэм ирилъхьэжщ, зызэфIихщ, ахэр унэ щIыхьэбжэм ириупсейщ, зыкъигъэзэжри хуэмурэ щыхь зэрыбыным хуиунэтIащ, мыхэр щIэпхъуэжрэ щIэмыпхъуэжрэ сеплъынщ, жери. Щыхьхэр, пIейтейуэ фэ лъэпкъ ятемыту, хъуакIуэхэрт. 158 Сабийхэм папщIэ
Жыраслъэн абыхэм ябгъэдыхьэри, едэхэщIащ, я натIэхэм, я джабэм Iэ дилъащ. Унагъуэ Iэщ фIэкIа умыщIэну, ахэр щытт замыгъэхъейуэ, зэрафIэфIыр наIуэу. Абы хэту, Жыраслъэн пщIэу макъ къызэхихащ. «Бажэщ а къэпщIэур», – егупсысащ ар. Макъыр нэхъ ину къэIуащ, гущIэгъу, дэIэпыкъуэгъу зэрылъыхъуэр IупщIу. ЩакIуэм макъыр къыздиIукIымкIэ иунэтIащ. Нэсмэ, бажэ дахэшхуэ къелъагъу. Жыг къудамэшхуэ къыгуэщIыкIам и лъакъуэр дэнауэ къыхудэхыжыртэкъым. «Мыпхуэдэу фэ дахэ зытелъ бажэ зэи слъэгъуакъым», – игъэщIэгъуащ Жыраслъэн. И къамэр кърихауэ, фIибзыну щыбгъэдыхьэм, уи гур зыгъэузын макъкIэ бажэр къэкъугъри, щакIуэм къыхуеплъэкIащ. Абы и нэхэм нэпс къыщIэжырт. Жыраслъэн, и къамэр ирилъхьэжри, бажэм и лъакъуэр зыдэнамкIэ и Iэр хуэмурэ ишиящ. Ар къызэдзэкъэкIыртэкъым. И лъакъуэр къызэрыдихыжу, бажэм зыкъигъэкIэрахъуэщ, и кIэ бырыбышхуэмкIэ и нэпсыр трихужри, и кIэр щакIуэм хуигъэхьэнцэранцэу ежьэжащ. Жыраслъэн гъунэгъуу бгъэдыхьэри зэпиплъыхьащ бажэм и лъакъуэр зыдэлъа щIыпIэр, ауэ абы и лъакъуэ псыгъуэр зыдэнэн къудамэм иIэу къыхуэгъуэтакъым. «Мыр сыт нэкъыфIэщI, хьэмэрэ зыгуэрым сигъэунэхуу ара?» – жери, Жыраслъэн зыкъиплъыхьащ, дэплъеящ, къеплъыхыжащ – зыри къыхуэлъэгъуакъым. Ауэрэ пшапэр зэхэуащ. Жыраслъэн щакIуэ унэ цIыкIум къигъэзэжрэ ихьэжмэ, и Iэнэ гуэрыр щIэрыщIэу узэдащ. «ЩIыхьэIауи къыщIэкIыжIауи слъэгъуакъым, мыр дауэ?!» – егъэщIагъуэ Жыраслъэн. «Мыбы зы удыгъэ гуэр хэлъщ, мыр зэхэгъэкIын хуейщ», – жиIэри, пэшым цIыхум зыщигъэпщкIуфын щIыпIэ имыIэ пэтми, дзыгъуэ гъуанэ дихьа къимыгъанэу щIипщытыкIащ. Зыри къыхуэгъуэтакъым. ИтIанэ, ищIэнур къыхуэмыщIэу, блыпкъкIэ блыным щызыкIэригъащIэм, щхьэпридзу пхыхури, пщIантIэ нэхушхуэ гуэрым къыдэхутащ. ЗэманкIэ, дыгъэр къыдэмыкIуэтеищауэ, къулъшыкъуу хуэбгъэфэщэнт. Жыраслъэн къыщылъэтыжрэ зыкъиплъыхьмэ, пщIантIэм унэшхуэхэр дэтщ, хьэщIэщхэр яхэтыжу. НаIуэт ар зейр зэрыкъулейр. Жыраслъэн мывэ сэрейм щеIусэм, и Iэпхъуамбэхэр пхыщэтащ, лъэбакъуэ-лъэбакъуитI ичри, щакIуэ унэ цIыкIум къыщIэхутэжащ. ЩIыбым къыщIэкIмэ, пшапэр зэхэуащ, кIыфIщ. «Мыр сыт гъэщIэгъуэн?» – жиIэри, унэм ихьэжащ, здыпхыщэта блыным хуэмурэ блыпкъкIэ зригъэщIри, пщэдджыжь пщIантIэм къыдэхутэжащ. ПщIантIэм щызэхэзекIуэIауэ щимылъагъум, уэрамым къыдэкIри, зыкъиплъыхьащ. ЩIыпIэм, зэ щыIауэ, ицIыхуфэ ириплъащ. Къуажэм къыдэкIри, къуажэбгъум деж иIэ сэнтхым дэкIащ. Къеплъыхри, къуажэр занщIэу къицIыхужащ: илъэс зытхух ипэ езыр зыхэта зекIуэр мы къуажэм зэрытеуауэ щытар и нэгу къыщIыхьэжащ…

Къуажэр Iисраф зэтезыщIа зекIуэлIхэм къаIэрыхьа къуентхъыр апхуэдизкIэ куэдти, ар къахуэмышэжу бэлыхь хэтт. Ауэ Жы- 159 Сабийхэм папщIэ
раслъэн апхуэдэ Iуэху зэрихуэртэкъым. Ар зэрыIэнэщIым гу щылъитэм, и шынэхъыжьыр къыщIэгубжьащ: – Сыту узыIурамылъхьэжыщэ уэ!.. Мэ!.. Мы зыр нэхъ мыхъуми нэхьыж! – жиIэри зы хьэлъэ гуэр и шыплIэм къыхудидзащ, щIакIуэм кIуэцIылъу.
ЗекIуэ гупыр къежьэжауэ къыздэкIуэжым, зы теуэгъуэфI зэпачауэ, псым зэпрыкIхэри къэувыIащ, тIэкIу загъэпсэхуну. ЯхъунщIа къуажэм къакIэлъыпхъэрын къызэрыдэмынар ящIэрти, ахэр зы щхьэкIи гузавэртэкъым. Жыраслъэн къепсыхри, и шынэхъыжьым шыплIэм къыхудидза къуентхъыр кърихьэхащ, уанэр къытрихри, шы къэпщIэнтIар псыежэхым щигъэпскIащ, езыми зыкъигъэщIыIэтыIэри къыхэкIыжащ. ТIэкIу едзэкъа, загъэпсэхуа нэужь, зекIуэлIхэм щIадзащ я къуентхъхэр зэхалъхьэжрэ ягуэшыжу. – А уи къуентхъыр псы тIэкIу ебгъэфа? Мэхагъэнщ ар!.. – нэхъыжьхэм къахэкIауэ псы Iуфэм деж Iус Жыраслъэн къегуоуащ и шынэхъыжьыр. Жыраслъэн къэгузэващ. Абы ищIэртэкъым и шыплIэм къыхудадзар зищIысыр, уеблэмэ еплъынуи иджыри къэс игу къэкIатэкъым. Жыраслъэн кIуэрэ щIакIуэр зэкIуэцIихмэ, пщы лъэпкъым зэрыщыщыр и щыгъынымкIэ къапщIэу, и ныбжьыр
илъэс пщыкIуз-пщыкIутI нэхърэ мынэхъыжьыну, и псэр пыт къудейуэ зы хъыджэбз цIыкIу кIуэцIылът. ЩIалэм ар къиIэтри псы Iуфэм ихьащ, псы тIэкIу и напэм щIикIэри къигъэбэдзэуэжащ. «Псы, псы», – щыжиIэм, и псылъэр хуишийри IубыгъуитI-щы иригъэщIащ. Хъыджэбз цIыкIур, ерагъмыгъуейкIэ къыдришейуэ, къэпсэлъащ:
– КхъыIэ, щIалэ, сутIыпщыж… Си адэм къыфхуигъэгъункъым…
– Дауэ узэрызутIыпщыжынур? Си нэхъыжьхэм къысхуадэнукъым ар. ИтIанэ, уэ дауэ узэрыкIуэжынур? Дэ фи къуажэм фIыуэ пэжыжьэ дыхъуащ, гъуэгур къыпхуэгъуэтыжынкъым… Псы куу Iэджэ узэпрыкIыжын, мэз Iувхэм упхрыкIыжын хуейщ, абы унэсыжын щхьэкIэ. ЦIыху Iейхэм уахуэзэнщ, хьэкIэкхъуэкIэхэм узэпкъратхъынщ… – Фэ абыхэм нэхърэ куэдкIэ фынэхъ хьэкIэкхъуэкIэщ, – и гур къызэрыгъуэтыжауэ къэпсэлъащ гъэр ящIа цIыкIур. – Сэ щхьэкIэ умыгузавэ… Мэзым щIэс хьэкIэкхъуэкIэхэм, гущIэгъу пхэлъыххэмэ, бзэ къахуэбгъуэтыфынущ. Абыхэм цIыхуфIыр зыхащIэ… Фэ… фэ фыцIыхуфIкъым. Насып фиIэти, ди адэр, си дэлъхухэр, къуажэм дэс зауэлIхэм я нэхъыбэр къэту фыкъыттеуащ, армыхъумэ, фщыщу зы цIыхупсэ къыдэкIыжынтэкъым абы. Абыхэм къагъэзэжмэ, щIы фIыцIэм фыщIэлъми, фыкъагъуэтынщи, къуажэм къыдэфха мылъкумрэ къефхьэжьа сабийхэмрэ къыфIурагъэхужынщ…
Жыраслъэн, Iэнкун къэхъуарэ хъыджэбз цIыкIум пэрымыуэу здедаIуэм, игъэщIагъуэрт афIэкIа ныбжь зимыIэм балигъ псэлъэкIэ зэриIэр, ар гужьеяуэ гъыным и пIэкIэ, апхуэдэу пхъашэу, уеблэмэ уигъэшынэу зэрыпсэлъэфыр. – ЗекIуэ дежьамэ, шыбэ, былым къесхужьэмэ сщIэркъым, армыхъумэ дызытеуа къуажэхэм сабий къыщыспхъуатэу есхьэжьэ си хабзэкъым, – жери хэгупсысыхьауэ къэпсэлъащ Жыраслъэн. – 160 Сабийхэм папщIэ
Уэ зэрымыщIэкIэ укъысIэрыхьауэ аращи, пхуэсщIэфынури сщIэркъым. – Си деж хей зыщыпщIыжыну ухэмыт, щIалэ хахуэ. ЗекIуэлIхэм я Iуэху зыIутыр сэ сощIэ… Ауэ, уэ уцIыхуфIыр пэжмэ, уцIыху хьэлэлу си фIэщ пщIыну ухуеймэ, къысхуэпщIэфынур аращи, сутIыпщыж…
– Дауэ?! Си шынэхъыжьхэм, гупым сыт яжесIэнур? – Зыри яжепIэнукъым… Мы псыежэхым и уэрыпIэм сыхэдзи, сэ лIа нэпцI зысщIынщи, сыкъэмыпIэтIауэу зрезгъэхьэхынщ. , и псэр хэкIати, хэздзащ, жыпIэнщ. Абы зыгуэр къахэкIыу нызэрыскIэлъемылъэнур уэри уощIэ… Иджыпсту абыхэм уэри сэри драIуэхукъым… Мес, зэфIэнэжахэщ, я къуентхъыр яхузэрымыгъэгуэшу. СыбутIыпщыжмэ, абы ухущIегъуэжынкъым… – Сыт уэ сэ къысхуэпщIэфынур? – МызэкIэ сиIэр аращи, мэ, узот мыщIэ цIыкIу зыфIэщIа мы си дыщэ лэрыпсыр. Мыбы уэ укъихъумэнущ. СылIами, сыпсэуми, ди адэрауэ е си дэлъхухэрауэ щрырети, мыр зэбгъэлъагъум узыхуейуэ хъуар къыпхуищIэнущ, пщIэшхуэ къыпхуищIынущ…
Хъыджэбз цIыкIур къебгъэлынумэ, абы къигупсыса Iэмалыр хэкIыпIэ хъарзынэти, Жыраслъэн куэдрэ гупсысэжакъым. Абы и пщэм илъа лэрыпсыр кърихыу къыщыхуишийм, хэт ищIэрэ, жери къыIихщ аби, пщы лъэпкъым къыхэкIа хъыджэбз Iущ цIыкIур къиIэтри, зекIуэлIхэм ялъагъуу, псым и уэрыпIэм хидзащ…

Жыраслъэн и гукъэкIыжхэм зэщIаIыгъэу сэнтхыщхьэм здытетым, егупсысащ: «А хъыджэбз цIыкIур абы щыгъуэ къеламэ, иджы, дауи, балигъыпIэ иуващ. ЩыцIыкIуми тхьэIухуд шырт ар, къэжэпхъын щIидза къудейуэ. Иджы хъыджэбз зэкIуж хъуагъэнщ. Зэ сыIуплъащэрэт. ИтIанэ, зызумысыжыну сыхуэмей щхьэкIэ, си адэ и пщIантIэжь сыкъыщIыдэкIар а си пщIыхьым хэмыкIыу сызыгъэпIейтей цIыкIум си нэ къызэрыхуикIыр армырауэ пIэрэ? Си гугъэ нэпцIхэр згъафIэу, иджыри къэс къыщIэзмышам и щхьэусыгъуэри армырауэ пIэрэ?» А гупсысэхэм здыхэтым, плъэмэ, къелъагъу: шыр шыуэ, Iэщыр Iэщу, гуартэхэр къахуу, къуажэм шу гуп къыдохьэж. АдкIэIуэкIэ абыхэм я ужьым итыжщ, тажьджэхэр тетыжу, шиплI зыщIэщIа гу зыбжанэ. «Тобэ ирехъу, мыхэр зекIуэ къокIыж», – игу къэкIащ Жыраслъэн. – КъэпщIащ, щIалэ хахуэ! – жиIэри, къыздикIари къыздихуари имыщIэу, цIыхубз макъ и щIыбагъымкIэ къыдэIукIащ.
Жыраслъэн къэщтауэ къызэплъэкIмэ, узримыгъэплъу дахащэу хъыджэбз къыщытщ. – Мыр сыт, дахэ, дэнэ укъыздихуар?
Хъыджэбзыр къыпыгуфIыкIри нэжэгужэу жиIащ: – Япэрауэ, мыбы нэс укъызэрыса гъуэгуанэм уриплъэжмэ, «Дэнэ укъыздихуар?» жыхуаIэн хуейр уэращ… ЕтIуанэрауэ, сэлам уэзмыхыу, зыкъозмыгъащIэу бэлэрыгъауэ сынызэрыббгъэ-
11 Заказ №46 161 Сабийхэм папщIэ
дыхьар къысхуэгъэгъу. Ещанэрауэ, уэ езым сыкъэплъагъуну уи нэ къикIырти, мис, сыкъыпхуэкIуащ… КъыхупыгуфIыкIыу щыт хъыджэбзым еплъыпэмэ, Жыраслъэн къецIыхуж зи дыщэ лэрыпсыр къезыта, илъэс зыбжанэ хъуауэ игу имыхуж пщащэ цIыкIур. – Мыр зейр, дауи, уэращ, – жиIэри, абы лъандэрэ и бгъэгущталъэм илъу къыздрихьэкI, мыщIэ цIыкIу зыфIэщIа дыщэ лэрыпсыр кърихащ. – Сэращ. Жыраслъэн, лэрыпсыр и Iэгум щызэригъажэу, адэкIэ жиIэнури ищIэнури къыхуэмыщIэу щытти, хъыджэбзыр къэпсэлъащ: – Лэрыпсыр къызэптыжыну уи гугъэмэ, къыпIысхыжынукъым. Ар си тыгъэщи, фIыкIэ зуухьэ. Алъандэрэ аращ укъэзыхъумар, ар уэ умыщIэжми… А си тыгъэм и фIыщIэкIи узгъэунэхуащ: уи хьэлщэныр зыхуэдэри, гущIэгъу зэрыпхэлъри, уи цIыхугъэр здынэсри къэсхутащ… Нобэр къыздэсым уэ ар щызепхьэфакIэ, мис иджы нэхъри сэбэп къыпхуэхъунщ…
– Сыт сэ мыр сэбэп къызэрысхуэхъуфынур? Къызэрызэпт лъандэрэ, сыномыгупсысу зы махуи дэкIакъым. Уи Iуэхур зэрыхъуар къысхуэмыщIэу, хьэзабым сыхэтщ.
– Мо къыдыхьэжхэр плъагъурэ? Ахэр ди адэмрэ си дэлъхухэмрэщ, я зауэлIхэр ящIыгъуу… Мыр ди адэм и къуажэщ. ЗекIуэлIхэр къыздикIыжыр пщIэрэ? – Сэ ахэр къыздикIыжыр сыткIэ сщIэн? Ауэ зекIуэ зэрыщыIар солъагъу. Я Iуэхур къызэрикIари гурыIуэгъуэщ: езыхэм псэ хэщIыныгъэ зэрамыIэм и щыхьэту, махуэ шэджагъуэм къыдохьэжхэ…
– Лейр гъуркъым… Ди къуажэм лей ефхар къыфщIэкIуакъым. Зэман дэкIами, къыфпекIуэкIыжащ… Си фIэщ хъуркъым фи лъэпкъыу къуажэм дэсахэм ящыщ зыгуэр къелауэ. – Сыт жыпIэр?! – ЖысIэращи, илъэс зыбжанэ хъуауэ фыкъалъыхъуэурэ фыкъагъуэтауэ аращ ди адэмрэ си дэлъхухэмрэ. Ахэр зекIуэ къыздикIыжри фи къуажэращ. Мес, фи лъапсэр ягъэгъущри псы ирагъэжыхьыжауэ, я щхьэр лъагэу Iэтауэ къокIуэжхэ…
Жыраслъэн и адэри, и шынэхъыжьхэри, и Iыхьлыхэри зекIуэлI гущIэгъуншэхэу щытми, хъыджэбзым къыжриIахэр хуабжьу и гум щIыхьащ. Дауэ мыхъуми, ахэр и лъэпкъылъщ, и къупщхьэщ. Зэуэ апхуэдиз пфIэкIуэдыныр гуауэми къыщынэжыркъым. СыттIэ ахэр гущIэгъуншэмэ? ЗыхулъэкI адыгэм ижь-ижьыж лъандэрэ аращ и гъащIэр зэрихьыр. Апхуэдэ гъащIэр сэ сигу зэрыримыхьым щхьэкIэ, лъэпкъ хабзэр си щхьэ закъуэ Iуэху еплъыкIэкIэ скъутэу, ар нэгъуэщIу къысхуеIуэнтIэкIыжыну? ЗекIуэ хабзэр щыщыIэкIэ, угущIэгъулыуэ абы узэрыхэмытыфынури гурыIуэгъуэщ. Ауэ щыхъукIэ – уи насыпым къызэрихьщ. А гупсысэхэм здыхэтым, зи насып къихьахэм зэ яIуплъэжри, Жыраслъэн, и щхьэр ехьэхауэ, зыхуигъэзащ пщащэ тхьэIухудым: 162 Сабийхэм папщIэ
– ЖыпIэр пэжмэ, хъыджэбз дахэу си гум зэи имыхуа, сэ иджы сызеиншэ къабзэу сыкъэнащ… Уи адэм деж нэзгъэкIуэну сызыхэта лъыхъур дэнэ иджы сэ къыздисхынур? Хамэм себгъэлъэIуну? Ныбжьэгъу хуэдэ ныбжьэгъуи сиIэкъым…
– Умыдзыхэ, си щауэ, уэ езыр улIкъэ!.. НетIэ бжесIаи, лэрыпсыр сэбэп къыпхуэхъужынущ, жысIэри. Пщащэхэр ухущIагъэхьакъым. – Дауэ ар сэбэп къызэрысхуэхъунур? – Ар ди адэм е си дэлъхухэм ебгъэлъагъумэ, узыхуейуэ хъуар
къызэрыпхуащIэнур зэ бжесIащ… ИтIанэ, пщIэрэ… ЕмыкIу сыкъыумыщI, сысэхъуауи къызыщумыгъэхъу… Уэ щакIуэбзэщ пщIэр, щIагъыбзэ-лъагъуныгъэбзэр зэбгъэщIэну зекIуэнымрэ щэкIуэнымрэ щызэблэкI защыбдзейурэ хьэгъуэлIыгъуэхэм, щIалэгъуалэ укъекIуэкIащ… Шыгъэ-лIыгъэ, хэтIэхэсэ, фочауэ-шабзэрыуэ зэпеуэхэрщ узыхэтар. ЦIыху цIыкIу къызэрыгуэкIхэм я псэлъэкIэкIэ иджыри къэс сыныщIопсэлъари аращ. Пэжым ухуеймэ, и щхьэр течауэ жысIэнщи, псым сыхэбдзэу сыкъызэребгъэл лъандэрэ сэри си гум уихуакъым. Сыкъызэрелам и хъыбар зымыщIэ дэскъым ди къуажэм, ауэ, си лэрыпсыр зэста щIалэращ сызыдэкIуэнур, жысIэу дыдейхэм зэражесIам ахэр щыгъуазэкъым. Абы сахутемыкIыу сытетщи, лъыхъу дапщэ къысхуамыгъэкIуами, «уей-уей» жезыгъэIэ лъэпкъхэм къахэкIа щауэ дапщэ схузэблэмыкIами, дзы яфIэсщурэ псори зыпызгъэкIащ. Сэ сызэжьар уэращи, ущIемыгъуэжамэ… зэхыхьэхэм – СыщIегъуэжакъым… Ауэ, иджы дауэ?.. Зы илъэс нэхъ мыхъуми дэмыкIауэ… – Ей, си щауэ, си щауэ, – къыпыгуфIыкIащ хъыджэбзыр, – уэ жыпIэм, уэ зэрызыпщIым сеплъыну жысIауэ аращ, армыхъумэ ди адэр щежьэм абы быдэу сыкъигъэгугъащ фи къуажэм щыщу, Iэмал ягъуэту, зы пси ямыгъэныну, псом хуэмыдэу фыфейхэм емыIусэну. ДызэрызэгурыIуам тету псори зэфIэкIащи, ди лъэпкъ ныпхэр жьым щIихурэхукIыу къыдохьэжхэр… Мыгъуагъэ къэхъуауэ, фящыщ хэкIуэдауэ щытамэ, ныпхэр мыIэтауэ къыдыхьэжынухэт. Аращи, ущIэщыгъуэн щхьэусыгъуэ щыIэкъым. Фи къуажэр тIэкIу зэхафыщIамэ, фи жылэр тIэкIу ягъэгуIамэ, фхуэфащэщ… Лей зезыхьэр и хьэкъ зэрыхуэзэжыр фщIэн хуеящ. Жыраслъэн зыри жимыIэу зытэлайкIэ гупсысэу щытащ:
«Илъэс пщыкIуий-пщыкIубгъу нэхъыбэ мыхъуа, зи цIэр сымыщIэ мы хъыджэбзыр ныбжь зиIэ пщы гуащэм хуэдэу Iущу мэпсалъэ, мыр къыздэкIуэмэ, сызэрыунэнум шэч хэлъкъым». – Данизэ. Аращ къызэрызэджэр. – Жыраслъэн и гур игъэпIейтейуэ къыхупыгуфIыкIащ хъыджэбзыр. Жыраслъэн зыри жимыIэу хъыджэбзым набдзэгубдзаплъэу еплъу зыкъомрэ щыта нэужь жиIащ:
– Си гум илъыр къэпщIэфу, уэ умэгъу?
– Мэгъури хэт ищIэн, ауэ цIыхум и гум илъыр и нэгум къызоджыкIыф… ИтIанэ, а пIыгъ лэрыпсми къаруушхуэ хэлъщ. Ар ди лъэпкъым куэд щIауэ къыдекIуэкI хьэпшып лъапIэщ. Ар 163 Сабийхэм папщIэ
зыIыгъыр къызэрихъумэм нэмыщI, зытам абыкIэ къещIэ ар зритам и гум илъри зыхищIэхэри, и нэгум къыщIохьэ ар дэнэ щыхэтми, сыт илэжьми. И чэзур къэсмэ, уэри ар фIыуэ плъагъу гуэрым ептыжынщ… – НтIэ, мыр уэ къызэрызэптрэ, си хэщIапIэри, сежьэмэ, сыздэщыIэри пщIэмэ, иджыри къэс дыкъамыгъуэту дауэ хъуа? Щхьэ яжумыIарэ дызыщыщыр? ИкIи апхуэдэ къару зиIэ хьэпшыпыр уи дэлъхухэм страмыхыжу иджыри къэс дауэ сыкъекIуэкIа? – Ар зыIыгъым къытепхмэ, и къарур мэкIуэд. Ар уэ щостым щыгъуэ, нэгъуэщI хэкIыпIэ симыIауэ аракъым. Уи нэхэм гущIэгъу, гу хьэлэлыгъэ щIэслъэгъуати аращ щIостар. ИкIи сыхущIегъуэжакъым – укъызэрысщыхъуауэ укъыщIэкIащ. ЩIажезмыIари аращ. Узгъэунэхуну мурад сщIати, ди адэми, си дэлъхухэми зезгъэумысакъым… Уэ псым сыщыхэбдзам къыщыщIэдзауэ унэм сыкъэсыжыху сызыхэта гузэвэгъуэ, псэзэпылъхьэпIэ къомым си зэфIэкIыр сфIагъэкIуэдащ, жысIэурэ къесшэкIахэщ. Иджы, щауэхэр щысхузэпещэм, яжезмыIэу хъуакъым, ари щажесIар филъ ямыгъэжэну псалъэ быдэ къызата нэужьщ. – Уэ уи жыIэ ахэр сыту едэIуа?.. – цIыхубз щIалэм апхуэдэ пщIэ зэриIэр егъэщIагъуэ Жыраслъэн. – Сэ дэлъху нэхъыжьу блы сиIэщи, абыхэм сагъафIэ, жысIэу хъуар къысхуащIэ. Апхуэдизу фIыщэу сыкъалъагъури, дэтхэнэми сэр щхьэкIэ и псэр итыфынущ… Иджы, пщIэрэ, – къыпищащ адэкIэ Данизэ, – игъащIэм апхуэдэ къэхъуауэ зэхыумыхами, быдэу къызэдаIуэ. Ар зэрыпхузэфIэкIынур сэ сощIэ. Пшапэр зэхэуа нэужь, зыми зыкъыумыгъэлъагъуу ди пщIантIэм ныдыхьи, а укъыздихуа щакIуэ унэ цIыкIум ихьэж. ТIэкIу едзакъэ, зыгъэпсэху, шым шэсыжи, укъыщыкIуэм укъыздрикIуа лъагъуэм теувэж. УкIуэурэ, шым узэрытесым хуэдэу мащэ уихуэнурэ уи зэхэщIыкIыр пфIэкIуэдынущ: апхуэдэу щIэн щIыхуейр абы и ужькIэ куэдкIэ нэхъ псынщIэу укъызекIуэнущи аращ. Укъызэщыужа нэужь ущэкIуэну япэу укъызыхыхьауэ щыта мэзым укъыщIэхутэжынущ. Мэз лъапэм деж, Iэхъуэ-шыхъуэ ящхьэщымыту, фи къуажэм къыдахуам нэхърэ мынэхъ мащIэу шы гуартэрэ былым гуартэрэ щыхъуакIуэу ущыхуэзэнущ. А мылъкур тыгъэ къыпхуащIащ зи псэ умыгъэну гущIэгъу зыхуэпщIа псэущхьэхэм: къуэлэным, щыхьым, бажэм. Гуартэхэр къуажэм пхужынщи, зыхуэбгъэфащэм яхуэбгуэшыжынщ. АбыкIэ уи адэм, уи шынэхъыжьхэм, уи лъэпкъым я деж хей зыщыпщIыжынщ, я гъусэу зекIуэ узэрымыкIуэм щхьэкIэ. «ЛIыгъэ хэлъщ, зекIуэлI шу закъуэщ», къыпхужаIэу, пщIэи къыпхуащIынщ. Абыхэм уэ ухуэмыныкъуащэми, сэ щхьэгъусэ схуэхъунум хуэмыхуфэ-лIыгъэншафэ къраплъыну сыхуейкъыми аращ а псор щIызэзгъэзахуэр… ИужькIэ, тхьэмахуэ нэхъ думыгъэкIыу, лъыхъуи сыти уи мыгъусэу, уи закъуэу укъожьэри мыбы укъызэрыкIуа гъуэгу дыдэмкIэ къыбогъэзэж, ди адэмрэ си дэлъхухэмрэ я пащхьэ уоувэри, сэ стеухуауэ уи мурадыр яжыбоIэ… Ди Iуэхур тэмэму зэрызэфIэкIынум шэч къытумыхьэ, си щауэ! – ар Данизэ иужьу 164 Сабийхэм папщIэ
жиIэжщ, сэнтхым ехыжри, гуфIэгъуэшхуэр щызэрахьэ къуажэм дыхьэжащ.
Жыраслъэн Данизэ зэрыжиIам хуэдэу ищIащ, икIи я Iуэхур езыхэр зэрыхуейуэ хъуащ. Мазэ хуэдиз дэкIри, Данизэ фызышэу Жыраслъэн къыхуашащ, хабзэм тетуи хьэгъуэлIыгъуэр ехьэжьауэ ирагъэкIуэкIащ.
Апхуэдэу, пщым ипхъу Iущым и фIыгъэкIэ, лъэпкъ цIэрыIуитIыр зэкIужащ. Жыраслъэн, зекIуэлI шу закъуэу жылэм яхэIуа щхьэкIэ, абы и ужькIэ зэи ежьэжакъым. Ауэ Данизэрэ абырэ, жылэр зэхъуапсэ унагъуэу, зыхэпсэукIын мылъку сыт щыгъуи яIащ. ЩIалэ цIыкIу къащIэхъуэри, абы Аслъэнбэч фIащащ. Аслъэнбэч жыджэр цIыкIуу, зэхэщIыкI иIэу къыщытэджым, мурад ящIащ лIы цIэрыIуэ гуэрым къану иратыну. Апхуэдэу щыхъум, Жыраслъэн абы иритыжащ мыщIэ зыфIэщIа и дыщэ лэрыпсыр, абы и зэфIэкIри, и къарури, ар хъумэн зэрыхуейри жриIэри. Аслъэнбэч, и ныбжь ирикъуа нэужь, цIэрыIуэ хъуащ, ауэ ар нэгъуэщI хъыбарщ. 165 166
Адыгэ къэкIыгъэцIэхэр
Блэаму – Болиголов пятнистый.
ИлъэситIкIэ къэкI удз лIэужьыгъуэщ, и лъагагъыр м 1-1, 5-м
нос. Япэ илъэсым удзыпкъ ищIыркъым, етIуанэ гъэм пкъы къикIыкIыр занщIэу докIей. IэпапIэ плъыфэ куэд иIэщ. И тхьэмпэхэр куууэ зэгуэбзащ, инщ. Гъэмахуэкум гъэгъа хужьхэр, Iэрамэ хъурейуэ зэхэту, удз щхьэкIэм къыпедзэ. Жылэхэр бжьыхьэм ирихьэлIэу мэхъу, я теплъэкIэ пIащIэ-хъурейщ. Куэншыб идзыпIэхэм, чэтыпIэжьхэм, мэз лъапэхэм къыщокI. Щхъуэ гуащIэ куэду хэлъщ (кониин, конгидрин). Силосу иплъхьэкIэ е пыбупщIу бгъэгъукIэ щхъуэр кIуэдыркъым. Абы къыхэкIыуи, Iэщым яшхыркъым.
Блэару – Горец змеиный, змеиный корень, раковые шейки.
Илъэс бжыгъэкIэ къэкI удз лIэужьыгъуэщ, и лъагагъыр см 70-80 мэхъу. Лъабжьэжь гъум гъэша ещI, и пкъым къудамэ къытекIэркъым, занщIэу докIей, и тхьэмпэхэр инщ, я кIыхьагъыр см 10-15-м нэсу. Гъэгъа пшэплъыфэхэр, щхьэмыжым ещхьу, Iуву зэкIэщIэсхэу къэкIыгъэм и щхьэкIэм июным и кIэм, июлым къыпедзэ. Бжьыхьэм ирихьэлIэу мм 4-5 нэхъ зи мыинагъ жылэ фIыцIэ гъуабжафэхэр мэхъу. Ахэр я теплъэкIэ щимэщ.
Мэз лъапэхэм, гуэлхэм, шэдхэм я гъунэгъуу къыщокI. Бжьэм фо къыхах. Медицинэм хущхъуэу къыщагъэсэбэп.
Блэгын – Валериана лекарственная.
Хущхъуэ зыхэлъ удзщ. Илъэс зыбжанэкIэ къокI. И лъабжьэм тIу е щы хъууэ къыдэж ипкъхэм метрым нэс я кIыхьагъщ, и тхьэмпэхэр, къабзийм ещхьу, тхьэмпэ цIыкIу куэду зэхэтщ. КъэкIыгъэм и щхьэкIэр къудамэ цIыкIу куэдкIэ еух. Абыхэм июным и кIэм къыщыщIэдзауэ гъэгъа хужьыфэхэр е пшэплъыфэхэр, Iэрамэ хъурейуэ, къапедзэ. Лъабжьэшхуэ ещI. Ботаникхэм Кавказым къыщыкI блэгыныр иужьрей зэманым лIэужьыгъуэ зыбжанэу ягуэшыжащ. Адыгэхэм куэд щIауэ удзым и лъабжьэр гум зэреIэзэ хущхъуэу къагъэсэбэп. МэкъупIэхэм, мэз лъапэхэм къыщокI.
Блэдыджжыг – Ясенец.
Илъэс зыбжанэкIэ къэкI къэкIыгъэ лъэпкъыгъуэщ. Кавказым блэдыджжыгыу лIэужьыгъуитI къыщокI. Ахэр зэщхьэщокI я теплъэкIэ. Я лъагагъыр см 30-50 нэхъыбэ хъуркъым. Я пкъыр занщIэу докIей, я щхьэкIэм гъэмахуэпэм гъэгъа пшэплъыфэхэр, Iэрамэ кIыхьу зэхэту, къыпедзэ. Лъабжьэжь быдэ ящI. Я тхьэмпэхэр, къабзийм ещхьу, тхьэмпэ цIыкIу зыбжанэу зэхэтщ. КъэкIыгъэм мэ Iей къыпех, щIыфэм лъэIэсмэ ес. Уеблэмэ, абы зы метр – метритI хуэдизкIэ упэгъунэгъуу убгъэдыхьэмэ, мэ къыпих къудейм щIыфэр куэдрэ мыхъужу къыщис щыIэщ. ЛатиныбзэкIэ а къэкIыгъэ лъэпкъыгъуэм и цIэм къокI «Лейзехьэ гъурц».
МэкъупIэхэм, мэз лъапэхэм къыщокI. Адыгэхэм, нэгъуэщI лъэпкъхэм хущхъуэу къагъэсэбэпу щытащ. Блэшэ – Молочай.
ЛIэужьыгъуэ зыбжанэу гуэшыжа удз лъэпкъыгъуэщ. Абыхэм псоми щхъуэ яхэлъщи, Iэщым яшхыркъым. ЛIэужьыгъуэхэм яхэтщ илъэс бжыгъэкIэ псэухэри зы гъэкIэ фIэкIа къэмыкIхэри.
Удзым и пкъыр е и тхьэмпэр къыпыбупщIмэ, шэм ещхь псыIагъэ къож. ЩIыпIэ гъущэхэм, хъупIэхэм, мэкъупIэхэм куэду уащрохьэлIэ.
Блэшэм къиж псыIэгъэр щIыфэм лъэIэсмэ ес.
ХъупIэхэр блэшэм зэщIащтэныр нэхъ къызыхэкIыр Iэщыр зэпымыууэ зэрытетырщ. Апхуэдэ хъупIэхэм илъэсищ-плIыкIэ зегъэгъэпсэхун хуейщ, мэкъупIэу къэбгъанэурэ. ИтIанэщ блэшэхэр мащIэ щыхъужыр, хъупIэри тэмэму щызэтеувэжыр.
БлэшэгъэфIэIу – Щавель конский, щавель курчавый. Зи лъагагъыр см 60-100 хъу, илъэс зыбжанэкIэ къэкI удзщ. И пкъыр занщIэу докIей, июным – июлым мащIэу пшэплъыфэ гъэгъахэр, Iэрамэ кIыхьу зэхэту, и щхьэкIэм къыпедзэ. Лъабжьэжь быдэ ещI. ИщIагъкIэ щIэт тхьэмпэхэр нэхъ инщ ищхьэкIэ тетхэм нэхърэ. Абыхэм я кIыхьагъыр см15-20-м нос, я бгъуагъыр см 5-8 мэхъу. Псыхъуэхэм, мэз лъапэхэм, губгъуэхэм, мэкъупIэхэм, Iэтэ лъабжьэхэм, чэтыпIэжьхэм, бжыхь лъабжьэхэм къыщокI.
КъэкIыгъэм и лъабжьэр хущхъуэу къыщагъэсэбэп щыIэщ. Адыгэхэм удзыпкъыр, дыгъэ темыпсэу ягъэгъури, шейуэ ягъавэ.
БлэщIэф – Окопник лекарственный.
Зи лъагагъыр см 60-80 хъу удз лIэужьыгъуэщ. Илъэс зыбжанэкIэ мэпсэу. Лъабжьэжь гъум быдэ ещI, и тхьэмпэхэр пIащэщ, хуэкIыхь щIыкIэщ е хъурей-кIыхьщ. Гъэгъа шакъафэхэр удз щхьэкIэм июным – июлым къыпедзэ, жылэхэр августым – сентябрым мэхъу. КъэкIыгъэм цы пхъашэ тетщ. Хущхъуэу къыщагъэсэбэп щыIэщ. Щхъуэ хэлъщ. Бжьэхэр гъэгъам тотIысхьэ.
Бурш – Перец черный.
Уэшх куэду къыщешх хэку хуабэхэм къыщыкI къэкIыгъэ лIэужьыгъуэщ. Шыбжий лъэпкъыгъуэм щыщщ. Метр 12-м нэс зи кIыхьагъ ипкъхэр, нэгъуэщI къэкIыгъэхэм зрашэкIыурэ, дожей. И тхьэмпэхэр трамэ щIыкIэщ, кIы япытщ, и гъэгъахэр цIыкIущ, гъуэжьыфэщ. Буршым къыпыкIэ пхъэщхьэмыщхьэр хъурейщ, псы куэду щIэтщ. Мыхъупэ щIыкIэ къыпыпчу бгъэгъумэ, фIыцIэ мэхъу. КъэкIыгъэр илъэс бжыгъэкIэ мэпсэу, цIыхухэм куэду къагъэкI. Бурш хадэхэр щыкуэдщ Индием, Таиландым. Шхыныгъуэхэм халъхьэ. Адыгэхэм, абазэхэм буршыр куэд щIауэ къагъэсэбэп, фIэIугъэхэм халъхьэ, яхьэжри, шхыныгъуэхэр ирагъэIэфI, къалмыкъшейм хэлъуи ираф. Барэсбий 167 168 1 16. 