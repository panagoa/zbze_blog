




2 Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
сентябрь 5 октябрь Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКоллегиеМ хэтхэР:
ацкъан Руслан, БакIуу хъанджэрий, БищIо Борис, гъут Iэдэм, истэпан Залинэ (жэуап зыхь секретарь), Къэрмокъуэ хьэмид, тэтрокъуэ астемыр, тхьэгъэзит Юрэ, тIымыжь хьэмыщэ, хьэвжокъуэ людмилэ
налшыК
2022 Псалъащхьэхэр
ЖьантIэ
ТхакIуэ КIэрэф Мухьэмэд къызэралъхурэ илъэси 100 ирокъу
Истэпан Залинэ. Хэлъхьэныгъэ нэс. 3
КIэрэф Мухьэмэд. Адэ щIэин мылъку хъурэ. Повестым щыщ Iыхьэхэр. 5
ЩIэныгъэлI, егъэджакIуэ, жылагъуэ лэжьакIуэ
Дзэмыхь Къасболэт илъэс 65-рэ ирокъу
Хьэвжокъуэ Людмилэ. Адыгэ тхыдэм и хъумакIуэ. 53
Дзэмыхь Къасболэт хужаIахэм щыщ пычыгъуэхэр. 63
ТхакIуэ Мэкъуауэ Амир илъэс 60 ирокъу
ХьэцIыкIу Раисэ. ЦIыхупсэм иущэхур къытхузэIузых. 67
Мэкъуауэ Амир. Дыщэ апельсинхэр. Мазэм и бынхэр. ЦIыкIужьей и хытIыгу. Рассказхэр. 73
Зэгъэщтокъуэ Людэ. Усэхэр.107
Нэгъуей Радимэ. Усэхэр.121
Жыласэ Маритэ. ЩIэныгъэлI, къэхутакIуэ цIэрыIуэ ЗекIуэрей Аслъэн.133 Истэпан Залинэ. ГъащIэ кIыхь къызыпэщылъ IэдакъэщIэкIхэр.138
Усыгъэ
Публицистикэ
Культурэ
Сабийхэм папщIэ
Жырыкъ Заур. Дыгъужь кIэн. Пьесэ.144
Псалъэжьрэ къуажэхьу зэхэлъ псалъэзэблэдз.174 ЖьантIэ
ТхакIуэ КIэрэф Мухьэмэд къызэралъхурэ илъэси 100 ирокъу 4
ХэЛъХьэНыгъэ НэС
КIэрэф Мухьэмэд Жанхъуэт и къуэр 1922 гъэм июлым и 16-м Шэджэм районым хыхьэ Щхьэлыкъуэ къуажэм къыщалъхуащ. И ныбжьыр балигъыпIэм имыувауэ колхозым хыхьащ, пасэу лэжьыгъэр зищIысыр игъэунэхуащ. КIэрэфыр Щхьэлыкъуэ школым, ебланэ классыр къиухыху, щеджащ. ИужьыIуэкIэ абы и щIэныгъэм щыхигъэхъуащ Налшык къалэ къыщызэIуаха, пэщIэдзэ классхэм я егъэджакIуэхэр щагъэхьэзыр курсым. И IэщIагъэмкIэ абы 1939 гъэм лэжьэн щыщIедзэ къыщалъхуа жылэм – сабийхэр адыгэбзэмрэ урысыбзэмкIэ ирегъаджэ. А гъэсэныгъэущииныгъэ лэжьыгъэм ар зэрыпэрыта илъэс зыбжанэм яку къриубыдэу, абы хузэфIэкIащ пединститутыр заочнэу къиухыжын. 1951 гъэм щыщIэдзауэ 1954 гъэ хъуху Мухьэмэд Щхьэлыкъуэ къуажэм дэт курыт еджапIэм и унафэщIу щытащ. 1954 – 1959 гъэхэм егъэджакIуэхэм я Iэзагъэм, щIэныгъэм щыхагъахъуэ институтым и унафэщIщ. 1959 – 1967 гъэхэм Къэбэрдей-Балъкъэр Республикэм щIэныгъэмкIэ и министрым и къуэдзэ къулыкъум пэрытщ. 1967 – 1975 гъэхэм егъэджакIуэхэм я щIэныгъэм щыхагъахъуэ институтым анэдэлъхубзэ тхылъхэр егъэфIэкIуэнымкIи и кабинетым и методисту лэжьащ. КъыкIэлъыкIуэ илъэсиплIым Налшык къалэ дэт 13-нэ школым и унафэщIщ. КIэрэф Мухьэмэд пасэу тхэн щIидзат, ауэ и тхыгъэхэр дунейм
къытехьакъым, езы Iэрытххэри Хэку зауэшхуэр къэхъея нэужь кIуэдащ. Тхэным гу хуэзыщIа щIалэм и мурадыр IэщIыб зэримыщIам и щыхьэту, абы и рассказхэр, повестхэр дунейм къытохьэ КIэрэфыр пенсэм кIуа иужь. Япэу къытрадза тхыгъэр, «Сом щIыхуэ» рассказыр, 1988 гъэм «Ленин гъуэгу» газетым къытехуат. А гъэ дыдэм газетым тра- ЖьантIэ
дзащ «Хьэлэлри делэри зэпэщIащ» рассказыр, «Iуащхьэмахуэ» журналым – «ЛIыжь хъыбархэм» щыщу «Сэфар» повестыр. 1991 гъэм дунейм къытехьа «Iуащхьэмахуэ» журналхэм щыщу №№3 – 5-хэм тетащ «Сэфар и щакIуэ хъыбархэр» повестым щыщ пычыгъуэхэр. Абыхэм къакIэлъыкIуащ КIэрэф Мухьэмэд и тхыгъэхэр щызэхуэхьэса тхылъхэри. 1989 гъэм къыдокI «ЛIыжь хъыбархэм» я япэ тхылъыр. Абы ихуащ «Лъэужь е лIэужь», «Адэ щIэин мылъку хъурэ» повестхэр. ТхакIуэм и етIуанэ тхылъыр къыдэкIащ 1993 гъэм. Абы итщ «Сэфар и щакIуэ хъыбархэр» повестыр, рассказхэр. КIэрэфым къыщIэнащ илъэгъуа, и нэгу щIэкIа, и гупсысэ гуэрхэр зритхэу щыта махуэрытх. Акъыл жанкIэ гъэнщIауэ абы ит гукъэкIхэм, чэнджэщхэм укъыщеджэкIэ, шэч лъэпкъ къытепхьэркъым Мухьэмэд набдзэгубдзаплъэу гъащIэм пхыплъыфу, абы и плъыфэ дэтхэнэми щыгъуазэу, ар гупсысэ щIэщыгъуэхэмкIэ игъэнщIыфу зэрыщытам. Абыхэм ямызакъуэу махуэрытхым ущрохьэлIэ адыгэбзэкIи урысыбзэкIи дахэу гъэпса, философие гупсысэ куу зыщIэлъ усэхэм. Ахэр дунейм къытемыхьами, тхакIуэр усэнми хуэIэкIуэлъакIуэу зэрыщытар къыдэзыгъащIэ Iуэхугъуэщ. И ныбжьыр илъэс 71-м иту 1993 гъэм июлым и 2-м КIэрэф Мухьэмэд дунейм ехыжащ. Ар къызэгъэпэщакIуэ Iэзэу, лэжьакIуэ емызэшыжу, адыгэлI щыпкъэу щытащ, и псалъэ Iущхэр мыкIуэдыжын фэеплъу къытхуэзыгъэна цIыхущ. Шэч хэлъкъым абы и IэдакъэщIэкI купщIафIэхэр лъэпкъ литературэм хэлъхьэныгъэ нэс зэрыхуэхъуам. ИСТэПАН Залинэ 5 6
ЖьантIэ Мухьэмэд
АДэ ЩIэИН МыЛъКУ ХъУРэ.
Повестым щыщ Iыхьэхэр. Мэрем нэхъри нэхъ сымаджэ хъуауэ хэлът. И щIалэ закъуэр щыдэкIа махуэм и жэщым къищта гуузым зэщIиIулIэпати, щIагъуэу зыкъиIэтыжыртэкъым. Дзыхьи ищIыртэкъым зыкъиIэтын, пщIантIэм дэкIыу здэкIуэнIа. «НэгъуэщI зыщIыпIэ сыкъыщыукIурий нэхърэ, си пIэжь сыхэлIыхьыжмэ, нэхъыфIщ», – жиIэрт щэху цIыкIуу, и фызым зэхримыгъэхыу. АрщхьэкIэ Хъангуащэ ищIэрт, илъагъурт, зыхищIэрт и щхьэгъусэр кIуэ пэтми зэрыекIакIуэр. Зауэшхуэм и хьэзаб бэлыхьхэри зауэ нэужь лэжьыгъэм и хьэлъэ къомри, зыкIи зыкъимыухуэу, зи фэм дэкIа лIы бланэм иджы и лъэр щIэхуат, езыр жэщIат. ИгъащIэм сымаджагъэкIэ зи щхьэ пIэщхьагъ тезымылъхьам и пIэ хэлъыкIэмкIи гурыIуэгъуэт абы и Iуэхур. Апхуэдэу къыщIэкIынщ цIыху узыншэ лъэщу къекIуэкIахэм я лIэкIэ хъур. Зэуэ.
Бжьыхьэ хэкIуэтати, пщэдджыжь къэс, щыуэфIхэм деж, жэп щIыIэ сыхъэр къехырт, щIым и фэр пихуу, зи чэзур къэблагъэ щIымахуэм псори хуигъэхьэзыру. Хъангуащэ жьэгу мафIэр зэщIигъэстри щIэкIащ, Iуэху гуэр иIэ хуэдэ. АрщхьэкIэ Iуэхуи иIэтэкъым – гузэвэгъуэ къылъэIэсам игъэдзыхэрт, зыхуэмыIыгъыжу. ЛIы сымаджэм гу зылъримыгъэтэн щхьэкIэ, къыщIэкIри, кIэлындор абджыпсым кIэрыуващ.
– Ялыхь закъуэ, гущIэгъу къытхуэщI! – зыщIэгурымыкIащ ар куууэ, и IэгуитIыр и нэкIум IуипIащ, и дамэ ехуэхахэр къыхэскIыкIри, зыпэмылъэщыж къару гуэрым иутхыпщIу хуежьащ. «Ялыхь закъуэ, уигу къызумыгъабгъэ. ДыкъэбгъэщIащ, дыбгъэлIэжынущ. Хьэкъыу си фIэщ хъуащ. Ди насыпти, ди ныбэ къикIа закъуэр, мы жылэ быным хуэдэу, дыщылIэкIи къытщхьэщытыжамэ, – зэщыджэрт ар, гуIэгъуитIри хузэхыхьэжауэ. КуэбжэмкIэ плъэрт: – Дэнэ щыIэ, дэнэ щыхэт? Апхуэдизу сыткIэ и жагъуэ тщIа, дыкъибгынэну? Ди къару мыгъуэми ди лъагъуныгъэми дыхущысхьатэкъыми. Сыт си Iэмал, сыт сщIэнур?» – куэбжэр нэщIт, гущIэгъуншэу. ИтIани, нэпс уэрым игъэутхъуа плъэкIэм къыIуидзэрт кIуэцIыкIыщIэм къикIа, кIэтIий кIапэм къыпыкIа ныбжь гуэр, псэ узым еджэу, нэIуасэу. Ауэ ар къыфIэщI ныбжьт, куэбжэр а зэрыгущIэгъуншэт. Быдэу зызэпилъэщIыхьри, щIыхьэжащ. Мэрем гууэщIу здыхэлъым, и Iэпкълъэпкъыр имыгъэхъейуэ и щхьэр къригъэзэкIри къеджащ:
– Мыдэ къакIуэт.
– Сыт, Мем? УзыхуейIа, сыт пшхын, сыт уеIубын? Нобэ лъандэрэ пшхаIакъым.
– Хьэуэ. Мэуэ къэтIыс, – теуIуащ и пIэбгъум сымаджэр.
Хъангуащэ хуэмурэ тетIысхьащ пIэ гъунэм, ещэбэкIыу лIым и Iэр къищтэри, и куафэм трилъхьащ, Iэ дилъэу, къиIэтыжри и Iэгуми и IэщIми ба хуищIащ. Сэлэт Iэщэри мэкъумэшыщIэ Iэмэпсымэри зыхуэшэрыуэу щыта Iэшхуэр иджы къарууншэрэ нурыр зыпхидзу фагъуэрэ хъуат. Сыт хуэдизрэ къедэхэщIа, сыт хуэдизрэ къещэбэкIа лэжьыгъэ куэдым ажмыж вэгъу щIищIыкIа а Iэшхуэр Хъангуащэ и щIыфэ хужьым! Абы и закъуэ?! Аращ, а Iэ дыдэращ гъащIэм и лъэпощхьэпо псоми, и мыгъуагъэ псоми а цIыхубз Iэ щабэ-Iу щабэр щызыхъумар. Аращ жьыпэууэ иджыри къэс зыкъуэтар. А псори гузэфIэнэгъуэу, ЖьантIэ
хузэфIэмыкIыу къыфIыдэуеижырт Хъангуащэ. Хуемыкъухыу, и тэмакъыщIэр щиуду, и гъын къакIуэрт: «Иджы, иджы дауэ сыхъуну? СIэщIэкIыпэн мыгъуэу пIэрэ си гъащIэ псом щIэгъэкъуэн быдэу сиIа мы си Iэ щабэр? Мы си Iэ хуабэр?!» – иригъэфIыхьырт езым и IэгуитIым лIым и Iэр, гур икъузу махэ хъуар.
– Хьэ удзыхэ? Ухуэмыхущ, игъащIэм умыхуэмыхуауэ, – жиIащ Мэрем щабэу, фызым и Iэр мащIэу къикъузри.
– Сыдзыхэкъым. Сыт сыщIэдзыхэнур. СыщIэдзыхэн тхьэм симыгъэлъагъукIэ.
– Сэ сощIэ. Умыдзыхэ, сыхъужынщ. Умыгузавэ, сэ зыкъомрэ узэгуэзгъэпынщ иджыри, – къыпыгуфIыкIащ фагъуэу. АрщхьэкIэ и нэгум къищырт жиIэр езы дыдэми и фIэщ зэрымыхъужыр. Хъангуащи а псалъэм гурыфIыгъуэ къритакъым, и гум узу къеIа фIэкI. ТIуми ящIэрт ар: зэхуабзыщI щхьэкIэ, езым зыщабзыщIыжыфынт? – Хъангуащэ гузэсэжырт Нартокъуэ и гугъу ищIыну, Нартокъуэ щхьэкIэ елъэIуну. Ауэ «зэи, абы и гугъу къысхуумыщI», – къыжриIати, дзыхь ищIыртэкъым. Удын лей иридзынкIэ шынэрт, а псалъэмакъыр аргуэру пиубыдмэ: дохутырми къыжриIат псом я нэхъыщхьэр гъэтыншын, мыгъэпIейтеиныр арауэ. Иджы зыгуэр къыжриIэн хуэдэу фэ ириплъати, нэпсейуэ Iурыплъыхьырт, Нартокъуэ и гугъу къыхуищIынкIэ гугъэу. ИтIанэ езыми жриIэфынут зыхуейр.
– Ауэ псэ зиIэм ажал иIэщ, къэхъунур пщIэнукъым. Псоми хуэхьэзыру щытын хуейщ. Аращ, си Гуащэ! ЛIыгъэ зигъэIэ.
«ЛIыгъэ зигъэIэ!» – псалъэм Хъангуащэ и Iэпкълъэпкъ фIызэпкърыхур къызэщIикъуэж хуэдэу зыхищIащ: «Пэжщ, лIэным лIыгъэ хэлъщ – жыхуаIэращ, – удзыхэкIэ зыри нэхъыфI хъунукъым, нэхъ Iей фIэкI», – тегушхуащ зыхуейр, жимыIэу мыхъунур, жиIэну. Ар жимыIэми, игъащIэкIэ мыгъущыжын удын хьэлъэу къыхуинэнкIэ зэрыхъунур ищIэрт. АтIэми, иджыпсту Мэрем фIыкIэ укъигъэгугъэу нэжэгужэт, хэбгъэзыхьмэ, ауаныщI гушыIэ тIэкIуи къыхидзэрт. Хъангуащэ, Iэпхъуамбэ зэрытыпIэхэр зэригъэпкIыу, и IитIыр зэригъэIуэтащ, и лIым и нэгум иплъащ. Абы и плъэкIэри псэрэ гукIэ лъаIуэрт:
– КхъыIэ, Мем, щIалэм хъыбар едгъэгъащIэ. Е сэ сыгъакIуэ, къэзгъуэтынщ ар здэщыIэр. Сымаджэм и нэгур къызэIыхьащ, и напщIэхэр езыр-езыру зэхэуфэжащ, пшэ фIыцIэ жьауэ къытрищIам хуэдэу. Хьэлэл псори гузэрыдзэщ, ерыщ екIуами, зыкъомрэ къагъэзэжыркъым. Зыхуэхьэлэлым къриха жагъуэр гуауэ ящохъури, уIэгъэ дыркъуэу я гум тредзэ. Мэреми апхуэдэти, къехьэлъэкIырт, дунейм щилъагъуну иIэххэр а бын закъуэра пэтми, хуэгъэвыртэкъым и гур абы къызэрикъутар. «АфIэкIа гурэ псэрэ зимыIэм, афIэкIа гупсысэрэ бын лъагъуныгъэрэ зимыIэм уелъэIужкIэ сыт. ЕлъэIун хуей абы?!» – хьэлъэт и гупсысэр. ИтIани, и фызым къыжриIам зыкIи игъэгубжьакъым, езыри зэпымычу зэгупсыс гуауэ хьэлъэр къызэщIигъэва мыхъумэ. Игъэгубжь дэнэ къэна,
гуапэ Iыхьэ лейуэ еплъащ, фIэтхьэмыщкIэ хъуащ.
– Ар жумыIэххэ. Ауэ умыгузавэ. Езыр къэкIуэжынущ ар, сощIэ къызэрыкIуэжынур. ЦIыху балигъыр щхьэхуитщ. Сыт ущIеджэнури ущIелъэIунури? Нэхъ Iей пщIыну ара?
– НтIэ, къэкIуэжынумэ, къэкIуэжыркъыми. Уэ узэрысымаджэр ищIэркъым абы. 7 ЖьантIэ
къэ? 8
«Сэ си сымаджагъэр къигъэсэбэпу, зришэлIэжын мыгъуэу арат, тхьэмыщкIэ. Куэдрэ хуэIыгъыну пIэрэт ар абыкIэ?!» – шэч Iей ищIащ Мэрем, Хъангуащэ езым щхьэкIэ зэрыгузавэри абы псэхугъуэ-тыншыгъуэ гуэр иритыжыну зэрыхущIэкъури зыгуримыгъэIуэжу. Пэжым ухуеймэ, Хъангуащи зыщIэбэгыр зришэлIэжыну арат, ауэ иджыпсту нэхъыбэу щIэгузавэр и лIырат. «Си адэ», – жиIэрэ къыщхьэщыувэжмэ, мис итIанэ хъужынт, – къыщыхъурт анэм, – и бын закъуэ мыгъуэм щхьэкIэ къыдэплъейуэ дауэ лIэну?!»
– КъэкIуэжынущ. Ар хъунщIэфынукъым, дыгъуэфынукъым. Араи си гурыфIыгъуэр. А и шакIуумэкIуухэм хэту къилэжьыр хурикъуххэнукъым. Аращи, уи къуэр къэкIуэжа хьэзырщ, – щыгуфIыкIыжащ, и фызым и куафэм Iэ дилъэри. Еша пфIэщIыну, и напIэхэр зэтрилъхьэри, щыму тэлайкIэ хэлъащ. И фызри щыст зэрытIысам хуэдэу, зыри жимыIэу, ауэ арэзы мыхъуауэ, иджыри зыгуэрым зэрыпэплъэр белджылыуэ. Жейм хилъэфа и гугъэу, къэтэджыжыну зыщиIэтыж дыдэм, лIым и макъыр къэIуащ:
– Ауэ зыщумыгъэгъупщэ, – жиIащ, унафэ къыхуищI хуэдэ, – дапщэщ къыдыхьэжми, сыт хуэдэу къыдыхьэжми, гу зылъумыгъатэ. ИщIар зэи иумыудэкIыж. КъэмыхъуххаIа хуэдэу щыт.
– Ана-а-а, дауэ гу зэрызылъезмыгъэтэнур?! СыгуфIэнуи сыхуит-
– А зыращ уэ узыхуитыр. ГуфIэ, сыт щыгъуи гуфIэ. Уэ гуфIэныращ уэкIур, ахъумэ гъыныр уэкIуркъым. КIуэ иджы, парткомыр къысхуэшэ. сыхуейщи, – фызыр къэуIэбжьащ, жиIэнур имыщIэжу: «СыткIэ зэкIуалIэрэ парткомымрэ ди Iуэхумрэ? Сыт парткомыр зэрищIынур?»
– Сыт зэрыпщIынур парткомыр? Взносырамэ, сэ хуэсхьынщ.
– Хьэуэ, взноси стелъкъым. Езым сыхуейуэ аращ.
– НтIэ, сыкIуэнщ, зыгуэр къыщIыхьэмэ, ахъумэ уи закъуэ дауэ укъэзгъэнэн?
– КъыщIыхьэнщ абы зыгуэр. Пщыхьэщхьи хъуащ. КIуэ уэ.
Сымаджэм щIэупщIэну, бгъэдэсыну къыщIэмыхьэIауэ щIагъуэ дэкIыртэкъым, къыщIыхьэрт и ныбжьэгъуи, и кIуэгъужэгъуи, зэрыжаIэу, жылэм и пакIэ-пакIэкIэ къэмынэу. ПщIэ къыхуащIыр зыкIи кIэщхъатэкъым. Советри мызэ-мытIэу къэкIуат, зыхуей-зыхуэныкъуэ сытхэм щIэупщIэну. АрщхьэкIэ ар зыхуэныкъуэр зыми хузэфIэкIынутэкъым. Ауэ, итIани, яхузэфIэкIыр арати, зауэми гуащIэдэкIми я ветераныр, абы и щIыIужкIи, адыгагъэшхуэ зыхэлъ цIыхур гулъытэншэу къагъанэртэкъым. Езыми сэбэп къыхуэхъуу къыщIэкIынт ар: нэгъуэщI зыри къыхуамыщIэми, трагъэурт, и гупсысэ хьэлъэхэм пыIуашырт, Iэджэми тепсэлъыхьхэрт. Тепсэлъыхьырт къуажэ Iуэхухэм, къэрал Iуэхухэм, диным. Хъыбарыжь къыщыхадзи щыIэт. Ауэ хъыбарыжьхэмрэ динымкIэ Мэрем и зэфIэкIыр ящIэрти, абы иракущэртэкъым, зыгуэр жрагъэIэну хуеймэ, кърагъажьэрти, езым ирадзыжырт ахъумэ. АрщхьэкIэ ар и Iуэхут сымаджэм? И гупсысэмрэ и узымрэ зэхыхьэжауэ зэщIаIыгъэт и акъыли, и гулъыти. Зэзэмызэххэ хьэлъэ-хьэлъэу псалъэ закъуэтIакъуэ къыщыхидзэ щыIэт, ахъумэ – адрейм жаIэм едаIуэрэт, хьэмэрэ емыдэIуэххэрэт?
Ари пщIэнутэкъым. Ауэ пIэм хэлъыху, зэ закъуэ къэхъуащ псалъэмакъым дихьэхауэ, къигъэбырсеяуэ, губампIэдэхыу псэлъэну
хуейуэ, и гупсыси къиIуэтэну. АрщхьэкIэ хузэфIэкIыртэкъым: жьы пиубыдым бауэкIэщI дэхъурти, жиIэнур нимыгъэсыфу щигъэтыжырт. ЖьантIэ
ИтIани, къыщIидзэжырт, псалъэрт-псалъэрти, аргуэру щигъэтыжырт, джалъэу, и бгъэр IэкIэ иIыгъыу.
А пщыхьэщхьэм (щыгъуэлъагъащIэрат ар) щIэупщIакIуэ зырызу къыщIыхьэурэ лIы гуп щызэхуэсат Мэрем и деж. Адыгэ нэхъыжьхэм иджыри къалъытэ сымаджэм убгъэдэсмэ нэхъыфIу, дохутырхэм ямыдэ щхьэкIэ. Арати, щIэупщIакIуэ къыщIыхьахэр щIэкIыжыным зыри хуэмыпIащIэу пIэщхьагъымкIэ етIысэкIащ. Зыкъомрэ узыфэхэм тепсэлъыхьащ, удз хущхъуэхэм, адыгэ Iэзэхэм, дохутырхэм я щхьэфи иIэбащ. Мэрем и узыфэми ущIэгузэвэн лъэпкъ хэмылъу, сапсаууэ хъужыну къыщIрагъэдзащ. Сыт щхьэкIэ жыпIэмэ, Къэнэмэти ар дыдэр къеузати, мес иджы, сымэджауэ пщIэжынукъым. Фермэм тес и
къуэхэм мыгъэрей мэкъур ядыпиупщIащ, ядызэтрилъхьэжащ. Ар фIыуэ нэхъыжьщ Мэрем нэхърэ.
Псалъэм псалъэ къилъхуурэ, къуажэ хъыбархэми дуней тетыкIэми – куэдым хыхьэжащ. ХабзэкIэ, екIурэ емыкIукIэ уеплъмэ, цIыху гуп щIызэхуэса Iуэхум елъытауэ, ещхьу, екIуу щытын хуейщ а гупым хэс цIыхухэм я щытыкIэри: я нэгу зэхэлъыкIэр – зэIууэжауэ нэщхъыцэ-нэщхъейхэ, хьэмэрэ гуфIэгъуэ арэзыныгъэ къищрэ? Я псалъэмакъыр, къакъэрэ-пщIыпщIу, гуфIэгъуэ псалъэмакъ, хьэмэрэ иныщэ дыдэу зызымыIэт, дэгу-дэгуу къэIу псалъэмакъ Iэдэб, нэщхъей? Я щыгъыныр джэгуакIуэ щыгъыну пщIыпщIыжрэ цIуугъэнэу гъэщIэрэщIа? Хьэмэрэ зыфэ-зыфэу, наIуагъэкIэ нэм къемыуэ щыгъын Iэдэбыфэ? ЦIыхухэр Iуэху лIэужьыгъуэ куэдкIэ зэхуэс хабзэщ. Дэтхэнэ зы Iуэхуфэми езым хуэфэщэн зэхэтыкIэрэ щытыкIэ хабзэрэ, тхауэ щымыIэми, цIыхухэм зыхуагъэувыжащи, куэд щIауэ къокIуэкI. ЕкIуркъым, псалъэм щхьэкIэ, гуIэ пщIантIэм цыджан фызышэм ущытепсэлъыхьыну е гушыIэ хъыбар жыпIэрэ узэщIэдыхьэшхэжу удэтыну. Апхуэдэщ гуфIэгъуэм ущынэщхъеину къызэремызэгъри. Адыгэхэм щIэупщIакIуэ хабзи яIэщ, лIэщIыгъуэ куэд лъандэрэ зэдагъэзащIэу. Ар, унэхъыфI, сыт ухуэдэ, жыпIэу уеупщIын къудейкъым. Хабзэ щыхъуакIэ, нэгъуэщIи хэлъщ, къэщIэн хуейщ узыфэкIэ е нэгъуэщI зыгуэру лъэпэрэпэныгъэкIэ къулейсызыгъэ, тхьэмыщкIагъэ къызыхуихуа цIыхур зыхуэныкъуэр, а Iей хъуа и Iуэхур ефIэкIуэжын щхьэкIэ зэрыдэIэпыкъупхъэр. Iэмал имыIэу щыткъым еупщIа дыдэм а дэIэпыкъуныгъэр иримытыну, ар уэ пхузэфIэмыкIынкIи хъунщ, нэхъыбэри зэрыхъур апхуэдэущ. Ауэ зэлъащIысмэ, абы и щIэупщIакIуэхэм къахэкIынущ зыгуэркIэ дэIэпыкъуфыни. Сымаджэм и дежкIэ нэхъ гуапэр пхузэфIэкIымкIэ удэIэпыкъуну зэрыпфIэфIыращ, ахъумэ узэрыдэмыIэпыкъуфаракъым. Мэрем Iэмал имыIэу сапсаууэ хъужыну къыщIыщIагъэкIари а щIэупщIакIуэ хабзэм къаригъэщта хьэлщ. ЩIагъуэкъым цIыхум и узыр хуэбгъэщIэгъуэну – абыкIэ мысымаджэри сымаджэ пхуэщIыну жаIэ адыгэхэм; езэгъыххэркъым цIыху сымаджэм щIэупщIакIуэр егъэлеяуэ хуэнэщхъеину, мылIэ щIыкIэ игъеиж хуэдэ. СымаджэпIэм и деж хъыбар хьэулей куэди щыжаIэ, ар трагъэун щхьэкIэ – псори зытеухуар узыр лъэныкъуэ ирагъэзу, сымаджэм и гур фIы хуащIыну аращ. Мыбдежи апхуэдэт, ауэ ирагъэлеящ. Мардэ зимыIэ Iуэху гуэри щыIэкъым, егъэлеиныр зэи фIы хъуркъым.
– Адемыр и къуэр къэкIуэжащ, нысэ къыхуишэри, – къыхидзащ щIэупщIакIуэхэм ящыщ зыгуэрым.
– Уэлэхьи, фIыуэ къэтам, къэкIуэжами, мазищ-плIы мэхъу ар къэкIуэжын зэрыхуейрэ. 9 ЖьантIэ
– Укъэтынщ-тIэ, университетыр къэбухыу, фыз къапшэу, хьэгъуэлIыгъуэр абы щебгъэкIуэкIыу. – мащIэ ар? Фэ фхузэфIэкIынукъым ар.
– Уэлэхьи, иIэм абы ар хузэфIэзыгъэкI.
– Сыт лъэпкъ къишар?
– Урысщ.
– Иджы езым я лъэпкъ зэрапэсыжыркъым. Урыс, журт – аращ.
– ЗэмылъэпкъэгъуитI зэрышэмэ, бынхэр нэхъыфI хъууэ жаIэ.
– Уэлэхьи, абы емылъыта ар. ЗэмылъэпкъэгъуитIым я бын бзаджэнаджэу плъэгъуакъэ? Сыт хуэдиз ухуей.
– Хьэуэ, губзыгъэ-акъылыфIэ.
– Аращ ар псори. КъохъулIэмэ, фIыщ, къомыхъулIэмэ, укъэнащ.
– АтIэ иджы хьэгъуэлIыгъуэр Мэзкуу щызэфIигъэкIауэ ара?
– Мэзкуу щищIащ, мыбыи щищIынущ.
– Аращ-тIэ, зыхуэхъур быхъуу мэув, жыхуаIэр.
– Иджы зыхуэмыхъу щIагъуэ щыIэжкъым. ИтIани, схуохъу жыпIэу, быхъущэу уув хъунукъым. УзэкIэщIитхъынкIэ хъунущ.
– Ар зэкIэщIитхъынукъым: абы иIэщ а зэкIэщIэзытхъынуми хурикъун. Плъагъуркъэ, къэмыкIуэж щIыкIэ абы хуищIа унэр, щхьэхуэу, и гаражым «Волга» щIэрыпсыр хущIигъэувэжауэ?
– Къиухыпа университетыр?
– Уэлэхьи, къиухамэ. Ухуеймэ, дипломри ижьыщIыжамэ.
– Гугъу зригъэхьыныфэ темыта а щIалэм, къызэриухар тхьэм ещIэ.
– Грузиным и анекдотым хуэмыдэу пIэрэ ар зэреджар?..
– Ар лIо, а грузиным и анекдотыр?
– Сыт щхьэкIэ, зэхэфхакъэ?
– Уэлэхьи, зэхэдмыха.
– Уэлэхьи, зэхэвмыхами, нобэрей шэщIэху кIэзетым тетым.
– ШэщIэхум щыжаIамэ, ар хъыбарыщIэ дыдэм. КъыджеIэт.
– Зы грузин гуэр, натIэкIэ тIышхуэ къезауэурэ, кхъухьлъатэ итIысхьэпIэм ерагъыу екIуэлIащ. «Мыр лIо, – жиIащ кхъухьлъатэзехуэм, – мы мэлыр щхьэ къэплъэфрэ, идгъэтIысхьэнукъым ар». – «Э-й, кацо, мэлкъым мыр, мыр нышщ, ныш. Мэлыр Мэзкуу щоджэ, абы и профессорым хуэсшэу аращ», – игъэщIэгъуащ грузиным кхъухьлъатэзехуэм и щIэныгъэншагъэр.
Сыт ящIэнт? Грузиныр, тIы бжьакъуэр иIыгъыу, Мэзкуу яхьащ.
– И натIэм тIэкIу еIэдэкъауэурэ тIыр цIыхубз къомым яхиутIыпщхьамэ, хъуатэм, уэлэхьи.
– Уи фIэщ щIы, яхиутIыпщхьами, зыкъомым якIэщIэуэнтэм ар, – Iэджи къаригъэпщIэунтэм.
– Фэ сыти жыфIэ, лIыгъэ иIэщ абы.
– Хэт зиIэр, грузинми, хьэмэрэ тIыми?
– Хьэуэ, зи лIэун, Адемыр, сытри хузэфIэкIынущ абы.
– ХузэфIэкIынуми, сехъуапсэркъым: хьэлэлкъым абы и мылъкур.
– Мис аращ сыт щыгъуи адыгэр, зыгуэр къыхэжакъэ, Iэмал имыIэу и пэм къыпыуэн хуейщ.
тхьэгъэпцIыгъэрэ зэзылъэфалIэм.
ри егъуэт, зи мыхъуми.
– Къыпыуэ дэнэ къэна, и пэщхъыныр текъутэн хуейщ
пщIэнтIэпс нэгъуэщIым хьилагъэкIэ и – Фэ сыти жыфIэ, ар нэхъ щIэх кIуэнщ коммунизмэм, зыхуей псо- 10 ЖьантIэ
АпщIондэху къайдэIуащ Мэрем щIэупщIакIуэ гупым, зыкIи закъримыгъащIэу. А псалъэмакъыр къызэрырагъажьэри и гуапэтэкъым абы зи гугъу ящIри, и гугъу зэращI щIыкIэри. Бын гугъу щащIми, и хуэр хилъэфу, зэрэ-тIэурэ зриIуэнтIыхьащ сымаджэпIэм. АрщхьэкIэ зыми гу лъитакъым бын гукъеуэ хьэлъэ зиIэ сымаджэм, псом хуэмыдэу гуузым къыхигъэзыхьым, апхуэдэ псалъэмакъ зэремызэгъынум. Пэжщ, Мэреми Хъангуащи ягъэIущэртэкъым я Iуэху зыIутыр, ауэ, итIани, жылэм зэлъащIысат я къуэр зэрыдэкIар. ЯщIэн хуеящ мыбдеж къыщезэгъри къыщемызэгъри. Абы и щIыIужкIэ, а зи гугъу ящI Адемырыр коммунизмэм бгъэкIуэнри хьэIуцыдзыр чэтым щIэбутIыпщхьэнри – тIури зыщ. Абы хуэдэ цIыхухэр къэрал хабзэм иджыри къэс зэришэчыр, зытет щIым, кIуэцIрымыхуу, зэриIыгъыр Мэрем и гу бампIэжьт. АдэкIэ хуэшэчыжакъым апхуэдэ гушыIэ едэIуэн.
И IэфракIэхэр зыщIигъакъуэри, зыкъытриIэтыкIыну къеIащ. Абы щIэхыу гу лъызыта Хъангуащи щIэупщIакIуэхэм я нэхъыщIэIуэ хуэдэ зыгуэри псынщIэу бгъэдыхьащ.
– Сыт узыхуейр? Нэхъ тыншу угъуэлъыну ара, Мем?
– ТIэкIу сыкъэтIысыну арат.
Хъангуащэ и лIыр IэплIэкIэ дригъэкIуэтейри, и щIыбагъым щхьэнтэшхуэ къыхудилъхьащ, зыкIэригъэщIэну.
– Сэ иджыри сылъэрымыхькъым, апхуэдэ дыдэу гугъу зумыгъэхь, Хъанхэ я Гуащэ! – жиIащ Мэрем, нэкIэ пыгуфIыкIыу, едэхащIэу. Телъыджэщ цIыхум и псэри, и зыхэщIэхэри зэрызэхэлъыр. А зы напIэзыпIэм зэгуэп дыджри, лъагъуныгъэ IэфIри, гущIэгъури, губжь Iэлри – лIэужьыгъуэ мелуану зэдеIыгъыф цIыхупсэм, щхьэж хуэфащэмкIэ етэфыну. Псалъэмакъ фейцейм зэгуигъэпа, гуауэу и жагъуэ къищIа пэтми, хузэфIэкIакъым гугъуехь нэхъ хьэлъэри къыдэзышэчыну хьэзыр щхьэгъусэм и IэплIэ щабэм пэмыджэжын.
– Лъэрымыхь тхьэм уимыщIкIэ, – хъуэхъуащ щIэупщIакIуэхэри.
– Iэмин! – жаIащ нэхъыжьыIуэхэми.
Мэрем гъуэлъыпIэ натIэм еупсея щхьэнтэм зыхигъащIэри, и Iэхэр зэпиIуэтащ, зэпиплъыхьащ. Ахэр зэман кIэщIым къриубыдэу жэщIат, и лъынтхуэ щIыхухэр, фэдэн пIащэм хуэдэу, къытридзат.
– ИIэ-тIэ иджы, дыкъебгъэфэнумэ, дэ дыхьэзырщ, – щыгуфIыкIащ и фызым. И лIыр нэхъ жыджэр хуэдэу, и нэгури жан къэхъуауэ щилъагъум, Хъангуащэ гугъэншагъэ гужьеигъуэм къыIэщIэкIри, и гум къыщылыдыж гурыфIыгъуэ нэхум пкъы псынщIэ дэхъужауэ, гъуэлъыпIэбгъум дэкIуэу стIол къигъэуващ, яшхын, абдж фалъэ хужьышхуэкIэ – махъсымэ, «нэхь къафщтэмэ», – жери, аркъэи стэкани къытригъэуващ. Дакъикъищи дэкIатэкъым Iэнэр, хьэщIэ пэплъэу яухуа хуэдэ, хьэзыр щыхъуам. ЩIэупщIакIуэхэм загъэIэнкунырт. «ХэIэбэни» я жагъуэтэкъым, арщхьэкIэ кърагъэкIуртэкъым – бысымыр къадэмышхэу, езыхэр ефэу щысыну.
– Къафщтэ, федзакъэ, сэ сывдефэ хуэдэу, фефэ, – тригъэгушхуащ. Арэзыуэ хъуэхъуахэщ сымаджэм иIуэтэжыну, нысэ къишауэ и хьэгъуэлIыгъуэм щефэнхэу. «Мис итIанэ фыдгъэгузэвэнщ», – ябзыщIакъым я ефэкIэнури.
– Алыхьым ар жиIэ! – щIэхъуэпсащ фызыр, лIым зыри жиIакъым, и Iэхэр къиIэтри аргуэру еплъыжа фIэкI.
– АтIэ, гуфIакIуэ фыкIуа Адемырхэ? – къыхидзэжащ зыгуэрым.
– ДыкIуэнуми, дыхунэса щIыкIэкъым, пщэдджыжь хъыбару арщ. 11 гъэузыншэ. 12
ЖьантIэ
– Дэ дыкIуэнми хуэныкъуащэкъым ар. Хьэхэрэ-щIыхэу къыхуэкIуэни хьэщIэ лъапIэу къеблэгъэни и гъунэжым, уэлэхьэ.
– Си жагъуэщ, гукъеIэу си жагъуэщ, зи уз къэсхьынхэ, а зи гугъу фщIым, абы хуэдэхэм ехъуэпсэн, гъэщIэгъуэн, ехьэехуэн фIэкI нэгъуэщI зэрыхэвмылъагъуэр, – жиIащ Мэрем. Гупыр щым хъуащ. ЩIагъуэу къагурыIуа хъунтэкъым сымаджэм
и псалъэхэр. Зыми зыри щыжимыIэм, Мэрем гуэрым къригъэжьэжащ.
– Сыт абы хэлъыр уехъуэпсэнуи, бгъэщIэгъуэнуи, уехьэуехуэнуи? Зыри хэлъкъым, узыхуэмей фIэкI. ЦIыхур къалъхури, псэуху насып мэлъыхъуэ. Насыпым щIобэн, насыпым щIозэу, насыпым щхьэкIэ гугъу зрегъэхь. ГъащIэм мыхьэнэуэ иIэр а насып дыдэращ. Ауэ а насыпыр – езыр зищIысыр дэ иджыри фIы дыдэу зэрыдмыщIэр, псом хуэмыдэу, къыджаIэми, ди фIэщ зэрымыхъур ди щхьэм къоуэж, гуауэ Iей мыгъуэу къыдоуэж.
ЛIы сымаджэр хьэлъэут зэрыпсалъэр, гущIэ узым къыхигъащIэ хуэдэт. ИкIи къыхигъащIэрт. Зэрыпсалъэри уэсят къищIыж фIэкI пщIэнтэкъым. ЕдаIуэхэми гупсысафэ жьауэшхуэ гуэр къащхьэщыуат.
– Фи нэмыс нэхъ лъагэ ухъу, сэри си щхьэ къеуэжащ сызэрыщыуар, къызэреуэжари а нэхъ сыщIэдзыхэну узыпIэ дыдэмкIэщ. Фэ фощIэ дэ зы щIалэ закъуэ диIэщ.
– Iэу, дауэ дымыщIэнрэ, тхьэм и хъер уигъэлъагъу, тхьэм пхуи-
– АтIэ, мис а щIалэр балигъ хъуху, щIым намыгъэс жыхуаIэм хуэдэу, тпIащ, ди IэщIым тесу. И нэ къыфIэна имыгъуэту зэи къэнакъым. Пэжщ, зы закъуэ къэзгъэнащ хуэзмыщIэу. Маршынэ къыхуэсщэхуакъым. Ар къыщIыхуэзмыщэхуар дышынэри аращ, жьэхэуэрэ зыгуэр къыщыщIрэ дунэхъумэ, жытIэри. Гугъуехь, пщIэнтIэпс, мэжалIэ, пIыщIэ, зыгуэр хуэныкъуэн жыхуэпIэхэр игъэунэхун дэнэ къэна, башкIэ къраудми ищIэркъым. Апхуэдэ зыгуэр дытепсэлъыхьмэ, аIэ, фэ фыкъыкIэрыхуащ, иджы нэгъуэщI зэманщ, – къыджиIэ хъуащ. Ари тепсэлъыхьынущ зэманым! Ауэ щыхъукIи, уделэмэ, а зэман дыдэм узыхуэмей псори къихьыжынкIэ зэрыхъунур имыщIэу. Ауэрэ ныбжьэгъу хэплъыхь ищIу, абы щыгъуи, ефэ-ешхэ, джэгуакIуэ, маршынэ зиIэ – а зи гугъу фщIым хуэдэ щыкIа фIэкI къыхимыхыу щIидзащ. Ахъшэр иIэн хуейуэщ къызэрилъытэр, ахъумэ къэлэжьын зэрыхуейм и акъылыр нэсыркъым. ИкIэм-икIэжым и пэшэгъухэмрэ и дуней тетыкIэмрэ хуэзмыдэ щыхъум, ахэр къысхуэбгъэIейуэ здэнукъым, фэ фыкъыкIэрыхуащ, жиIэри дбгъэдэкIащ. Иджы дэнэ щыIэми сщIэркъым, мэлажьэ, жаIэ, ауэ щылажьэри сщIэркъым. Лажьэми, ауэ сытми щхьэусыгъуэ зыхуримыгъэщIын щхьэкIэщ, ахъумэ зи ужь итыр и пэшэгъухэращ, – Мэрем бауэкIэщI хъури щигъэтащ и псалъэр. И Iэр и бгъэм хуихьащ. Зыкъомрэ зигъэпсэхури адэкIэ къыпищэжащ.
– Сэ къызгуроIуэ щIалэгъуалэр сыт зэмани зэрыхъуэпсэнэIур, щIалэгъуалэр зэрыдэхьэхыгъуафIэр. Дэзыхьэххэри нэхъыбэрэ узыхуэмейщ, – гъащIэ купщIэ нэд фэ цIущ. Ар къэхъунтэкъым, балигъ хъухукIэ дымыгъафIэу, зэрыпсэуным, цIыху хуэдэу, и чэзум хуэдгъэхьэзырауэ, хуэдгъэсауэ щытамэ. Хьэуэ, дэ ар тщIакъым, псом хуэмыдэу и анэм, сэри сынэхъ щIагъуэкъым, Iуэхум къыхэтлъытакъым ди кIэ къуагъым дунеишхуэ зэмыфэгъу, гугъуехькIи, тыншыгъуэкIи, IэфIыгъэкIи, дыджыгъэкIи, къулеигъэкIи, къулейсызыгъэкIи гъэнщIауэ, къызэрыхукъуэщынур. Иджы лIо, зэдгъэсар къыхихыжащ. ЖьантIэ
Къуаншэр, дауи, адэ-анэращ. Дауэ хъуну пIэрэт, езым хуэдэ бзаджэнаджэ – зыдэплъеини и гъусэни имыгъуэтамэ? И пIэ къинэжынт,
хуей-хуэмейми, зыгуэр ищIэнт, хуэмыхуми (гъэфIар хуэмыху
мыхъуну Iэмал иIэкъым), лэжьэнт, мыхъумыщIагъэм и къару темыкIуадэу. АрщхьэкIэ дунейм, псом хуэмыдэу ди зэманым, делагъэкIэ узэхъуэпсэн, удэзышэхын куэд щыIэщ. Апхуэдэщ а фызытепсэлъыхьри. Пэжщ, сэ си пщIэнтIэпсщ щIалэ закъуэр зэрызгъэудэфар къызыхэкIар, цIыхум ямыщIэ сиIакъым икIи сиIэкъым. А зи гугъу фщIыр сэр нэхърэ тIукIэ нэхъ къуаншэщ. Абы и мылъкур зэрымыхьэлэлыр псом я дежкIи нэрылъагъущ. Къэбэрдеипщым иIакъым апхуэдиз. И лэжьапщIэ-хьэрычэт хьэлэлымрэ иIэмрэ щхьэ зэрамылъытрэ? Дэнэ къыздикIар? АбыкIэ къуаншэщ зыуэ. И быныр цIыхум, къэралым ямызэгъыну егъасэри – абыкIи къуаншэщ етIуанэу. ЦIыху щыкIамрэ цIыху гъэфIамрэ дзыхь яхуэпщI хъунукъым, зэи хъунукъым: уащэжынущ, уатыжынущ. Бын гъэфIа фIыкIэ ущымыгугъ! Сыт хищIыкIрэ а зи гугъу фщIа, иджыри дахэ-дахэу къэмыжэпхъа щIалэм гуащIэдэкIым?
– Уэлэхьи, зыкIи щымыгъуазэ, екIуэлIэнуи хуэмей, и адэм хуэдэу псэуну арщ, – жаIащ зыгуэрхэм.
– АтIэ, сыт абы къэмысыж щIыкIэ унэ щхьэхуэ-дворец щIыхуэпщIынури, гаражи маршыни щIыхуэбгъэувынури? ЗыщIэсым щIэхуэркъэ, ари дворец хуэдэщ. Къыщихуащи аращ. Апхуэдэ псори къызыхэкIыр нэпсеягъэрщ – щхьэ закъуэ насып ещэнырщ. Ар пасэм щыгъуи я гугъащ, иджыри щыIэщ зи гугъэ куэд – насыпыр Iэрыубыду: IэкIэ къапщтэ, уедзакъэ, жыпым иплъхьэ, хэбгъэзыхьмэ, насыпыр къэбдыгъу хъууэ – кIэщIу жыпIэмэ, мылъкур – насыпу. Ауэ ар щхьэгъэпцIэжщ. ЦIыхум ищIэжыпхъэщ зыхуейр зыхуэдизыр. Зыхуейр зыхуэдизыр зымыщIэжыр – ар жыжьэ нэмыса щIыкIэу насыпыншэ хъуакIэщ. Сыт хуэдиз уэ фэрэ ныбэкIэ пхуэгъэкIуэщIыну мы дуней мылъкум хэлъыр? Ар пщIэн хуейкъэ?! Ар жыпIэмэ, ауан укъащIынщ. Я нэпсеягъэм къыхэкIыу, Iэмал иIэкъым лей мылъыхъуэну. Я фIэщ хъуркъым уи ныбэмрэ уи фэмрэ къыдэхуэ псори зэрылейр. ЯщIэркъым насыпыр IэкIэ къапщти, уедзакъи, уи жып иплъхьи, атIэми, псом хуэмыдэу, цIыху насыпыр къэбдыгъуи зэрымыхъур. Мы дунейри ди гъащIэри телъыджэу, Iэзэу зэгъэкIуауэ зэхэлъщ: цIыху насыпыр къыпхуэдыгъунукъым. Насыпыр къэзыдыгъуф зи гугъэхэри абы токIуэдэж. Шэч хэлъкъым. Дин дыдэми идэркъым нэпсеягъэр. НэпсеягъэкIэ хъер пхуэхъуну уи гъащIэ псом зы апэсы фIэкI къыпхуэмыхьыну – аращ жаIэр. Динри зезыхьэхэм яуцIэпIыщэри гущыкI ящIащ, ахъумэ абыи фIагъ гуэрхэр хэлъщ. Щхьэ закъуэ насып щыIэкъым.
Уи закъуэ уахэжу, насыпыфIэ ухъуфынукъым, адрей псори къанэу. Шэч хэмылъу, арауэ къыщIэкIынщ «Насыпыр Iыхьэ мыгуэшщ», – жыхуаIэ адыгэ псалъэжьыр къыщIежьар. Иджы абы языныкъуэхэм кърагъэкIыр нэгъуэщIщ: мобы нэхъ насыпышхуэ къыIэрыхьащ сэр нэхърэ, модрейм нэхъ насып Iыхьэ иныж къылъысащ, – жари, зэдэгуфIэным и пIэкIэ, зыр зым йоиж. Ауэ, сэ си фIэщ зэрыхъумкIэ, пасэрей псалъэфIу щыIэхэм ящыщ а псалъэжьым къикIыр аракъым, ауэ жыжьэуи аракъым. АтIэ, «насыпыр бгуэш хъуххэркъым», – жиIэу арщ, уи закъуи – уи закъуэкIэ щхьэхуэу насып бгъуэтынукъым, – жиIэу аращ. Насыпыр къэлэжьын хуейщ. АкъылкIэ, цIыхуфIагъкIэ, жыджэрагъкIэ, пщIэнтIэпскIэ цIыхум къадэхьын 13 ЖьантIэ хуейщ насыпыр! – мис аращ адыгэжьым и гъащIэм, и псэукIэм гупсысэу къыхихари а псалъэжьымкIэ жиIэну зыхуеяри. Езэгъыркъэ ар ди зэманым? Гъуэзэджэущ зэрезэгъыр! АтIэ, абы екIурэ а зи гугъу фщIыр?
– Уэлэхьи, екIу дэнэ къэна, ауи емыкIуалIэ, – ядакъым зыжьэу.
– Сыт-тIэ абы ущIехъуэпсэнури, ущIыпеуэнури, щIэбгъэщIэгъуэнури?! Нэмыплъщ абы яхуэфащэр. ЦIыхум нэмыплъ хьэлъэ ирахын, Iумпэм ящIын хуейуэ арщ апхуэдэхэр. Сыт щхьэкIэ жыпIэмэ, апхуэдэхэм хэкум зэраныгъэу къралъхьэр къыпхуэлъытэнукъым,
я Iэбжьанэр фIейщ, я гур фIыцIэщ. ЦIыху мылъкуу – къэрал мылъкуу Iисраф ящIым щIэ щIэткъым. ЦIыхуу зэблашыр, щагъауэр нэхъыбэжщ. Мис аращ нэхъ шынагъуэр, ахъумэ мылъкури зыхь ихьыжт, – цIыху кIуэдаращ шэчыгъуейуэ хьэлъэр, – иухащ Мэрем. Псэлъэху гугъу ехьу зэфIиIыгъа и Iэпкълъэпкъыр зэфIэлIэжри, хьэлъэу пIэм хэщIэжащ. И гур къызэIыхьащ. Гуауэри, зэгуэпри, зэрыпIейтеяри хуэшэчакъым пIащIэ хъуа гум. И гу бампIэр дихмэ, псэхужын и гугъа щхьэкIэ, хъуакъым. Гу бампIэ дэмыкIыжт ар абы и дежкIэ. Апхуэдэщ гъащIэр зыщымысхь цIыху пэж, цIыху захуэ псоми я Iуэхур. ЦIыхухэри, псынщIэу къагъэса дохутырри жэщым нэху щыху бгъэдэсащ. Сытми, пщэдджыжьым къыщIидзыжри, Iей дыдэу къызэIымыхьэжурэ зыкъомрэ хэлъащ.
А псалъэмакъымрэ Хъангуащэ парткомым и деж щигъэкIуа пщыхьэщхьэмрэ мазищ я зэхуакут. Хьэлъэщ цIыхубз гузавэу плъагъуну, хьэлъэщ, псом хуэмыдэу, анэ е щхьэгъусэ гузавэу Iплъэну. Арауэ къыщIэкIынщ игъащIэм цIыхухъухэр цIыхубз нэпсым щIигъэдзыхэр, а нэпсыр ягъэгъущын щхьэкIэ, я къаруи, я гъащIэ дыдэми емыблэжу, иджыри къыщIэсар. Хъангуащэ пщIантIэкум итт, куэбжэм нэсырти къигъэзэжырт, Iухьэжырти, унэ щхьэгъубжэм дэплъырт, аргуэру куэбжэмкIэ иIуантIэрт, нэмысу къэувыIэжырти, зиплъыхьу пщIантIэку гуэрым итт. «Дауэ сщIыну? И закъуэ къыщIэзнэу сыхьэт псокIэ дауэ сыдэкIыну, сыкъызыхуэзэжынур сымыщIэу?.. Гу узым и Iуэхур бетэмалщ. Е згъэкIуэн зыгуэр сиIамэ, аратэкъэ. -а, си щIалэ, си щIалэ, сыту Iейуэ укъыдэгуэуа! Дэнэ ущыIэ? Хьэмэрэ, селъэIуу зыгуэр згъэкIуэн? Ари хъунукъым: хэт згъакIуэми хъунумэ, уэ кIуэ жиIэнтэкъым. Сыт парткомри зэрищIынур?» – дзыхь ищIыртэкъым дэкIын Хъангуащэ. Гузасэрт. Тэлай-тэлайкIэ и IэлъэщI кIапэмкIэ дэIэбейрти, щIилъэщIыкIырт нэпс къыфIекIуар. Аргуэру и Iэхэр и бгъэм щызэридзэжырт. Апхуэдэу кърихьэлIащ БэтIалэ, Мэрем нэхъыфI дыдэу илъагъу, нэхъ дзыхьи зыхуищI и ныбжьэгъухэм ящыщыр. Фызым и Iуэхур щыжриIэм:
– Сэ сыкIуэнщ, кIуэ уэ щIыхьэж, – зричащ абы жану. АрщхьэкIэ Хъангуащэ фIэтаучэлтэкъым нэгъуэщI зыгуэр игъэкIуэн. Иджы езы дыдэр кIуэмэ, нэхъ къищтэрт.
– Хьэуэ, ТIалэ, уэ бгъэдэс, сэ сыкъэсыжыху.
Нэса я гугъакъым Хъангуащэ парткомыр, Жыраслъэн, и гъусэу къыщыщIыхьэжам.
мыгъэхъейуэ здыхэлъым.
– Ар сыту щIэх укъэсыжа? – худэплъеящ сымаджэр и фызым, зи-
– МаршынэкIэ сыкърашэкIащ.
– Иджы гъуэгу жыжьэ щыIэжкъым, Мэрем, а нэхъ жыжьэми, уIэбэмэ улъэIэсынущ, – жиIащ Жыраслъэн. 14 ЖьантIэ
– Уэлэхьи, ар пэжым, иджы гъуэгум пкIэлъей къедзын хуеижкъым, – къыхидзащ БэтIали. ПIэм и гъунэгъуу шэнт иригъэувалIэри, бгъэдэтIысхьащ парткомыр. Жыраслъэни щIалэжтэкъым, илъэс щэ ныкъуэм фIыуэ щIигъуат, цIыху Iэчлъэч къарууфIэт, и нэгукIи дзыхь занщIэу зыхууигъэщIу нэгуфIэт. Ар къуажэ парт организацэм и секретару зэрыщытрэ илъэс куэд хъуат. ТрагъэкIыртэкъым, гъэ къэсыху хахыжырт. Парт организацэм и мызакъуэу, къуажэ псор хуэарэзыти, районми пщIэ щиIэт. ЖиIэр хъурт, сыт щхьэкIэ жыпIэмэ, мыхъун жиIэртэкъым. Лениным и цIэкIэ щыIа еджапIэ городокым щагъэхьэзыра парт, совет лэжьакIуэ пажэхэм ящыщти, и нэгу щIэкIа къудей мыхъуу, и фэм дэкIат революцэм, граждан зауэм я ужькIэ Къэбэрдей тIэкIум и зыкъэужьыжынри, и зыузэщIынри, колхоз ухуэнри. IэужьыфI зиIэ лIы Iумахуэ жыхуаIэм хуэдэу яхэтащ цIыхубэм. Мызэ-мытIэу районым, республикэм яшэну иужь къихьати, къуажэм яутIыпщакъым (апхуэдэ щахузэфIэкIи щыIэщ къуажэм). Езыри къулыкъу щIэкъутэкъыми, и жагъуэтэкъым
зэрамыутIыпщыр. «УкъызыхэкIа цIыхухэм ягу ущынэскIэ, сыт нэгъуэщI ущIэлъыхъуэнур?!» – жиIэрт абы. «Уа, Жыраслъэн, мыбыхэм зыкъыпкIэращIэ хуэдэурэ, дуней насыпым ухагъэкIыжынущ. Сыт хуэдэ къулыкъу бгъуэтынут уэ, жыжьэ укIуэнут уэ», – къыжраIэмэ. Апхуэдэ къыжезыIи къахэкIырт и жылэгъу дыдэхэми, ауэ щыхъукIи, езыхэр къулыкъу лъыхъуэ пэтми, «щай» и уасэ къулыкъу ямыгъуэту. Хэтыт абы пэж жызыIэр? ЗэмылъэIу чэнджэщэгъухэрат, хьэмэрэ езы Жыраслъэнт? Ар къэзыгъэлъэгъуэн хуейр зэманыр, гъащIэр арати, гъащIэм къигъэлъагъуэмкIэ Жыраслъэн щымыуэу къыщIэкIырт. Сыт щхьэкIэ жыпIэмэ, а зэмылъэIу чэнджэщэгъухэм къулыкъур къызэралъытэр фейдэ хэхыпIэут, щхьэхуэфIыгъэ, щIыхь хэхыпIэут. Жыраслъэн и фIэщ зэрыхъумкIэ – къулыкъур Iуэхутхьэбзэу, къулыкъущIэр зыгъэува цIыхум я IуэхутхьэбзащIэу аращ. Апхуэдэт езым и дуней тетыкIэри и лэжьэкIэри. Абы къыхэкIкIэ къуажэ парткомыр цIыхум апхуэдизкIэ къабыл ящыхъуати, тхьэ Iуэ, жыпIамэ, «Жыраслъэн и псэ», – жаIэнут. Арат Мэреми и гъащIэ тенэцIыхьыгъуэм, и гузэвэгъуэ махуэм абы щIеджар, и гукъеуэ хуиIуэтэну, уэсяти хуищIыну.
– Укъызэмыджами, сэ сыкъэкIуэнут, – жиIащ Жыраслъэн, – зыбжанэ хъуауэ сыкъыщIэмыкIуар сыхущIыхьакъыми аращ. Парт конференцым зыхуэдгъэхьэзыращ, абы дыщыIащ. Иджы армыгъуейуэ дыкъыщIэхужа къудейщ.
– НтIэ, дауэрэ евгъэкIуэкIа, сыт хъыбар? – фIэхьэлэмэтащ сымаджэм, и тхьэусыхафэри щыгъупщэжауэ, – а зэрекIуэкIыжьым хуэдэ, хьэмэрэ щIэщыгъуэ гуэр къыхэхъуа?
– Хуэдэщ-тIэ а зэрекIуэкIым, уэ пщIэркъэ. Партым и гъуэгур сыт щыгъуи и гъуэгущ. Ауэ нэмыплъысыгъэкIэ къэтIэсхъа Iуэхухэм иджы гу нэхъ лъата хуэдэщ. Коммунистхэри партым хэмыт лэжьакIуэхэри хуабжьу арэзы техъуэу екIуэкIащ конференцым и лэжьыгъэр. Иужьрей илъэс зыкъомым иджы хуэдэу зэи къаIэтыжакъым ди псэукIэм и хабзэ нэхъыщхьэр – щхьэж хузэфIэкIым хуэдиз хилэжьыхьыныр – хилэжьыхьам хуэдиз игъуэтыжыныр. Абы къегущхъуэр къэралым и бийуэщ зэрагъэувыр.
– Мис ар пэжщ! Апхуэдэу гъэIуамэ, си Iуэхущ абы зы екуэкуншэ къом къимыгъэувыIэм, – жиIащ БэтIалэ.
– Ар зэрагъэIурэ куэд щIат, ауэ иджы нэхъ тракъузэну къыщIэкIынщ. Конференцым ищIа унафэ нэхъыщхьэхэм ящыщщ ари. 15 16
ЖьантIэ
Шыгъу зышхахэр псы ефэжыну къыщIэкIынщ, – иухащ Жыраслъэн, псалъэмакъ кIыхьыр сымаджэм къехьэлъэкIын къыфIэщIри.
– Си гум жьы дебгъэхужаи, – бэуащ ар куууэ, – апхуэдэ хъыбарым и ужькIэ лIэныгъэри хьэлъэжкъым.
– Сыт иджы лIэныгъэм ущIытепсэлъыхьыр, абы унэсакъым уэ, Мэрем, иджыри дыздэлэжьэнщ уэрэ дэрэ, дяпэкIэщ лэжьыгъэ щыщыIэр, – жиIащ Жыраслъэн и IупэкIэ, ауэ игукIэ, – уэлэхьа, кIуа мыгъуэм уи нурри, – хужиIэжащ. Абы игу къигъэкIащ алыджхэм я нэщэнэ псалъэ, «Гиппократ и маскэ», – жыхуаIэр. Зыкъом щIауэ илъэгъуатэкъыми, иджы наIуэу г лъитащ абы.
– Алыхьым фIыгъуэр къыпхуищIэ, хъыбар щIагъуэ къызжепIащ! Иджы си хъыбарым къедаIуэ, – лъэIуащ сымаджэр, къыхудэшей къудейуэ.
– СынодаIуэ, Мэрем!
ТэлайкIэ зыри жимыIэу хэлъащ, жиIэну хъуар зэуэ кърикIутыну и къару зэхуихьэсыжми, и закъуэ парткомым къыбгъэдэнэу, БэтIалэрэ Хъангуащэрэ щIигъэкIыну арами пщIэнутэкъым.
– Сэ сыкIуэжынщ-тIэ, нэхулъэфI укъикI, – къэтэджыжащ БэтIалэ.
– БэтIалэ, БэтIалэ, щыс, сэ уэ пщызбзыщIын сиIэкъым, уэри ущIэмыкI, Хъангуащэ, – аргуэру тIэкIу щымащ, зыхуейр нэхъыфIу къызэрыкIын псалъэ лъыхъуэ хуэдэ. ИтIанэ и пащIэкIэм фагъуэу къыщIэгуфIыкIащ.
– Сымаджэм и пIалъэр нэса нэужь, адыгэжьхэр зэджэ хабзэр ефэндыщ. ЕмыкIу сыкъэвмыщI, сэ сызэджар парткомщ. Уэ уощIэ, Жыраслъэн, дэ зы щIалэ делэ диIэщ. Абы и гугъу пхуэсщIакIэщ. Иджы бжесIэнур, сызэрынолъэIунур нэгъуэщIщ – гъэзэщIэн хуей Iуэхущ. Сэ си гугъэкъым а щIалэр дыгъуэн-гъуэкIуэну, хьэрэм ишхыну, сондэджэрыну. АрщхьэкIэ хуэмыхущ, псэ махэщ, гугъуехьрэ пщIэнтIэпсрэ жыхуаIэр зэхиха фIэкI, ищIэркъым, пщIэнтIэпсым, ахъшэм пщIэ хуищIыркъым. Ахъшэ и лъэмыжу псэуну фIэкI, нэгъуэщI мурад щхьэпэн иIэу схуэгъуэтакъым. Абы къыхэкIкIэ зыхуэмей мыхъумыщIагъэхэм дахьэхри, къуажэри лъапсэри дыкъибгынащ.
Апхуэдэу щытым, сэ еста ахъшэри езым къилэжьри куэдрэ хурикъунукъым, къигъэзэжынущ абы. КъыщIигъэзэжынури къуажэм щылэжьэну, лъапсэм щыпсэуну аракъым: зыхуейр мыбы щигъуэтынукъым. Ахъшэ щимыгъуэтыжмэ, щIапIэр ищэну иужь ихьэнщ, и анэри здишэу къалэм дэсын гугъэ иIэу. Абы щыгъуэ езыри къалэм щыпсэуфынукъым, и анэри губгъуэм къинащ. СыныволъэIу, щIалэм фи нэIэ тевмыгъэкI, си закъуэкъым ар зыпIар, фэри фпIащ. Щыпсэуфынукъым, ар зыхэтым хэту, щIапIэр ищэми. Евмыгъащэ, цIыхуи къивмыгъэхьэ мы щIапIэм, Хъангуащэ псэухукIэ. «Абы и закъуэ щIапIэ зыщэр?» – жаIэнкIи хъунщ. Пэжу, иджы щIапIэ щэныр хабзэ яхуэхъуащ, къуажэщIыр я пхъуантэдэлъыжь хуэдэ. Ауэ ди щIалэр а щIапIэ зыщэфхэми къэзыщэхуфхэми хуэдэкъым. КъекIуэлIэжрэ зэман гуэр, къуажэм щыпсэуну? Абы щыгъуэ лъапсэр ейщи, щрепсэу. Мыхъужыххэмэ, тхьэм куэдрэ фигъэпсэу, ажал зимыIэ цIыхупсэ щыIэкъыми, Хъангуащэ щимысыжым деж, езыр щымыпсэунумэ, Къанщауэ Нартокъуэ щIапIэми лъапсэми и Iуэху хэлъыжкъым, псори зей хъур къуажэращи, зэрыхуейм хуэдэу къагъэсэбэпынщ. Хуеймэ, сабий сад ящIынщ, хуеймэ – цIыхум сэбэп къахуэхъун нэгъуэщI зыгуэр. Умыгъ, Хъангуащэ, умыдзыхэ. Ди IэнатIэр, ди Iуэху зытетыр къыбгурыIуэн хуейщ. Ар къыбгурымыIуэмэ, итIанэщ ущыпыхьэпэнур. Аращ, Жыраслъэн, ЖьантIэ
Iуэхушхуэ уи пщэ изолъхьэ, ауэ ар зэфIэкIын хуей Iуэхущ. Иджы абы щхьэкIэ тхылъ гуэр къэрал дамыгъэ телъу зэгъэпэщауэ щыIэн хуейщ, иужькIэ шэчыщIрэ ныкъуакъуэрэ къыхэмыкIыжын щхьэкIэ. А тхылъым къикIыну сызыхуейр мис мыбы истхащ, – къыщIихащ Мэрем и пIэ дзажэм тетрадь напэ зэкIуэцIылъ тIэкIу. АбыикI итыр а жиIарат, ауэ нэхъ кIэщIут зэритыр.
«После моей смерти усадьба со всеми строениями, имуществом, ныне принадлежащее мне, переходит к жене и сыну без права продажи когда-либо и кому-либо. Если же и после смерти матери сын не захочет и жить, и работать в родном селе, все то же: и усадьба и строение возвращаются в собственность села для общественного использования по пригодности».
– ФеупщI абыкIэ анэр арэзырэ мыарэзырэ.
– Сыарэзыщ, сэ игъащIэкIэ сыхуей ар сщэну? – жиIащ Хъангуащэ хуэму, и IэлъэщI кIапэмкIэ нэпсыр щIилъэщIыкIыурэ. ЕпIэщIэкIыу зэрыпсэлъам иригъэша хъунт, Мэрем, куууэ щатэри, нэхъри къарууншэ хъуа макъкIэ къыщIигъуащ.
– АтIэ, Жыраслъэн, мы тхылъыр хабзэм зэрекIунум хуэдэу нотариусым схуегъэщIи, Хъангуащэ къыIэрыгъэхьэж. Доверенность ухуеинумэ, сэ Iэ тездзэнщ, советым мыхъур трагъэуэжынщи, зэфIэкIащ, – зигъэпсэхужащ сымаджэм, гугъуехь, хьэзаб хьэлъэ гуэрым къыщIэхужа хуэдэ. Дауи, тынштэкъым ар, Iэджэуи гупсыса хъунт абы тегушхуэн, таучэл трищIэн и пэкIэ.
ЩхьэкIуэр хэмыхьэ щIыкIэ, жылэм ду жоуэ щыIуащ Къанщауэ Мэрем зэрылIар, зым адрейм хъыбар иригъэщIэжурэ. Хэт бампIэри зэгуэудащ, – жиIащ, хэт, къэсамэ, сытри щхьэусыгъуэщ, – идакъым, ещанэхэми, аращ-тIэ, лIыфI къуэфI хуэщкъым, жыхуаIэр, – къыщIагъужащ. Ауэ псоми ягу къеуащ. «Уэлэхьи, лIыфIтэм, мыцIыху зэрант. Тхьэм дунейм къримыгъэхъуапсэкIэ», – хужызымыIаи къахэкIакъым. Къуажэ псом лIам пщIэ хуащIу щIалъхьащ. Нартокъуи дэтащ къэкIуэжауэ, хъыбар ирагъэщIат. АрщхьэкIэ и унафэ зыми хилъхьакъым. ИкIи хузэфIэкIынутэкъым хилъхьэну. ЛIым и хьэдэ хуэIухуэщIэ псори, и щIэлъхьэнри парт организацэм, колхоз правленэм, и ныбжьэгъухэм щIыхьышхуэ хэлъу зэфIагъэкIащ. Езыми къыкъуэкIат адыгэ хабзэм ипкъ иткIэ зыхуеину хъуар. А псом щыгъуи Нартокъуэ и фэр пыкIауэ, елъэсэха хуэдэ, и дамэ бжьыфIэхэр гуэхуауэ дэтащ. ЦIыху щабэ, цIыху дзыхэм зэримыгугъауэ къытехьэлъат и адэр зэрылIар. АтIэми, и щIыбагъыр къигъэзами, щIыфэкIэ зыхищIэ хуэдэт и къуажэгъухэм губгъэну къыхуаIэри я къеплъыкIэри. КъыфIэщIырт апхуэдэу. Абы щыгъуи а къызэхуэсахэм Iэджи яхэтт ахэр зигу къэмыкIыххэ, цIыхугъэкIэ ягу къыщIэгъу, яфIэгуэныхь хъу фIэкI. Хуейт, а къомым яхэмыту, и закъуэ хъуну, лъэныкъуэ зригъэзыну. АрщхьэкIэ дэнэ кIуэнт? Лъэныкъуэ зригъэзыпэнуми, и
ныбжьэгъухэр и кIэм ищIати, яутIыпщыртэкъым. Пэжт хьэмэрэ пцIыт? – сытми, къыдэгуIэфэ ятетт абыхэми, лIар езыхэм я адэ фIэкI умыщIэну. Абыхэм яIуплъэхукIэ езыми игу къэкIырт: «Мис аращ гуфIэгъуэми гуIэгъуэми – ныбжьэгъу», жыхуаIэр. Игу къэкIхэр и фIэщыпэ хъужырт. Абы щыгъуэ ныбжьэгъухэм хуабжьу набдзэгубдзаплъэу лъапсэми щIапIэми зыщаплъыхьырт. Уни псэуалъи – дэтыр, * * * 17 18
ЖьантIэ пхуимыудыжын, жыхуаIэм хуэдэу, хэупщIыхьауэ щIат, хадэр фIыуэ къызэщIэрыуа жыг щIалэ защIэт.
– Дапщэ и уасэн? – зэупщIыжырт ахэр, Нартокъуэ и щIыбагъ къигъэзамэ.
– Дапщэ и уасэн? Сом мин щэ ныкъуэ къыуатынщ.
– Нэхъыби къыуатынт, къалэм пэжыжьэIуэщ ахъумэ.
– Ящэну фщIэрэ ар?
– Хэт иджы зымыщэжынур, псори езым ей хъуащ. Ар къуажэм къэкIуэжынукъым. Как миленький, продаст. – ЗэкIэ дывмыгъэпIащIэ, абыи бгъэдыхьэкIэ хуейщ.
– Щывгъэт, зэхевгъэхынщ.
ЕкIуэкIащ апхуэдэу гуIэгъуэ махуищыр. И гугъу тщIынкъым Хъангуащэ нэпсу щIигъэкIами, гуIэгъуэрэ гузэвэгъуэу телъами: иригуIэрт и гъащIэр дахэу зыдихьа щхьэгъусэ IэфIыр зэримыIэжым, иригузавэрт иджы гугъапIэу къыхуэнэжа и щIалэ закъуэр дяпэкIэ къызэрыщIэкIынум. «Сыту пIэрэ ищIэнур? КъыдэтIысхьэжыну пIэрэ, си анэм и закъуэщ жиIэу, хьэмэрэ а зыхыхьам игури и лъэри щиубыдыну пIэрэ?» – Iэджи жриIэнут абы. АрщхьэкIэ ирикуакъым – ищIэжырт Мем мыгъуэм къыжриIар, зыри ирихъуэныжакъым, къэкIуэжи мыбы щылажьэ, щыпсэу, жиIэуи зыкIэрищIакъым. Балигъ хъуа цIыхум езым къыгурымыIуэмэ, уэ жыпIэр щэн хуэхъужынукъым, хьэлу къищтэнукъым.
Арати, Нартокъуэ зы тхьэмахуэ дэсри, и анэр къыкIэлъыплъу дэкIыжащ. КъыжриIат, пэжыр жыпIэнумэ, «накIуэ, мамэ, си гъусэу, уи закъуэ мыбы удэсыфынкъым», – жери. Ауэ анэм идакъым: «Сэ сыпсэуху, нэгъуэщI кIуапIэ сиIэжкъым. АбыкIэ си ужь укъимыхьэ». Хъангуащэ и мыхабзэу, а псалъэр ткIийуэ, быдэу, узыпэрыуэ мыхъун жыIэкIэкIэ къипсэлъащ. Хэт ищIэрэ, къуэм и гуращэр нэгъуэщIу къыщIэкIмэ, езыми, анэми, япэкIэ я псэукIэ хъунумкIэ унафэ быдэ иIэу къыгуригъэIуэну ара хъунт. ИкIи иIэт. Хъангуащэ къылъыса нэщхъеягъуэри, гузэвэгъуэри, щтэIэщтэблагъэри зытримыгъакIуэу, гурэ псэкIэ зызэщIикъуэжри, егупсысащ къуэ хуэмыхум, къуэ делэм хуэдзыхащэмэ, япэкIи къыщыщIынкIэ хъунум. ИщIэжырт абы Мэрем и псалъэ куэд, Мэрем и Iуэху бгъэдыхьэкIэр, и унафэ щIыкIэхэр. Ауэ ищIэжыртэкъым Мэрем зыхущIегъуэжа унафэ е Iуэху илэжьауэ, ищIэжыртэкъым хузэфIэкIыу пцIы иупсауэ. Щымыуэу, зыхуей гупсысэм теувэн щхьэкIэ, хурикъунут дунейм ехыжа и щхьэгъусэм къыхуигъэна уэсятхэри. ИкIи, гугъу демыхьу, зыхуищIыжащ анэр зытетын хуей унафэр: «Сэ сыпсэуху, – игу ирилъхьащ абы, и къуэм кIэлъыплъурэ, – пхуэсхъумэнщ, си щIалэ, адэ щIэиныр, адэ лъапсэр, уэри уезгъэIусэнкъым делагъэкIэ, сэри хэзгъэкIуэдэжынкъым. Зэ укъызэкIуэлIэжмэ, къэбгъуэтыжынщ. УкъызэмыкIуэлIэжыххэрэ, абы щыгъуэми унафэр хьэзырщ.»
Сыт щыгъуи хуэмыдэу, адэр зыдэлIыкIа пщIантIэм и къуэр иджы щыдэкIыжым, абы кIэлъыплъурэ гупсысэ хьэлъэм зэщIиубыдат. И щхьэгъусэр щыпсэум гупсыси, гугъуехьи, унафэ щIыни игъэунэхуатэкъым, апхуэдэ хьэлъэ къылъэIэсыртэкъым, и Iуэху псори цIыхубзым и къалэн нэхъ IэфI дыдэхэмкIэ зэфIэкIырт – лIыр арэзы щIынымрэ бын закъуэр гъэфIэнымкIэ. Унэ лъэщIэнымрэ колхоз лэжьыгъэмрэ – ар сыт, зыуи къыщымыхъуу, гурыфIыгъуэ зиIэ цIыхубзым зэфIигъэкIырт. Иджы къыхукъуэуат жьышхуэ, борэным триуда бжьыхьэкIапэм къызэрыкъуэум хуэдэу. Къищтат псэ гузавэ, 2 Заказ №2045 ЖьантIэ гупсысэ гугъу. «Дауэ хъуа, щхьэ хъункIэ хъуа апхуэдэу: езым и щхьэ закъуэм фIэкI фIыуэ нэгъуэщI имылъагъуу, щхьэ гъэфIагъэрэ щхьэ хуэфIыгъэрэ фIэкI хэмылъу, икIэм-икIэжым, гущIэгъу имыIэу, дауэ сыкъыдинэфа си закъуэ? Хьэмэрэ сыт хуэпщIэми, мыхъумыщIэ фIэкI зэмыхъулIэ цIыху щыIэу пIэрэ? Е сэ сыщыуа? Пэж дыдэу пIэрэ Мем мыгъуэм жиIар? ЗгъэфIащэу, схуэмыгъэсэжауэ ара? Езыр нэхъыбэм губгъуэм итащ лажьэу, Iэщ зэрихьэу, сабийр зыбгъэдэсар, зи нэIэ къыщIэхъукIар сэращ. Бын гъэсэным иIыгъIамэ, къытщыщIам и нэхъыбапIэр сэ си къуаншагъэщ, дауи, си къуаншагъэщ! Иджы ущымыгугъ, Токъуэ, анэ гумащIагъэмрэ анэ дзыхагъэмрэ, уэ пхуэфащэ фIэкI сэ нэгъуэщI уэзгъэлъагъужынкъым». Сыту фIыт, апхуэдэ гупсысэмрэ апхуэдэ унафэмрэ Мэрем щыпсэум къыдищтамэ. ИтIанэ я Iуэхур нэгъуэщI зыгуэру, щIегъуэж хьэлъэ химыхыу, къызэтенэнкIэ хъунт. «Меми псэункIэ хъунт», – къыхэлъэдащ и гум узу. Сыт хуэдизрэ къыжриIат абы: «Уемыубзэ мы щIалэм егъэлеяуэ, гъащIэр къеубзэнукъым абы апхуэдэу. ИужькIэ ущIегъуэжынщ», – жиIэурэ. Хъангуащэ зыхуэкIуэ гупсысэр хуэгъэзэщIэну пIэрэ? Анэ псори гу мыгъуэщ. ЛIар – лIащ. Псэум – зэрыпсэун и Iуэхущ. Нартокъуи гупсысэрт, егупсысырт дяпэкIэ зэрыпсэунум. АрщхьэкIэ и гупсысэкIэри и мурадхэри зыкIи екIуалIэртэкъым икIи техуэртэкъым анэм и
гугъэм. ФэрыщIыгъэ хэмылъу, Нартокъуэ и гуауэ хъуат и адэр зэрылIар. Щысабияр и нэгу къыщIыхьэжмэ, зы хьэлъэ гуэрым и бгъэгур зэхуикъусырти, и къурмакъейм къыщIэгъуэлъхьэжырт, IэштIымым хуэдэу, и нэпсыр къыщIикъузыкIыу къыщиудыну. Щыгъупщэжатэкъым адэм и IэфIагъри, анэм и IэфIагъри. ИтIани, пэмылъэщу, хуемыкъухыу къыфIыдэуейрт иужь зэманым адэр къызэрыхуэткIияри, «дэкI, ухуеймэ, дэни кIуэ», жиIэу «зэрыдихуари» (дихуауэт а щIалэ щхьэцпэщтэм ар къызэрыщыхъур: ягъафIэ зэпыту, къеубзэу есам нэгъуэщI хабзэ щыIэу, езыр зыгуэркIэ къуаншэу ищIэртэкъым), иджы къыпэрыуэн зэрыщымыIэжри, хуит зэрыхъуари. Абы къыхэкIкIэ, и щхьэм хуигъэфэщэн иримыкущэу, гум телъ хьэлъэр тезых хуитыныгъэ, псэхугъуэ гуэр зыхищIэрт. Апхуэдэ щытыкIэр, нэгъуэщIхэм къыдащIэн дэнэ къэна, езым и щхьэ дыдэм щибзыщIыжыну хэтт. Ауэ, итIани, хуит щыхъуакIэ, унафэр къыщыIэрыхьакIэ, егупсысын хуейтэкъэ дяпэкIэ зэрыпсэунум, унафэ хуэщIын хуейтэкъэ адэ мылъкуми анэми. «Дауи, сэ къуажэм згъэзэжынукъым, – зэригъэзэхуэжыну хэтт къылъыкъуэкIа и Iуэхухэр, – згъэзэжми, щысщIэн щыIэкъым. и адэр и гъащIэ псом дэсати, вэнвеймрэ куэншыбыжьымрэ къыхэкIакъым, сэ сызыхэтым хуэдэ зы махуэ тхъэгъуэ илъэгъуакъым. Сыт сэ абы щысщIэнур? Хъун хуэдэу зы ныбжьэгъуи щыбгъуэтынукъым, си ныбжьэгъухэм япэхъун. Ахэр псори зэманым, гъащIэм къыкIэрыхуа цIыхухэщ. ДяпэкIэ дунейр зеинур нэгъуэщIщ. Культурэри, цивилизацэри, техническэ прогрессри зыхуэлэжьэнур сэ сызыхэтхэращ. АтIэ, бгъэзэжу, пасэрей куэншыбыжьым ухыхьэж хъун? Ар делагъэкъэ?! Хьэуэ, ар сигу къэзгъэкIыххэн хуейкъым. ЛIо згъэзэжмэ, мохэракъэ сызыхуэзэжынур. Езыхэми фIыуэ сыкъалъагъуркъым абыхэм сэ. КъызэнэпщIауэу, къызэнэщхъауэу дауэрэ защIрэ. Я щIыхуэ сшха фIэкI пщIэнкъым. Сысейщ сэ сшхыжар. Я Iуэху хэлъкъым. Жыраслъэнрэ БэтIалэрэ нэхъыфIыIуэу къызбгъэдыхьати, абыхэми: «Умыгузавэ, къэкIуэж, щIапIэм щыпсэу, къуажэм щылажьэ. Уи анэми и закъуэ хъуа мыгъуэщ иджы, дэ дыбдэIэпыкъунщ», – къызжаIэ. Я Iуэху зыхэмылъым я бэлагъ хаIуну щхьэ яфIэфIу пIэрэ мы цIыхум?! Мис 19 ЖьантIэ аращ сэ схуэмышэчыр, сэ си унафэ сэ сщIыжынщ. ЩIапIэр сщэнщи, кассэм хэслъхьэнщ. Ахъшэ гуэри къигъэнауэ къыщIэкIынщ си адэм, сэ къызитаракъым абы иIар, нэхъыбэ иIащ, дауи. Ари хэслъхьэнщ. Си анэр къалэм къыздэсшэнщ. Абы нэгъуэщI Iэмал иIэжкъым. Кооперативнэ унэ къэсщэхунщ е езгъэщIынщ, ари городым и дахапIэ дыдэм деж. Аращ си унафэр», – триухуащ Нартокъуэ зытемыкIынум.
Къуажэм къикIыж автобусыр къалэ вокзалым щытехьэжам, пшапэр зэхэуэпатэкъым, ауэ бжьыхьэ пшагъуэ Iув къытрихуати, жэщ хъуа фIэкI пщIэртэкъым. Лъэбакъуэ зыбгъупщIкIэ къыпхуэцIыхунутэкъым хьэ щытрэ кхъуэ щытрэ. Псори, тIэкIу дыдэ жыжьэу узыIуплъэхэр, бжьыгъэ тецIэлэжам хуэдэу, пшагъуэ псыф Iувым хэткIухьыжырт. Вокзалыр, площадыр, рестораныр, псэупIэ унэшхуэхэр зэрагъэнэху уэздыгъэ зэмыфэгъухэр плъыжьу, гъуэжьу, щIыхуу, удзыфэу, первэ ныкъуэ цIыкIухэм я сурэтым хацIэлыхьа хуэдэ, къыхэнэхукIырт, узыхураджэрт. Нартокъуэ автобусым къикIри, и Iэпкълъэпкъ зэфIэсыIуар, фIэIэфIу хущхьэурэ зиукъуэдийри, зэригъэкIыжащ, зиплъыхьащ. Зыри къыIущIатэкъым, къыIущIэну жаIа щхьэкIэ. «Хьэуэ, апхуэдэпцI яупс хабзэкъым абыхэм, сэ щIэхыIуэ сыкъэсауэ арагъэнщ», – къэкIащ и гум икIи къыIущIэну жызыIахэм езыр ежьэу увыжащ.
– IукIуэт мэуэ тIэкIу, уи пIэм уина, зиунагъуэрэ, – къыхуэхъущIащ лIыжь гуэр, фIыуэ къуа къэп (кIэртIофу къыщIэкIынт) автобусым кърихыурэ тротуар нэпкъым тезылъхьэр. Нартокъуэ мыпIащIащэу IукIуэтри къэувыIэжащ. ЛIыжьыр ицIыхуи хуэдэт, имыцIыхуи хуэдэт. ЩIалэр еплъурэ, лIыжьым аргуэру зы къэп кърихащ, итIанэ зыкъызэщIипхъуэтыжри, дэIэпыкъуу щIидзащ: лIыжьым къэпхэр автобусыбжэм къыIуилъафэу, щIалэм ар къыIуихрэ адрей къэп щылъхэм яхилъхьэу.
– Уи гуащIэм и хъер улъагъу, щIалэфI! – къехъуэхъуащ лIыжьыр, къихын яуха нэужь, щIалэм и щыгъынхэр зэпиплъыхьри, къыкIэрыпщIаIамэ, абыи къесэбэуэжащ, и адэр гум къигъэкIыу. «Дунейм, хэт мыр? Сыт гуащIэ жыхуиIэри? Сыт хуэдэ гуащIэ сэ зи хъер слъагъун хуейр?» – хущIыхьащ апщIондэху егупсысыну. Зэхихат Iэджэри а псалъэр, ауэ и щхьэм къэсатэкъым, къикIыр ищIэртэкъым. ЛIыжьми «гуащIэми» абы нэхъ гугъу зыдримыгъэхьу вокзал площадыр къызэхикIухьащ, арщхьэкIэ езым и Iуэху зезыхуэ лъэпкъ хуэзакъым. Псоми езым я щхьэ Iуэху кърахуэкIырт. ЦIыхухэр пIащIэу зэблэжырт, хэт хьэлъэ иIыгъыу, хэт и Iэр щIиупскIэу. Языныкъуэхэри гуп-гупурэ автобус зызыгъэгувэхэм хуэшхыдэу зэхэтт. Псоми я гугъэт – щхьэж езым и автобусыр нэхъ къыкIэрыхуу. ПхуэщIынукъым цIыхур арэзы. КъэзыгъэщIа дыдэм хуэарэзыжкъым, жаIэ ахэр. Ауэ щыхъукIи, щхьэж езым и мыхьэнэр здынэсым зэрегупсысыр мащIэ дыдэущ. Арэзытэкъым Нартокъуи: къыIущIэну жызыIа и ныбжьэгъухэм къагъэпцIауэ къыщIэкIырт. КъыщыкIуэжынумкIи зэрызэIущIэнумкIи зэпсэлъа пэтрэ, иджы зыри игъуэтыжыртэкъым. Ар ещхьтэкъым сыт щыгъуи къеуфэрэзэкIыу зэресам. Нэхъри зеиншэ хъуауэ, и закъуэ дыдэу къыфIэщIырт.
ГъэщIэгъуэнкъэ, я нэхъ цIыху Iувым яхэтми, езым и гумрэ и псэмрэ къыдыхьэн имыгъуэтмэ, дэтхэнэ зыми и закъуэпцIийуэ къыщохъу. Псом хуэдэжтэкъым Нартокъуэ: щыцIыкIум – нэхъуеиншэу къэзылъагъу и адэ-анэр, балигъ хъури – и ахъшэм щхьэкIэ, къэзыуфэрэзыхь ныбжьэгъухэр, къеубзэ зэпыту зэресам, къызыфIагъэщIыжауэ, щхьэхуэфI, щхьэзыфIэфI, цIыху къиин щхьэцпэщтэ хъуат. «Сыт 20 ЖьантIэ иджы, си адэр зэрылIам щхьэкIэ, сэ зыми сримыщIысыжу ара? Фэзгъэлъагъунщ сэ сызищIысыр. Иджыщ сэ щывэзгъэлъагъунур», – яхуэдзэлашхэрт дуней псоми, и ныбжьэгъу къэзыгъэпцIахэми. АрщхьэкIэ къагъэпцIатэкъым и ныбжьэгъухэм. Зи уэздыгъэ зэмыфэгъухэр узыIэпишэу къэупIэрапIэ ресторанышхуэм фIыуэ щефэу и фэтэрым екIуэлIэжыну щиунэтI дыдэм, зы машинэ цIыкIу къыжьэхахуэри, щIалитI къикIащ. Ахэрат иджыри къэс зыпэплъар. «Хьэуэ, абыхэм пцIы яупсыркъым. Ныбжьэгъу пэжхэщ!» Ефэнут, езым зэригугъэмкIэ, и гуауэр щIиублэрэкIэху. «Гуауэр» щхьэусыгъуэ ищIрэт, хьэмэрэ, пэж дыдэу, и гуауэт – абыи дэ шэч къытыдохьэ. Ауэ гуэныхь къэтхьыну дыхуейкъым, езым къызэрилъытэмкIэ, гуауэ хьэлъэр тIэкIу зытригъэун щхьэкIэ, ефэну арт. ИщIэрт адыгэхэм апхуэдэр емыкIу зэращIри. «ЛIо-тIэ, ящIмэ, ирыращI. Ар зыфIэемыкIур адыгэжь дыдэхэращ. Сэ сызыхэтыр нобэрей гъащIэщ. Урысхэр, хьэмэрэ осетинхэр нэхъ делэ абыхэм нэхърэ?!»
Арати, Нартокъуэ машинэм итIысхьэри, пшагъуэ Iувым хыхьэжащ. Ауэ пшагъуэр щIы щхьэфэм къытегъуэлъхьа хьэуа пхыплъыпIэншэ псыфырат, хьэмэрэ ар зыхыхьэжа гъащIэрат? ЩIылъэ пшагъуэр псынщIэу зэкIэщIихужынщи, дыгъэр къепсыжынщ – гъащIэ пшагъуэр. хьэлъэщ, нэхъ текIыжыгъуейщ, гъуэгу пхэнжми нэхъ ухуишэрейщ.

ИгъащIэм сфIэфIу щытащ щхьэгъубжэм сыIусу уэшх къешхым сыхэплъэн. Иджыри схэлъщ а хьэлыр, сабиигъуэ IэфIым къыздисхауэ. СощIэж, нобэ хуэдэу, си адэм и джэдыгукIэм сыкIуэцIысу, дунейм и пэпщэкIэ щIыIэ пхъашэм сыщызыхъумэ щхьэгъубжэм дыщыIусахэр. Абы щыгъуэщ природэм и техьэгъуэм псэущхьэхэри гугъу иригъэхьу икIи нэхъ къарууншэхэр а дунейм и губжьым щыхъумэн хуейуэ къыщызгурыIуар. Жьапщэ борэнмэ е уэлбанэ щIыIэмэ, псэущхьэхэм загъэпщкIу: бзу гъуабжэ цIыкIухэм заудэурэ бжьыхьэкIапэхэм, пхъэкIэбжьэкIэ зэтелъхэм щIопщхьэж, адакъэжьым и джэд хакIуапщIэр зэщIикъуэжри, япэ иригъэувауэ бэкхъ плIанэпэ жьы пэум дегъэзэрыхь, хьэ къуэлэныжьыр къыхэпщIэукIщкъыхэпщIэукIри, пырхъуэ щIагъым щIэгъуэлъхьэжащ. «Сыту фIыт, абыхэм си адэм и джэдыгукIэм хуэдэ зыгуэр яIамэ, ПариикI унэ хуащIамэ!», – сигу къэкIырт абы щыгъуэ. Абы лъандэрэ Iыхьэлейуэ гуапэ псэхугъуэ сщохъу, цIыхум къыщыгугъ псэущхьэ псори щIымахуэ борэнми гъэмахуэ уэлбанэми щыхъумауэ слъагъумэ. Хэбгъэзыхьмэ, хьэ унэфI цIыкIу зэгъэпэща сыщыхуэзэкIэ, сохъуапсэ «сэри сыдыщIэсащэрэт, абы сыкъыщIэплъу», – жысIэу. ФIыкъэ-тIэ, уэшх къешхми, уэс къесми, жьы къепщэми къыплъимыгъэIэсу, уащихъумэу гум пэщ егъэзыпIэ хуабэ уиIэну. Уэшх къыпхыкIыркъым, уэс къыпхысыркъым, абы щыгъуи, укъыщIэплъмэ, дунейм и хьэлэбэлыкъ псоми укъыхоплъэ. Мис иджыри сыIусщ щхьэгъубжэм, щIымахуэ къэетэжами уэс къесми я щIыIэр зыуи къыслъэIэсыркъым; зэзэмызэ абы сыхэлъу къысфIэщIмэ, си щIыфэр тхытх къудейщ. Нышэдибэ уафэ пхъэнкI кърипхъыхыу щIидзати, щIегъуэжауэ, иджы уэсыр нейуэ къос. Гъэрэ щIырэ зэхэкIыным иIэжыр махуитIщ, итIани, шыц уэсыр уридэкIуеину къос. Сэри сыIусщ щхьэгъубжэм, абы сыхоплъэри. ИныкъуэкIэ си нэр хоплъызэри, си щхьэукъуэн ЖьантIэ къокIуэ, иныкъуэкIи уэру къех уэсыр, цыхъар хужь къеубгъуэхам хуэдэу, и пIэм иувыIыхьарэ, адрей псори: жыгхэри, псэуалъэхэри, гъущапIэм щIыхьэжыну зызыутхыныпщI хьэ къуэлэныжьри, сэри, – гъуэлъыпIэм сызэрису, къару гуэрым Iэтауэ, тыншу уафэм дыдрихьейуэ къысфIощI. Ещхькъым, дауи, гъэрэ щIырэ зэхэкIыгъуэм апхуэдэ уэс къесыну. СлIожь, кърырес хуейми, тIум щыгъуи, къесми къемысми, зи пIалъэкIэр къэса щIымахуэм куэд хуэхьыжынукъым. Игъэвынущ ар гъатхэм. Игъэвынущ къакъэрэ-пщIыпщIу, икIи а щIымахуэ дыдэри абы и губжьри езым къыдэуш дуней щIэращIэм псыщIэгъэлъадэ хуищIыжынущ. ИтIанэ щIыгу псор гъэгъэнщ, нэри пэри пIэпихыу къызэщIэрыуэнщи, къэкIыгъэщIэ щхъуантIэкIэ зихуэпэжынщ. Мес, иджыри а уэсыр къызэресу, псэущхьэ псори щIэблэщIэ хуейуэ, хъумрэ бзымрэ зэхуэзышэ псэуныгъэ IэфIым и мэ гуащIэ маер хьэуам къыхих хъуакIэщ. ЩIым и бгъэри, быдзышэ къекIуа хуэдэ, быдэ хъуащи, хуэгъэщIытэжыркъым уэтIпсытIми. ФIыщ гъатхэр! ФIыщ, ар езы природэ дыдэращи. Мы дунейм нэхъ дахэ дыдэщ, жыхуаIэу, гъуазджэми щIэныгъэми яхуэмыIуэтэжу тетыр езы природэ дыдэм къигъэщIащ е, ар цIыху IэщIагъэу щытмэ, апхуэдэ дахагъэ зыхузэфIэкIыр природэм пэIэщIэ мыхъуу, нэхъ гъунэгъу дыдэу екIуэлIэжыфыращ. Природэм, удэIэпыкъумэ сщIэркъым ахъумэ, уеIэзащIэ хъунукъым. Абы и сурэтхэри, и хабзэхэри цIыхум иджыри къэс къагупсысауэ, зэхалъхьауэ щыIэ псоми я лъабжьэщ.
Природэм и хабзэ узэIусэ мыхъунухэр якъутэныр армырауэ пIэрэ къызыхэкIыр дуней бэлыхь псори цIыху щыуагъэхэри?! Природэм и хабзэ псори цIыхум иджыри нэсу къамыхутэфами, (ар псори къэтыгъэншэу къахутэфауэ икIи къахутэфыну къыщIэкIынкъым), нэхъ наIуэхэм гу зэрылъатэрэ куэд щIащ. Апхуэдэщ лъхугъэр. Хэт жиIэфын лъхугъэр природэм езым и хабзэ нэхъ ин дыдэ, нэхъ лъэщ дыдэу щымыту, хэт и жьэ къекIуэн ар цIыхум и губзыгъагъэкIэ къигупсысауэ жиIэфыну? Хьэмэрэ лIэныгъэр, зэ къэхъуар зэ кIуэдыжыныгъэр апхуэдэ хабзэкъэ? Щхьэ пэмылъэщрэ абы апхуэдизу зызыгъэгубзыгъэ, зызыгъэIущ цIыхур? Куэдым я гугъэщ, абы пэлъэщатэмэ, ехъулIэнхэу. Ауэ къызыфIэвгъэщIыт – дауэ хъуну пIэрэт, цIыхум ажалыр хуэгъэбэяуамэ? Дунейр гуемыIуу зэIыхьэнти, къэрал унафэщIхэм Iэмал имыIэу езыхэм я указкIэ ягъэувыжынт лIэныгъэр щыIэн хуейуэ, ауэ абы щыгъуэ цIыхухэм абыи нэфI-ней халъхьэнти, мы дунеишхуэр нэхъри яуцIэпIынт. (Дэ насып диIэщи, ар цIыху къарум хузэфIэкIынукъым). Дэ дызыхуей гупсысэм декIуэлIэн щхьэкIэ, иджыри природэм и зы хабзэ мыкъутэж къэтщтэнщ – дэтхэнэ зы псэущхьэри псэун щхьэкIэ, гугъу ехьын зэрыхуейр, – езым и псэуныгъэ уасэр къилэжьыжын зэрыхуейр. Джэдрэ пэт, ху самэм хэтми, мэулъэпхъащэ. Абы теухуауэ цIыхубэ акъылым зэригъэпэща псысэ гукъинэ куэди щыIэщ. Псалъэм щхьэкIэ, жаIэж зы джэду гуэр, и ныбжьри фIыуэ хэкIуэтауэ, шащхьэу къидыгъуамрэ дзыгъуэ цIыкIуу игъэгуIамрэ хущIегъуэжри, Чэбэм хьэжыщI кIуэгъащ, псэу щIыкIэ и гуэныхьхэр ипшыныжыну. МащIэ дэкIа, куэд дэкIа, къэкIуэжащ джэдур хьэжы хъуауэ, и тхьэкIумэ кIагуэхэр и щхьэм къекIуу фIэшыхьа хьэжы сарыкъым дэупщIауэ, и пащIитIри, цыпхыдзэм хуэдэу, зэкIэщIэпIиеу. Лэгъун
цIыкIум щIыхьэжри, дзыгъуэхэр зэхуишэсащ, псалъэ яжриIэну. Дзыгъуэ цIыкIухэри, дзыхь ямыщIыщэу, къэп къуагъхэм къыкъуэплъу къыкъуэтIысхьащ.
– Мыр флъагъурэ? – жиIащ джэдум, и сарыкъым дэIэбейри. 22 ЖьантIэ
– Долъагъу.
– АтIэ, аращ. Сэ хьэжы сщIащ, дяпэкIэ фи гугъу сщIыжынукъым. Мамыру дыздэвгъэпсэу. СывэкъуэншэкIами къысхуэвгъэгъу.
Дзыгъуэхэм я нэхъыжьыIуэ зыгуэр, къэпым нэхъ къыкъуэкIуэтри, – Ар пэжмэ, уи пащIэхэр егъэупс, уи лъэбжьанэхэри пегъэупщI.
Джэдур Iэнкун къэхъуащ, жиIэнур имыщIэжу, итIанэ и сарыкъым къэпсэлъащ:
аргуэру дэIэбеящ:
– Мыр флъагъуркъэ, мыращ нэхъыщхьэр, сэ хьэжы сщIащ.
– Деплъынщ-тIэ, – жаIащ дзыгъуэхэм.
– Аращ, ауэ фэри Iичрам гуэр къэфхьыжын хуейщ, дэ дызэгурыIуэн щхьэкIэ. Сыт къэпым и щхьэр тIэтами, къэп джабэр щIэфшхыр, къэпри фымыугъуэну, и щхьэмкIэ фихьэрэ хугу хьэзырыр фшхымэ хъунукъэ?! – къигъэуващ джэду хьэжым.
– Хьэуэ, ар хабзэм къезэгъыркъым – дэ зыгуэркIи къэдмылэжьауэ, хьэзырыр занщIэу тшхыну, – ядакъым дзыгъуэхэм.
– АтIэ, си джэдуи си джэду, си хьэжы кIуэдакъым сэ, – жери, яжьэхэлъащ дзыгъуэ цIыкIухэм, зэтришхыхьыну. АрщхьэкIэ, щилъым, къыфIэлъэфа и сарыкъым илъэхъэжри, зыри къыхуэубыдакъым. «Гъурэ, гъурэ, гъурэ. Аращ абы и сэбэпу къызэкIар», – гъумэтIымащ джэду губжьар, сабэм хэлъ и сарыкъ зэкIуэцIылъэфам еплъыжурэ. «Лажьэм лыжь ешхри, мылажьэм лажьэ егъуэт», – псалъэжьыр цIыхум езым я IущагъкIэ къагупсысауэ аракъым – натIэкIэ Iууэмэ, къигъэлъеижурэ природэм, гъащIэм къыхаха акъылщ. А гупсысэ пэжыр къагурыIуа нэужьи, псалъэ шэрыуэ гурыIуэгъуэкIэ яхуэмыхуапэурэ зэман куэд екIуэкIащ. Ауэрэ цIыхум, гугъуехьымрэ лэжьыгъэмрэ задиузэщIурэ, нэхъ жьакIуэ, акъылыфIэ къахэкI
хъуащ, а псалъэжь пэжри, лIэужь къэхъунухэм зэхахыфыну, къэкIуэну лIэщIыгъуэ куэдым щагъэIуащ. ЦIыхум езым я щхьэм гу лъамытэж щIыкIэ, природэм щалъэгъуащ а хабзэр. НэгъуэщIым нэмыплъысами, бжьэ дыдэхэм, хъумпIэцIэджыбэм я псэукIэр ямылъагъункIэ хъуакъым. Мылажьэу матэм дэшхыхь бжьапцIэхэр яукIри, бжьэм къыдадзыж. Апхуэдэщ дунейм и хабзэр. А хабзэр икъутэну зы дуней псэущхьи иужь ихьакъым. АрщхьэкIэ псом хуэдэкъым цIыхур. ЦIыхур Iущыщэ, бзаджащэ хъуащи, езым нэхъ къызэрищтэм хуэдэу, дуней хабзэ мыкъутэжхэри зэридзэкIыну хэтщ. Нэхъ узыхэIэбэн хуэмей дыдэхэм ящыщт гъащIэм и лъхугъэри, абыи нэсащ цIыху щхьэзыфIэфIыр. Хъумрэ бзымрэ я зэрыгъуэтым къыуит IэфIыгъэми зыхамыгъэкIыжу бын пIынми гугъу зыдрамыгъэхьу псэуну нэхъ къэзыщтэ куэдым фызгъалъхуэм и пIэкIэ фыз щегъэнэжыр къаублащ. Сыт хуэдиз ныкъуэдыкъуагъэ къихьрэ абы, сыт хуэдиз цIыху дахэ, цIыху дэгъуэ
игъуэ нэмысу икIуэдыкIрэ!? Абы и закъуэкъым цIыху щхьэзыфIэфIым зэIигъэхьэр. Гугъу емыхьу, мылажьэу, бжьапцIэм хуэдэу, шхэну Iэмал, хьилагъэ мэлъыхъуэ. Ауэ щыхъукIи, тIэкIуи егупсысыркъым
псэун щхьэкIэ, гъащIэ къару игъуэтын щхьэкIэ, цIыхум и Iэпкълъэпкъыр хъеин, лэжьэн, гугъу ехьын зэрыхуейм – хьэуамрэ ерыскъымрэ ещхьыркъабзэу, Iэпкълъэпкъыр гъэлэжьэнри цIыхур зыгъэпсэу къару зэрыхъум – лэжьыгъэр ерыскъы хэкIыпIэ зэрыхъум и мызакъуэу, узыншагъэ хэкIыпIэуи зэрыщытым. Ауэ сытми жиIакъым Энгельс «ГуащIэдэкIым цIыхур къигъэщIащ», – жиIэу. Ауэ ари зырикIщ абыхэм я дежкIэ. Ахэр зэгупсысыр бжьапцIэм хуэдэу псэуну арщ. ИкIи къохъулIэ зыкъомым, гъэпцIагъэкIэ, хьилагъэкIэ, бзаджагъэкIэ. Ап- 23 24
ЖьантIэ
хуэдэ гъащIэм хилъафэ щыIэщ хуэмыхугъэрэ делагъэкIэ, Нартокъуэ хуэдэу, цIыху бзаджэхэмрэ адэ мылъкумрэ щагъауэу. Пэжщ, ар лэжьапIэ гуэр Iутщ, ауэ ар фэ зытегъауэщ. Къилэжьымрэ игъэкIуэдымрэ зыкIи зэкIуалIэркъым. КъохъулIэ ар зыкъомым зыкъомрэ, арщхьэкIэ, гуващIэхами, а хабзэ якъутэну зи ужь ихьар къызоуэкIыжри, бжьапцIэ гуэрыр ныджэм къытредзэж. Лъэщщ гъащIэ хабзэр! Нартокъуи, тхьэмыщкIэ, къытридзэжынщ апхуэдэу. Сыт сэ Нартокъуэ и закъуэ сыщIыщыхьар, нэгъуэщI, нэхъыфIыIуэ щымыIэ хуэдэ? ЩIалэгъуалэ миным уахэплъыхьамэ, щэм зы къыхэкIынукъым иджы Нартокъуэ хуэдэу. Щхьэж и IэнатIэ Iутщ, я Iуэху ягъэзащIэ, адэ щIэини щыгугъхэркъым. Нартокъуэ и ныбжь куэд щыIэщ гуащIэдэкIым и лIыхъужь дамыгъэр къалэжьауэ. Сэ зы щIалэ цIыкIу соцIыху и ныбжьыр илъэс
тIощI хъуа къудейуэ. Абы и адэр лIат. АхъшэфIи къыхуигъэнат и
къуэм, ирипсэунщ, жери. ХуэщIауэ псэуа зыгуэрт и адэр. Ахъшэу къыхуигъэнам щыщ зы соми и щхьэм ирихьэлIакъым щIалэм. Шыпхъуищ иIэти, хьэблэ псом ящIэу, и шыпхъуищым пхъуантэдэлъ яхуищIащ, зы къэмынэу, яшэхэмэ, тхьэмыщкIафэ къатримыгъэуэн щхьэкIэ. И анэм, и Iыхьлыхэм, «сыт апхуэдэу щIэпщIар, уэ упсэун хуейкъэ?» –
щыжаIэм, «цIыхум езым хьэлэлу къимылэжьа мылъкур – абы и
мылъкукъым», – жиIащ щIалэм. Абы щыгъуэ езыри зэрылажьэрэ
илъэс зытIущ хъуат, лэжьыгъэми есат. Щышынэжыртэкъым гъащIэм. Ари цIыхущ, Нартокъуи, Нартокъуэ и ныбжьэгъухэри цIыхущ. Ауэ а тIур зэхэгъуэщэнукъым, езы гъащIэ дыдэр хэплъыхьыжынущ абыхэм икIи зэхуигъэдэнукъым, щхьэж хуэфащэ жэуап игъуэтыжынущ. Нэхъыбэр щызыгъауэр а жэуапыр иныкъуэкIэ жыжьэ зэрыхъумрэ жэуап дыдэми хьилагъэкIэ, бзаджагъэкIэ, пцIыкIэ IэщIэкIынхэу зэрагугъэмрэщ.
Нартокъуэ и адэр зэрылIэрэ мазитху хъупатэкъым, и хьэдэгъэпскIыпсыр иджыри гъущакъым, жыхуаIэм хуэдэт, зэанэзэкъуэм я кум къаугъэ хьэлъэ къыщыдэхъуам. ЩIалэм и ахъшэр иухат. И ныкъуэр «ныбжьэгъухэм» щIыхуэу Iахат, нэхъыбэIуэри цIыхубзымрэ ныбжьэгъу ефэнымрэ ихьат. Зэрыригъэжьам хуэдэу псэуну и лэжьапщIэр хурикъужыртэкъыми, къэкIуэжырей хъуат, и анэм ахъшэ Iихыну. АпщIондэху – гукъанэрэ къаугъэрэт. Хъангуащэ, «ахъшэ сиIэ мыгъуэкъым, дэнэ къыпхуисхын», – жиIэмэ, – и къуэм и фIэщ хъуртэкъым, и гугъэт ахъшэр, къримытын щхьэкIэ, игъэпщкIуу. Пэж дыдэу, иIэтэкъым Хъангуащэ ахъшэ. Нартокъуэ езым хуагъэтIылъар, адэр псэу щIыкIэ, пщIантIэм щыдэкIым иратыжат: зэлIзэфызым, дылIэмэ, жаIэу дадзыхам и ныкъуэр щыIэжти, абы Хъангуащэ еIусэну хуейтэкъым. Дауи тегушхуэнт абы? КъыгурыIуат и къуэ гъэфIам щыгугъ зэрымыхъунур, нэгъуэщI зыщыгугъын иIэжыххэтэкъым. Щхьэгъусэ гукъеуэри бын гукъеуэри хузэхыхьэжауэ, игъэдзыхэрт. Зи дахагъымрэ зи дэгъуагъымрэ, лIыр щхьэщытыху, зыфIэмыкIуэда цIыхубзыр иджы нэрылъагъуу жэщIырт. И накIэм къыщежьа зэлъахэр лалэу теубгъуа хъуа и нэкIуфэм, бэджыхъым хуэдэу, щызэкIэщIэжат. АрщхьэкIэ Нартокъуэ а псор илъагъуртэкъым. Илъагъури къыгурыIуэри зы закъуэт – нэпсеягъэкIэ Хъангуащэ абы ахъшэр зэрыщигъэпщкIур. Апхуэдэ шэч бзаджэм къыхэкIкIэ, кIуэ пэтми нэхъ гущIэгъуншэ, и анэм нэхъ хузэгуэп хъурт. Шынагъуэт и анэр илъагъу мыхъужыххэу къэнэнкIэ. Анэри абыкIэ шынэрти, хузэфIэкI къимыгъанэу еубзэрт, уубзэкIэ мыхьэнэ къызэримыкIынур къыгурыIуа пэтми. Пщыхьэщхьэ гуэрым щхьэгъубжэм дэплъри илъэгъуащ и къуэр къыдыхьэжу, ЖьантIэ
къэкIуэжырт псынщIэу, Iуэхушхуэ гуэрым хуэпIащIэ хуэдэ. Япэхэм Нартокъуэ къыдыхьэжу илъагъумэ, уафэм щIэуэным хуэдизу, гуфIэрт: «КъокIуэж си деж, сэр щхьэкIэ къокIуэж, ялыхь, уи шыкурщ», – жиIэрти. Иджы и Iэпкълъэпкъ псомкIи къэкIэзызат, къэщтат. «Я алыхь, гущIэгъу къытхуэщI», – жиIащ, гъунэгъу къэхъуа мыгъуагъэ гуэр IэдакъэкIэ Iуигъэз хуэдэ, и Iэ гупэхэр умылъагъу зыгуэрым хуишийуэрэ.
– Мамэ, щIэхыу, щIэхыу, ахъшэ симыIэнкIэ Iэмал иIэкъым. Сом минитI. Куэд хъуркъым ар. Сом минитI сиIэмэ, си Iуэхур зэфIэкIынущ, – жиIащ бжэр къызэрыIуихыу щIалэм. Хъангуащэ хьэлъэу щатэри, шэнтщхьэгуэ зыбгъэдэтым етIысэхащ. ЗанщIэу, уафэхъуэпскIым хуэдэу, и гум ежалIэу и лъынтхуэ псоми ирижащ гузэвэгъуэ гупсысэ хьэлъэр. «Дэнэ къисхын, сыт сщIэнур? Сыту IэнатIэ хьэлъэ сэ сызыIуувар. Алыхьым увыIэпIэ дахэ зритын, сыту пэж къызжепIат уэ, жьышхуэ къысхукъуэуаи уи ужьым», – гурэ псэкIэ хужиIащ и щхьэгъусэ дунейм ехыжам. АрщхьэкIэ сыт къыхуищIэжынт абы?! И закъуэт. И закъуэ дыдэт. ЩIэгъэкъуэн хуэхъун хуейуэ иIа гурыфIыгъуэ закъуэрат иджы делагъэкIэ къыпэщIэувэжауэ гугъу езыгъэхьыр. Хэт ирихьэлIэн и гуауэ, хэт хуэхэшэн? АIэ, хуеиххэкъым, Iэмал игъуэтыхукIэ, хамэм закъригъэщIэну. Хэт къыбдэIэпыкъун апхуэдэм деж? Уэр-уэру узэгурыIуэжын хуейщ. Дауэ утыкум ирихьэнт щIалэ закъуэр мыхъумыщIагъэкIэ? «АтIэми, ар зыкIи къуаншэкъым, нэгъуэщIхэм щагъауэу аращ. Ахъумэ хьэрэмыгъэ игъащIэкIэ игу къэкIыну мыгъуэкъым. А псори къызыхэкIар абыхэм жаIэм фIэкI, адэ-анэм жаIэри, нэгъуэщIхэм я чэнджэщри и фIэщ зэрымыхъужыращ».
– ИIэ, мамэ, сэ куэдрэ сыщыт хъунукъым. Зыгуэр щIэн хуейщ!
Хъангуащэ, щIэупщIэ-къыщIэупщIэ хэмылъу, тэджри шкаф къыдэгъэжым къыдихащ мазитI-щы лъандэрэ зэтригъэхуауэ дыгъуасэ
хуэдэм къыIихыжа и пенсэ тIэкIур.
– Мэ, мыращ сэ сиIэри згъуэтынури. – Нартокъуэ занщIэу къилъэгъуащ ар сом минитI зэрымыхъур, ауэ, итIани, къыIихри ибжащ. ИкIи щIэупщIакъым ахъшэр зищIысми, ар къыздикIами, сыт щхьэкIэ жыпIэмэ, и фIэщ хъуртэкъым абы и адэм афIэкI ахъшэ къыщIэмынауэ (езым мазитхум игъэкIуэдар зыуи ибжыххэртэкъым). Шэч хуищIырт и анэм.
– Мыр зыри хъунукъым, сэ мыпхуэдэу пщIы сыхуейщ, – тридзэжащ ахъшэр стIолым. – Мамэ, сэ сыгушыIэркъым, абыхэмкIэ си Iуэхур зэфIэкIынукъым. Зыгуэрым къеIыхын хуейщ, димыIэмэ.
– А Токъуэ, апхуэдэу жумыIэ. Хэт къеIысхын, хэт сыбгъэдыхьэн? КъеIыпхын щхьэкIэ, ептыжынур пщIэн хуейщ. Дэ сыт еттыжынур? ДимыIэмэ, жоIэ. Сэ дэнэ схьын, диIэмэ? ДиIэмэ, диIэр псори ууейщ. Щхьэ уи фIэщ сымыхъурэ?! Сыт сэ сыбгъэщIэнур? Iэмалу сиIэр мо пенсэ тIэкIуращи, узот. Узот къызатари, дяпэкIэ къызатынури – псори узот. Уэ къеIых мазэ къэс. Сэ зыми селъэIуфынукъым, естыжынур сымыщIэу. МыIэрысэ тIэкIу жыгым къыпыкIауэ щIэлъщи, зэгъэкIуэкIи узэрыхуей щIы, къыпхущIэкIынщ абы а жыхуэпIэм
хуэдиз. СылъэIуэпэнуми, уи адэр зэрылIэрэ илъэс ныкъуи хъуакъым. ЕмыкIущ! Сыту щIэхыу къыщIэща, жаIэу.
– Сэ мыIэрысэ зэзгъэкIуэкIыху, Iуэхури цIыхури къызэжьэнукъым, сэ сызыхуейр ахъшэ хьэзырщ. ЕмыкIущ! ЕмыкIущ! А си адэ жыхуэпIэр псэуху, емыкIущ жыфIэурэ, зызгъэзэну сыхуитакъым. 25 26
ЖьантIэ
Иджыргуэрым аращ! Жылэм хуэдэу, сэ сызэрыхуейм хуэдэу, сыпсэуну щхьэ сыхуимыту пIэрэ сэ? Щхьэ сывмыгъэпсэурэ? – и иужьрей псалъэр апхуэдизу ялъэгъуа я къуэ закъуэм белджылыуэ, нэр кърищIу жиIэу щызэхихым, Хъангуащэ и гум ежэлIащ.
– А Токъуэ, ар щхьэ жыпIэ мыгъуэрэ? Дэ сыт тщIар, уэ удгъэпсэу-
– Сыт сывгъэпсэуну къысхуэфщIар? Хьэми джэдуми япI я шырну дыхэмытамэ?
хэр.
Анэм зыри жиIэжыфакъым, къэтэджащ, жэз IувкIэ кусэ зэпрыдзу зэщIэIулIа пхъуантэшхуэм бгъэдыхьэри зэтрихащ. СтIолым къытрилъхьащ напэIэлъэщI хужь зэкIуэцIылъ. Хуэму, хьэпшып лъапIэ икIи къутэгъуафIэ гуэрым хуэдэу, хуэсакъыу и Iэ кIэзызитIымкIэ къыкIуэцIихащ абы щIыIу-бгырыпх, нэр щисыкIыу дыщэ зэрылэкIэ щIэгъэнауэ, зы пэрылъэщI бэлътоку зэкIуэцIылъ.
– Мэ, Токъуэ, мыр мыIэрысэм нэхърэ нэхъ щIэхыу пхуэщэнкIэ хъунщ, – хуишиящ щIыIу-бгырыпхыр. – Мыр уи анэшхуэм ейуэ щытащ. Мыри, сылIэмэ, срыщIалъхьэжыну арати, уэ тхьэм уигъэпсэу, сэ сылIэми сыкъытранэжынкъым дунейм, – иритащ бэлътокум кIуэцIылъ ахъшэри. ЩIалэр Iэнкун къэхъуат: «Дауэ? ЦIыхугъэкIэ уеплъмэ, мыхэр узэIусэ мыхъун Iуэхущ. Дауэ сщэну? Мы ахъшэри мыахъшэ хуэдэщ». АрщхьэкIэ хъуакъым къимыщтэу: а пщыхьэщхьэм имыIэу хъунутэкъым ахъшэ сом минитIыр. Зритынухэр, и ныбжьэгъухэр, къежьэрт, къагъэгугъат ахъшэ иIэмэ, кооперативнэ е жакт унэ, очереди сыти хэмыту, псынщIэу къыIэрагъэхьэну. ЗэкIэ сакъылэту ар ирикъунуи къыжраIат. Псори тыншу зэфIэкIынут, щIапIэри псэуалъэхэри занщIэу ищамэ, ауэ и анэм, «сэ нэгъуэщI кIуапIэ сиIэкъым», къызэрыжриIар ищIэжырти, иджыкIэ кърикуакъым ар пиубыдын. ТIэкIу-тIэкIуурэ, мащIэ-мащIэурэ езыр зыхуейм анэри къытригъэхьэну арат и мурадыр. «Жакт унэ е кооперативнэ унэ сиIэ хъурэ, накIуэ иджы городым, ди унэм дыгъэкIуэж, жысIэмэ, сыт ищIэжын.», – егупсысырт ар. ИкIи ищIэу къыщIэкIынт Нартокъуэ, Хъангуащэ щIапIэмрэ къуэ закъуэмрэ хэдэпэн хуей хъумэ, дауи, быныр къызэрыхихынур. Апхуэдэ анэтэкъым дуней фIыгъуэ щхьэкIэ бын хыфIэзыдзэфыр. Ар Хъангуащи ищIэжырт, Нартокъуи ищIэрт. АрщхьэкIэ анэр зыхэтыр и къуэр щыуагъэкIэ имыгъэхутыкъуэну арати, мис ар къуэм щIагъуащэу къыгурыIуэртэкъым. И гугъат
адэри анэри псэукIэжьым есагъэпщIэкIэ езыри ткIиищэу яIыгъауэ,
иджыри анэр зыхэтыр арауэ. «Абыхэм уедаIуэ хъунукъым; махуэ къэс зызыузэщI гъащIэми нобэрей цIыху псэукIэми укъыкIэрагъэхунущ», – и фIэщт Нартокъуэ. Псом нэхърэ нэхъ гузэвэгъуэр фIэщ хъупхъэм емыдаIуэу, игъащIэкIэ дзыхь зытепщIэ мыхъунухэр Нартокъуэ дин папщIэу къызэрищтэрт. И гугъэт абы дахэ къыжезыIэ псори, къыхуэтэфэтелэ псори ифIу, игу иримыхьын къыжезыIэр – и жагъуэгъуу. Арати, икIи емытIысэхыу, икIи хуэмышхэу, гукIэрыпщIэ лъэпкъ зыхуимыIэж адэ пщIантIэжьым дэкIыжри, а дэри тцIыху къалэ унэ пхашэм игъэзэжащ. «Е си сабиишхуэ мыгъуэ! Сыту пIэрэ уэ узыIууэнур?..» – кIэлъыплъащ абы и анэр, нэхъуеиншэу.
А пщыхьэщхьэм зыIууэнухэри хьэзырт, сыт щыгъуи хуэдэу. Къахъумэу къуэгъэнапIэ мыжыжьэхэм къуэта хуэдэ, уэздыгъэр зэрыщIигъанэу, къыхузэхуэсащ ныбжьэгъу щIалэхэр, цIыхубзхэри я гъусэжу. Гурэ псэкIэ нэхъ гъунэгъу дыдэу къыбгъэдыхьэ къыфIэщI ныбжьэгъуитI и гъусэу пэш щхьэхуэм щIыхьэри яжриIащ и Iуэхур зы- ЖьантIэ
тетыр. Къихьахэри яритащ. Нартокъуэ и гуапэ дыдэ хъуащ, езыр гугъу драмыгъэхьу, щIыIу-бгырыпхри абы ящэну зэрыIахар, ауэ ялъэIуащ ар ямыщэпэну, шэсыпIэ иралъхьэу сом минитIыр зыхущыщIэ ахъшэр къыIахын фIэкI, сыт щхьэкIэ жыпIэмэ езым ахъшэ иIэ зэрыхъуу, къищэхужынути, – ар лъэпкъ хьэпшыпыжьщ, схуэгъэкIуэдынукъым, – жиIащ.
– ЩIапIэмкIи щэхуэгъу къыпхуэдгъуэтащ, Нартокъуэ, тыншу икIи псынщIэу зэфIэкIынущ псори, – къагъэгуфIащ ныбжьэгъухэм. ИтIани:
– ЩIапIэр иджыпсту сщэнукъым, унэр къысIэрымыхьауэ, – япидзыжащ.
– Абы щхьэкIэ умыгузавэ, унэм ущIэсу бжы. Абыи щIапIэр
иджыпсту пIихынукъым. НэгъуэщIым уемыпсэлъэжын щхьэкIэ, сакъылэт къыуиту, быдагъэ къыуищIылIэну арщ. Быдагъэ, къыбгурыIуа? Апхуэдэ Iуэхум джэгу хэлъын хуейкъым. Уэ ахъшэ ущыхуейр иджыщ, унэр щIэхыу къыпIэрыхьэн щхьэкIэ. Ар умыдэнумэ, очередым ууву илъэс IэджэкIэ уежьэн хуейщ, абы щыгъуи къыплъысыни къыплъымысыххэни. – Ар жызыIэхэм ятелъкIэт Нартокъуэ и ахъшэ бэгъуа. Ауэ къратыжыни кърамытыжыни, къыхагъэщыртэкъым. Апхуэдэ Iуэху ныбжьэгъухэм яку дэмылъыххэ хуэдэт. «Ныбжьэгъугъэр ахъшэкIэ ябжыркъым», – жыхуаIэ хабзэм тетхэт. Нартокъуэ и дежкIи, дауи, икIагъэт а хабзэр икъутэныр. Езыри щыгуфIыкIащ, и анэми емыныкъуэкъуу, и Iуэху псори тыншу икIи щIэхыу зэфIэкIын зэрыхъуам. Абы и цIэкIэ а пщыхьэщхьэри унэ тхьэлъэIу ефэ-ешхэшхуэ хъужащ. Шхынрэ фадэрэ гъунэжу къагъэсащ, ефахэщ, ешхахэщ хъури бзыри, затIыжыху. Нартокъуэ хуэдэлI щымыIэу, Нартокъуэ и вагъуэшхуэр уэгум нурыфIэу куэдрэ къыщыблэну яухащ гуфIэгъуэр. НэгъуэщI цIэимыIуэ тхъэжыгъуэ Iэджи зыщIагъэкIащ.
Абы щыгъуэ Хъангуащэ и закъуэпцIий щIэст, пхъуантащхьэр
иджыри тримыпIэжауэ. Дунейм ехыжа и щхьэгъусэм и къамэ-бгырыпхри къыдихри и куэщIым ирилъхьат, щабэу Iэ дилъащ; «хьэуэ, ахэр фэеплъ лъапIэщ, абыхэм апхуэдэ кIуэдыжыкIэ яIэн хуейкъым». Ихьри нэгъуэщIыпIэ щигъэтIылъащ, езым фIэкI зыми къимыгъуэтыну. «Сыт къыпхуищIэн анэм и щIыIу-бгырыпхыжь ирихьэжьэу зыщэжым. Сэри сыту сщIыжын ар, езым анэ фэеплъыр щыфIэмылъапIэкIэ», – щIилъэщIыкIырт и нэпс къыфIекIуэхэр. ИтIани, сыт ищIэнт. «Бзаджэ къэзылъху и гуэн лъапэ щIетIэж», – жыхуаIэращ. Гугъущ анэ лъагъуныгъэр. Анэ лъагъуныгъэр зэи ужьыхыркъым, нэхъ гуащIэ хъу фIэкI. Ари быным елъытащ: анэм быныр гурыфIыгъуэ нэху хуэхъунуми гукъеуэ хьэлъэ хуэхъунуми.
ЗэрыжаIэм хуэдэу, Нартокъуэ нотариальнэ конторэм кIуэри, абы щритащ и щэхуэгъум тхылъ быди расписки – и щIапIэри псэуалъэу итри зэрырищэнумкIэ сакъылэти къызэрыIихымкIэ. Сакъылэтыр ахъшэфI хъурт. Хурикъунут зыкъомрэ, и Iуэху псори къызэфIигъэкIыу, езыри а зэрыригъэжьам хуэдэ псэукIэм къытемыкIыу тету. ЩIапIэр зыщэхуну и ужь къихьар къуажэм щалъхуа, ауэ куэд лъандэрэ нэгъуэщI щIыпIэхэм къыщызыкIухьа, щыпсэуа, иджы къекIуэлIэжыну хущIэбэг гуэрти, жьэмардэу жаIамкIи акъылэгъу хъуат. Пэжыр жыпIэмэ, лъапIэ дыди хуагъэлъэгъуатэкъым: Нартокъуэ
и ныбжьэгъухэр зэфIагъэкIыну арат. ЗэгурыIуащ, гъатхэр къызэрысу, зым зэрищэмкIэ, адрейм къызэрищэхумкIэ советым зыхэтыр хъунщIэпсынщIэету тхылъыр къуажэ ящIын хуей 27 28
ЖьантIэ

щызэфIагъэкIыну, абдеж ахъшэ къэнари къыщритыжыну. АрщхьэкIэ зыми зыри хищIыкIыртэкъым а щIапIэ дыдэм теухуауэ къэрал нотариальнэ конторэр щыхьэт зытехъуэ уэсят зэрыщыIэм, Хъангуащи и щIалэ гъэфIэным щIапIэ уасэр щэхуу ишхыжын зэрыщIидзам зэрыщымыгъуазэм ещхьыркъабзэу. КъедгъэкIуэкIынкъым Нартокъуэ и Iуэху зэрыхъуа псор: ар Iуэху кIыхьлIыхь зэхэзэрыхьа мыхъумыщIэщ. И кIэр зыхуэкIуам дыкъытеувыIэнщи, абыкIэ духынщ.
Гъатхэр пасэу къихьат. Хьэуам къыщIэува дыщафэ нурыр гум фIэфIу и щIэщыгъуэт. Жыг бынжэхэр къызэкIуэцIычын къудейт, апхуэдизкIэ къызэщIэбэгати. ЩIэгурэжу гуэгушхэм загъэцыджырт, джэдхэр къакъэрт, къуртырт, фызхэри щIэх-щIэхыурэ джэдэщым жэ хъуат. Апхуэдэ махуэ гуэрым Нартокъуэ и мыхабзэу жьыуэ къыдыхьэжащ, пщIантIэжьым и нэм щызу зыщиплъыхьащ. Псори зэрыщытт, зы зэхъуэкIыныгъэ закъуи иIэтэкъым. Я гуахъуэ жьиплIри и адэм зриупсейуэ щыта дыдэм и деж бэкхъ блын джабэм кIэрыгъэщIат, абы лъандэрэ Iэ емыIуса хуэдэ. Пэрий хьэIус зэрефэ пхъэ Iэнлъэжьыр, пщтыри щIыIи – хуэзэр иракIэурэ зэманым фIыцIэ дэхъужари, хьэ унэ бжэIупэм Iутт. Гъатхэ дыгъэм зезыгъэу хьэжьыр къэтэджащ, щхьэукъуэныр зытригъэужыну ара хъунт: зиутхыпщIщ, зиукъуэдийри, щIалэм къыбгъэдыхьащ. Абы и кIэр сэламех папщIэу адэ-мыдэкIэ иридзэкIырт, зэ ижьымкIэ, зэ сэмэгумкIэ. И нэ хьэлэлитIымкIэ къыхудэплъеящ: «Аращ, сэ уэ иджыри къулыкъу пхузощIэ. Уэ угъуэщауэ ара хъунт, сыту куэдрэ укъэта, делэщ цIыхухэр, хьэхэр гъуащэркъым», – къыжриIэ хуэдэт. Нартокъуэ хьэм и щхьэфэм Iэ дилъащ, и гур къызэфIэнащ, гъынут зэщыджэу: нэпс IэшкIэ хьэлъэр и къурмакъейм къыщIэгъуэлъхьат. АрщхьэкIэ зишыIэрт. Нэхъри къехьэлъэкIыр зэрысабийрэ зэса, фIыуэ илъагъуу щыта, ауэ иджы зэпцIыжа пщIантIэжьым зыкIи зимыхъуэжауэ сабий IэфIыгъуэ псори игу къызэригъэкIыжарт. АпхуэдизкIэ зэрыщытти, емыдаIуэу зыхущIегъуэжа и адэ тхьэмыщкIэр иджыпстуи унэ плIанэпэм къыкъуэкIыжын къыфIэщIурэ къащтэрт. КъыкъуэкIыжамэ, мис абы къригъэлынт и щIалэ закъуэр зыIууа Iэмалыншагъэмрэ фIэкIыпIэншагъэмрэ, мурад зыхуищIыжа Iуэху щIэпхъаджэр зримыхыжу. АрщхьэкIэ, къыкъуэкIыжыртэкъым. Ар акъыл зэIыхьам къыхих гупсысэ утхъуа къудейт.
Сытыт иджы къэхъуар, гъащIэр иджыри къэс апхуэдизу зэдэхащIэ щIалэр дунейм тет мыхъужыну? Дэнэ кIуат ныбжьэгъу гумащIэхэр? Дэнэ щыIэжт ефэ-ешхэ, джэгу щIэзыкъутыкIхэр? Мы дунеишхуэм щизакъуэпцIийуэ Нартокъуэ щхьэ къэнэжынкIэ хъуа? ИхъуреягъкIэ гъащIэр щызрэ къыщыпкIыу, цIыхухэр нэщхъыфIэрэ къакъэ-пщIыпщIу, уэ зыми уи Iуэху хэмылъыжу, зыми укъимыщIэу, закъебгъащIи мыхъуну! Сыту гъащIэ кIэщIт ар! «Схуэфащэщ: сэращ къыхэзыхар а гъащIэр, седэIуакъым си адэм жиIэм, щыжиIэм си фIэщ хъуакъым апхуэдэ гъащIэр зэрымыкIыхьыр. Си гугъакъым цIыхум апхуэдэ гъэпцIагъэ бзаджэ зэрахьэу. СщIакъым цIыху лъагъуныгъэр укъэзыгъэпцIэж фитIнагъэ-щхъухь фIыцIэкIэ апхуэдизу зэщIэгъэфауэ. Иджы лIо?! Ухын хуейщ. КъикIуэт щыIэжкъым. Акъыл уимыIэу щIэбдзами, лIыгъэ пхэлъу бухыжыфын хуейщ», – иунэтIащ Нартокуэ гуэщыбжэмкIэ, алъандэрэ зытегъуэщыкIауэ щыта лъагъуэр иджы IупщIу къигъуэтыжа хуэдэ. Иджы къыгурыIуат абы: ЖьантIэ
«Делэри хьэлэлри зэпэщIащ», – жыхуаIэ псалъэжьыр, ауэ кIасэут къыщыгурыIуари, абыи губзыгъагъэ хихыжыфакъым – аргуэру зы делагъэ фIэкI. Апхуэдэ делэм мы дунейм щищIэн щыIэжкъым, – иухащ и щхьэ унафэр. Ар зэм зэщIэкIэзызэрт, техьэгъуэ къытехьам
хуэдэу, зэм къызэщIэплъэжырт, мафIэм ису, ихъуреягъкIэ псори нэхъуеиншэу зэпиплъыхьырт, илъагъу псори гурылъ быдэ ищIыжыну. Ауэ щыхъукIи, хуеижтэкъым илъагъужыххэнIауэ: дэтхэнэ зы мыхьэнэншэми гу уIэгъэ къытридзэрт. Мес, Хъангуащэ хупцIынэ зэрипщу щыта
кхъуэщын сокурэр иджы джэдыпсылъэ хъужауэ джэдэщыбжэм Iутщ. Ар езым нэхърэ куэдкIэ нэхъыжьщ. Сыт хуэдиз щIакхъуэ уцэрэфыжарэ фо лэкъум тхъуэплърэ ирипщыкIа абы анэм! Хэт иджы зыхуигъэжьэжынур анэм и фо лэкъум IэфIхэр, и щIакхъуэ зэтеупщIэщIыкIхэр?! Е мо унэ бжэIупэм Iут тутей жыг Iэдэмашэр. Сыт хуэдиз гукъинэ щысабийм гурыфIыгъуэ нэхуу иIауэ къигъэхъеижрэ абы! НэгъуэщI кIапсэ имыгъуэтмэ, хывыфэ кIапсэ кIэщIыр а къудамашэ дыдэм хъыринэу адэм хурищIэу зэрыщыта нэгъунэ. Хьэуэ, хьэуэ, иджы абыхэм уакъытеувыIэ хъужынукъым: мыхьэнэ лъэпкъ яIэжкъым абыхэм псоми – гур ягъэуз къудейщ. Ярэби, сыту кIэщI цIыхум и гурыфIыгъуэхэри и насыпхэри, сыту махэ, сыту къутэгъуафIэ. ПыкIын хуейщ а псоми, зэи зыри мыузыжын хуэдэу. Мо кхъуэщын сокурэжь дыдэри – а уентIэIумэ, хьэбэсабэу зэхэщэщэнур, нэхъ быдэщ цIыхуми цIыхум и насыпхэми нэхърэ. ЩыIаи-щымыIаи, блэкIащ а псори, пщIыхьэпIэ дахэти. ХуэкIуэрт гуэщыбжэм: и адэр лIауэ къыщыкIуэжам щилъэгъуат абы бгыкъум хэбдзауэ фIэдзапIэ гуэр. Зэран къыхуэхъун гуэщым къыщIыхьэнуIатэкъым, Хъангуащи мыIэрысэ тIэкIу ихьри бэзэрым кIуат.

бэлыхьым фIыуэ иудыныщIэу, Абдеж къыщыднэнщ иджы Нартокъуэ, дызытепсэлъыхьыр нэхъ гурыIуэгъуэ хъун щхьэкIэ, апхуэдэ гукъэкI Iейм хуэзыша щхьэусыгъуэм и гугъу тщIынщ. Махуэ зыбжанэ ипэкIэ пщыхьэщхьэхуэкIуэу Нартокъуэ и закъуэ дыдэу щыст гупсысэу. Нэщхъейт. Къищыжыртэкъым и нэгум гуфIэгъуэ гуэри, псэуныгъэм хущIэкъу жэрдэми, жанагъи. Дуней зэхиубэражьэу къыщIидзыжа хуэдэт. Езым къызэрыщыхъужымкIэ, иужь дыдэу яжьыщIу бжэгъу щхьэкIэм кърадзыжа хъыданыжьым ещхьт. АдэкIэ зэрыпсэун къаруи-псэруи дэнэ щыIэжт? Пкърылъыжтэкъым. Сыт игъуэ нэмысу щIэзылъэсыкIар и къарури, и псэрури?! Сыт хуэдэ лэжьыгъэ хьэлъэ зытекIуэдар? Сыт хуэдэ гуащIэдэкIышхуэ илэжьар? Шахтэм щIэта? Завод иухуа? Псэуалъэ ищIа? Жыг хадэ игъэкIа? Бын пIыным телэжьа? Адэ-анэ лъэрымыхь ипIыжа?! ИIэт щIэгупсысэн щхьэусыгъуэ. ЩIегъуэж хьэлъэм игъэшэхыщIэ щIалэм и гупсысэ нэщхъейхэм екIупсырт щIэращIэрэ гуфIэжу зызыузэщIа щыхьэр нэщхъыфIэм емыкIуж унэ пхашэжьри, зыщIэс пэш плIанэпэм дэзэрыхьа пшапэ кIыфIри, нэщIэукъуанцIэм хуэдэу, жьым къридзылIа щхьэгъубжэIупIэ лъэныкъуэри. А псом и щIыIужкIэ, кхъэм къыщIэIукIми ярейуэ, псы Iуфэ дзэлыжьхэм я Iэуэлъауэ дымри дэгу-дэгуу зэхэпхырт, уэздыгъэри щIэгъэнатэкъым. Щхьэ уз Iейм ихь фIэкI умыщIэну, Нартокъуэ, IитIымкIи икъузыжауэ, и щхьэр иIыгът, IэфракIэкIэ стIолым тегъэщIат. ИкIэм-икIэжым, дыгъуасэ и фIэщ хъуат уни лъапси зэрырамыгъэщэнур, ищэнуи зэрыхуимытыр. Къыхутехьакъым, сыт 29 ЖьантIэ
имыщIам, анэр а Iуэхум, адэ уэсятри белджылыт. ХабзэкIэ ухэIэбэну Iэмал лъэпкъ иIэтэкъым. ЛIот иджы ищIэжынур? Лъапсэр зрищэн и гугъам къыIиха сакъылэтри и адэм къритауэ щыта ахъшэри, анэм и пенсиери – псори кIуэдат мыхьэнэншэу. Хуэмыпшыныжын щIыхуэм щIигъэнат. ЗыгуэркIэ къыдэIэпыкъужыну е щIыхуэу ярита ахъшэхэр къратыжыну и ныбжьэгъухэм захуигъэза щхьэкIэ, ауан къащIыжа фIэкI, зыри ящигъуэтыжакъым: дыхьэшххэри я щIыбагъыр къыхуагъэзэжащ. Фэтэру зыщIэс унэжьми бульдозерхэр кърахулIат, щхьэ закъуэ унэжь цIыкIухэр иратхъуу, абдеж псэупIэ унэшхуэхэр щаухуэну. «Ай бетэмал, сыт иджы сщIэжынур, сыту Iейуэ сыдела, дэнэ сыкIуэну? – зэупщIыжырт щIэмычэу, жэуап зримытыжыфми. – Сыт щхьэкIэ, сэ сыздэкIуэн сиIэкъэ, анэ, унэ, лъапсэ сиIэкъэ? СыкIуэжынщи, сэри а къуажэ дыдэм сыщылэжьэнщ, сыпсэунщ. Сагъэпсэуми?! Зи щIыхуэ стелъхэр псори си ужьым къиувэнщ. Сакъылэт къызэIысхам судым сритыну жиIащ. Дауи, сритынщ. Сом минитхур ахъшэ цIыкIукъым. Сэ лIо суд пащхьэм щыжысIэфынур? Зыри! Зыри, зыри. Псори зырищ. ГъащIэ дыдэри зыри хъуащ. Хьэуэ, ар хъунукъым. Псэун
хуейщ! Лъапсэ, унэ щхьэкIэ, си анэм сынигъэсынкъым абы. ИтIани, укIытэгъуэр-щэ, напэр-щэ? Дауэ сафIэкIыну сэ а псоми?! Хьэуэ, ари хъунукъым.» ХъункIэ хъунт ар, асыхьэтым, ауэ жыжьэрэ гъунэгъууи зыпэмыплъэхха, и гущхьи къэмыкIыжыхха зыгуэр къыхэмыпшэхъуамэ. Пэш кIыфIым къыщIэджэрэзащ Надеждэ, и кIэр иудэу, джэшым хуэдэу лъалъэу (ар щыхуей дыдэм къыщIэлъадэ хъуат Нартокъуэ и деж, къыздикIари къыздихуари умыщIэу. И унэр хузэлъыIуихырт, зэзэмызи хуэжьыщIэрт, зигъэхамэртэкъым, хэбгъэзыхьмэ, зигъэунэгуащэрт, унэм и IункIыбзэ етIуанэри иIыгът).
– Ай, ай, Нартокъуэ, псынщIэу, псынщIэу накIуэт. КIыфIуи щхьэ ущIэс? Хьэмэрэ цIыхубз бгъэпщкIурэ? – щIигъэнащ уэздыгъэр, Iуидзащ пэшым и бжэр. Зыри щимыгъуэтым, ехъулIэжауэ (е фэуэ зытригъэуат? дэнэ щыпщIэн?) щIалэм бгъэдэлъэдэжри, ба хуищIащ, и щхьэцхэр зэхигъэубэлэцащ, и щхьэр и бгъэ щабэм хикъузэри хиIуэтыхьыжащ (цIыхубзым къыуищIэн игъуэтынущ сыт щыгъуи), арщхьэкIэ Нартокъуэ гу щIыIэ-псэ щIыIэ хуэхъуат апхуэдэ гъащIэм: къыхуэгъэхуэбакъым икIи къыхуэгъэбырсеякъым цIыхухъу гущIэр IэфI маеу зыгъэушкIушкIуэ, цIыхухъу лъынтхуэр къызэщIэчэну зэщIэзыгъаплъэ хабзэ цIыхубз Iэпкълъэпкъми бами. Абы и нэр, Надеждэ зэпхыплъу, абы и щIыбагъымкIэ къыщыIэ зыгуэрым теплъыза хуэдэт. А гупсысэр жыжьэ щыхуарзэрт, таучэлышхуэ ищIыныфэ тетт, ауэ иджыри зыгуэр зэхигъэкIыжын, шэч къытримыхьэжу зэхуигъэнэхуэжын хуейт.
– Ы-ы, сыт жыпIэхэр, Надя, уэра ар?
– Мис ар нэхъ хъунти, дэнэ уздэщыIэр, сыкъыумыцIыхужу ара? Си мэр жыжьэу къыпщIихьэн хуейщ уэ. НакIуэ псынщIэу, комиссионнэм импортнэу зыгуэр къыщIалъхьащи, мис ар къысхуэщэхуи, IэплIэрэ бакIэ ущIэзгъэнэнщ. НакIуэ, ауэ ахъшэ куэдыIуэ къащтэ., –
къришырт Надеждэ, гъатхэм къэзыгъэзэжагъащIэ пцIащхъуэ жьэгъухум хуэдэу.
– СимыIэмэ-щэ?..
– УимыIэуи?! – цIыхубзым и набдзэ къурашэхэр дригъэуеящ, нэхъ быхъуу зэлъыIуха плъэкIэкIэ къеплъащ. – Абы и гугъу думыгъэщI, сэ сощIэ, иджыпсту уи жыпым имылъми, уиIэщ, къэбгъуэтыфынущ. 30 ЖьантIэ
ЦIыху лъагъуныгъэм хыдумыгъалъхьэ ахъшэ лъытэныр. Апхуэдэ бухгалтерием узыхуишэжыр уэри сэри дощIэ.
КъищIат иджы Нартокъуэ а бухгалтериер зищIысыр, цIыху
лъагъуныгъэри зищIысыр, езым нэхъ къищтэу къыхиха ныбжьэгъухэмрэ пэшэгъухэмрэ елъытауэ. Ауэ иджыри хуейт, и гъащIэм гугъапIэ гуэр хэлъыжыххэу щытмэ, къигъуэтыжыну, зэрыпсэун фIэгъэнапIэ ар ищIыну. «Ярэби, ущIэпсэу хъун лъапIагъ гуэри хэмылъыжу пIэрэ си гъащIэм, икIагъэрэ пудыныгъэрэ, укIытэгъуэрэ емыкIурэ фIэкI? Зы Iэмали симыIэжу пIэрэ сэ?» – егупсысырт, зызыгъэхьэфотэ цIыхубзым еплъурэ.
– Дыхыумыгъэт, сэращ абы хуэмеиххэр. КъакIуэт мыдэ, – иригъэтIысхьащ и куэщIым Iэпкълъэпкъ гуапэ хьэлъэр, ауэ езым и Iэпкълъэпкъыр зыкIи пэджэжакъым, зы хуабагъи, зы IэфIыгъи къыщыушакъым: зыхуейр нэгъуэщIт. ЦIыхубзми зыхищIащ япэрей нэхъуеиншагъэр зэрыхэмылъыжыр, зэрыупщIыIуар. IэплIэм къикIыжри, стIолым адэкIэ къэувыжащ.
– НакIуэ.
– УмыпIащIэ. КъызэдаIуэ зэ. Сэ дауэ иджы зэрыбжесIэнур? Уэ зэпымычу дыхьэшхрэ гушыIэрэщ узэрыпсэур, нэгъуэщI зыгуэр къыбгурыIуафи уегупсысыфи зытебгъауэркъым. Ауэ ар пэжкъым. Сэри си гугъащ дыхьэшхрэ гушыIэкIэ, тхъэгъуэ защIэу сыпсэуну. Хъуакъым. Зыгуэр къыспыкIыху, ныбжьэгъухэм IэплIэкIэ сыкърахьэкIыну защIащ. СиIэри симыIэри, хьэIуцыдзым хуэдэу, зэIуралъэфри, иджы я щIыбагъыр къысхуагъэзэжащ. Хэбгъэзыхьмэ, си щIыхуэ къызатыжыным и пIэкIэ, къысщыдыхьэшхыжахэщ. Иджы сэ схуэмыпшыныжын щIыхуэ стелъу утыкум сыкъинащ. Арати, щыхупIэ бзаджэм гъазэ симыIэжу секIуэлIащ.
– НтIэ, сэра абыкIэ бгъэкъуаншэр?! – зыкъызэридзэкIащ Надеждэ иджы гушыIэншэу.
– Хьэуэ, сэ зыри згъэкъуаншэркъым. Къуаншэри делэри сэращ. ЩIегъуэжари сэращ. Ауэ къыбгурыIуэн къудейуэ аращ а уи «импортнэр» зищIысыр. Аратэкъым сэ бжесIэнур. Сэ си фIэщу бжызоIэ. Иджыри диIэщ дэ Iэмал. Нэчыхь едгъэгъэтхи, къуажэм дыгъэкIуэж. Сэ щIапIэ, унэ, лъапсэ сиIэщ, анэ сиIэщ, сыт хуэдэу дыщытами, къытщыгуфIыкIыну. Къытхуигъэгъунщ. Дылэжьэнщ, дыпсэунщ. Аращ иджы, ухуеймэ, сэ спыпхыжыфынур.
Надеждэ щытт, гъэщIэгъуэну зихъуэжауэ. Абы ажэгъафэ щытыкIэ тетыжтэкъым. Иджыри къэс зэрацIыхуа и фэр, блэм хуэдэу, зытригъэжу, нэгъуэщI зыгуэру къыщIэщыжа хуэдэт. Пагэу къыхуеплъых щIыкIэу, и щхьэр лъагэу Iэтат. И дамэ яехэри и бгъэ ускуаскуэжри шэжыпкъыу зыщIикъуэжат, игъащIэм зыхуэмыфащэ темыджэгухьа хуэдэ. И губжь нэщхъым къыщIэплъ нэ фIыцIитIым къызэщIэнэужьыхыжу вагъуэ къутахуэ цIыкIухэр къыщIэлъэлъырт. ЗикI, пщышхуэ гуащэ зыхужаIэхэм ящыщ зыгуэр фIэкI пщIэжынтэкъым.
– Дакъикъэ зытIущ япэкIэ а нэчыхь Iуэхур къызжепIамэ, «фу-фу цIыхумэ, IукIуэт аддэ, сыту уадыгэжь дыдэ уэ», бжесIэнт а уэ пщIэ си гушыIэкIэмкIэ. Ауэ иджы уи анэр къызэрыхэбгъэщам и хьэтыркIэ, сэри бжесIэнщ пэжыр. Нэчыхь, жыпIа?! Нэчыхьыр насыпышхуэт си дежкIэ. СыбдэкIуэнт, дзыхьи пхуэсщIынкIэ хъунт, илъэс зыбжанэ ипэкIэ укъысхуэзамэ. Шэч хэмылъуи пхуэсщIынт. АрщхьэкIэ иджы, япэрауэ, сэ нэчыхькIэ цIыхум сахыхьэ хъужынукъым, етIуанэрауэ, уэ дзыхь зыхуащIхэм уахуэдэжкъым. ЩыIэщ нэгъуэщI цIыху, щыIэщ 31 ЖьантIэ
нэгъуэщI дунеи, фэ бзаджэнаджэхэм фи дунейм нэмыщI. Уи фIэщ мыхъумэ, накIуэ, ныщIэкIи зыплъыхь фIыуэ ихъуреягъкIэ. Аращ дунеишхуэр! Ахъумэ, сытым и мыхьэнэ фи дунейр? Дуней уцIэпIхэ! Уэ пхуэдэ зы хьэбыршыбыр гуэрщ сэри сызыгъэунэхъуар. Уэ зи мыхъуми, нэчыхь, жыпIащ, абы нэчыхьи жиIатэкъым. Иужьым зыхуейр зыIэригъэхьэри, зыхигъэшыпсыкIыжащ. Сэри сыкъилъхуащ анэ, иджыпсту хуэдэу IэфIейлъэфIейуи сыкъалъхуакъым. ИужькIэщ сэ зи щIыхьыр лъагэ тхьэгъэпцIхэм сыкъыщауцIэпIар. ЗэпытрыкIуэр зыхуэкIуэн напэншэ къом! Сэ сщIэрт фэ фхуэфащэр, ауэ сыт си Iэмал.
нэхъыбэрэ едэIуэхукIи, нэхъ и фIэщ хъурт таучэл зытрищIэну гукъэкI ищIам фIэкIыпIэ зэримыIэжыр.
едаIуэрт Надеждэ, къэуIэбжьауэ Нартокъуэ – Иджы уэ нэчыхь жоIэ. Пасэу уигу къэкIаи!. Ауэ, сыт щыгъуэ жыпIами, ар хъунутэкъым си дежкIэ. Ауэ уэ, уэ! Сыту ухьэбыршыбырт уэри! Фыслъагъу хъуркъым, фызэхезгъэсхьэнт, гущIэгъу фхуэзмыщIу. МафIэ фIэкI зыри щыIэкъым фэ фызылъэIэсар зыгъэкъэбзэжын къару. МафIэкIэ псыхьыжын хуейщ фэ фызытеува щIыпIэхэр! – и Iэпкъынэхэр зэхигъэщIыщIэу, зэригъэIуэтащ Надеждэ и IитIыр. Иджыуэ къыщIэкIынт абы япэу и гу бампIэ щыдихыр. ЖиIэну псори къызэрыдэхьеяти, хущыгъэтыжыртэкъым, хуейтэкъым щигъэтыжынуи. ЖиIэнут, жиIэнут, жиIэнут и псалъэхэр гупсысэкIэ зэкIэлъымыкIуэми, хэIухь-хэвыхьми. – Си закъуэ сыхэлъыну жэщкIэ къысхуихуэмэ, фэ сигу фыкъокIри, си щIыфэр мэтхытх, щIыIэ техьэгъуэ къыстохьэ. Сыжейркъым. Языныкъуэхэм деж сыкъотэджыжри зызогъэпскI, шы тхъунщIыжь гуэр къэзгъуэтауэ сиIэщи, абыкIэ фIыуэ сытоIуэтыхь, зызотхъунщI, си щIыфэм лъыр къытеувэху. ИтIанэ, зы тхьэмахуэ хуэдэкIэ зыми зыхуэзгъазэркъым. Сыпсэущ си закъуэу, си щIыфэр бжьыбжьми, сабийм хуэдэу, сожей, къабзэ сыхъужа си гугъэу. А тIэкIуращ сэ гъащIэу сиIэжыр! Адрейр. адрейр фэращ! Хэт иджы апхуэдэпсэрэ апхуэдэ Iэпкълъэпкърэ нэчыхькIэ зыхуэзбгъэхьынур?! Уи анэм езэгъыну ар, уэ уэзэгъми, хьэмэрэ адрей цIыхухэм, дунеишхуэм тет цIыхухэм язэгъыну?.. Зыри жыпIэркъыми! Уи анэри уэ
пхуэдэ зыгуэр хъунщ уэ.
– Сыт къызжепIэми, мис ар жумыIэ!
– Къысхуэгъэгъу: ар лейуэ жысIащ. Сэри сиIэщ анэ, ауэ си анэр сэ схуэдэкъым. Алыхьым жимыIэкIэ! Сэри си анэм хьэбыршыбыр жылэу сыкъилъхуауэ ара хъунтэкъым. сызыхуэмызэн сыхуэмызамэ. ГъэпцIакIуэ сондэджэрхэ! Фэри фэ! Сыт сондэджэр мыгъуэ, жысIэри. Фэ фынэхъ Iейщ. Фэ фыIей дыдэщ.
Нартокъуэ, пидзыж щIагъуэ щымыIэу, цIыхубзым и псалъэмакъым щIэдэIуурэ, и таучэлри зэщIэбыдащ. Иджы ищIэжырт абы езыми ищIэнур. ЦIыхуцIэ игъуэтыжын щхьэкIэ, хузэфIэкIыну щыIэ Iуэхугъуэхэм ящыщу нэхъ къезэгъ дыдэу къилъытэр зыхуигъэувыжат – игъэзэщIэн хуейуэ, арыншэу нэгъуэщI зыри мыхъужыну. «Аращ, Iэмалыншэщ, щIэчэнджэщэн, шэч къыщIытрихьэн щыIэжкъым. ЛIыгъэншагъэм лIыгъэ къыхэпхыжыфмэ – ари цIыху напэщ.» – пыгуфIыкIыжащ, къипыхьыкIыу и гур, делагъэм зыхуиша акъылым. Къохъу апхуэди, радиом «пшэхэр техьэ-текIыу щытынущ», жыхуиIэм хуэдэу, Нартокъуи и гупсысэхэр «техьэ-текIыу» зэрыщытрэ тхьэмахуэ зыбжанэ хъуат. Иджы и акъылыр, зэIубзыжауэ, гупсысэ белджылым щыхуэкIуэм и хъуреягъкIэ зыри къыфIэмыIуэхуж хъуат: емыкIу зы- 32 ЖьантIэ
пылъ щIыхуэ хуэмыпшыныжынури, цIыхум жаIэнури, укIытэгъуэри, и анэр къызэригъэпцIари, псом хуэмыдэу, езыр къызэрагъэпцIари. Ауэ зы закъуэ и гум узу къыхэнат – адэм зэремыдэIуар. Арат, езым зэрилъытэжымкIэ, и насыпыншагъэ псоми я къежьапIэри, я щхьэусыгъуэри. Хэбгъэзыхьмэ, и адэр и мылIэгъуэу езым иукIыжауэ и фIэщ хъужат. Ар езым и природэкIэ цIыху Iейуэ, делэу къыщIэкIынтэкъым. Ауэ сыт мыгъуэ зыгъэунэхъуар? «Дауэ щымытми, сыту фIыт а зы Iэмалыр зэрыщыIэр! Сыт щыгъуи а зы Iэмалыр, а зы хэкIыпIэр щыIэщ! Зыри пэлъэщынукъым абы, зыми птрихыжыфынукъым ар. Мис ар гъуэзэджэщ, ар уи Iэрылъхьэщ, й дыдэу! Сыту губзыгъэу зэтеухуа мы дунейр! – хуейт ар щыгуфIыкIыпэну а зыри зыпэмылъэщ зы Iэмал закъуэм. – Абы къыпхуихьыркъым емыкIуи, губгъэни, ауани. ПтелъаIами, птрехыж. Сыт цIыхум я псалъэр зищIысыр?» А гупсысэхэм здыхэтым, аргъуей зэщIэвэ макъыу щхьэпрыIукIа мыхъумэ, къэхьпэ губжьам и псалъэхэри щIагъуэу къыгурыIуэжакъым, иужь дыдэу къыжриIэжам фIэкI.
– Дэнэ щыIэ а щытхъупсыр зытевгъэжу щыта фи адыгэ хабзэр?! Фи къэхьпагъэра, фи нэпсеягъэра, фи гъэпцIагъэра, фи сондэджэрыгъэра адыгэ нэмыскIэ фызэджэр?! Зи акъылыр зэрымыубыда, псори зи фIэщ хъу хъыджэбз жыIэзыфIэщ дахэ цIыкIу къэвгъуэтмэ, фуцIэпIрэ хыфIэвдзэжу – иужькIэ ар, зэрыджэгу куэзыр фIейм
хуэдэу, зэIэпыфхыжу – ара фи адыгэ хабзэр?! Сэри сыадыгэщ, ауэ, фэ фыслъагъуу, сэ сыхуейкъым а цIэмкIэ къызэджэну. Аращ си цIэ дыдэр щIызэрезгъэхъуэкIари. Сэ лей къызэзыхар къущхьэкъым, урыскъым, нэмыцэкъым – адыгэщ, адыгэ мыгъуэщ! – зридзыхащ Надеждэ, стIолым бгъукIэ тегъуалъхьэу, хуэмышэчыжу къыщиудри къэгъащ. И IэштIым хужь цIыкIухэмкIэ стIолым теуэрт, и щхьэм еуэжырт. Нартокъуэ къэщтащ, гузэващ, и щхьэ мыгъуагъэр щыгъупщэжауэ къэтэджри зытригъэщIащ, едэхэщIэну. «Щыгъэт, сабырыж. КхъыIэ, сабырыж! – щабэу дилъэрт абы и Iэр цIыхубзым и дамэхэм, и Iэблэхэм, ари фIэмащIэу и щхьэфэми ба хуищIащ. – Пэжщ, зы къэмынэу жыпIэр пэжщ. Сэ сыкъуаншэщ, гъунапкъэ иIэкъым сэ си
къуаншагъэм. Къысхуэгъэгъу, жысIэуи сынолъэIуфынукъым: апхуэдэ бгъэгъу хъунукъым.
– Хьэуэ, сэ къызгурыIуащ, уэри укъагъэпцIа гуэрщ. Сэ сыкъыпхуэзышахэм уэри укъагъэпцIащ. Сэри сахэтащ а уэ укъэзыгъэпцIахэм. Сэрат уэ нолъэIун хуейр къысхуэбгъэгъуну. АрщхьэкIэ сэ цIыхухъу селъэIужынукъым. ЯсщIэжынущ къызащIар, уэри сыпщысхьакъым, – къэтэджыжащ Надеждэ. И нэкIур зэпилъэщIыхьыжщ, и теплъэ псори куэпэч щIыкIэу зэригъэзэхуэжри, щIэкIыжыну иунэтIащ. Бжэкъур щиубыдым, зыкъригъэзэкIыжри къыжриIащ:
– УкъимыкIуэтыж, укъимыкIуэтыж а узыIухьа щыхупIэм. Сэри сыIутащ а щыхупIэм, ауэ сэ сыцIыхубз къарууншэт, сыщIалэт, сыделэти, сыт хуэдэу мыхъуми, сыпсэуныр нэхъ къасщтэри, сыдзыхэу къэзгъэзэжащ. Уэ. уэ улIщ. Дунеишхуэ цIыхухэм, напэ зиIэхэм уахэмытыфынумэ, дэ укъытхэнэ нэхърэ ар нэхъыфIщ. Дэри укъытхэзэгъэнукъым уэ. Зегъэхь а щыхупIэм. ИтIанэ, сэри си гум уэ зыр., уэ зыр IэфIу укъинэнкIэ хъунщ. Нарт и къуэ кIуэда, – арати, и Iэ дахэ цIыкIур къигъэсысщ, сэлам ехыжу «Чао», – жери, щIэкIыжащ,
импортнэ хьэпшыпхэм я хъыбарыр нэгъуэщIхэм яхуихьыну. 33 ЖьантIэ

Нартокъуэ гуэщыбжэр щыIуихым гъущIеIулI улъияхэр макъ гъущэ шэчыгъуейкIэ зэщIэкIыргъащ, и дзэр ягъэшу. А зэмыжьа Iэуэлъауэм къигъащтэри, щIалэм псынщIэу зиплъыхьащ. Зыри щыIэтэкъым иджыпсту, хамэ хуэхъуа дуней Iэуэлъауэ зэхэзэрыхьам фIэкI. Адэ-мыдэкIэ щIыпIэ гуэрхэм къыщыIурт мотор Iэуэлъауэ, хьэ банэ макъ, цIыху джэ макъ. АрщхьэкIэ езыр зэхэзыхыни къэзылъагъуни – зыри щыIэтэкъым. «Дагъэ щыхуэн хуейщ, Iэмал имыIэу. Сыт дагъэ, дагъэ щыIэж иджы?..» – къыхэлыдыкIащ зыхуимытыж и гупсысэр езыр-езыру. ЩIыхьэри, бжэр зыкIэлъыхуищIыжащ. Гуэщыр нэху-ныкъуэ кIыфIт. Щытащ дыгъэ нэхум къыхэкIар, и нэр абы есэху, псори белджылыуэ илъагъу хъуху.
КIыфIтэкъым, жьауэ Iувыр плIанэпэхэм дэзэрыхьа къудейуэ арт. ДыгъафIэмкIэ гъэза гуэщ блыным лъагэу хэлъ щхьэгъубжэ цIыкIум быхъуу къыдэувыкIа дыгъэ лъакъуэр къыпэщыт блын лъабжьэм кIэридзэрт, плIимэу зэблэдза хъарым и сурэтыр наIуэу хитхыкIыу. Ашык нэщI къом зэтегъэувауэ шындэбзий блыным кIэрытт, плIанэпэм гуахъуэ, бел, пхъэIэпэ, хьэмфIанэ дэупсеяхэт. «Иджы ахэр зырикIщ си дежкIэ», – дэплъеящ Нартокъуэ гуэщыщхьэмкIэ. Бжей плIанэм къыхэIущIыкIа бгыкъу лъэщым хэбдзат, кIэщIу зигъэшыжу, пхъэлъантхъуэ фIэдзапIэ. Ар нэщIт, зыгуэр къыфIадзэным пэплъэ хуэдэт. ФIэдзапIэ нэщIым къелэлэх бэджыхъ Iуданэм зы бэджышхуэ дэпщеижырт. Нартокъуэ и тхыцIэр тхытхащ, пщIэнтIащ. БжэмкIэ къызэплъэкIыжащ: «СыщIэкIыжмэ, дауэ хъуну?.. «Зегъэхь а щыхупIэм. ИтIанэ уэ зыр си гум IэфIу укъинэнкIэ хъунщ. Нарт и къуэ кIуэда. – Хьэуэ, хьэуэ, уэракъым сэ ар щIэсщIэр. ЩыIэщ нэгъуэщI сызыпэмылъэщ щхьэусыгъуэ.», – щIидзащ Iэрпхъуэру, пIащIэрэ кIэзызу псори щIэхыу зэфIигъэкIыну. Ар зыри хуеижтэкъым, хуит хъун, тыншыжын фIэкI. Хэплъыхьри, ашык нэхъ быдэIуэ къищтащ, ар натIэкIэ игъэуври, теуващ. И жыпым кърилъэфа кIапсэ лэрыгъур фIэдзапIэм ирищIэри, кIапсэ кIапэр щылъэдапIэу зэридзащ, и пщэм щидзащ, лъапэ лъэныкъуэмкIэ еуэри ашыкыр щIиудыжащ. КъыпхуэщIэнукъым апхуэдэ напIэзыпIэм и деж цIыхум и псэмрэ и гумрэ щыщIэр, ар езыми ищIэжу къыщIэкIынкъым. Гужьейуэ и псэм кIэлъыпхъуэжрэ, е псом ящIыIужкIэ къытезэрыгуэ щIегъуэж хьэлъэм псэ хэкIыныр хьэзаб тIуащIэ къыщищIрэ? ЗызыукIыж цIыхухэм я лIэныгъэм а щIегъуэж хьэлъэр къыхэзэрыхьу къыщIэкIынщ. Ар нэхъ хьэлъэщ, дауи, зи ажалкIэ къабзэлъабзэу лIэжхэм нэхърэ. Ар тIэулIэ жыхуаIэращ. Сытми, Нартокъуэ тхьэмыщкIэр дэпхъуейуэ, елъэкъуауэу щIидзащ, и IэбжьанипщIымкIи и пщэм епхъуэрт, кIапсэ щылъэдар щихыжыну. Хуабжьу Iэрпхъуэру, елъэкъуауэу зызыхъунщIэ хьэлъэр хуэмыIыгъыу, бгыкъум хэбдза фIэдзапIэр къыхэчащ, Нартокъуи пхэIукIэ зыщигъакъуэу лъэгум къихуэжащ. Щыст ар, и лъакъуитIыр щIэукъуэдиикIауэ, и нэр къыщихуакIэт, и жьэр ущIарэ гужьеяуэ джалъэрт. А щIалэ дахэрауэ къыпхуэщIэжынтэкъым ар, Iейт асыхьэтым уеплъыну. Зыри къыгурыIуэжыртэкъым. И акъыл зэIыхьамрэ и гупсысэ утхъуамрэ къыфIагъэщIу къыщIэкIынт: илъагъурт и адэр, езым хуищIыжа бжэри Iуимыхыу, гуэщым къыщIэхутарэ жьантIэ плIанэпэм къыдэту. ЦIыху лIар кхъэм къызэрыщIэмыкIыжри, апхуэдэ къэхъункIэ зэрымыхъунури хузэгъэзэхуэжыртэкъым, хузэхэхыжыртэкъым. Нэхъуеиншэу еплъырт нахуапIэ дыдэу илъагъу и адэм. 3 Заказ №2045 ЖьантIэ
Арат, ара дыдэт! И адэр ицIыхужынтэкъэ?! Къыщытт ар, мыхьэнэшхуэ зиIэ зыгуэр къыжриIэн къыфIэщIу. АрщхьэкIэ макъи Iэуэлъауэ гуэри игъэIуртэкъым, ямыIуатэ гупсысэмрэ зыхэщIэныгъэмрэ хуэдэу Iэуэлъауэншэт – мыарэзыуэ и Iэпхъуамбапщэр къыхуигъэдалъэ къудейт. Ар къыгурыIуэрт щIалэм: арат зыщIапIыкIар. Езым зидзынурэ хуэнэпсейуэ, «Уэ си адэ!» – жиIэурэ IэплIэ хуищIынути, хъуртэкъым: и пIэм ижыхьат. Ауэрэ зыкъищIэжащ, адэ ныбжьри гуэщ плIанэпэм дэзэрыхьа жьауэ Iув кIыфI ныкъуэм хэгъуэщэжащ. Хуиту бауэ хъужат. И лъынтхуэхэм лъыр тэмэму щызекIуэжагъэнт: асыхьэтым и фэм дэкIа, и нэгум щIэкIа псори губзыгъэу къыгурыIуэжащ. «Уэ гъащIэ, гъащIэ, сыту уIэфI уэ! Мы дунейм теткъыми зыщIэплIыж хъуни, цIыху щIэбукI хъуни. Псэ дыдэри хуейкъым абы: псэ дыдэри мэныкъуакъуэ делагъэкIэ утхъуа акъылым зримыгъэхьыну. Сыту делагъэ Iейт сэ зи ужь сихьар! – жиIащ Нартокъуэ хуэм дыдэу. – Ялыхь къысхуэгъэгъу!» – къыщIигъужащ, и адэ хабзэр аргуэру игу къэкIыжри. Ажалым щхьэтепхъуэншэу зыкъригъэлъагъуу, «уэ сыпхуейкъым сэ иджыпсту», жиIэу къызыпыIуидзыжа къыщыхъурт Нартокъуэ. «Пэж дыдэу пIэрэ-тIэ адыгэхэм я фIэщыпэу жыхуаIэр – дэтхэнэ зы цIыхуми и лIэныгъэм пхуэмыкъутэжын пIалъэ быдэ хуэгъэувауэ щытыр?» – гупсысэрт ар, и щIэпхъаджагъэм хущIегъуэжауэ. Къыщыхъужырт зыхуимыт, имыунафэ, цIыху къарум къимытIэс гъащIэ Iуэхушхуэ гуэрым хэIэбэу ари зэIигъэхьауэ. А псом и ужькIэ гухэ къэхъужащ щIалэр, сабий цIыкIум хуэдэу, къыщиудри гъащ, гъащ псэхужыху, езыри къарууншэ щIэхъуэжат. Игуми и акъылми лъэщу заублэрэкIат, нэрымылъагъуми, зыхищIэрт езым нэхърэ нэхъ лъэщ къару гуэр къыдэIэпыкъуауэ, къихъумауэ. Насып иIэти, къэзыуцIэпIа фIеигъэ Iейхэр и псэм щIэтIысыкIыпатэкъым. Зы тхьэмахуэ дэкIащ абы иужькIэ, махуэ зыбгъупщIи кIуащ, ауэ Нартокъуэ дэст пщIантIэм дэмыкIыу, нэщхъейт, и ныбжьэгъухэми лъыхъуэжыртэкъым, ефэ-ешхэ джэгуи хэтыжтэкъым. Гукъыдэж иIэтэкъым, гупсысэрт. Хъангуащэ псори щыгъупщэжауэ, гузавэрт, «сымаджэщ», жери. «Сысымаджэкъым», – жиIэ щхьэкIэ, ар анэм и фIэщ хъуртэкъым. Мыгъуагъэу щыIэр и щIалэ закъуэм хуихьырт.
– Умысымаджэмэ, лэжьакIуэ щхьэ умыкIуэрэ?
– Хъыбар язгъэщIащ сэ къысщымыгугъыну, абы сыкIуэжынукъым афIэкIа.
– «Хъыбар язгъэщIащ». Апхуэдэ сщIэркъым сэ, заявленэ ямыхьу, расчёт къыIамыхыу, – жиIащ, и щхьэм хуэгъумэтIымэж хуэдэ, анэм.
– Расчётыр сытым и дежи къызатыжынущ сэ абы. а зыращ зи щIыхуэ стемылъу щыIэжыр, – къыщIигъуащ Нартокъуэ, сымаджэ къыпыгуфIыкIыкIэкIэ и дзэлыфэр итIри.
– ЩIыхуэри тпшыныжынщ, умыгузавэ, уузыншащэрэт. – Дауэ щымытми, анэм щтэIэщтаблэу гуфIэгъуэшхуэ зыхищIэрт. «КъекIуэлIэжащ, къекIуэлIэжа хуэдэщ», – жиIэрт игукIэ, арщхьэкIэ щIэупщIэн шынэрт. ПщIантIэм щыIэбэлъабэу – зыгуэр щищIэу
илъагъумэ, гуфIэрт. Махуэ гуэрым Нартокъуэ гуэщыбжэ еIулIым дагъэ дикIэу здэщытым, и анэр къыбгъэдыхьащ.
– Сыт, Токъуэ, пщIэр?
– БжэеIулIыр гъущIащи, дагъэ дызокIэ.
– Ана-а-а, дэнэ щыпщIэрэ гъущIыр гъущIауэ? Мыгъэрегъэм хуэщIауэ щытщ ар, – игъэщIэгъуащ Хъангуащэ, гуфIэри. 35 ЖьантIэ

И гуфIэгъуэшхуэт а махуэм Хъангуащэ. Курыбэ игъажьэрт, фадэпIастэ игъэхьэзырыну. ПщIантIэкум мафIэ щищIауэ, Iугъуэрэ бахъэу зэхэзэрыхьыжа гъуэзыр къызыщхьэщих курыбэ шыуанышхуэр абы тетт, Хъангуащи и Iэщхьэхэр дэгъэджэрэзеяуэ жыджэрт, щIалэ дыдэ хъужа фIэкI пщIэнтэкъым. НэгуфIэт. Аргъуей къеуэ хуэдэ, цIомпIцIомпI, – жиIэу и Iэблэ пцIанэм зэзэмызэ еуэжырт. Ар бэлагъышхуэкIэ курыбэр щызэIищIэм и дежт. Курыбэ къэкъуалъэм къытеуткIэрапщэ напIэ цIыкIу къомыр къэуэжурэ, укъэзыс ткIуэпс цIыкIухэр и Iэблэ пцIанэм къытелъалъэрт. «Хэт илъагъужа куэд щIауэ курыбэ ягъажьэу.» – жаIэрт къэзылъагъу закъуэтIакъуэхэм. «Сэри згъэжьэжакъым курыбэ, Мем мыгъуэр зэрылIэрэ», – жиIэрт Хъангуащи.
– ЛIо, Хъангуащэ, уи къуэм къебгъэшэну ара, апхуэдэ хъыбар щхьэ зэхэдмыхарэ дэ?
– Хьэуэ. Апхуэдэ хъыбар диIэ хъумэ, фэ фэзмыгъащIэмэ, хэт езгъэщIэн? НэгъуэщI Iуэху диIэщ, – тричыщэртэкъым а Iуэхум и щхьэри. Гъунэгъу фызхэр абы нэхъри къигъэбырсейрт: «Ярэби, сыт зэхэпха? Сыт хуэдэ Iуэхуу пIэрэ абы яIэр? Алыхь, абы зы мурад телъыджэ гуэр ящIам, сыт хуэдэми. И къуэри дэкIыжыркъым, къыдэтIысхьэжауэ дэсщ. ХьэщIэ къытхуэкIуэнущ, – жи. Абы фIигъэкIыркъым. Ар сыт хьэщIэ? Гъатхэ лэжьэгъуэ махуэм? И лIыр щыпсэум щыгъуэ апхуэдэу зэкIуэцIыуфэжауэ щытакъым ар. А и къуэ хьэулейращ ар псори зи Iуэхур. И адэ щIэиныр ирифын иухамэ, нэгъуэщI имыгъуэтыжмэ, иджы махъсымэ иригъэщI хъунщ. Унэм щефэну. Алыхь, ара дыдэм. Абы занщIэу ди акъылыр щхьэ хуэмыкIуарэ?» Апхуэдэ зыгуэр къыхуагупсысырти, я гур тэлайкIэ нэхъ зэгъэжырт. ИтIани, мыхъуу, нэгъуэщI зыгуэр хужаIэрт. Зэгуэпыгъуэкъэ-тIэ, уи гъунэгъум и щэхур умыщIэну! ТIууэ узэгуэч хъунщ абы щхьэкIэ. Псом хуэмыдэу, ар езы дыдэми щибзыщIым и деж! ЯIэт зэанэзэкъуэм Iуэху, езы тIум зэдащIэу, зэгурыIуауэ. Абы и хуэмэбжьымэр къащIихьати – арат гъунэгъу фызхэр темыпыIэжу зэгуэзыгъэпыр.
Хъангуащэ курыбэр игъэжьащ. Фо хьэкIуэмрэ хьэ кIытэр фIыуэ зрита курыбэмрэ тай-тайуэрэ зэхилъхьэри, жыгей чеижьыр щIиуфэжащ, зэрышхыну. Ар зыми щысхьыжыртэкъым, и къуэр къызэрыдэтIысхьэжрэ, дунеижьыр абы ейт. И Iэхэр зэпилъэщIыхьыжщ, и Iэщхьэхэр кърихьэхыжри зигъэпсэхуну тIысауэ здэщысым, БэтIалэ къыдыхьащ.
Ар щIэх-щIэхыурэ къакIэлъыкIуэрт абы. И нэIэ ятригъэкI хуэдэтэкъым. Псом хуэмыдэу Нартокъуэ къызэрекIуэлIэжрэ нэхъ къакIэлъыплъ хъуат. КъэмыпцIэу, езым фIэфI зыгуэр и фIэщ ищIыжыну хэтыфэ тетт. БэтIалэ ищIэрт Хъангуащэ зи ужь ихьа Iуэхур икIи фIэкъабылт.
– Си гум укъишхыдыкIыпащ, Хъангуащэ, уэ жэрдэм умыщIами, сэ бжесIэнут.
– Дауэ сымыщIынрэт сэ жэрдэм?! ГуфIэгъуэшхуэщ ар си дежкIэ.
– Ауэ сытми гуфIэгъуэу къэнэжрэ! Си щхьэкIэ, къызэрысщыхъур си ныбжьэгъужьыр къэтэджыжа хуэдэущ. УзыхуэныкъуэIамэ, къызжеIэ. Ныш щхьэкIи умыгузавэ, сэ зы гъэлъэхъу уэстынщ.
– Жьыщхьэ махуэ ухъу, ТIалэ, уэри ущIэгузэвэн хэлъкъым абы, тхьэм куэду къыуит. Гъэлъэхъуи къыпIысхыфынкъым, зэфIэкIынщ ари зыгуэрурэ. ЖьантIэ
– Хьэуэ, Хъангуащэ, ар жумыIэххэ, – пэрыуащ БэтIалэ цIыхубзым нэхъ ткIийуэ, – сэ си пщэм дэлъщ дунейм ехыжа а тхьэмыщкIэм и уэсятышхуэ згъэзэщIэн хуейуэ, укъыспэрымыуэ. Хэбгъэзыхьмэ, сэрауэ къыщIэкIынт а псори зыщIын хуеяр. Ауэ сяпэ укъищащи, фIыщ. Алыхьым афIэкIа мыщхьэрыуэжыну къигъэзэжауэ къыщIигъэкI, – къэтэджыжащ БэтIалэ дэкIыжыну. ЩыдэкIыжым куэд щIауэ цIыхухъуIэ зэмыIусэжа бжыхь, Iэбжэ-набжэ сытхэм яIэзащIэу дэт щIалэм бгъэдыхьэри, абыи фIыуэ бгъэдэтащ, зыгуэрхэри зэжраIащ. ИкIи езым и фIэщ ищIыжыну зыхуей дыдэмкIэ и гур нэхъ къыщIиубыдауэ кIуэжащ. Ауэ Хъангуащэ гупсысэ гуэрым хидзат абы: «Сыт, дунейм, Мем мыгъуэм абы уэсятышхуэу къыхуищIынкIэ хъуар, сэ сымыщIэу, абы и пщэ къыдилъхьар? Хьэ сыпкърымыупщIыхьарэ, хьэ жезмыгъэIарэ?» АрщхьэкIэ езыми ищIэжырт пкърыупщIыхь зэрымыхъунури, и пIалъэ нэмысу, БэтIалэ лIам къыхуигъэна щэхур хэIущIыIу зэримыщIынури. ИтIани, гугъу дехьырт абы и псалъэхэр зыхуихьынур имыщIэу.
Щэбэт пщыхьэщхьэ гуэрым ежьащ Нартокъуэ, Iуэху щхьэкIэ зыхуеину цIыхухэр къыхишыну. Ар хуейт и адэм и ныбжьэгъуахэм, ар хуейт къуажэ щIалэгъуалэм, комсомол комитетым хэтхэм, я секретарри я гъусэу, ар хуейт езым иджыри къэс и ныбжьэгъуахэм, фIыуэ къэзылъагъуу, щытхъупсыр хутезыгъэжу щытахэм. Иужьрейхэр псори къицIыхуакIэт абы, ауэ хуейт абыхэм яхузэфIэкIынумрэ ящIэфынумрэ иджыри зэ игъэунэхужыну. Псоми яжриIэр зыт: «Iуэху Iей къыслъыкъуэкIащи, сызытекIуэдэн мыхъумыщIагъэ къысIэщIэщIащи, си анэри сэри дыныволъэIу ныщхьэбэ ди дежкIэ фынекIуэлIэну, фхузэфIэкIмэ, фыкъыздэIэпыкъуну». КъекIуэлIащ и адэм и ныбжьэгъуауэ псэужхэр, «сыт, тхьэмыщкIэ, иджыри пщIэкъуар?» – жаIэу гузавэхэурэ. КъэкIуащ комсомол комитетым и секретарымрэ абы хэт зырэ. НэгъуэщI къэкIуэн ядакъым, «дэ дыщыхуейм дгъуэтакъым, иджы лIо къэхъуар!» – жари. КъыкъуэкIыххакъым езым и ныбжьэгъу игъэфIахэм ящыщ зыри. «Уэ уи Iуэхур уэ зэгъэзэхуэж, уи щхьэ узыр дэ къыткIэрумыцIэлъ», – къыжраIащ нэищIу.
Щыст къызэхуэсахэр, зыр зым еплъыжу. ЯфIэфIтэкъым Iуэху Iей щIэупщIэн. Пэплъэхэрт къеджам жиIэнум. Щымыхъужыххэм, нэхъыжьхэм ящыщу Жыраслъэн, парткомыр, щIэупщIащ:
– Сыт-тIэ фыкъыщIыдэджар, сыт къэхъуар?
Хъангуащэ къэтэджри, стIолыр утыкум къригъэуващ. Ар гуфIэрт, и нэгум нэщхъеягъи гузави илъыжтэкъым. КъэкIуахэми гу лъатат абы. «Iуэху IейкIэ къыдэджахэм гузэвафи ятеткъым», – къагурыIуэртэкъым зищIысыр.
– КъэхъуаIакъым, сэ нобэ си гуфIэгъуэти, аращ сыныщIывэджар. Си нэщхъеягъуэми сынывэджащ, си гуфIэгъуэми сыныводжэ. Фи нэмыс нэхъ лъагэ ухъу, си щIалэ закъуэр къэзгъуэтыжащ, кIуэдыпакъым, и акъылым къихьэжа хуэдэщ, – жиIащ Хъангуащэ.
– Дауэ? Нартокъуэ дэ къыджиIар нэгъуэщIщ., – къагурыIуэртэкъым, – фыкъыддэджэгурэ, хьэмэрэ сыт?
– Хьэуэ, алыхьым жимыIэкIэ, дывдэджэгуркъым. Езым къывжреIэж абы и жэуапыр.
Нартокъуэ лъэщIэсым бгъэдыхьэри лъэщIэс Iупхъуэр иIэтащ, къыщIихащ абы Iэнлъэшхуэ, бахъэ IэфIымэ пщтыр къызыщхьэщих мэл псо гъэвауэ илъу. Ари Iэнэм къытригъэуващ. ПIастэмрэ фо махъсымэмрэ анэм тригъэувагъэххэт. 37 38
ЖьантIэ
– Сыт, мыбыхэмкIэ дыкъэпщэхужыну ара, дыкъызэрумыдахэр умыщIэжу, сыт абыкIэ дыбгъэщIэну узыхуейр? – къилъащ комсомол секретарь щIалэр. – ПкъуэлъIауэ къыджепIэнумэ, жыIэ псынщIэу. Дэри тщIапхъэр тщIэнщ, – Нартокъуэ къегуэуащ а псалъэхэр, ток зэуам хуэдэу къигъаскIэу, ауэ ар жызыIа щIалэр зыкIи игъэкъуэншакъым. Хуэфащэ къыжриIауэ къилъытащ. Хъангуащи Iэнкун къэхъуат, итIани, псынщIэу хъуэн гуауэр зыпщIэхидзыжри, зэрыщыта нэфIэгуфIагъэм ихьэжащ.
– Iэу!.. Ар дауэ жыпIэрэ, дэ дыкъэпщэху зэрымыхъунур ящIэ абыхэм, – емыкIу ищIащ БэтIалэ ерыскъы Iэнэм хуэпсэлъа щIалэр. Ар езыри хущIегъуэжат зэрепIэщIэкIам, еплъыхырт.
– Уэлэхьи, мыхэр псори фIытэм, фIы дыдэтэм, ауэ нэхъри нэхъыфIыжт нысэ къэпшарэ укъыдэджатэм. Мэрем тхьэмыщкIэри щIэхъуэпсу щытащ абы, – жиIащ Жыраслъэн, Iэнэгум теIукIа гуемыIугъэ мащIэр щIихъумэжыну. Хъангуащэ гуапэ Iыхьэлейуэ еплъащ и цIыхугъэжьым.
– Тхьэм жиIэмэ, абы щхьэкIи сынывэджэнщ мыгувэу. Иджы сыныщIывэджам и хьэтыркIэ фыхэIэбэт, Мем мыгъуэр къывбгъэдэс хуэдэу. Мыр зи хьэрычэтри зи акъылри аращ иджыри, – Хъангуащэ абджыху фалъэшхуэ къищтат, махъсымэ къекIуэкIыу ирыригъэфэнуи, Нартокъуэ ар трихыжри, шампанскэ зэрефэ бокал зырыз яхутригъэуващ. ИщIэрт абы а махъсымэр зыхуэдэр. Псоми яхуригъэхъуащ, езым фIэкI къэмынэу.
– Уэри игъахъуэ, уэри игъахъуэ, – къэIуащ макъ зыбжанэ.
– Иджы сэри зыхуизгъэхъуэжами хъунут, ауэ, – идакъым абы, – ди анэм жиIащ: «Мем мыгъуэр къывбгъэдэс хуэдэу, аращ мыр зи хьэрычэтри зи акъылри», жери, икIи пэжщ. КхъыIэ, фыхэIэбэ, фефэ.
– НтIэ, Хъангуащэ, гуфIэгъуэ уиIэу жыпIащи, уи гуфIэгъуэр зищIыс дыдэр къыдгурымыIуэпами, кIыхь Алыхьым пхуищI, уи
къуэр, дэ зэрытщIэмкIэ, ар икIи кIуэдакъым икIи сымаджэкъым. Псэущ, узыншэщи, тхьэм куэдрэ пхуигъэпсэу, – къиIэтащ Жыраслъэн и бжьэр.
Ефахэщ. БэтIалэ мэл блэгъумрэ куэмрэ къыщIигъэжри, IыхьэIыхьэу Iэнэм тригуэшащ, дзажэналъэ зырызи яхутрилъхьащ. НэхъыщIэIуэхэм мэл псор Iэнэм зэрытелъыр яфIэемыкIуу трагъэхыжынути, нэхъыжьхэм ар щIагъуэу я гуапэ хъуакъым, абыхэм я щыпэлъагъу хъунтэкъым абы хуэдэ адыгэ Iэнэ. Шхахэщ, аргуэру ефащ. Фадэми щытхъуахэщ. Нэхъыбэм тхьэ яIуэрт а махъсымэр иджы щыIэ аркъэми коньякми я адэм и уасэу. Пэж хъунт: мэрэмэжьейр щIалэ щхьэкIэ къанэркъым мэрэмэжьейуэ щытын. Нэхъыжьхэм ящыщу БэтIали и бжьэр къищтэри къэтэджащ.
– АтIэ, Жыраслъэн и хъуэхъур къабыл тхьэм ищI. Абы псори къеубыд. Ауэ абы сэ къыщIызгъуну сызыхуейр мырат. Уи закъуэкъым, Хъангуащэ, уэ нобэ къохъулIэжам щыгуфIыкIыр. Дунейм ехыжа уи щхьэгъусэм и пэжагъымрэ и ныбжьэгъугъэ IэфIымрэ зыгъэунэхуа дэ псоми, абы и ныбжьэгъуахэм, ди гуфIэгъуэщ ар. Алыхьым гуфIэгъуэ мыкъутэжын тхуищI! ГуIэгъуэщ цIыху пхэкIуэдыкIыну. ГуфIэгъуэщ цIыху къыпхэхъуэну. ХуэдитIкIэ гуфIэгъуэщ цIыху пхэкIуэдыкI пэтар къыпхэхъуэжыну. Иджы мыдэ къэдаIуэ, Нартокъуэ, пэжыр нэищIщ, жыхуаIэращ. Ауэ щыуатэкъым адыгэхэр гупсысэрэ псэукIэкIэ а псалъэ пэжым щыхуэкIуам. Дунейм тетакъым икIи теткъым фэрыщIыгъэрэ гъэпцIагъэкIэ зэфIагъэува зы Iуэхуи щхьэпэ хъуауэ, мыкъутэжауэ. ЖьантIэ
уэру ФэрыщIыгъэр напитIщ, гъэпцIагъэр нэхъ Iеижщ. Мис аращ сыт щыгъуи пэжым зеIыгъылIэн щIыхуейр. Уи жагъуэ умыщI, сэри бжесIэнщ мы IуэхумкIэ пэжу къэслъытэр. Уэ уи делагъэкIэ, уи щыуагъэкIэ, уи анэ закъуэу къыпхуэнэжами уфIэкIуэд, дэри утхэкIуэдыкI пэтащ. АрщхьэкIэ къэбгъэзэжауэ долъагъу, ущIегъуэжа хуэдэщи, дыпщогугъ цIыху щхьэпэу укъытхэувэжыну, уи анэм гу псэхугъуэрэ псэ тыншыгъуэрэ ептыжыну. Ди фIэщ мэхъу. Ар сэ си фIэщ зэрыхъум мис мыр и щыхьэтщ, – кърихащ БэтIалэ и гуфIакIэ жыпым тхылъ гъуабжэ цIыкIу, Iэ ижьымкIэ иIыгъ бжьэр Iэнэм тригъэувэри. – Мыр уи адэм къызитауэ щытащ, лIэным зы махуэ фIэкI имыIэжу, уэсят быди къысхуищIат делагъэм ухэтыхукIэ пIэрызмыгъэхьэжыну. Иджы сыщыгуфIыкIыу согъэзащIэ уи адэм и уэсятыр, псэукIафIэ Алыхьым уищI! Хъангуащэ зригъэзэкIри, къыфIыщIэж и нэпсыр щIилъэщIыкIащ. Нартокъуэ къэуIэбжьри Iэнкун хъужауэ, щIэIэбэри щIагъуэу къыгурымыIуэжыщэу, и Iэр ишийри тхылъ гъуабжэ цIыкIур къыIихащ. Сберкнижкэт. Дунеягъэм и псыхъуэ акъужьхэри ахърэтым ижьи зэхыхьэжауэ къащIихуа хуэдэт абдеж щыс гупым. Умэзэхат псори. ЯгъэщIагъуэрт, зыри хьэлэмэт хэмылъ пэтрэ.
– Уэ зыгуэр жыпIэнукъэ, Токъуэ, яжеIэ псори, зыри умыбзыщI. ЯжеIэ мыхэр къыщIэбгъэпцIари. Армырмэ, емыкIу дыкъащIынщ, – зыхуигъэзащ итIанэ Хъангуащэ и къуэм. Нартокъуэ псоми я бжьэр яхуригъэхъуащ. «Уэри къащтэ», – щыжаIэм, езыми зыхуригъэхъуэжри, IэнэкIэм къэуващ. Белджылыт жиIэн зэриIэр, ауэ зэрыжиIэну щIыкIэм гугъу дехьырт.
– Ди анэм, къэхъуаIакъым, жыхуиIар пэжкъым, – къыщIидзащ абы. – Къэхъуащ, ди дежкIэ Iуэхушхуэ къэхъуащ. Сэ Iейуэ сыщыуащ. Си адэми семыдаIуэу, фэри сынывэмыдаIуэу, щIэпхъаджэ куэд злэжьащ. ТщIэркъым, жыфIэми, фэри фыщыгъуазэщ абы. Псо дыдэр зэпкърыхауэ фымыщIэми, нэхъыбэр зэхэфхащ е флъэгъуащ. Аращ мыбдеж къыщызахъуэныжари схуэфащэ дыдэу къыщIэслъытэр,
ахъумэ апхуэдэ хъуэн сшэчынтэкъым.
– Щыгъэтыж ар, дэри къыдгурыIуэжащ, – пэрыуащ секретарыр.
– Хьэуэ, ар пэжщ, абы щхьэкIэ ущIемыгъуэж. – Нартокъуэ къызэхуэсахэм яжриIэжащ и Iуэху псори къызэрекIуэкIар. ЖимыIэжу къигъэнар нэхъ укIытэгъуэ дыдэ Iуэху закъуэтIакъуэщ. ЖиIэжакъым цIыхубзхэм зэрахущытар, жиIэжакъым зитхьэлэжыну зэрыхэтар. Ахэр и анэми ищIэртэкъым, иригъэщIэнуи хуейтэкъым. – Си адэм и гъэтIылъыгъэр къысIэрыхьэми хъуну си акъылкIи си гупсысэкIи и чэзу дыдэ сыщыхъум ирихьэлIэу къыкъуэкIыжащ, насып сиIэти,
ахъумэ, зымащIэкIэ нэхъ пасэу сиIамэ, аргуэру ари кIуэдри сэри сыздихьат. Иджы хъунущ. Иджы апхуэдизкIэ натIэкIэ сыIууауэ сыкъызэтенэжащи, делагъэ щыIэжкъым. Иджы зыщ сэ сыдэзыхьэхыну щыIэжыр – ар фэ сыфхэтын, фэ жыфIэм седэIуэн, сэ си къарум къихьым хуэдизкIэ сывдэлэжьэн. Сэ фэзгъэщIэнIауэ аракъым сыныщIывэлъэIуар – сэ сывгъэщIэну аращ, сызыдэвгъэлэжьэну, схузэфIэкI къэзмыгъанэу. ГъащIитI зэпыту сиIами, сэ си щыуагъэр, си къуаншагъэр сщыгъупщэжыну си фIэщ хъуркъым. ПцIы фхуэзупсакъым сэ абыкIэ, иджыри сыныволъэIу. Сэ иджыри къэс си ныбжьэгъуахэми яжесIат апхуэдэ дыдэу. Иджы сэ си гум къэкI къомыр нэхъри си фIэщ хъужын щхьэкIэ, ахэр зэ згъэунэхужыну сыхуеяуэ арщ апхуэдэу щIэзгъэIуар, икIи згъэунэхужаш. Флъагъурэ, абыхэм ящыщ зыри къыкъуэкIакъым. Къэсынут ахэр псом сыдэзыхьэхыжын дяпэкIэ 39 ЖьантIэ
япэ. НэхъыфIщ, куэдкIэ нэхъыфIщ къызэрымыкIуахэри. Иджы белджылы дыдэ хъуащ пэжу хэт сиIэми, хэт симыIэми. Къысхуэвгъэгъу. Аращ ди анэм и гуфIэгъуэр.
Гупыр арэзы хъуауэ зэбгрыкIыжащ, Нартокъуэ и Iэр щIалэхэм
гуапэу къакъузыжащ: «атIэ, дяпэкIэ нэхъ дызэхуэзэнщ», – къыжраIэу. «КъызэрыщIэкIамкIэ, дэри дигъэунэхуауэ араи Мэрем и къуэм.
Екуэкуншэ щхьэгъави ар! Ахэр зытегушхуэр плъагъурэ», – жызыIаи къахэкIащ, дэкIыжа нэужь. АрщхьэкIэ хуадакъым абыхэм, гупым и нэхъыбапIэм къалъытащ Нартокъуэ а пщыхьэщхьэм ищIар екIуу икIи къезэгъыу.
«Щыуауэ къэзыгъэзэжыр нэхъыфIщ, зи щыуагъэр зыгъэпщкIуну хэтхэм нэхърэ», – япидзащ абыхэм БэтIалэ.

«Ялыхь, уи шыкурщ!» – псэхужащ анэм и гур, гупыр псалъэурэ щыдэкIыжым якIэлъыплъри. Нартокъуэ, зыкIи къахэмыщу, къызыхэкIам ящыщ дыдэ хъужа хуэдэт, Iэблэ зэрыIыгъыу дишыжырт и адэ ныбжьэгъужьхэмрэ и ныбжьэгъу щIалэхэмрэ. Зэзэмызи къызэтеувыIэхэрти, гуапагъэрэ зэхуэсакъыныгъэрэ зэрахэлъыр жыжьэуи плъагъуу, зыгуэрхэр зэжраIэжырт. Хъангуащи Iутт щхьэгъубжэм дэплъу, зи дахагъэр иджыри зыфIэмыкIуэда и нитIыр гуфIэгъуэ нэпсым игъэутхъуауэ. Иджыт и лIыр зэрылIэрэ а пщIантIэм апхуэдэфэ къыщытеуэжар, алъандэрэ фэджыкхъэу, зеиншафэу щытащ. «Мы сэреишхуэр, цIыхухъу дэмысмэ, – сабафэщ», – къэкIащ и гум уэрэдым щыщ псалъэхэр. «Сыт жамыIэми, цIыхухъуращ лъапсэр зэтезыIыгъэр. Шыкурыр уи дежщ, Алыхь закъуэ! Си щIалэ закъуэр къызэптыжащ. Зэпыту укIуэ ахъшэри мылъкури! Ар псори уэсэпсщ. Езым къыщигъэзэжакIэ, зыри Iуэхукъым». Анэ гуфIам и пщIыхьэпIи къэкIыртэкъым нэгъуэщI зыпэмылъэщын Iуэхугъуэ гуэри дунейм щыщыIэжыххэу, и къуэр къыщигъуэтыжакIэ. Абы и гурыфIыгъуэр нэхъри игъэинырт Нартокъуэ и щыуагъэм хущIегъуэжауэ цIыху лъэщ, цIыху пэж, цIыхуфIхэм якъуэувэжыну зэрыхуэпабгъэм. Игъэунэхуат пэшэгъу пщIым ижь къызэрыпщIихур – Iейм – Iейуэ, фIым – фIыуэ. ИкIи и цIыхубз акъылымкIэ къыгурыIуэрт, игу щабэмкIэ зыхищIэрт цIыхур къэзыхъумэфын къару гуэр къыкъуэтын зэрыхуейр. Абы хуэдэ къарут а дэкIыжхэри, а жылэри.

Ауэрэ, Нартокъуэ яхэзэгъэжащ къуажэ лэжьакIуэхэм. Сыт хуэдэ лэжьыгъэми зыпыIуидзыртэкъым. КъарукIэ, IэпщэкIэ зэIэн нэхъ гугъуехь хуэзэхуи, нэхъ еужьэрэкIырт, нэхъ хуэжыджэр хъурт. И пщIыхьэпIэми къыхэхуэртэкъым, университет щIэныгъэ нэхъыщхьэ зэриIэм щхьэкIэ, къулыкъу гуэри лъыхъуэну. Пэжу, езым хуэдэхэмрэ къыдеджахэмрэ къулыкъу пыухыкIа гуэр зимыэ дэстэкъым: хэт председателт, хэт хозяйствэ щхьэхуэхэм я унафэщIт, хэт агрономт, хэт зоотехникт. IэнатIэ и мащIэтэкъым гъавэ зытращIэ вапIэу гектар минитху, джэдкъаз заводрэ Iэщ фермэу зыхыбл, хадэхэкIрэ жыг хадэу гектарищэ зыбжанэ зиIэ колхозым. Апхуэдэт Лениным и цIэкIэ зэхэт колхозыр, Нартокъуэ зыщалъхуа, зыщапIа къуажэр. Куэд дэмыкIыу, Нар- 40 ЖьантIэ
токъуэ къыжраIат агроном нэхъыщхьэм и къуэдзэу, и дэIэпыкъуэгъуу ягъэувыну (апхуэдэ лэжьыгъи щыIэщ абы), арщхьэкIэ идакъым.
– Хьэуэ, гъавэ зехьэнымрэ Iэщ зехуэнымрэ си унафэ хэслъхьэным ипэкIэ, ар дыдэр си IэкIэ къэзлэжьмэ нэхъыфIщ. Правленэми парткомми я гуапэ хъуащ ар. Губзыгъагъэу къалъытащ апхуэдэу зэрыжиIар.
– Абы щхьэкIэ къыумыгъанэ, абыи уесэнщ, лэжьакIуэ нэхъ Iэзэхэм уадэплъейуэрэ. Дэ ди фIэщ мэхъу, уэ уи адэм щыщ зыгуэр пхэлъыжыххэмэ, лэжьыгъэр зэрыбгъэпэжынур. Идакъым Нартокъуэ ари. ЯлъэIури, трактористу щIым елэжьын щIидзащ. Узэлъэпэуахэм я дзыхь къыуагъэзыжын, я фIэщ ухъужын щхьэкIэ, щIы куэд къэбгъэзэн зэрыхуейр абы ищIэрт. Езыхэми къыхагъэзыхьыщакъым, сыт щхьэкIэ жыпIэмэ ахэр нэхъ зыхуэныкъуэр къулыкъущIэтэкъым – щIым елэжьын цIыхут.
Пщыхьэщхьэ гуэрым, трактористам и сменэр иухри къетIысылIэжа къудейуэ, зы машинэ цIыкIу куэбжэм къыщыджащ. Зэанэзэкъуэм япэщIыкIэ гу лъатэххакъым абы, машинэр мащIэ иджы, ауэ етIуанэуи, ещанэуи къыщыджэм, анэм и гур къыхэузыкIащ, пщIыхьэпIэ Iей гуэрым къыхутригъэзэжа хуэдэ. Нартокъуи, зыхуихьынур имыщIэу, куэбжэмкIэ плъащ – кIыфIт, зыри умылъагъуу. Пшапэр Iуву зэхэуат. «Тракторыр зэщIэгъэплъауэ си сменэгъум естыжа къудейщ. Сыт иджы сэ къыщIысхуеинуIар?» – егупсысащ Нартокъуэ, псынщIэу бжэмкIэ игъазэурэ.
– УщIэмыкI, Токъуэ, сэ сыщIэкIынщ, – гузэващ анэр.
– Ар дауэ хъун, апхуэдэ щыIэ?.. – дыхьэшхащ Нартокъуэ. Куэбжэм щынэсым, машинэм къитэджыкIри къыбгъэдыхьащ цIыхубз гуэр. Ар IэлъэщI фIыцIэкIэ зэщIэуфат, и лъагагъкIэ курытт. Сэлам къыщрихым къицIыхужащ – Надеждэт.
– Мыр лIо, сытым укъытхуихьа? – игъэщIэгъуащ Нартокъуэ..
– УкъыщызэлъэIуам сэр-сэру сыкъыпхуэкIуащ. УщIегъуэжакъэ? – къыхэгушыIыкIащ цIыхубзыр пшапэ кIыфIым.
сымыда щхьэкIэ, иджы – НакIуэ-тIэ, укъысхуэкIуамэ. Сэ сыхьэзырщ.
– Хьэуэ, апхуэдэу уи жьэгу пащхьэ сыдыхьэфынукъым, унэ
срамышэу. Сэ усшэну аращ сыкъыщIэкIуар. Нэчыхь едгъэтхынщ япэщIыкIэ, – щIалэр нэхъри хэзэрыхьащ гупсысэм: къэкIуари къыщIэкIуари зыхуихьынур ищIэртэкъым. ЖиIэхэр зэрыгушыIэ нэпцIыр зыхищIэ къудейт.
– ЖыIэ узыхуейр, – тригъэчыныхьащ, цIыхубзым и гушыIэ нэпцIыр къыдимыщтэу, – е, уэ жыпIэр пэжмэ, ныщIыхьи си анэр зэгъэцIыху, уэри зыкъегъэлъагъу, – пшапэр нэхъ нэхуIуэу щытамэ, а цIыхубзым и нэгум ирилъэгъуэнт ар щыжриIэм къыхэзыгъэскIыкIа зыхэщIэныгъэ куумрэ гупсысэ хьэлъэмрэ. АрщхьэкIэ абы гу лъимытэу игу къэкIыжри щIэрыщIэу зыхищIэжащ: «Сыт хуэдиз хьэбыршыбырыгъэм хэтами, итIани, дэгъуэщ, дахэщ, цIыхубз IэфIщ. И мэ дыдэри къысщIихьэ сфIощI». АрщхьэкIэ ар псори иджы Нартокъуэ
и дежкIэ блэкIа жыжьэт. Ауэ, куэд щIауэ, зэман гуэрым хъыжьэу сымэджауэ фIэкI къыщыхъужыртэкъым. АпхуэдизкIэ хамэ хуэхъуати, иджыпстуи и щIыбагъымкIэ зэплъэкIмэ, илъагъун къыфIэщIырт гъунапкъэ зимыIэ вагъэ фIыцIэри, и къуажэгъу лэжьакIуэхэри, адэмыдэкIэ хуэму, ауэ ерыщу икIи емызэшыжрэ пырхъыжу жэщ фIыцIэр зытегъуэлъхьа губгъуэшхуэм щызэблэкI тракторхэм я уэздыгъэ 41 42
ЖьантIэ
къэцIухэри; закъуэтIакъуэурэ жэщ губгъуэм щызэпэджэж макъхэри и тхьэкIумэм къиIуэ хуэдэт. «А псом елъытауэ, сытым ищIыс Надежди, ар къызыхэкIа гупри, абы я гъащIэри! Сыту зэпэжыжьэ а псэукIитIыр? Дауи сыдихьэхынкIэ хъуххат абы, сымыделэ дыдэмэ?»
– Сыту пщыхьэщхьэ щIыIэ дыдэ, – нэхъри зришэкIащ Надеждэ IэлъэщIыр. – НакIуэ, тIэкIу дыIугъэкIи къэдгъэкIухь, сопIащIэ сэ.
– Зыгуэр зыщыстIэгъэнщ, – зыкъищIэжащ щIалэ тегупсысыкIам. ЗыщитIэгъэнIауи хуэныкъуащэтэкъым, ауэ и анэр мыгузэвэн щхьэкIэ, зыгуэркIэ къигъэпцIэн хуейт. Дагъэ защIэ хъужауэ, и кIагуэ дытари къыздищтащ. Ари къыщIищтар и акъылым нэмысыпа гурыщIэ щэху гуэркIэт, ахъумэ езыми ищIэжыртэкъым зэрищIынур. Машинэм итIысхьэхэри, къуажэ гупэмкIэ дэжащ, жыжьи мыкIуэу ягъэшри хадапхэ гуэрым и деж къыщыувыIащ. Надеждэ къэзыша шофёрыр икIи дэгу, икIи бзагуэ хуэдэт, цIыху макъ жыхуаIэм щыщу зы «Iыми» игъэIуртэкъым, икIи зиплъыхьыртэкъым, гъуэгум еплъ зэпыт фIэкI, рулым кIэрыдиям ещхьу ист. Мы дунейми, мы дунейм тет псоми теубжьытхэу, лъапэкIэ трилъэщIэжа фIэкI пщIэнтэкъым. Нартокъуэ ицIыхуртэкъым ар, илъэгъуауи ищIэжыртэкъым. Надежди зэригъэцIыхуакъым. ФIэмыIуэхуарэ, хьэмэрэ зэримыгъэцIыхумэ нэхъ къищта? Дэнэ щыпщIэн. Ауэ езы Нартокъуэ гу лъимытэу къэнакъым абы: «Зыри фIэIуэхукъым. Iуэху щэху дэблэжьыну тыншу къыщIэкIынщ», – хужиIащ игукIэ. ИщIэжырт и «ныбжьэгъухэм» я зэхэтыкIэри пэшэгъу ящI цIыху лIэужьыгъуэхэри. Надежди зыкIи зихьэкъуэртэкъым абы щхьэкIэ, япэми хуэдэу. Нартокъуэ и цIыхухъулъыр къызэщIигъаплъэу зыкъыкIэрикухьырт. Машинэм щитIысхьэ дыдэми, имыхуэ хуэдэ, гъунэгъурэ зэву къетIысылIащ, и Iэпкълъэпкъыр къриIуэтылIэу. «У-у-у, сыту Iейуэ сыпIыщIа, къытеIэбэт мыдэ, сэ си гур зэрыкIэзыз, – щIалэм и Iэр къищтэри, и бгъэ сэмэгум щIикъузащ». «Абдей Iувщи, уи гум сылъэIэсынукъым сэ», – жиIащ щIалэм. – «НтIэ, дэнэ дей ущылъэIэсынур?» – «Уи гум екIуэлIапIэ иIэкъым», – къыIэщIитхъыжащ Нартокъуэ и Iэр, езыри нэхъ къыбгъэдэкIуэтыжащ. ЦIыхубзым и макъым занщIэу зихъуэжащ, фэрыщIыгъэ лъэпкъ хэмылъыжу, зыгуэр къызэрехьэлъэкIыр къыхэIукIыу: «ГущIэгъуншэ! ИIэ дэнэ къэна, уекIуэлIэщащи, усхуIудзыжыркъым. Сыджэгуурэ, сыту Iей мыгъуэу уезгъэкIуэлIат уэ а си гум». Надеждэ машинэ щхьэгъубжэмкIэ зригъэзэкIри, дэплъу щIидзащ. ИщхъэрэкIэ изыбзэ хъуа мазэр жыг щхьэкIэ къуацэхэм зэщIалъэхъати, къэувыIэжауэ хэщхьэукъухьырт, иджыри епIэщIэкIыртэкъым пшапэ кIыфI Iувыр зэкIэщIихун. АтIэми, и нурыр щIылъэ гъуэз къащхъуэм къыпхымыкIыфу, езыр тхъурыжь тхъуэплъыфI хуэдэ, къыпхыпс къудейт, жейбащхъуэ хьэлъэт, щхьэхынэт. – «Ей, мазэ, мазэ, сыт пщIэрэ уэ?! Ауэ сытми укъоплъых, зыми ущIэхъуэпсыркъым, псоми уахуэгущIыIэщ.» – жиIащ Надеждэ, куууэ щатэри. ЦIыхубзым а и тхьэусыхафэхэри и гум нигъэсакъым Нартокъуэ: а зыхэта гупыжьым я мэ зыщыуа псоми афэ джанэ яхузыщитIэгъат абы. «Блэ зэуар аркъэным щощтэ», жыхуаIэм нэхъей, абы къапкърыкIа зыгуэри и фIэщ хъужынутэкъым. «Дауи, Надеждэ ауэ сытми щхьэусыгъуэншэу къэкIуакъым, ар абы къахэкIащ, мурад гуэри яIэщ. Ауэ сыт хуэдэ мураду пIэрэ?!» ИтIани, иужьрей псалъэухар а цIыхубзым зэрыжиIа щIыкIэм (абы и макъым щIэта пэжыгъэ гуэр къентIэIуащ и псэм) шэч къригъэхьыжащ: «Ярэби, дзыхь хуэпщI хъуну пIэрэ-тIэ мыбы?» – жыхуиIэу. ЖьантIэ
– А жыпIэхэри фэрыщIыгъэмэ, уэ артисткэ телъыджэу щыIэ псоми уатекIуэжащ, – жиIащ Нартокъуэ, цIыхубзым и Iэблэм щабэу Iэ дилъэри: хущIегъуэжырт щIыIэу цIыхубзым зэрепхъэшэкIам. «Сыт, тхьэмыщкIэ, абы уепхъэшэкIкIи уемыпхъэшэкIкIи. ЦIыхубз щхьэтепIэншэ цIыкIу мыгъуэщ».
– НакIуэ, дигъэкI, си лъакъуэр ундэрэбжьащ, – лъэIуащ цIыхубзыр, машинэр къызэрыувыIэу. Я куэбжэпэм щыIутым Нартокъуэ къызыфIигъэщIа губгъуэри, хуэмурэ абы щызэблэкI, жыжьэу къэцIу трактор уэздыгъэ нэхухэри, жэщ макъхэри – псори нэрылъагъут иджы. МащIэ-мащIэурэ къыдэкIуэтей мазэм и нур фагъуэр пшапэ кIыфI пкъыншэм къыщIигъэувэрт. Адыгэ хэкум и мымащIэ IэрыщI Iуащхьэ цIыкIухэри, хьэмцIыракIэм ещхьу, къуажэбгъу хъупIэм къыхэтэджыкIырт. Абы адэкIэ, пэу щхьэгуэм уежэхмэ, гъавэ щIапIэ губгъуэшхуэр къыщылът. Нартокъуэ игу къэкIыжащ и сабиигъуэр – хьэндырабгъуэм ещхьу зелъатэу, хьэндырабгъуи ещэу, а губгъуэм щитыгъар. – И адэм и джэдыгукIэм къыхихыу щыта мэлыфэмэмрэ пщIэнтIэпсымэмри къыщIихьэжащ асыхьэтым. И кIагуэ дытар иубгъури, Iуащхьэ щхьэгуэ цIыкIу гуэрым тетIысхьахэщ. «Иджыри упIыщIэрэ?» – къыбгъурытIысхьа цIыхубзым и плIэ псори къызэщIиубыдэу и IитIри къришэкIащ, къызыжьэхигъэщIащ. ЦIыхубзми «IыIы» жиIэртэкъым, ауэ нэщхъей хъуат.
– КъызжеIэ иджы укъыщIысхуэкIуар. Зыри жиIэртэкъым абы. Гупсысэ хьэлъэхэм зэщIаубыда хуэдэт. И щхьэр къиIэтри, щIалэм худэплъеящ, и нэгум щIэплъэу. Езыми и нэкIур армыгъуейуэ жыг щхьэкIэ къуацэхэм къахэпща мазэм къигъэнэхуащ. Надеждэ и нэкIущхьитIым нэпс ткIуэпс зырыз тенауэ тесысыхьырт, налкъутналмэсым хуэдэу, мазэ нур щIыIэм пэлыду.
– Сэ сыкъыщIэкIуар бжесIащ, – къыжьэдэкIащ абы икIэмикIэжым, – усшэну аращ сыкъыщIэкIуар, си деж усшэну. Уи ныбжьэгъухэр зы къэмынэу къожьэ.
– Абы ныбжьэгъу щызиIэжкъым сэ.
– ЩыуимыIэжми, щыуиIащ. ИтIанэ. – щигъэтыжащ Iэнкуну цIыхубзым.
– Сыт итIанэ.
– Абыхэм хуэдэ ныбжьэгъухэр занщIэу хыфIэбдзэж хъуркъым, щIасэ фызым хуэдэу. Я Iэр кIыхьщ абыхэм, къыплъэIэсынущ, умыщIэххэу. – ЛIо, къысхуэдалъэхэу ара? Си сэбэп фIэкI, си зэран якIакъым абыхэм сэ.
– Хьэуэ, хьэуэ, зыри къыпхуэдалъэркъым. Уи ахъшэхэри къыуатыжыну си гугъэщ. УагъэфIэжыну аращ, узэрагъэщхьэрыуам щхьэкIэ.
– СынэкIуэпэнуми, сыхущIыхьэнукъым сэ, солажьэ. Пщэдджыжь жьыуэ сыдэкIыжын хуейщ, – идэртэкъым Нартокъуэ. Хуеижтэкъым ар ахъшэ къратыжынуми езыхэми. А ахъшэ жыхуэпIэр и фIэщи хъуххэртэкъым. «Абыхэм ахъшэ ятыжуи?! Мо мазэ къыкъуэкIар къызыкъуэкIамкIэ къухьэжынщ абы щыгъуэ», – дыхьэшхырт кIуэцIкIэ. Абы гу лъита е псэкIэ зыхищIа, Надеждэ и фIэщу къыщIигъуащ:
– Хьэуэ, сэ пэжу жызоIэ. Ахъшэ яIэщ иджы. Ахъшэ куэд. Япэм хуэдэжкъым. 43 ЖьантIэ
– ЯIэми, фIыщ. Сэ сыхущIыхьэнукъым. ЛэжьапIэ сыIутщ. Мохэр плъагъурэ? Жэщми мыжейуэ лажьэхэр? Абыхэм сащыщщ сэри.
– Сымылъагъуми, сощIэ. Уэ уи гугъэрэ абыхэм уэ узыхэтыр ямыщIэу, ящIэ. Зы лъэбакъуи пчыркъым уэ абыхэм ямыщIэу. УздэкIуэри, пщIэри, жыпIэри, пшхы нэгъунэ ящIэ абыхэм. А къомым дыхыумыгъэт, сэ сынолъэIу, сэри сыкъромыгъэхуэкI. Зи мыхъуми, илъэскIэ дызэдэпсэуащ, нэчыхь димыIами. НакIуэ. Пэж дыдэу, нобэ унэмыкIуэфынуми, тхьэмахуэм накIуэ.
– Дапщэщ тхьэмахуэр?
– МахуиплI дэкIмэ.
– Ар сыт число?
– ТIощIщ.
– НтIэ, накIуэ. НакIуэ, си IэфI! НакIуэ, си фо! НакIуэ, си псэм хуэдэ! – цIыхубзыр еубзэрабзэрт щIалэм, щабэуи телъэщIыхьырт. –
Сэ уэ сыкъожьэнущ, – зрикъузылIащ щIалэм и бгъэгу лъэщым, зыпщIэхидзэри, кIэзызу ба хуищIащ, бэуэгъуэ зыщIаубыдар яхуэшыIэху, – ауэ уныщыкIуэнури дызэрызэбгъэдэсыну щIыкIэхэри, сыхьэт бжыгъэ дэнэ къэна, дакъикъэ бжыгъэкIэ дыгъэбж. Сэ ар сщIэн хуейщ.
– Сыт а къомыр зэрыпщIынур? Абы зыгуэр къокI.
– Зыри къикIыркъым, си нэху, зы закъуэ фIэкI. Сэращ абы хуейр. Сэ сыхуейкъым ахэр зэрызелъафэу нэху щыху щIэсыну. Сэ сызыхуейр уэ дэрэ ди закъуэ дыкъызэхуэнэу, дызэрыхуейм хуэдэу нэху дгъэщыну аращ. А зы жэщыр къызэтыж сэ гъащIэ IэфIу, – Iэ дилъащ лIым и нэкIум, – псалъэм щхьэкIэ, сыхьэт пщыкIутIым и деж. НтIэ, нтIэ, сыхьэт пщыкIутIым и деж, фIэмыкIыу, сэ нащхьэ пхуэсщIынщ. Хьэуэ, ар хъунукъым, нэгъуэщIу тщIынщ. Сыхьэт пщыкIутIым и деж сэ бжьэ уэстынщ, «сыкъыхыфIэбдзэжами, сигу нобгъэркъым, сыпхуэарэзыщ», – жысIэнщи. Уэ бжьэр сIыхи, уефэным ипэкIэ абы хуэфащэ псалъэ жыIэ. Ауэ умыпIащIэ. УпIащIэмэ, шэч ящIынщ, дыщIахужыну аращ, – жаIэнщи. ЕмыкIущ. Псалъэ дакъикъитIкIэ, дакъикъищкIэ, псалъэ дакъикъитхукIэ, уэ пхузэфIэкIынущ ар, а бжьэмкIэ абдеж щысынри ефэнри зэрыбухыр иужь дыдэу якIэщIэдзэж. ИтIанэ ефэ бжьэм. Езыхэм къагурыIуэнщи, щIэкIыжынщ.
Апхуэдэу зэгурыIуащ Нартокъуэрэ Надеждэрэ.
Нартокъуэ абы игъэзэжыну артэкъым. Ар щхьэфэц хэхынт абы и дежкIэ. Къызыхыхьэжа гъащIэмрэ абырэ зэрилъытмэ, и щIыфэр тхытхырт, укIытэж хьэлъэм къыхигъэщтырт, кIэрымыкIыжыну къэзыуцIэпIа гущыкIыгъуэ гуэрым щымэхъэшэжу. Ауэ сыт а зы жэщ закъуэр, сыт зэрихъуэкIыфын абы? АтIэми, Надеждэ Iейуэ мэлъаIуэ. ЦIыхубз лъэIур адыгэхэм ягъэзащIэ хабзэщ игъащIэм. Надеждэ езыри цIыхубз Iейкъым. IэфIу къригъакIуэу, цIыхухъугум лъэIэс цIыхубзщ: дэгъуэщ, дахэщ, цIыхубз IэфIщ. «СыкIуэнщ!» – ищIащ мурад, цIыхубзри, фIыуэ къигъэгугъауэ, кIуэжащ. Нартокъуэ пщIантIэм щыдыхьэжым, Хъангуащэ куэбжэпэм деж щытт, и IитIыр зэблидзри, и блэгущIэхэм щIикъузэжауэ. ПIыщIа хъунт, и фэр пыкIат. Е щтэIэщтаблэт?.. Пэж дыдэр жыпIэнумэ, тIури хузэхэту къыщIэкIынт. Анэм игу пIейтеяр игъэпсэхужри, махуэ псом фIыуэ лэжьа щIалэр жей IэфIым хилъэфэжащ. ПщIыхьэпIэ илъэгъуакъым, къыхэщтакъым. Ауэ анэр жеякъым нэху щыху. 44 ЖьантIэ

ЗэраухылIа пIалъэр къэсри, Нартокъуэ кIуащ къалэм, Надеждэ хуэхьэщIэну. «Ныбжьэгъухэм» къыхуагъуэтауэ, Надеждэ иджы унэ гъуэзэджэ щIэст. Унэр щхьэунейуэ фызыжь гуэрым ейт, ауэ езым и закъуэпцIийти, щыгуфIыкIыу щIигъэтIысхьат мо цIыхубз щIалэ, цIыхубз гуакIуэр. ЗыгуэркIэ къыскIэлъыплъынщ, сыхуэныкъуэ хъумэ, зыгуэркIи къыздэIэпыкъунщ, жери, фэтэрыпщIэ щIагъуи Iихыртэкъым. А Iих тIэкIури ауэ сытми, фащэм щхьэкIэ, Iихырт, ахъумэ езым иIэм ирикъурт. Сахалин щылажьэрт и къуэри, абы къыхуригъэхьырт ахъшэфI, къинэмыщIауи, мылъкуфI бгъэдэлът. Унэр пэшиплIрэ пщэфIапIэрэ хъурти, пэшитIымрэ пщэфIапIэмрэ фызыжьыр щIэст, пэшитIыр, я щIыхьэпIэр щхьэхуэу, Надеждэ иIыгът. КIуэаракъэ, цIыхуфI лъыхъуэмэ, игъащIэкIи имыгъуэтын фэтэрт, ауэ, бзаджэм лъакъуибгъу щIэтщ, жыхуаIэм хуэдэу, мо бзаджэ гупым ар къызэрыщIаха щIыкIэр тхьэм ещIэ. Дауи, ахэр Надеждэ щхьэкIэ гузавэртэкъым. Езыхэрат а унэм хуейр, я зэхуэсыпIэу, я Iуэху щалэжьыну, я мурад щэхухэмкIэ щызэгурыIуэну, унафэ щащIыну. Псом хуэмыдэу, а унэр къалэ гъунэм, цIыху куэд щызэхэземыуэ пакIэм щыIэт. Щэху зехьэпIэ хъунут. АтIэми, Нартокъуэ къуажэм зэригъэзэжрэ, хуэныкъуэ хъуакIэхэт апхуэдэ зэIущIапIэ. А унэм зэрыщIэтIысхьэрэ Надеждэ куэдкIэ нэхъ гугъу ехьырт. Сыт щхьэкIэ жыпIэмэ япэм хуэмыдэжу иджы напитIкIэ псэурт: фитI зытригъэуэн хуейт, чэзууэрэ: зы фэр зи унэ щIэс фызыжьым щхьэкIэ, етIуанэр – ар езым и фэ дыдэрати, тыншт. Абы гугъу дехьыртэкъым. Фызыжьыр цIыхуфIт, игъащIэкIэ хьэрэмыгъэ игу къэкIынутэкъым, цIыхум шэч Iей хуищIынутэкъым. «А си дахэ, ар сыт а пщIэр? Уэ уи закъуэ упщэфIэжынумэ, сэ сызищIысыжыр сыт! КъакIуэ мыдэ, сэ сыпщэфIащ, дыздэгъашхэ. Сэри нэхъ IэфIу сышхэмэ, уэри хьэзыру укърихьэлIэжмэ, – ар нэхъыфIкъэ», – жиIэрт, Надеждэ къыдыхьэжыху. Е «Уи закъуэ щхьэ ущыс, си тIасэ, къакIуэ дызэрытегъэунщ», – жиIэнти къеджэнт. Пщэдджыжьым лэжьакIуэ щыдэкIкIэ «ЗумыгъэлIалIэ, тIасэ, сэ зэлъыIусхыжынщ уи унэр, IункIыбзэр къэгъани, кIуэ уэ, кIуэ, зыкъыкIэрумыгъэху!» – къылъитэрт гу. Абы щыгъуэ ар жыхуиIэ унэм кхъуэ бын щIэса хуэдэт: птулъкIэ нэщIхэр стIол щIагъым щIэдзэжауэ, тутын кIапафэр унэ лъэгум изу.
КIэщIу жыпIэмэ, цIыху хуэдэу, дэпсэун хуейт. Ар фэтехт Надеждэ и дежкIэ. Дауэт абы IункIыбзэ зэрыритынур. ИтIани, абы хуэфэщэн фэ зытримыгъауэу хъуртэкъым: хуейтэкъым фэ Iей къриплъыну. НэгъуэщIу жыпIэмэ, и фэ дыдэр къилъагъуну. ИкIи къехъулIэ хъунт ар Надеждэ, сыт щхьэкIэ жыпIэмэ къехъуапсэрт нысэу. «Си Мудин укъезгъэшэнущ, алыхь, къызэрыкIуэжу», – жиIэрт мызэ-мытIэу. «Уэ дыкъабдэмэ», – къыщIигъурт итIани. И къуэм и сурэтыр къригъэлъагъурт, хъыджэбзыр щымытхъумэ, и жагъуэ хъууэ, сурэт дыдэми дихьэхыфэ зытримыгъауэу хъуртэкъым: фызыжь хьэлэлыщэм зигъэгусэнут. Языныкъуэхэми а цIыхубз Iейуэ щыуа мыгъуэм апхуэдизкIэ ищIэнур имыщIэжу къанэрти, зэгуэуду гъуэгыну къызэфIэзэрыхьырт. «Аджыдэ мыгъуэ, мы фызыжьри стхьэлэу, сыщIэпхъуэу сыкъыщамыгъуэтыжын сыкъыщыхутащэрэт», – жиIэрт игукIэ. И жьэкIэ жиIэу зэхэпхыр: «Уэ нанэ, си нанэ дыщэ, зы сыхьэт узмылъагъумэ, сыпсэужыфыркъым!» – арат. АпщIондэху мо тхьэмыщкIэми и фIэщыпэ хъурти, нэхъ Iей мыгъуэжу къыкIэрыхъыжьэрт, «ярэби, стхьэлэпэну арауэ, пIэрэ мыр зыхуейр?» – жригъэIэу. Абы щыгъуи фIыуэ ищIэжырт 45 46
ЖьантIэ
зэримытхьэлэнуIари езыр кIуэ пэтми нэхъ кууужу зэрехуэхри, мащэ кIыфI куум ихуар къызэрыдэпIэстхъейм хуэдэу, хуилъэуджыкIырт дуней нэху хуитым техьэжыну. АрщхьэкIэ зыхэхуа гупым псэууэ къаутIыпщынкIэ Iэмал игъуэтыртэкъым. ЯIыгът шынагъэрэ ахъшэкIэ. И нэгу щIэкIырт абыхэм фIырыфIкIэ уакъызэрыIэщIэмыкIыфынур.
Мы зи гугъу тщIы пщыхьэщхьэри зытеухуар апхуэдэ зы Iуэхут. Нартокъуэ нэсыным куэдкIэ япэ иту къызэхуэсакIэт гуп щэхур. А пщыхьэщхьэм къекIуэлIар цIыхухъу защIэт, я цIыхубзхэр я гъусэтэкъым: езыхэр зэрызэджэжымкIэ, – Хъан, Пщыкъан, Дамыжьыкъуэ сымэ. Я цIэ дыдэхэр нэгъуэщIт. Ауэ цIэ лей зыфIащыжмэ, нэхъ къащтэрт. ЦIэ лей фIэщынми гугъу дехьыртэкъым: зым адрейхэр зэреджэну нэхъ хуэфащэр я хьэл-щэнхэм, я сурэтхэм псынщIэ дыдэу къыхагъуатэрт. Псалъэм щхьэкIэ, ХъанкIэ зэджэр цIыху ткIийт, и унафэм щIэкIынIа шынэу щысхьыншэт, гущIэгъуншэт, и щхьэци, и жьакIи, пкъынэкIэ иIа пфIэщIыну, гъуэплът. Пщыкъаныр къуданым хуэдэу ишауэ IэпкълъэпкъыфIэт, щIалэ дахэт, щхьэцпэщтэт, зыгъэгусэрейт, хъыджэбз гъэфIауэ. Ауэ фадэбжьэ хэту ерыскъыфI Iэнэрэ щIэщыгъуэу зы хъыджэбз цIыкIурэкIэ и адэ-анэри сондэджэрым ирищэжыфынут. Дамыжьыкъуэ къыхэпхыну зы фIагъи зы дахагъи хэлътэкъым, и цIэм ещхьт езыри: и плIэ мащIэу къыдэкIам и дамитIыр и тхьэкIумакIэхэм нихусыжат, абы зэригуа и пщэгурыгъым фIэт щхьэшхуэр и гупэмкIэ ишэжати, еплъых зэпыту къыпфIэщIырт. АрщхьэкIэ еплъых зэпыттэкъым – къоплъырт. Ари, я нэхъ нэ жаным нэхърэ нэхъ Iейуэ къоплъырт. И щхьэр хуиту зэрыхуэмыIэтым къыхэкIкIэ, и набдзэ къуацэхэм шынагъуэу къыпхущIэплъ зэпытт, и нэ кугъуитIыр и щIыIу напIэхэм тIэкIу фIэкI къэмынэу щIилъэфэжат, нэхъыбэу плъагъур и нэхужьыбэрт. И Iэхэр пIащэт, цыбэт, егъэлеяуэ кIыхьт, и лъэнкIэпс пхапIэм нэсырт. КIэщIу жыпIэмэ, гориллэкIэ зэджэ номиным ещхьт. Нэсауэ лIыукI сурэтт. Теплъэ узыншэ зиIэу хъуа цIыхум яфыгъуэурэ, икIэм-икIэжым, дуней псом и бийуэ къыщIидзыжат. Ауэ гуп зыхэтым пщIэшхуэ щиIэт. Хъаным (Хъанырат гупым я унафэщIыр) дзыхь нэхъ зыхуимыщI Iуэху гугъухэр зи пщэ ирилъхьэри, нэхъыфIу зэфIэзыгъэкIри Дамыжьыкъуэт. Хьэлуи щэнуи хэлъыр зы закъуэт – нэпсеягъэ. Дауи, гурыIуэгъуэт ар и закъуэ дыдэу зэрыпсэур. Зыми ищIэртэкъым щыпсэури, Хъаным фIэкI; зыри кIэлъыкIуэртэкъым икIи зыкIэлъигъакIуэртэкъым, Хъаным фIэкI; зыми едаIуэртэкъым, Хъаным фIэкI. Ауэ Хъаныр абы и деж кIуамэ, щхьэщэ лъахъшэкIэ къыпежьэрт. А зым дзыхь хуищIырт и гу бампIэр худихыну. И пхъуантэ фIыцIэр къищтэрти зэтрихырт, зэдагуэша мылъкум щыщу къылъысар и IэмыщIэхэм иригъэжурэ, и нитI ныкъуэщIэлъафэхэм хъуаскIэр къыщIихыу, и жьэ къупщхьэ пIащэ зэригъэшххэм Iупс тхъурымбэри псалъэхэри зэхэзэрыхьыжауэ къыжьэдиупцIыкIырт: «Ы-ы-ы, нэлатыр зытехуэн къом, фэ фщыщ дапщэ спIытIыфыну сэ иджы мыбыкIэ?! Мы дыщэ тхылъымпIэ щкъыщкъыж цIыкIу къомымкIэ! ФызэкIуэцIыспIытIэнщ, игъащIэкIэ гъуджэ фимыплъэжыну! БжьапцIэ зыкъоми вдэзгъэкIуэнщ, джэдылIэм здихьа бабыщу, лъагъугъуейхэ. Аращ фэ фхуэфащэр! Мис абы щхьэкIэ упсэу хъунущ! Ауэ нэсакъым иджыри, зэ фымыпIащIэ. Мыр мащIэщ». Хъаныр абы еплъырт, едаIуэрт, и пащIэкIэ щIэгуфIыкIыури: «Хъунщ иджы Iэдэмей (арат и цIэ дыдэр Дамыжьыкъуэ, и цIэ дыдэмкIэ еджэри Хъаным и закъуэт), зумыгъэIэтыщэ уи макъым, зыхъумэ. Уэ зыр уриуасэщ адрей псом. СызэрылIэжынум хуэдэу си фIэщ мэхъу уэ дзыхь къыпхуащI ЖьантIэ
зэрыхъунур, – жиIэрт. – Хъунущ дзыхьышхуэ къыпхуащI». КIэщIу жыпIэмэ, Нартокъуэ щахэтамрэ иджырэ мы гупыр я IуэхукIэ зэхуэдэжтэкъым, шурэ лъэсрэ я зэхуакут. Абы щыгъуэ хьэлэл делэхэр къагъапцIэрэ щIыхуэ фIашхыу, тыкуэнхэм зыпащIэрэ щэхуу сондэджэрхэу, Iулъхьэ Iызыхын ягъуэтмэ, дэлэл хъухэу – нэхъыбэм Iуэху жьгъей фIэкI къаймыхъулIэу щытащ. Хэбгъэзыхьмэ, фадэбжьэ ирафын щамыгъуэт куэдрэ къэхъурт. Иджы я Iуэхум зиузэщIат, есахэт. Тыкуэн, унэ къулей яхъунщIэфынут. Апхуэдэ къаруи тIасхъэщIэхи яIэт; общественнэ мылъку зыбгъэдэлъ цIыху IупэфIэгъу къащIыну хэтхэт. Нэхъ лъэщ хъууэ зэрыхуежьэу, зэрызахъумэжынуми нэхъ егупсыс хъуахэщ. Япэ дыдэ ар къыхэзылъхьар Дамыжьыкъуэщ.
– Хъунукъым, – жиIащ абы, пщыхьэщхьэ гуэрым зэIущIахэу, стIолым IэштIымкIэ теуэри, – дэ зэгуэрым къытхэта тхэкIыжу обществэм щыпсэужыну, – гупыр щым хъуащ, зыхуахьынур ямыщIэу. Пэж дыдэу, зыми игу къэкIатэкъым апхуэдэ псалъэ къэхъеину. Зыми зыри щыжимыIэм, Хъан стIолым бгъэгукIэ зытригъащIэри щIэупщIащ:
– Сыт жыхуэпIэр? Хэт зи гугъу пщIыр? – ари щэху цIыкIуу.
– Мис а вгъафIэу къефшэкIа нанэ и щIалэ цIыкIуращ, жыхуэсIэр, Нартокъуэ.
– Дэракъым ар зыгъэфIар, езым дигъэфIащ. И ахъшэ делэр иухати, и унэ екIуэлIэжащ. И щIыхуэ ттелъ фIэкI, абы нэгъуэщI къыдищIэркъым.
– Хьэуэ, Хъан, сэ уэ сыппэрыуэну сыхуейкъым, ауэ сэ абы сызэрегупсысыр жызгъэIэ. Сыщыуэмэ, къэзгъэзэжынщ!
– ЖыIэ, дынодаIуэ.
– Ар щIекIуэлIэжар и ахъшэр зэриухаракъым. НэгъуэщIщ. Зыри къыдищIэркъым, жыхуэфIэри уи фIэщ пщIы хъунукъым. Фраерщ ар. Хэт Iуригъэуами, ищIэу Iуригъэуами, щыуауэ Iуригъэуами, зыгуэр Iурагъэуащ абы. Е езым а и кIуэцI нэху цIыкIумкIэ дыкъищIащ. Дыхуэшэчакъым абы и кIуэцI нэху цIыкIум, хуэшэчакъым дэ къытхэтыну. нэ къуэлэнхэр къытхуишэну хьэзырщ ар. И судыр щIэн хуейщ, пIалъэ имыIэу, сэ си щхьэм къызэриубыдымкIэ.
– Фэ сыт жыфIэр?! – щIэупщIащ Хъан, адрей псоми захуигъазэри. Хэт и мыси шынэгъуафIэщ, къэрабгъэщ. Япэ дыдэ Пщыкъан къыдэлъащ, зыIурыбзаеу.
– Ди Iуэхум тIасхъапIэ етын хуейкъым, псы къызыдэкIынум сагъыз гъэткIуа IукIэн хуейщ. Псыф хъумэ, сагъызыр иубыдыжынукъым.
– Уэ IупкIэн а сагъыз гъэткIуар? – къыхуэдзэлэшхащ, хуэмышэчу, Дамыжьыкъуэ. Илъагъу хъуртэкъым абы а Пщыкъаныр. «НэгъуэщIхэм я гугъуехькIэ шхэну аращ, ахъумэ, зыкIи ущыгугъ хъунукъым», – жери, арат щIимылъагъури. Пщыкъаным, къызэрыдэлъам ещхьыркъабзэу, зиудыгъужащ.
Сытми, «судыр» ящIащ Нартокъуэр Iухын хуейуэ. Ауэ ар зыгъэзэщIэнумрэ гъэзэщIа зэрыхъуну щIыкIэмрэ хуабжьу елIэлIащ. Дамыжьыкъуэ тегушхуауэ иужь ихьэнут абы, арщхьэкIэ Хъан занщIэу пиупщIащ:
– ХъункIэ Iэмал иIэкъым. АфIэкIа иджыпсту шынагъэ къызыбгъэдэмыкIым щхьэкIэ, Iэдэмей зиуцIэпIыжыну? Ар ди дежкIэ нэхъ Iейщ. Ар зы, етIуанэу, IэпщакIуагъэ лъэпкъ хэмыту, ар езыр- езыру IукIын хуейщ, и гъуэгу тету. 47 48
ЖьантIэ
А псор къыщапсэлъым Надеждэ щIэсат унэм, зэ къэтэджрэ я Iэнэр зэригъэзахуэу, зэи тIысыжрэ щхьэукъуэ хуэдэу. АрщхьэкIэ щхьэукъуэни игу къэкIыртэкъым. Щхьэукъуэн дэнэ къэна, и гур дзапэкIэ иIыгът. А псалъэмакъыр къыщыхъея дыдэм, къаскIэри и псэр, ятIэхум хуэдэу, пыкIыжат. Насып иIэти, абы щыгъуэ зыми гу къылъитакъым: псоми езыхэм я щхьэ я Iуэхут. ИужькIэ зызэщIиубыдэжри, къыфIэмыIуэхуфэ зытригъэуащ. Иджы, Хъан жиIа псалъэхэр щызэхихым, аргуэру и гур гужьеигъуэу къыхэузыкIащ: «сэрауэ пIэрэ ар къызылъысынур», – жыхуиIэу.
– А жыхуэпIэм зы Iэмалщ иIэр, – къыпидзащ Дамыжьыкъуэ Хъан и псалъэхэм. – Ари умыгъэзащIэу езыр-езыру хъунукъым, нэхъ белджылыIуэу жыIэн хуейщ. Дауэ икIи хэт ар зыщIынур?
– Зи дауэращ, къедгъэблэгъэнщ, мыбдеж и ахъшэри щеттыжынщ, дгъэфIэжынщ, Iуэхури зэфIэдгъэкIынщ.
– Бжьэ щхьэхуэ етын хуейщ абы, бжьэ щхьэхуэ дыдэ. Армырмэ, шэч иумыгъэщIу пхуэщIынукъым. Дэ тхуетынукъым абы бжьэ щхьэхуэ, къекIурэ къезэгъыу, псоми хэгъуащэу, – егугъурт лъэкI къимыгъанэу Дамыжьыкъуэ гуэрыр. Псори занщIэу Надеждэ еплъащ. Щытт ар, блэ нэIу бзаджэм зыщIишэ псэущхьэ къарууншэ цIыкIум хуэдэу. И дамитIри ехуэхат, и нитIри теплъызат ар жызыIэм.
– Уэ слъагъум уигу ирихьыркъым ар? – къыхэIукIащ а пщIыхьэпIэ Iейм а макъ гуэрыр. ПсынщIэу зыкъищIэжри, и щхьэм къилъэдащ уафэхъуэпскIыу: «Е лIэн, е гъэлIэн, нэгъуэщI узыхэдэн щыIэкъым», – лIо сигу щIримыхьынур? Фэра, хьэмэрэ сэра абы лей зрихар?! – жиIащ тегушхуауэ. Абы тезыгъэгушхуа къарури ищIэжыртэкъым. ЗэгурыIуащ белджылыгъэ псомкIи.
– ХьэщIэр къакIуэмэ, гупу щIэсынум – цIыху къэс дыжьын рюмкэ зырыз, зэщхьу къытегъэувэ, уэ Надеждэ, уэ уиIэххэ си гугъэщ ар, пэжкъэ? АтIэ, аращ. Уэ, Iэдэмей, сыхьэтитI-сыхьэтищ нэхъыбэ и мыпIалъэу и къару псори къызэкIуэцIыкIыну хущхъуэр къэбгъуэтынщ. Нэхъ пIалъэ кIэщIри хъунукъым: лажьэ имыIэу гъуэгу теувэжын хуейщ, – иухащ зы унафэр Хъан. – Иджы псори мыдэ фыкъэдаIуэ, – къыщIигъуащ адэкIэ, – гу лъызотэ фэ фи псэлъэкIэм, урыс блатнойхэм фадэплъейуэ. Ар дэ къыдэмызэгъын Iуэхущ, жыжьэрэ гъунэгъууи дызыхуэмейщ. Щывгъэт. Бжьакъуэ зытебгъэувэри ари зыщ. Фи бзэр къабзэу, дэндей утыкуи къыщезэгъын хуэдэу щытын хуейщ. Зы псалъэ блатнойуэ къывжьэдэкIыху, фи бзэгум федзэкъэж! Аращ ар зэрыщывнэнур. ЩIагъыбзэ дыхуейкъым.
А зэIущIэм иужькIэ, псори зэфIэкIа, зыхуеину псори хьэзыр хъуа нэужьщ, Надеждэ Нартокъуэ и деж щыкIуар, къишэну. Къыхуэшакъым, пIалъэ къритащ – тхьэмахуэ къакIуэм и пэ къит пщыхьэщхьэр. Сыт ящIэнт? ЗэбгрыкIыжащ, Нартокъуэ бгъэдэсыну, «зыгъэфIэжыну» къызэхуэсахэр, щэбэт къакIуэм пэплъэу.
Арати, зэраухылIа пIалъэр къэсащ. Нартокъуэ фIыуэ ищIэрт Надеждэ зэримызакъуэнур, а зыхэта гупыжь дыдэр къызэрыпэплъэр, имыщIэжыр апхуэдэу тегъэчыныхьауэ къыхуей щIэхъуарат. «Е ахъшэ тIэкIу къызэрыскъуэкIыжарауэ пIэрэ? ЯщIэ ар абы, дауи. Надеждэ жиIакъэ, пшхы нэгъунэ ящIэ, жери. АрщхьэкIэ, абы жиIар пэжмэ, ахъшэ Iуэхуи зэрахуэркъым. «Ахъшэ я куэдщ, уи ахъшэри къыуатыжынущ», – жиIащ. Дэнэ къыздрахар ахъшэри? Дауэ хъуа занщIэу къулей? Апхуэдэ цIыхукъым ахэр, лажьэу къулей хъуну. Мы зэм зыхуейр къэсщIэнщи, сапыкIынщ. ГъэщIэгъуэнщ итIани. СщIэркъым, зыри ЖьантIэ
къызгурыIуэркъым. СщIэнуи сыхуейкъым!» – егупсысырт Нартокъуэ.
Нартокъуэ унэм щыщIыхьам хэт щыст – утыкум ит стIол хъуреишхуэм бгъэдэсу, куэзыр джэгухэрт Дамыжьыкъуэрэ Пщыкъанрэ, хэт къикIукI-никIукIыу, зэзэмызи джэгухэм къабгъэдэувыIэрэ я куэзырхэм еплъу, щIэтт. Хъан и щIыбагъыр къэгъэзауэ, и Iэхэр и щIыбагъым щызэрыдзэжауэ, щхьэгъубжэм бгъэдэтт, абы къыдэщ жэщ кIыфIым хэплъэу. Адрей пэшым къакъэ-пщIыпщIу цIыхубз гуп щызэрызехьэрт, я нэжьгъуцхэр, я бостей пщампIэхэр зэрагъэзэхуэжырт, Iупэлэр зэIэпахырт, я набдзэ, нэбжьыц щIэлыкIахэм еIэзэщIэжырт. Зы гъуджэшхуэр яхуримыкъуу, зыр адрейм къыIуигъэкIуэтырт, къызэрыIудзыпэрт, дыхьэшххэрт. ЦIыхубзхэм языныкъуэр Нартокъуэ ицIыхуртэкъым, яужэгъужахэм я пIэкIэ щIэщыгъуэ къахыхьауэ къыщIэкIынт. Хъыджэбз щIалэ дыдэ цIыкIу яхэтт, гуащэ гъэджэгун
иджыри иуха къыщIэкIынтэкъым. Ари гъуджэм пагъэтIысауэ, и набдзэхэр, и нэбжьыцхэр туш фIыцIэкIэ хущIалыкIырт, быдзышэ зэрефэрэ куэд мыщIа и Iупэ цIыкIухэри плъыжьу хуалэрт. Щаха къудей щыгъын щIыIутелъхэр – плащ, бэлъто пIащIэ, кIагуэ сытхэр – шэнтхэм адэмыдэкIэ еупцIэкIат. ХьэщIэ пэплъэ унагъуэр хьэщIэ ихьэгъуэ дыдэм и деж зэ пIейтей мэхъуж, Iэрпхъуэру, зыхунэмысахэр, зэлъыIуамыхахэр лъэныкъуэ ирагъэзу, адэ-мыдэкIэ къуагъэпщкIуэжу. Абы ещхьт а гупыр асыхьэтым, псом хуэмыдэу цIыхубзхэр. АрщхьэкIэ хьэщIэ къэкIуэни яфIэIуэхутэкъым абыхэм. ЯщIэххэртэкъым къэкIуэнIауи. ИкIи хуейтэкъым нэгъуэщI къахыхьэну. Ахэр щIызэхуэсар ефэн, ешхэн, джэгун, я цIыхухъухэр нэхъри зрагъэгуэкIуэн, абыхэм я гъусэн, ягу щызу псэуну арати, щхьэж зэрыхузэфIэкIкIэ иужь итт ар къехъулIэну.
Псори зыгъэхьэкъувыкъуу, псоми я зэхэшакIуэу щыта Надеждэ а пщыхьэщхьэм нэщхъейт, е хэгупсысыхьат, сытми, дэплъагъужыртэкъым и жанагъри, и гушыIэкIэ псынщIагъуэри. КъызэрыщIыхьэу абы гу лъитэри, Дамыжьыкъуэ еIущэщат Хъан: «Зыгуэр къыткIэщIимыщIыхьыну пIэрэ, дыкъэмыпцIэну пIэрэ?» – жери. Хъан Надеждэ къриджэри щэхуу еупщIащ: «Надькэ, ухьэзыр уэ? Щхьэ укъеуфэха! КъызжиIакъым жумыIэж: упсэуну ухуеймэ, укъимыкIуэтыж!» – «Зыми сыхигъэзыхьакъым сэ абыкIэ, сэ къэсщтащ. СопIащIэ, ухуеймэ, зэ зэфIэкIащэрэт, жызоIэри, ауэ апхуэдэ Iуэху къыппэщылъу уджэгунри емыкIу си гугъэщ», – къикIуэтакъым езыри. – «Дауи», – пидзыжа къудейщ Хъан.
Дамыжьыкъуэ зыхуигъазэри: «Iэдэмей, уэ джэдыкIэми цы къыхыбох, апхуэдэ дыдэу ущытын хуейкъым. Зэхэпха абы жиIар? Дэ нэхърэ нэхъ мэпIащIэ ар», – хущытхъуащ цIыхубзым и жэуапым, Дамыжьыкъуи игу ирихьат жэуапри, куэзыр джэгуну тIысащ, зыдэджэгур илъагъу мыхъуми. Абы ирихьэлIэу, Надеждэ къызэуIуаIа бжэр Iуихри, къэкIуар къыщIигъэхьащ. Ар Нартокъуэт.
– ЛIо, сыкъэпцIыхужыркъэ? Щхьэ укъащтэрэ, – къишиящ къыщIыхьам и Iэр, сэлам папщIэу.
– ГуфIэгъуэми укъыщигъащтэ щыIэщ. СыгуфIэщащи, аращ. Еблагъэ! – икъузащ Iэ къыхуишияр езым и IитIымкIи, цIыхухъум
хуэдэу.
– Уи лъагъуж фIы ухъу, бежницэ, зыбгъэкIуэдыжыпаи, – къабгъэдыхьащ псынщIэу Хъан, – апхуэдэу занщIэу ныбжьэгъу хыфIадзэж хабзэ? 49 50
ЖьантIэ
нэгъуэщIу, къеубзэрабзэрт Адрейхэри къыпежьэри, сэлам кърахащ, цIыхубзхэми зыхагъэнакъым а зэIущIэжым. Я жьэкIэ жаIэр зыуэ, нащхьэIущхьэкIэ къыхуаIуатэр къэзыцIыхухэр, къэзымыцIыхухэри лъэныкъуэкIэ щытт, загъэнэмысыфIэу, умэзэхахэу. Умэзэхыпаи яхэтынкIэ хъунут абыхэм, сыт щхьэкIэ жыпIэмэ Нартокъуэ цIыхубзхэм ягу хуабжьу ирихьырт. Абы и теплъэ псоми, и хьэл-щэнми цIыхубзхэм яфIэмыфI IэфIыщэ егъэлеяи щIэращIагъэ лъэпкъи хэлътэкъым. ЩIалэ дахэ жыхуаIэм хуэдэтэкъым – щIалэ гурыхь, щIалэ гуакIуэт. Зи IэфIагъри, зи гуащIагъэри, зи къарури, зи бжьыфIагъэри зэщIэлъ щIалэт.
– Е дэ уигу дримыхьауэ ара? – жиIэрт зым, и дамэху яехэр хъуэпсэгъуэу зэригъакIуэурэ.
– Надькэ нэхърэ нэхъ дахэ къигъуэта хъунщ, – къыхиIуащ нэгъуэщI зыгуэрми фыгъуэнэдыгъэкIэ.
– Ай-ай, Надюшэ, уи мэракIуэр яутэ, – дыхьэшхащ ещанэр.
АрщхьэкIэ Надеждэ а псор зэхихыртэкъым икIи едаIуэртэкъым. Надеждэ фIыуэ ищIэрт а щIалэм япэ дыдэ цIыхубзу игъэунэхуар езыр зэрыарар, абы нэгъуэщI цIыхубз зэрылъэмыIэсар, къыщыхъурт ар езым къигъэщIа, и джабэм къыщIэхъукIа, и IэрыпI хуэдэу, нэгъуэщIым и Iуэху зыхэмылъ гъащIэ Iыхьэу дунейм кърита и анэмэту. Арат къэхьпагъэкIэ и гъащIэр зыкъута адрей псоми къыхуамыгъэушыфа лъагъуныгъэр иджы Нартокъуэ щIыхузыхищIар. ПкъынэлынэкIэ, лъынтхуэкIэ пыщIа хъуат ар абы! «Ай бетэмал, сэри, сызэхамыуцIапIэрэ сыхъыджэбз къабзэу абы сыIэрыхьамэ. Ара хъунт дуней насып жыхуаIэр. АрщхьэкIэ иджы сыт? Иджы къимыгъэзэжыну къутащ а насыпыр. ЦIыхуитIыр IэфIу зэщхьэгъусэ зэхуэзыщI пэжыгъэ къабзэр къыздигъуэтыжынукъым абы сэ. ИгъащIэкIи нэчыхькIэ сыдэкIуэ хъунукъым абы. «Ей, цIыхухэ! ЦIыхухэ, зэхуэфхъумэ фи Iэпкълъэпкъым и къабзагъэр! Абы чэзу иIэщ», – гуоунут, къугъынут Надеждэ. (Хъыбарым щымыщу жытIэнщи, нэчыхь куэд щIакъутэжми, бынунагъуэ куэд щIызэтекъутэжми я щхьэусыгъуэ нэхъыщхьэхэм ящыщщ цIыхубз напэмрэ цIыхухъу щIыхьымрэ куэдым хэутэн зэращIыр). Апхуэдэ гупсысэ хьэлъэхэм хэтти, арат Надеждэ гуп псалъэмакъыр щIагъуэу щIызэхимыхыр, къыщIыгурымыIуэр. Шынэрт пщыхьэщхьэр и кIэм хунэмыгъэсынкIэ, хьэлъэт а пщыхьэщхьэр Надеждэ и дежкIэ. Псори зытеухуар Нартокъуэт, хуэшэчыртэкъым: «Хэт и Iуэху хэлъ абы?! ФIыми, сысейщ, Iейми, сысейщ. Псэун хуейми, зыгъэпсэун хуейр сэращ; кIуэдын хуейми, зыгъэкIуэдын хуейри сэращ. Сыт сщIэнур?! Сыт залымыгъэ сэ къыстепсыхар?» –
гуIэжырт. ИтIани, шынагъуэт къуаншэр игъэкъуэншэну – ар ажал пэлъытэт. КIуэдыпIэт. ЗадэпщIын хуей хъурт: псэр шынэрт. Къарууэ иIэу хъуар зэхилъхьэри, жыджэрыфэ зытригъэуащ, Нартокъуи щыгуфIыкIащ. Псалъэмакъхэми щIэдэIун хуейт, хьэщIэ гуп щыуиIэкIэ, ауэ псалъэмакъхэмрэ езым и зыхэщIэхэмрэ апхуэдизкIэ зэпэжыжьэти, зыхузэщIэкъуэртэкъым.
– Ухьэрэмышхщ уэ, куэзыр лейхэр хыфIыбодзэ, – бзаджэу хъущIэрт Дамыжьыкъуэ.
– Дэнэ щыIэ-тIэ, хыфIэздзэмэ? – жиIэрт Пщыкъани, и IитIыр – Сэ сщIэрэ здэщыIэр, бгъэпщкIуа хъунщ!
хуиущIырт.
4 Заказ №2045 ЖьантIэ
ИкIэм-икIэжым, «цIыху къыбдэджэгу хъунукъым уэ», жери, и
куэзырхэр стIолым трипхъэжри, къэтэджыжащ ар. Пщыкъани абы иужь итщ.
Псори хьэзыр хъуат, зэжьэни щыIэжтэкъыми, гупыр тIысащ Iэнэм, Пщыкъан фIэкI къэмынэу. ЗэрацIыхурэ япэ IэнакIуэу щытар иджы щхьэгъубжэм къыIунауэ Iутт; жэщым зыри химылъагъуэ пэт.
Шэджагъуэнэужь лъандэрэ уафэр зэщIэзыбгъа пшэ бдзапцIафэ хьэлъэхэм мазэри хэкIуэдауэ, кIыфI дыдэт.
– КъакIуэ зэ, сыт узэплъыр, плъагъуххэнуIакъым.
– Нэхугъэ гуэр, жып уэздыгъэу къыщIэкIынщ, хадэм къикIри къыщIыхьащ мы унэм.
– Ар Нанэщ, щIыунэм кIуащ, фIэIугъэ къихьыну, – жиIащ Надеждэ, икIи щIэкIри помидор фIэIу тепщэч къыщIихьащ.
– Суткэ псом зэман нэхъыфI дыдэу хэтыр жэщыращ, – ар Пщыкъан и щхьэ хужиIэжрэ гупым яжриIэрэ къыпхуэщIэнутэкъым. Ауэ цIыхубзхэм занщIэу къапхъуэтащ.
– Адыдыд, ари нэхъ пэжти, жэщым дыгъужьыр къожьэ.
– Уэ плъэгъуа дыгъужь?
– Алыхьым имыухкIэ!.. Слъэгъуащ, зоопаркым иту.
– АтIэ, ара дыдыд щIыжыпIэр? Сэ сыпоэту щытамэ, гимн хуэзусынт жэщым: жэщыращ тхъэгъуэр, жэщыращ фIыгъуэр.
– Уэ урещхьт поэтым фэкIэ, ауэ сыт узищIысыр псэкIэ? – пэрыуащ Дамыжьыкъуэ и жагъуэгъум.
– Мис ар поэтщ, – дыхьэшхащ Хъан, къыбгъурыс Дамыжьыкъуэ и дамэм теуIуэри, – усакIуэр зыхуейр фэкъым – гущ.
Нартокъуэ игъэщIагъуэрт а гупым я щытыкIэм зэрызихъуэжар: куэдкIэ зэщхьыжтэкъым япэм зэрыщытамрэ иджырэ. Япэм зыхэтахэр, зыкIи замыхьэкъуэу, ефэ-ешхэнрэ джэгунрэт – езыхэм зэрыжаIэмкIэ, IэфIрэ дахэу псэун, музыкэ щIэту (ари музыкэ, псалъэр къызэрапсэлъыр ударенэр етIуанэ пычыгъуэм техуэут). ИкIи щIэтт Iэуэлъауэшхуэ я ефэ-ешхэнми я джэгунми. Апхуэдэу щыджэгу щыIэщ, я кIэр исауэ, гъатхэм яутIыпща шкIащIэ нэбгъэф зи нэм къытрихьахэр. Абы щыгъуэ, насып яIэмэ, гъунэгъуу щыIэнкъым щыхупIэ, ахъумэ щыщIагъэхьэжкIэ я бжыгъэм зытIущ чэмынкIэ хъунущ. Апхуэдэжтэкъым иджы а гупыр – Iэдэбыгъэ гуэри къащтат, я нэгуми гупсысэ гуэрхэр иплъагъуэрт. Япэм ямыIа Iуэху ягъуэта хуэдэт. Нартокъуэ зэрыхуигъэфэщамкIэ, ягъуэтауи къыщIэкIынт: сыт щхьэкIэ жыпIэмэ и ахъшэри къратыжат (ар зэригъэщIэгъуам щIэ щIэткъым), езыхэми япэм хуэдэу тхьэмыщкIафэ ятетыжтэкъым. А здэщыс Iэнэ дыдэмкIи илъагъурт ар. Надеждэ абы къахуищта столовэ наборыр: сэи, гуахъуи, рюмки, поднос нэгъунэ зы дыщэкI IэщIагъэу дыжьыным къыхэщIыкIат, сауткIэ гъэщIэрэщIэжауэ. Дауи, ахэр Надеждэ ейтэкъым, икIи езыхэми я адэ щIэинтэкъым. Ар къызэращтари Хъан и псалъэт: мы пщыхьэщхьэм и унафэ щащIым, жиIат, дыжьын рюмкэ, жери, хрусталым хуэдэу, зэфэм кIуэцIрымыплъмэ, нэхъ къищтагъэнт. Дэнэ къраха? Къратыжа ахъшэм Нартокъуэ и жыпыр къис хъуащ. Шэч хэлътэкъым: хьэрэм хэкIыпIэшхуэ гуэр къагъуэтат. Арауэ къыщIэкIынт япэхэм хъыдан гуащэ нэгуу щытахэм иджы гупсысафэ къащIытеуари. «Ахъшэри яхуэздзыжу, щхьэ сыщIэмыкIыжрэ? Дауэ сахэсыну мыбы? – зишхыхьыжырт и гум. – АрщхьэкIэ Надеждэ пIалъэ быдэ къызитащ, дакъикъэкIи сыщхьэдэх мыхъуну. Сежьэнщ». Я тIысыкIэ дыдэми зихъуэжат: хъумрэ бзымрэ зэхэмыпхъауэ, псом хуэ- 51 52
ЖьантIэ
мыдэу куэщI ис хэмытыжу, цIыхухъухэр зы лъэныкъуэкIэ, цIыхубзхэр адрей лъэныкъуэмкIэ зэпэщысхэт. Моднэ музыкэ гуемыIури хэтыжтэкьым. ЖыпIэнурамэ, хабзэ яхэлъ хъуат.
– АтIэ, къафщтэ, псоми ивгъэхъуамэ, – къэтэджащ Хъан. – Уи хьэтыркIэ, Нартокъуэ, дэри дегъатхъэ ныщхьэбэ Надеждэ, ауэ уэ узихьэщIэр Надеждэ и закъуэкъым, дэри удихьэщIэщ. Сэ софэ дяпэкIэ дызэфIэмыкIуэдыжыну. КIуэдари къэдгъуэтыжыфыну.
Апхуэдэурэ екIуэкIащ сыхьэт пщыкIутIым нэс, хъуэхъу жаIэм зэрегъафэурэ. Сыхьэт пщыкIутIым и деж Надеждэ къэтэджри, Нартокъуэ зыхуигъэзащ. Псори коньякым фIыуэ къызэщIигъэплъат, тIурытIу зэуэршэрылIэ хъуахэт. ИтIани, гупыр зыжьэу зэтебэяуащ, Надеждэ къызэрытэджу. Псом хуэмыдэу – цIыхухъухэр. Ахэр пэплъэрт иджы фIэкI игъащIэм ямылэжьа Iуэхушхуэ къэхъуным. ЯщIэрт ар зэрыщIэпхъаджэр, ауэ ар зэфIэмыкIыу, езыхэр хуиту дунейм тет хъунутэкъым. «Уи щхьэ си щхьэ нэхърэ – си щхьэ гуэр», – жыхуаIэ дыгъужьыжь хабзэм теувахэт. Жанрэ IэкIуэлъакIуэу, тегушхуарэ гушыIэрейуэ, шэжыпкъым хуэдэу сыт щыгъуи щыта а цIыхубзым, Надеждэ, иджы и Iэпкълъэпкъыр хузэщIэубыдэжыртэкъым. Итыну къищта бжьэр IитIымкIэ икъузауэ иIыгът, ари зритынум хуишииным и пIэкIэ и бгъэгум ирикъузылIэжарэ кIэзызу. ТрахынкIэ шынэ хуэдэт, имытынуми.
– Нартокъуэ, – жиIащ. Абы къыфIимыгъэкIыу, къыпэтэджа щIалэм зыкъомрэ жьэхэплъащ. «Сэ сыт сщIэр?! Си Iэ дыдэмкIэ сщIэр сыт сэ?! – гупсысэрт ар, вагъуэ ижым хуэдэу, псынщIэу. – Сэ сызыщыгугъыр къызэмыхъулIэмэ, зэфIэкIакъэ псори. Сыт Iэмалыж итIанэ? Хьэуэ, щыIэщ итIани Iэмал: сэри срекIуэд абы щыгъуэ!»
–. Нартокъуэ, – къыщIидзэжащ нэхъ тегушхуауэ, – си гъащIэм укъыхэуащ уэ, си жагъуэ къэпщIащ. Уэ къыбгуроIуэ, хыфIадзэжмэ, ар зи гуапэ хъун цIыхубз зэрыщымыIэр. Урикъуху уджэгури, уэ сыкъыхыфIэбдзэжащ сэ. Иджыпсту си ней пщыхуауэ, услъагъу мыхъуу, ажал фIыцIэм хуэдэу сыпIуплъэн хуейт уэ. АрщхьэкIэ аракъым – си гум укъыщIитхъыу фIыуэ узолъагъу, сыпхуэарэзыщ: уэ лей къызэпхакъым, нэчыхькIэ уи унагъуэ зесхьэну сыбдэкIуамэ, сыпшэнут. Уэращ ар къызжезыIар. (Надеждэ жиIэр пэжт. И гурылъ пэжыр зэрыжиIам щхьэкIи, щIэхуауэ щыта и къарур къыхыхьэжауэ псалъэрт). Ауэ сэ гуащэрэ унагъуэрэ зесхьэну сыхуейкъым икIи апхуэдэ цIыхуи сыхъужынукъым. Сэ сызыхуеяр, сэ сызэрыпсэум хуэдэу щхьэхуиту уэри узиIамэ, арати, щымыхъуакIэ. щымыхъуакIэ сыт. уи Iуэху дахэ ухъу, сыпхуэарэзыщ. Си гум Iей пхуилъкъым, уэри къысхуумыгъэIей. Дэнэ ущыIэми, уэ сэ сысей ухъуащ, си дежкIэ. Узимыгъусэми, усысейщ. Ар уэ пщIэркъым, сэ сощIэ апхуэдэу щIэхъуар. Сэ уэ срыуейуэ зэи щытакъым икIи зэи хъунукъым. ИтIани, сынолъэIу, зыщумыгъэгъупщэ: пIалъэ-пIалъэкIэ укъысхуей хъумэ, сытым и дежи сэ, сызэрыщытам хуэдэу, сыкъэбгъуэтыжынщ. Абы щхьэкIэ мы си бжьэм къысхуефэ, – дыжьын фалъэ цIыкIур пIащIэу щыхуишиям, и Iэр фIэкIэзызри, къриутхыкIа коньяк ткIуэпсыр щIакхъуэ хужь бзыгъэм теткIуащ. «Дэгъуэу зэфIэкIащ», – еIущэщащ Дамыжьыкъуэ Хъаным. «Сэр дыдэми си фIэщ хъуащ абы жиIахэр, си Iуэхущ абы шэч къытрихьэмэ», – арэзы хъуат ахэр. Нартокъуэ Надеждэ и псалъэхэм гумащIэ ящIат, – пидзыжынут зы псалъэ IэфI гуэр. НэгъуэщI къыхуэмыгупсысу, цIыхубз «хыфIидзэжар» арэзы къыщIыхуэхъуа псалъэ дыдэм къытригъэзэжащ. ЖьантIэ
– Сэ иджыри сепцIыжакъым бжесIа псалъэм.
Надеждэ щытт, техьэгъуэ гуэрыр къыпкърыхьэжат, зэ щIалэм и Iэм еплъырт, зэ стIолым телъ щIакхъуэ бзыгъэм и нэр фIытенэрт: ткIуэпсыр зытеткIуа щIакхъуэку щабэ хужьыр, мафIэ пIэнкI техуам ещхьу, хэуфIыцIыкIат. Ежьэ хуэдэт нэхъ щIэхыIуэу ефэным, арщхьэкIэ ефэну иIэтмэ, хьэзырт, мэз джэдум хуэдэу, илъыну. «И-ит, и псалъэр еух иджы, и-и-ит, йофэ иджы», – гузасэрт нэгъуэщI Iэмал зимыIэж цIыхубзыр. Абы хэту, бжэмкIэ Iэуэлъауэ къиIукIащ. Зыр зым и ужь иту, пэшым къыщIэхутащ фащэкIэ зэгъэпэща лIищ. Иужь итаитIыр япэ итам и бгъуитIым зырызу къыбгъурыуващ.
– Фымыхъей! Фыздэщысым фимыкI!
Надеждэ и Iэпкълъэпкъыр фIыщIэхупэри, здэщытым занщIэу щехуэхащ, мэхауэ.
– Дохутырым фыкъеджэ щIэхыу, – жиIащ япэ иту къыщIыхьам, макъ ткIийкIэ. «Дохутыри я гъусэти мыбыхэм», – къыхигурыIукIащ зыхэхуа хъарпшэрым Надеждэ. Надеждэ зыкъыщищIэжам унэри гупым хэса цIыхухэри къащырт. КъэкIуахэм къраджауэ, щыхьэтитIи щIэтт. Зэрышхэ дыжьын хьэкъущыкъур хуэсакъыпэу тхылъымпIэм кIуэцIалъхьэрт. Я щхьэр техауэ шумэданитIи лъэныкъуэкIэ щытт, дэлъхэр къапщытэу. Ауэ Надеждэ и гур щызэгъэжыпар щIалэм ирита бжьэр абдж барщыбэ цIыкIу гуэрым иракIэу илъэгъуа нэужьщ. Нартокъуэ и жыпым илъ ахъшэр кърихыжри, ари яритащ абыхэм.
– Мыр мыбыхэм къызатыжа ахъшэщ, – жиIащ куэду зэкIуэцIылъ 53
ахъшэ IэмыщIэфIыр щахуишийм.
– Сыт ар къущIатыжар?
– ЩIыхуэу сIахауэ щытащ.

Псори зэфIэкIа нэужь: «Куэдрэ сыпсэунщ-тIэ сэ иджы, етIуанэуи сыкъыщелакIэ», – хужиIэжащ Нартокъуэ и щхьэм. ИкIи псэущ хъарзынэу. Къуажэ лэжьыгъэм, къуажэ Iуэхухэм къару тIуащIэкIэ хэтщ. Фыз къишащ, бынунэ хъуащ. Сыт имыщIами, Надеждэ къыдэкIуэн идакъым, ауэ Налжан гуфIэжу къыдэкIуащ, зыхэта псор, къыдигъуэн дэнэ къэна, гъащIэр, цIыхухэр къызэрицIыхуар фIыгъуэрэ мылъкуу щыIэхэм я нэхъ ину къилъытэри.
Апхуэдэу псэуфмэ, зэмыкIуэкIыжмэ, зэман дэкIа нэужь, хэт ищIэрэ, и делагъэхэр ящыгъупщэжу, «и адэ ещхь хъужащ», – къыхужаIэжынкIи хъунщ. Хъангуащи арэзы дыдэщ, щхьэщытхъуIуэ хъуащи, хьэблэ фызхэр тIэкIу къыщIонакIэ ахъумэ. И къуэрылъху цIыкIур и Iэблэм тесу къыдокIри, и нысэм щотхъу-щотхъури щытхъупсыр хуегъажэ. ЖьантIэ
ЩIэныгъэлI, егъэджакIуэ, жылагъуэ лэжьакIуэ Дзэмыхь Къасболэт илъэс 65-рэ ирокъу 54
АДыгэ ТХыДэМ И ХъУМАКIУэ
ЩIэныгъэр гурэ псэкIэ къыхихыу, акъылкIэ зэригъэзахуэу, къыпэщылъ гугъуехьхэм хуэхьэзыру абы и гъуэгуанэм теувэ цIыхум, дауикI, лIыгъэшхуэ хэлъщ. Абы и гъащIэ псор къыхиха IэщIагъэм щхьэузыхь хуищI хабзэщ, зымащIэкIи и гъуэгум димыдзыхыу, сыт хуэдэ лъэпощхьэпохэми къызэтрамыгъэувыIэу. ЩIэныгъэрылажьэм и гъуэгуанэр тыншкъым, ауэ щIыхь зыпылъщ. А щIыхьым унэсу щIэныгъэм и батырыбжьэр къэблэжьын папщIэ, адыгэхэм зэрыжаIэу, «псибл узэпрысыкIын» хуейщ. Ар зыхузэфIэкIхэр, зэрыгурыIуэгъуэщи, зырызыххэхэрщ, абы щыгъуэми, дызэригуапэщи, щIэныгъэм и щыгу лъагэм икIи задэм дэкIыфахэр, лъэпкъым и цIэр жыжьэ зыгъэIуахэр диIэщ. Апхуэдэщ тхыдэдж-щIэныгъэлI, егъэджакIуэ, жылагъуэ
лэжьакIуэ, тхыдэ щIэныгъэхэмкIэ доктор, профессор, зи дуней тетыкIэри, цIыху хэтыкIэри, Iуэху зехьэкIэри щапхъэгъэлъагъуэ Дзэмыхь Къасболэт. Абы щIэныгъэмрэ егъэджэныгъэмрэ щыхиша и
гъуэгур гуащIафIэ хъуащ, ноби куэдкIэ узыгъэгугъэ унэтIыныгъэхэмкIэ шэщIащ.
Дзэмыхь Къасболэт ФIыцIэ и къуэр 1957 гъэм октябрым и 5-м КъБР-м и Дзэлыкъуэ районым хыхьэ Къармэхьэблэ къуажэм къыщалъхуащ. Курыт еджапIэр къиуха нэужь, 1973–1978 гъэхэм Къэбэрдей-Балъкъэр къэрал университетым и тхыдэ-филологие факультетым тхыдэмкIэ и къудамэм щеджащ. 1978–1979 гъэхэм я къуажэ дэт езанэ курыт еджапIэм тхыдэмрэ обществоведениемрэ щригъэджащ. 1979 ЖьантIэ
гъэм ТхыдэмкIэ, филологиемкIэ, экономикэмкIэ Къэбэрдей-Балъкъэр щIэныгъэ-къэхутакIуэ институтым тхыдэмкIэ и секторым и лаборант нэхъыжь IэнатIэм пэрыхьащ. Куэд дэмыкIыу Москва кIуэри, 1981–
1984 гъэхэм СССР-м ЩIэныгъэхэмкIэ и академием хыхьэ, ТхыдэмкIэ институтым и аспирантурэм щеджащ. 1985 гъэм « лIэщIыгъуэм –
ХIХ лIэщIыгъуэм и япэ Iыхьэм Къэбэрдейм щыIа жылагъуэ-экономикэ зэхэтыкIэр ди къэралыгъуэм и историографием къызэрыщыгъэлъэгъуар» («Отечественная историография социально-экономического строя Кабарды – первой половины I века») фIэщыгъэм щIэт кандидат диссертацэр пхигъэкIащ. А лъэхъэнэм къыщегъэжьауэ Дзэмыхь Къ. Къэбэрдей-Балъкъэр щIэныгъэ-къэхутакIуэ институтым къулыкъу зэхуэмыдэхэр щрихьэкIащ, ноби щрехьэкI. 1986 гъэм тхыдэмкIэ секторым и щIэныгъэ лэжьакIуэ нэхъыщIэщ, илъэс ныкъуэ нэхъ дэмыкIыу – щIэныгъэ лэжьакIуэ нэхъыжьщ. 1991–1992 гъэхэм секторым и унафэщIщ.
1992 гъэм Дзэмыхьым Къэбэрдей-Балъкъэр къэрал университетым лэжьэн щыщIидзащ: япэщIыкIэ Къэбэрдей-Балъкъэрым ис лъэпкъхэм я тхыдэмрэ этнографиемкIэ кафедрэм и егъэджакIуэ нэхъыжьщ, иужькIэ, 1994–1999 гъэхэм, а кафедрэм и доцентщ, 2001 гъэм къыщыщIэдзауэ абы и профессорщ, 1998–2014 гъэхэм кафедрэм и унафэщIщ. А лъэхъэнэхэм КъБКъУ-м нэгъуэщI къулыкъухэри щрихьэкIащ: 1998–2000 гъэхэм Жылагъуэ-гуманитар институтым и унафэщIым щIэныгъэ лэжьыгъэмкIэ и къуэдзэу щытащ. Лэжьыгъэм къыдэкIуэу, 1994–1995 гъэхэм «Отечественная история» IэщIагъэмкIэ КъБКъУ-м и докторантурэм щеджащ, 2001 гъэм «Урысейм Кавказым щригъэкIуэкIа политикэм адыгэхэм щаубыд увыпIэр (1550–1770 гъгъ.)» («Адыги в политике России на Кавказе (1550–
1770-е гг.)») доктор диссертацэр ехъулIэныгъэ иIэу пхигъэкIри, «Тхыдэ щIэныгъэхэмкIэ доктор» цIэ лъапIэр къыфIащащ. 2003 гъэм къыщыщIэдзауэ нобэ къэсыху диссертацэхэр пхыгъэкIынымкIэ КъБКъУ-м щызэхэт советым и Iэтащхьэщ.
ЩIэныгъэми егъэджэныгъэми фIыуэ хэгъуэза, куэдым хуэIэижь Дзэмыхь Къ. жылагъуэм зегъэужьыным, хамэ щIыпIэхэм ипхъа
адыгэ лъэпкъыр зэщIэгъэуIуэжыным и гуащIэ ин ирихьэлIащ: 2006–
2009 гъэхэм Дунейпсо Адыгэ Хасэм (ДАХ) и Iэтащхьэ къулыкъур щIыхь пылъу ирихьэкIащ. А IэнатIэм зэрыпэрытуи, и лэжьыгъэ нэхъыщхьэр – къэхутэныгъэмрэ егъэджэныгъэмрэ – зы махуи IэщIыб ищIакъым. Ар къалъытэри, 2008 гъэм Адыгэ (Шэрджэс) Дунейпсо щIэныгъэ академием и академикыу хахащ.
2014 гъэ лъандэрэ Дзэмыхь Къ. Урысейм ЩIэныгъэхэмкIэ и академием и Къэбэрдей-Балъкъэр щIэныгъэ центрым хыхьэ, Гуманитар къэхутэныгъэхэмкIэ институтым и унафэщIщ. А илъэс дыдэм къыщегъэжьауэ Къэбэрдей-Балъкъэрым и Парламентым и депутатщ.
И гъащIэмрэ и лэжьыгъэ гъуэгуанэмрэ дэнэкIэ унэтIа мыхъуами, Дзэмыхь Къ. зэрыщIэныгъэлI нэсыр игъэгъуэщакъым. Илъэс плIыщIым щIигъуауэ псэемыблэжу зытелажьэ тхыдэ щIэныгъэр екIупсу икIи хуэфащэ дыдэу, зэрыжаIэу, «къыдалъхуам хуэдэу», езыри и IэщIагъэм къыхуигъэщIауэ къыдогъуэгурыкIуэ. Абы и Iэдакъэ къыщIэкIащ щIэныгъэ статьяуэ щэ бжыгъэхэр, монографиехэр, 55 ЖьантIэ
еджапIэ нэхъыщхьэм студентхэр зэрыщегъэджапхъэ программэхэмрэ методическэ чэнджэщхэмрэ, публицистикэ тхыгъэхэр, нэгъуэщI куэди. Абыхэм я мыхьэнэр зэрыинымрэ я фIагъымрэ я зы щыхьэтщ 2017 гъэм Дзэмыхьым и монографиехэм ящыщу тIур Жданов Ю.М. и цIэкIэ къызэрагъэпэща щIэныгъэ лэжьыгъэхэм я Дунейпсо конкурсым и лауреат зэрыхъуар икIи япэ нагъыщэ зиIэ диплом къызэрыхуагъэфэщар.
Щхьэзакъуэ къэхутэныгъэхэр иригъэкIуэкIыу абыхэм кърикIуахэр монографие щхьэхуэу къызэрыдигъэкIыжым къыдэкIуэу, Дзэмыхь Къ. щIэныгъэлI гупым зэдагъэзэщIа лэжьыгъэ куэдми и гуащIэ хилъхьащ. КъызэщIэкъуауэ икIи дунейм къыщытехьа илъэсхэмкIэ зэщхьэщыхауэ къэбгъэлъагъуэмэ, щIэныгъэлIым и IэдакъэщIэкI нэхъыщхьэхэм ящыщщ илъабжьэкIэ зи цIэ къыщитIуэну монографиехэмрэ и лэжьыгъэ къыхэхахэр щызэхуэхьэса сборникымрэ: « лIэщIыгъуэм – ХIХ лIэщIыгъуэм и япэ Iыхьэм Къэбэрдейм щыIа жылагъуэ-экономикэ зэхэтыкIэр 1917-м – 1950 гъэхэм я кIэуххэм къриубыдэ совет историографием къызэрыщыгъэлъэгъуар» («Советская историография 1917 – конца 1950-х гг. о социально-экономическом строе Кабарды – первой половины I в.». Нальчик, 1984); «Адыгэхэр – тхыдэм и напэкIуэцIхэр» («Адыги – вехи истории». Нальчик, 1994); «Урысеймрэ Кавказ, Поволжье, Кърым хъаныгъуэмрэ яIа зэхущытыкIэм Къэбэрдейм щиубыд увыпIэр (ХI лIэщIыгъуэм икухэр – лIэщIыгъуэм и кIэуххэр)» («Кабарда во взаимоотношениях России с народами Кавказа, Поволжья и Крымским ханством (середина I – конец вв.)». Нальчик, 1996; в соавторстве с Б.К. Мальбаховым); «Адыгэхэмрэ Урысеймрэ (тхыдэм къызэрыщызэдэгъуэгурыкIуар)» («Адыги и Россия (формы исторического взаимодействия)». Москва, 2000); «Урысейм Кавказым щригъэкIуэкIа политикэм адыгэхэм щаубыд увыпIэр (1550 гъэхэр –
1770 гъэхэм я пэщIэдзэр)» («Адыги в политике России на Кавказе (1550-е – начало 1770-х гг.)». Нальчик, 2001); «Адыгэхэр: я бэнэныгъэмрэ хэкур зэрырагъэбгынамрэ» («Адыги: борьба и изгнание». Нальчик, 2005); «Къэбэрдеймрэ Урысеймрэ I– лIэщIыгъуэхэм Кавказым щекIуэкIа политикэм и тхыдэм къызэрыхэщыжыр (къэхутэныгъэхэмрэ тхыгъэхэмрэ)» («Кабарда и Россия в политической истории Кавказа I– вв. (исследования и материалы)». Нальчик, 2007); «Адыгэхэр – тхыдэм и напэкIуэцIхэр». Адыгэ тхыдэ серие. («Адыги – вехи истории». Адыгская историческая серия. Нальчик, 2008); «Диным игъуэт зэхъуэкIыныгъэхэр иджырей урысей жылагъуэм зэрыщекIуэкIыр (Къэбэрдей-Балъкъэр Республикэм и щапхъэкIэ)» («Нетрадиционные религиозные движения в современном российском обществе (на примере Кабардино-Балкарской Республики)». Нальчик, 2013; в соавторстве с А.А. Макоевой); «Кавказ зауэм и тхыдэр дэфтэрхэм къызэрагъэлъэгъуэжыр: «Адыгэхэм (шэрджэсхэм) я хуитыныгъэр щыубзыхуа декларацэр» («Из документальной истории Кавказской войны: «Декларация черкесской независимости». Нальчик, 2014); «Къулыкъу щIэнымрэ зыхъумэжынымрэ…» Къэбэрдеймрэ Урысей къэралыгъуэмрэ: дзэ-политикэ IуэхухэмкIэ щызэдэлэжьа лъэхъэнэр (1550 гъэхэр –1770 гъэхэм я пэщIэдзэр)» («В 56 ЖьантIэ
службе и обороне.» Кабарда и Российское государство: эпоха военнополитического сотрудничества (1550-е – начало 1770-х годов». Нальчик, 2017); «Адыгэхэр (шэрджэсхэр) Урысейм и тхыдэм I– лIэщIыгъуэхэм къриубыдэу. Тхыдэ лIыхъужьхэр» («Адыги (черкесы) в истории России I– вв. История в лицах». Нальчик, 2018); «Къэбэрдей-Балъкъэрыр Урысей Федерацэм хыхьэ Республикэщ (1922–2022 гъгъ.)» («Кабардино-Балкария – Республика в составе Российской Федерации (1922–2022 гг.)». Нальчик, 2022; в соавторстве А.Г. Кажаровым), н.
Лъэпкъ тхыдэ щIэныгъэм и хэлъхьэныгъэ хъуащ Дзэмыхь Къ. зэхилъхьа е зыхэлэжьыхьа дэтхэнэ лэжьыгъэри – дэфтэрхэр щызэхуэхьэса сборникхэр, щIэныгъэлI гупым зэдагъэзэщIа монографиехэр, грантхэр, щIэныгъэ проектхэр н.ку. Абыхэм ящыщщ, псалъэм папщIэ, мыпхуэдэ лэжьыгъэшхуэхэр: Я тхыдэ гъуэгуанэхэр лIэщIыгъуэхэм щызэщIыгъуу: Къэбэрдей-Балъкъэрым ис лъэпкъхэр урысей зыужьыныгъэм къызэрыхэщыр (1557–1917 гъгъ.) проектым и щIэныгъэ унафэщIыр, зэхэзылъхьар, редакторыр, пэублэр, кIэух псалъэр, 1–3-
нэ Iыхьэхэр зытхар Дзэмыхь Къ.ФI. (Века совместной истории: народы Кабардино-Балкарии в российском цивилизационном процессе (1557–1917 гг.) руководитель научного проекта, составитель, редактор и автор введения, заключения, гл. 1–3. К.Ф. Дзамихов. Нальчик, 2017); Къэбэрдей-Балъкъэрым ис лъэпкъхэмрэ Урысеймрэ Кавказым и политикэ тхыдэм къызэрыхэщыр (ХI лIэщIыгъуэм икухэр – ХIХ лIэщIыгъуэм и япэ Iыхьэр). Дэфтэрхэмрэ тхыгъэхэмрэ щызэхуэхьэса тхылъ зэхэзылъхьар Дзэмыхь Къ.ФI. (Народы Кабардино-Балкарии и Россия в политической истории Кавказа (середина I – первая половина I в.). Сборник документов и материалов сост. К.Ф. Дзамихов. Нальчик, 2017); Урысеймрэ Кавказ Ищхъэрэм ис лъэпкъхэмрэ 16 лIэщIыгъуэм – 19 лIэщIыгъуэм икухэм: жылагъуэ-щэнхабзэ зэхэтыкIэкIэ зэрызэщхьэщыкIымрэ къэрал-политикэ зэкъуэтыныгъэм зэрыхущIэкъумрэ щIэныгъэ проектым и унафэщIыр, 1–4-нэ Iыхьэхэр, кIэух псалъэр зытхар Дзэмыхь Къ.ФI. (Россия и народы Северного Кавказа в 16 – середине 19 века: социокультурная дистанция и движение к государственно-политическому единству руководитель научного проекта, автор гл. 1–4, заключения К.Ф. Дзамихов (коллективная монография). Нальчик, 2018); Кавказым и тхыдэр дэфтэрхэм къызэрагъэлъэгъуэжыр: I– лIэщIыгъуэхэм къэбэрдейхэмрэ урысхэмрэ яIа зэхущытыкIэхэр Юдин П. и лэжьыгъэхэм къызэрыхэщыжыр зэхэзылъхьар, пэублэ псалъэр зытхар Дзэмыхь Къ.ФI. (Из документальной истории Кавказа: кабардино-русские отношения I– вв. в работах П. Юдина составитель и автор вводной статьи К.Ф. Дзамихов. Нальчик, 2019); Нэгумэ Ш.Б. Тхыдэ, филологие лэжьыгъэхэр. ТомиплI хъууэ щIэныгъэ проектым и унафэщIыр, пэублэ псалъэр зытхар, зэхэзылъхьар Дзэмыхь Къ.ФI. (Ногмов Ш.Б. Исторические и филологические труды руководитель научного проекта, автор вводной статьи и составитель К.Ф. Дзамихов. Т. 1–4. Нальчик, 2020).
Апхуэдэуи Дзэмыхь Къ. автор гупым яхэту, Iыхьэ щхьэхуэхэм я щIэныгъэ унафэщIу лэжьыгъэ зыбжанэм и гуащIэ хилъхьащ. Я цIэ 57 ЖьантIэ
къиIуапхъэщ: «Къэбэрдей-Балъкъэрым и тхыдэр» («История Кабардино-Балкарии». Нальчик, 1995); «Лъэпкъыр: жылагъуэ-щэнхабзэ зыужьыныгъэм ехьэлIа упщIэхэр» («Этнос: проблемы социокультурной самоорганизации». Нальчик, 2006); «Адыгэ (Шэрджэс) энциклопедие» («Адыгская (Черкесская) энциклопедия». Москва, 2006); «ЛIэщIыгъуэ бжыгъэхэр зи ныбжь лъэпкъ зэныбжьэгъугъэм и тхыдэр: Къэбэрдей-Балъкъэрымрэ Урысеймрэ зэрызэгухьэрэ илъэс 450-
рэ щрикъум ирихьэлIэу» («История многовекового содружества: к 450-летию союза Кабардино-Балкарии с Россией». Нальчик, 2007); «Урысейм и хэкупсэхэм я тхыдэ сурэтхэр» («Исторические портреты патриотов России». Т. 1. Москва, 2016), н.
И лэжьыгъэ нэхъыщхьэхэм къадэкIуэу, Дзэмыхьым 2017–2018 гъэхэм Урысейм ЩIэныгъэхэмкIэ и академием и Президиумым иубзыхуа «Культурно-сложные общества: понимание и управление» фIэщыгъэм щIэт Фундаментальнэ къэхутэныгъэхэмкIэ программэм ипкъ иткIэ «Исторический опыт и актуальные проблемы интеграции культурно-сложного макрорегиона в российское государственное пространство: Северный Кавказ» проектымкIэ грант лэжьыгъэр игъэзэщIащ.
ИщхьэкIэ зи цIэ къитIуа лэжьыгъэхэм я фIэщыгъэхэми къызэрагъэлъагъуэщи, Дзэмыхь Къ. и къэхутэныгъэхэм я тегъэщIапIэ нэхъыщхьэр кавказ лъэпкъхэр къызэрыгъуэгурыкIуам, адыгэхэмрэ нэгъуэщI лъэпкъхэмрэ I–I лIэщIыгъуэхэм я зэхуаку дэлъа зэхущытыкIэхэм, лъэпкъым и къекIуэкIыкIар дунейпсо тхыдэм зэрыхэзагъэм икIи къызэрыхэщыжым ехьэлIа упщIэхэрщ, апхуэдэуи Кавказ Ищхъэрэм ис лъэпкъхэм я историографиемрэ источниковедениемрэ я зыужьыныгъэрщ.
Дзэмыхьым и лэжьыгъэхэм нэхъыбэ дыдэу зыщызыубгъуар
I лIэщIыгъуэм къыщыщIэдзауэ и кIэуххэм къэсыху
адыгэхэр Урысейм гъунэгъу зэрыхуэхъуам, адыгэхэмрэ урысхэмрэ я зэпыщIэныгъэхэр кIуэ пэтми нэхъ быдэ, лъэщ хъууэ къызэрекIуэкIам теухуа темэрщ. ЩIэныгъэлIым зэритхымкIэ, «абы лъэныкъуитIми (адыгэхэми урысхэми. – Хь.Л.) я фейдэ хэлът». I лIэщIыгъуэм икухэм Къэбэрдеймрэ Урысеймрэ дамэгъу зэрызэхуэхъуар упщIэ куэд икIи зэдауэ къэзышэ тхыдэ Iуэхугъуэшхуэу нобэр къыздэсми къокIуэкI. А Iуэхум нэхъ щхьэтечауэ тетхыхьар, дэфтэрхэр тегъэщIапIэ ищIурэ и пэжыпIэр зэхэзыгъэкIыу лъэпкъым и пащхьэ изылъхьэжыфар Дзэмыхь Къасболэтщ. Абы зэритхыжымкIэ: «I лIэщIыгъуэм икухэм Шэрджэс хэкум и гъунапкъэ дыдэу щыта Къэбэрдейм щыIа щытыкIэр ткIий икIи хьэлъэ хъуат, пщыхэр зэныкъуэкъужу, лIыфIыпIэ зэримыгъахуэу зэпэуврэ зэзэуэжу зэрыщIадзам къыхэкIыу. Ар бийм Iэзэу къигъэсэбэпырт: щIэх-щIэхыурэ адыгэхэм къытеуэрт, зауэ гуащIэхэр кърищIэкIырт. ЩытыкIэр зэщIэплъэ, щIэхуабжьэ зэпытт. Тыркум, Кърым хъаныгъуэм, шамхъалхэм, нэгъуейхэм, Къейтыкъуэ пщыгъуэм щыщхэу кърымхэм я телъхьэ хъуахэм дзэ лъэщ япэгъэувын фIэкIа, нэгъуэщIкIэ уазэрыпэмылъэщыфынум ирихулIэри, пщышхуэ Идар Темрыкъуэ урыс пащтыхь Иуан I зыхуигъэзащ. 1557 гъэм Къаныкъуэ Къанлы я пашэу къэбэрдей лIыкIуэхэр Мэзкуу кIуащ. Абыхэм урыс пащтыхьым жраIащ урыс 58 ЖьантIэ
къэралымрэ къухьэпIэ адыгэхэмрэ яку дэлъ зэпыщIэныгъэхэм хуэдэ езыхэми иращIылIэну зэрыхьэзырыр. 1557 гъэм Къэбэрдеймрэ Урысеймрэ зэращIылIа зэгурыIуэныгъэхэм тхыдэджхэр зэтемыхуэу топсэлъыхь. Щызэдауи щыIэщ. Шэч хэлъкъым дяпэкIи абы псалъэмакъ зэрыращIэкIынум. Ауэ I лIэщIыгъуэм щыIа щытыкIэм тепщIыхьмэ, а зэгурыIуэныгъэхэм къыщыгъэлъэгъуа унэтIыныгъэ нэхъыщхьэхэм хэбдзын хэлъкъым».
Къэбэрдейр Урысейм зэрыгухьам теухуауэ Дзэмыхьым и щIэныгъэ лэжьыгъэхэм къыщигъэлъэгъуахэм нэмыщI, и интервьюхэм языхэзым щыжиIащ: «Сэ мы Iуэхур куэд щIауэ содж, абы фIыуэ хэсщIыкIыу жысIэну сыхуиту къыщIэкIынущи, Къэбэрдейм езым фIэфIу ищIа Iуэхущ дзэ-политикэ зэгухьэныгъэкIэ Урысейм зэрыкъуэувар. Си щхьэкIэ тэмэму къызолъытэ Идар Темрыкъуэрэ абы дэщIыгъуахэмрэ мы гъуэгур къызэрыхахар. Дауи, къуажэ-къуажэкIэ къакIухьу ахэр цIыхухэм еупщIакъым я жэрдэмыр ядэ-ямыдэм теухуауэ. Адыгэпщхэмрэ уэркъхэмрэ я къалэныр я щIыналъэ, цIыхущхьэ яхъумэнрати, лъэщу къызэфIэувэ къэралымкIэ плъащ, тIуми яIэр зы бийти». Апхуэдэу фIэщхъуныгъэ ин хэлъу псэлъэну зыхузэфIэкIынур, дауикI, Iуэхум щыгъуазэрщ, тхыдэр куууэ зыджыжа щIэныгъэлI нэсырщ.
И къэхутэныгъэхэр тхылъ щхьэхуэу е статьяуэ дунейм къызэрытехьэм къыдэкIуэу, абыхэм кърикIуахэр, абыхэм ятеухуауэ езы щIэныгъэлIыр зыхуэкIуа гупсысэхэр щIэныгъэ конференцэхэм, стIол хъурейхэм, симпозиумхэм жыджэру хэткIэрэ утыку кърехьэ. Апхуэдэ IуэхукIэ ар ди къэралым и щIыпIэ куэдми, хамэ къэралхэми мызэмытIэу щыIащ. КъищынэмыщIауэ, тхыдэ, филологие, культурологие, социологие унэтIыныгъэхэм я зыужьыныгъэм хуэгъэпса зэIущIэ гъэщIэгъуэнхэмрэ конференцэхэмрэ езыр зи унафэщI Гуманитар къэхутэныгъэхэмкIэ институтым зы илъэсым къриубыдэу зыбжанэрэ къыщызэрегъэпэщ.
И IэдакъэщIэкIхэр щыхьэт зэрытехъуэщи, Дзэмыхь Къ. цIыху гумызагъэщ, псэемыблэжщ, «емызэшыжщ» зыхужаIэм хуэдэщ. Ар и Iуэху зехьэкIэ екIукIэ, и псалъэ IущкIэ, и къэхутэныгъэ куухэмкIэ куэдым нос, и лэжьыгъэм къуэпсыбэу зиубгъуащ. Псалъэм папщIэ, и статьяхэр къызэрытридзэм нэмыщI, Къасболэт щIэныгъэ журналхэми ядолажьэ, языныкъуэхэри езым и унафэм щIэту егъэлажьэ: «Вестник ИГИ КБНЦ РАН» (Налшык) журналым и редактор нэхъыщхьэщ, «Известия Кабардино-Балкарского научного центра РАН» (Налшык), «Известия Владикавказского научного центра РАН» (Владикавказ), «Всеобщая история» (Москва), «История науки и техники» (Москва); «Кавказология» (Налшык) журналхэм я редколлегиехэм хэтщ.
Дзэмыхьым и зэфIэкIхэр, илэжь Iуэху щхьэпэхэр, и Iэдакъэ къыщIэкI лэжьыгъэ купщIафIэхэр гулъытэншэ хъункIэ Iэмал иIакъым, абы щIыхь тхылъхэр, дамыгъэ лъапIэхэр, къэрал саугъэтхэр мызэ-мытIэу къыхуагъэфэщащ. Апхуэдэхэщ: щIэныгъэмрэ техникэмкIэ Къэрал саугъэтыр (2002); КъБР-м и МВД-м и ЩIыхь тхылъыр (2005); «Къэбэрдей-Балъкъэр Республикэм щIэныгъэмкIэ щIыхь зиIэ и лэжьакIуэ» (2007), «Адыгей Республикэм щIэныгъэмкIэ щIыхь зиIэ и лэжьакIуэ» (2008) цIэ лъапIэхэр; КъБР-м и Iэтащхьэм къыбгъэдэкI ФIыщIэ тхылъыр (2009); ДАХ-м и ЩIыхь тхылъымрэ 59 ЖьантIэ
ЩIыхь дамыгъэмрэ (2011); ДАХ-р къызэгъэпэщынымрэ зегъэужьынымрэ хуищIа хэлъхьэныгъэ иным папщIэ КъБР-м и ЩIыхь тхылъыр (2011); КъБР-м ЕгъэджэныгъэмкIэ, щIэныгъэмрэ щIалэгъуалэм я IуэхухэмкIэ и министерствэм и ЩIыхь тхылъыр (2016); КъБР-м и Парламентым и ЩIыхь тхылъыр (2017); Урысейм ЩIэныгъэхэмкIэ и академием и ЩIыхь тхылъыр (2018); КъБР-м и Iэтащхьэм къыбгъэдэкI ФIыщIэ тхылъыр (2019); Урысей Федерацэм Егъэджэныгъэмрэ щIэныгъэмкIэ и министерствэм игъэува «За безупречный труд и отличие» медалыр (2021).
ИщхьэкIэ къыхэдгъэщахэм Дзэмыхьыр щIэныгъэлI, егъэджакIуэ, жылагъуэ лэжьакIуэ и лъэныкъуэкIэ зыхуэдэр, нэхъ щхьэтечауэ жыпIэмэ – и акъылкIэ, къэухькIэ жыжьэ зэрынэсыфар, зэфIэкI ин зэриIэр къагъэлъагъуэ. Абы къыпытщэу, Къасболэт зыцIыхуну, дэлэжьэну, зымащIэкIэ нэхъ мыхъуми Iуэху дищIэну хунэсахэм жытIэфынущ и щIэныгъэм хуэфэщэн цIыхугъэ лъаги зэрыхэлъыр. АдыгэлI нэсым и дежкIэ нэхъыщхьэращи, ар сыт щыгъуи и псалъэм тебгъуэтэж цIыхущ, и хьэлым ткIиягъри щабагъри щызэщIэлъщ.
Дзэмыхь Къасболэт и ныбжьыр иджыблагъэ илъэс 65-рэ ирикъуащ. Къэбэрдей-Балъкъэрым Гуманитар къэхутэныгъэхэмкIэ и институтым и лэжьакIуэхэм къыдбгъэдэкIыу пщIэ зыхуэтщI ди унафэщIым дохъуэхъу и гукъыдэжымрэ дэрэжэгъуэмрэ мыкIуэщIу, и жьэгу мафIэр мыужьыхыу, ирихьэжьэ IуэхуфIхэм и узыншагъэр пэлъэщу куэдрэ ди япэ итыну!
ХьэВЖОКъУэ Людмилэ, филологие щIэныгъэхэмкIэ кандидат 60 ЖьантIэ
КъБР и Iэтащхьэ КIуэкIуэ Валерэ ЩIэныгъэмрэ техникэмкIэ къэрал саугъэтым и ЩIыхь тхылъымрэ дамыгъэмрэ Дзэмыхь Къасболэт ирет. 2002 61
Дзэмыхь Къасболэтрэ Осетие Ищхъэрэ-Аланием гуманитар икIи социальнэ къэхутэныгъэхэмкIэ и институтым и унафэщI Кануковэ Залинэрэ. 2016 ЖьантIэ
Дзэмыхь Къасболэтрэ тхыдэ щIэныгъэхэмкIэ доктор Уэз ФатIимэрэ Кавказ зауэр зэриухрэ илъэси 150-рэ зэрырикъум траухуа конференцэм и модераторщ. 2014 62
Дзэмыхь Къасболэтрэ ДАХ-м и тхьэмадэ Сэхъурокъуэ Хьэутийрэ. 2016 ЖьантIэ
Дзэмыхь Къасболэтрэ КъБКъУ-м и ректор Алътуд Юрэрэ. 2016 63
Къэбэрдей-Балъкъэрым и къэралыгъуэр илъэси 100 щрикъум ирихьэлIэу КъБР-м и Парламентым къыщызэрагъэпэща Урысейпсо щIэныгъэ конференцэм Дзэмыхь Къасболэт щегъэлъагъуэ «КъэбэрдейБалъкъэрыр Урысей Федерацэм хыхьэ Республикэщ (1922–2022 гъгъ.)» тхылъыр. 2022 ЖьантIэ
Дзэмыхь Къасболэт хужаIахэм щыщ пычыгъуэхэр
Псоми ящIэ Дзэмыхь Къасболэт адыгэ тхыдэр къэзыхутэ щIэныгъэлI нэхъ пажэ дыдэхэм зэращыщыр. Сэ зи гугъу сщIынур нэгъуэщIщ. Щоджэн Хьэутий Лермонтовым теухуауэ къыдигъэкIа тхылъыр иIыгъыу абырэ сэрэ Къасболэт деж дыщIыхьат (а тхылъым Щоджэныр илъэс бжыгъэкIэ елэжьащ, Лермонтовыр Кавказым зэрыщыIам, ар адыгэхэм зэрахущытам теухуауэ щIэ куэд къихутащ). Тхылъыр щедгъэлъагъум, Къасболэт абы еджауэ, псалъэмакъым хуэхьэзыру къыщIэкIащ. Ар игу зэрырихьар къыхигъэща нэужь, и Iэрытх зыкъом дигъэлъэгъуащ: тхыдэ къэхутэныгъэхэм яужь иту Дзэмыхьыр архив зэхуэмыдэхэм щыщылажьэм, Лермонтовым теухуауэ куэд дыдэ къыхитхыкIауэ, урыс усакIуэшхуэм и творчествэм фIыуэ щыгъуазэу къыщIэкIащ. Илъэс куэдкIэ Лермонтовым и гъащIэмрэ и гуащIэмрэ зэхуэзыхьэсыжа Щоджэн Хьэутии сэри ар хуабжьу дгъэщIэгъуащ. А псом къыбжаIэращи, Дзэмыхь Къасболэт гуманитар щIэныгъэхэм
куууэ хэзыщIыкI щIэныгъэлIщ. Ар тхыдэми, литературэми, бзэми, философиеми, политикэми кIэлъоплъ, конференцэхэр къызэрегъэпэщ, щIэныгъэлI ныбжьыщIэхэр егъэхьэзыр. УнафэщI къулыкъум зэман куэд тригъэкIуэдэн хуей хъуми, и къэхутэныгъэр къигъэлалэркъым, студентхэр егъэджэнми, Парламентым и лэжьыгъэми къару ин хелъхьэ. Сэ илъэс куэд къэзгъэщIащ, зыкъом си нэгу щIэкIащ, унафэщI Iэджэми садэлэжьащ, ауэ апхуэдиз Iуэху ехъулIэныгъэкIэ зэдэзыхь срихьэлIауэ сщIэжыркъым. Къасболэт цIыху гъэщIэгъуэнщ, лэжьакIуэшхуэщ, и щхьэми и лъэпкъми пщIэ хуэзыщIыжщ. Ди зэман гугъум абы хуэдэхэр щызакъуэтIакъуэщ. Хъанджэрий, филологие щIэныгъэхэмкIэ доктор, профессор

Илъэс щэ ныкъуэ хъуауэ Къэбэрдей-Балъкъэр щIэныгъэкъэхутакIуэ институтым сыщолажьэри, абы щыщу илъэс плIыщIым соцIыху Дзэмыхь Къасболэт, икIи апхуэдиз зэманым къриубыдэу зэи къысхуихуауэ сщIэжыркъым ди Iуэху еплъыкIэ щызэтемыхуа. Къасболэт хьэлэмэту зэрегъэзэгъыф мыувыIэу лэжьэнымрэ дэтхэнэ зыми зэпIэзэрыту хущытынымрэ. И къэхутэныгъэхэр куэд хъумэ, ар зыгъэкуэдыр емызэшу зэрылэжьэфым и закъуэкъым,
атIэ абы нэмыщIауэ, и Iуэхум зэрыхуэIэижьырщ, жиIэну зыхуей куэд зэрыкъуэлъырщ. Ар тхыдэ и IуэхукIэ къэхутэныгъэми, литературэми, бзэ щIэныгъэми хуэшэрыуэщ. Куэдым зрипщытынымрэ сыт хуэдэ Iуэхуми хищIыкIынымрэ абы хуэдэу зэзыгъэуIуфыр закъуэтIакъуэ дыдэщ. Ауэ щыхъукIи, игу иримыхьа гуэрым гу лъитамэ, нэмысыфIэ нэпцI зищIу, зиущэхуу блэкIынукъым, нэр ирищIу, пэжыр жиIэнущ. Мы дызыIут IуэхущIапIэм къегъэщIылIауэ унафэщI 64 ЖьантIэ
IэнатIэ пэрыт зыкъом си ныбжьым къриубыдэу згъэунэхуащи, абы ипэкIэ зэрыщытауэ къэнэжу куэд дыдэ слъэгъуакъым. Къасболэт ди институтми, Къэбэрдей-Балъкъэр къэрал университетми къулыкъухэр къыщылъысащ, депутату хахащ, Дунейпсо Адыгэ
Хасэм и тхьэмадэу къалэнышхуэхэр и пщэ къыщыдэхуаи щыIащ, ауэ ар дэ къыщытхыхьэм деж зэрыщытауэ къэнэжа мыхъумэ, зызэхишу, зигъэзыгуэру, IуэхукIэ къыбгъэдыхьам хуищIэфынIауэ къигъанэу
зэи слъэгъуакъым. Ар цIыхум зэрыхущыт хабзэр езым дилъагъухэращи, зыхуэфащэм сыт щыгъуи пщIэ хуещI, зыхуэмыфащэм, сыт хуэдэ къулыкъушхуэ имыIыгъами, елIалIэркъым. Си гугъэмкIэ, мы зэман дыкъызыхэхутам апхуэдэу укъызэтенэныр лIыгъэшхуэщ. Мис а лIыгъэр дызолъагъури аращ си гур абы щIыхуэкъабзэр.
гъУТ Iэдэм,
филологие щIэныгъэхэмкIэ доктор

ЦIыхур зыхуэдэр къэпщIэн папщIэ шыгъу пут дэпшхын хуейщ
жеIэ псалъэжьым, нэгъуэщIу жыпIэмэ, абы пIалъэ кIыхькIэ укъыдэгъуэгурыкIуэн хуейщ. АтIэ сэ дызэрыстудент лъандэрэ сыкъыдокIуэкI Дзэмыхь Къасболэти, фIы дыдэу къэсцIыхуауэ си гугъэщ. Ди адыгэ щIэныгъэлIхэм зы цIыху гуащIафIэ яхэтмэ, Къасболэт апхуэдэщ. IэщIагъэ къыхихам гурэ псэкIэ, щхьэх имыщIэу пэрытщ. Тхыдэтххэм я Iуэхур гугъу къэзыщIхэм ящыщщ абыхэм политикэ екIуэкIым, властым тетхэм зыдагъэшын хуей зэрыхъур,
ар умыдэу запэщIэпсэмэ, фIы щIыуагъэхынукъым. Ауэ Къасболэт и IущагъкIэ, дипломатие хэлъымкIэ апхуэдэ лъэпощхьэпом къыпикIухьурэ езыр зыхуей, фIэзахуэ лъагъуэр щIэныгъэм щыпхришын лъокI. Ар дапщэщи зэрыгъуазэр ди блэкIам и щыхьэт тхыгъэжьхэрщ, абыхэм къыщыгъэлъэгъуахэм ящыщу зыри щIиуфэркъым
икIи зэблэшауэ къиIуэтэжыркъым. Тхыдэр джыжын щIыхуейр абы фIыуэ хэплъагъуэм зрибгъэщIагъуэу е мыщхьэпэ къыхэщыжмэ, абы утегъэу ущысын щхьэкIэкъым, – ар уи нобэмрэ уи пщэдеймрэ дерс яхуэхъун хуейуэ аращ, адэкIэ зыбужьын, уефIэкIуэн папщIэ щIэгъэкъуэн хъупхъэщ. Аращ, сэ къызэрыслъытэмкIэ, Къасболэт зэрыгъуазэ бгъэдыхьэкIэр. Хэкупсэу, лъэпкъыпсэу зэрыщытым абы къару къыхелъхьэ ехъулIэныгъэфIхэр зыIэригъэхьэнымкIэ. Дзэмыхьыр щIэныгъэлI къудейкъым, а щIэныгъэм и къызэгъэпэщакIуэщ. Къасболэт-унафэщIми и зэфIэкIкIи, и цIыхугъэкIи, цIыхухэр къызэрыбгъэдэIуэнкIи, езыр зэрызэгурыбгъэIуэнкIи хуэдэр закъуэтIакъуэщ. «Мыпхуэдэу фыщыт» жимыIэу, а зэрыщытыпхъэмкIэ езыр щапхъэ яхуохъу. Сыт хуэдэ лъэIукIи бгъэдыхьэ, хузэфIэкIыххэнумэ, укъигъэщIэхъунукъым, къыпхуимыщIэфынумэ, укъигъапцIэ-укъигъэгугъэу укъришэкIынукъым, Iуэхур зытетыр щхьэтечауэ къыбжиIэнущ, жыпIэнурамэ, къулыкъу зэрихьэну нэхъ зыхуэфащэ уигъэлъыхъуэнщ. Борис, филологие щIэныгъэхэмкIэ доктор 65 ЖьантIэ

Дзэмыхь Къасболэт хуэдэхэр – блэкIа лIэщIыгъуэм и 50 гъэхэм я кIэуххэм – 60 гъэхэм я пэщIэдзэхэм Кавказыр зыджу Къэбэрдей-Балъкъэрым щыIа тхыдэдж щIэныгъэ унэтIыныгъэм и гъукIэгъэсэнхэр –
нобэкIэ мащIэ дыдэщ. Абы и зэхэублакIуэу щытар сэ си тхьэмадэ, УФ-мрэ КъБР-мрэ щIэныгъэмкIэ щIыхь зиIэ я лэжьакIуэ, тхыдэ щIэныгъэхэмкIэ доктор, профессор Къумыкъу Тыгъуэн Хьэбас и
къуэр арат.
2014 гъэм Дзэмыхь Къ. унафэщIу къигъэзэжащ 70 гъэхэм я кIэуххэм и лэжьыгъэ гъуэгуанэм къыщыщIидзауэ щыта Къэбэрдей-Балъкъэрым Гуманитар къэхутэныгъэхэмкIэ и институтым. ЛIэщIыгъуэ нэблагъэ гъуэгуанэ къэзыкIуа, КъБР-м и жылагъуэ-политикэ гъащIэм увыпIэ хэха щызыубыд щIэныгъэ IуэхущIапIэр уи нэIэ щIэту бгъэлэжьэныр къалэн къызэрыгуэкIкъым. УнафэщI къулыкъум
зэрыпэрыхьэу, Къасболэт щIэныгъэ, егъэджэныгъэ лэжьыгъэхэр иригъэфIэкIуэным хущIэкъуу щIидзащ: институтым и аспирантурэм тхыдэмрэ филологиемкIэ IэщIагъэлIхэр щагъэхьэзыр кафедритI къыщызэригъэпэщащ, щIэныгъэрылажьэхэм я Iэдакъэ къыщIэкI статьяхэмрэ тхылъ щхьэхуэхэмрэ я бжыгъэм хэгъэхъуэнымкIэ хэкIыпIэ зэхуэмыдэхэр къигъуэтащ. Ауэ, нэхъыщхьэращи, институтым и лэжьакIуэхэм зыхащIащ «зи гупэр къахуэзыгъэза», пщIэ къахуэзыщI, языхэзым щхьэкIи и къаруи зэмани емыблэжын унафэщI щыпкъэ къазэрыхуэкIуар. Уеблэмэ, ар и лэжьакIуэхэм ящыщ гуэрхэм щащхьэщыпсэлъыкIкIэ, лъэныкъуэкIэ къаплъэу зыгъэщIагъуи къахэкIырт: «Сыт апхуэдизу Къасболэт мобы и Iуэху щIызэрихуэр, щIыдэIэпыкъур? И благъэу ара?» – жаIэу. Сэ си щхьэкIэ мызэ-мытIэу срихьэлIащ езым и Iуэху къигъанэу и лэжьакIуэм дэфтэр гуэрхэр зэригъэпэщынымкIэ, кандидат е доктор диссертацэ пхигъэкIынымкIэ, щIэныгъэлI ныбжьыщIэхэм псэупIэ зэрызрагъэгъуэтын сертификатхэр къыдэхынымкIэ ядэIэпыкъуу.
ЩIэныгъэлI нэсу зэрыщытым и фIыгъэкIэ Къасболэт унафэщI къулыкъум къэгъазэ имыIэу химылъасэу, «щIимыгъэмбрыуэу» къызэтенащ. Абы и мурадхэмрэ зэфIэкIхэмрэ я лъагагъымрэ инагъымрэ иужьрей илъэсийм къриубыдэу дунейм къытригъэхьа щIэныгъэ лэжьыгъэ 60-м щIигъум къагъэлъэгъуащ. Абыхэм ящыщу 10-р щхьэзакъуэ къэхутэныгъэщ – монографиещ е архив дэфтэрхэр щызэхуэхьэса тхылъщ. Къыхэгъэщыпхъэщ, ди республикэми къэралми я зы махуэшхуэ щIэныгъэлIым гулъытэншэ зэримыщIыр: Къэбэрдеймрэ Урысеймрэ зэрызэгухьэрэ илъэс 460-рэ щрикъур, Хэку зауэшхуэр
зэриухрэ илъэс 75-рэ зэрыхъур, адыгэ узэщIакIуэ Нэгумэ Шорэ къызэралъхурэ илъэс 225-рэ зэрырикъуар, Къэбэрдей-Балъкъэрым и къэралыгъуэм и лIэщIыгъуэ гъуэгуанэр, н. А псоми Дзэмыхьым къыдэкIыгъуэ щхьэхуэ ятригъэпсыхьащ.
Сэ тхыдэджу сызэрыщымытым къыхэкIкIэ, Къасболэт и щIэныгъэ лэжьыгъэхэм я фIагъым сытепсэлъыхьыну къезгъэкIуркъым, ар зыхузэфIэкIынур а унэтIыныгъэмкIэ IэщIагъэлIхэрщ. Ауэ абы гъащIэм къыщыдекIуэкI хьэл нэхъыщхьэхэм ящыщ зы сыкъытеувыIэнут: щIэныгъэлIым пщIэшхуэ яхуещI и егъэджакIуэ-
5 Заказ №2045 ЖьантIэ
ущиякIуэхэмрэ абыхэм я IэдакъэщIэкIыу езым гъуазэ хуэхъуахэмрэ. Ар щIэныгъэлI ныбжьыщIэхэми щапхъэ зытрахыпхъэ хьэлу къызолъытэ. КъызэщIэкъуауэ жыпIэмэ, егъэджакIуэм и щIыхьыр Iэтыныр Къасболэт къыдалъхуауэ и лъым хэтщ. Нэхъ иужьрейуэ абы дунейм къытригъэхьа и лэжьыгъэхэм языхэзыр – тхылъиплIу зэхэлъу Нэгумэ Шорэ и гъащIэмрэ и гуащIэмрэ къыщызэщIэкъуэжа къыдэкIыгъуэр (Налшык, 2020) – и адэ-анэмрэ абыхэм я егъэджакIуэ IэщIагъэм ирилажьэу Къэбэрдей-Балъкъэрым исхэмрэ зэрахуигъэфащэр къызыхэщ псалъэхэмкIэ къызэIуех.
Франджы тхакIуэ Франс Анатоль щIэныгъэлI нэсыр мызэпIэзэрыту щытыфынукъым жиIэгъауэ щытащ: абы нэхъыбэ ищIэхукIэ, ищIэну къыпэщылъхэр нэхъыбэж зэрыхъур нэхъыфIыжу къыгуроIуэ.
Дзэмыхь Къасболэт нобэ и къару илъыгъуэщ, куэд хузэфIэкIами, нэхъыбэжыр и плъапIэщ. Си гуапэщ узыншагъэ быдэ иIэну, и мурад нэхухэр къехъулIэну, и унагъуэр насып кIуапIэ хъуну.
КъУМыКъУ Динэ, филологие щIэныгъэхэмкIэ кандидат 67 ЖьантIэ
ТхакIуэ Мэкъуауэ Амир илъэс 60 ирокъу 68
ЦIыХУПСэМ ИУЩэХУР КъыТХУЗэIУЗыХ
Нобэрей адыгэ прозэм езым и гъуэгу щыпхишыжауэ, цIыхумрэ зытет дунеймрэ зэрызэхуэхъур, а цIыхум езым зэрызилъагъужыр, бгъэдэлъ Iулыджыр, и гущхьэгъэсэкIэ хъуар къыхэщу тхыгъэ дунейм къытезыгъэхьэ тхакIуэхэм IупщI дыдэу къахощ Мэкъуауэ Амир. Ар зэрытхэр урысыбзэщ, ауэ зытетхыхьыр адыгэ дунейщ, и лIыхъужьхэр адыгэ цIыхущ. Зы Iуэхугъуэ щхьэпэ я нэгу щIокI абы и талантым пщIэ хуэзыщIхэм: «…шэрджэсым къегъэIурыщIэ урысыбзэр хуиту, лъэщу, зэгъэзэхуауэ». Пушкин Александр Хъан-Джэрий теухуауэ жиIам
хуэдэ дыдэу, Амир итхахэм хэбдзыни хэбгъэувэни умыгъуэтыну ахэр зэпэщщ, нэгъэсащ. Сыт щыгъуи щIэщыгъуэщ, къиIэт Iуэхугъуэхэр гъащIэм мыхьэнэшхуэ щызиIэщ, къэIуэта зэрыхъу щIыкIэр умыгъэщIэгъуэнкIэ, и зы тхыгъэ уеджамэ, къыкIэлъыкIуэр къыумылъыхъуэнкIэ гъэпсащ. Нэхъыщхьэу ар къызыхэкIыр и бзэр зэрышэрыуэмрэ и къэIуэтэкIэр тхылъеджэхэм я дежкIэ зэрыщIэщыгъуэмрэ я мызакъуэу, дызыхэпсэукI лъэхъэнэ ахъырзэманым и упщIэ «пщтырхэр» зэпэщIэуэу, зэпэщIэту е зыр зым къыпкърыкIыжу къызэригъэлъагъуэр, а къигъэлъагъуэр
нэхъ зыхэпщIэ, художественнэ и лъэныкъуэкIэ нэхъ лъагэ ищIу ди дунейм щыземыкIуэ къару гуэрхэр къызэрыхишэр, псори зэуIу хъужмэ, дэр-дэру дызыхунэмысыну щыта гупсысэхэм дришалIэу зэрыщытыр арагъэнущ. Къыхэлъытапхъэщ сытым щыгъуи и тхыгъэхэм ткIийуэ зэрахущытыр. Щыстудента илъэсхэрат Амир тхэн Iэмал имыIэу ЖьантIэ
щыщIидзари, а лъэхъэнэм итхахэр игъэсыжащ, «Спаси меня, мой ангел» Iуэтэжым къищынэмыщIа. Дзы зыхуищI тхыгъэ дунейм къытригъэхьэну хуеякъым, хэт нэхъри нэхъыбэ и щхьэм деж къыщилъыхъуэжырти. «В ожидании смысла» тхылъым Амир щетх: «Сэ си акъылыр псыхьакъым щIэныгъэшхуэкIи, кууагъ зиIэ гупсысэкIэкIи, зыми емыщхь щыIэкIэкIи, ауэ абы иIэщ пэш кIыфI цIыкIу куэди, дэтхэнэми щIэлъщ зэхэгъэкIыгъуей дыдэ щэхухэр». А щэхухэр тхылъ напэкIуэцIхэмкIэ дуней хуитым къытегъэхьауэ, еджэхэр зэгъэплъыжын, зыкъегъэпщытэжын, гъащIэр купщIэкIэ щызын зэрыхуейм, гу зылъыдмытэ гъэщIэгъуэн куэд абы зэрыхэлъым я гупсысэр ешэлIэн – аращ тхакIуэм пщэрылъ зыщищIыжыр. Тыншкъым. А мытыншыр зригъэхъулIэн папщIэ, и тегъэщIапIэщ махуэ къэс гъащIэм къыщыхъухэр, пщIыхьэпIэм щызекIуэхэр, нэкъыфIэщIхэр. Абы и тхыгъэхэм щызэпэщхьэхуэкъым а псор, зэхэухуэнащ, зы пкъыгъуэу зэхохьэ, зэгъусэу зы гупсысэ пажэ гуэрым толажьэ. ГъэщIэгъуэнщ езы тхакIуэр и лэжьыгъэ ешэжьэкIэм зэрытепсэлъыхьыр: «Тхьэм и
закъуэщ зыщIэр уи пэшыр жьауэ щIэпщIыр, шэнт щабэм уитIысхьэу хъыбар гуэрхэр уи щхьэм щIыхужыпIэжыр. Куэдрэ уогупсыс къызэребгъэжьэну псалъэм, абы и IукIэмрэ щIэт макъамэмрэ елъытащ ешэжьа зэрыхъунур. ЯпэщIыкIэ уригузавэркъым узытетхыхьынумрэ хэтыну лIыхъужьхэмрэ IупщIу уи нэгу зэрыщIэмытым. ЗэкIэ пщIэркъым абыхэм ягъуэтыну теплъэри, ебгъэлэжьыну Iуэхуфэхэри, щыбгъэпсэуну щIыпIэри. Хэдэ, къыхэх…» Нэхъыщхьэращи, тхакIуэм и творческэ къызыфIэгъэщIыныгъэм къыщыунэхуащ зи шыфэлIыфэ зиIэж дунеищIэ, сатырхэр тхылъымпIэм щызэкIэлъыпIэщIэнущ, тхылъеджэхэр къэунэхуа дунейм хишэнущ. Мэкъуауэм къигъэщIыр щIэщыгъуэ зыщIхэм ящыщщ я купщIэр нэхъ куу, я фIагъыр нэхъ ин зыщI мистикэр художественнэ Iэмалу тхыгъэ куэдым къызэрыщигъэсэбэпыр. Апхуэдэхэщ «Сады Масират», «В пору голых деревьев», «Возвращенное небо», «Мистер Ия», «Омовение сердца», «История Зула» тхыгъэхэр. Абыхэм еджэхэми къахузэIуокI зэи зыщIэмыхьа пэш щэху цIыкIу гуэрым и бжэр, абы къыщагъуэт щыIэу ямыщIа, ауэ я псэм пэгъунэгъуу къыщIэкI дуней. Абы щыгъуэми ар тхакIуэм къигупсысу аракъым, атIэ итхым щыщ Iыхьэу «къакIуэурэ» хэувэу аращ. Амир и Iуэху еплъыкIэмкIэ, цIыхур зищIысыр езым зыдищIэжымрэ зыдилъагъужымрэкъым, ар йоIэбыкI ди зыхэщIэныгъэхэр щытепщэ дунейм и гъунапкъэхэми, нос зэрыдмылъагъум, зэрызэхэдмыхым, дызэрыщымыгъуазэм папщIэ щыIэу гурыщхъуэ зыхуэдмыщI е тщIэнуи дызыхуэмей нэгъуэщI щыIэкIэ
гуэрым и лъахэм. Хэт ищIэн цIыхупсэр уафэм щызекIуэ зы къару лъэщ гуэрхэм пыщIами… «Мы дунейр телъыджэщ! ЦIыхур езыр телъыджэ гуэрщ!», – жеIэ Мэкъуауэм. Мис апхуэдэ цIыху телъыджэщ «Масирэт и жыг хадэхэр» («Сады Масират») повестым лIыхъужь нэхъыщхьэ хуищIар. Повестыр психологическэщ, Масирэт и гум щыщIэр, и псантхуэр зыхуэдэр, и гущхьэгъэсэкIэр, езымрэ гъащIэмрэ зэрызэжьэхэуэм, зэрызэлъэIэсым кърикIуэр – псори зи фэм дэкIыр езыра хуэдэу тхылъеджэм зыхещIэ, апхуэдизкIэ ухешэф тхакIуэм и лIыхъужьым хузэригъэпэща дунейми. Масирэт япэу дыщрихьэлIэм зэрыт щытыкIэр апхуэдизкIэ шэчыгъуейщ, гуауэщи, зэхих псалъэ дыджхэм («дыкъыбгурыIуэн 69 ЖьантIэ
хуейщ», «уэри насып бгъуэтыжынщ», «илъэситху ен кIуащ», «дэтхэнэ цIыхухъури хуейщ унагъуэ зэпэщ») къызэрелын хэкIыпIэщ шэрыб зэщIэцIууэ цIыкIум ахэр ириубыдэурэ щхьэгъубжэ зэIухам зэрыдиутIыпщыкIыр. ТхакIуэм щхьэтечауэ жимыIэми, цIыхубзыр зэрыхуа унагъуэм псэкIэ щытыншагъэнукъым, сыт щхьэкIэ жыпIэмэ, зригъэсагъэхэт псалъэ гуауэхэр гъущI пхъуантэм диубыдэрэ псы ежэхым хидзэжу, иригъэтхьэлэу. Масирэт дежкIэ, псалъэ къэс езым и плъыфэ иIэжщ, къикIым елъытауэ: хьэкъуртыфэ, дыжьыныфэ, къуэщыныфэ-фIыцIафэ… Иужь дыдэу Масирэт зэхихар: «Нысэ тхуэхъунури къэдгъуэтащ, езыри арэзыщ…» – нэхъ хьэлъэ дыдэт. Абдежым къэп цIыкIухэм ириубыда псалъэ жагъуэхэр плъыжьфIыцIафэу зэкIэщIэжэбзыкIащ, адрей игъэпщкIуахэми мэ Iей къапих хъуащ. Зыхэт псэ гугъуехьыр къызыхэкIар зыгуригъэIуэн папщIэ, щIипщытыкIыжын хуей мэхъу фIыуэ илъагъуу зыдэкIуа Iэдэлбий къызэрыдэгъуэгурыкIуа щIыкIэр. Къыхуэгъуэтыжкъым купщIэ зиIэ псалъэмакъ гуэри щызэдрагъэкIуэкIа е нэгъуэщI мыхъуми гукъанэ пыухыкIа къыхуищIауэ къыщыхъуа. Мис, иджыпстуи зэщхьэгъуситIым я унафэр Iыхьлыхэм ящI, Iэдэлбий и машинэм йопэщэщри щIыбым дэтщ. Псори тэмэму зэрызэфIэкIам и хъыбар жраIэным поплъэ. ЗыгуэркIэ Масирэт дэкIыжын имыдэу псалъэмакъ къигъэхъеймэ, къахыхьэну къыщIэкIынщ… ЦIыхупсэмрэ и теплъэмрэ я дахагъыр зэрызэхуэхъункIэ хъунур щыдолъагъу мы повестым. Теплъэ дахэ зиIэ цIыхухэщ Масирэти Iэдэлбии. Масирэт и дахагъэр зымыгъэщIагъуэ, къемыхъуапсэ къэзыцIыхухэм яхэткъым, и макъыр апхуэдизкIэ гурыхьщи, лъагъуныгъэ псалъэ фIэкIа къыжьэдэкIыну пхухуэгъэфащэркъым. И щхьэцыр кIыхьышхуэщ – цIыхубз дахагъэр нэгъэса зыщI, куэдым ябгъэдэмылъ телъыджэщ.
Мыр зэсхъуэкIарэт щIыжыпIэн и нэгуми и Iэпкълъэпкъкъми хэлъкъым Iэдэлбии. Щхьэгъусэ къаугъэншэщ, къуэ жыIэдаIуэщ. ГуфIэгъуи щхьэпэныгъи къызыпымыкI къэхъугъэщ. Аращи, ди гупсысэр хуокIуэ дахагъэр къэухь нур зиIэрэ купщIэншэу зэрызэхэкIым. Фызабэпхъу къыумышэ жызыIэ адэм емыдаIуэу фIыуэ илъагъур къэзышэфар и лъагъуныгъэм къыщIыщхьэщымыжыжыфар сыту пIэрэ? Жэуапыр езы Масирэт жеIэ: Iуэху гуэр зэхэгъэкIынкIэ лIыгъэ зыхэмылъщ Iэдэлбий, зыпыIуедз, езыр-езыру зэманым и пIэ иригъэувэжыным поплъэ. И адэ-анэм къащIэна жэмыжьри и гъусэу дыщ унэм зыгъэзэжа Масирэт жэщитI-махуитIщ абы зэрыщыпсэуар, ауэ сыту гъащIэшхуэт икIи гугъут а жэщитIыр! Сыту куэд къэхъуа, егъэлеяхэр и нэгу щIэкIа нэхъ гъунэгъу дыдэу иIэхэм гущIэгъуншэрэ зэхэщIыкIыншэу зи гъащIэр зэрагъэдзэкIа цIыхубзым. А псор тхылъеджэм и пкъынэлынэм дыхьэну къыщIэкIынтэкъым, тхакIуэм мистикэр къимыгъэсэбэпамэ. Масирэт и щытыкIэм къызэрыгуэкIыу утепсэлъыхьыным йофIэкI Мэкъуауэм хилъхьэ Iэмалыр: псэгъэвын зиIэ цIыхур пщIыхьэпIэхэм хешэ, и псэ гугъуехьыр игъэбагъуэурэ ирехулIэ и щхьэм унафэ пэж трищIэжыным. «ГъащIэр зэрыщыту щызэхуэкIуэжыр уэ езым упкърылъщи, ар къэгъуэт… итIанэ псоми улъэIэсынущ… жэмыр къурмэн щIыи гъуэгу теувэ… уи гумкIэ уэрэд жыпIэу пежьэ… тIыси арэзы техъуэ… сэ жанымкIэ…» – анэ шыпхъум и псалъэхэр пщIыхьэпIэм хэту 70 ЖьантIэ
къыжриIэжат анэми, ахэр зыгуригъэIуамэ, къикIыр зэхигъэкIамэ, зыкъигъуэтыжауэ, и гъуэгу теувэжауэ арат. Масирэт и пащхьэм щызэблэкIащ дунейм цIыхуу тетыр, щхьэж и хъуэпсапIэхэр, зыхущIэкъухэр, зыгъэгулэзхэр я гъусэу. Дэтхэнэми Масирэт псэкIэ дэщIыгъуащ. И нэгу щIэкIам цIыхубзыр нэгъуэщI ищIащ, псэ лэжьыгъэшхуэ иригъэкIуэкIам къыпэкIуащ иджыри къэс зэмыгупсыса куэд: дунейр зэрыиныр, гухэхъуэри гухэщIри сыт щыгъуи зэрыщыIар, хущIэкъур и насыпым зэрылъэIэсыр, гукъеуэм зыдэбгъэшкIэ псэуа узэрымыхъунур, тегушхуауэ ипэкIэ кIуэн зэрыхуейр. Анэ шыпхъум и псалъэхэр зэхигъэкIащ: «Гур пэжым хузэIух, уи гум уэрэд жиIэ хуэдэу, а пэжым угуфIэу хуэкIуэ». Хьэлэмэтщ «тIыси арэзы техъуэ» псалъэхэр Масирэт, епщIыхьын ипэкIэ, и гъащIэм нэхъыщхьэ дыдэу къыщыхъуа Iуэхугъуэм – нэчыхьытхым – епхауэ къызэригубзыгъыжыр. «Дауэ Тхьэр къэтцIыхуа хъуну, абы деж кIуэ гъуэгур дауэ къэдгъуэтыну, сыт хуэдэ щIыкIэкIэ ди фIэщ тщIыну», – жаIэу нэчыхьыр зытха ефэндыр хэзыгъэзыхь и гуащэ-тхьэмадэм мыпхуэдэ жэуапт къаритар: «Абы фэ зыми фыхуигъэсэфынукъым, Ар зищIысыр дэ тщIэ псалъэхэмкIэ къыпхуэIуэтэнукъым, Абы ухуэзышэну гъуэгури зыми фигъэлъагъуфынукъым. Ар утIысу уи фIэщ пщIын хуейуэ аращ». И нэгу щIэкIхэращ Масирэт лъэныкъуэкIэ зэплъыжыну, ЩIы хъурейм лъэныкъуэкIэ къыщеплъыну Iэмал къезытыр. КъызэрыщIэкIамкIэ, зыри уасэ зыхуэпщI мыхъунт ар иджыри къэс зытелэжьар, илъэсхэр зытригъэкIуэдар. Нэпси щIимыгъэкIыу, псэ гугъуехьи димышэчу IуигъэкIуэтын хуеям елIэлIащ. ПщIыхьэпIэм хэту къыжраIа псалъэ зэпычахуэхэми къызэрыхэщауэ, Масирэт, сэ жанкIэ пиупщIа хуэдэу, къыщыщIар лъэныкъуэ ирегъэзыф, гъуэгуи тохьэ и насыпым хуэкIуэу. ИкIи лъоIэс. И гум телъа уIэгъэхэр гъущыжащ, гъащIэм и IэфIыр нэгъэсауэ зыхищIэжащ. Илъэсищ дэкIауэ къыщигъэзэжам, ар зэрыдахэм нэхърэ нэхъ дахэж хъуат, щхьэгъусэ къыбгъурытт, зекIуагъащIэ щIалэ цIыкIури я гъусэт. Хьэлэмэтщ пщIыхьэпIэм хэту и дамэм къытетIысхьауэ щыта щIалэ цIыкIуми иджы и гъусэми я щхьэм IэпапIэ хужь зэриIэр. УпщIэ куэд къыщыIэтащ «Масирэт и жыг хадэхэм»: Iеймрэ фIымрэ, цIыхугъэмрэ цIыхугъэншагъэмрэ, унагъуэм илъын хуей зэхущытыкIэ пэжхэр, цIыхум гу зылъимытэ телъыджэ куэд зэрыщыIэр, Тхьэм хуэкIуэ гъуэгум лъыхъуэныр, къэгъуэтауэ, къэгъазэ имыIэу ар уи фIэщ хъуныр… Повестым хэлъ гупсысэ гъэщIэгъуэнхэм ящыщщ цIыхур ауэ къызэрыгуэкI гуэру зэрыщымытыр, гъащIэр зэрымыгурыIуэгъуафIэр, ауэ уи Тхьэм хуэкIуэ гъуэгур къэбгъуэтыну ущIэхъуэпсмэ, къызэрохъулIэнур. «Дыщэ тIамыхэр» («Золотые апельсины») Iуэтэжым уимыгъэгупсысэныр, уимыгъэгумэщIэныр Iэмал зимыIэщ. Ар теухуащ лъэхъэнэми щIыпIэми емылъытауэ гъащIэр гугъу, хьэлъэ зыщI Iуэхугъуэ гуауэщхьэуэм – унагъуэр къутэным – кърикIуэ насыпыншагъэм. Я дунейм зэуэ зехъуэж абы хиубыдэу хъуам: адэм, анэм, быным. Гупсысэ нэхъыщхьэу къыхэщыр мыращ: зэщхьэгъусэ зэбгъэдэкIыжахэм адэ-анэн щагъэтын хуейкъым, я быным и къэкIуэныр къалъы- 71 ЖьантIэ
тэу, и псантхуэр яхъумэныр, анэ лъагъуныгъи адэ лъагъуныгъи щамыгъэщIэныр я пщэрылъщ. Мэкъуауэм дегъэлъагъу анэмрэ мылъхуадэмрэ япI щIалэ цIыкIур къэзылъхуа адэм зэрыхуэныкъуэр зыхуэдизыр. ЦIыхур лъагъуныгъэкIэ, зэхэщIыкIкIэ щрикъур, хъума щыхъур, игурэ и щхьэрэ зэтезыгъэлъыр унагъуэращи, зэщхьэгъусэ зэгурымыIуэри зэбгъэдэкIыжри хьэлъэ дыдэ зыщыхъур сабийращ. ЗэбгъэдэкIыжаитIыр зэгуэр зэпэщхьэхуэуи щытат, щхьэж и гъащIэ иIэжат, аращи, щышынэркъым зытетауэ щыта гъуэгум зэрытехьэжым. Ауэ сабийм ищIэр и адэмрэ анэмрэ я гъусэу псэуныращи, и гурыIуэкIэмкIэ, а тIум зэкIэщIэхыпIэ яIэкъым. Апхуэдэ къэхъу хъужыкъуэмэ, и дунейр зэпэныкъуэ мэхъури, абы езым и пIэ къыщигъуэтыжыныр, къэхъуам къыпкърыкI зэхущытыкIэщIэхэр къищтэныр занщIэу зыпэмылъэщ е зыпэмылъэщыххэ Iуэхущ. Аращ къыщыщIар «Дыщэ тIамыхэр» Iуэтэжым и лIыхъужьым. Абы дежкIэ адэ-анэр зэбгъэдэкIауэ аракъым, фIы дыдэу илъагъу адэр фIагъэкIуэдауэ, трахауэ аращ. Абы зыри къеупщIакъым и гум щыщIэмкIэ, зэгупсысымкIэ, зыхуеймкIэ. Анэм къилъытащ унагъуэр икъутэу бынми щхьэгъусэми я дунейр къызэриублэрэкIари, нэхъ къулейм зэрыдэкIуэжари, зыкIи къыхуэмей хамэ цIыхухэм зэрахишари и къуэ цIыкIум тыншу къищтэн хуейуэ. ЗыбгъэдэкIыжа цIыхухъум быным и хьэтыркIэ ныбжьэгъу хуэдэуи хущытыфакъым, сабийми и адэми я гъащIэр щIыIагъэкIэ ипсыхьащ. Iуэтэжым уздеджэм къыпщыхъуркъым езы цIыхубзри етIуанэлIым насыпыфIэ дэхъуауэ. Зэи нэжэгужэу, гукъыдэж гуэр иIэу щыткъым. Сытым щыгъуи и псантхуэр шэщIащ, мэгупсысэ, нэпс щIегъэкI. ЩIалэ цIыкIур щапI унагъуэщIэр фIыуэ хуэлъагъуркъым, езыми къызэрыхуэмейр зыхещIэри, зэрыхъукIэ, яфIэмыфIым хуэдэу щытыну хущIокъу, абыкIэ и мыарэзыныгъэр къегъэлъагъуэ. Махуэ хэхакIэ къакIуэу и къуэр илъагъуну, дишу и нэгу зригъэужьыну
хуитыныгъэ зрата адэр къыщыкIуэращ щIалэ цIыкIур щынасыпыфIэр, зэщIыгъуу уэрамым щыдыхьэращ сабиигум техуа дыркъуэр зыгъэщэбэжыр. Сыту куэд ялъэкIрэ адэмрэ къуэмрэ щызэгъусэм: щхьэкIэ вагъуэхэм жьэхоуэ, жьы къыкъуэуар я жыпым ираубыдэ, я вакъэ лъэгумкIэ бгыхэр ягъэщащэ, губгъуэм къащыIуощIэ Дон Кихот, Санчо Пансо, Гамлет, Одиссей сымэ… Уафэри щIылъэри зэщIагъэхьэ, къапэлъэщрэ къэзыгъэувыIэрэ щымыIэу дунейм и гъунэм нос, я гур хэхъуэу зопсэлъылIэ. КIыхьтэкъым а насыпри. И къуэр хамэлIым къыхуищIэм щимыгъэгугъыу езым и пщIэнтIэпскIэ ипIыну хуейти, адэр щэн-къэщэхуным хыхьащ, абы къыхуигъэщIауэ щымытми. Гъуэгуми текIуэдащ. БзаджащIэхэм яхъунщIэри яукIыжащ. ЛIыхъужьым и нэгу щIэт зэпытт мылъхуадэм и уэрамыпэм щылъэпэрэпа адэм и жыпым къихуу гъуэгум ирижа тIамыхэр. Ахэр къызыхуихьар езыр арат. Сабийм и гум зихузат, хуеят и адэм къыщхьэщыжыну, ауэ нэпсым зэритхьэлэри къимылъытэу, мылъхуадэм пщэфэцкIэ унэм щIилъэфэжат. Лъэлъэжащ адэм хуиухуа дунейр. Зыри телъыджэ къыхэнэжакъым. Балигъ хъуами, щысабийм и гум техуа уIэгъэр зэрыузщ: «Мыр дуней бгынэжащ, зыри щыпсэужкъым. Ауэ си адэр сигу къихьэху, сэ сэщхь гуэр ди уэрамыпэм деж лъэгуажьэмыщхьэу къотIысри, мазэгъуэ нэхум дыщафэу къриIа тIамыхэр 72 ЖьантIэ
къещыпыж». НасыпыфIэ кIэ зрамыгъэщIа сабийм къищIыкIар гукIи псэкIи зи за къуэ, гъащIэм IэфIагъ хэлъу зыхэзымыщIэ балигъщ. Гу лъумытэу къанэркъым мы Iуэтэжым «тIамы» псалъэм щигъэзащIэм. ФIэщыгъэм зэрыхэтым къегъэлъагъуэ тхакIуэм дежкIэ ар образ щхьэхуэу, сюжет къэгъэхъуным, ар къызэриIуатэ текстыр ухуа хъуным хэлэжьыхьу зэрыщытыр. Ар зи быным щIэбэг адэм и жыпым илъу къыхуехь, тыгъэ къыхуищIыну, щIалэ цIыкIур игъэгуфIэну. Зэгъусэу къыздакIухьым, «тIамы къыпхуэсхьати, уэстыну сигу къэмыкIыжу, си жыпым илъщ» щыжиIэкIэ, «сыхуейкъым, дэри диIэщ» къыжреIэ. «Дэри диIэщ» псалъэхэм къыхощ адэмрэ къуэмрэ, тIури хуэмейми, зэпэIэщIэ зэрыхъуар, абы къызэрытенэнур. Сабийр анэм хуэзышэжа цIыхухъур къыпэува унагъуэ шофёрым егъэлъэпэрапэри, мэджалэ, и жыпым илъ тIамыхэр къощэщри, гъуэгум щызэбгрож. IупщI дыдэ мэхъу абы и насыпыр зэи зэгъэпцIыжа зэрымыхъунур. Куэду ахъшэ къызэримылэжьыр щхьэусыгъуэу трагъэкIуэта адэми, и унагъуэр лIы къулейм и хьэтыркIэ зыкъутэжа анэми, а тIум я зэхуакум лъэмыж трилъхьэжыну щIэхъуэпс бынми щхьэж и насыпыншагъэр игъэвыжынущ. Абы щыгъуэми щыри хуеящ насып, абы щIэхъуэпсащ. ТIамы дыщафэр зэрыдахэм, дэбгъуэн щымыIэу зэрызэпэхъурейм хуэдэу, насып дахэ, гъащIэ дагъуэншэ хуея балигъитIым «насып» псалъэм халъхьэр зэщхьакъым, зэхуэдакъым, тIури гъащIэм щызэхамэу къыщIэкIащ, абы къишащ я къуэр и закъуэу, и фIэщ хъурэ игу зыщIэузрэ щымыIэу дунейм къытенэныр. Дыщэ тIамы… Насып нэхъ лъапIэ сыт щыIэ, ауэ пIэщIэкIэрэхъукIынущ, и IыгъыкIэр умыщIэмэ… Езым ещхь гуэрым мазэм дыщафэу къыхэцIуукI тIамыхэр къищыпу Iуэтэжыр зэриухым гугъэ мащIэ къыует зи къарур зи фIэщ мыхъуж, лъагъуныгъэр зищIысыр зымыщIа лIыхъужьым фIы и лъэныкъуэкIэ зэхъуэкIыныгъэ гуэр и гъащIэм хилъхьэжыну.
Мэкъуауэ Амир и тхыгъэхэм къыдагъэлъагъу щэхуу щыIэм цIыхум нэхъ щэхушхуэ зэрахэмытыр, а щэхур къызэIухыныращ тхакIуэм и тхыгъэхэр зытещIыхьар: образ нэгъэсахэр къегъэщI, ахэр къыщызэIукIын дунейм трегъэхьэ. Психологиерэ философиекIэ гъэнщIа тхыгъэхэм гулъытэ зэрагъуэтым и щыхьэтщ абыхэм ящыщхэр «Литературная Адыгея» (Мейкъуапэ), «Нана» (Грознэ), «Аргамак» (Къэзан) журналхэм къызэрытрадзар. Алтай крайм къыщыдэкI «Бийский вестник» альманахым тетащ «Лунные мальчики» повестыр, Псыхуабэ щытрадзэ «Мегалог» журналым ихуащ Амир и Iуэтэжхэр. Гулъытэ къэзылэжьщ Амир и тхылъу къыдэкIынри, дэтхэнэ тхыгъэхэми шэщIауэ тепсэлъыхьынри яхуэфащэщ, ифI зэкIынури дэращ, тхылъеджэхэрщ. IэдакъэщIэкIхэр, Iэзагъэм гъунэ имыIэу къалъытэри, Мэкъуауэ Амир и зэфIэкIым хэхъуэ зэпыту куэдрэ къалэмыр иIыгъыну ди гуапэщ.
ХьэЦIыКIУ Раисэ,
филологие щIэныгъэхэмкIэ кандидат 73 ЖьантIэ
Рассказхэр Амир
ДЫЩЭ ПIалъэ-пIалъэкIэрэ къызэIузох сэ а бжэр – зи бжэщхьэIум сызэребакъуэу сабиипсэм и хыщIэ макъыр къызыхэIукI пщIыхьэпIэхэмрэ къызэмыхъулIа хъуэпсапIэхэмрэ я дуней щэхум сыхэзышэжыр. А лъагъуэ зэщIэкIэжахэм иджы къыщызыкIухьыр си гугъапIэ лъэлъэжахэм я ныбжьхэрщ: къуэдзэщ бгынэжам и плIанэпэм тхьэмыщкIафэу къыдоплъ сабэм иуэжа хьэфэ мыщэ шырхэр, пхъэм къыхэщIыкIа алъпхэр; Iэджэ хъуауэ цIыху зэрымыхьэжа хадэр бэджыхъым зэщIищтащ; куэд щIащ хъыринэхэм, таурыхъ псэущхьэхэмрэ жыгхэмрэ зэманым и фэеплъ жыглыц къазэрытекIэжрэ. Удз ежьужьхэм щIагъэнэжа хадэм къинэжар зи щхьэкIэхэм жьыбгъэм зыкъезышыхьэкI жыг закъуэтIакъуэхэрщ. Адэ, унэ лъабжьэм щыпсэуа дзыгъуэ бынри Iэпхъуэжащ, мелыIыч Iэсэхэри ди сабиигъуэ пIейтеиншэм щхьэщытыжкъым. Зызэман нэзыншэу щыта хыри шэдыпс цIыкIум хуэкIуэжащ, си хъуэпсапIэ кхъухьыр мыхъеижу къыхэнэри…
Зыгуэр, сэ сэщхьу, блэкIам и нэпкъыжьэ зытелъ мывэжьым тотIысхьэ, си гукъэкIыж бжыгъэншэхэр зэхидзыжу, икIи а псом къыхещыпыкIыж си япэ гуфIэгъуэхэмрэ гукъеуэхэмрэ, си хъуэпсапIэ гугъапIэншэхэмрэ гум дыркъуэ къытезына удынхэмрэ. О-о, сыту цIыкIущэу къилъытэрэ иджы абы а дунейр! И пIэм имыкIыу ар нобэ лъэIэсыфынущ зэгуэр си гупсысэр зыгъэпIейтейуэ щыта лъахэ жыжьэхэм, уеблэмэ псыхэм я жапIэхэри ихъуэжыфынущ, жэщым уэгум къыщызэщIэнэ вагъуэхэри и Iэгум щигъэджэгуфынущ. Зэм гурыфIыгъуэкIэ, зэми хэкIыпIэншагъэкIэ щыз хъууэрэ къыщхьэпрыкIутыкIыу щыта си гурыщIэ толъкъунхэр иджы абы дежкIэ зырикIщ.
Мис а дуней зэгъэдзэкIам, мэз дэгужь жагъуэм къыхэна сабиипсэм и гуауэр ноби си гум къысфIызэпхев, тепыIэншэу ежэкI илъэсхэм трашэ уIэгъэпххэми яхущIэмыхъумэу. Зэм ар нур зыщIэмытыж и нэкIум хуэмей-хуэмейуэ щызэтеж и Iупэ псэншэхэмкIэ къысIуощIэ; зэми щэху дыдэу къызбгъэдотIысхьэри, и щхьэр си куэщIым кърелъхьэ, и псэгъур къызэригъуэтыжам и гур дэпсэхужауэ. Ауэ апхуэдэу куэдрэ щыткъым, и псэм къыхэуэ гуэрым егъэпIейтей, и нэпсыр къыфIыщIеху; абы ириукIытэжми, щэху дыдэу магъ… Ауэ, мис, аргуэру жыжьэу къыщоIу тхьэкIумэкIыхь бэрэбэнауэхэм я Iэуэлъауэр, хьэлъэзешэхэмрэ мафIэсгъэункIыфIхэмрэ я сыринэ макъхэр. Топхэмрэ лагъымхэмрэ ядз мафIэм «къызэщIигъэплъа» уафэр «нэкIущхьэплъщ», бийм ебгъэрыкIуэ дзэху зауэлI цIыкIухэм я «урам» тхьэкIумэIупсыр ирач. Аргуэру дунейм псэщIэ къыхохьэж, аргуэру жыг хадэхэр зэщIогъэгъэж, си пэшым къыщIозэрыуэ гум дыхьэу, псэр иIэту зыщIэсшэ хьэуа IэфIыщэр. Чэщанащхьэм щыфIэдза пасэрей сыхьэтыр макъамэ дахащэ къришу мэзу. Си гъащIэ кхъухьхэм дыгъэм пэлыд я чэтэн фащэхэр ягъэбырыбауэ хы абрагъуэр пхаупщIэ, я топ уэ макъхэмкIэ гъуэгуанэ зэрытехьар къыдагъащIэу. АдэкIэ гъащIэ хъуэпсэгъуэ, кIэух зимыIэ дуней…
Пэж дыдэу, абы щыгъуэ сэ къысфIэщIырт гъащIэр кIэи пэи зимыIэ къэгъэщIыныгъэ гуэру. Сегупсысын хуей щIэхъуам и щхьэусыгъуэр 74 ЖьантIэ
дежт.
къысхуэгубзыгъыжыркъым, ауэ абы сыщыщIэупщIар фIы дыдэу сощIэж. Дыгъэ бзий гуащIэхэм дащызыхъумэ жыг щIагъым дыщIэту дыкIуэ пэтрэ абыкIэ сеупщIыгъат си адэм, гъуэрыгъуэу си жьэм
хуэсхь псыIэфI птулъкIэ къэхуэбамрэ къысIэщIэткIухьа морожнэмрэ щIэфыныр згъэувыIэри. Сядэр къэувыIэри ней-нейуэ къызэплъащ, сэр-сэру а гупсысэм сыхуэкIуарэ сабийм и щхьэр зыгуэрым игъэутхъуэрэ зэхигъэкIыу, ауэ си упщIэми зыпыIуидзакъым: – Пэжщ, си псэ, дэ игъащIэкIэ дыпсэунущ, – жиIащ абы. – ЩIыри? ЩIыри аращ, ари игъащIэкIэ щыIэнущ.
Ауэ адэм и жэуапымкIэ сэ арэзы сыхъуакъым икIи жысIащ, дыгъуасэ дызэплъа фильмым зэрыхэтам хуэдэу, щIыри зэгуэчынкIэ зэрыхъунур. Абы дэхуэрт цIыху гужьеяхэр, псэущхьэхэр, машинэхэр.
– Папэ, – сыхудэплъеящ сэ абы аргуэру, – уэ лэжьапIэ ущыIэу щIыр зэгуэчрэ лъэныкъуэ зырызкIэ дыкъанэмэ дауэ хъуну? – Лъэмыж теслъхьэнщи, абыкIэ мамэрэ уэрэ фи деж сынэкIуэжынщ. Хъунщ, си псэ, афIэкIа апхуэдэ делагъэкIэ укъызэмыупщI.
Ауэ а си делагъэр къызэрызжьэдэкIыу Тхьэм ипхъуэтами ярейт: куэд мыщIэу си дунейр тIууэ зэгуэщIыкIащ, къуаншэр си адэрами, си анэрами схузэхэмыгъэкIыу сыкъанэри. Ди адэм сыкъызэригъэгугъа лъэмыжри ухуэн щIимыдзэ щIыкIэ лъэлъэжащ. Иджы а тIур зэпэIэщIэ зыщIа къуэ абрагъуэр зэпыбгъэхьэн щхьэкIэ, дунейм лъэмыжу тетыр зэпыбгъэувами хурикъунутэкъым.
ДяпэкIэ си адэм сыкъилъагъу щыхъунур махуэ, сыхьэт хэхахэм Иджы си анэмрэ сэрэ дыщыпсэур нэгъуэщI унагъуэт, ехьэжьауэ
хуэкъулейуэ. Ауэ папэ куэбжэм къыIухьэху, абы зэрызехьэ, хьэргъэшыргъэ къыщыхъурт. Псом хуэмыдэу пIейтей хъур мамэт. Си адэм теплъэ мыхъу фызыжьыр, си мылъхуадэм и анэр, занщIэу гъумэтIымэу
хуежьэрт, «зи унагъуэр зыхуэмыпIыжа мыкIуэмытэжькIэ, факъырэкIэ» ещырт. «Хэт хуейр абы и щIэныгъэм, ахъшэ къызыпэмыкIуэ а зэман гъэкIуэдым?» – жиIэурэ шхыдэрт фызыжьыр. И къуэ дыдэри игъэтынштэкъым, мопхуэдиз хъыджэбз къомыр къигъанэу, къуэшхуэ зыщIэс цIыхубз я унагъуэ хейм зэрыхишар ириудэкIыурэ. А псоми си адэр щыгъуазэти, и щхьэр егухарэ и лъакъуэхэр зэблихзэблихъуу Iутт куэбжэпэм, сахуапэу пщIантIэм сыкъыдагъэкIыху.
Дызэрыгъуэтыжа нэужь, тенджыз къэукъубеяхэми къурш щхьэ хужьхэми дащхьэпрыбэкъукIырти, пшэ хьэлъэ щхьэхыныжьхэм я щыгу дыкъыщыхутэрт, уэшх къудамэ лъэкIыхьхэм нэзыншэ губгъуэхэмрэ мэзхэмрэ зэрагъэпскIым дакIэлъыплъу. Арыххэурэ дыкъыхэхутэрт таурыхъ дунейм, зауэлI-лIыхъужьхэмкIэ гъэнщIам; абы дыщрихьэлIэрт жин жьакIэ хъужауэ адакъэшым тес лъэбыцэжьейхэм. БгъуэнщIагъ бгынэжахэм щIэгъэпщкIухьа хъугъуэфIыгъуэхэр къыщыдгъуэткIэ, хъумакIуэ гущIэгъуншэхэм дыкъыщIагъэIэрт…
Си дунейм псэ къыхэзыгъэхьэжыр си адэм къысхуиIуэтэж хъыбархэрт, адрейхэм сыщрагъусэм деж, си гупсысэри си щытыкIэри нэгъуэщIт.
Сыт хуэдизу иджы сызэмыныкъуэкъужми, къысхуэгубзыгъыжыркъым абы щыгъуэ къэхъуа псор – илъэс блэкIахэм си гъащIэм халъэщIыкIыжа а пщыхьэщхьэм щыщу къысхуэнар пIалъэпIалъэкIэрэ гум къыхэуэ узырщ. АпщIондэхуи си щхьэр фIызоудыж, сабий акъылым къимыубыдыгъамкIэ зызгъэкъуэншэжу. Акъылымрэ псэмрэ сфIызэпоув. «Сыт, – жи япэм, – пхуэмыгъуэтыр? Уи анэм- 75 76
ЖьантIэ
рэ мылъхуадэмрэ лажьэ яIэкъым. Уэ абыхэм я деж щIэх-щIэхыурэ уокIуэж, фIыуи ахэр уолъагъу – сыт нэгъуэщI узыхуейр? Зыбгъэдэху зепшыхьэкIауэ къыздепхьэкI а уи гукъеуэр! ЩIрехьэж ари а уи сабиигъуэм и мэз Iувым. Уэри а щIы зэгуэчам афIэкIа умыкIуэ – абы мыхьэнэ иIэжкъым!»
Ауэ си псэр схуэубыдыркъым. Абы сфIегъэзэж япэм дыщыпсэуа уэрамым. Аргуэру жыгхэр къыIуоувэж гъуэгу Iуфэм. ТетIысхьэпIэхэри куэбжэпэхэм къыIуохутэж, вагъуэбэ уафэми мазэм зыщигъафIэу къоувэж.
Ныбжьым хуэдэу си нэгу къыщIохьэж куэбжэм гъунэгъу къыхуэхъуа цIыхухъур. Мес ар, зи нэхэм гъащIэм и хъуаскIи къызыщIимыхыж си адэр, гъуррэ кIыхьу, хуэсакъыпэурэ куэбжэм къыIуохьэри, уэзджынэм къытрекъузэ. Сэ мыдэкIэ благъуэ абрагъуэм и ныбэм сисщ, сызэрыджэгу хьэпшып псори фIыуэ щIэсIуантIэу зэуэ сутIыпщын мурад сиIэу – зэгуреуд къыстеплъэ мыхъу фызыжьыр. Абы хэту зэхызох си псэм фIэфI макъыр: «КхъыIэ, къысхуэвгъэгъу! СощIэ иджыпсту абы зэримычэзури, ауэ сэ пщэдей сожьэри, си къуэм зыгуэр жесIэжын
хуейщ. Зы сыхьэт хуэдизкIэ, моуэ, мыбдеж къыщыткIухьынщи…».
Си анэм абы пхъашэу жэуап иретыж, пщыхьэщхьэр зэрыхэкIуэтар, вэсэмахуэ сыкъилъэгъуа къудейуэ зэрыщытыр гуригъаIуэу. Адрейри хуикIуэтыркъым, и макъ IэфIыщэмкIэ, уэрэду къысщыхъумкIэ, къыхегъэзыхь: «Уэ къыбгурыIуэркъэ сэ абы фIэкIа мы дунейм нэгъуэщI зэрыщызимыIэр?!»
Сэ адэкIэ схуэмыхьыжу пэшым сыкъыщIолъэт, зэуэ лажьэу сутIыпща си машинэ къомым я шэрхъ зэрышх макъыр си ужь къинауэ.
– Я дэ ди Тхьэ, делэ сыфщIынущ сэ фэ! – си анэр щIолъадэ сыкъызыщIэкIа пэшым.
Си кIагуэмрэ пыIэмрэ къызощтэри, унэм сыкъыщIокI. Иджы дунейр зейр дэ тIуращ. Дыабрагъуэщ, апхуэдизкIэ дылъагэщи, ди щхьэхэмкIэ вагъуэхэм далъоIэс. ПIалъэ-пIалъэкIэрэ къыкъуэу бжьыхьэ жьы пхъашэри зыуи къытщыхъуркъым, уеблэмэ ди кIагуэ жыпыр хузэIудохри абы идоубыдэ. Лъэс лъагъуэр щыдухкIэ, сакъыу ихъуреягъыр къыдоплъыхь, адэ-мыдэкIэ пIащIэу щызэхэзежэ цIыху жьгъейхэм зэран дахуэмыхъун щхьэкIэ. Ди вакъэ лъэгухэм щощащэ къурш лъагэкIейхэр, гуэл, тенджыз жыхуаIэхэр, зикI, зы лъэбакъуэщ. «Ей-ей, щIалэ, плъагъуркъэ дэ иныжьитIым тщIар – ток зэрыкIуэ кIапсэхэр зэпытчащ, пкъохэр итщIыкIащ!» Дызоплъыж, ди Iэхэр зэроубыдри дыщIопхъуэж, щIыналъэ пхыдзахэм я цIыху емылыджхэм я шабзэшэхэр, благъуэхэм къыткIэлъадз мафIэхэр къытлъэщIэмыхьэу. Адэ, дунейр щиухым и зы плIанэпэм, дыкъыщызэтоувыIэ: нэм къиплъыхьыр губгъуэ дахащэщ; иджы япэу си адэм мыбы сыкъишэу аращ. Губгъуэм щхьэщыт гъуэз нэхум къыхобэкъукI зэи сымылъэгъуа гуэрхэм я ныбжьхэр. «Плъагъурэ мохэр, си псэ, ахэр Дон Кихотрэ Санчо Пансорэщ, мыр Гамлетщ, сэ уэ ар иджыри уэзгъэцIыхунщ. Мисри Одиссей! Уэ ар къэпщIэжын хуейщ, абы теухуауэ куэд бжесIэжати!» – къысхупогуфIыкI адэр.
Дешауэ, ди нэгу щIэкIа къомым ди щхьэр мащIэу ягъэунэзауэ, мывэжь гуэрым дытотIысхьэ. Си адэр и жыпым йоIэбэри:
– А-а, сщыгъупщэ пэтаи! Сэ уэ апельсин къыпхуэсхьат! Мис, пэжщ, ахэр плIы къудейщ зэрыхъур, ауэ еплъыт я инагъым! Еплъыт мазэм и нэхум ахэр дыщэ хъурей зэрищIым, мэ, шхы! – къысхуеший.
– Дэри диIэщ, иджыпсту сыхуейкъым! – къеIысхыркъым. ЖьантIэ
И жагъуэ хъуауэ, ар къызоплъри:
– Хъунщ, – жи, – ущыщIыхьэжкIэ уэстыжынщ!
ИтIанэ къоувыIэри, зыри жимыIэу сызэпеплъыхь. Ауэ хуэшэчыркъым:
– Плъагъурэ ар зэрыхъур, «дэри» жыпIэу ухуежьащ. Си гум дзасэ къыхаIуауэщ сэ а псалъэхэр къызэрысщыхъуар… Сыт нэхъри нэхъ къэсщтэнт а зэманым къигъэзэжыну. Дэ иджыри хъыджэбз цIыкIу диIэнкIэ хъунут. Ухуейтэкъэ шыпхъу цIыкIу? Ауэ уи мамэм идакъым, абы… идакъым.
Асыхьэтым сабиигу зэIухам къобыргъукI шыпхъу цIыкIу иIэну зымахуэ мамэ зэрыжиIар. КъыщыщIар умыщIэу, адэм и щхьэр фIеубыдыкIыжри, щым мэхъу…
МафIэм илыпщIа губгъуэ фIыцIэшхуэм абы и нэкIур къыхэщыжыркъым. Сэри щыму сыщысщ, кIыфIым къыхэтэджыкI ныбжь мыгурыIуэгъуэхэм сахэплъэу. Мес, зи щхьэ щIэIуа лIыжь гуэр къытхуокIуэ, абы иужь итщ ажэгъафэри. АдэкIэ къакIэлъокIуэ цIыху гупышхуи, япэ итым зыгуэр и щхьэщыгум щоблэ. Къэсмэ, зи щхьэм чэсей щэкI къешыхьэкIа лIыжь цIыкIу гуэрщ, шыдым тесу…
Си адэм и щхьэр къеIэтыж:
– А-а, уахэплъэу ара? Абыхэм уэ Iэджэрэ иджыри уаIущIэнущ, – жеIэри и псалъэр зэпегъэуж.
СощIэ сэ: езым мыхьэнэшхуэ зрит псалъэмакъ гуэрым сыхуигъэхьэзыру аращ.
– ПщIэрэ, – жи, си дежкIэ зыкъриIуэнтIэкIыурэ, – сэ пщэдей сожьэ, мис, сатуущI сыхъуащ! Плъагъуркъэ, ахъшэ къэдмылэжьу хъунукъым, сондэджэрыныр си мыIэщIагъэ, абы хэсщIыкIыр мащIэ пэтми. СыкIуэнщ, Тхьэм жиIэмэ, адэ хым адрыщIкIэ щыIэ хэкухэми, уэ зыгуэрхэр къыпхуэсхьынщ, игъащIэм мыбы щамылъэгъуауэ. Уэращ а псор сэ щIэсщIэр. Уэ узыхуэныкъуэ щымыIэу упсэун хуейщ, ар къыпхузэригъэпэщыну зи къалэнри сэращ – сэ уэ срыуиадэщ! Ауэ сэ си ахъшэхэр къабзэу щытынущ, уэ уигъэхуэбэн хуэдэу. ИкIи зыкIи ещхьынукъым уи мылъхуадэм ейхэм, пщIащэрэт ахэр зыхуэдэ ахъшэр! Ауэ уи анэм дежкIэ а псоми мыхьэнэ яIэкъым, къыбгурыIуэрэ, мыхьэнэ яIэкъым! ПщIэрэ, уи деж сыкъэкIуэху, уи анэр щIэпIейтейр? Зэрыкъуаншэр къыгурыIуэжащи аращ, хэт зыфIэфIынур зэпыу имыIэу ар ягу къагъэкIыжу? Плъагъурэ, балигъхэм я деж апхуэдэ къуаншагъи къыщохъу… Сыт мыгъуэ мы жысIэхэр?! Си акъылыр зэтекIащ, а псоми уэ ухуейкъым, иджыпсту къыбгурыIуэнуи щыткъым. Уэракъым ахэр зыхуэгъэзар, сэ езым си щхьэм хужысIэжа къудейуэ аращ. Къысхуэгъэгъу. Уэ уи мамэр псом нэхърэ нэхъ дахэщ, абы къелэжь къулейуэ псэунуи, дахэу зихуэпэнуи. А нэджэIуджэр къызэрытеплъэу къытелIэри, нэгъуэщI Iуэху иIэжакъым, хамэ унагъуэ зэрызэтрикъутэми еплъакъым. Ауэ ари Iуэхукъым, си псэ, дэ а псоми датекIуэнщ. Нэхъыщхьэр уэрэ сэрэ дызэкъуэтынырщ, абы щыгъуэ адрей псоми дахуэгъэзащ. Сэ уэр щхьэкIэ сымыщIэнрэ слъэмыкIынрэ щыIэкъым – уэ зыращ сэ сиIэр! Сэ мыгувэу къэзгъэзэжынщ.
Дэ хуэмурэ унэм дыхуокIуэж, абы дызэрынэсыжу си гум фIэфI гуэр зэрысIэщIэкIынур си псэм къызиIуэкIми. Бжьыхьэ жэщ щIыIэтыIэм пигъэдиикIа си Iэхэм си адэм и Iэгу хуабэхэм зыщагъафIэ; зызокъузылIэ, сыхуейкъым ар сутIыпщыжыну. Си сабий акъылым къыхуэубыдыркъым ар къызэрытыну жыхуиIа пIалъэр зыхуэдизыр, ауэ сошынэ, ар кIыхь хъумэ, жызоIэри. Си адэр зыгуэрым игъэпIейтейуэ 77 ЖьантIэ
уафэмкIэ щIэх-щIэхыурэ доплъей, фIэкIуэда гуэр вагъуэ бжыгъэншэхэм къыщилъыхъуэж нэхъей, сэ езым нэхъри зыкIэрызокъузэ, и кIагуэ жыпыр къыгуэзыша апельсинхэм я мэри къысщIихьэу къысщохъу.
Куэбжэм деж къыщыдэжьэрт мылъхуадэмрэ абы и шофёрымрэ. ДызэрыIухьэжар щалъагъум, ахэр машинэм къикIащ. Мылъхуадэм зигъэбзэIэфIу си дежкIэ зыкъигъэзащ икIи къызэхъурджауэу жиIащ, си анэр зэрыгузавэр къидмыдзэу, жэщыбгым къызэрыткIухьыр и жагъуэ зэрыхъур. Ауэ асыхьэтым гу лъыстащ абы и нитIыр шынагъуэу зэрыхъуэпскIам. Куэбжэм сыдигъэхьэжыну къызэIэдэкъэуами, си пIэм сыхуикIакъым: слъэгъуащ абы и шофёр къуабэбжьабэжьым си адэр лъэныкъуэкIэ зэрыIуишыр. Си пщIыхьэпIэ къыхэхуэркъым си адэм шынагъуэ гуэр къытехьэну, сызыпэплъар сыщыдыхьэжкIэ абы сыт щыгъуи къызжиIэ хабзэ псалъэ IэфIхэрт.
Шофёрым и Iэпкълъэпкъ абрагъуэм си адэ иригъэкIуэтар къыкъуэщыжыртэкъым: – Иджыри дапщэрэ цIыхухэр я пIэ къызэрипшынур? Дапщэрэ, зо, цIыхубз тхьэмыщкIэм и фэр зэрипхынур? КъыбжаIакъэ укъыщыкIуэну махуэмрэ сыхьэтымрэ? Хьэмэрэ узыхуейр… – ебгъэрыкIуэрт ар си адэм.
Адрейм абы и дамащхьэм зыкъыщхьэпришиикIри къэлъэIуащ:
– Тхьэм щхьэкIэ, цIыху хуэдэу, си къуэм сэлам езвгъэхыж! ИтIанэ дызэпсэлъэнщ, мы псор абы щIызэхихын щыIэкъым…
Си адэм, лъэныкъуэкIэ екIуэтэкIри, къысхуэгуфIэурэ зыкъысхуишиящ. Шофёрыр Iэбэри ар къигъэувыIащ.
– Уэ жаIэр къызыгурымыIуэ гуэру укъыщIэкIынщ! – пхъашэу жиIэри, ар си адэм еIэдэкъэуащ. Апхуэдэ пэмыплъар лъэбакъуэхъуу иувыкIа щIалэжьым и лъакъуэм фIэнэри, щхьэ щIыбкIэ техуащ, асыхьэтми гъуэгум къытелъэдащ апельсин дыщафэхэр. Сэ сыкъыхэкIиикIри абыкIэ зыздзащ, ауэ мылъхуадэр къапхъуэри сыкъиубыдыжащ икIи гуауэм сыкъызэгуиудрэ зыри слъэмыкIыжу унэм сыщIилъэфэжащ…
Ныбжь къудейщ иджы къысхуэнэжар. НэщI хъуа унэшхуэм абы къыщекIухь. Мис: мафIэгури и гъуэгум тежри лъэмыжым ехуэхащ, чырбыш къуэлэн цIыкIухэм къыхэщIыкIа унэм хьэлъэзешэр жьэхэуэри игъэщэщэжащ, зэгуэр къысхуэгуфIэу щыта номин шырхэмрэ кIэпхъ цIыкIухэмрэ я абджынэ цIыкIухэри идиихьыжащ.
Зэзэмызэ мыбы къыщIохьэ дэнэкIи нэсын зыфIэфI жьыр: мэлъыхъуэ, мэпапщэ, унэ лъэгум кърана тхылъ гъуэтэжам и напэхэр къызэрегъэдзэкI-нызэрегъэдзэкIри, гъэщIэгъуэн гуэри къыхуэмыгъуэтауэ, щIокIыж. Зэзэмызи а пэшхэм ящыщ зым къыщIоIукI си анэм и гъы макъ щэхур. Сэ абы хуэмурэ сыбгъэдохьэ, и пащхьэ сыщотIысэхри солъэIу: «КхъыIэ, къызжеIэ, мамэ, сыт адэкIэ къэхъуар? Си адэр дэнэ здэкIуар?» Абы и напIэ хьэлъэхэр къеIэт икIи губжьыр зыщIэт и нэхэр къыстреубыдэ: «СкIэрыкI, скIэрыкI жысIакъэ, къуэ гущIэгъуншэ! КIуэдыкIейр къысхуэбгъэкIуэну ара?»…
ЗымащIэкIэ щосыжри, си адэм и ныбжьыр жэщ кIыфIым Iубахъэу хокIуэдыхьыж. Аргуэру си закъуэу сыкъыхуонэ псэхугъуэ къызэзымыт узым. Дэ тIури дыщымщ, дыщысщ зыр адрейм доплъри. Ауэрэ, тэлай докIри, ар мэтэджыж, гуфIэ зыщIэмытыж и нэхэмкIэ зэ къысхуоплъэкIыжри, къызыхэкIа мэз IувымкIэ егъэзэж. Егъэзэж, сэ ар зэи IэщIыб зэрызмыщIыфынур къыгурыIуэжауэ. 78 ЖьантIэ
АтIэ, си адэм и Iуэхур дауэ хъуат? Пщэдджыжьым, езым къызэрызжиIам хуэдэу, и ныбжьэгъум щIыгъуу «щIэупщIэ зиIэ хьэпшыпкIэ» хьэлъэзешэр якъури ежьащ, къалэ жыжьэм кIуэну. ТхьэмахуитI дэкIауэ къалэжь цIыкIу гуэрым и бгъум къыщагъуэтыжащ ахэр зэрыса машинэм къыхэнар. Хьэлъэзешэр яхъунщIэри ягъэсыжат. Абы иужь си адэми, и ныбжьэгъуми я хъыбар дунейм къытехьэжакъым. ЖаIэж а зэманым апхуэдэхэр куэдрэ къэхъуу щытауэ. А щIыпIэ жыжьэм и хабзэхъумэхэм я тхылъым къинар абы кIуа коммерсантитIым я кIуэдыкIауэ сэтей къахуэмыщIам теухуа сатыр зыбжанэщ.
Абы лъандэрэ илъэс Iэджэ дэкIа пэтми, си тэмакъым схуемыгъэхыу телъщ: апхуэдизу фIыуэ сыкъэзылъагъуу щыта цIыхур, и псэр зыхэлъыр сэрауэ къилъытэу псэуар, щIэпхъаджащIэ ерухэм яукIыу гъуэгубгъу гуэрым зэрыщыщIатIэжар, ауэ сэ, абы и пкъым къикIа закъуэм, зыри Iуэхум зэрысхухэмылъхьэр, уеблэмэ си адэм и лъы щIыхуэ зытелъыр хэтми зэзгъэщIэн зэрыслъэмыкIыр…
Сыт сымыщIэми, си нэгу схущIэгъэкIыркъым си адэм и джэлэкIар: къыщыщIамкIэ и къуэм щыукIытэжауэ къысхуеплъэкIыу, симыгъэгузэвэн щхьэкIэ, и Iупэ фIызэтежахэр, и кIагуэ жыпым къихуа апельсиниплIыр… Абы щыгъуэ ар сфIэпсэкIуэд зэрыхъуар илъэсхэм дыхэхъуэурэ си бгъэм имыхуэжу ибэгыхьащ…
Адэм и щIэин дунейр хуэм-хуэмурэ уэшххэм къралъэсэхыжащ, жьыбгъэхэм япхъэхыжащ. Сэ иджы къысхуэщIэжыркъым дэ тIум къыщыткIухьыгъа а таурыхъ губгъуэ телъыджэхэр здэщыIэр. Ар зэрызимыгъусэж лъандэрэ сэ хыри щIыри зэпызыупщI цIыху абрагъуэу зэи зыслъытэжакъым, ноби сигу къысхуэгъэкIыжыркъым си сабиигъуэм и уэрам нэщIхэр къризгъэщIэрэщIэжыну къызжиIэгъа мэгъу псалъэхэр.
Бэзэр утым зыкъэзыгъэлъагъуэу ита ажэгъафэхэри ежьэжащ, цыджан зэрыбынми заIэтри уэгум ихьэжащ, вагъуэхэм хуэкIуэу. Си джэгуэгъухэми я хьэпшып цIыкIуфэкIухэр пшахъуэм къыханэри зэбгрыжыжащ. Къэнар а бжьыхьэ жэщ щIыIэм и закъуэщ: си адэм иужь дыдэу сыщригъусэжар. Псэху зымыщIэ жьыбгъэм епхъэнкIыж уэрам нэщI хъуар, зэщIекъуэж адэ-мыдэкIэ щикъухьа кIэнфетыфэхэр, тхылъымпIэжьхэр… Жэщ хъуамэ, бжьамий хыфIадзэжахэм къраш блэкIа жыжьэм и гъыбзэр.
А дунейр нэщI хъуащ, абы зыри щыпсэужыркъым. Ауэ си адэр сигу къыщихьэкIэ, зыгуэр, сэ сэщхьыркъэпсу, лъэгуажьэмыщхьэу мэтIысри, ди куэбжэпэм къыщызэщIекъуэж мазэм и нурыр зытелъэщIыхь дыщэ апельсинхэр.
ЗэзыдзэкIар ТIыМыЖь Хьэмыщэщ И Илъэс блэкIахэм я Iугъуэ фэпсым къыхэщу, аддэ гукъэкIыжхэм я дурэшплIэрэшым хъума щыхъуащ а сабиигъуэм и хытIыгу нэкъыфIэщIыр, нэху щабэ дыжьыныфэр си нобэм къысхухиутIыпщхьэу. Апхуэдэм деж мазэ гъуэгу щэхукIэ езым деж сешэж, жэщ мафIэм и мэкIэ, япэ бам и IэфIкIэ, гъэмахуэ жыгхэм я щхъуантIагъэхэмкIэ къысхуэупсэу. 79 80
ЖьантIэ
Сэ сыкъыщохутэ къуажэ щIыбым щыIэ Iуащхьэм, къурш лъапэм къыщежьа псы цIыкIу зиукIыжу и лъабжьэм щежэхым щыхупIэ лъагэу къыщхьэщытым. Зэныбжьэгъухэр а Iуащхьэм и щыгум дыщызэхуэсурэ куэдрэ дызэбгъэдэст. Абдеж дыкъиплъмэ, хуиту тлъагъурт, махуэ псом дыгъэм къигъэплъа сабэр къызэщIагъэхъаеу, къуажэ Iэхъушэр щхьэхынафэу къызэрыкIуэжыр, щIыдагъэхутэхэм я унэ цIыкIухэм лэжьыгъэ нэужьым машинэ хьэлэмэт гуэрхэр зэрыщызэхуэсыр, псыхъуэм дэс цыджан гупым мафIэ зэращIыр, кIыфIыгъэм щIихъумэ губгъуэм кхъэр къызэрыхухьа мывэхэр къызэрыхэхужьыкIыр. Апхуэдэ зэманым деж лъагэу уафэм ис вагъуэхэм, ди ныбжьэгъужь хуэдэу, нащхьэ къытхуащIу щIадзэрт. Псалъэмакъ нэжэгужэхэр къэIуу хуежьащ, мафIэм и хъуреягъкIэ ныбжь мыIупщIхэр щыкIэзызу болъагъу. Зыгуэр щхьэкIэ дызэдауэ хуэдэщ. Псалъэ зырыз зэхэсххэмкIэ фIы дыдэу сызыщыгъуазэ псалъэмакъыр зэфIэзгъэувэжыну солIалIэри, зыри къикIыркъым. Си макъ дыдэри сымыцIыхуу къысщохъу – ерагъыу сигу къызогъэкIыж а пщыхьэщхьэм сызэгупсысар. Гъунэгъу захуэсщIыщэнуи сытегушхуэркъым: сазэрылъэIэсу, сабэ дыжьыныфэу лъэлъэжу, хьэршым ихьэжынкIэ сошынэ. Ди унэр къуажэкIэ дыдэм щытщ. Адэр мэкъуауэ къикIыжащ, гум из удз къыздишащи, сэ къыспоплъэ, дауи, сигъэунэщIыну. Иджы хуэдэм анэр жэмхэм якIэрыщIащ, шыпхъу нэхъыжьым пщIантIэр епхъэнкI, къуэш цIыкIур иджыри сабийщ, сэбэпынагъкIэ ущыгугъыну. Адэм, хади уэрами къимыгъанэу, сыкъилъыхъуэу къыщIэкIынущ – зыщIыпIи сыкъыщигъуэткъыми, сыщIэмысынкIэ гурыщхъуэ иIэми, си пэшым щIоплъэ. Ар зэхэтхъуащ: уэрэд куэду зытет кассетэ хъурейхэмрэ тхылъхэмрэ, зэхэзэрыхьыжауэ, стIолым телъщ, «Маяк» магнитофоныр, зэпкърыхауэ, гъуэлъыпIэм илъщ, абдеж дыдэм игуэшащ шыхэмрэ хоккеист цIэрыIуэхэмрэ я сурэт журналхэм къыхэзгъэжар – ахэр си пэш блынхэм кIэрызгъэзэгъэн хуейщ. СыкIуэжыну игъуэ дыдэт, ауэ сыкъонэ – тезырыр фIэкIыпIэ зимыIэщ, ауэ ар иужькIэщ, – сэ сыхэкIыжыну сыхуейкъым балиихьэ жэщ зекIуэм, нэгъуэщIу жыпIэмэ, ди гъунэгъу хадэм дызэрытеунэнум.
Абы и ужькIэ аргуэру Iуащхьэм къэдгъэзэжырт – мыбы зыми дыкъыщигъуэтынутэкъым, жэщым губгъуэм хэти къащыкIэлъыжэн щIалэ цIыкIу лъакъуэ псынщIэ гупым – икIи, къэддыгъуа пхъэщхьэмыщхьэхэм я псыр къытIурыжу тшхыурэ, дызэпеуэу дытепсэлъыхьыжырт а хуабжьу дыщышына дакъикъэхэм. Ди пашэ икIи ди ныбжьэгъу нэхъыжь Джыназым (и унэцIэ хэIэтыкIам папщIэ фIэтщат а цIэр) зэпкърех теуэ щытщIым ди щытыкIахэр. Абы езым теплъэ хъыжьэ иIэщ, лъынтхуалъэщ1, къуэгъущ, игурэ и щхьэрэ зэтелъщ, ямылейуэ лъэщщ, илъэситI мэхъури, бэнакIуэу зегъасэ. «Уэ, Къазыхъу, – жеIэ абы, къудамэм къритхъа и нэкIущхьэр IэкIэ иIыгъыу, – уошынэри, дэпщыпIэм япэ зыIубодзэ. Абы щыгъуэми, сыхьэт ныкъуэкIэ удэпщыфыркъым. Аращи, зэрыгупу уэ къожьэ. КъыбгурыIуэу щытмэ, дэ абы дыкъипщыжыху хадэр зейр къытпэплъэну зигъэхьэзыркъым. ХьэпцIащхъуэ (ар сэращ, си гъуэншэдж лъапэ кIэщI щIэрыпсым и жыпыр къыщIэтхъащи, сэ согуIэ) япэ игъэщ, 1 Лъынтхуалъэ – лъынтхуэ нэрылъагъур зибэ. Жилистый. ЖьантIэ
ар псынщIэщ, напIэр дэпхьейуэ къепхьэхыжыху илъэтынурэ ежьэжынущ, зыри зэтриIыгъэнукъым. Абы и ужь итын хуейщ ЦIыкIужьей –
ар цIыкIущ, зыгуэркIэ яубыдмэ, къаIэщIэкIыжыфынукъым…» – «Ауэ сытми сакъыIэщIэкIын, – идэркъым ЦIыкIужьей. – Сэ джанэ щыстIагъэркъым, зэпхъуэн ягъуэтынукъым…» – «Уи тхьэкIумэрщэ? – мэгушыIэ ПIащэ. – Абы дэнэ деж уепхъуэми, къыпIэрыхьэр и тхьэкIумэращ». Псори зэщIодыхьэшхэ – ЦIыкIужьей и тхьэкIумэхэр, пэжу, инщ. Къазыхъу зеухеиж: «ЗыщIыпIэ сыфIэнауэ арат. Мо кIыфIым зыри хэплъагъукIыркъым. Си гъуэншэдж лъапэр и кIыхьагъкIэ хэтхъащ, мис», – къегъэпIий и лъакъуэ пцIанэр. Къазыхъу Iэкъуэшакъуэщ, бэмпIэгъуэщ, жаIар абы и щхьэм иужь дыдэу нос, цIэ лейр щIыфIащари а и щытыкIэмрэ джэдкъаз делэм зэрещхьымрэщ. ЕджапIэм ерагъкIэ а «щы» цIыкIур къыщыхуэхьу аращ, уэрамым къытехьэмэ, хэти и жагъуэ къищIынущ, уеблэмэ ЦIыкIужьей цIыкIунитIэри абы зэпымычу щIокIие, дыщыджэгукIи, и жьэм къихь ирепэс. «Сыт гъуэншэдж жыхуэпIэр, сэ си дыщэ лэрыпсыр згъэкIуэдащ», – мэтхьэусыхэ НэщIыху. Ар щIалэ лъагъугъуафIэ зэщIэкъуа цIыкIущ, сытым щыгъуи ету зытедза джанэ хужьыр щыгъщ, и щхьэцыр екIуу жьащ. Иджыпстуи уеплъмэ, зэрыхуэбгъэфэщэн щыIэкъым ар дакъикъэ бжыгъэ ипэкIэ мывэ къалэм къыщхьэпрыпщыжауэ. – Си шыпхъум ерагъкIэ къеIысхат, тIэкIурэ изгъэлъыну. Иджы узижэгъуэн и махуэщ сэ къызащIэнур. Абы занщIэу адэ-анэм бзэгу яхуихьынущ». «Яхуихьмэ, уи япэ езыращ къызылъысынур, – и гур фIы къыхуещI ПIащэ, и джанэ къуапэ щэ ныбэм димыгъэзагъэр диупщIэжурэ. – Сытым щхьэкIэ епта? Щхьэ уэ езым зумыхьэжарэ? Уэратэкъэ нэхъыжьыр?» – жаIэурэ къеупщIынущ. Аращи, абыи балыджэ сыр къыщахуэнущ. Умыгужьей, тIум къыфтрагуашэмэ, апхуэдэу игъэузынукъым». Зы хьэл хьэлэмэт хэлъщ ПIащэ – сытым щыгъуи псоми къащхьэщож, трегъэуж, сыт
хуэдэ Iуэху зэхэзэрыхьари фIыкIэ иухыну уи фIэщ ещIыф. «Къуэш сыту зыри жимыIэрэ, – къыхелъхьэ ПащIэсырыху. – Жыгым щытесым и вакъэ лъэныкъуэр къызэрылъыхуар слъэгъуащ. Адрейри езым зылъихри, къридзыхащ. Си щхьэр пхриуд пэтащ». гупым дызэджэр КъуэшкIэ къызэрыхыхьэрэ куэд щIатэкъым. Я унагъуэр зы къалэ гуэрым къиIэпхъукIри, ди къуажэм къыдэтIысхьэжащ. ЩIалэ сабыр губзыгъэ цIыкIущ, япэ дыдэ къыщытхыхьам хуабжьу дгъэщIэгъуат цIыхуу щыIэр зэкъуэшу жиIати, псори фIыуэ зэрылъагъун, зыр зым зэхищIыкIын, сыткIи дэIэпыкъуу щытын хуейщ жиIати. ТетрадитI-щы иIэт, и гупсысэхэр иритхауи, ахэр къэплъытэ хъунут гупсысакIуэм и щIэныгъэ тхылъу. Дэ шэч къытетхьэртэкъым ар еджагъэшхуэ зэрыхъунум. ЦIэ лейр къыхуэдгупсысын хуей хъуакъым, езыр-езыру къыкъуэкIащ. «УздэщыIар дэнэ, ПащIэсырыху, – еупщIащ Джыназ. – Губгъуэра укъыщытлъэщIыхьэжар? ЛIыжьым укъиубыда си гугъат». – «Сэ къызгурыIуат жыгым сыкъехыну сызэрыхунэмысынур. ЛIыжьыр хадэм къыщихьам фэ иджыри мэл гуартэм ещхьу дэпщыпIэм фызэрыIугуауэ фыIутт. Жыг щхьэкIэм зыщызудыгъури, сымыбауэу сытесащ лIыжьыр икIыжыху. ИтIанэ хуиту сыкъехыжри, сыIэбэрэбащ, сыт къыздэсщтэ хъуну пIэрэ, жыхуэсIэу. Псыкъуийм и щхьэтепIэм деж мис мы Iэщэр къыщызгъуэтащ. МыбыкIэ сытри къызахъуэжыди 81 82
ЖьантIэ
нущ! Фыкъеплъыт, щакIуэсэ дыдэщ». ПащIэсырыху дегъэлъагъу сэшхуэ бэлыхь, и къур дэгъуэу гъэщIэрэщIауэ. ЗэрымыщIэкIэ къыIэрыхьам арэзы ищIауэ, ар ди нэхэм къыщIэплъэрт, фыгъуэныгъэрэ гухэхъуэ инрэ щIилъэгъуэным щыгугъыу. ХэщIыхьауэ, дзыгъуэнэ цIыкIуу, ар хуабжьу жыджэрт, жэрдэм хэлът, зэфIэкI иIэт. Сытри къехъулIэрт абы: лотерейкIэ мотоцикл къихьат, дерсхэмкIэ къэпщытэныгъэ дагъэтхмэ, тетхыкI защIэкIэ оценкэфI къихьыну хузэфIэкIырт, мис иджыпстуи абы шэдыгъуэу
дэ нэхърэ нэхъыбэ къыпичыфащ, абы и щIыIужкIэ къуентхъри къехъулIащ. Ди гупым а зырат къарукIэ Джыназ пэлъэщыну хэтыр, ауэ зэи зыпэщIимысэу, и жагъуэ къызэрищIыр ишэчырт. Ар икIи сырыхутэкъым, ауэ еджапIэм щагъэува теплъэгъуэм жьакIэ сырыхушхуэ зытет Бармалей и ролыр щигъэзэщIати, и цIэ лейр абы къытекIащ. ДызэхэуIухьарэ дызэхэфыщIауэ, дыхуэмейуэрэ унэм докIуэж, адэ-анэм я губжь къызэрытпэплъэри, ар къызэрыдлэжьари тщIэжу. Гъэмахуэм и фIыгъуэщ: махуэ кIыхь Iэгъущэлъэгъущэр, нэхурэ
хуиту къыщхьэщыт уафэм зыщIэбэга псыIагъэр къримыпэсарэ езэшауэ, зигъэпсэхуну макIуэ. Апхуэдэ махуэхэрат хьэнцэгуащэ къыщетшэкIыр, губгъуэхэмрэ хъупIэхэмрэ псыкIэ зыгъэнщIын, къаруи псэруи къытхуэзымыгъэна хуабэр зыгъэмэщIэн уэшхкIэ Тхьэшхуэм делъэIуу. Зым дыдыхьэм адрейм дыдэкIыу, пщIантIэхэр къызэхыдокIухь. Ди щхьэщыгу итым гущIэгъу къытхуищIыну зыхудогъазэ зэпытшурэ жытIэ уэрэдымкIэ, унэгуащэхэр къыщIыдош, хабзэм тету, псы къыдакIыхын, тыгъэхэр – джэдыкIэ, кIэртIоф,
кхъуей, пхъэщхьэмыщхьэ, IэфIыкIэ е ахъшэ – къытхуащIын хуейщи. АхъшэмкIэ тутынрэ мэрожнэрэ къыдощэху, къэнамкIэ, Iуащхьэм дыщызэхотIысхьэжри, зыдогъэтхъэж. Сытым щыгъуи хьэнцэгуащэу тхуапэр ПIащэт, ар къызыхэкIри зэрыинышхуэр, фэ зэрытетырауэ къыщIэкIынт. И щхьэм зыгуэр
фIэтшыхьырт, и нэкIуфIэр зэщIэтцIалэрт, зыщIыпIэ къыщыщIэдуIукIа цIыхубз халат текIыжар щыттIагъэрт. Дэ, ибгъу зырызым дыщыту, куэбжэпэм дыувырт, псыкъуиипс щIыIэ къызэрыттракIэнур дгъейуэ. Фэ IэмпIэ фIыцIэр иIыгъыу, Къуэш лъэныкъуэкIэ щытщи (къытхуашийхэр абы къаIихырт), дыфIэпсэкIуэду къыдоплъ. къытIэрыхьэмкIэ Маринэхэ я куэбжэпэм дыщынэсым – арат Къуэш игу ирихь
хъыджэбз цIыкIур – къыдатахэр зэрылъ IэмпIэри жьгъей тIэкIу къыхэкIари пIащIэу ПащIэсырыху къыIэщIилъхьэжри, езым зэкIэ я пщIантIэм зыщигъэпщкIуащ. Маринэ и адэр зы IуэхущIапIэ гуэрым и унафэщIт, сыти жыIи, а зэманым ар къулеижьу къащыхъурт. Арати, сэмбым илъу IэфIыкIэрэ пыченэрэ къыдитри, ахъшэ хъарзыни къытрилъхьэжащ – тхылъымпIэ сомищ щхъуантIэ, жьгъей Iэбжьыб щIыгъужу. Псы щIыIэмылыр къызракIыха дэ, къэхъуа псор тлъагъунуи зэхэтхынуи тхузэфIэкIынутэкъым: тхылъымпIэ ахъшэ щIэрыпсыр ПащIэсырыху и IэхэмкIэ щхъыщхъыу зэхиупIышкIуэу, и жыпым къызэрихутар. А щIэпхъаджагъэр щIэхъума хъуну къыщIэкIынт, къыщыхъу дагу лъимытамэ. ПащIэсырыху жьгъейкъикъэм ЦIыкIужьей хэр къыттригуэшэжауэ IэфIу шхэну зэрызигъэхьэзырыр щилъагъум, ар зэуэ къэгубжьащ: «Сомищыр дэнэ щыIэ?» – жиIэри. 6 Заказ №2045 ЖьантIэ
ПащIэсырыху игъэщIагъуэ хуэдэу зещI: «Сыт сомищ?» Ауэ абыкIэ зэрыIэщIэмыкIынур хьэкъыу пхыкIри (псори гурыIуэгъуэт – къаубыдат), къригъэзэгъыжащ: «А-а-а, сомищыр, сомищыр, сомищ цIыкIур, си сомищ цIыкIур, усщыгъупщэжыпати! Мыдэ щыIэн
хуейщ ар…» – жиIэурэ, и жыпым йотIэщIыхь. ПащIэсырыху абы къишия ахъшэр къыIихри, и пщэм Iэ бэлагъымкIэ худэуащ. Мор узым зэфIигъэнтIыIуауэ, етIысэхащ, ауэ иужькIэ занщIэу зыкъиIэтыжри, зэрыгупу зыкъытхуигъэгусауэ, Iуащхьэм къехыжащ. И зыгъэгусэри кIыхьлIыхьат, гъэмахуэр иухыу, дахэу еджапIэм дыщыщIэтIысхьэжа япэ махуэхэм нэсыху. Дэ нэхъ балигъ дыхъуат, дыхэхъуат, ауэ, итIани, бжьыхьэ пщыхьэщхьэ щIыIэхэм дыкIуэрт Iуащхьэм. Япэхэми хуэдэу, мафIэ тщIырт, ауэ нэхъ гуащIэу, нэхъыбэрэ зэхэмыкIыжын хуэдэу. Удз зытемытыж щIы щIыIэм деж щытIысыну зыри хуейтэкъыми, дызэфIэту дыуэршэрырт, ди Iэр мафIэ хуабэмкIэ зэзэмызэ тшийурэ. А бжьыхьэм Джыназ гурыгъузым дыхидзат, цIыхубз Iэпкълъэпкъ дахэ узыIэпызышэм хэлъ щэхур къытхузэIуихри, ар зи щэхури езым и хъыджэбзырат. ИгъэщIэращIэу, ар тепсэлъыхьырт хъыджэбзыбгъэ ткIийм щеIусэкIэ Iэм зыхищIэм, мазэгъуэ жэщым къыхэхужьыкI шхужьхэм, псым къыхэкIыжа къудей хъыджэбзым и ныбэ лъабжьэм иджыри псыфу къыщылъагъуэ цы щабэ Iувыр мазэм и нурым зэрыпэлыдым. Абы и гугъу ищIырт вагъуэбэ уафэм и лъабжьэм зыщызыукъуэдия губгъуэм: ди нэгу къыщIыхьэрт удзым щыубгъуа абы и джанэр, нахуэу тлъагъу хуэдэт, укIытэу, и Iэпкълъэпкъыр IэкIэ щIихъумэну хэту, а хъыджэбзыр пцIанабзэу абы зэрытелъыр, хуей-хуэмейуэрэ щIалэм къызэрыпэщIэтыр, итIанэ, шынэри пIейтейри хузэхыхьэжарэ кIэзызу, езы дыдэр зыпэмыплъауэ, шыщхьэуIу жэщ зызыущэхуам
тегушхуэныгъэ хэлъу зэрыхэIущэщыхьар: «Къэхъунур кърехъу!»
Дэ ди нэгу къыщIэдгъэхьэрт апхуэдэ дакъикъэм щхьэм щызекIуэнкIэ хъуну Iуэщхъу гуащIэр, Iэпкълъэпкъыр игъэхыщIэу зизыгуашэ зыхэщIэныгъэр, а псор IэфIу зэрыппкърыкIыжыр. Абы и ужькIэ зыхуэарэзыжыныгъэр къыппкърошасэ, цIыхухъу нэгъэсауэ укъызэригъэщIари уи фIэщ мэхъу. Джыназ и хъыбарым иужькIэ
иджыри Iэджэрэ ди нэкъыфIэщIхэм хэтт еджапIэм щытлъагъу хъыджэбз цIыкIухэм пыщIа хъуапсэ нэпцIхэмрэ къыдэмыхъулIэн гугъэхэмрэ. Сытым щыгъуи, дыжеижын ипэкIэ, ахэр зэхэтхъуауэ ди щхьэм щызеуэрт, пкъы зэпцIагъащIэр игъэхьэжэпхъажэрэ къигъэбырсейуи, итIанэ щIымахуэ жэщ кIыхьым щэхуу хэкIуэсэжырт. Джыназ нэмыщI, хъыджэбз епсалъэу дэ къытхэтыр Къуэш и закъуэт. Адрейхэм ящибзыщIми, сэ къызжиIат куэд щIауэ ба зэрызэхуащIыр, абы нэхъыщхьи яку къыдэхъуатэкъым, и бгым зришэкIыу фIэкIаи IэплIэ зыхуригъэщIыртэкъым. Джыназ и хъыбарым иужькIэ абыи гушыIэ хуэдэурэ ирадзырт: и Маринэм ар дыдэр иримыщIауэ пIэрэ, икIи дауэ къыщыхъуа хъыджэбзыр абы теухуауэ. Къуэш а псалъэхэр къызыфIимыгъэIуэхуну яужь итт, гъумэтIымэурэ зыгуэрхэр жиIэрти, цIыплъ къэхъурт. Джыназ и ныбжьэгъур къригъэлырт: «Хьэуэ, щIалэфIхэ, ар апхуэдэкъым, къызэрыгуэкIкъым. Сэ сысейм тыншу сызэрыхэзагъэм хуэдэнукъым, гугъу дехьын хуей хъунущ». Абы Къуэш зэ жреIэ мыпхуэдэу: «СощIэ уэ абы и ныбафэ тIэкIур нэхъ мыхъуми къыщIэщу зэрумылъэгъуар. Ухуеймэ, сэ уэзгъэлъа- 83 ЖьантIэ
гъунщ ар и анэм къызэрилъхуам хуэдэу пцIанабзэу». Къуэш жиIащ апхуэдэ лъэпкъ зэхихыну зэрыхуэмейри, и гугъу къамыщIмэ нэхъ къызэрищтэри. Сэ къысщыхъуащ Къуэш и хъыджэбзыр Джыназ базкIэ фIихьу, езым къыIумыхуар абы зыIэригъэхьэнкIэ къэшынауэ. ЕджапIэми уэрамми Джыназ хъыджэбзхэм я деж щыцIэрыIуэт икIи зыхуей дыдэр пIэщIигъэкIыфынут. «Гурыщхъуэ лъэпкъ зумыгъэIэ, – тригъэужырт абы Къуэш, – хьэмэмым ущыхукъуэзгъэплъыну аращ, езым жыжьэрэ гъунэгъуу укъищIэнукъым. КиноуфI уедгъэплъынщ! Укъызэмыдауэ, еплъыт умыди. УкъыхэмыщтыкI – дэ деплъынукъым». Джыназыр Къуэш зэ къеIунщIыжащ – дызэгурыIуащ, дызытепсэлъыхьын хэлъыжкъым, жыхуиIэу. Хьэмэмым лъэсакIуэу щылажьэрт ди цIыхугъэ гуэрым и анэ
шыпхъу. А ди цIыхугъэр псоми къахэщырт IутIыж хытIыгум щыIэ тхьэпэлъытэхэм ещхь и тхьэкIумэ кIыхьхэмкIэ, зэи зи фэр зымыхъуэж уэгу плъыжьхэмкIэ, илъэс хъурейм и пэр къызэрыпыжымкIэ. Ар и анэ шыпхъум дэIэпыкъурт хьэмэмыр щызэлъыIуихыжкIэ, итIанэ унэм нэс игъэIэпхъуэжырт. Зи насып, пцIанабзэу загъэпскIыу цIыхубзхэр зыщIэтам хуиту щIыхьэфырт. Абы зэ зыкъиумысат а лъэныкъуэмкIэ щигъазэм деж пIейтеин зэрыщIидзэмкIэ: зытIэщIыпIэми зыгъэпскIыпIэми щIэлъ хьэпшыпу цIыхубзыIэ зылъэIэсахэм къахонэ и гур зыгъэхьэшкIурашкIуэ зы гуащIэ гуэр. Абы фIэфIтэкъым и анэ шыпхъум зэлъыIухыжыныр цIыхубзхэм я лъэныкъуэмкIэ къыщыщIидзэу цIыхухъухэм еймкIэ щиухыжым деж, абы щыгъуэм и гукъыдэжыр йохуэх, и гум къыщыхъея IэфIыгъэ нэжэгужэу унэм къэзыхьыжу жей Iувым хэзышэр мэкIуэдыж. Аращи, Iэмал хилъхьэурэ, лэжьыгъэр цIыхухъухэм я лъэныкъуэмкIэ къыщыщIадзэн хуейуэ кърегъэкI. И псалъэмакъхэмкIэ абы дыкъызэщIигъаплъэрти, делъэIурт зэ дахукъуигъэплъыну, ауэ къэгубжь зищIырт: «Дауэ фызэрыкъуэзгъэплъынур? Фыхьэлэмэтщ фэ! Си щхьэм хуэсщIэжыфыркъым сэ ар». Ауэ абы жиIэр дэ ди фIэщ хъуртэкъым. Хьэмэмым и абджынэхэр лэч щхъуантIэкIэ Iуву къилыкIати, абы ущIэтмэ, пхукIэрытхъунщIыкIынут. Ар къытхуищIэну делъэIуну арат абы деж дыкъыщIэкIуар. «Хьэуэ, сэ ар схуэщIэнукъым, – жиIэрт абы, и пэр дрилъэфейурэ. – Сызэрыарар занщIэу къащIэнущ. Мыбы я завхозыр сыт хуэдэу бзаджэу фщIэрэ фэ. Ар ткIийуэ кIэлъоплъ Iуэхухэр зэрекIуэкIым. Сэ зэхызох абы и шхыдэкIэр. «Тхьэусыхафэ лъэпкъ зэхэзвмыгъэх», – къажреIэ и лэжьакIуэхэм. Зэ къыщыхъуат мыбы апхуэдэ. Гъэмахуэм хьэмэмыр зэрагъэпэщыжа нэужь пхъэнкIийр щIахыжыну училищэм щеджэхэр къашати, цIыхубзхэм я лъэныкъуэмкIэ абджынэу хъуам хъурей цIыкIуу лэчыр кIэратхъунщIыкIат, иужькIэ къакIуэу якIэлъыплъыну. Ар цIыхубзхэм къащIэщ, тхьэусыхэри, щIэрыщIэу ялэжащ. Хьэуэ, сэ ар схуэщIэнукъым».
Джыназ, зигъэпхъашэу, еплъащ абы: «ДэркIэ ар Iэмалыншэщ, ди ныбжьэгъум хуэтщIэу аращ. Сомищ уэттынщ». – «Ыхьы, севгъэхъулIаи! Сыхуейкъым сэ зыри». – «Хъунщ, сомитху, – къыхэпсэлъыхьащ НэщIыху. – Ауэ кIэпIейкIитху хуэдизу кIэрыптхъунщIыкIынщ, къыбгурыIуа?» «ЗыщатIэщIым зы, зыщагъэпскIым адрейр», – игъэтэмэмыжащ ЦIыкIужьей, зы иплъыпIэ фIэкIа ямыIэмэ, езым чэзур къылъымысынкIэ хъуну егупсысагъэнщ. 84 ЖьантIэ
зэи сомищым «Хьэуэ, зыщагъэпскIым дыхуейкъым, абы бахъэ щIэтщи, абджыр пщIэнтIэнурэ арыншами диплъыфынукъым», – жиIэрт ПIащэ,
псалъэмакъыр тришэжын хьисэп иIэу. «Ухуейти, кIэпIейкIитху хуэдизу! Ар занщIэу я нэм щIэуэнущ. ВжызоIэри зэрысхуэмыщIэнур», – япэрей ерыщагъыр хэмылъыжу, мэпсалъэ ди цIыхугъэр. Ар гупсысащ, тIэкIурэ зыри жимыIэу щытащ, иужькIэ, хьилагъэ хэлъу къыпыгуфIыкIри, жиIащ: «Хъунщ-тIэ, тумэн къызэфти, кIэпIейкIитI хуэдиз фхутестхъунщIыкIынщ. АрикI абджым и кум хуэзэукъым, атIэ, гу лъамытэн щхьэкIэ, рамэм нэхъ пэгъунэгъуущ. ИужькIэ сэ злэжынщ. Ауэ ахъшэр япэ къызэфт. Фыарэзы?» – «Зэпыту укIуэ, хъунщIакIуэ, – жиIащ Джыназ, – къыпIэрыхьэнщ а уи тумэныр».
А зэманым къуажэм хьэкухэр зэрыщагъэплъыр пхъэт, газрэ
бжьамийм къиж псымрэ щIэхъуэпсу аркъудейт. Арати, къуажэм дэсу хъуар загъэкъэбзэну хьэмэмым кIуэрт. Гугъущи дыдемыхьу, къэтхутащ Маринэрэ и анэмрэ хьэмэмым адрейхэм хуэдэу дэсыгъуэ махуэхэм зэрымыкIуэр, чэзум хэмытын щхьэкIэ лэжьэгъуэ махуэу трагъахуэ, махуэкум, сыхьэтихым щыщIэдзауэ сыхьэтий хъуху. А сыхьэт бжыгъэр ди Iуэхум хуэкIуэрт: зэхэзекIуэхэм уэздыгъэ нэху здэщыIэ гъуэгур нэхъ къащтэрт, хьэмэмым и щхьэгъубжэ лахэр зыхуэгъэза жыг хадэ цIыкIумкIэ щызекIуэшхуэ щыIэтэкъым. Къуэш бампIэрт: езым хузэфIэкIыну щымытауэ, и фIылъагъуныгъэр пцIанэу зэрилъагъунур IэфIыншэ къыщищIырт езым хуэдабзэу, я Iуэху хэлъ хуэдэ, адрейхэми ар дыдэр зэращIэнум. Мы иужьрей махуэхэм абы зэхэуфауэ къикIухьырт, щымт, нэбжьыц кIыхьым къыхэплъ и нэ дахитIыр зыри хуэмеиж хуэдэу плъэрт, зытемыгушхуэ, къеныкъуэкъу щыIэ хуэдэт. «ХьэпцIащхъуэ, къэдгъэнэжым мынэхъыфIу пIэрэ мы Iуэхур? – къызэупщIырт ар. – Дауэ уеплърэ? ЕкIукъым мы тщIэр. И ужь дихьэн хуеякъым…» – «Сыт абы щхьэкIэ, Iуэху хъуаи тIэкIу дакIэлъыплъмэ, зыри хэлъу сщIэркъым сэ абы», – и гур фIы хуэсщIыну сыхэтт. Дауи, «зыри хэлъу сщIэркъым» жыхуэсIэр пцIыт, сыт щхьэкIэ жыпIэмэ сэ езыр сытемыпыIэжу сыпэплъэрт зэи сымылъэгъуа зы хьэлэмэтлажьэ слъагъуну, ди мурадыр къызэпаудынуи сыхуейтэкъым. «НэгъуэщI лъэныкъуэкIэ укъыщеплъмэ… – жиIэрт абы, – Маринэ, пщIэрэ, дзыхь зыхуэпщI мыхъунщ, фэрыщIщ, ар зэрагъэфIам къыхэкIыу къыщIэкIынщ, сщIэркъым. Ар зэуэ нэм къыIуидзэ цIуугъэнэхэрщ нэхъ дэзыхьэхыр. Сэ сыапхуэдэкъым, уэ зэрыпщIэщи. Языныкъуэхэм деж къысщохъу ар сытми тегушхуэну, сытри игъэунэхуну хьэзыру. Псом нэхърэ нэхъ Iейр аращи, абы а и щытыкIэм хуэкIуэр сэр нэхърэ нэхъ тегушхуауэ псэу цIыхущ… Сэ сынэгъуэщIщ. – нэщхъейуэ жиIэрт абы. ЗанщIэуи къыщIигъужырт: – Уэ ар зыгуэру къызыщумыгъэхъу. Сэ Маринэ фIы дыдэу солъагъу. Языныкъуэхэм деж лъагъуныгъэри лъагъумыхъуныгъэри схузэхэтщ». ИтIанэ хъыджэбзым хуитха усэхэм къысхуеджэрт. Абы Маринэ усэ къудейтэкъым хуитхыр. КъытекIуэ щымыIэу, еджапIэм щитх сочиненэхэм я щхьэм тритхэрт литературэмкIэ ди егъэджакIуэ щыпкъэ зи ныбжь хэкIуэтар зэхэзещхъуэн зыщI мы псалъэхэр: «М.К. деж».
Ахъшэр зэхэтлъхьэри, зэтын хуейм еттащ. Джыназ, и псалъэм тетыжу, сомищыр къыхилъхьащ. НэщIыху – сомитI, адрейхэм – сом зырыз. ДызыгурыIуами жиIар игъэзэщIэн хуейт. ЦIыкIужьей дгъэкIуащ 85 ЖьантIэ
иплъыпIэр хьэзырмэ къищIэн хуейуэ, икIи къигъэзэжащ, къэукъубиярэ гъуэгу кIыхь къижам и бэуэкIэр хьэлъэ ищIауэ: «Тэмэмщ псори! КIэпIейкIищ хуэдизу лэчыр тритхъунщIыкIащ! Абджынэм и курыкупсэм! Телевизор деплъым хуэдэу тлъагъунущ! Напэ иIэу егугъуащ –
афэрым къилэжьакъэ, ы? СыщIыхьэу къэспщытэну сыхуеят, ауэ махуэу хъунукъым, сыкъалъагъунущ».
Пщыхьэщхьэм сыхьэтих щыхъуам дэ зэрыгупу уэрамым дыдэтт, Маринэрэ и анэмрэ къыдэкIыным дыпэплъэу. Гурыщхъуэ къытхуамыщIын щхьэкIэ, хьэмэмым кIуэм иIыгъын хуей псори къыздэтщтащ: напэIэлъэщI, щIагъщIэлъ къабзэ, мочалкэ, сабын. Мес къыдокI ахэр куэбжэм. Маринэ пыIэ зыфIэт курткэ хуабэ, пыIэ зэрыхъа, цы колготкэ, и лъэгуажьэм къэсу, щIымахуэ вакъэ яжьафэ щыгъщ. Анэм – фэ зыщIэбза плащ, бгырыпх щIэлъу, лъэдакъэ папцIэ зыщIэт щIымахуэ вакъэ. Сумкэ иIыгъщ, лъагэщ, зэкIужщ. «И анэр эрцгерцогиня гуэр хуэдэщ», – жеIэ НэщIыху, цIыхубзыр и щыпэлъагъу хуэдэ. «Эрц» псалъэ Iыхьэм къикIым зыри хэдмыщIыкI пэтми, ар цIыхубзу щыIэм ефIэкIыу, абы хуэдэ таурыхъхэм фIэкIа щумыгъуэтыну къытщыхъуащ. Зы уэрамым дыщыпсэурт, махуэ къэси тлъагъурт, ауэ нобэ нэгъуэщIынэкIэ деплъыжат. ТIэкIу зыдгъэгувэри, зэанэзэпхъум я ужькIэщ хьэмэмым дыщыщIыхьар. Чэзур дубыдри, дытIысащ. Дыщыпэплъэ пэшыр зыщи, долъагъу абыхэм япэ цIыхуиплI зэритыр, дэ дяпэ цIыхуибгъу итщ. Дэри блы дохъу, цIыхухъухэр сытым щыгъуи нэхъыбэу къокIуэ, гурыIуэгъуэкъым апхуэдэу щIыщытыр. Маринэ ди дежкIэ къоплъэри, дязыхэзым нэкIэ зэрыхуэзэу, йоплъэкIыж. Къуэш гузавэ гуэрым зэщIиIыгъэщ, псалъи къыжьэдэкIыркъым, зэ закъуи хуеплъэкIауэ къыщIэкIынукъым и хъыджэбзым, зэгупсысыр тхьэм ещIэ. ПIащэ зыкъысхуегъазэ: «Езы Маринэ и нэгу дыкъыщIимыгъэхьэу пIэрэ зыдгъэпскI хуэдэу, и жагъуэну къыщIэкIынтэкъым къытхукъуэплъыныр», – псори щэхуу додыхьэшх. Маринэ набдзэ къурашэ дахэщ, нэ гъуабжэ пIащэщ, и пэ захуэ цIыкIур быхъуу пэбзийм деж щызэкIэщIокI, и Iупэ цIыкIухэр пIырыпIщ, и щхьэц кIыхьыр ухуэнащ. НэщIыху зыщIыпIэ къриджыкIащ абы и теплъэм хуэдэ зиIэ хъыджэбзхэр «пщтыру». Дэри абы арэзы дыдохъу: дауикI! Ди гуращэр зыгуэркIэ наIуэ къэтщIынкIэ дошынэри, ахэр къытфIэмыIуэху хуэдэу фэ зытыдогъауэ. Дакъикъэ бжыгъэ докIри, хьэмэмым и лэжьакIуэ цIыхубз цыплъыр къоджэ: «Зи чэзур фыкъыщIыхьэ!» Аращи, Маринэрэ и анэмрэ бжэр адэкIэ къыщыхуащIыж. Дэ пIейтей дыкъохъу, дызоIущащэ, дигухэр къипкIыным хуэдэу къеуэу щIедзэ, гузавэ мащIэ къытхыхьам ди пIэ дригъэскъыми, гие хэлъу Джыназ доплъ, щIэмыхъейр къыдгурымыIуэу. «МафIэгум исхэкъым – ежьэжынкъым», – зэпIэзэрыту жэуап къет абы. ДакъикъитI хуэдэ докIри, зи яужь дит лIым чэзур ирет, дэ еджапIэм щекIуэкIыну пшыхьым дыкъыкIэрыхуу, къэдмыгъэзэжыну, жреIэри. Модрейри абы дауэ щымыгуфIыкIынрэт – чэзум зэуэ цIыхуибл хокI – аращи, уэрамым дыкъыщохутэ. Хадэ цIыкIур мамырщ, зы цIыхуи щыдымкъым, ауэ сакъын хуейщи, хьэмэмым къыщIэкIыжхэр илъагъуу, унэ къуапэм деж зы щытын хуейщ, зыгуэрым хадэ цIыкIумкIэ икIыжыну мурад ищIмэ, хъыбар къаригъэщIэныр и пщэрылъу. Ар сэ къыслъагъэсащи, губжь хэлъу Джыназ соплъ, ауэ си гур фIы зыщIыжыр адрей лъэныкъуэмкIэ щыIэ 86 ЖьантIэ
хадэ ихьэпIэр ихъумэну НэщIыху зэрагъэкIуарщ. Джыназ и ужькIэ иджы дэ тIуращ гупым нэхъыщхьэр. ЦIыкIужьей зэхэзежэ хъуащ, мэлъаIуэ езыр япэ ирагъэщыну, хуит къащIынми пэмыплъэу, унэ лъабжьэм къыгуэпIиикI тIэкIум тоувэ, дэпщеину, арщхьэкIэ къощэтэхыжри, зэгурыIуэныгъэ щэху гуэрым хэт хуэдэу, мэIущащэ: «Апхуэдизу гугъуу пIэрэ фыкъысщIэрыIэну?» ПIащэ ар игъэсабырыну жреIэ: «Зэ зэтеувыIэ, мыбыхэм я щыгъын щIыIутелъыр зыщахыну иджыри хунэсакъым». – «Сыт-тIэ абы щхьэкIэ? Абыхэм я закъуэу къыщIэкIынкъым абы щIэтыр», –
къыжреIэ. Абы жиIар яфIэтэмэма хъунти, зыгуэр дэIэпыкъуурэ ЦIыкIужьей дригъэпщеящ. Сыздэщытым сиплъмэ, слъагъурт зытIэщIыпIэм и щхьэгъубжэм къыдидз нэху щабэр абы и нэ псори зылъагъуну, зыри зыIэщIамыгъэкIыну нэпсейуэ плъэхэм зэрытридзэр. «Уоу, еплъыт абы!» – къыIурыщэщырт ЦIыкIужьей, къытригъэзэжурэ, икIи къелъэжын зэрыхуейр зэхихынуи хуейтэкъым. ПIащэ ар зэрыщIиIыгъэ и Iэр ирихьэхыжри, ЦIыкIужьей щIым къелъэтэхыжащ. ЕтIуанэр Къазыхъут, абы ПIащэ кIэлъыкIуэрт. ЕрагъкIэ дэпщейри, занщIэу жиIащ: «Уи Маринэ и гъуэншэдж щIагъщIэлъыр хужь цIыкIущ, Къуэш, джэдынэ тхьэмбылыфэхэр хэсу». Ар зэрызэхихыу, Джыназ унафэ ищIащ: «Мис иджы фыкъэувыIэт! ПщIэр зищIысыр сыт, ПIащэ, вжесIатэкъэ пцIанэу феплъыну фызэрыхуимытыр? Гъуэншэдж щIагъщIэлъым щыщIэдзауэ, адэкIэ хуитыныгъэр зейр Къуэшщ». Адрейхэм хуэдизрэ зэрыкъуэмыплъар ПIащэ ягу къигъэкIыжырт. Ауэ ар абдеж зэрытетынум и унафэр зыщIыр кIэщIэзыIыгъэрат. Къуэш яIэтри, ар зэрыхуейм хуэдизрэ къуэплъащ, Маринэрэ и анэмрэ затIэщIу зыгъэпскIыпIэм щIыхьэхукIэ. Си пIэкIэ плъырыну ЦIыкIужьей къагъэкIуащ, НэщIыху зэзыхъуэкIар Къазыхъущ. Сэ сыщыкъуэплъынур ПащIэсырыху и ужькIэт. Сыдэпщейуэ, хьэмэмым загъэпскIыну къэкIуахэм я нэхъыбэр зэрыцIыхубз хэкIуэтар къыщысщIам, си жагъуэ хъуат. ПцIанэу, я бгъэри, я ныбэри къелэлэхауэ, нэхъыбэр щIыбагъышхуэу, – абыхэм яхэттэкъым си нэр зыгъэгуфIэ лъэпкъ. «Ар дауэ? Мыра зэрыхъури? – щызеуэрт си щхьэм. – Дэнэ щыIэ си ныбжь хъыджэбз цIыкIухэр, я пхэ цIыкIухэм и лыпцIэр быдэу, я бгъэр щызрэ къикъузу ящыгъ бостеиплIэр щызэпекъукIэ гурыщIэр къызэщIигъаплъэу?» ЗытIэщIыпIэм щIэт цIыхубз зыбгъупщIым нэхъ теплъэ дахэ зиIэу зы къахэсхыу, НэщIыху и жыIауэ, си «нэхэм гурыфIыгъуэ естыну сыхуейти», яхэзгъуатэртэкъым. Псори фызыжьу къысщыхъурт, дахагъэ лъэпкъ зэрахэмылъым си гукъыдэжри, си щIалагъри, си къару зи
илъыгъуэри ягъэпудут зэрызыхэсщIэр. Абы ирихьэлIэу, Маринэ и анэр зыгъэпскIыпIэм къыщIэкIыжри, зыгуэр щхьэкIэ зытIэщIыпIэм къигъэзэжащ. Ар абы къыщIэкIащ бахъэ пIащIэкIэ къэуфыхьауэ, икIи, пхъэ теувапIэхэм тету, и щыгъыныр зыдэлъ шкафым нэс кIуащ, а зрикIуэм къехуэхынкIэ шынэ хуэдэ, зиIыгъыу. ЗэщIэкъуарэ дахэу, ар зэкIэлъыкIуагъкIэ псоми къахэщырт, гу лъумытэнкIэ Iэмал имыIэу. Зимыгъэджэлэн щхьэкIэ зэрызыхуэсакъыж щIыкIэм, джэду зекIуэкIэу щабэу зэрытеувэм къаIуатэрт абы, шэч хэмылъу, адрей цIыхубзхэр хъуапсэнэкIэ къызэреплъыр къызэрыгурыIуэр. Шкафыбжэр Iуихыу, щхьэмажьэ къыдиха нэужь, кIэи пэи зимыIэу къысщыхъуа зы напIэдэхьеигъуэкIэ си 87 ЖьантIэ
дежкIэ зыкъигъэзащ. ЯпэщIыкIэ сызэрыщыту сыжат, сыкъилъагъу сфIэщIри, ауэ си нэр къытезгъэкIакъым, сызытетми сыкъелъэжакъым, сыщIэпхъуэжакъым, атIэ зыхэсщIащ си гум къикIыу си Iэпкълъэпкъым зизыгуэша пщтырагъыр. И щхьэц гъуафэр псыф хъуати, зы Iэрамэр и нэкIущхьэм кIэрыпщIауэ псыгъуэ кIыхьу кIэрылът. И Iупэхэр удахьэхыу мащIэу зэтежат, зигъэхъеиху, и бгъэпэхэр мащIэу тесысыхьырт. И Iэпэхэр, зыгуэр къыкIэригъэхужыну хэту, иутхыпщIырт – е псы ткIуэпст, е щхьэц налъэ кIэрыпщIат, а иутхыпщI и Iэм хуэзанщIэу и лъакъуэ зэхуакум къыдэщт щимэу къэупсыхьа цы гъуабжэр. Абы адэкIэ ищIари, зытIэщIыпIэм зэрыщIэкIыжари сщIэжыркъым – си нэхэм нэпс къытелъэдащ, си пащхьэ ита теплъэгъуэр лэч утхъуауэ зэхигъэзэрыхьыжу. ЩIым сыкъыщыхутэжащ. Си хъуреягъкIэ си гъусэхэр щызэрызохьэ, сакъын хуейуи ямыщIэжу, зэрызокъуэ, зэщохьэж. Сэ лъэныкъуэкIэ сыщытщи, псоми сыкъалъагъуу, сыкъыщиуду сыгъын хьэзырщ. ИтIанэ, пшагъуэм сыхэтым ещхьу, къэхъур къызгурымыIуащэу, солъагъу щIалэхэр лъэныкъуэ зырызкIэ зэрызэбгрыжыр. ФIыуэ уба, зи щхьэфэр тещтыкIа лъэс лъагъуэм тету ахэр щыжэкIэ джалэрти, псынщIэуи къыщылъэтыжхэрт, щIихьауэ кIийуэ, зым адрейм зыгуэр жриIэурэ, уэсым щIихъума жыг сатырхэм къуэбзэхэжхэрт. Сэ си пIэм сикIакъым, сыхъеякъым: къызэрыщIэкIымкIэ, сэ сыхэмытыххэу, дунейр къокIэрэхъуэкI, иджы сэ зэман сыхуейт, абы сызэрыпыщIауэ щытар зэфIэзгъэувэжын щхьэкIэ. Спэмыжыжьэу Iэуэлъауэ гуэр къыщыIуащ: хьэмэмым и завхозым Къазыхъу пщампIэкIэ иIыгъщ, губжьауэ щIэкIиеу. Къазыхъу абы къыIэщIэкIыну еIэркъым, зыри жиIэркъым, зитыпащ, мо лIы лъэщым ар Iэ лъэныкъуэкIэ иIыгъщ, и лъапэр щIым нэс къудейуэ къытриIэтыкIауэ. «Мыдэ сэ уэ иджыпсту унафэщIым деж… Зэшхыдэну ягъуэтыр сэращ сытым щыгъуи. Сэ сыт, фызхэм я щхьэгъубжэм срихъумакIуэ? Уи еджапIэми жраIэнщ. Iэмал имыIэу. ЛIот-тIэ узыхуеяр?..» – жиIэрт завхозым, дыджагъ хэмылъми, уигъэшынэу. Абы и щхьэ къуийм пыIэ щхьэрыгътэкъым, джэдыгур зэIудзат, и нэкIу хъурейм пащIабгъуэ фIыцIэр къытещырт, нэрылъагъут фадэ зэрыIухуар. Сыздэщытым деж псынщIэу къэсхэри, иджыри зы кIэщIэплъыхьакIуэ ныбжьыщIэ къиубыдыныр и мыжагъуэу, си дежкIэ къигъэшащ. АрщхьэкIэ Джыназ зыщIыпIэкIэ къыкъуэцIэфтри, жэрыжэм тету, лIым и джабэм лъакъуэкIэ къыкIуэцIыпкIащ. Зыпэмыплъа къыщыщIам игъэбэлэрыгъри, Къазыхъу иутIыпщащ, къытегушхуар зригъэлъагъуну и пIащагъым къызэритIэскIэ псынщIэу зыкъигъэзащ. Къытехуа удыныр абы, хуэбгъэфащэ зэрыхъунумкIэ, зыхищIатэкъым, игъэщIэгъуар апхуэдэ кърищIэну зыгуэрым игу къызэрыкIарат. ЩIэцIэнтхъукIри, Джыназ занщIэу щIэпхъуэжыфакъым, арати, лIы къепщэфыIэм езэуэн хуей хъуащ. Зызэрапщытри, япэщIыкIэ зэрытегъэкIуакъым, ауэ модрейр фIыуэ нэхъ лъэщти, Джыназыр и лъабжьэм щIикухьащ. ИужькIэ, лIыр къарууншэ щыхъуа напIэзыпIэр къигъэсэбэпри, Джыназ къызэфIэувэжащ, икIи абы и Iэр быдэу иубыдщ, ибгъу ижьыр хуэгъэзауэ плIэкIэ зыпэщIигъакъуэри, лIы бэлэрыгъар щхьэпридзащ. Мор жыг щIагъым щехуэхащ, зыжьэхэуа къудамэхэм къапылъэлъа уэс тыкъырхэр и гущIыIум куэду къилъалъэу. Ар дэ къытлъэщIыхьэжыныр пцIыт… 88 ЖьантIэ
Тхьэм ещIэ мазэ дапщэми дэкIар, е илъэс бжыгъэнкIи мэхъу, ауэ зэгуэр къытхуэгуапэу щыта жэщ уафэр Iуащхьэм щетIысэхыу, зэманыр къызэтригъэувыIауэ къыщIэкIащ. Сабиигъуэм и дунейр щыIэжтэкъым. ДымыцIыху гуэр дэIэбейри, мазэр игъэункIыфIат, IэмыкIуэлъэмыкIуагъкIэ къыIэпыщэщри, вагъуэхэр щIым трипхъат, нэщI хъуа жыг хадэхэр зэщIиуплIэнщIат, пшэхэри зыщIыпIэ ихьат –
дауэ мыхъуами, дэ тщыщу зыми афIэкIа абыхэм гу лъатэжакъым. Iуащхьэм дытесурэ, гу лъыдмытэжу, вагъуэхэм дакъыхэкIыкIащ, итIанэ, дуней даущыншэм дыкъыдеджэрэзэкIыурэ, жылэ зэщIэпщIыпщIэу дыкъыщыхутащ Дунеижьым и щIыбагъкIэ. Арати, ди Iуащхьэр нэщI хъуащ, сыт щхьэкIэми, ди ужь къэхъуа щIалэ цIыкIухэм ар ягу нэсакъым (жыжьэIуэу пIэрэт?), зэхуэсыпIэ ящIар нэгъуэщI щIыпIэхэращ. Иджы абы укъеплъыхмэ, нэм къыIуидзэр теплъэгъуэ нэщхъейщ, псом хуэмыдэу бжьыхьэ зэманым деж. Псэ зыIут гуэри щыIэкъым уи нэр зыгъэгуфIэну. Къуажэм (ар куэд щIауэ къалэщ, районым и къалащхьэщ) жэм щызэрахуэжыркъым, пщыхьэщхьэ мамырыр IэуэлъауэкIэ зыгъэнщIыр абыхэм я бу макъыракъым, атIэ дэни нэс машинэ псынщIэхэращ. Иджырей сабийхэр компьютерым дихьэхащи, уэгъу къыщыхъуами, хьэнцэгуащэ кърашэкIынукъым, апхуэдэр ягу къэкIыххэныр фIэщ щIыгъуейщ. Кхъэр из хъури, зэхуащIыжащи, щIалъхьэну къахьыжIакъым, щIэуэ къызэIуахар къалэм и адрей кIапэм щыIэщ. Дауэ мыгуауэми, цыджанхэр «щIым тетIысхьэным» ирахулIащ, къалэ гъунэм щIы щратащ, унэ иращIыхьыну, ялъэкIымкIэ ядэIэпыкъухэри, паспорти иратащ. ЩIыдагъэлъыхъуэхэми, дауэ ящIами, къагъуэтащ зылъыхъуар, иджы абы щелэжьыну завод яухуэ. ЩIалэхэм я гъащIэр дауэ хъуа-тIэ?
Сэ, Джыназ, НэщIыху сымэ къалэ зырызкIэ дызэбгрыкIри, институт дыщIэтIысхьащ. НэщIыху афIэкIа тлъагъужакъым, икIи, къишауэ зыщIыпIэ инженеру зэрыщылажьэм фIэкIа, и Iуэхум зыкIи дыщыгъуэзакъым куэдрэ. Илъэс пщыкIутху хуэдиз дэкIауэ, къэралым зэхъуэкIыныгъэшхуэхэр къыщыхъуу лъэлъэжа нэужь, и хъыбар къэIуащ, щыхьэрым къикIыу и тхыгъэ къытIэрыхьащ. Абы зэритымкIэ, тхьэм и нэфI къыщыхуэри, зэманым хэзэгъауэ, ар
хуэкъулейуэ псэурт. ИкIи, а къеуэлIа насыпым быдэу зыкIэрищIауэ, ар зэрызыIэщIимыгъэкIыным иужь итт. Махуэ къэс телевизорым къигъэлъагъуэ къэрал унафэщIхэм яхэту (къытхущIэгъэхьэнут
апхуэдэ дэ ди нэгу), мэлажьэ. Дригъэблагъэрт, псэукIэ нэсыр зищIысыр дигъэлъагъуну. Дыкъэнэну жытIэмэ, лэжьыгъэфIрэ псэупIэкIэ дыкъигъэгугъэрт. Гуапэт дызэрыщымыгъупщар. Ауэ а зэманым псори унагъуэ дыхъуат, бын цIыкIухэр диIэт, жьы хъуа адэ-анэр къытщыгугъырт. ЛэжьапIи, Iей-фIыми, диIэт. Жэуап езытыжари Джыназрэ сэрэщ. ыдэзыхьэх Iуэхухэр къыщищIэм, компьютер къысхуригъэшащ, ари нэхъ лъапIэхэм ящыщу. Джыназ, къыхуэзыхунури къигъуэтри, машинэ щIэрыпс тыгъэ къыхуищIащ. Телеграммэ къыкIэлъригъэхьыжащ, жыIэгъуэ хэIущIыIур и Iуэхум хуигъэкIуауэ къигъэсэбэпу: «Къысхуэгъэгъу, уи «марлен дитрихым» щхьэкIэ дагъэ къикIыпIэм и кран къэслъыхъуэну сэ сыхущIыхьэркъым». Джыназ абы елъэIуауэ къыщIэкIынут и хамэ къэрал машинэм пкърилъхьэн пкъыгъуэ гуэр щхьэкIэ. 89 90
ЖьантIэ
Абы иужькIэ НэщIыху аргуэру бзэхыжащ. Мексикэм щыIэу ягъэхъыбарырт. А къэралым теухуауэ тщIэ мащIэм ди нэгу къыщIигъэхьэрт пальмэхэр къыщыкI жэщ хы Iуфэр, пасэрей индеецхэм я IутIыж махуэхэр: цIыху псэум ягу пIэжьажьэр кърачу, я тхьэхэм къурмэн зэрыхуащIыр. НэщIыху и лъэужьыр Мексикэм и зы къалэ цIыкIу щыкIуэдыжырт, иужь зэманым абы щопсэу, IэмалыншагъэкIэ и унагъуэри къызэринэкIауэ, зызыщигъэпщкIур тхьэм ещIэ. Хэт нэхъри Джыназ нэхъ къехьэлъэкIащ НэщIыху зэрыбзэхар. Апхуэдэ гъащIэ къызэригъэщIэнур къыуигъащIэу, зэрысабийрэ зыгуэр хэлът абы и щытыкIэм. ИкIи НэщIыху зэи «уней псэущхьэ» хъунутэкъым, езым ещхьу. Джыназ абы щытепсэлъыхькIэ, и гъащIэмкIэ зэрымыарэзыр, езыр зэрыхуеям хуэдэу ар къызэремыхъулIар зыхыумыщIэнкIэ Iэмал иIэтэкъым. Абы нэхърэ хэтыт нэхъ зыхуэфащэр лIыхъужь псэукIэр – абы щхьэкIэ узыхуеину хъуар бгъэдэлъат Джыназ. Арати, дзэ зэригъэпэщти, зекIуэ ежьэрт, екIуэлIапIэ зимыIэ быдапIэхэр къищтэн щхьэкIэ, ауэ пэлъэщыртэкъым. Джыназ, кIэрыхур и куэду, и къарур кIуэщIауэ, къикIуэтыжын хуей хъурти, и уардэунэм щIэтIысхьэжырт, и уIэгъэхэр игъэхъужыну. Пащтыхьхэмрэ министрхэмрэ яхэзагъэртэкъым, и пэжагъымрэ зыми емылъыта Iуэху еплъыкIэ зэриIэмрэ зэхуэдабзэу ягу ирихьыртэкъым и бийхэми, и ныбжьэгъухэми, и хьэл къахужьэдэмыкъуэр абы хэлъхьэжи, ар шынагъуэ хъурт. Арат Джыназ зы къулыкъуи куэдрэ щIимыIыгъыр.
Мызэ-мытIэу и уней Iуэху къызэIуихат (нэхъ тэмэму жыпIэмэ, ахъшэм ехьэлIауэ хьэкIэпычагъ зыхэлъ), икIи къехъулIэрт. Ауэ кIэи пэи зимыIэ ефэ-ешхэм, цIыхубзхэм, абыхэм яхуищI тыгъэ лъапсейхэм, къыкъуэшхыкI ныбжьэгъу къомым фIагъэкIуэдырт и мылъкур. Зэман дэкIырт, цIыху къытемыплъэу, и хъыбари къэмыIуу – зыщIыпIэ емыжьауэ пIэрэ, жытIэу дригъэгупсысу. Абы щыгъуэм и уардэунэм къыщIэмыкIыу щIэсу арат, бампIэм къыхэкIыу ефэрт, унэIутхэр зэбгрихурт, унагъуэм яфIэнэрт. Ауэ аргуэру ахъшэшхуэ къыхэхъуэу ежьэжти, аргуэрыжьу ныбжьэгъур куэду къыкъуэкIырт, аргуэрыжьу –
ефэ-ешхэ, аргуэрыжьу – псоми ефIэкIын гурылъыр. Зэгуэрым къалэм махуэщI1 къыщызэрагъэпэщти, егъэлея уасэкIэ цыджан ансамбль къригъэблэгъащ, езыр шы хужь дахэм тесу утым къихьащ. Аргуэру и мылъкур зэрыфIэкIуэдыну гъуэгум тетт. Аддэ жыжьэ щыIэ нэгъуэщIхэрат баррикадэхэр зыухуэр, абы лIыгъэ яхэлъу хэкIуадэр, къэхутэныгъэхэр зыщIыр, мылъкум и лъахэхэр зэзыгъэпэщыр, Олимп джэгухэм щытекIуэр, сурэтыщI цIэрыIуэ хъууэ, щыхьэрхэр къэзыхьэхур. Абы щыгъуэми, езыр и унагъуэ Iуэхухэм хэзэрыхьыжауэ. ИкIэм-икIэжым, ар къыхуэнэжащ спортым пыщIа къулыкъум, фыз зырызым яйуэ бынищ епI, адэ-мыдэм жьэхэуэурэ икъутэ и машинэри зэпыч имыIэу ирегъэщIыж. Ипэхэм щыгъуэ, и гур хэщIу ар тепсэлъыхьырт гъащIэр къызэремыхъулIам, иужьым есэжат. Иджы, абы зригъэлIу, къызжеIэ, и щхьэгъусэм имыщIэу, и машинэм скатиплI зэрытригъэувэфар, гъэр гугъусыгъуу щытами, мэракIуэ IэрысэфI къызэрехъулIар. Чэфу щыпсалъэм дежщ япэхэм зэрыщытам ещхь щыхъужыр, зэманым щIэуэ и щытыкIэм къыхалъхьахэр мэкIуэдыжри, ар мэхъуж ткIий, игурэ и щхьэрэ зэрызэтелъыр и нэгум къищу.
1 МахуэщI – мыбдеж: зыгуэр щагъэлъапIэ махуэ. Праздник. ЖьантIэ
ЦIыкIужьей хэхъуащ, ауэ куэдкIэкъым. И артист щIыкIэм къитIасэри, къафэм хуеджащ, къалэ къэфакIуэ гупми зыкъомрэ яхэтащ. Абы къахэкIыжри, таксисту лэжьащ, дэIэпыкъуэгъу псынщIэм шофёру дэсащ, ерыскъыпхъэ къищэху-ищэжуи еплъащ, икIэмикIэжым «Шашлыкрэ пивэрэ» зыфIища шхапIэ къызэIуихащ. Унагъуэ зэригъэпэщауэ, сабий дыгъитI иIэу мэпсэу. ЛэжьапIэм гувауэт къызэрикIыжыр, и ныбжьэгъу-цIыхугъэхэр къакIуэрти, тIэкIу еIуб хуэдэурэ зэхэст. Апхуэдэурэ нэхъыбэрэ зэхуэзэу, нэхъыби ираф хъуащ. Ауэ зэгуэрым абы къыхуэкIуащ зи накIэр щIэуда шейтIаныр, зэкIэрыблэблрэ зэщIэубэлэцауэ. Абы бгъэдэтIысхьэщ, зришэкIри, гур хигъэщIу, хуиIуэтащ и гъащIэм хэлъ гуауэр: фIыуэ илъагъу и щхьэгъусэм деж щегъэжьауэ, зыми зэрызэхамыщIыкIыр, абы щыгъуэми ар Достоевскэ, Шопенгауэр хъуфыну щытауэ, ЦIыкIужьей абы гущIэгъу къызэрыхуищIар, игури зэрыхузэIуихар. Апхуэдэу а тIур я закъуэу жэщыбг хъуху зэбгъэдэс хъуащ, зы цIыху ялъагъунуи хуэмейуэ. Зэгуэрым ЦIыкIужьей, Iэджэ щIауэ зэмыплъыжауэ, гъуджэм иплъэри гу лъитащ и нэкIу бэгам трищIа бэджыхъ фIейм. Абы и лъабжьэм къыщигъуэтащ удзхэр зыдэгъуэлыхьыжа къуэ псыфхэр, къизыудар къыпхуэмыщIэ кумбхэр, жыглыц цIанлъэ зытрищIэжа къыр къыгуэудахуэхэр. И пэ лъабжьэм деж къыщыхэжащ банэ зытет чыцэхэр, и набдзэм къытекIащ жыг къудамабэ псэншэхэр, япэм къабзабзэу щыта гуэлитIыр – и нитIыр – къекIуэкIыу къамылкIэ зэщIэкIэжащи, абы блэ щхьэ удзыфэхэмрэ хьэндыркъуакъуэ зэмылIэужьыгъуэхэмрэ щопсэу. Абы и фIэщ хъуакъым гъуджэм ирилъэгъуари, и насыпыншагъэм щыгуфIыкIыу, а и теплъэ хъуам щыхьэт техъуа и щхьэгъусэм жиIахэри, ауэ, хэт ищIэрэ жыхуиIэу, нэгъуджэ фIыцIэ зыIуилъхьэри, абы иужькIи зэи зыIуихыжакъым. Ныбжьым хуэдэу цIыхум яхэтт, ныбжьэгъу хуеижтэкъым, гъунэгъуми екIуэкIыжыртэкъым. Хуэмурэ псори есэжащ ЦIыкIужьей и апхуэдэ щытыкIэм. Ар куэдрэ ялъагъурт, зэи IурымыкI тутыныр Iурысу, бдзэкъунтх иIыгъыу, къуажэ псом я фIейр зыхэлъэдэж псы цIыкIум Iусу. И нэгъуджэ фIыцIэри зэрыIулът. Зы пщэдджыжь уае гуэрым абы и хьэдэр сымаджэщ ныкъуэщIым къыщагъуэтыжащ, птулъкIэ нэщIхэмрэ ерыскъы ныкъуэшххэмрэ хэлъу. ПIащэ псынщIэу и «шылащхьэм» пыкIри – арат ар сытым щыгъуи къехьэлъэкI и пшэрагъым зэреджэр – хъыджэбз куэдым яфIэгъэщIэгъуэн щIалэ пкъыфIэ зэкIуж хъуат. Куэд щIауэ къэзымылъэгъуа цIыхухэм а зэхъуэкIыныгъэ гурыхьым и гугъу къыщыхуащIкIэ, зэрихьэлу, гушыIэу жэуап къаритырт: «Пэжщ, ауэ хьэндырабгъуэ нэс сыхъун щхьэкIэ иджыри дамитI схуэчэмщ». И псалъэр жанрэ езыр нэжэгужэу, сыт хуэдэ гупри игъэгупырт, хэт цIыхугъэ къыхуэхъуми, къыхигъэзыхьу, хьэгъуэлIыгъуэм е къыщалъхуа махуэр щигъэлъапIэкIэ иригъэблагъэрт. Абы и уней Iуэху къызэIуихауэ игъэлажьэрт, цIыхум я деж цы е фэ къыщищэхурти, фейдэ иIэу, зыщIыпIэ щищэжырт. Сытри къехъулIэрт, зэфIэкI иIэт, зэгъэзэхуэкIэ ищIэрт, цIыхухэм ауэ сытми жаIэртэкъым ар къалэ унафэщI е щIыналъэр зыIэщIэлъ хъун
хуейуэ – и Iэр зылъэIэсым псэ хилъхьэрт. Ипхъу цIыкIуитIри таурыхъым къыхэкIа фIэкIа пщIэнтэкъым. И унэри зыми емыщхьт: пасэрей щIыкIэу, и щхьэгъубжэхэм, карнизхэм, мывэ пкъо хъурей кIэщIэтхэм тхыпхъэ хьэлэмэтхэр хэщIыхьауэ, пкIэунэм зыгъэпсэхупIэ пэш 91 ЖьантIэ
хуит хэту, удз дэжейкIэ гъэщIэрэщIа балкон иIэу, и жыг хадэшхуэм мывэ къуэлэнхэмкIэ хэщIыкIауэ иIэ лъагъуэхэм я гъунитIми пхъэм къыхэбзыкIа тетIысхьэпIэхэмрэ щIэтIысхьэпIэхэмрэ къыIуту. А псом жыуигъэIэрт: мис гъащIэ насыпыфIэм и щапхъэр. Ауэ, пэмыплъэххауэ, насыпыншагъэр къыкъуэкIащ – и щхьэм зы лъынтхуэ щызэпычащ, икIи зы напIэзыпIэм дуней псом зыкъиIубыжащ. Операцэ ящIри, хьэлэмэту къелащ. Щхьэм елэжь дохутыр цIэрыIуэр абы и тхылъхэм къыщеджам къыжриIат: «Уэ, щIалэ, укъелынкIэ гугъэу уиIар зэрыхъур процентитхут». ПIащэм ар жэуапыншэ ищIакъым: «ЖыпIэр сыт, профессор, сэ зы шэчи къытесхьэртэкъым иджыпсту сызэрымылIэнум. – АдэкIэ, и хьэлыжьым тету, еджагъэшхуэм къыгуригъэIуащ: – ЦIыху Iейхэр, профессор, куэдрэ мэпсэу». Апхуэдэу гушыIэрт, езыр фIым я фIыжу псоми къалъытэми. И теплъэмкIэ жыпIэнтэкъым абы узыншагъэкIэ гуныкъуэгъуэ иIэу. ЗимыщIэжу къытехуэу, куэдрэ зэрысымаджэр къыщытщIэр и Iыхьлыхэм дежт. Езыри гушыIэурэ тепсэлъыхьырт и къытехуэкIэм: «Си щхьэм дзыгъуэ шырхэр ирищIащи, ягу къыздихьэм деж гъуэ къыщатIри, си гъащIэмкIэ мыхьэнэшхуэ зиIэ кIапсэхэр зэпаупщI. Абы къыхэкIыу, зэм си нэхэм я нэхур мэункIыфI, зэми кIапсэхэм я давленэр йохуэх – зыхуей хуэзэу сылэжьэфыркъым. Гын яхуегъэтхын хуейт абыхэм». Ауэрэ ар цIыху зэхуэщIа хъуащ, зэзэмызэххэ фIэкIа гуп яхэмыхьэжу.
Псоми къалъытэрт Къазыхъу зыри къыхэмыкIыну. А къазэрыщыхъур пцIыуэ къыщIригъэдзыну иужь ихьакъым езыри, къэралым къулыкъу хуищIэу къигъэзэжа нэужь, гъуэгум кIэлъыплъ мылицэхэм яхыхьащ, къызэрыгуэкI лэжьакIуэу. Сыт хуэдэ унафэри нэгъэсауэ игъэзащIэрт, сыт щхьэкIэ жыпIэмэ баш кусэр тэрэзу зэриIэтым
елъытат и псэукIэнур. Гъуэгум зэрытетын хуей хабзэхэр къэзыкъутэн ди къалэ цIыкIуми щыгъунэжти, Къазыхъу дежкIэ зэхэгъэж щыIэтэкъым ар и цIыхугъэфIми, гъунэгъуми, къыдеджами. И тегушхуэныгъэкIэ ар ятекIуэжат езым япэкIэ гъуэгур зыхъумэу щытахэм, икIи, дауи, машинэ исхэм ар къалъагъу хъуртэкъым. Къазыхъу ар щхьэжэ щыхъуртэкъым. Зыми темыкIуэу, псоми ящышынэу зэрыщытар иджы нэгъуэщIхэм яригъэпшынырт. Щыгъ формэмрэ иIыгъ башымрэ апхуэдэ къарурэ зэфIэкIрэ къратырт. И мылъкур псынщIэу багъуэрт: илъэс ныкъуэ къэс машинэщIэ къищэхурт, кърата щIы Iыхьэм зы гъэмахуэм и кIуэцIкIэ унэ къитэджат. Куэдрэ щхьэгъусэ къишакъым. КъыгурыIуат езым и гъуэгу къызэригъуэтыжари, зыIут лэжьапIэм къегъэзауэ еджапIэ зэщымыщхэр къиухащ, мылицэхэм щIэныгъэ нэхъыщхьэ щратхэм нэсыжу. Мис абы щыгъуэщ къулыкъукIэ дэкIуеин папщIэ лъэбакъуэ нэхъыщхьэ дыдэр щичар: мылицэм къулыкъушхуэ щызезыхьэм ипхъу къишащ. Зэман кIэщIым къриубыдэу – ди деж апхуэдэхэр IэкIэщIлъэкIэщIу икIи бзыщIа хэмылъу зэфIагъэкI – Къазыхъу район мылицэм я унафэщI хъуащ. Къазыхъу трагъэува къудейуэ, зи машинэр къагъэувыIэну тегушхуэнкIэ Iэмал щымыIа Джыназыр къагъэувыIэри, псынщIэIуэу зекIуэу къагъэкъуэншат, и тхылъхэри трахат. Езыри занщIэу щIыхьащ зэрысабийрэ и ныбжьэгъуам деж, и тхылъхэр къриIыхыжыну. Адрейми – зимыгъэпагэу, езым хуэдэм епсалъэу фIэкIа умыщIэну – къыжреIэ ар апхуэдэу зэрымыIуэху цIыкIур, мазэгъуэ жэщым зэры- 92 ЖьантIэ
джэгухэу щытам зэремыщхьыр, сытри хабзэм тету зегъэкIуэн зэрыхуейр. Джыназри пцIыхун хуейтэкъэ. Апхуэдэ жэуапыр зэрызэхихыу, Къазыхъу и къэрал фащэмкIэ къызэщIиубыдэри, къытриIэтыкIащ, фIыуэ иудыныщIэщ, цIыхухъу псалъэ гуащIэ зытIущ ириутIыпщри, къызриIэтыкIа шэнт щабэм ириутIыпщхьэжащ. А махуэм Джыназ и тхылъыр къыIэрыхьэжакъым.
Къэхъуакъым ПащIэсырыху езым и гъащIэм дауэгъу щыхуэхъужа. Щхьэгъусэ къашагъащIэм хуэдэу, ар и пащхьэ иригъэтIысхьэри жриIащ, зэрыхуей къыхуэхъумэ, къыхуэпэжмэ, езыми къыщIыхуэмыарэзын иримыгъэлъагъуну, зыми хуэмыныкъуэжу зэдэпсэунхэу. Университетыр къиухри, лэжьапIэ Iуэху зэримыхуэу, цIыхубэ зэгухьэныгъэхэм, хэхыгъуэр къыщысым ирихьэлIэу щIыпIэ унафэщIхэм псынщIэ-псынщIэу къызэрагъэпэща политикэ партхэм хэтащ. Iуэхум зэрегугъумрэ хэлъхьэныгъэ ищIахэмрэ къапэмыкIуэIауэ къэнакъым – щалъхуа къалэм и налог инспекцэм унафэщIу къагъэкIуэжащ. ПащIэсырыху жиIэрт дэни щытыншу, ар къызыхэкIри зыми и пIэ зэримыубыдырауэ, икIи абы хуэдэхэм дэнэ щIыпIи, сыт щыгъуи цIыхур хуей зэрыщыхъур. Абы къищтэри, зыри дауэгъу къыхуэмыхъуну, езым ей дыдэрат. Зыри пэмыплъауэ, ар район администрацэм и Iэтащхьэ хъуат. Абы ипэкIэ тетахэм цIыхум щхьэкIэ загъэлIэжу лажьэу зыкъагъэлъэгъуэну хущIэкъуамэ, мыр теувэри, ари щыIэжакъым. Хуэм-хуэмурэ ПащIэсырыху нэхъ мыхьэнэ зиIэ IуэхущIапIэхэм я акцэм я нэхъыбэр IэщIэлъ хъуат. НэгъуэщIхэм я цIэкIэ тхауэ щIышхуэ иIыгъти, илъэс къэс гъавэ бэв къытрихырт. Уежьэрэ, щIыр зеймкIэ уахэупщIыхьу къэпкIухьмэ, цIыху къызэрыгуэкIхэм уэрэду ирашэжьэнут: «Маркизэ, маркизэ, ПащIэсырыху и маркиза!»
Дыщызэхуэзэхэм деж, абы и къулыкъум зэрыхуэфэщэну, пагэу зиIыгът. Къазыхъу и хьэгъуэлIыгъуэм дыщызэхуэсат. Сыкъызэрилъагъуу, къригъэжьащ: «А-а, ХьэпцIащхъуэ-тхакIуэ. Седжащ, седжащ иужьрейуэ буцIырхъам. МыкIуэдыжын упщIэхэр богъэув. Аратэкъым уэ узытетхыхьын хуейр, си ныбжьэгъужь. ЛэжьакIуэ цIыхум тетхыхь, мы зызыхъуэж зэманыр зэрыгугъум, псори дызэрымытыншым.
Нэхъыбэу тетхыхь гупсысэкIэщIэм зедгъэсэн зэрыхуейм. КIэщIу жыпIэмэ, нобэрей гъащIэм къигъэув упщIэхэращ зытетхыхьыпхъэр. Уэ мыIупщI гуэрхэм утотхыхь, нэхъыщхьэр умылъагъуу. КIэщIу жыпIэмэ, цIыхубз хьэмэмым щIэт бахъэм ещхьщ уи Iуэхур. Ахэр мыхъунщ…»
Хъуэхъу жызыIэхэр абы зэпеуд, ину мэпсалъэ, унафэ ещI, Iэнэм нэхъыжьу щысыр абы и щытыкIэр мызэкIэ зышэч Джыназми. Ауэрэ район унафэщIхэм ящыщ зы ПащIэсырыху къелъэIуащ зы дакъикъэкIэ щIэкIыну, Iуэху гуэркIэ къыхуейуэ жиIэри. Iэнэм щыбгъэIу хъун Iуэхуу къыщIэкIынтэкъым къыщIыхуейр. Къэтэджауэ бжэмкIэ щигъазэм, Джыназ ар къигъэувыIащ: апхуэдэ хабзэкъым, нэхъыжьым хуит зыкъебгъэщIын хуейщ. Абы жиIар зыуи къыщымыхъуу, ПащIэсырыху и Iэр ищIри ежьэжащ, Джыназ фIэкIа нэгъуэщI зэрымыплъэфыну плъэкIэ зэпхрызысыкIымкIэ абы еплъри, пхъашэу жиIащ: «ПащIэсырыху, тIыси, зыкъыумыгъэхъейуэ щыс». Псори щэху хъуащ. ХьэщIэхэм ящIэртэкъым ахэр дауэ зэхущытми. Ауэ ПащIэсырыху зэрырайон тхьэмадэм псори щыгъуазэт. СыткIэ пщIэн асыхьэтым ПащIэсырыху и гум щыщIар, ауэ дагъэ къызэрыж и 93 94
ЖьантIэ
нэкIум, жыIэдэIуафэу, зэуэ зы гуфIэкIэ къыщызэщIэнэри, и пIэм сабыру итIысхьэжащ. Маринэ-щэ? Маринэ, зэрыжаIэщи, и цыр зэщIэувэщ, фэ зэмыщхь цIуугъэнэхэмкIэ зриIэри, и фIэщ хъужащ езыр псом нэхърэ зэрынэхъ дахэр, зэрынэхъыфIыр, и дамэхэр ишэщIри, щалъхуа абгъуэм илъэтащ, дунейр къихьэхуну. Къэралым ит нэхъ университетыфIхэм ящыщ къиухри, франдж уэркъ ехьэжьа гуэрым и щылъху дэкIуащ. И адэр лъэхъуэщым ихуащ, абы къикIыжа нэужь куэдрэ псэужакъым. Иджы дэ Маринэ щытлъагъур жьы дыдэ хъуа и анэм зэманкIэрэ кърихьэжьэурэ гъунэгъухэм яригъэлъагъу сурэтымкIэщ. Мис апхуэдэу, и гъащIэр иухри, зы дуней кIуэдыжащ. АдэкIэ къытпэплъэр тщIэркъым. Сэ иджыри къыщызоущыхь ди Iуащхьэм, ди сабиигъуэм и таурыхъ Iуащхьэм. Зэманыр хэтIэсащ. Куэд щIащ, мафIэ ныкъуэсыр къагъанэу, щIалэхэр зэрызэбгрыкIыжрэ. Уафэ вагъуэншэм мазэ фаер и закъуэу исщ. ЩIыIэмрэ псыIагъэмрэ къыспкърохьэ. ЩыхупIэм гъунэгъу зыхузощI: модэ и лъабжьэм пшагъуэр зыщхьэщылъ нэрымылъагъу псыр щожэх, Iэуэлъауэ ищIу. Лъагэщ. Иджыпстуи шынагъуэщ, а жыжьэ къыщына пщыхьэщхьэр уигу къэбгъэкIыжу, мы лъагапIэм утетыну. Нобэми къызгурыIуэркъым апхуэдэр къызэрыдгъэхъуфар. АтIэ, пэж дыдэу щыIакъэ нэгъуэщI еджапIэм щыщ а щIалэр,
Маринэ щыдыхьэшхыу къыджиIэжакъэ еджапIэр къыщыдух жэщым Маринэ и гъусэу зэрызытрагъэуар. Тлъагъуртэкъэ абы иужькIэ Къуэш и нэхэм гъащIэ щIэмылъыжу зэрыхъуар – сытыт абы дыщIыщыдыхьэшхыр, и дамэм дытеуIуэжурэ, тедгъэу хуэдэу, щIыжетIэр: уи щхьэм иумыгъэхьэ, апхуэдэщ ахэр псори. А дакъикъэм ар зэщIэзыубыда гуауэм зыдигъэшри, езым и кIуэцIым зыгъэпщкIупIэ къыщилъыхъуэжати, и гум и ихьэпIэ-къикIыпIэхэр зэригъэбыдар зэуэ гужьеигъуэм щиудри, мы щIым щыземыкIуэ гуауэ къэзылыпщIым зэрыщыту щIигъэнат, абы пигъэувын къару имыгъуэтыжу…
Къуэш мафIэм бгъэдэкIри, зытIэкIурэ тIэщIэгъупщыкIауэ щытащ. Дэ дызэхэзежэрт, уафэгъуагъуэ уэшх къэблагъэм зэрызыщытхъумэн пщыIэ къызыхэтщIыкIын дылъыхъуэу, – пшэхэр Iуащхьэ щыгум щызэхуэсырт, илъэсийр къызэрыдухым и щIыхькIэ зэхэдубла зэхэсыр тфIызэтракъутэу. Псори кIийрт, зым адрейр, нэхъ кIэлъэфу къилъытэу, игъэкъуаншэу, пщыIэм ирикъун къудамэ дгъуэтыртэкъым, дызыхуеину псор къыздэдмыщтауэ къыщIэкIат, жьыри, етауэ, лыр зэрыдгъажьэ мафIэр нэхъри зэщIигъэстырт, арати, абы зыгуэр кIэлъыплъын хуей хъурт, ар сэрат къызылъысар. Асыхьэту Iуащхьэм и нэхъ лъагапIэм, уафэ зэщIэуфIыцIам къыхэщу, Къуэш зэщIэдияуэ зэрытетыр къэслъэгъуащ. Сэ абы дежкIэ сунэтIащ, сыщIэкIуэр иджыри къызгурымыIуэжми. Уафэр шынагъуэу къэгъуэгъуащ. Гъунэгъу сызэрыхуэхъур зыхищIа хъунти, Къуэш къеплъэкIащ, ауэ сощIэ сыкъызэримылъэгъуар – абы и хъуреягъкIэ зыри щимылъагъужу къыпщыхъурт. Пшэ Iувыр тыншу зэпызыупщI уафэхъуэпскIым Къуэш и нэкIур зы напIэзыпIэкIэ къигъэнэхуащ. Абы и нэхэр апхуэдизу щIыIэти, сэри, нэгъуэщI зыгуэри, мы Iуащхьэри, мо уафэри, зэрыдунейуи имыцIыхуххэ хуэдэт. Зигъэзэжри, Iуащхьэм елъащ – и лъабжьэр псы Iуфэ мывалъэт. Асыхьэтым сэ зызмыщIэжу сыкIияуэ къыщIэкIынущ, сыт щхьэкIэ жыпIэмэ псори къызэжэлIат, ЖьантIэ
къэхъуар сыт, жыхуаIэу. СщIэртэкъым жэуапу ястынур, сэ езым и кIэм нэсу къызгурыIуатэкъым къэхъуар. Сяужь къиувэну яжесIэри, Iуащхьэм и лъахъшапIэмкIэ сыкъежэкIыу псымкIэ згъэзэну сежьащ. Къуэш нэкIукIэ хэIубауэ щылът, Iэ сэмэгумкIэ мывэшхуэм зришэкIауэ. Сыхуэсакъыурэ къызэзгъэдзэкIри, и щхьэр къыщIэсIэтащ, и нэкIум хэуа мывэ дзакIэ цIыкIухэр къыхэсхыжащ. Зы дакъикъэкIэ и нэр къызэтрихри къэплъащ. Дунейм зиущэхуати, жьыи, псы ежэхым и Iэуэлъауи щымыIэж хуэдэт – псори зэщIэувыIэри заущэхуат, мыгурыIуэгъуэ гуэрым пэплъэу. Къуэш къызэплъырт, сымэджэным иригъэша сабийм и плъэкIэу, зы напIэдэхьеигъуэм зи къарур зыфIэкIуэда нэ фагъуэхэмкIэ, сэри езым сеплъырт си ныбжьэгъум
къыщыщIамкIэ сызэрыкъуаншэри къэзыIуатэ нэхэмкIэ. Зэи сщыгъупщэнукъым иужь дыдэу зэ къыпыгуфIыкIыжыну хуейуэ къэпIэжьэжьа и Iупэхэр, си дунейр сухыхукIи къызгурыIуэну къыщIэкIынкъым абы и иужьрей псалъэхэм хэлъа щIэнэкIалъэр: «ХьэпцIащхъуэ, сэ сыт – сылъэпэрэпауэ ара?»
сызэрыукIытэри Илъэс блэкIахэм я Iугъуэ фэпсым къыхэщу, аддэ гукъэкIыжхэм я дурэшплIэрэшым щопсэу а сабиигъуэм и хытIыгу нэкъыфIэщIыр, нэху щабэ дыжьыныфэр си нобэм къысхухиутIыпщхьэу. Апхуэдэхэм деж мазэ гъуэгу щэхумкIэ… ЦIЫКIУЖЬЕЙ1 И Адэм и пхъащIэсэмкIэ пхъэм сэшхуэ къыхиупсыкIыу, Тимур гуэщым щIэтт. Я куэбжэпэм къыIухьа машинэм и макъыр щызэхихым, сэр стIол къыдэгъэжым дилъхьэжщ, пхъэхыр блыным къыхэпIиикI гъущI Iунэм фIидзэжри, пхъэбгъу зэхуакум дэплъу уващ. Зи нэгум гуауэ ит цIыху зыбжанэм зэпаIыгъыу бэкъулаушитI2
унэм щIахьэрти, Тимур абыхэм якIэлъыплъурэ, фIэхьэлэмэту гу лъитащ абыхэм я лъакъуэхэр асфальт щIыIум текIэзызыхь гъуэз пщтырым зэрыхэнэр. Бэкъулаушхэр зыхьхэр Iэнкуну къыщызэтеувыIащ щIыхьэпIэм деж. А дакъикъэм даущыр зэуэзэпсэу «къигъэчащ» унэм къыщIэжа адэ шыпхъум и кIий макъ узыгъэундэращхъуэм. ЦIыхубзым и гъыбзэр пщIантIэшхуэм и дэнэ щIыпIэмкIи къыщыджэжырт, арати, Тимур егупсысащ: иджы абы и ныкъуэщIыр иухыжыну зы Iэмали иIэжынукъым. Упсахуэр ипхъэнкIыжу, сэшхуэри игъэпщкIун хуей хъунущ, адэм и Iэмэпсымэм зэреIусар зыми къимыщIэн щхьэкIэ. Сабэр зыхэсыхь дыгъэ нэбзий гуэщым къыщIидзэр зэхуащIу, цIыхухъуитI гъунэгъуу блэкIри, псыкъуиймкIэ ягъэзащ. Пэгуныр къыздищтэм, зыр щIоупщIэ:
– Сыт, сабий къащIэна мыбыхэм?
– ЦIыкIуитI яIэу жаIэ, – жэуап кърет адрейм. – ЩIалэ цIыкIур илъэс зыхыбл, хъыджэбз цIыкIур илъэсиплI хуэдиз мэхъу.
– Еууей, – жи, гущIэгъу хэлъу. – Сыту си гур ящIэузрэ. Ахэр псы ефэщ, я пщэр псыф ящIщ, бэлътокукIэ ялъэщIыжри, унэм къыбгъэдэт дэшхуей жыгым и жьауэм щIэувэжащи, тутын йофэ. Аргуэру машинитI къыIухьащ. 1 ЦIыкIужьей – КъухьэпIэ Европэм и таурыхъхэм хэт цIыкIужьей жьакIацэ, щIым щIэлъ хъугъуэфIыгъуэхэр ихъумэу. Гном.
2 Бэкъулауш – цIыхуитIым зэпаубыду зыгуэр зэрызэрахьэм ироджэ. Носилки. 95 96
ЖьантIэ
И джинс лъапэ кIэщIымрэ джанэ щхъуантIэ Iэгъуапэншэмрэ якIэрыпщIа упсахуэхэр егугъупэурэ кIэригъэщэщыжри, Тимур гуэщым къыщIэкIащ. Гъунэгъу цIыхубзхэр, я нэгум гузэвэгъуэ къищу, чэзууэрэ пщIантIэм къыдыхьэрт, унэм щIыхьэрти, я гуIэ макъыр абы къыщIэIукIырт. ПщIантIэм цIыхур къыщызэхуэсырт, дэнэкIи щызэхэпхыр зыт: «Сыту гуауэ, сыту гуауэшхуэ!» ЩIэупщIэхэрт: «Дауэ мыгъуэ ар къызэрыхъуар?»
– ЗэрыжаIэмкIэ, – жэуап къатырт, – я машинэ псынщIэмкIэ хьэлъэзешэм еуащ. Зэуам зыри къыщыщIакъым, езыхэр…
– Зеиншэу къэна сабийхэращ гущIыхьэр!
– Ара мыгъуэщ.
– Сыту насыпыншагъэшхуэ-тIэ!..
Тимур, и лъэгур асфальт пщтырым щIисыкIыу, пщIантIэр зэпиупщIри, щхьэгъубжэ лъабжьэм иIэ удз гъэгъа хьэсэм хыхьащ. Гуащэнабдзэ1 плъыжьыбзэм тес бжьэр трихури, удз гуэрэным и щIыбагъым и вакъэ хъарыр къыдихыжащ. Ар щитIэгъэжу здэщытым, щхьэгъубжэмкIэ къэзылъэгъуа гъунэгъу цIыхубзыр къыщIэкIащ. Нэпсыр зыщIэз и нэхэмкIэ сабийм къеплъурэ жеIэ:
– А си щIалэ цIыкIу, дауэ фыхъужыну мыгъуэ иджы фэ, – IэфIымэ къызыкIэрих и Iэгу пхъашэхэмкIэ щIалэ цIыкIум и нэкIум Iэ къыделъэ. – НакIуэ дыдей, – жиIэри, и Iэпэр иубыдащ. – Дыдей ущыIэнщ, ди Рустам удэджэгунщ. Лусэ дэнэ щыIэ? Уэрамым дэт? Ари къэдгъуэтыжынкъэ иджыпсту.
Тимур я пщIантIэм дишэри, хьэщпакъым деж щигъэтIысащ, гъэмахуэ пщэфIапIэмкIэ кIуэри, мыIэрысэ дэлэн хуабэ, тхылъымпIэ дыщафэм кIуэцIышыхьа кIэнфет Iэбжьыб, кхъужьыпс щIыIэ зэрыт птулъкIэ къыхущIихащ. ИтIанэ и къуэ Рустам еджащ. Къызэралъыхъуэр зэрижагъуэр къызыхэщ макъ пкIэунэм къиIукIащ. Абы унафэ хуищIащ, занщIэу къехыу, Лусэ къигъуэтыжыну, езыр къэкIуэжыхукIи сабийхэм я гъусэну. Рустам щхьэхынэу къигъэгугъащ: «Хъунщ, къэзгъуэтыжынщ», – ауэ пкIэунэм къехыну епIэщIэкIакъым. Тимур псы IэфIым ефэщ, зэрыщIыIэтыIэр и гуапэу, IитIымкIи кIэнфет къищтэри (щIыIалъэм къыдаха къудейуэ арагъэнт), и жыпым иригъэзагъэурэ уэрамым къытехьащ. И уэгу цIыкIухэм дыгъэр къедэхэщIащ. Нэбзийхэм я гуащIагъыр хуэмышэчу, и нэр щIиукъуэнцIащ, иджы ар ещхь хъуат и джанэ Iэгъуапэншэм тет псэущхьэ нэжэгужэ цIыкIум. ИщхъэрэкIэ здехым, жьауэр къыщхьэщыхьэри, зы дакъикъэкIэ дунейр нэхъ щIыIэтыIэ, гурыхь къэхъуащ.
Абы игу къигъэкIыжащ дамэ лъэныкъуэкIэ дыгъэр щIихъумэрэ дунейр щIыIэрэ кIыфIу къэзыгъэнэф бзуушхуэм теухуауэ и адэм къыжриIэжауэ щыта хъыбарыр. Ауэ иджыпстурейр ауэ зытIэкIукIэ дыгъэр зэхуэзыщIа пшэ гъуабжэ цIыкIут. Унищ-плIы къызэринэкIауэ, абы къилъэгъуащ сабийхэм ядэджэгуу яхэт Лусэ. Абы зыкъыкIэрищIащ.
– Дэнэ уздэкIуэр?
– ЗыщIыпIи. Си кIэм укъимыувэ.
– Псым укIуэу арамэ, сэри сынэкIуэнущ.
– СыкIуэркъым сэ псым. Уэ Нинэхэ кIуэ, абы жиIащ я дей ущыIэн хуейуэ. 1 Гуащэнабдзэ – удз гъэгъа лIэужьыгъуэ. Роза. ЖьантIэ
– Ыхьы, сымыщIэ уи гугъэ: псыращ, псы дыдэращ уэ уздэкIуэр! – кIийрт Лусэ. – Уи гъусэу сыздумышэмэ, мамэ жесIэжынущ абы имыщIэу уи закъуэ псым узэрыкIуэр.
– Сыту уделэ уэ, мамэ лIащ!
– Сыт щхьэкIэ?
– Папи лIащ!
– Сыт щIэлIар? Ахэр нанэ деж кIуащ. – КIуащ, кIуащ!.. Аварие хъуащ! ПщIэрэ уэ «аварие» жиIэм къикIыр? – Ар мащэшхуэу ара?
– Уэращ мащэшхуэр! ЩумыщIэкIэ, уи жьэр убыд!
Тимур къэувыIэщ, и жыпым кIэнфетитI кърихри, Лусэ хуишиящ. Хъыджэбз цIыкIум и напэм хъарбызыпсыр кIэрыгъущхьэжат. И пэ цIыкIури хэлэжьыхьауэ къыщIэкIынут хъарбызыр гъэкIуэщIынми, абы сабэр хиежауэ, иджы и пэнцIывыр фIейт. И щхьэцыр бжьакъуэ цIыкIуитIу пыпхыкIат хьэфэ зэмыщхьхэмкIи, и щхьэр игъэхъеиху, щхьэцыкIэхэр дэуфафэрт. И нэхэр, псэ зыIут удз гъэгъа цIыкIуитI хуэдэ, жыIэзыфIэщрэ дзыхь къыпхуищIу къоплъырт. Зы кIэнфетыр занщIэу зэкIуэцIихри, и жьэм жьэдигъэтIысхьащ, адрейр губгъуэ удз гъэгъахэм я сурэткIэ хэдыкIа и бостей цIыкIум иIэ бгъэгу жып закъуэм иригъэзэгъащ. – Хъунщ, – жиIащ Тимур, – уздэсшэнщ си гъусэу. Ауэ иужькIэ уэ зыми жумыIэж дыздэщыIар. ИкIи зыми иумыгъэлъагъу а щIыпIэр. КъыбгурыIуа?
– КъызгурыIуащ, – псынщIэу арэзы хъуащ Лусэ. – Зыми жесIэнкъым.
Ахэр щыпсэу уэрамыр къалэм и гъунэрат зыхуэзэр. Къалэ автобусхэм я иужьрей къэувыIэпIэм деж щиухырт ар. Абыхэм сэмэгурабгъумкIэ ягъазэщ, мывэ лъэмыжым икIри, губгъуэм къыщыхутащ. Мыбдеж щыщIидзэрт Iуащхьэ щIыбагъым къыдэс ипщэ
къуажэм я мэкъумэш щIапIэм. Абы къыпэпкIухьрэ, лъэс лъагъуэм
утету мэз Iэрысэ цIырхъым укIуэцIрыкIмэ, зы жыг Iушэ закъуэ къыщыкI хытIыгу цIыкIу зыхэт гуэлым ухуишэрт. Арат Тимур зыхуиунэтIар. Губгъуэ мэкъупIэм и бгъумкIэ екIуэкIыурэ, ипщэкIэ дэкIуейхэу хуежьащ. – Гуэлым докIуэ, – жиIащ Тимур. – МыбыкIэ гуэлитI щыIэщ. Зыр мес, мобыкIэщ, плъагъурэ? – и Iэпэр ишиящ ижь лъэныкъуэмкIэ. Лусэ и щхьэр ищIащ. – Ауэ дэ аракъым дызыхуейр. Дэ ипщэкIэ щыIэ гуэлым дыкIуэнущ, къуажэ щIыбым. Сэ абы папэ и гъусэу бдзэжьеящэ сыкIуауэ щытащ. Уеблэмэ тIэунейрэ. Дэ жьыуэ дыдэкIырт, уэ абы щыгъуэ ужейрт. Папэ къызжиIат а гуэлым хэт хытIыгум цIыкIужьей щыпсэууэ. Абы иIэщ баш телъыджэ, икIи абыкIэ зыхуейуэ хъуар къегъэхъуф. Сыт хуейуэ щытми.
– НтIэ, абы сэ къызитыфыну морожнэ къом, пирожнэ къом, кIэнфет зэмыщхь къом?
– Дауи, къыуитыфынущ. Сэ жызоIэри, абы сытри лъокI. Ауэ папэ жиIат сабий жыIэмыдаIуэхэм абы зыри зэрахуимыщIэнур. Сэ нобэ папэ и пхъащIэсэр къэсщтат, езым хуит сыкъимыщIауэ. Иджы 97 ЖьантIэ
цIыкIужьей, дауи, сэ зыри къысхуищIэну хъункъым. Ауэ уэ умызэранамэ, жыIэдаIуэу ущытамэ, къыпхуищIэну къыщIэкIынщ. – А цIыкIужьейм илъэгъуа-тIэ уэ папэ и сэр къызэрыпщтар?
– Илъэгъуакъым, ауэ абы псори ещIэ. Ар удщ.
– Сэ Мадинэхэ я деж мэракIуэ варенье зэрылъ шейщIэт цIыкIур щыскъутащ. Ари ищIэу пIэрэ?
– Сыт щIэпкъутар?
– Мадинэ и мамэм щыкъу зэхэтым щыщ шейщIэтыр цIэлэжын
хуей сурэтхэр зэрыт си тхылъым къытригъэувати, къыщыщIэслъэфыжым, шейщIэтыр елъэтэхри, къутащ. Мадинэ сэрэ сытым щыгъуи дызэрану жиIэурэ шхыдащ. ШейщIэтыр езыр къутамэ, сэ сыт си лажьэр? Иджы сыт, уи цIыкIужьейм зыри къысхуимыщIэну ара?
– Хьэуэ, къыпхуищIэнукъым. ЗэфIэкIащ. – Еплъыт а быдэжьым. Сыт-тIэ дэ дыщIэкIуэр? Сэ сыхуейкъым абы сыкIуэну. Абыи шхыдэу щIидзэнщ, Мадинэ и мамэм ещхьу. – Дэ тыгъэ дыхуейуэ дыкIуэркъым абы. КъыбгурымыIуэу ара? Сэ абы селъэIунущ мамэрэ папэрэ къигъэхъужыну. Ди щхьэм щхьэкIэ дыщемылъэIунукIэ, къытхуищIэн хуейщ. ПщIэрэ, цIыкIужьей ущIелъэIу псор къыпхуищIэркъым. НэгъуэщIым щхьэкIэ ущелъэIум дежщ къыщыпхуищIэр. Уи щхьэм щхьэкIэ уелъэIу хъунукъым. Аращ папэ жиIар. – Сэ сыхуейкъым нэгъуэщIым щхьэкIэ сылъэIуэну. Сыхуеиххэкъым абы деж сыкIуэну. 98
– Папэ-щэ, мамэ-щэ? Абыхэм дадэIэпыкъун хуейщ. – … Хъунщ-тIэ. Уэ езым плъэгъуа а цIыкIужьейр?
– Хьэуэ, слъэгъуакъым. Дэ махуэу фIэкIа дыкъэкIуакъым, ар абы щыгъуэм жейрт.
– Сытым деж-тIэ ар уэрамым къыщыдыхьэр?
– Сыт уэрам хытIыгум! Абы уэрам лъэпкъ щыIэкъым. ХытIыгум къыщыкI жыгым и лъабжьэм гъуэ щищIащи, абы щожей.
– Дэ дауэ ар къызэрытлъагъунур?
– Гъуэм и гъунэгъуу зедгъэзыхынщи, дыкъеджэнщ. Папэ зэрыжиIамкIэ, абы Оки-Фиокищ зэреджэр. – А Оки-Фиоки ин?
– Ар цIыкIущ, ар цIыкIужьейщ-тIэ. Уэр нэхъри нэхъ цIыкIущ ар. – Дызэреджэу къикIыну а Оки-Фиоки?
– Дыгъэр къухьауэ щытын хуейщ. Дыгъэр къепсу къикIынукъым. Дапщэрэ селъэIуат папэ абы пщыхьэщхьэу сишэну. «Дапщэщми зэ дыкIуэнщ жэщу», – жиIэрт сытым щыгъуи.
– Уэ езыр щхьэ умыкIуарэ?
– Ы-ы, абы и жыжьагъыр пщIэрэ уэ? Ауэ иджы Iэмалыншэщ. Иджы папэ къикIухьыфыркъым.
– Сыт папэ къыщIимыкIухьыфыр?
– Уи щхьэр гъуанэ уэ, бжесIакъэ папэ лIащ, жысIэри. Мами лIащ. Аварие хъуащ тIури. Аварие жыхуаIэр машинитI зэжьэхэуэу исхэр щиукIыращ. Сэ ар зэрызэхэсхыу, мурад сщIащ, гуэлым сыкIуэу, Оки-Фиоки къэзгъуэтыну. Папэрэ мамэрэ щIым щIамылъхьэ щIыкIэ дынэсын хуейщ абы и деж. ЩIалъхьа нэужь Оки-Фиоки и баш телъыджэмкIэ къигъэхъужмэ, абыхэм зыкъыщIатIыкIыжыну гугъу хъунущ. 7 Заказ №2045 ЖьантIэ
– Еуэ, дегъэлъэIу абы и баш телъыджэр дэ къыдитыну.
– Ыхьы, къыуитынщ абы Iейуэ. Къэсщтэн хуеякъым сэ нобэ папэ и сэр. ИтIанэ къыдитынкIи хъунт, тIэкIурэ дигъэIыгъыну. – Мис иджы ар уэ уи лажьэщ.
– Уэ-щэ? Хэт варенье зэрылъа шейщIэтыр зыкъутар?
– Уи Iуэху хэлъкъым.
– Арамэ-тIэ, уэри уи Iуэху хэлъкъым сэ сэм сызэреIусам…
Абыхэм зэуэ къалъэгъуащ я гъуэгум къытехута кхъужьIэрысэр. Ар щытт жьы хъуа и къудамэ хьэлъэхэр щIым нэсу къыгуигъэлэлауэ, ауэ а къудамэхэм кхъужь япыттэкъым. Кхъужь зыпытыр и щхьэкIэрат. Псалъэншэу зэгурыIуащ а кхъужь тIыгъуэжахэр къыпычын зэрыхуеймкIэ. – И лъабжьэмкIэ пытахэр яшхыжащ. Мес, модэ и щхьэкIэм пытщ инышхуэу икIи хъуауэ, – жиIащ Лусэ.
– Солъагъу, – жэуап къитащ Тимур. И жыпыр къиунэщIащ, къинэжа кIэнфетхэр удзым хидзащ, зэрыджэгу мывэри, ину уэзыгъэлъагъу абджри абы кIэлъыкIуащ. И щIыбагъ жыпым кърихат машинэ псынщIэхэм я сурэт зытет тхылъымпIэ зэкIуэцIыпхар, ауэ егупсысыжри, ирилъхьэжащ. – Уэ абы нэс удэпщеифынукъым, баши уиIэкъым, – жиIащ Лусэ. – Дэнэ сэ мыбдеж баш къыздизбгъэхынур? – къэгубжьащ Тимур. – Мывэ къудеи щыIэкъым мыбдеж. Сыдэпщеинщи нэхъыфIщ. Тимур вакъэр лъихащ, и джанэ Iэщхьэншэр гъуэншэдж лъапэ кIэщIым егугъуу диупщIащ, къыпич кхъужьыр дилъхьэ хъун хуэдэу, итIанэ жыг лъэдийм къыгуэщIыкIа къудамэ къуэбэбжьабэм зыкIэрищIэри, ерагъкIэ абы теуващ. АдэкIэ нэхъ къудамэ лъагэр иубыдри, жыг пхъафэ пхъашэм и лъакъуитIымкIэ зришэкIащ, папщэрэ щэIуу, жыг къудамищыр щызэхэкIым нэс дэпщеящ. Къудамищми я щхьэкIэм пытт дыгъэ нэбзийм зыхэзыгъэфIыхь кхъужь хъуахэр. – Мис ахэр, ахэр къысхупыч! – унафэ ищIт Лусэ.
Тимур къудамищым я зым дэпщейуэ щIидзащ, и Iэри, и лъакъуэри гуанэхэм зэхафыщIэу. Зэ къехуэх хуэдэу хъури, зиудыгъужащ. И мурадым нэсыным къэнэжа щыIэтэкъым, ауэ и Iэр къиутIыпщыну дзыхь ищIыртэкъым – къудамэ гъуар уигъэшынэу къэчащи, сыт хуэдэ дакъикъэми пыщIыкIыну хьэзырщ. – Уэ дэпщей, дэпщей, – трегъэгушхуэ Лусэ, – тIэкIунитIэщ къэнэжар. Тимур тIэкIу къикIуэтыжри, къудамэр игъэсыс хуэдэу ищIащ, ауэ кхъужьыр мащIэу хъея фIэкIа, къыпыхуну и мурадтэкъым. Апхуэдэу щыхъум, нэхъ тегушхуауэ, ину игъэсысащ жыгыр, икIи, зыкъищIэжыну хунэмысу, къудамэм и гъусэу, щIым къехуэхыжащ езыр. И Iэм IэщIэлъа кхъужь тIыгъуаитIри къыIэщIэпIытIат. И натIэм иIэ къитхъам зыкъригъащIэртэкъым, япэщIыкIэ зыхищIэххатэкъым, ауэ и лъэпкъынэм деж бжьыбжьырт. Еплъмэ, а бжьыбжьым деж кIыхьу фэр щытелъэфат, къитхъа цIыкIу иIэм лъыр хуэм-хуэмурэ къытеувэрт. Тимур щэхуу, тхьэмыщкIафэу гъыуэ щIидзащ. Лусэ кхъужьыр къищтэри, и фэ быркъуэшыркъуэм нэпсейуэ и дзэр хиукIащ, фом хуэдэу IэфI кхъужьым и псыр и Iэпхъуамбэ цIыкIухэмкIэ къыдэжу. ИтIанэщ щыжиIар: 99 100
ЖьантIэ
– Умыгъ, мис ахэр. Мыбы зы, хы, плIы пытщ. Уэрэ сэрэ дрикъунущ. Лусэ кхъужьыр шхын иухырт, Тимур, къыхэгъыкIыурэ, икIэмикIэжым къыщытэджыжам. КхъужьхэмкIи емыплъэкIыжу, вакъэ хъархэр лъитIэгъэжащ, и жыпым къриха хьэпшыпхэр ирилъхьэжри, ещIэкъуауэу и гъуэгу техьэжащ. ЛъэбакъуитI-щы зэричу, Лусэ тхьэусыхэу щIидзащ, и Iэпэхэр зэкIэрыпщIэу, итхьэщIын хуейуэ жиIэу. – Дэнэ сэ уэ псы къыздыпхуисхынур? – идакъым Тимур. – Мыбдежым псы щыIэкъым. Мис аращ – зыкъыскIэрыпIун хуеякъым. Иджы сэращ псомкIи къуаншэр. Ауэ Лусэ гъынанэрт, и фIэщу къэгъыну хьэзырт. – Догуэ зэ, къыспэплъэ, – жиIащ Тимур. Абы тхьэрыкъуэфым и тхьэмпэшхуэр къыпичри, Лусэ и Iэр хуилъэщIащ. – Зыри кIэрихакъым абы, – аргуэру гъынанэу щIидзащ хъыджэбз цIыкIум. – Псы схуолIэ. Сэ псы сыхуейщ.
– Зыхуэгъэшэч, – къыфIэмыIуэхуу, жэуап къритащ и дэлъхум, –
гуэлым е, мыхъуми, фермэм дынэсыху.
– Сыхуейкъым гуэл лъэпкъ, сэ унэм сыкIуэжынущ.
– Ыхьы, кIуэ. Сэ усIыгъ уэ? СлIо, пщыгъупщэжауэ ара дыздэпIэщIэн хуейр? – Лусэ хуэм цIыкIуу гъырт, ауэ и дэлъхум зыкъыкIэримыгъэхуу, и ужьым иту кIуэрт.
Ауэрэ дыгъэм зигъэпщкIуащ. Пшэ фIыцIэ гуэрэн зыбжанэ щтэIэщтаблэу уафэ джабэм ирикIуэрт. Iуащхьэ щыгумкIэ жьы мащIэ къыщыкъуэуащ. Гъуэгум хьэндырабгъуэ къащыхуэзэрт, ауэ Тимур, япэхэм хуэдэу, абыхэм якIэлъыжэртэкъым. Иджыпсту ахэратэкъым абы и Iуэхур. Ауэ Лусэ, и гъынри щигъэтауэ, фIэхьэлэмэту кIэлъыплъырт, къыздикIри къыпхуэмыщIэу, ахэр зэуэ къызэрыхутэмрэ удз лъагэхэм я пабжьэм зэрыхэкIуэдэжымрэ. Iуащхьэ лъапэм щынэсхэм, Лусэ сомэжалIэ, согъутхьэж, жиIэу щIидзащ. – Хъунщ-тIэ, зыдгъэпсэхунщ. Папэ дэрэ мыбдежт сыт щыгъуи зыщыдгъэпсэхур. «ТIэкIу зыгъэпсэху», – къызжиIэрт, сэ сеша нэхъей. Сэ сешыххэркъым езыр. – Тимур етIысэхри, и уIэгъэр зэпиплъыхьу хуежьащ. Лъыр тегъущхьэри, морафэ-сагъызыфэу вэгъу техъухьыжат. Хуэсакъыпэурэ и IэпэмкIэ еIусэрт, къыпэщылъ Iуэху гурымыхьым егупсысрэ и нэкIур зэригъалъэу – пщыхьэщхьэ и анэм псы хуабэкIэ уIэгъэр итхьэщIынурэ, зи щIыIагъым укъигъаскIэ хущхъуэ къыщихуэжынущ. Лусэ, аргуэрыжьти, къэпыхьащ. Иджы и тхьэусыхафэр удз лъагэр къыхэуэурэ зэрыримыгъэтIысэхырат. Тимур бгъэдыхьэри, здэтIысынум деж, лъабжьэри зэригъусэу, удзыр къричу щIидзащ. Лусэ, и гъуэншэдж цIыкIур ирихьэхри, и бостейр и бгъэм нэс дрилъэфеяуэ, абы ищIэм кIэлъыплъырт. – ЗэфIэкIащ, – жиIащ Тимур. – ТIыс иджы.
IукIуэтри удзым хэгъуэлъхьащи, ар уафэм доплъей. Абы иджыри пшэхэр, пIэщIэгъуэр яIэу, щызэхэзежэрт, нэрымылъагъу уафэ Iэхъуэм зыщIыпIэ иху хуэдэ. Зэми зэхэзэрыхьым, итIани зэхэкIыжурэ,
абыхэм къагъэхъурт ныбжь хьэлэмэтхэр. Мес, хьэм и щхьэ фIыцIафэр хиIуащ зи гъунэхэр Iугъуафэ пшэ сырыху гуэрэн цIыкIум, абыхэм иджыри тIу къахэзэрыхьыжри, зыми имылъэгъуа псэущхьэ шынагъуэжь, абрагъуэ хъужауэ, къагъэщIащ. А сурэтри лъэлъэжри, хьэуам ЖьантIэ
къыщызылъэтыхь блэ хъужащ, и адэм и гъусэу ягъэлъэтауэ щытам ещхьу, ауэ мыбы кIапэ IуэнтIа-шэнтIа иIэтэкъым. IуащхьэмкIэ макъамэ къиIукIащ. – Си жеин къокIуэ, – жиIащ Лусэ. – Сэ нобэ сыжеякъым. – Ыхьы, ужеинущ иджы. Уэ зэи ужеин бдэртэкъым, мамэ махуэу ущигъэгъуэлъхэм деж, – къыжьэхолъэ Тимур. – Иджы сыхуейщ.
– Сыту уIей уэ. НтIэ, сэ си закъуэ сыкIуэнщ, уэ къанэ. КъыбгурыIуа?
– Тим, кхъыIэ, дыгъэкIуэж унэм, сэ сошынэ адэкIэ сыкIуэну. ИкIи мамэ къыдэшхыдэнущ.
– Сэ си закъуэу сокIуэ, уэ узэрыхуейщ. КIуэж, ухуеймэ, унэм.
Апхуэдэу жиIэурэ Тимур къэтэджри, зэрифIэщыр къигъэлъагъуэу, ежьащ. Ауэ лъэбакъуэ зытIущ нэхъ имычауэ къэувыIэжащ. ИкIи зэуэ гу лъитащ япэмыжыжьащэу удз кIыр лъагэм, Iэгъэбэгу хужьым ещхьу, къыхэщ пыIэ хъуреишхуэм. А пыIэм зэ зы лъэныкъуэмкIэ, зэми адреймкIэ зигъазэрт. Лусэ, псынщIэу зридзыхыу, гъуэлъын зэрыхуейр гуригъаIуэри, езыми ныбафэкIэ зыхидзащи, мэпщ и шыпхъум деж. – Мобдежым егъэлеяуэ Iэгъэбэгушхуэ къыщокI, – жриIащ абы, и бэуэкIэр къыпиубыдурэ. Ауэ абы псэ Iутщ, мэхъей. Ар уду пIэрэ, псэлъэкIи ищIэу. – Иджыри и гупсысэ гуэрхэмкIэ и шыпхъум дэгуэшэну хъунт, ауэ Iэгъэбэгу-пыIэр удзым хэтурэ къазэрыщхьэщыхьэр къилъэгъуащ. Езым и щхьэр щIым нэс ирихьэхри, Лусэ щIихъумэну, и Iэр трилъхьащ, гу къылъамытэу къэнэнкIэ гугъэу. Iэгъэбэгур занщIэпсу езыхэм къахуэкIуэ хуэдэт, къэкIуэтэхуи, удз щхъыщхъ макъыр нэхъ гъунэгъу икIи нэхъ ин хъурт. ИкIэм-икIэжым, Iэуэлъауэр зэпыуащ. Тимур и щхьэр къиIэтащ. – А-а, хьэкIэпычхэ, фэра мыбы щыIущащэр? Сэ си гугъаи…
Хуабжьу бэлэрыгъауэ фыгъуэлъащ мыбдеж. Си шэмэджымкIэ удзыр къыщIэзгъэлъатэмэ-щэ? Ы-ы? Дауэт итIанэ фызэрыхъунур? Удзыр лъагэщ, гу флъызмытэххэнкIэ хъунут. Абыхэм я пащхьэм итт пщIэнтIэпсыр зыщIэзыфа джанэ, шырыкъум дэупщIа гъуэншэдж зыщыгъ, упщIэ пыIэ зыщхьэрыгъ лIыжь цIыкIу. И нэ гъуабжэхэмкIэ ар гуапэу сабийхэм къеплъырт, икIи
губжь лъэпкъ щIэлъ хуэдэтэкъым. СабиитIыр къэтэджыжащ. – Сыту жыжьэ фыкъэкIуа, – пещэ лIыжьым. – Фэ мобыхэм фрагъусэу арагъэнщ, – жеIэ, макъамэр къыздиIукIымкIэ и Iэр ищIурэ. – Феплъ фи мамэхэмрэ папэхэмрэ си мэкъупIэм иращIам – машинэкIэ зэхаутащ… адэкIэ-мыдэкIэ, адэкIэ-мыдэкIэ… Пэжщ, япэм мыбдеж
гъуэгу кIуэцIрыкIыу щытащ, ауэ иджы щыIэжкъым, вэжащ, удз хэсэжащ. Гъуэгур иджы мес мо-о-дэ щыкIуэцIрокI, ауэ фыфейхэр мэщхьэх къыпакIухьыну… Абыхэм мыпхуэдэу жыжьэ фыкъаутIыпщын хуеякъым – фыгъуэщэнщи, мэ. ФынакIуэ-тIэ си деж. Шэджагъуашхэ тщIыну игъуэ дыдэщ. Си закъуэ сышхэну сфIэзэшыгъуэщ. Хьэлэмэтыращи, япэхэм сызэшыртэкъым. Си къуэрылъхур къысхуашати, мэкъуауэм къыздэсшэурэ сесащ. Иджы ар си мыгъусэу губгъуэм сыкъихьэжыфыркъым. Ар щызигъуса махуэхэр си нэгу къыщIэзгъэхьэжмэ, си гур ечатхъэ. ЛIыжьым цIыкIуитIыр шыдыгум бгъэдишащ. НапэIэлъэщI тепхъуауэ, абы и жьауэм щIэлът и шэджагъуашхэр зэрыщыту: нащэ, помидор къыщIэчагъащIэ, джэдыкIэ гъэваищ, щIакхъуэ Iыхьэшхуэ, кхъуей, шху птулъкIэ. 101 102
ЖьантIэ
– Фэ нобэ фхуагъэхьэзырыр сщIэркъым, лы фхуагъажьэу къыщIэкIынщ, ауэ сэ сиIэр мыращ, – жиIэурэ, сабиитIыр игъэтIысащ. – Сэ си Iэпхъуамбэхэр зэкIэропщIэ, – жиIащ Лусэ, и Iэ цIыкIухэр лIыжьым хуишийуэрэ.
– Ар Iуэху-тIэ, – къыпэджэжащ лIыжьыр, – иджыпсту тэмэм тщIыжынкъэ. Сэ сыщылажьэкIэ псы сефэркъым, сегъэпщIантIэри. Ауэ зыгуэркIэ сыхуей хъумэ, жызоIэри, шыдыгум итщ. Мис, хуей дыхъуакъэ иджы. Хъарбыз пшхауэ ара? Къэхьыт мыдэ уи Iэ цIыкIухэр, дгъэкъэбзэжыни. – ХуитхьэщIри, напэIэлъэщI текIыжамкIэ егугъуу хуилъэщIыжащ. – ИIэт, фышхэт, фышхэт. Ерыскъыр IэфIщ, зыгуэрым щыдэбгуэПластмасс стэканым шху хурикIэри, Тимур хуишияти, ар абы занщIэу ирифащ, икIи, Лусэ шху фIэмыфIу, щемыфэнукIэ хуримыкIэм нэхъыфIу лIыжьым жриIащ. – Сефэнущ-тIэ, – губжьауэ къолъ хъыджэбз цIыкIур. – Сэ псы шым деж. схуолIэ.
И шху стэканыр ирифащ, зэпишу, зызэхуишэу, ирифым IэфI щIэлъуи зыхимыщIэу. Ар иухри, хуаукъэбза джэдыкIэмрэ кхъуейр зытелъ щIакхъуэ Iыхьэмрэ къищтащ. Япэмыжыжьэу шу блэжащ, абдежым лIыжьым и шыд щIыIэпсым1 щыхъуакIуэр занщIэу къэкIиящ. ЦIыкIуитIри къыщылъэтащ, апхуэдэ макъ шынагъуэ зиIэ псэущхьэр зрагъэлъагъуну. Иджыри къэс абы гу лъататэкъым. – Хэт ар? – щIэупщIащ Лусэ.
– Ар си шыдыращ, – жиIащ лIыжьым. – Сэ удзыр пызоупщI, мэкъуу згъэгъуну, абы унэм ешэ. – Дэ ди дадэ и шыдыр ууейм нэхърэ нэхъ инщ, – зыщытхъужащ Лусэ. ИтIанэ игъэтэмэмыжащ: – Абы ейр шыдышщ.
ЛIыжьыр гуапэу къыпыгуфIыкIри, жиIащ:
– Фи дадэр насыпыфIэщ, куэдрэ тхьэм игъэпсэу. Фэри фыкъэхъу, ар вгъэгуфIэу. Ар тыншу тIысащ, зыгуэр къажриIэжыну зэрызигъэхьэзырыр IупщIу. ТIэкIурэ гупсысэри, пищащ: – Сэ си къуэр къэкIуэжат, илъэсиплIкIэ дызэрымылъэгъуауэ. Ар зэи хущIыхьэркъым. ИкIэм-икIэжым, къысхуишат и къуэр, уэ уэщхь хьэкIэпыч гуэрщ ари. – Тимур и щхьэм Iэ къыдилъащ. – Мэкъуауэ къыздэсшэрт, ипэхэм шыдым тетIысхьэн шынами, иужьым фIэфI хъужат. Иджы кIуэжахэщи, аргуэру си закъуэщ. СызоупщIыж, сытым щхьэкIэ, хэт щхьэкIэ сыщIэпсэур? Нобэ къызгурыIуащ сэ сыщыIэми сыщымыIэми абыхэм я дежкIэ зэрызэхуэдэр. Си къуэр спэIэщIэу куэдрэ псэуащ, сщыужащ. Сэ псори къызгуроIуэ. Сэ фэ фхуэдэ си гъусэкъым. Сыщхьэзакъуэщ. Аращ фи дадэр щIэнасыпыфIэр, абы фэ фриIэщи. Тхьэм игъэузыншэ. Сэ си закъуэщ. Си къуэр къыщIэкIуэжар и анэр, си фызыжьыр, дунейм ехыжати аращ – мазитI мэхъу зэрыщымыIэжрэ…
– Ар уи анэшхуэра? – еупщIащ Лусэ.
– НтIэ, ар си анэшхуэращ, – нэщхъейуэ къыпыгуфIыкIащ лIыжьыр.
1 ЩIыIэпс – къэзыухъуреихьхэм елъытауэ нэхъ щIыпIэ лъахъшэ, уэх. Низина, лощина. ЖьантIэ
– Дэ ди мамэрэ папэрэ аварием хэхуащ, – жиIащ Лусэ.
– Ар Iейщ, аварием ухэхуэну. Тхьэм жиIэмэ, псэущ, узыншэхэщ, фэ мыбы фыкъыщашакIэ. – Дэ мэгъу цIыкIужьейр къэдгъуэтыну дыхуейщ, – увыIэртэкъым Лусэ. – Абы лъэмыкI щыIэкъым. Абы мамэрэ папэрэ игъэхъужынущ, сэри саугъэтхэр къызитынущ. Тимур щымт.
ЛIыжьыр къэтэджри, и шэмэджыр иуIуу щIидзащ. ИтIанэ жиIащ:
– Сыту фIыт а мэгъу цIыкIужьейм сэри сыхуэзамэ. Сэ абы сыщIелъэIун симыIэ фи гугъэ? ИIэ, иджы фыфейхэм деж фыкIуэж, армыхъумэ гузэвэнхэщ. Тимуррэ Лусэрэ яунэтIащ макъамэ гуакIуэмрэ Iугъуэмрэ къыздикI Iуащхьэ лъапэмкIэ. Абыхэм япэгъунэгъу дыдэ хъуахэт, Лусэ, ешауэ, адэкIэ мыкIуэфыну жиIэу, тхьэусыхэн щыщIидзам. Арати, Тимур и шыпхъур и щIыбыкум иригъэтIысхьащ, шырэ шы зэтесрэ щыджэгум зэращIу щытам ещхьу. Дэлъхум и щIыбым къыщихутэм, Лусэ арэзыуэ къыпыгуфIыкIащ, игу къэкIыжа хъунт а джэгукIэм къыдэкIуэу щыта нэжэгужагъэр. МафIэр къеблыху, Iугъуэр нэхъ Iув хъурт, макъамэ зэпышым нэхъ псынщIэкIэ зихъуэжащ, ину жаIэ псалъэ зырызхэр зэхэпх
хъуащ. Тимур и къарур иухыу хуежьащ, джэлэным зытIэкIущ иIэжыр, къэувыIауэ зыгъэпсэхун хуейщ. Лусэ и щIыбым иригъэкIын и мураду зиузэхуат, ауэ хъыджэбз цIыкIум, апхуэдэ къращIэнкIэ хъуну игу къэмыкIыу, къызэрещэтэхыр къыщыгурыIуэм, и дэлъхум и пщэм нэхъри зыкIэрищIащ.
– Ех зэ, сыботхьэлэ! – жиIэу къэкIийри, и пщэм быдэу къешэкIа Iэ цIыкIухэр зэригъэутIыпщащ. Тимур щабэ гуэркIэ куда къэп Iэпыхуа хуэдэу, макъ ищIу, Лусэ удзым хэхуащ. – Сыт, лъакъуэкIэ умыувыфу ара? – кIиящ ар. Ешари и жагъуэ хъуари хузэхыхьэжауэ, Лусэ къэгъащ. Тимур, аргуэру удзым хэгъуэлъхьауэ, уафэм доплъей. Абы къыщилъэгъуащ япэрей ныбжь хьэлэмэтхэм хуэдэ зыхыумылъагъуэ пшэ фIыцIэ гуэрэнхэр. ЩIыпIэ-щIыпIэхэм – пшэхэм я зэпытхъыпIэм
хуэзэу – зэуэ къыдидзт дыгъэ нэбзийхэри, зы напIэдэхьеигъуэкIэ мэкъупIэм и Iыхьэ гуэр ямылейуэ къагъэнэхурт. Хъуреягъым
пцIащхъуэхэр щызэрызехьэрт, апхуэдизкIэ щIым гъунэгъу зыкъыхуащIти, Тимур егупсысащ: хьэндырабгъуэ къызэраубыд хьэш иIамэ, пцIащхъуэри къриубыдыфыну къыщIэкIынт. – Дыщыс хъунукъым, – жиIащ абы зэуэ. – Дыгъэр къухьащ, дэ абдеж дыщыIэн хуейщ. – Къэтэджщ, зиутхыпщIщ, Лусэ и Iэпэр иубыдри, ежьащ. – Дауэ псым дызэрыхыхьэнур? – щIэупщIащ Лусэ.
– Псы Iуфэм деж сыт щыгъуи кхъуафэжьей щытщ, сэ езым слъэгъуащ. Ауэ къурагъ дыхуеинущ. ЗыгуэркIэ ар кхъуафэжьейм имылъу къыщIэкIмэ, къызэрыгуэкI баш къатщтэми хъунущ. Ар щIэбгъакъуэурэ ныджэм утокIри, кхъуафэжьейр псым есу йожьэ. – Абдежыр куукъэ?
– Хьэуэ, куу дыдэкъым. Папэ и бгъэгум къыхуэсыну жеIэ. – Уоу. 103 дэхъуахэщ абы. 104
ЖьантIэ
Ахэр здэкIуэм машинэм хуэзанщIэ хъуати, къыпакIухьыну хуежьащ. Машинэ къуагъым щызэхэст цIыхухъуитIрэ цIыхубзитIрэ. Зы цIыхухъур мафIэм бгъэдэтт, лы игъажьэу. – Ей, цIыкIухэ, – къеджащ абыхэм мафIэм бгъэдэтыр, – иIэт, мыбыкIэ зыкъревгъэхьэкIыт. – ЦIыкIуитIыр гуитIщхьитIу къызэтеувыIащ. – ИIэ, иIэ, къэвгъэш, фымыукIытэ. Зинэ, къахуэхьыт сабийхэм Iэпэзэкъуэтрэ1 жызумрэ. – ЦIыхухъу гъуэншэдж зыщыгъ хъыджэбз щхьэпэлъагэр къыщылъэтри, пакетхэм ящыщ зым итIэщIыхьа нэужь, щIагъэкIуар иIыгъыу къигъэзэжащ. – Уоу, сыту сабий дахэ мыхэр! – жиIэурэ къабгъэдыхьэрт ар. – Мобдеж мэкъу щеуэ лIыжьым и гугъэщ фэ фыдипапэрэ фыдимамэу, – жиIащ Лусэ, къыхуашияр къыIихыурэ. – Iэджэ нэхъ нэхъыфIти фэ фхуэдэ сабий пIа хьэзыр къэзгъуэтыну, – жэуап къитащ цIыхубзым. – ФыкъэтIыс ди гъусэу, мес мо пIэипхъуэ кIапэм фытетIысхьэ. – Дэ дежьэжын хуейщ, – жиIащ Тимур, зэман игъэкIуэдыну хуейтэкъыми. – Дэ Оки-Фиоки деж докIуэ, – къыщIигъуащ Лусэ.
– Ар хэт? – яфIэгъэщIэгъуэнащ балигъхэм.
– Ар мэгъу цIыкIужьейщ, абы баш дахэ цIыкIу иIэщ, езыр гуэлым щопсэу, гъуэм ису, – къагуригъэIуащ Лусэ. – Абы сытри хузэфIокI.
– Дауи, апхуэдэ баш телъыджэ щиIэкIэ, лъэкIынщ, – арэзы къы-
– ЦIыкIухэ, зэ фымыпIащIэ, – жиIащ мафIэм бгъэдэт лIым, – сэ иджыпсту шашлык пщтыр фэстынущ. Зинэ, къысхуэхьыт псынщIэу тепщэч цIыкIу. – Лыр къупщхьэ тепщэч пIащIэм иригъэлъалъэри, яхуишиящ: – Мэ, гъуэгум щыфшхынщ. – Фермэм къикIа хъунщ ахэр, – жиIащ адрей цIыхухъум. – Мыбы пэмыжыжьэу фермэ щыIэщ, абы унагъуэ щопсэу. ИIэ, фыкъежэ, сэ сыхьэзырщ.
Тимуррэ Лусэрэ я гъуэгу техьэжащ, кIуэрыкIуэм тету лы пкъыщIэ2 пщтырыр ягъэныщкIуурэ. ЩIызэдэуэн щхьэусыгъуи къыхэмыкIыу – фIыкъэ псори зэхуэдэу щыгуэшам деж – Iэпэзэкъуэтымрэ жызумымрэ лым трашхыхьыжащ.
– Абы яубгъуа я пIэипхъуэм псыIэфI телъащ, – къызыхигъэщащ Лусэ, – дэ къыдатакъым.
– Псори къызэрызэщIэткъуэн Iэ куэд дэри тпыткъым, – абыхэм къащхьэщыжащ Тимур. – Ахэр хьэлэлщ, къыдатыну къащыгъупщауэ аращ. Мо мэз гупэм деж псынэ къыщыщIож. Абдежым дыщефэнщ псы. Адыдыд, сытым хуэдэу щIыIэ а псыр.
Фермэм и гупэкIэ абыхэм къащыпэщIэхуащ шы лъэхъаитIрэ абыхэм я хъуреягъыр къэзыжыхь шыщIэ Iэлрэ. Зи тхьэкIумэ зэхуэдитIыр пыупщIа хьэ бэлацэшхуэ, къыздикIари къыпхуэмыщIэу, къыкъуэхуащи, и кIапэ пыупщIар игъэджэгуу къабгъэдэлъэдауэ, сабийхэр къепэмыхь. Сытым къыхэкIами, ар нэхъыбэу зэпэмыну хуейр Тимур и щIыбагъым зыкъуэзыгъэпщкIуа Лусэт. Езы Тимури апхуэдизкIэ шынати, хэтми зыгуэрым зыкъуигъэпщкIуэну хьэзырт. Хьэр Тимур и щIыбагъым къыдыхьэну яужь итт, ауэ Лусэ зылъигъэIэсыртэкъым. Ар кIийрт:
1 Iэпэзэкъуэт – пхъэщхьэмыщхьэ лIэужьыгъуэ. Банан.
2 ПкъыщIэ – псы зыщIэт. Сочный. ЖьантIэ
– IукI, IукI, делэжь!.. Папэ сыкъеджэнущ иджыпсту…
Шынэм къыхэкIыу зи макъым къару къыщIыхьа Тимури абы дежьурт:
– IукIыт мыдей! Хэт зыIуегъэх зыжесIар?! Аддэ кIуэ! Иджыпсту сэ уэ пхуэфI сыхъунщ!.. – шынэщауэ и макъыр кIэзызырти, и псалъэхэр и бгъэм тенэжырт.
Апхуэдэ дыдэу, къыздикIари-къыздихуари мыгурыIуэгъуэу, зы щIалэ цIыкIу щIопщ кIыхь иIыгъыу къыкъуэхури, хьэм къеджащ:
– Зидан, мэ, мэ! Си деж!
ЩIалэ цIыкIур Тимур нэхърэ илъэситI-щыкIэ нэхъыжьу фэ тетт. – Фыщышына? – жиIащ абы дыхьэшхыурэ, хьэр езым ежэлIэжа нэужь. – Фымышынэ, ар сабийхэм еIусэркъым. – Езым мо тIум я пащхьэм балигъыу зыщилъагъужу къыщIэкIынут. – ПсынщIэу унэм фыкIуэж, уэшх къешхынущ, – къажриIэри, и гъуэншэдж зэв лъапэ кIэщIым и жыпым къриха IункIыбзэмкIэ шыхэм лъахъэр кърихыжыну якIэщIэтIысхьащ. – Уэращ сабийр, – жиIащ Тимур, ежьэжурэ. Пэжу, хъуреягъыр зэуэ кIыфI къэхъуащ. Жьыр, уигъэшынэу, нартыху губгъуэм ирижэри, зиущэхужащ. ПIэщIэн хуейт. Фермэм уфIэкIмэ, адэкIэ гъуэгур тIууэ зэхэкIырт – зым къуажэм уишэрт, адрейм чыцэ мэзым упхишти, гуэлым ухуишэрт. Жыжьэ IукIыну хунэмысу, уэшхым ткIуэпс пIащэ зырызурэ къехуэхыу щIидзэри, хуэмурэ ин хъууэ хуежьащ. – Мо унэ кIыхьым дыщIэгъэхьэ, – жиIащ Лусэ.
– Ар унэкъым, уэтэрщ, – къыгуригъэIуащ абы Тимур, и лъэбакъуэр псынщIэ ищIауэ, гъуэгум триIуэнтIыкIыурэ. – Абы жэщкIэ мэлхэр щIагъэхьэ. Сэ папэ къызжиIауэ щытащ.
Уэтэрыр нэщIт. Езыхэр псыф дыдэ хъуатэкъым. УзэрыщIыхьэу щылъ хьэфэ шэрхъ тебзэм тетIысхьахэщи, уэшхыр къызэрешхым йоплъ. Зэм теуж зищIым, аргуэру щIигъэхуэбжьэжурэ, къешхащ сыхьэт ныкъуэ хуэдизкIэ, итIанэ зэуэ пичри, пшэхэр хуэмурэ къалэм щхьэщыхьэу хуежьащ. Лусэ удз псыфым хэту кIуэн идэртэкъыми, Тимур и плIэм иригъэтIысхьэри ежьащ. АрщхьэкIэ гъуэгум техьэжа нэужьи хъыджэбз цIыкIур къыхуехыжакъым – гъуэгур уэшхым фIыуэ игъэуцIынат, кумбхэм псыр инат. Арати, Тимур и шыпхъур адэкIи ихьын хуей хъуащ, мывэшхуэ къыхуэзэмэ, зигъэпсэхун щхьэкIэ тригъэувэурэ. Ар гуфIат адэкIэ гъуэгур зэрыгъущэр къыщилъэгъуам. – Еплъыт, мыбыкIэ уэшх къыщешхакъым, – жиIащ Тимур, Лусэ щIым здригъэувэхым. Лусэ зыри жиIэртэкъым. Апхуэдэ хъыбарыщIэм ар игъэгуфIакъым. Хуэмейуэрэ, ар Тимур и ужьым иуващ. Абы и жеин къакIуэрт.
Лъэс лъагъуэм ущIишэрт зи къудамэхэр зэхэкIэжа жыг лъагэхэм я лъабжьэ жьауэм. – Дынэсыным зытIэкIущ иIэжыр, – жиIащ Тимур, къэгуфIэжауэ. – Мыбы дыгъужь щыIэ? – щIэупщIащ Лусэ.
– Хьэуэ, мыбы щыIэкъым. Сэри абыкIэ сеупщIат папэ. Ауэ мыбы кхъуэпIащэ щыIэщ. – КхъуэпIащэр ар сыт?
– Ар мэзым щыпсэу кхъуэхэращ. Абыхэм дзэ пIащэшхуэ яIутщ.
– Сыт-тIэ ахэр мэзым щIыщыпсэур? 105 106
ЖьантIэ
– Абы къыщалъхуащи. Аращ я унэр здэщыIэр.
– Абыхэм сабий яшхрэ?
– Хьэуэ, абыхэм яшхыр мышхумпIэщ1, итIанэ дэ гуэрхэр. Ахэр нартыху хьэсэхэм щыхыхьэ щыIэщи, абы щыгъуэм щакIуэхэр фочкIэ къоуэ. – Сыт щхьэкIэ?
– Ямынартыху къамыдыгъун щхьэкIэ.
ДэнэкIи ныбжь Iувхэр тридзэрт. Мэз лъагъуэм абыхэм къащыхуэзат лъакъуэрыгъажэм тесу бдзэжьеящэ къикIыж щIалэ цIыкIуищ. Щыми дзэл чыпылъэ зырыз яIыгът, бдзэжьей мыин дыдэу зыбжанэ пыгъэлъэдауэ. – Плъагъурэ, ахэр псори гуэлым къикIыжу аращ. Мыбдеж дыдэщ ар, иджы гъунэгъубзэщ, – жиIэрт Тимур, Лусэ игури езым ейри игъэфIу. Пэжу, куэд дэмыкIыу, къэлъэгъуащ жьым псы шу цIыкIухэр зытез ищIа псы щIыIур. Нэхъ гъунэгъуу щыт жыгым епхауэ, псы Iуфэм кхъуафэжьей Iутт, баш кIыхь и кIуэцIым илъу. – Плъагъурэ, псори сэ зэрыжысIам хуэдэщ! – къэгуфIащ Тимур. – Мы кхъуафэжьейм ису, псыкум нэс макIуэри бдзэжьей йощэхэр. Нэхъ бдзэжьеишхуэхэр гуэлым и нэхъ куупIэм щопсэу, и IуфэмкIэ нэхъ жьгъейхэращ щыIэр. Мес Оки-Фиоки щыпсэу хытIыгур. Модрей Iуфэм дызэпрысыкIынщ. Тимур вакъэр лъихщ, кхъуафэжьейр къыкIэритIэтыкIри, псым хыхьащ, абы и пэр хытIыгумкIэ ириIуэнтIэкIыну. Гуэлыпс щIыIэр и лъакъуэм телъ уIэгъэм ибжьащ. Кхъуафэжьейм Лусэ иригъэтIысхьэщ, кIэщIэрыIэжри ар псым трихуащ, езыри IэкIуэлъакIуэу итIысхьэжащ. КъещIэ-нещIэурэ, ар хуэмурэ псы Iуфэм пэжыжьэ хъурт. Тимур къурагъыр къищтэри, къызэфIэуващ. Асыхьэтым къызэплъэкIри, япэ дыдэу шынэр къыпкърыхьащ. ИхъуреягъкIэ псэ зыIут щыIэтэкъым, псы гъуабжафэр, фIыкIэ укъимыгъэгугъэу, кхъуафэжьей лъабжьэм щышкIуашкIуэрт. ПсынщIэу кIыфI хъууэ хуежьащ. А псом я щIыIужкIэ и лъэгум зыхищIэр зэмыса, зыхуэхамэ гуэрщи, нэхъри абы зыкъыщегъэхъуж къыщхьэщыжын зимыIэ гуэру. Ауэ, дауэ мыхъуми, къурагъымкIэ гуэлым и щIэм еIусащ, икIи, жьы къыкъуэуам зыпэщIигъакъуэурэ, кхъуафэжьейр псым трихуащ. Лусэ абы и пащхьэм ист, жейм иIыгъыу. Кхъуафэжьейр псы Iуфэ щIагъ ятIэ цIанлъэм трилъафэри, макъ дэгу ищIу къэувыIащ. Тимур къурагъыр кхъуафэжьейм къридзри щIым тридзащ. Лусэ къригъэувыкIати, ар псы Iуфэм тIэкIу IукIуэтри, удзым хэтIысхьащ. Ар абдеж къыщинэри, езыр жыг закъуэмкIэ щIэпхъуащ. Жыгым и къудамэ лъэщхэр, жьым и ерыщагъым пэщIэувауэ, щэIурэ кIыргъыу пэщIэтт. Тимур нэхъ гъунэгъуу щыбгъэдыхьэм, жыгыр и тхьэмпэхэмкIэ къызэщIэщхъыщхъащ. И щэхур ихъумэжыну мурад быдэ иIэу, къыжриIэ хуэдэт: «ЗыIуегъэх мыбдеж, щIалэжь цIыкIу, илъэсищэхэм къапхрысха си щэхур сэ уэ уэстынукъым». Мы жыгыр Тимур и нэгу къыщIыхьащ лIыжь губжьа хуэдэу. Хьэуэ, мы хытIыгури, мы жыгри ещхьыжкъым езым япэу щилъэгъуам зэрыщытам. Абы щыгъуэ гъэмахуэ пщэдджыжь пасэт, дыгъэ къыдэкIуэтейм псы щIыIу мамырым гуапэу къытригъэлыдыкIырт мы хытIыгу телъыджэмрэ зи къудамабэ удзыфэхэм заубгъуа жыг нэфIэгуфIэмрэ, 1 МышхумпIэ – жыгейм къыпыкIэ жылэ. Жёлудь. ЖьантIэ
мис абы и лъабжьэрат – езым дежкIэ зы шэчи абы хэлътэкъым – Iэмал имыIэу ныбжьэгъу зыхуэхъуну мэгъу цIыкIужьейр щыпсэур. Иджы мыр зыкIи абы емыщхьыж щIыпIэщ. Дэнэ кIуа хытIыгум узыIэпишэу къызэIуихыу щыта и IэплIэр? Дэнэ щыIэ абы зыкъезышэкIыу щыта Iугъуэ щхъуантIафэ телъыджэр? Апхуэдизу фIыуэ илъагъуу куэдрэ зэгупсыса, щыхуэзэнум пэплъэу и гум щигъэфIа цIыкIужьейр дэнэ щыIэ? Апхуэдэу псынщIэу псоми зихъуэжыныр сыт къызыхэкIар? ЩIалэ цIыкIум аргуэру шынэ зыхищIащ. – Папэ, папэ, – гужьеяуэ джащ ар, и макъыр езым къимыцIыхужу. ИтIанэ, зэджэн хуейр зэрымыпапэр, атIэ цIыкIужьейр зэрыарар къищIэжри, къарууэ иIэмкIэ гуоуащ: – Оки-Фиоки! Оки-Фиоки! – Зыри къыпэджэжакъым. И псалъэхэр жьы къэгубжьам къипхъуатэрти, аддэ жыжьэ щыIэ мэзым ихьырт. Тимур жыгым и лъапэм гъуэ къыщилъыхъуэу щIидзащ. АрщхьэкIэ гъуэ лъэпкъ абдеж щымыIэу къыщIэкIащ – цIыкIужьей бзаджэм и зекIуапIэу хъуар игъэбыдэри, езыр щIы щIагъым ехыжащ. Сыт щхьэкIэ, ар мэгъукъэ, абы ищIэн хуейкъэ Тимур зэреджэр, къыдэIэпыкъуну зэрыщыгугъыр. – Оки-Фиоки! Оки-Фиоки!
НтIэ, и гъуэр нэгъуэщI щIыпIэу пIэрэ здэщыIэр? ЗэрыхытIыгуу щIипщытыкIыу щIидзащ, гъуэ къыщилъыхъуэу, кумбу илъагъум ежалIэу, ауэ абыхэм гъуэ яхэттэкъым. ПсынщIэу кIыфI хъурт.
– Оки-Фиоки! Оки-Фиоки!
ЩIалэ цIыкIум и нэр нэпсым игъаплъэртэкъым. ЗыхуэмыIыгъыжу, жыг лъабжьэм щIэтIысхьэри гъащ. Абы къыщыхъурт къедыгъуаIауэ, къагъэпцIауэ. И адэм къигъэпцIащ ар – щыпсэуркъым мыбы мэгъу цIыкIужьей. ИкIи щыIэкъым и папэмрэ мамэмрэ къэзыгъэпсэужын. Сыту зэуэ гужьеигъуэ хъуа Iуэхур а гупсысэм иужькIэ. ФIэкIыпIэншэу зэрызеиншэр къыпкърышасэу хуежьащ абы. – Папэ! Папэ!
Япэм сыту фIыт а мэгъу цIыкIужьейр зэрыщыIэ гупсысэм урипсэуну, ар мыгувэу къэплъагъуным ущыгугъыну. Сыту псынщIэу шынэр пкърыкIыжрэт, а псэущхьэ цIыкIур дунейм зэрытетыр игу къыщыкIыжкIэ. Игурэ и щхьэрэ зэтелъу, сыту тыншу псэурэт, ахэр зэгуэр зэрызэхуэзэнур и фIэщ щыхъум. Иджы псори къэкъутэжащ. Папэ ар къигъэпцIащ, и гугъэ телъыджэм хигъэкIыжащ. Иджы абы иIэжынукъым папи, мами, мэгъу цIыкIужьейри.
– Оки-Фиоки! Оки-Фиоки!
Тимур псы Iуфэм къигъэзэжащ. Лусэ IэфIу жейрт, хъурейуэ зишыхьри и ныбэ цIыкIур и IэхэмкIэ щIикъузэжауэ. Кхъуафэжьейр щытыжтэкъым. Абы, дауи, игу къэкIатэкъым ар ирипхыну, иджы жьы дыджым Iуилъэфащ. Аддэ псы фIыцIэм и щIыIум щощэнауэ абы и ныбжьыр. Зэпымычыжу къыщIэж нэпсым и нэр игъаплъэртэкъым. ЩIилъэщIыкIырт, ауэ убыдыпIэншэу аргуэру къежэхырт. – Оки-Фиоки! Оки-Фиоки!
Ауэ хытIыгум ихъумэжырт езым и щэхур. ЗэзыдзэкIар ХьэЦIыКIУ Раисэщ 107 Усэхэр Людэ 108 СИ Усыгъэ
Ей, щIыналъэ дахэ, дахэ псом я лей,
Дуней псом щацIыхуу
Уардэу Къэбэрдей!
Тхыдэм и дамыгъэу,
Къуиту дахэу гугъэ,
Си псэу си щIыналъэр,
Зэхэлъкъэ пшыналъэу!
Iуащхьэмахуэ лъапэ,
Нос ерыщ и лъапэ,
Я хъуэпсапIэщ куэдым
Нэсыныр и щыгум.
Тхыдэу зэхэлъщ къуршхэр,
Псынэхэр къащIожыр,
Зэш-зэбын лъэпкъ куэдым
Батэр ныщагъэшыр.
Уэ уи тафэ инхэм,
ЗыщагъэнщIкъым нэхэм,
Уи мэз лъапэ щхъуантIэм,
Ислъэмей щыхатIэ.
Къафэм зынешэщIыр, Усыгъэ
ЩIылъэр мэщIэращIэ,
Ди адыгэ джэгум зыдеIэт ди щIыгум. СИ Си анэбзэр – адыгэбзэщ,
Сэ адыгэу сыкъалъхуащ.
Срипагэу, сригушхуэу,
Адыгагъэри къыздалъхуащ.
Згъэбзэрабзэу анэм и бзэр,
ЗымыцIыхухэм къезгъэщIэнщ,
Ди нэмыс, ди хабзэ дахэр,
Дунейм лъагэу щысIэтынщ.
Адыгэбзэр сэ си дамэщ,
Адыгагъэр си гъуэгуанэщ,
Адыгэпсэр, шы емылыджу,
СщитIэгъащ си анэм джанэу.
СыпсэухукIэ усIэтынущ,
УзиIэнущ уэ тепIэну,
Си анэбзэ – адыгэбзэ,
Жэнэт бзууэ къызэубзэ. АНЭМ И ГУР
ФымыуIэ анэм и гур,
Дыркъуэ мыхъужын евмыдз,
КъикIухьынущ абы щIыгур,
ФхуищIу и псэр лъэгурыдз.
ФымыуIэ анэм и гур,
Фи гущIэгъум ар хэвмын,
Iэнэу фиIэщи и Iэгур,
ГъащIэр ещIыр фи тепIэн.
ФымыуIэ анэм и гур,
Фи Iэужьым фегупсыс,
ФиIэтынущ нэсу уэгум,
Фи IуэхущIафэр хъум гунэс. 109 110
Усыгъэ
Фи дунейр фэ дахэ хъумэ,
Гъэм и мазэхэр мэлыд,
Фи къэкIуэнухэр ихъумэу,
Сабий Iэпэр еубыд.
ФымыуIэ анэм и гур,
Фчы лъэбакъуэр екIуу вгъэпс,
Зыгъэдахэр арщ ди щIыгур,
Фхъумэ анэм и нэмыс.
2016 СынолъэIур, си бын,
Анэ псалъэр умыщI уэ IэщIыб.
ЦIэнтхъуэрыгъуэщ мы гъащIэр,
Убгъунлъамэ, уи джабэр щIеуд.
СынолъэIур, си бын,
Анэ лъэIум гупсэхуу щIэдэIу.
Уи гукъеуэм нэху щыхукIэ дэщэIуу
Щысыфынур и закъуэщ а зым.
СынолъэIур, си бын,
Анэ нэпсым уи псэр щыхъумэ,
Щызумыхьэ уи гъащIэм уэ лей,
ЖаIэфыну нэгъуэщIхэм «цIыху Iейщ».
СынолъэIур, си бын,
Анэ псалъэр умыщI уэ IэщIыб,
ЦIэнтхъуэрыгъуэщ мы гъащIэр,
Убгъунлъамэ, си джабэр щIеуд.

Сопсэу
Сыхуиту си гуи си щхьи,
Сонэщхъеифыр,
СогуфIэф. Усыгъэ
ГуфIэгъуэ зиIи,
Гуауэм ихьи
Ялъызогъэс
Си псалъэ IэфI.
Сэ си гуи, си бжи
ЗэIухауэ,
СаIуощIэ
Къысхуеблагъэу хъуам.
МэкIуэжхэр,
Ягу жьы дезгъэхуауэ,
НыбжьыщIэ цIыкIур,
Зи щхьэц тхъуар.
СрихьэлIами
Ер зигу илъым,
КъэсцIыхуфыну
Си псэр сакъщ.
Апхуэдэм,
Шэуэ нытелъалъэу,
ЕсщIэкIыфынущ
Псалъэмакъ.
Сопсэу
Сыхуиту си гуи, си щхьи,
Зыщ фIыгъуэу сиIэр –
Псалъэ хейщ.
СыкъимыкIуэту
Хэт и пащхьи
ЩыжызоIэфыр
Сызыхуейр.
2005 ЗИКI Мазэр щIыхьэ-щIэкIыурэ
Пшэхэм япхырокI,
Сэ сыныпхуэзэну сфIэщIу
Куэбжэм сыкъыдокI. 111 112
Усыгъэ
ИпщэкIэрэ зэм сыноплъэ,
Зэм ищхъэрэкIэ соплъыхыр,
Ауэ си псэ закъуэу згъафIэр
ЗикI укъыкъуэмыкI.
Ди хьэблэшхуэм, аддэ жыжьэу,
Пшынэ макъ къоIукI,
Абы джэгу ущыIэ сфIэщIу,
Си гур къысфIогъыкI.
Жыгыщхьэрыс бзухэр псори
Жэщым зэгъэжащ,
Ди хьэблэшхуэм жьыи щIэи
ПщIыхьым хыхьэжащ.
Мазэ цIыкIум игу къысщIэгъуу,
Зэ къысхуоплъэкIыж,
Жэщыр зэрыщыту кIуами,
Жей лъэпкъ симыIэж.
1989 Уи псалъэхэм къысхалъхьэр сэ къару,
Си псалъэми зешэщIыр, ещхьу кърум.
Къру лъэтэжхэм ещхьу,
Умылъэтэжыт, си псэ,
Умылъэтэжыт, сыкъэбгъанэу сэ.
Улъэтэжынум си гур здэхь, пхьэхуащи,
Ар щIыпIэ жыжьэм дыгъэ щыпхуэхъунщ.
Ар къыщIэкIынщи жэщым мазэ нэхуу,
Гъуэгу къыппэщылъыр нуру пхуигъэблэнщ.
Къру лъэтэжхэм ещхьу,
Умылъэтэжыт, си псэ,
Умылъэтэжыт, сыкъэбгъанэу сэ.
Улъэтэжынум си гур здэхь, пхьэхуащи,
Ар къыр мывалъэм псынэ щыпхуэхъунщ.
Ущалъхуа щIыпIэр къихьэм уигу зэгуэрым,
И псэ хуабагъкIэ лъагъуэ пхухишынщ. Усыгъэ
Къру лъэтэжхэм ещхьу,
Умылъэтэжыт, си псэ,
Умылъэтэжыт, сыкъэбгъанэу сэ. АНЭМ И А гъэр шэджэладжэт,
ТхьэмыщкIэр куэд дыдэт.
Гъэр гъейти –
Гуэдз хьэдзэри ябжт.
Зыбгъазэмэ дэнкIи –
БлэкIа зауэ хьэлъэм
И фэбжьт.
Ди анэр фызабэт.
И бынхэм къытхэплъэм –
Гуэн нэщIым иплъэжу,
ГуIэжт.
Ар дэ зэхэтщIыкIырт,
Iэ гъурхэр къыддилъэм,
Ди ныбэ из хъуа ди гугъэжт.
Пхъэхь хьэлъэу и дамэм
Телъ гуауэр ихьт щыму –
Бэшэчт,
Тхьэусыхэм щымыщт.
Зым щихыр идыжти,
Адрейм къытщитIагъэрт,
Губгъэни и гъащIэм
ХуимыщIт.
Бын пажэр сэрати,
Лэжьэным щIэздзэнут,
Сыхуэхъуу унагъуэм
Сэбэп.
Си анэр мэлъаIуэ
Еджэным пысщэну,
Хилъагъуэу абы
Си насып. 113 Усыгъэ
Зы жэщым сэ схуедыр
Абы хъыдан вакъэ,
Гъуэмылэу къызет
Игъэжьа чыржын закъуэр.
Нэхущым ди деж сыкъыдеш.
Къалащхьэм Iуэху иIэу
КIуэрт гукIэ гъунэгъур,
Ди анэм и лъэIукIэ
Абы сыздыщIегъур, Апхуэдэ Iуэхутхьэбзэр
Мытыншт.
Сэ гупкIэм сотIысхьэ,
СIыгъщ анэ гъуэмылэр,
Си Iэгур чыржыным
Пщтыр къещI.
Дежьащи, солъагъу:
Къытенам уэрамыщхьэм
Iэ къещIыр,
И нэпсыр елъэщI.
А гъэр шэджэладжэт,
ТхьэмыщкIэр куэд дыдэт.
Гъэр гъейти –
Гуэдз хьэдзэри ябжт.
ВакIуэлIхэм, лIы хуэдэу,
Си анэр яхэту
Итт губгъуэм,
ЛэжьэнкIи емышт.
ГушхуапIэу ар сиIэу,
Ерыщу сэ седжэрт,
И псалъэхэр хуэдэт
Зэхэсх.
Къэралым зиужьырт,
Зауае лъэужьу
Хьэзабыр
ТIэкIу-тIэкIуурэ бзэхт. 114
8 Заказ №2045 Хэку зауэшхуэм щыгъуэ лъы зыта цIыхубзым, и насып кърихьэкIри, и лъыр уIэгъэ хьэлъэ хъуа и къуэм хакIащ. А щIыкIэм тету щIалэр ажалым къелащ. 115
Усыгъэ
… Сабийхэр дэзщ жылэм,
Хъуэпсэгъуэщ я гъащIэр.
Мэджэгухэр,
ЯIыгъщ щIакхъуэ тхъуэплъ.
Сэ ноби къысфIощIыр
Си анэ гъуэмылэр,
Си Iэгур пщтыр къищIу,
СIэщIэлъ.
1987 АНЭМ И ЛЪЫР
Сэлэтым и щэIу макъым
КъыпфIэщIырт щIыр дэгызу.
Дохутыр цIыхубзым сакъыу,
Хэтт щхьэщихыну узыр.
Лъы куэд щIэкIати щIалэм,
Щхьэщытт ажалыр ябгэу.
Зджызджырт щалъхуа и щIылъэр,
Зауае бзаджэм ебгыу.
Щхьэщытт ажалыр щIалэм,
Мыхъуами илъэс тIощI,
Къэнар зы мащIэщ, залэщ…
Дохутырхэм я гур хощI.
ХэкIэн хуейщ лъы, ягъуэткъым
А щIалэм езэгъын.
Дохутырхэми яхэткъым
Зилъ щIалэм хэпкIэ хъун.
Яхэтти хъыджэбз закъуэ
Зилъ щIалэм и хущхъуэн, –
«СIыфх си лъыр» – лъаIуэу макIуэр,
Ямыдэ… ещI губгъэн.
Итащ лъы куэд дыгъуасэ,
Ноби къыхэпш мыхъун,
Армырмэ, хъунщ и уасэ
И гъащIэр, ар мыхъунщ. 116
Усыгъэ
А гузэвэгъуэм хэтхэу
ГуфIэгъуэ макъ къэIуащ: «ПсынщIэу! Къидвгъэх фыкъакIуи,
Мис, донорылъ къашащ».
Дохутыр цIыхубзым псынщIэу
ПтулъкIэхэр зэблех.
Зыхуейр игъуэткъым, гуIэу
И Iэблэхэр фIохуэх.
Иужьу къахь птулъкIэм
И нитIыр тедиящ:
«Мы зыр темыхуэм… сыткIэ…
ЦIыху гъащIэр тIэщIэкIащ».
ПтулъкIэм группэ тетым,
И фIэщ мыхъужу, йоплъ.
Лъыр къещтэри арыххэу,
ПIэщIэгъуэу Iуэхум щIедзэр.
Сакъыпэурэ, хуэгухэу,
Абы ар лъынтхуэм педзэ.
ПщIэнтIэпс къекIуар и щIыбым,
Йожэхыр псыхьэлыгъуэу…
Гугъуехьыр хъуащ IэщIыби,
Йоплъ щIалэм фIыкIэ гугъэу.
Къоуш сэлэтыр, къоплъэ,
ГъащIэм и нур щхьэщытщ,
Гуапагъэу и гум илъыр
Нэ пIащэхэм ящIэтщ.
«Си шыпхъу, – гумащIэу щIалэр,
Гугъу ехьу Iущэщащ, –
Сыпсэущ, си шыпхъу, сыпсэущ сэ,
Зи фIыщIэр ар уэращ».
«Хьэуэ, – хуэгуапэу щIалэм,
Дохутырыр щхьэщыхьащ, –
Уи фIыщIэр зыхуэфащэр
Сэракъым, мис мыращ».
Лъыр зэрыта птулъкIэм
ТхылъымпIэр къыкIэрех:
«Мыр зехьэ упсэухукIэ…»
ТхылъымпIэр щIалэм Iех.
Къоджэр тхылъымпIэм итым,
Илъагъур фIэщхъугъуейщ, Усыгъэ
Е къыхуимыхрэ итыр?..
Къоджэр, аргуэру къоджэр,
Хьэрф тхахэр фIызэблож.
«Мамэ, си мамэ!» – маджэ,
И нэпсхэри къыщIож.
Къэщтащ дохутыр цIыхубзыр,
Ар щIалэм хуеплъыхащ –
И нитI гуапащэр убзэу,
Iущащэу зэхихащ:
«Си анэ, нобэ гъащIэ
ЕтIуанэу къызэптащ,
Зауае лыгъэ гуащIэм Уи псэ хуабагъ къэсащ…» И НЭПС Шапсыгъ хъыбар 1
Флъэгъуауэ пIэрэ бгыр зэрыгъыр?
Абы и нэпсыр уэсэпс ткIуэпсым
ЙофIэкIыр, лыду, и къабзагъкIэ.
Пшэплъ зэмыфэгъуурэ зихъуэжу,
Дыгъэм и бзийхэм ар пэлыду,
Бгы нэпкъыр нэкIущхьитI зэкIужу,
Щожэхыр нэпс мыувыIэжыр.
А бгым зэреджэр – нэпсым и бгыщ.
Шапсыгъ бгы нэпкъхэм ящыщ зыщ.
Щэху куэд зыгъэпщкIуу бгы домбейм
ЖиIэнт, псэлъэфтэмэ, куэдIей…
Шапсыгъ бгы инхэм я зэхуаку
Дэсщ къуажэ, зыфIащар ЩхьэфIитI.
Абы щопсэу лIэщIыгъуэ куум
ХэзыщIыкIыж цIыхубз – Цей Хушт:
Адыгэ куейм хъыджэбз хужь цIыкIум
И къэкIуэкIар зыщIэжыр мащIэщ.
ЗэрыжаIэжу зэхэсхамкIэ,
Урыс кхъухьышхуэр толъкъун иным Зэхикъутауэ щытыгъащ. 117 Усыгъэ
Къэдош* бгы нэпкъым щыкъутауэ,
А кхъухьым иса гуэрхэр псэууэ
Бгы нэпкъым псым къыкIэридзащ.
Абы яхэтт урыс бзылъхугъэ,
Ар Iуэщхъурт, еджэрт и щхьэгъусэм,
Ипхъу цIыкIу Лаурэ и цIэр жиIэрт,
Ар быдэу бгъэгум ныщIикъузэу
КIийрт: «Си хъыджэбзыр къысхуевгъэл»!
А цIыхубз щIалэм куэд ихьакъым,
Плъыржьэру, зикI зыкъимыщIэжу,
Ар ехыжащ дунейм, къигъанэу
И хъыджэбз цIыкIур, кIэлъыIэбэу.
Шапсыгъ унагъуэм и бын Iыхьэу,
Къэхъуащ хъыджэбзыр тхьэIухуду.
И щхьэц данагъуэр щIылъэм нэсу,
Езыр уэс Iэтэу хужьрэ, екIуу.
И нэкIущхьитIу дыхьэрэныр
Пшэплъым илауэ фIэкI умыщIэу,
И Iупэр балий хъуа тIыгъуауэ,
Бгы псыгъуэр Iэгу ижын къыпщыхъуу,
И нэ пIащитIыр вагъуэу лыду.
И макъ жьгъырур къэIуамэ, зэуэ
Бзухэм бзэрабзэу ядэгуашэу.
А пщащэ цIыкIум и дахагъэр
ЗымыгъэщIагъуэ искъым куейм.
ПлъакIуэ къыхуэкIуэри куэдIейт. 2
ЩIалэгъуэр дахэщ, лъагъуныгъэр
И макъ жьгъырумкIэ къоIущащэр.
Пщащэм игу къабзэр зэIухауэ,
Адыгей щIалэм хуещI гухэлъ.
Къеймэти пщащэр и псэм хэлъщ
(Арат зэреджэр пщащэ цIыкIум
Гу зыхуищIа адыгей щауэм).
А пщащэ цIыкIум и дахагъэр,
Къуажэм и пщышхуэм и деж нос.
И ныбжьыр хуабжьу хэкIуэтами, 118
* Къэдош – бгым и цIэщ. Усыгъэ
Пщащэр ей хъуным йогупсыс.
Бейгуэлхэр пщым нызэхуешэс,
Унафэ быди псоми хуещI.
Хъыджэбзыр зыпIыжа унагъуэм
ЕгъакIуэ лъыхъу, ар быдэу гугъэу,
Пщащэр ищIыну езым псэгъу.
Унафэ ищIым, «хьэуэ» жаIэу
Емыса пщыр зыпэплъэр зыщ:
ПIалъэ ирату и хъуэпсапIэр
Къыщыхутэнырщ и хэщIапIэм.
Хъыджэбзым пщыжьым и унафэр
КъыщыжраIэм, мыр жиIащ:
– Псэлъыхъу сэ сиIэщ, си Къеймэт
ПэсщIыну зы дунейм темыт,
Аращ сызейри, гур къеуэху
Сыхуэпэжынущ сэ Къеймэт.
Хъыджэбз жэуапыр зыхуахьа
Пщы ябгэм сабэр дрепхъей:
– Апхуэдэу щыхъукIэ, а Къеймэт,
И лъапсэм щIэвдзэ фэ лыгъей,
Езыри фукIи хьэ укIыкIэу,
Мы Iуэхум псынщIэу кIэ едвгъэт.
Жэщ даущыншэм Къеймэт щIалэр,
ЗдэкIуар ямыщIэу дэбзэхащ.
Хъыбар шынагъуэри я хьэблэм
Щызэпадзыжу дэзи хъуащ.
Тхьэ яIуэрт пщым и бейгуэл гупым
Къеймэтыр сэкIэ яукIауэ,
Бгы зэхуаку уэхым щIалэ хьэдэр
ХьэIуцыдз шхыну къыщанауэ. 3
Лаурэ дахэм и хьэдагъэщ,
ГуIэгъуэр нитIым къыщIэнащ,
И гур фIэхъуауэ хьэндырабгъуэ,
ЩIищыкIыу бгылъэхэр къэнащ.
ПсэкIэ зыхещIэр, и Къеймэтыр
Псэущ, дэнэ щыIэми, ар псэущ…
«Ар мыпсэужу щытыгъамэ, 119 120
Усыгъэ
Сэ зыхэсщIэнут, псэущ Къеймэт».
Пщащэм и псалъэр щызэхихым,
Къуажэпщыр нэхъри мэгубжь,
Нызэхуешэсри бейгуэлхэр,
Унафэ быдэу мыр яхуещI:
– Iэпхлъэпх фэ фщIыи а хъыджэбзыр,
Къуэмыхьэж щIыкIэ мазэ бзыгъэр,
Мы си лэгъунэм къысхуэвгъэс.
Лаурэ дахэр зыщIэс унэм
БзаджащIэ гупыр екIуэлIащ,
Ар зыпIыжахэу лIыжь-фызыжьыр
Iэпхлъэпхыу унэм къыщIадзащ.
Лейзехьэ гупым езэуэну
Бзылъхугъэ цIыкIур пэуващ.
КъыIэпэщIэхуэр къажьэхедзэр,
МэкIийр, мэлъаIуэр, хъуащ Iэрпхъуэр.
Къепхъуатэр зэуэ шыбжиилъэр, Къыпэувам и нэкIу ирепхъэр.
Шыбжийм и нитIыр щIисыкIыхукIэ,
Щхьэгъубжэм долъыр, мажэ, мажэ…
Псыкъелъэм пщащэм ныхуеунэтI.
ЩыхупIэ лъагэм ар щынэсым,
Пхъэр къыкIэлъыжэр къыкIэлъос.
Лаурэ зыкIи мыгупсысэу,
Псыкъелъэм холъэр, псы хужьыбзэм
Пщащэр щIиупскIэу дредзейр,
Щихъумэу къыкIэлъыжэ пхъэрхэм,
ЩIехъумэр, бжэр хуищIыж нэхъей.
Бгы ин гуIэгъуэр зылъэгъуар,
Къэщтауэ пфIощI умэзэха.
Жыгейхэм, бжейхэм я щэIу макъым
ЗэщIигъэскъыскъэу пфIощI дунейр. 4
Лаурэ дахэм и псэм жиIэр
Пэж дыдэт, абы и Къеймэт
ЛIыукIхэм псэууэ IэщIэкIат.
Бгыжьхэм тIысыпIэ ныщищIауэ,
Абрэдж хахуэу ежьэжат. Усыгъэ
Хъыбар шынагъуэр щызэхихым,
Къеймэт шы-уанэр зэтрелъхьэр,
И псэр хилъхьами, и Лаурэ
Илъ ищIэжыну къуажэм къокIуэр.
Къегъуэт лейзехьэхэр, мышынэу
Ар хабзэкъутэхэм поув,
ЕщIэжыр и лъи, щIалэ хахуэм
Псыкъелъэм и шыр хуеунэтI.
Лаурэу и къэшэну дахэр
Зэлъа бгы нэпкъым и псэр ехь.
Къеймэт илъагъур сыт телъыджэ?!
Бгылъэ жыгыжьхэм, гур дэузу,
Лаурэ и цIэр жаIэ гъыбзэу.
Псыкъелъэм и бгъум щыт бгы инми,
ЩIегъэкI нэпс гуащIэ зэпымыууэ…
Лаурэ и нэпс мыухыжым
Къеймэт и нитIыр тедиящ:
«СынокIуэ, си псэ, умышынэ», –
Ар жиIэу йолъэр бгы нэпкъ иным.
Зи псалъэр жьыбгъэм къипхъуэтар,
Псы абрагъуэм ипхъуэтащ. 121 Усыгъэ
Усэхэр Радимэ 122 * * *
ЦIыху къэс иIэжщ езым и фащэ,
НэгъуэщIым екIупс фащэр умыуей.
Уагъэ къэсыху егугъуу и хьэл-щэныр
ХедыкI езым хуэфащэу щхьэж и цей.
Хэбдзыну зы хэмылъ, зэпIэзэрытщи,
Щапхъэ яхуэхъуу, абы куэд доплъей.
Лъэбакъуэ быхъуу адрейр щхьэзыфIэфIщи,
Щыгъыну щыгъыр теплъэкIэ фейцейщ.
Зэмыщхьми фащэр, теплъэр зы щыхъужкIэ, КъызыхэкIа и лъэпкъым тхыпхъэ хуещI.
ЩIэблэ къыпщIэхъуэм ящыгъыну фащэр ЩыхуэбдкIэ, Iунэ къэс Iэзэгъуэ хуейщ. * * *
ГъадэщIыдэм къыпхрокIри ныбжьу,
ЖьакIэху хъужу дадэ къысхуокIуэж.
КIуапIэ-жапIэ зрамыта лъэпкъым
И хъыбар гууз къысхуеIуэтэж.
Зэхызох IупщI дыдэу макъыр къэIуу, – Усыгъэ
Къурмакъейр ихузу бзэ щхьэхуит.
Тралъхьат а махуэм уанэ мыгъуэ,
Гъуэгу зытехьэр мыухыж хьэзабт. Тенджыз ФIыцIэ жьабгъуэм зимыгъэнщIу
И Iум ирилъафэрт лъэпкъ щхьэхуит, Бэн фIыцIэжьу, ишэщIыжти щIыфэр,
Аргуэрыжьу папщэу, зиущэхут. СыкIэлъыIэбэххэу дадэр мэбзэхыж,
Зэхызох и макъыр: – «КхъыIэ, зыфхъумэж!» * * *
Къызбрун жьэгъу сеуэкIыжамэ,
Си гур мапхъэ, мэпIейтей.
Бахъсэныжьи къыспежьауэ,
Хъыбар къихьу, къыдолъей.
Дыгъэпс нэкIуу, Махуэгъэпси
Си дыщ лъахэ срешэж.
Ди мэкъупIэм шэмэдж пашэу
Си адэр иту сыроплъэж.
АргъыниплI къыздрахьэхым,
СатыриплIу усэ тестхэрт.
Шхупс, псы щIыIэ езгъэфамэ, Сагъэгушхуэурэ сагъафIэрт.
Мэкъу аргъынэр кърахьэхыу
Си дэлъхуищыр нэгум щIэтщ.
Лъахэм къуэпскIэ сыпызыщIэ
Зы IэфI гуэр гум къыщыушт.
Мывэжь джейуэ сабиигъуэм
Ди джэгупIэу щытыгъар,
БгъуэнщIагъыжь, дышынэ пэтми,
Зи инагъ зэдгъэлъэгъуар,
Гъуагъуэ щIэту Бахъсэныжьи,
Псыхъуэгуащэ щытлъэгъуар…
Псори лъахэм и къежьапIэу,
Лъагъуэр япэу шыпхысшар.
Къызбрун жьэгъу сеуэкIыжамэ,
Си гур, гуфIэу, мэпIейтей.
Лъапсэм лъагъуэм сыхуешэжри,
Сыхешэж сабий дуней. 123 124
Усыгъэ
Ди жыг хадэ зэщIэгъагъэм,
Анэкъилъхум сыпхреш.
ПщIащэ Iувым, нитIыр къащхъуэу,
Хуэдэщ си адэр къыпхрыплъ. * * *
СIурачмэ си усэбзэр,
ЖыхуэсIэу согужьей.
КъэзмыIуэтэфмэ дыгъэ бзийр Псы щхьэфэм зэрытеджэгукIыр,
Щхьэмыжыр къафэу щыслъэгъуам и деж,
ЖызмыIэфын къысфIэщIу, сонэщхъей,
Е уэсэпс щыгъэр жыгым щешэкIар,
Пшэплъ дыхьэрэным уафэр щриIар,
ЩIы щтам уэс хужьыр япэу щытесар,
Сытхъу тхыпхъэу си абджынэм кIэрищIар –
ЩIохъуэпсыр си усэбзэр хурикъуну
Нэсхьэсу псэхэм зыхезгъэщIэфыну. * * *
Къегъэзэжри гъатхэм сыпэмыплъэххауэ,
Хьэндырабгъуэ хужьхэм сыкъауфэрэзыхь.
Хадэр зэщIогъагъэ, бжьэ цIыкIухэр епщIауэ,
Уарэ! Мыр нахуапIэ? Хьэмэ ари пщIыхь?
Пхъэщхьэмыщхьэр псори къесхьэлIэжагъэххэт,
Жыгыр тIэу къэгъагъэу хэти илъэгъуат?
Гъуащэу и зэманыр тIэкIу зэхэгъуэщарэ?
Хьэмэрэ фIэигъуэу ижь къысщIихужат? * * *
Си гупсысэм и къудамэ лантIэ,
Си гукъуэпсым зезышэкI къару!
Уэрэд згъэIум хуэхъу макъамэ дахэ,
Сыус псоми уэ зыр къыдежьу. Акъужь щабэм кърихьэкI гъатхэмэ, Щхьэр дэуназэу жэнэт бзу уэрэд.
ЗесшэкIыну сохъу мы дуней дахэм,
Си уэрэдым екIуу дегъэжьу!
Зы макъ закъуэр хъуркъым уэрэд лъагэ,
ПситI зэщIыгъумэ, гъащIэ къагъэщIыф. Усыгъэ
ЩIыр щIэгъагъэр сощIэ уэ зы закъуэрщ,
Мыужьыхыж уэрэд къыздэдгъэщIынщ.
Хьэлъэ-хьэлъэу къызоIэтыр напIэр, ПIэщIэсхыжу Iэр изодзыхыж.
ЖызмыIэфу IэфIу Iум къинахэр,
Хелъэсэж зэманми, жэп тохэж.
НэмыIуса псалъэр щоткIу хьэуами Дызэхамэу гъуэгу дытоувэж. 1
Зыкъысщедзей ныжэбэ жейм
гур зэшауэ мэулъэпхъащэ.
Зэм къещыпыжыр блэкIа гуэр,
щIипщытыкIыжурэ мэпIащIэ.
ЩIэгъэпщи пэт куэнсапIэ хъуар,
сыт къыпхуищIэн?… сыт хуэпщIэфын?..
Теуфэразэу псэ ешар
къэкIуэну махуэхэм щолIыщIэ,
хъэрэмэхъищэу зэхэща
кIуэжыну жэщхэм щогумащIэ.
СызыхищIэну зы лъхудий,
зытезгъэщIэну зы лIы дакъэ:
мыкупщIэнэф е мыфэрыщI,
мыкъэрабгъафэ – мылIыныкъуэ! 2
Аргуэру махуэхэр зэблопщ,
жэщ «бетэмалхэр» зэдокIуасэ:
мес къэплъэнэф, мис фадэхэпщ,
моращи – щаижь имыуасэ.
Аргуэру жэщым сыдошэс, аргуэру жэщым сегъэпэж.
Жагъуэгъуи гъабли здынэмыс
вагъуэ хъэрахъэхэм докIуэж…
Мэхуарзэ, уэм ихьауэ псэр
зэщIопщIыпщIэжри зеукъуэдий,
мазэщIэм, зэхещIыкIри бзэр,
къэдабэ махъэр къысхуеший. 125 126
Усыгъэ
Аращи, псысэ къызогъэщI,
аращи, псэ хъуэпсар согъэнщI.
Нэху мэщ. Нэщхъейуэ сыIуохьэж
зы цIыху къыщыспэмыплъэ бжэжь. * * *
Сабиигъуэ, псэ гъэнщIыгъуэ,
гурыфIыгъуэ шэнт.
Нанэ деж секIуэлIэжауэ,
ди пщIантIэжь сыдэтщ.
ЗэхищIэнти Iуву сэхур,
купрауз хилъхьэнт;
Сагъыз фIыцIэурэ зэпыхур
ткIуаткIуэу зэIихынт.
Лъэтэн хуэдэу унэ цIыкIур
ЩхъуантIэу къытрикIэнт.
Вындрыжьычу лъабжьэ екIур
ЩIицIэлыкIыжынт!
ЩхьэфIэпхыкI пэкъуаншэ тежыр
МащIэурэ фIэкIуэтт:
«Нэм илъагъурщ Iэм ищIэжыр» –
жиIэу къысхуеплъэкIт.
Сабиигъуэ, сабиигъуэ,
си уэрэд ежьу,
Гум пIалъэншэу щызгъэтIыгъуэ
насып фалъэ куу. * * *
Дыгъуасэ псалъэу зэжетIахэм
Псэр зэхафыщIэу къагъэзэж.
Зэгуэр гугъапIэу зэдэтщIахэр
Бзу абгъуэ нэщIу, мэщэщэж.
СагъэгумэщIыр жэщ ешахэм,
СиIэжкъым махуэм гукъыдэж.
Уи деж псэм лъагъуэ пхришахэм
КупщIэншэ жылэ тызопхъэж. Ди унащхьэм уэшхыр къыщопIэнкI…
Нанэ сигу къокIыжыр жьэгум дэсу, Усыгъэ
ПщIэнкъым слъагъур нобэ дыдэу фIэкI:
Мис, унагъуэр, псори дызэхэсу.
Нанэ жыгей мафIэр зэщIегъэст,
Хьэкум трегъэувэ шыуан цIыкIур,
Нартыху хужьыр псоми къытлъегъэс,
Ар дэ догъэлъалъэ ди гур хэхъуэу.
Шыуан цIыкIур, мис, къызэщIэплъащ,
Дгъэлъэлъа нартыхур абы хедзэ…
Нанэ пыгуфIыкIыу къытхэплъащ:
Ди нартыхум, мис, пIэнкIын къыщIедзэ.
… Нанэ и пхъуантэшхуэр къызэтрех, –
Таурыхъ тхылъ Iувышхуэхэр зыдэлъыр,
«Нартхэр» телъэщIыхьурэ къыдех,
УедэIуэнумэ хъыбар, – къеблагъэ!
Ди нэгу щIэтщ ди нарт лIыхъужьхэр, мис:
Сосрыкъуэ, Бэдынокъуэ, Ашэмэз…
Щэхуу дэ додаIуэри дыщысщ, –
Нарт хъыбархэр дэ ди жьэгум дэзщ:
Благъуэ жьабгъуэм хэт текIуами,
МафIэр хэт къихьыжыфами,
Хэт иныжьыр къигъэпцIами,
Хэт нэхъ Iущу къыщIэкIами. Ди бзэм и IэфIагъыр тфIэгунэсщ,
ДощIэ хабзи, къытхилъхьащ нэмыс.
Нанэ пыгуфIыкIыу жьэгум дэсщ,
Сабиигъуэ куэщIым сэри сисщ. * * *
Къысщохъу си адыгэбзэр Тхьэшхуэм и бзэу,
Ар я шу пашэу бзэуэ къигъэщIам.
Ди бгы уардэжьхэм къаIуэтэж хъыбархэр
Тхьэбзэу щымытмэ, дауэ зэхэсха?
Ди къуршыпс уэрхэм къаIущэщ дахагъэр
Тхьэбзэу щымытмэ, дауэ зыхэсщIа? 127 128
Усыгъэ
ЩIыуэпсыр зэрыпсалъэ адыгэбзэр
ЗыхэзбгъэщIэну, Тхьэшхуэ, сыт пхуэсщIа? * * *
Ипхъэхыжри хадэр,
Бжьыхьэр ежьэжауэ
ЩхьэкIэм щыщIиупскIэу,
МитI-щы къыпынауэ,
Дыгъэпс махэ хъуахэм,
Месыр ходжэгухь.
Жыгыжь къудамэбэм И гурыфI къикIауэ
ЩIым и къэуат IэфIыр
ХуещI джабэплъым тыхь.
Сыдоплъей жыг щхьэкIэм,
Зы щэху гуэр къэсщIауэ:
ЩIыуэпсым и хабзэр ЦIыхум ейм хуокIуэж.
Хьэмтетыгъуэр икIыу,
Псори щыужьыхыжкIэ,
«ЩIыIэр» къэмыс щIыкIэ
Къохъу ущигъэфIэж.
Сабийхэм папщIэ
СИ Адыгэбзэу си анэм и бзэм Сропсалъэ, сэ сфIэфIыбзэу: СощIэ бжэкIи, тхылъ еджэкIи, ЗэзгъэщIащ фIы дыдэу тхэкIи.
ЕзгъэщIэнщ си дэлъхуми щэхуу – Дади нани дгъэгуфIэнщ,
Я таурыхъхэми гупсэхуу Дызэгъусэу дедэIуэнщ.
ДАНЭ ЕЩI ЕСЭП
Есэп щIынкIэ Iэзэ хъуауэ, Усыгъэ
Илъагъу псори Данэ ебж:
Зэм зэхелъхьэ, Зэм зэхехыр,
Егъэбагъуэ, Еугуэш…
Вагъуэ цIыкIухэр ЗэщIэпщIыпщIэу Уафэм лыду Къиуващ, ЩIибжыкIыну
И нэ къикIыу, Данэ
Уафэм дэплъеящ. Тхылъ еджэным Ди Дыщэнэ Хуабжьу Дихьэхауэ,
«Уэху» имыщIэу ЩIеджыкI Тхылъхэр, Хьэлэмэт Щыхъуауэ.
Усэ кIэщIхэр Къригъуатэм, ГукIэ зрегъащIэ, ЩIэщыгъуабзэу Адыгэбзэм
И щэху псори къещIэ. ЩIиджыкIа и псысэ ЦIыкIухэр
Амир хуеIуэтэж. ЖыIэдаIуэ Мэхъур ари,
ТаурыхъкIэ зетIыж! Мами папи сэ сагъафIэ, Нанэ сытри къысхуегъэс. 129 Усыгъэ
Ауэ дадэ и таурыхъхэм Уафэ лъащIэм сынахьэс.
Самир цIыкIуи итщ сяужьи, Таурыхъищэм щыщ къылъос. Асия, Алий и гъусэу,
Псысэ щакIуэу дызэхуос.
Славик дадэ нэхъри жьакIуэу КъыщIыджиIэр псысэ сощIэ,
Iейм сыт щыгъуи фIыр щIытекIуэр, ДыцIыкIу пэтми, зыхыдощIэ.
IуэрыIуатэ къытхуиIуатэу, Ди нанэшхуи жьэгум дэсщ. ГурыфIыгъуэм и куэщI матэм ЗызогъафIэри сэ сисщ.
СИ?
ЕзгъэщIауэ шопэ-шопэ, ПызоупщI Iэбжьанэр.
Нанэ сщIэркъым Ар щIимыдэр –
КъэкIыжынщ итIанэ! Къупщхьэ гуащэм
И щхьэц Iувыр ПызупщIати кIэщIу,
Мамэ гуэрыр къызошхыдэ… Си Iэуакъэ гуащэр?!
Хьэндыркъуакъуи, Хьэндырабгъуи, Хьэмбылу хэтыжу, Дэ ди хадэм Къизгъуэтауэ,
Соплъыр нэгузыужьу. Хьэндыркъуакъуэр МапкIэ-малъэ, 130
9 Заказ №2045 Усыгъэ
Хьэмбылум къепщыхь. Хьэндырабгъуэр Зэрылъатэм
Нэхъри сыдехьэх. Сожеижри, Жэщыр хъуамэ, Сэ абы сопщIыхь: Хьэндырабгъуэм Ещхьыркъабзэу Сэ къызолъэтыхь! АЛИЯ
Хъыджэбз дахэу Алия – Пщащэ Iущ – егъэлея!
Езы цIыкIур щхьэц баринэщ,
И шыпхъу цIыкIухэр хуэпэтIинэщ: Я ныбжьэгъухэм загъэщIагъуэу Зэпеуэжурэ ящотхъу.
Сэрат-тIэ ныбжьэгъу зимыIэр? Дадэ хуэдэр ныбжьэгъу фхухъу! Сэ сегъащIэ абы тхэкIэ, Хьэрфхэр псори къызобжэкI. Хуэдэ щыIэкъым си дадэ, Къэлъыхъуэж нэхъ ныбжьэгъуфI! ФАЩЭ
Сэ сегъафIэри мамэ, Къысхуещэхур бостей. ХьэщIапIэ дыкIуэн хъуамэ, Си щхьэцри схуегъэтIей… Ауэ журналым иту
Фащэ дахэ слъэгъуащ. Дыщэ пыIэри лыду – СиIэну сэ сехъуэпсащ. Пэж дыдэу, ар дахащэщ – Жэщи махуи сопщIыхь, Ар ди адыгэ фащэщ, Дэни щылъысу щIыхь. 131 Усыгъэ
СелъэIунщи ди мамэ, Фащэр къезгъэщэхунщ, ЩыстIэгъэнщи, итIанэ Нэхъ дахэжи сыхъунщ. Хьэлэмэт щыхъуауэ, Мия тхылъыр къещтэ. Уарэ! ЕгъэщIагъуэ, Сурэт къыщIигъэщауэ. Къещтэ къэрэндащри, ТрещIыкI ещхь дыдэу, ГуфIэ нэкIу хъужарэ ПыжьынитIыр лыду! 132 Бабыщ шырхэм, небэ-къебэу, Ди пщIантIэшхуэр яуфэбгъуащ. Дапщэ хъуми къэбжыт, жиIэу Нанэ сригъэхъуэпсащ.
Хадэм дихьэмэ, ар дыдэщ:
«Пхъэгулъ жыгыу дапщэ ит? Кхъужьейр дапщэкIэ нэхъыбэ? Бгъэбэгъуам къыщIэкIыр сыт?» Мис апхуэдэу нанэ Iущым Есэп щIыкIэ сригъэсащ.
Ди еджапIэм псом нэхъыфIу –
«ТхукIэ» седжэу сыкъэсащ!
ДАДЭ ЕЩХЬ?
«Дыдыр папцIэщ, – ЖеIэ дадэ, – Къыхэуэнущ Iэбэм». Къасщтэм уадэр, Ара дыдэщ:
«Тебгъэхуэнщ, – жи, – лъабэм!» Жыр лэныстэм сеIусэнщи, Ар къысхуимыдэххэ,
Дадэ ещхь Усыгъэ
Дапщэщ сыхъуну?
КъызгурымыIуэххэ!
ДАДЭ СЭРЭ
Дадэ сэрэ хадэм дохьэ, Хьэпшыр цIыкIури здызохьэ. Дадэ жыгхэр сегъэцIыху: Хуэрэджеи, зэрыджеи, КхъужьIэрыси, мыIэрыси… Имыт хадэм укIуэдыж!
Жызум фIыцIи хужьи диIэщ, Щхъырыб топхэр мэтIыгъуэж.
«Жыгейр даIэ», – сыщIоупщIэ.
«Самир цIыкIу, ар мэзым щIэтщ», – КъысхуэгуфIэу дадэ жеIэ.
Тхуеи псеи абы щокI. ДызэщIыгъуу мэз дыкIуэну Дадэ сэрэ нэху дыкъокI!
Бдзэжьеящэ махуэ къэс МакIуэ си къуэш цIыкIур. ЗыфIэмыфI ди хьэблэм дэс ХъыкIэ ещэн тIэкIур?
«УцIыкIущ» жари, сыздамышэ, СощIыр гъусэ Мыщэр –
Ди хадапхэм псыIэрышэ
«Шы-шыш» жиIэу пхожыр.
Жэз тас цIыкIум хэзутIыпщхьэу, Къызоубыд бдзэжьей.
КъэсыжыхукIэ сфIэбэмащIэу Сотхъэ, сыдолъей.
ЗызгъэщIагъуэурэ щезгъэплъкIэ, Си бгъэр къызогъэкI. ПыгуфIыкIыу къысхуоплъэкIри,
«Мыр, – жи, – шынакъыкIщ!» 133 Публицистикэ
ЩIэныгъэлI, къэхутакIуэ цIэрыIуэ ЗекIуэрей Аслъэн
Техникэ щIэныгъэхэмкIэ доктор, профессор, Экологиемрэ гъащIэм и шынагъуэншагъэмкIэ дунейпсо академием, ТранспортымкIэ Урысей академием я академик, къэхутакIуэ икIи щIэныгъэлI цIэрыIуэ ЗекIуэрей Аслъэн ФуIэд и къуэр ящыщщ ди республикэм и IэщIагъэлI пашэхэм. Еджагъэшхуэм иджыблагъэ игъэлъэпIащ и илъэс 70 юбилейр. 134
ЗекIуэрейр Ипщэ федеральнэ щIыналъэм и ЩIэныгъэлIхэмрэ къэхутакIуэхэмрэ я зэгухьэныгъэм и вице-президентщ, апхуэдэуи Транспорт IэнатIэм зегъэужьынымкIэ инженерхэм я дунейпсо ассоциацэм и унафэщIщ. Ар еш имыщIэу йолэжь а унэтIыныгъэм ди къэралым зыщиужьыжыным, щIалэгъуалэр абы дегъэхьэхыным. Зи къэхутэныгъэ купщIафIэхэр ди щIыпIэми нэгъуэщI щIыналъэхэми я транспорт IэнатIэхэм шэщIауэ къыщагъэсэбэп щIэныгъэлIым и зэфIэкIым щыгъуазэщ ди къэралми хамэ хэкухэми я IэщIагъэлI цIэрыIуэхэр. ЗекIуэрей Аслъэн Бахъсэн районым хыхьэ Дыгулыбгъуей къуажэм 1952 гъэм майм и 25-м къыщалъхуащ. Набдзэгубдзаплъэу,
еджэн фIэфIу, физикэмрэ математикэмкIэ къытекIуэ куэд еджапIэм щIэмысу, спортым дихьэхыу къэхъу щIалэм ехъулIэныгъэкIэ къиухащ курыт школыр икIи щIэтIысхьащ КъБКъУ-м и машинэухуэ факультетым. ЩIэныгъэ нэхъыщхьэр нэсу зригъэгъуэтыным хунэмысу, дзэм ираджащ. Адыгэ щIалэщIэм къулыкъур щрихьэкIащ Белоруссием. ЩIыхь зыпылъ а къалэныр екIуу зэфIэзыха Аслъэн езым хуэдэ щIалэгъуалэ жыджэрхэм, Iэчлъэчхэм яхэту кIуауэ щытащ КъуэкIыпIэ Жыжьэм икIи а щIыналъэм щыIэ курыт школхэм ящыщ зым физикэмрэ физкультурэмрэ щригъэджащ. ИужькIэ хэтащ а зэманым IэнатIэ цIэрыIуэу щыта Байкал-Амур гъущI гъуэгум (БАМ) и ухуэныгъэм. 1975 гъэм ЗекIуэрейм еджэным щыпищащ Хабаровск дэт политехникэ институтым икIи 1978 гъэм ар фIы дыдэу къиухащ, щIэныгъэ нэхъыщхьэ зэгъэгъуэтыным епхауэ щыта и хъуэпсапIэри апхуэдэу зригъэхъулIащ. Спортыр зи Iэпэгъуу къэтэджа адыгэ щIалэщIэм а унэтIыныгъэмкIи ехъулIэныгъэхэр зыIэригъэхьащ. Ар хэтащ Урысей Федерацэм самбэмкIэ и командэ къыхэхам, СССР-м спортымкIэ и мастер хъуащ. Хабаровск крайм и «Буревестник» спорт зэгухьэныгъэм самбэмкIэ и тренер нэхъыщхьэу илъэс зыбжанэкIэ лэжьащ. СпортымкIэ бгъэдэлъ зэфIэкIхэм цIэрыIуэ ирихъуами, абыхэм къадэкIуэу ЗекIуэрейм иригъэкIуэкIырт фIыуэ илъагъу инженер-техникэ IэщIагъэм пыщIа къэхутэныгъэ хьэлэмэтхэр. ЩIэныгъэм хуэнэхъуеиншэ щIалэщIэм мурад ещI зыхуеджа IэщIагъэм и щэхухэм Публицистикэ
нэхъри зыщигъэгъуэзэну икIи 1980 гъэм ар щIотIысхьэ Киев дэт автомобиль-гъуэгу институтым (КАДИ) и аспирантурэм. Студенту щыщыта, абы къыкIэлъыкIуэ илъэсхэм иригъэкIуэкIа къэхутэныгъэхэр и лъабжьэу, зэман кIэщIым къриубыдэу абы игъэхьэзыращ и диссертацэр икIи ар ехъулIэныгъэкIэ пхигъэкIри, техникэ щIэныгъэхэмкIэ кандидат хъуащ. Абы щелэжь лъэхъэнэм ЗекIуэрей Аслъэн зэфIиха къэхутэныгъэхэм ящыщ зыбжанэ шэщIауэ къыщагъэсэбэпауэ щытащ япэщIыкIэ мастеру, иужькIэ производствэмкIэ унафэщIу, АТП №4-м и нэхъыщхьэу щылэжьа «Киевгорстройтранс» IуэхущIапIэм. Адыгэ щIалэм и щIэныгъэ-къэхутэныгъэ зэфIэкIхэр къыщагъэсэбэпащ Чернобыль АЭС-р щызэрагъэпэщыжым щыгъуэ. ЛIэщIыгъуэ блэкIам и 90 гъэхэм я пэщIэдзэм ЗекIуэрейм къигъэзэжащ щалъхуа щIыналъэм. Куэд дэмыкIыу абы къызэIуихащ щIэныгъэ-производствэ IуэхущIапIэ ин, Тырныауз дэт вольфрам-молибден комбинатым и промышленнэ кIэрыхубжьэрыхухэм уазэрелэжьын, цIыхухэм транспорт Iуэхутхьэбзэхэр республикэм и кIуэцIкIэ, гъунэгъу щIыналъэхэм зэращыхуэпщIэн технологиещIэхэр и лъабжьэу.
Хэкупсэ нэсу щыт ЗекIуэрейр дапщэщи йолIалIэ ди щIыналъэм лъэпощхьэпоуншэу зэрызиужьыным. Абы зэхилъхьащ КъБР-р кризис лъэхъэнэм нэхъ тыншу къызэрикIыным ехьэлIа программэ (1992), республикэм и гъуэгу-транспорт IэнатIэр егъэфIэкIуэным епха план хэха (1994), Кавказ Ищхъэрэм и рекреацэ-бальнеологие, курорт-турист щIыпIэхэм зэрызегъэужьыпхъэ проект купщIафIэхэр (1995), нэгъуэщIхэри. ЩIэныгъэлI Iэзэм, къэхутакIуэ емызэшым дзыхь къыхуащIащ икIи къызыхуэтыншэу ирихьэкIащ къэрал къулыкъу лъагэхэри. 1994 гъэм къыщыщIэдзауэ илъэси 5-кIэ ЗекIуэрейр щытащ КъБР-м и Правительствэм Украинэм щиIэ Представительствэм и полномочнэ лIыкIуэу. А зэманым къриубыдэу хэпщIыкIыу ефIэкIуащ КъэбэрдейБалъкъэрымрэ Украинэмрэ яку дэлъ политикэ, экономикэ, щIэныгъэ, спорт зэпыщIэныгъэхэр. Аслъэн мызэ-мытIэу къызэригъэпэщащ къэралпсо щIэныгъэ-практикэ конференцхэр, спорт зэхьэзэхуэхэр, лъэпощхьэпоуншэу зэфIихащ таможнэ Iуэхугъуэхэр. 1999 гъэм ЗекIуэрей Аслъэн къызэригъэпэщащ езыр илъэс куэдкIэ зи пашэу щыта, Транспорт техникэщIэмрэ технологиехэмкIэ «» проект компаниер. А илъэсхэм абы иригъэкIуэкIа къэхутэныгъэ лэжьыгъэхэрщ IэщIагъитIым тещIыхьауэ щIэныгъэлIым пхигъэкIа доктор диссертацэм лъабжьэ хуэхъуар. Сочэ Олимп джэгухэр зэрыщекIуэкIынум щыхуагъэхьэзырым, профессор ЗекIуэрей Аслъэн илъэси 3-м щIигъукIэ лэжьащ къалэм зегъэужьынымкIэ IэнатIэм и пашэу. ЩIэныгъэлI Iэзэм, лэжьыгъэм
и къызэгъэпэщакIуэ ахъырзэманым Дунейпсо олимп комитетым (МОК) пщэрылъ къыщищIа къалэнхэр епхат транспортым, гъуэгум, энергетикэм, связым къызыхуэтыншэу зегъэужьыным. Дунейпсо мыхьэнэ зиIа а Iуэхуми сэбэпышхуэ щыхъуащ щIэныгъэлIым бгъэдэлъ зэфIэкI лъагэхэр. Къыхэдгъэщынщи, ЗекIуэрей Аслъэн яхэтащ 2000 гъэм хым щIилъэфауэ щыта «Курск» атом псыщIагъырыкIуэ кхъухьышхуэр къэIэтыжыным хуэщIа проект лэжьыгъэхэр зэхэзыгъэувахэм. Ахэр и тегъэщIапIэу «Курск»-р псы щIагъым къыщIахыжауэ щытащ. 135 Публицистикэ
2008 гъэм ЗекIуэрейр ирагъэблэгъащ Тюмень щIыдагъэмрэ гъуэзымкIэ и къэрал университетым. Профессор цIэрыIуэм и нэIэм щIэтащ щIыдагъэ, гъуэз зрикIуэ бжьамиймрэ транспорт-гъуэгу IэнатIэмрэ зегъэужьыным хуэгъэпса къэрал программэр Сыбырымрэ Ищхъэрэ щIыналъэмрэ щыгъэзэщIэныр. Псори зэхэту километр мини 2-м щIигъу автомобиль гъуэгухэм, зэпкърыпх хъу лъэмыжитIым я проектхэр зыщIар ЗекIуэрей Аслъэнщ. КъинэмыщIауэ, еджагъэшхуэр я щIэныгъэ унафэщIу ягъэхьэзыращ икIи ехъулIэныгъэкIэ пхагъэкIащ а унэтIыныгъэхэмкIэ доктор диссертацэ зыбжанэ. Абы къигупсыса пкъыгъуэ куэд къагъэсэбэпащ тIууэ зэтет автомобиль гъуэгушхуэхэр Москва, Сочэ, Тюмень къалэхэм, Венесуэлэ, Бразилие, Вьетнам къэралхэм щыщаухуэм щыгъуэ. ЩIэныгъэ дунейм пщIэшхуэ щызыгъуэта, лэжьыгъэ зэмылIэужьыгъуэхэми къыщагъэсэбэпа апхуэдэ IэрыкIхэр, къэхутэныгъэхэр и куэдщ ЗекIуэрей Аслъэн. ЩIэныгъэлIым и къалэмыпэм къыщIэкIащ щIэныгъэ лэжьыгъэу 80-м щIигъу, монографие 11-рэ зэреджэ пособиерэ хэту. Инновацэ проект 18-м я авторщ ар. Хэкупсэ нэсу зи гъащIэр езыхьэкI адыгэ еджагъэшхуэм зэхигъэуващ фIыуэ илъагъу и республикэм и къалащхьэ Налшык зэрызиужьынум и план нэхъыщхьэр. КъинэмыщIауэ, ЗекIуэрейм къигупсыса Iэмэпсымэ 12-м патент къыхуагъэфэщащ. Абыхэм ящыщу 5-м яхуэбгъадэ хъун гуэри дунейм теткъым. Аращ щIэныгъэлIым бгъэдэлъ зэфIэкIым пщIэшхуэ щIигъуэтар, къигупсыса Iэмэпсымэхэм ди къэралми нэгъуэщI щIыпIэхэми щIэупщIэшхуэ щIыщаIэр. ЩIэныгъэлI Iэзэм зэфIих апхуэдэ лэжьыгъэ хьэлэлым къэрал гулъытэ ини игъуэтащ. Мызэ-мытIэу абы къыхуагъэфэщащ дамыгъэ лъапIэхэр, щIыхь, щытхъу тхылъхэр. Абыхэм иджыблагъэ къахэхъуащ «ЩIыхьым и вагъуэ», «ЩIэныгъэлIым и вагъуэ» дыщэ орденхэр. Ахэр къыбгъэдэкIащ Лъэпкъ Зэкъуэтхэм я зэгухьэныгъэм (ООН) къепхауэ лажьэ, Экологие шынагъуэншагъэмкIэ дунейпсо академием. Хэкупсэ нэсыр, къэралым щекIуэкI Iуэхухэм папщIэ жэуаплыныгъэ зыхэзыщIэ цIыху жыджэрыр, щIэныгъэлI икIи къэхутакIуэ цIэрыIуэр дапщэщи иужь итщ къызыхэкIа лъэпкъым, ди къэралым яфI къызэрыкI IуэхугъуэфI куэд зэрызэфIихыным. Абы и щIэныгъэпрактикэ лэжьыгъэмрэ иригъэкIуэкI къэхутэныгъэхэмрэ къагъэсэбэп IэщIагъэлI щыпкъэхэр, квалификацэ лъагэ зиIэ инженерхэр къэралым щыхуагъэхьэзыркIэ. Аслъэн насыпыфIэу зыщIилъытэжхэм ящыщщ и бынхэу Мадинэ, Iэдэм, Азрэт сымэ. Абыхэм щIэныгъэрэ IэщIагъэрэ яIэщ, дэтхэнэри ехъулIэныгъэ зыIэригъэхьэу и лэжьыгъэ IэнатIэм пэрытщ. Мадинэ дохутырщ, Москва щопсэу. Iэдэм щоджэ икIи щолажьэ СанФранцискэ къалэм. Быным я нэхъыщIэ Азрэт банк лэжьакIуэщ, Москва дэсщ. ЗекIуэрей Аслъэн гъащIэм хуэарэзыщ унагъуэ насып зэригъуэтыжамкIэ. Иджыпсту абы и щхьэгъусэщ оперэ уэрэджыIакIуэ цIэрыIуэ Шэрджэс Iэсият. ИрырефIакIуэ гъащIэм и лъапIэныгъэ нэхъыщхьэхэр – цIыхугъэр, фIэщхъуныгъэр, адыгэ хабзэмрэ нэмысымрэ – зэрылъ а унагъуэ екIур. И мурад псори кърехъулIэ къэхутакIуэ емызэшыж, цIыху щыпкъэ, хэкупсэ нэс ЗекIуэрей Аслъэн. ЖыЛАСэ Маритэ,
КъБР-м щIыхь зиIэ и журналист 136 Публицистикэ
ЗекIуэрей Аслъэн и инновацэ проектхэр хуэгъэпсащ УФ-м, -м я къалэшхуэхэр экономикэ, технологие я лъэныкъуэкIэ шынагъуэншэу щытыным. Абыхэм ящыщ зыбжанэм щыгъуазэ фыхуэтщIынщ.
Транспортыр бжьамий абрагъуэм и кIуэцIым иту зекIуэным хуэщIа проект. 137
гъущI гъуэгум щхьэщыкI, къатитIу зэтет зэпрыкIыпIэ. ЗэпрыкIыпIэр зэрызэпкърылъ щIыкIэр.
КIапсэ гъуэгум фIэлъ унэ цIыкIухэр жьым зэримыдзэным хуэщIа Iэмалхэр. Публицистикэ
Жьыбгъэм и лъэщагъыр къэгъэщхьэпэным хуэгъэпса Iэмэпсымэр. 138
ЩхъуантIагъэхэр къыщыкI, псыгуэнхэр зэрыт щIыпIэ телъыджэ къумым зэрыщыпщIыфыну Iэмалхэм ящыщ зы.
Лъэмыж мыинхэр зэгъэпэщыжыным, я лъабжьэхэр гъэбыдэным къыщыбгъэсэбэп хъуну щIэгъэкъуэнхэр. Культурэ
ГъащIэ кIыхь къызыпэщылъ IэдакъэщIэкIхэр
Лэжьыгъэ IэнатIэ къэс щхьэхуэныгъэу иIэщ языныкъуэ цIыхухэм я Iуэхур нэхъ хэIущIыIу, адрейхэм ящIэр мынэхъ мащIэми, нэхъ гулъытэншэ зэрыхъур. Гу зэрылъыттэщи, Iыхьэ-Iыхьэу гуэша лэжьыгъэм и иужьрейр зыгъэзэщIаращ нэм нэхъ къыфIэнэр. Псалъэм папщIэ, уэрэдым нэхъыбэу цIэрыIуэ ирихъур ар жызыIэрщ, псалъэхэр зеймрэ абы макъамэ щIэзылъхьамрэ едаIуэхэр щыщIэупщIэр зэзэмызэххэщ. Нобэ ди къалэмыр къызыхуэтщта, мы илъэсым зи ныбжьыр илъэс 75-рэ ирикъуа композитор Жырыкъ Заури зи гуащIэр «нэрымылъагъухэм» ящыщщ. Апхуэдэу щыт пэтми, жыIэпхъэщ Заур уэрэду, романсу, нэгъуэщI макъамэ лIэужьыгъуэу (IутIыж Борис либреттэ зыхуитха «Гуащэмыдэхьэблэ» гушыIэ-водевилымрэ «Нанэ къевгъэгъэзэж» мюзиклымрэ, ШэджыхьэщIэ Хьэмыщэрэ Къэжэр Пётррэ я либреттэр зи лъабжьэ «Гум и щэху» лирикэ макъамэ комедиер, нэгъуэщIхэри) щиплIым щIигъу зэриIэр. Апхуэдэуи Жырыкъым и къалэмыпэм къыщIэкIащ макъамэ таурыхъ зыбжанэ, фортепианэкIэ, нэгъуэщI макъамэ IэмэпсымэхэмкIэ гъэзэщIэным хуэтха сабий пьесэхэр, струннэ квартет, дунейм къытригъэхьащ уэрэдхэмрэ романсхэмрэ иту тхылъитху, сабийхэм папщIэ тхылъитI. Хэт зэхэзымыхар «Къэбэрдей», «КъэтIыс, шынэхъыщIэ», «Кърухэр», «Си гъатхэ», «Уи деж», «Сэрмакъ къуажэу Бабыгуей», «Къосыр уэс», «Си насып», «Сыт уи дыгъуасэ, сыт уи пщэдей?», «Ладонь для птиц», «Есенин», «Фестиваль», «Дай мне радости, жизнь» уэрэдхэр?! КIыщокъуэ Алим, МэшбащIэ Исхьэкъ, Бещтокъуэ Хьэбас, Бицу Анатолэ, Уэрэзей Афлик, Къэжэр Пётр, Гуртуев Сэлихь, Вындыжь Марие, нэгъуэщIхэми я псалъэхэр зыщIэлъ а лэжьыгъэхэр куэд мэхъу. Модуньо и «Черный дракон» опереттэм Ферерэ Стинковскэмрэ хуатха либреттэр, Штраус Иоганн и «Летучая мышь» опереттэм Эрдманрэ Вольнинрэ хуатха либреттэр, нэгъуэщIхэри адыгэбзэкIэ 139 140
Культурэ
зэридзэкIащ, нэгъуэщI лъэпкъхэм ейуэ урыс литературэбзэм иригъэзэгъахэри иIэщ. Зэрынэрылъагъущи, Жырыкъ Заур макъамэ гъуазджэм, зэрыщыту лъэпкъ щэнхабзэм хэлъхьэныгъэшхуэ хуищIащ. 1992 гъэм къыщыщIэдзауэ ар хэтщ Урысей Федерацэм и Композиторхэм я зэгухьэныгъэм. Илъэс куэд щIауэ Къэбэрдей-Балъкъэр Республикэм и Композиторхэм я зэгухьэныгъэм жэуап зыхь и секретарщ, Музыкэ театрым и литчастым и унафэщIщ. И зэфIэкIымрэ и лэжьыгъэмрэ къапэкIуэу абы къыхуагъэфэщащ (1998 гъэм) «Къэбэрдей-Балъкъэр Республикэм гъуазджэхэмкIэ щIыхь зиIэ и лэжьакIуэ» цIэ лъапIэр. Сэ куэд щIауэ соцIыху Заур, мызэ-мытIэуи сыхуэзащ, сепсэлъащ, езым теухуами, тхыгъэ зыхуэдгъэхьэзырхэм я гугъу езгъэщIми. ЖиIэн зиIэ, цIыху гъащIэм и лъэныкъуэ зэмылIэужьыгъуэхэми къэралым къыщыхъу-къыщыщIэхэми еплъыкIэ щхьэхуэ хузиIэ цIыхум удэуэршэрыну гуапэщ, гухэхъуэщ.
Япэ, етIуанэ классхэм щIэсу Заур усэ тхыным дихьэхат. Сабий усэу тетрадь зытIущ хъун итхат, едзыгъуэ тхущI хуэдиз хъу зы тхыгъэшхуэ, езым поэмэ и гугъэр, хэтыжу. Усэхэм къеджэжа иужькIэ щIалэщIэм къыгурыIуащ ахэр зэрымыпщIэгъуалэр, ауэ IуэхущIэм гъунэ зэрырилъар. Илъэс зытIущ дэкIыу музыкальнэ интернатым щыщIэтIысхьэм, макъамэр псэкIэ зыхищIэ хъуащ. «Хуэм-хуэмурэ си къарур згъэунэхун щIэздзащ. Балэ Мухьэдин сольфеджиомкIэ дригъаджэрт. Зы махуэ гуэрым сэ абы естащ макъамэ цIыкIу зыбгъупщI, «кхъыIэ, схуеплъ, хъун хэту пIэрэ?» жысIэри. СызыбгъэдигъэтIысхьэри, гупсэхуу еплъащ, зытIу къыхихри: «Мис мыбыхэм елэжь, хъарзынэу къохъулIэ», – къызжиIат», – игу къегъэкIыж Заур.
Зэман дэкIауэ, макъамэ зытххэм я семинар ди республикэм и Композиторхэм я зэгухьэныгъэм иригъэкIуэкIырт. Абы илъэс 13 фIэкIа мыхъу Жырыкъыр щрагъэблагъэм, къыгурыIуащ и IэдакъэщIэкI цIыкIухэм Мухьэдин хуэфэщэн гулъытэ зэрахуищIар. Зэгухьэныгъэм и унафэщI Къардэн Хьэсэнрэ жэуап зыхь секретарь Балэ Мухьэдинрэ макъамэ тхыным гупыж хуэзыщIахэм ядэлэжьэну, езыхэм я дерсхэм щIагъэдэIуну я пщэ далъхьэжати, Балэм къищта гупым Заур яхэхуащ. «Зы илъэсым и кIуэцIкIэ макъамэ гъэпсыкIэхэри сигъащIэри, пианинэм и гъусэу ягъэзэщIэну уэрэд цIыкIуиплI стхат. Иджыпсту жысIэфынукъым ахэр гъэщIэгъуэныщэ хъуауэ щытауэ, ауэ отчетнэ концертым Сыжажэ Мухьэжид щигъэзэщIауэ щытащ абыхэм ящыщу щыр», – жеIэ Заур. Культурэ
Илъэс зыкъоми дэкIыжауэ, культпросвет училищэм Жырыкъым щригъаджэу, зы хъыджэбз цIыкIу пианинэм бгъэдэст, Заур япэ дыдэу зэхилъхьа макъамэ цIыкIухэм ящыщ еуэу. Ар къыздрихам, щищIэм композиторыр щыщIэупщIэм, цIыхубэ макъамэу къыжриIащ. «Зэрыхъуагъэнуращ: еджапIэм дыщыщIэсым зэхэслъхьа макъамэр гугъутэкъыми, си гъусэхэр, я къуажэхэм кIуэжа иужь, зрагъэщIахэм щыщ гуэр зэхрагъэхыну къелъэIу я Iыхьлыхэм яхуеуэу къыщIэкIынт. А щIыкIэм тету ежьамэ, зытхами щIэупщIар хэт? Апхуэдэу щыхъум, иужькIэ къыдэзгъэкIа тхылъхэми хэзгъэхьакъым ар, цIыхубэмэ ирецIыхубэ жысIэри», – къыхегъэщ Заур, а Iуэхур и гуапэ зэрыхъуар имыбзыщIу.
Творчествэм къигъэхъуапIэ хуэхъунур пщIэнукъым. И анэшхуэм и деж Алътуд къуажэм кIуэжа иужь, зи гъусэ хабзэ и ныбжьэгъухэр псори губгъуэм итт. Зэштегъэууэ абыхэм мэкъуауэ е хадапщIэ ядэкIуэ хабзэт Заур.
«Зы махуэ гуэрым, апхуэдэу губгъуэм дыщыIэу, Казбек бгым къыщыщIэдзауэ Iуащхьэмахуэ нэсыху уазэрыIуплъэм, а теплъэ дахэм си гум макъамэ хьэзыр кърыригъэдзащ, Гуртуев Берт и усэ цIыкIу гукIэ сщIэм и ежьууэ. ФIанэри зэзгъэтIылъэкIри, жэрыгъэкIэ сыкъэкIуэжащ. Унэм сыкъэсыжыху уэрэдым и пэщIэдзэри стхакIэт. «Нотэ стан» жыхуаIэр псынщIэу истхъэри, ар Мухьэдин зэрезгъэлъагъунум сыхуэпIащIэу къуажэм сыкъыдэкIыжащ, – жеIэ
Заур. – Сыт хуэдэ IуэхукIэ убгъэдэмыхьами «хьэуэ» псалъэ зымыщIа Мухьэдин сыхуэарэзыщ. Абы щыгъуэ шэч къытримыхьэу жиIат а лэжьыгъэр зэрагъэзэщIэнур икIи профессиональнэу аращ япэ къысIэщIэтхыхьар жысIэкIэ пцIыупс сыхъунукъым. Илъэс 16 сыхъуу арат абы щыгъуэ».
И щIэныгъэр зыхуримыкъухэм и деж Балэр къыдэIэпыкъуурэ уэрэд зыбжанэ итха иужь, адэкIэ езым «есыкIэ» ищIащ. Псори фIы дыдэу зыщыгъуазэ «Ладонь для птиц» уэрэдыр Жырыкъым и IэдакъэщIэкIхэм къахэмылыдыкIыу схужыIэнукъым. «Ар зэрыхъуаращ, Залинэ, утыкушхуэм ихьащ, цIыху цIэрыIуэ Тут Заур игъэзащIэу. Абы къыхэкIыу нэхъыбэм зэхахащ. Си уэрэдхэм яхэтщ абы къыкIэрымыхухэр, ауэ яхуэфащэ гулъытэ ямыгъуэтауэ. Сэ схужыIэнукъым ар къызыхэкIыр. Псалъэм и хьэтыркIэ, «Ладонь для птиц» уэрэдыр стхыну сигу къэмыкI щIыкIэ дунейм къытехьащ «Уи деж» (псалъэхэр зейр Къэжэр Пётрщ) уэрэдыр. Адыгэм и япэ лъэпкъ эстрадэ уэрэду къалъытэ ар. ЩэнхабзэмкIэ паркым иIэу щытащ «Далитон» эстрадэ оркестр, Касовский Владимир и унафэщIу. Иджыри щIалэ цIыкIуу, Тут Заур абы уэрэд щыжиIэрт. 141 142
Культурэ
ИгъэзащIэр уэрэджыIакIуэ цIэрыIуэхэм я репертуарым щыщхэрт. Езым ейуэ зыгуэр жиIэн хуей щыхъум, абы и макъым тещIыхьауэ стха уэрэд сызэриIэр жесIащ, езыми игу ирихьащ. Ар щигъэзэщIам псори Iэнкун хъуат, зэфIэкIышхуэ зэриIэри цIыхубэм къезыгъэщIар арауэ жыпIэ хъунущ», – жеIэ Заур. Радиом щрагъэтхат, цIыхубэм зэрапхъуэтэным шэч къытрамыхьэу. Илъэс ныкъуэкIэ кърагъэтын ямыдэу щIэлъа иужь, телевиденэм щылажьэ Гочияев Сэхьид илъэсыщIэм ирихьэлIэу игъэхьэзыр щIалэгъуалэ концерт программэм хигъэхьащ. Апхуэдэу зэхахащ, цIыхухэр щIэлъэIуу хуежьэри, сыт ящIэжынт, махуэ къэс жыхуаIэм хуэдэу къатын хуей хъуащ. Тут Заури цIэрыIуэу къэушащ, «адыгэ уэрэджыIакIуэ къэунэхуащ» жаIэу. Адыгэ эстрадэ уэрэд зытх композитор лъэпкъым иIэ щыхъуари абы щыгъуэщ.
Абы къыкIэлъыкIуащ нэгъуэщI эстрадэ уэрэдхэри, ахэр ди артист гъуэзэджэхэм ягъэзэщIащ. Псалъэм и хьэтыркIэ, «Си гъатхэр» жиIэрт Музыкэ театрым и солист Дэбагъуэ Хьэсэн. «Уи уэрэдыр жысIэурэ ди щIыналъэм и щIыхьыцIэр къысфIащащ, иджы фэтэр къризатыну зы уэрэд схуэус», - къызжиIэрт си ныбжьэгъу гушыIэрейм», – игу къегъэкIыж Заур. Лэжьыгъэ гъэщIэгъуэныщэщ Бицу Анатолэ «Къосыр уэс» и усэр зи лъабжьэ романсыр. Ар адыгэ лъэпкъым и романс нэхъыфI дыдэхэм ящыщу къалъытэ. Абы убгъуауэ тетхыхьащ Кавказ Ищхъэрэм ГъуазджэхэмкIэ и къэрал институтым и профессор Ащхъуэт Беслъэн. УсакIуэ куэдым ядэлэжьащ Заур, я фIыщIэри зыщIыпIэ деж щигъэкIуэдыркъым. ИлъэситI фIэкIа адыгэбзэ емыджа щIалэм уэрсэру бзэр ищIэ къудейм къыщымынэу абы литературэбзэкIэ иритхэфу зэрыхъуар зи фIыщIэу къилъытэр ахэращ. И ныбжьэгъухэм ящIыгъу къудейтэкъым ар, я IэдакъэщIэкIхэм еджэрт, и купщIэр нэсу къызэрыгурыIуэным хущIэкъурт. ЖыпIэнурамэ, зэрызэныкъуэкъужым, и щIэныгъэм хигъэхъуэну сытым дежи зэрыхущIэкъум и фIыщIэкIэ и бзэр хуэкъута хъуащ. Ар наIуэу къегъэлъагъуэ сабий псысэ цIыкIухэм макъамэ екIуу зэрыщIилъхьам, ахэр тхылъ щхьэхуэу («Дыгъужь кIэн», «Хьэзырищ») дунейм къызэрытехьам. «Макъамэм теухуар си лъым хэлът, къыздалъхуати, сылъыхъуэн хуей хъущакъым, бзэм и лъэныкъуэкIэ нэхъ сызэлэжьыжащ», – жеIэ Заур.
Жырыкъым и творчествэм щIыпIэ щхьэхуэ щеубыд Семэн Руслан и IэдакъэщIэкIхэр зи лъабжьэхэм. «Руслан си ныбжьэгъут,
игъащIэми зэгъусэу дыкъызэдэгъуэгурыкIуат, ауэ псэуху и зы уси макъамэ схущIэлъхьакъым. И псэм и къабзагъэмрэ и дуней Культурэ
еплъыкIэмрэ къыпхопс абы и IэдакъэщIэкIхэм. И щIалэгъуэм иIа гупсысэкIэр къыдэкIуэтея иужьи и псэм къыхэнат, и усэхэми ар къыхэщырт. Къыхэсхын хуэдэу зыбжанэ къысхуихьыртэкъым, зы сигъэлъагъукIэ зэуэ си гум зыри къримыдзэурэ екIуэкIырт. Ацкъан Русланрэ Бгъэжьнокъуэ Зауррэ, Семэн Руслан и шыпхъу Жаннэ я гъусэу усакIуэм и IэдакъэщIэкIхэр щызэхуэхьэса тхылъыр къыдагъэкIа иужь, зэуIуу седжэну Iэмал згъуэтащ. Си хоровой циклым Руслан и псалъэ зыщIэлъ лэжьыгъищ хыхьащ, романситху стхащ. ЗэкIэ аращ Семэным и творчествэм щыщу си акъылымрэ зэфIэкIымрэ зыхунэсар», – жеIэ Заур. Иджыпсту Жырыкъым етхыж и гъащIэр къызэрекIуэкIар, зыхуэзахэр, и уэрэдхэм я къежьапIэр, нэгъуэщI хъыбархэри щызэхуихьэсыж тхылъ. Ар композиторым и гуащIэр зыфIэгъэщIэгъуэнхэм щIэщыгъуэ зэращыхъунум шэч хэлъкъыми, и мурадыр къехъулIэну ди гуапэщ. Музыкэ театрым и гугъу щищIкIэ, Заур игу къеуэу къыхегъэщ а IуэхущIапIэм дэлэжьэф усакIуэ, литератор дызэримыIэр. «Сэ сощIэ, ауэ литературэбзэкIэ сыпэлъэщыркъым либреттэр стхыну. Оперэм, опереттэм я либреттэ тхыкIэ щхьэхуэхэм хащIыкIыркъыми, усакIуэхэм уащелъэIукIэ поэмэ дэгъуэ дыдэ пхуатх, абы и жыпхъэм «яфIоувэ», ар зищIысыр ящIэри. Бзэр утыкум екIун, щыджэгун
хуейщ, ар пэжу птхыкIэ зэфIэкIынукъым», – къыхегъэщ Жырыкъым.
И жагъуэ мэхъу тхакIуэ-усакIуэхэм, композиторхэм яхуэфэщэн гулъытэ къэралым зэрахуимыщIыр, я Iуэхум зэрытрамыгъэгушхуэр, нэхъыжьхэм ящIэну зыхущIэкъуамрэ иджыпсту щыIэхэр зыхуэпабгъэмрэ зэрызэтемыхуэр. «Уэрэдым щIэлъ псалъэм купщIэ иIэн хуейщ, уеблэмэ купщIэ защIэу щытыпхъэщ, – жеIэ Заур. – Сэ зэи сытхакъым, цIыхум сахуотхэ жысIэу. Япэ дыдэрауэ арэзы сщIыну сызыхущIэкъуар си щхьэращ, къэзгъэщIаIами зыкъэмынэу си гум къишхыдыкIауэ аращ. IэдакъэщIэкIыр нэхъыфI зэрыхъуным яужь уитрэ цIыхур акъылэгъу къыбдэхъумэ, пщIэм и мыхьэнэр къагурыIуэмэ, ар я щхьэм хуахьыжыфмэ, я гупсысэкIэм техуэмэ – Iуэхур къохъулIащ. Армырамэ, псыхэкIуадэщ». Куэдрэ урихьэлIэркъым зэфIэкIышхуэ зиIэ цIыхум и бынхэр езым ещхь щыхъуж. Ауэ абыкIэ и насып къикIащ Заур. Абы пхъуитI иIэщи, тIури тхьэм узэрелъэIунщ. Псоми тцIыху уэрэджыIакIуэ Къул Лянэ КъБКъУ-м уэрэдымрэ къафэмкIэ и «Амикс» театрым и къызэгъэпэщакIуэхэм ящыщщ икIи и гъэсакIуэщ. Данэщи, зыхэмызагъэр укIуэдыж жыхуаIэм хуэдэщ: Кавказ Ищхъэрэм 143 Культурэ
ГъуазджэхэмкIэ и къэрал институтыр пианисткэу къиухащ, сурэт ещI, уэрэд, макъамэ, тхылъ етх, инджылызыбзэкIэ усэ зэхелъхьэ, макъамэр компьютер IэмалхэмкIэ зыхуей хуегъазэ. Дэтхэнэри хъарзынэу къызэрехъулIэм, и гум зэрыдыхьэм къыхэкIыу зым къытеувыIэну пIащIэркъым. Пхъурылъхуу хъыджэбзитI иIэщи, зыр Москва Щукиным и цIэр зезыхьэ театр училищэм щеджэри къэкIуэжауэ мэлажьэ. ЕтIуанэм ДизайнымкIэ колледжыр къиухащ.
Ди республикэм фIыуэ щацIыху, фIыуэ щалъагъу, зи гуащIэм пщIэ щыхуащI композиторым и гъащIэр къехъулIащ жыпIэкIэ пцIыупс урихъунукъым. Иджыри къэс иIа ехъулIэныгъэмрэ лэжьыгъэм пэзыгъэлъэща гукъыдэжымрэ мыкIуэщIу куэдрэ, куэдрэ лъэпкъым хуэлэжьэну, къыхуэныкъуэхэм узыншэу яхуэпсэуну ди гуапэщ. Си тхыгъэр сухыну сыхуейщ композитор, УФ-м гъуазджэхэмкIэ щIыхь зиIэ и лэжьакIуэ Даур Аслъэн Жырыкъым и творчествэм теухуа и псалъэхэмкIэ: «Сыт хуэдиз уэрэдрэ макъамэу зэхэсха сэ: зэманым екIухэри емыкIухэри, псэм едэхащIэхэри абы къимыщтэхэри. ДаIэ ахэр? Хэт ахэр зыщIэжыр? Уэрэдыр псэм къыбгъэдэкIыу тхамэ, ар зи IэдакъэщIэкI композиторым цIыхубэм я макъыр зэхихамэ, я бэуэкIэр зыхищIамэ, илъэсипщI бжыгъэхэр дэкIыху жьы мыхъуу а макъамэр псэунущ. Апхуэдэ уэрэдхэр иIэщ Жырыкъ Заур, абыхэм гъащIэ кIыхь къапэщылъщ». Залинэ 144 Сабийхэм папщIэ КIЭН
Теплъэгъуищу зэхэлъ пьесэ: Заур – псоми яужэгъужа мэзыпщщ. – зи къару имылъыж щхъуэжь тIорысэжьщ. – зи фIыгъуэ, зи бзаджэгъуэщ, шыр цIыкIуитхум я анэщ. – дэтхэнэ зи хьэмтетыгъуэми я Iужажэщ. – Бажэм и шырхэщ.
Мэзым щIэс нэгъуэщI псэущхьэхэр.
ЯПЭ Iуэхур щекIуэкIыр мэз лъапэрщ. Мэзым щIэс псэущхьэхэм къажыхь – къахуихьа хъыбарым зэхэлъэдэжауэ ирогузавэ. 145 Маржэ! Маржэ! Маржэ! Маржэ!
Нэху зэрыщрэ къанжэр маджэ,
ЖеIэр хъуауэ пщыр сымаджэ. Маржэ! Маржэ! Маржэ! Маржэ!
ЖиIэу хъуауэ пщыр сымаджэ,
Нэху зэрыщрэ къанжэр маджэ..
Сыт къеузыр? Сыт къэхъуар? Дауэ ар сымаджэ хъуа? Дэри тщIэркъым сыт къэхъуами, Сыт пщы лъахэм къыщыхъуами. ИджыпстукIэ тщIэуэ хъуар Къанжэ кIакIэм и хъыбарщ. Сабийхэм папщIэ 146 Сабийхэм папщIэ Хэт и фIэщ пхуэщIынт Аслъэным Уз зэгуэрым къеуэлIэну? Аслъэныжьыр хуабжьу лъэщт. Узыр дауи къыпэлъэщт?
ДыхуэвгъакIуэ щIэупщIакIуэ, Маржэ!
ХуэдывгъэщI абы щIопщакIуэ, Маржэ!
Маржэ, маржэ, фызэхуэс, ФхузэфIэкIи зэхуэфхьэс:
Хэт – щыхь куцI,
Хэт – фо цIынэ,
Хэт – гъэжьауэ адэжынэ,
Хэт – джэдыкIэ,
Хэт – бэджынэ,
Аслъэн-дотэ хуэтхьыжыну.
Маржэ! Маржэ! Маржэ! Маржэ!
Нэху зэрыщрэ къанжэр маджэ,
ЖеIэр хъуауэ пщыр сымаджэ.
Маржэ! Маржэ! Маржэ! Маржэ!
ЖиIэу хъуауэ пщыр сымаджэ,
Нэху зэрыщрэ къанжэр маджэ.
Зыми тщIэркъым сыт къэхъуами,
Сыт пщы лъахэм къыщыхъуами.
ИджыпстукIэ тщIэуэ хъуар Къанжэ кIакIэм и хъыбарщ. 147
Г у п ы м я щ ы щ з ы м. Маржэ, маржэ, зэхэзыхыу хъуар фынакIуэ! ФынакIуэ псори щIэупщIакIуэ! (ЙокIхэр.) (икIахэм якIэлъыплъурэ, ящыдыхьэшх щIыкIэурэ къохьэ). Плъагъурэ ахэр зэрызэрызехьэр? ФымыкIуи феплъыжыт? Аслъэн къызэщIэплъам зы псалъэ Iурыздзэну фIэкI хуейкъым, зэ уэгъуэкIэ сабэ къыфхригъэхыным щхьэкIэ. Мис сэ схуэдэхэращ фэ мыхьэнэншэхэмрэ зи къару илъыгъуэхэмрэ зэтезыIыгъэр. Фи зэхуакум мафIэлыгъейр дэздзэнуми, мамырыгъэ дэзгъэлъынуми, сэращ Сабийхэм папщIэ
хуитыр. Ауэ фыкъысщошынэри, – фыкъызодаIуэ, фыкъызодаIуэри, – хуиту фызогъэпсэу. Къару зыбгъэдэлъхэмрэ шынэкъэрабгъэхэмрэ дунейм тетыхукIэ сэри зы пщIэ гуэр сиIэу дунейм сытетынщ. Сэ иджыри зысплъыхьынщ, хэт ищIэрэ, хъыбар зыIэрымыхьа щыIэмэ. (ЙокI.)
И щхьэр фIэлэлу, къохьэ. 148 Сыдыгъужь ныбаджэщ, Сыдыгъужь бзаджэжьщ, Хьо-хьо!
Мэлыхъуэхьэ фаджэу КъэзгъэпцIащ Iэджэжь. Хьо-хьо! Хьо-хьо-хьо! О-ри-да-ра, о-ри-ра!
Мэзым сыщощакIуэ,
Губгъуэр къызокIухь,
Хьо-хьо! Хьо-хьо-хьо! О-ри-да-ра, о-ри-ра!
КIэ къыхузогъакIуэ,
Сыхуэзам пшэрыхь.
Хьо-хьо!
СыщыхъуакIуэщакIуэм –
Дэни сыпхуэкIуэнщ,
Уэ-ри-да, ри-да-дэ,
Уэ-ри-да, ри-да-дэ!
Iэпщэрыбанэм хуэкIуэм,
Хэти сытекIуэнщ.
Хьо-хьо!
Сыдыгъужь ныбаджэщ,
Сыдыгъужь бзаджэжьщ, Хьо-хьо! Хьо-хьо-хьо! О-ри-да-ра, о-ри-ра! Мэлыхъуэхьэ фаджэу
КъэзгъэпцIащ Iэджэжь.
Хьо-хьо!
Хьирэ! Сабийхэм папщIэ
И щхьэм хуэпсэлъэжурэ, пхъэ дакъэм и хъуреягъыр къекIухь.
ТIуащIэм иджыблагъэ дащIыхьа чэтым ит мэл гуартэм сэ зы щынэ хэту слъэгъуащи, мы дунейм зы Iэмал щыIэу, ар зыIэрызмыгъэхьэу хъунукъым. Ауэ, гугъур аракъэ, нэгъабэ и мэлыхъуэ башыр къыстезыкъутауэ щыта мэлыхъуэ щIакъуэжьым ПарийкIэ еджэу зы хьэ къыздишащ хъумакIуэуи, абы Iэмал хуэзгъуэтыркъым. Ар езыр хьэ бзаджэщ, и къару илъыгъуэщ. Убэлэрыгъмэ, уи кIэбдзыр пхущIиудынкIэ тхьэ соIуэ. Сэри, япэм хуэдэу, сыпсынщIэж езыр. ЗгъэпцIащ, сщIэм къэзгупсысынур! Махуищ хъуауэ, си джийм зы дзэкъэгъуэ ехакъым. Си кIэтIийхэр зэрышхыжыным нэсащ. Гъуэщауэ зы дзыгъуэ лъэрымыхь нэхъ мыхъуми къыспэщIэхуащэрэт. Хэбгъэзыхьмэ, ар дыдэри къысхуэубыдыну си фIэщ хъуркъым сэ щхьэгъавэм. Сытми, зыгуэр жызоIэ. Ау-уей, ипэ зэманым зыхуэзусыжауэ щыта уэрэдри екIурэ-ещхьу схужыIэжрэ иджы? «Ей, зэманыгъуэ, зэманыгъуэ!» щIыжаIам сыхуэкIуакъэ сэри!
Сыдыгъужь ныбаджэщ,
Сыдыгъужь бзаджэжьщ,
Хьо-хьо!
О-ри-да-ра, о-ри-ра!
Мэлыхъуэхьэ фаджэу КъэзгъэпцIащ Iэджэжь.
Хьо-хьо! 149
Зэт, зэт! Си тхьэкIумэжьитIыр тхьэкIумэжмэ, си кIэныр къикI си гугъэкIэ тхьэ соIуэ! МыбыкIэ зыгуэр къокIуэ. Мы си пэжьыр пэжмэ, – лымэ къысщIехьэ. ЗэкIэ сэ мо чыцэм сыхэтIысхьэнщи, сыкъыкIэлъыплъынщ а къакIуэм. ТхьэкIумэкIыхьитIрэ зы кърурэ иIыгъыу, къохьэ. Ешаифэу йотIысэх.
Дыгъужьыр йокI. Ди гуэл щхъуантIэ жыжьэм Нобэ сэ сыкIуащ,
Абы пэмыжыжьэу, Мыр къыщысщэкIуащ: Сабийхэм папщIэ
Къру быным ящыщу –
Зы нэхъ лъакъуэ кIыхь,
Лышхуэ якIэрылъу ТхьэкIумэкIыхьитI.
Си быныр, мышхауэ,
Къызэжьэу зэхэсщ,
Сэ езыр, сешауэ, Мыбдежым сыщысщ.
Зэ сынэсыжамэ,
Яхуэхъунт мыр шхын.
Сэри, сыгъуэлъынти,
ТIэкIу зызгъэпсэхунт.
(ИIыгъхэр зэпиплъыхьурэ.) Зы къру лъакъуэ кIыхь, тхьэкIумэкIыхьитI. Мыхэр си бажэ цIыкIуитхум ятызогуашэри. 150
Абы хэту, зэIурыбзаеурэ и щIыбагъымкIэ къыбгъэдохьэ.. Iуэху фIохъу апщий, бажэжь цIыкIу!
Б а ж э м (къэщтауэ къыщолъэт, иIыгъхэр зэкIэрыхукъищыпыжу). У-у. упсэу апщий, щхъуэжь! Упсэу. Сыт пщIэр?. КъэсщэкIуар собж. Iыхьэ-Iыхьэ сщIыуэрэ, зышхынухэм ятызогуашэ. Къру лъакъуэ кIыхь, тхьэкIумэкIыхьитI. Щыр тхум хузогуэшри. Зэт! Зэт! (ТхьэкIумэкIыхьитIым еплъурэ.) Мо тIур зым тебгуашэ щхьэ мыхъурэ, бажэжь цIыкIу?. Сыт апхуэдэу щIыжыпIэр?. зым тыбогуашэ, мис а зыр сэращ. Къру лъакъуэ кIыхьыр хым ятыбогуэшэжри, хым щыщу зы Iыхьэ къысхугубодзэж. (гужьеяуэ). Ар сыт бжэкIэ, щхъуэжь?. Ар дыгъужь лъэпкъ бжэкIэщ, бажэжь цIыкIу. Ебгъэлеймэ, щыри зым тозгъэгуэшэнщ!. Къыз-гу-ры-Iуащ!.. Ауэ зы лъэIу пхузиIэщ.. ЖыIэ. Сабийхэм папщIэ 151 Сабийхэм папщIэ. Къру лъакъуэ кIыхьыр хым тызумыгъэгуэшамэ, нэхъ къэсщтэнут. Хъунщ, хъунщ! Сэри гу лъыстащ ар зэрыкъру гъурыжь цIыкIум. Зы «хьэп» жыIэгъуэ схуэхъунукъым абы и Iыхьэ ханэр. КIуэ, зегъэхь! йожажьэ. къыкъуокI.
К ъ а н ж э м (псынщIэрыпсалъэу). Фэри щIэупщIакIуэ фыкIуэрэ?, абы гу лъамыта хуэдэу, зоплъыж. йожьэж. тхьэкIумэкIыхьитIым яужь йохьэ.
К ъ а н ж э м. Къывэпсалъэри къыффIэмыIуэхуу, дэнэ фыздэкIуэр? Гузэвэгъуэ зэрыщыIэр фщIэркъэ?. Сыт гузэвэгъуэ?. Сыт къэхъуар?
К ъ а н ж э м. Сыт абы нэхъ къэхъуну фызыхуейр? Ди пщыр сымаджэщ. Псори абы хуогузавэ, щIоупщIэ, фэ фи щхьэ Iуэху зывохуэри фыдэтщ. КъызжиIакъым жывмыIэж. 152 Iэнкун хъуауэ щытщ.
Къанжэр йокI. рэ Хэт и фIэщ пхуэщIынт Аслъэным Уз зэгуэрым къеуэлIэну? Аслъэныжьыр хуабжьу лъэщт,
Узыр дауэ къыпэлъэщт?. Зэт, зэт! Тхьэ соIуэ, абы и деж дымыкIуэмэ, дызэрыкIуэдыкIын гукъанэ къытхуимыщIым. Ауэ, япэщIыкIэ мы сIыгъыр IуспIэнщ. ЗгъэпцIащ, тIэкIуи тыншыIуэу къысIэрымыхьам мы тхьэкIумэкIыхьитIыр. Си кIэн къикIащ! (ТхьэкIумэкIыхьитIыр иIыгъыу, йокI.). Еуэ, щхъуэжь, еуэ! Зэ умыпIащIэ, сэ си щхьэр щхьэжмэ, кIэн къызэрикI уэзгъэлъагъуну укъызогъэгугъэ! И щхьэ хужиIэжу. 153
Сабийхэм папщIэ
Бажэр къытекIуэн хуэзакъым, Ягъэшынэуи къэсакъым.
Бажэм лей игъэгъуу, Зэхэпха, дыгъужь?
КъызэпщIар пхуэзгъэгъум,
Сэ пцIыупс сыхъунщ.
Бажэм ещIэр Iэмалищэ, Хэту щытми – ар ирещIэ:
Лей къыстезыгъэхьэр
ФIым щремыгугъ.
Езгъэхьынущ мыхьыр,
КъремыщI си гугъу.
Бажэ цIыкIур Iущабэщ, Iущабэщ, Бажэ цIыкIур Iэ щабэщ, Iэ щабэщ, Щабэу уэрэ, и уэкIэм Зэуэр имыукIми, –
ЩIыфэм зэпхредз,
ГущIэм зредзых,
Бийр бэлыхьым хедзэри, ЗыхегъэбзэхыкIыж.
Бажэр къытекIуэн хуэзакъым, Ягъэшынэуи къэсакъым.
Бажэм лей игъэгъуу, Зэхэпха, дыгъужь?
КъызэпщIар пхуэзгъэгъум,
Сэ пцIыупс сыхъунщ.
Аращи, узыншэу!
КIыфI мэхъу. А с л ъ э н ы м и хэщIапIэрщ. ХьэкIэкхъуэкIэхэм А с л ъ э н ы р, и Iэблэхэр, и кIэбдзхэр яIыгъыу, утыкум хъурейуэ къыщрашэкI. ЙодэхащIэхэр, толъэщIыхьхэр. 154
Сабийхэм папщIэ
Дотэ нэхуу Аслъэн хахуэ,
Нобэ сытыр уэ уи махуэ? Махуэ псом ущылъщ, уогыз,
Зы бэлыхьыр уэ къоуз.
Нэгум щIэлъыр лъэгум макIуэ, Нэгум щIэлъыр лъэгум макIуэ. Узыр, узыр, адкIэ кIуэ, Узыншагъэ, мыдкIэ къакIуэ! Узыр, узыр, адкIэ кIуэ, Узыншагъэ, мыдкIэ къакIуэ!
Мэгузавэ хьэкIэкхъуэкIэр, Узэрысымаджэм щхьэкIэ.
Сыт къоузыр? Сыт къэхъуар? Сыту фагъуэ Iей ухъуа?
Нэгум щIэлъыр лъэгум макIуэ, Нэгум щIэлъыр лъэгум макIуэ, Узыр, узыр, адкIэ кIуэ, Узыншагъэ, мыдкIэ къакIуэ. Узыр, узыр, адкIэ кIуэ, Узыншагъэ, мыдкIэ къакIуэ, ей! Нэ пIащитIыр хуиту гъаплъэт, ДынолъэIур, зэ къытхэплъэ. Узым дэ укъедгъэлынщ, Дохутырышхуэ къодгъэплъынщ.
Нэгум щIэлъыр лъэгум макIуэ, Нэгум щIэлъыр лъэгум макIуэ.
Узыр, узыр, адкIэ кIуэ,
Узыншагъэ, мыдкIэ къакIуэ.
Узыр, узыр, адкIэ кIуэ,
Узыншагъэ, мыдкIэ къакIуэ. Сабийхэм папщIэ Уэуэужьыр сэ си махуэщ,
Узу сиIэм сызэрахуэ!..
Сыту ахэр къыспэлъэщт?
Феплъ, си пщэцыр къыхощэщ, Къыздэбзыжкъым си лъэбжьанэр, Къыхэуащи лъэгум банэ.
Си дзэр къупщхьэм IуищIыкIащ. Бланэм лъапэкIэ сыщеуэм,
Сэ си кIэпкъыр къыдэпкIащ.
Маржэ, си хьэкIэкхъуэкIэгъухэ!
Е си узыр вгъэхъужынщ,
Е бэлыхьыр ныфхэслъхьэнщи, НэгъуэщI мэзым сыкIуэжынщ.
Дотэ нэхуу Аслъэн хахуэ,
Сытым дежи уэ узахуэщ,
Псоми ди гур хыумыгъэщI, Губжьыр япэ иумыгъэщ.
КъыщытщIам уэ усымаджэу, Къыпхуэтхьащ удз тхьэмпэ Iэджэ, Ахэр дэ пхузэхэтлъхьэнщ, Хущхъуэ тщIынщи, уэтхьэлIэнщ. Нэгум щIэлъыр лъэгум макIуэ,
Нэгум щIэлъыр лъэгум макIуэ,
Узыр, узыр, адкIэ кIуэ,
Узыншагъэ, мыдкIэ къакIуэ.
Узыр, узыр, адкIэ кIуэ,
Узыншагъэ, мыдкIэ къакIуэ. 155. Уэ-уэ-у-о-о-о-о! (И щылъыпIэм гъуэлъыжурэ.) Уэ, си кIэпкъ узым си щхьэр фIех! Уэ, мы си дзэ узым сызэпкърех! Ыы-хьы-хьы-хьы-ы-ы-ы! (щтэIэщтаблэурэ къолъадэри). Уи махуэ фIыуэ, дотэ нэху! Къысхуэгъэгъу, зиусхьэн, узэрысымаджэр щызэхэсхар иджыпстущ. Гъуэгу сытетащ, сыщыIакъым. Сабийхэм папщIэ 156 Сабийхэм папщIэ
А с л ъ э н ы м (гъынанэу, гукъанэшхуэ хэлъу). Фэ, сытми, сымаджи узынши къыффIэIуэху? (гужьеяуэ). Уа, зиусхьэн, сыщыIа мыгъуэкъым!. СыщыIакъым жыхуэпIэр сыт? Дэнэ ущымыIами, пщыр щысымаджэм деж пщIэну къыплъос.
Д ы г ъ у ж ь ы м. Уэлэхьи, ар арамэ, ауэ. Уэлэхьи-и-и, сэр нэмыщIкIэ къэмыкIуаи щыIэм, ы-хьы-ы! (къэгубжьауэ). Хэт къэмыкIуар?. Зэхэзыхар къэкIуауэ къыббгъэдэсщ. Куэдщ, умыД ы г ъ у ж ь ы м. СлIожь, Бажэр къыщIэмыкIуар? Хэт абы губжь, зиусхьэн!
зызыхуигъадэр?
Псоми я жьэр яущIауэ, ауэ зыгуэр жаIэнуи хунэмысауэ, къохьэ.
Б а ж э м. А, си псэр зышхын! А, си пщы дахэшхуэ мыгъуэ! Моуэ дыгъуасэ уи лъэужь дахэм сепэма къудейти. Сыт мыгъуэхэри къыпщыущIт, сыт мыгъуэми уIуущIэт? Зиусхьэныр сымаджэу щызэхэсхым, нышэдибэ сежьэщ, мэз псор къызэхэскIухьри, Iэзэпщыр къэзгъуэтащ. Уи хущхъуэгъуэри жезгъэIащ Iэзэпщым. Аслъэныр къру лэпс, дыгъужь кIэн хэлъу, ефэмэ, хъужынущ, жиIати, мы кърур къыпхуэсхьащ. Кърур къысхуэмыубыдурэ зыкъомрэ селIэлIати, сыкъыщIэгувари аращ, зиусхьэн лъапIэ!. Уэ-уэ-уо-о-о! Ы-хьы-хьы-хьы-ы-ы-ы!. Уа, зиусхьэн, мы къру къэсхьар хущхъуэ пхуэхъунущ, ауэ дыгъужь кIэн къэдгъуэтатэмэ, дэгъуэ дыдэ хъунут.. Уа, дыгъужь кIэнри сэ къэслъыхъуэн хуейуэ аратIэ? ИкIэщIыпIэкIэ къэвгъуэти, къыхэфх!. НэгъуэщI щIыпIэ щхьэ дыщылъыхъуэн хуей? Мис, щхъуэжь хьэзыру щысщи, абы ейр къыхэтх хъунукъэ?. Сыт щIэмыхъунур?
Д ы г ъ у ж ь ы м (гужьеяуэ). Уэ хъуну мыгъуэкъым! Сыт къыфхуищIэн мы си кIэн тIорысэжьым? Уэлэхьи, тхьэмахуэкIэ бгъавэми, зыри къыщIэмывыкIыну, апхуэдизу гъурщи! Иужьрей зэманым сэри гугъу сехьащ, сызыкIэлъыплъыжакъым. Ауэ, уэлэхьи, уэ нобэ си кIэным ухуеину сщIатэмэ, тIэкIу сызэгугъужынтэм. Бажэм ущигъэуэну аракIэ тхьэ соIуэ, зиусхьэн!. Уа, мы къэвбж псор сэбэп къысхуэхъунукъым сэ, ы-хьы-хьы-хьы-ы-ы-ы! 157 Сабийхэм папщIэ. Мы сымаджэр гугъу ехьу куэдрэ щыдгъэлъыну, хущхъуэгъуэ хуэхъунур тщIэуэ? Къэвубыдыт щхъуэжьыр!
Псоми зрадз.. Щывгъэт! Фыкъызбгъэдэмыхьэ! А-а-а-а!
Б а ж э м (ихъуреягъкIэ къижыхьурэ). Лъакъуэ сэмэгум. Сыт фщIэр?! Лъакъуэ сэмэгум хэлъ кIэныращ къыхэфхынур. Апхуэдэукъым. И кIэр фпхы!.. И тхьэкIумэжьитIыр щIэфIуантIэ!.. И кIэныр къыхэфIуэнтIыкI! Ы-хьы-ы, мис апхуэдэу. МыдэкIэ къэвдз иджы. Сабэм хэвмыгъахуэ!.. А-а, ягъэ кIынкъым. Iэхьа, сызэримыгугъауэ, кIэн бэлыхьи мыр!.. кIэныр къещтэри, кърумрэ кIэнымрэ игъэвэну макIуэ., и лъакъуэ сэмэгур фIэпхыкIауэ, гупым къаходжэрэзыкIыж.. Уэуэу мыгъуэр си махуэщ! ЕкIэ си ужь фыкъихьэу, щхьэ сывгъэунэхъуа? 158
Дыгъужьыр лъакъуэращ зыгъашхэр.
Си кIэн сэмэгу мыгъуэр къыхахмэ,
Сызыгъэшхэну гущэр хэт иджы?
У-у-у-у! У-у-у-у!
Сызыгъэшхэну гущэр хэт иджы?
Емынэ гущэмэ сыкъихуу,
Сыту Iуэху Iей мыгъуэм сыхэхуат!
Си пщы щIэупщIэ гущи къэтт иджы?
У-у-у-у! У-у-у-у!
Си пщы щIэупщIэ гущи къэтт иджы?
Мыр дауэ гущэ къысщыщIу,
Дыгъужь лъакъуищ мыгъуэу сыкъэна?
Сытхэр сщIэжыну гущэ сэ иджы?
У-у-у-у! У-у-у-у!
Сытхэр сщIэжыну гущэ сэ иджы?. Iей пщIауэ фIы ущымыгугъ, щхъуэжь! Апхуэдэ зыгуэр къызэрыпщыщIынур сигу къэкIат, уэ бзэгу щыпхьым. Сыту уэкIурэ уи лъакъуэ пхуагъэкIэщIар!. Уи бзэращ ар къызэрыкIар, бажэжь цIыкIу. Мэзыр инми, лъагъуэ куэд мэз щIагъым щызэхохьэ. ЗыщIыпIэ щызэ- Сабийхэм папщIэ
хыхьэнщ ди гъуэгухэри – абдежым а уи бзэгур кIэщI щыпхуэсщIынщ сэ уэ.
Емынэ гущэмэ сыкъихуу,
Сыту Iуэху Iей мыгъуэм сыхэхуат!
Си пщы щIэупщIэ гущи къэтт иджы?.. У-у-у-у!.. УкъысIэрыхьэнкъэ уэ сэ?!
Дыгъужьыр йокI.. УкъыслъэщIыхьэмэ, щхъуэжь!
Лэпсыр игъавэу мэувыж. Зы гуп шыуаным къыбгъэдолъадэ, къафыхьурэ уэрэд жаIэ. 159
Шыуан цIыкIуу шхыныбэр ХьэщIэ натIэм ейщ,
ХьэщIэр куэду къыщыкIуэм –
Мэхъур къэвэрей.
Вэрэ-вэрэ, къэкъуалъэ,
Вэрэ, къикъуэлъыкI,
Вэрэ, Iуву лэпс фалъэ Хэлъым къыщIэвыкI.
ЗэщIэстауэ, и лъабжьэм МафIэр щокъуейщIей.
Шыуан цIыкIур мэлажьэ,
Лэпсыр дрехуей.
Вэрэ-вэрэ, къэкъуалъэ,
Вэрэ, къикъуэлъыкI,
Вэрэ, Iуву лэпс фалъэ Хэлъым къыщIэвыкI.
Шыуан цIыкIур мэпIащIэ –
ХьэщIэхэр зэхэтщ.
МафIэр хъумэ и мащIэ,
Пхъэгъэсын ди куэдщ.
Вэрэ-вэрэ, къэкъуалъэ,
Вэрэ, къикъуэлъыкI, Сабийхэм папщIэ
Вэрэ, Iуву лэпс фалъэ Хэлъым къыщIэвыкI.
К ъ а н ж э м (шыуаным и хъуреягъыр къикIухьурэ, зэзэмызи абыкIэ еплъэкIыурэ). КуцIыр къихумэ, лыр вауэ аращ. ХэвмыгъэващIэу пIэрэ? (дзасэмкIэ хоIэбэ; шынакъжьейкIэ лэпс къыхехри, зэщыщхъу хъуамэ йоплъ). Шыгъур тIэкIу къемэщIэкI си гугъэщ. Лыр ващи, къыхэфхи, шыуаным иджыри мафIэ щIэфлъхьэ. Лэпсыращ Аслъэным сэбэп хуэхъунур. (къэгуфIауэ). АтIэ, лым фыхуэмеймэ, сэ къыхэсхынщи, хыфIэздзэнщ. (Iуэхутхьэбзэшхуэ ищIэн хуэдэ, шыуаным бгъэдохьэ.) (къэгужьеяуэ). Хьэ-уэ! Сэ а Iуэхутхьэбзэ тIэкIур, къызэмыхьэлъэкIыу, зиусхьэным хуэсщIэнщ. Фэ дыгъужь кIэныр тIэкIу вгъэвэж. Сэ куэдрэ сыкъэтынукъым.
Къруулыр зыгуэрым кIуэцIелъхьэри, дзапэ уэрэд къришурэ йокI. Шыуаным бгъэдэтхэм пхъэгъэсын къахь, мафIэм йогугъу, мэпэщащэхэр. 160 Япэрей зэман гущэмэ,
Уей, си хьэмтетыгъуэт. ХъугъуэфIыгъуэу щыIэр
Куэду схузэблахт.
Уей, дуней,
Куэду схузэблахт!
Сыту зэман дахэт, атIэ, уей!
Япэрей зэман гущэмэ,
Си къару илъыгъуэт,
Сэ сызытеджалэ мыгъуэр Псори си былымт,
Уей, дуней,
Псори си былымт!
Сыту зэман фIыщэт, атIэ, уей!
Мэзым пщIэ щIэлъыжкъым,
Дунейр зэкIуэкIащ. Сабийхэм папщIэ 161 Сабийхэм папщIэ
Зым сыпэлъэщыжкъым –
Псори щызгъэкIащ.
Лъэгум къыщIэхуари Сэ къысхуопсэлъэф,
ЗиIу хьэдзищ ихуари Къыспопсэлъэжыф.
Япэрей зэман гущэмэ,
Уей, си пщы ткIиигъуэт.
Пщыгъуэ дахэу сиIэм Хуэфащэ пщIэи хуащIт.
Уей, дуней,
Хуэфащэ пщIэи хуащIт!
Сыту зэман тыншт, атIэ, уей!
(Псори къызэхеплъыхьри.) Уа, гущIэгъу фиIэну фэ гупым? Хьэбблэ кIэныр згъэвэнти алъандэм! Ва хъунщ а хэвдзар. Дэнэ Бажэр щыкIуэдар?. Сымис, зиусхьэн! (ЗэIурыбзаежу къохьэж, шыуаным бгъэдохьэ.) Лэпсыр ващи, фалъэм изу ивгъахъуэ!
А с л ъ э н ы м. Сыт мыбы «фалъэ» жыхуиIэр? Зэрышыуану 162
къэфхь мыдэ!. Мыр гъэупщIыIун хуейщ, дотэ нэхушхуэ! Си тхьэлъанэщ, махуэ шэджагъуэу вагъуэхэр къыуимыгъэбжым, иджыпсту зэрыщытым хуэдэу уефэмэ.. Лэпс гъэвэныр фи Iуэхути, вгъэващ. Лэпс ефэныр си Iуэхущи, сефэнщ. Къэфхь, жысIамэ, къэфхь! (и щхьэ хуэпсэлъэжу). Мыбы и IэкIэ и ажал къилъыхъуэжу аращ. Езыри ажалым хуэдэу ялъагъу хъуащ хьэкIэми кхъуэкIэми. КIуэцIрыху, дгъэлIа къомым къахэжыжынкъым мы зыри. Сеуэу сыдэIэпыкъун-тIэ ямылъагъужыным? (Лэпс шыуаныр щхьэщехьэ.) Мыр тIэкIу къопщтрэкI хуэдэу къыпфIэщIынщ, ауэ абы щхьэкIэ умыдзыхэ. Къэвубыд зиусхьэным и лъакъуэхэр!
Псоми къаухъуреихь, и лъакъуэхэр яубыд. лэпс шыуаныр жьэдекIэ.. А-а-а-а! (ЯхуэмыувыIэжу мэкIий.) (ягъэхъуж я гугъэу). Сабийхэм папщIэ
Нэгум щIэлъыр лъэгум макIуэ,
Нэгум щIэлъыр лъэгум макIуэ.
Узыр, узыр, адкIэ кIуэ,
Узыншагъэ, мыдкIэ къакIуэ, ей!
КIыфI мэхъу. ЕтIуанэ теплъэгъуэр щекIуэкIам дежщ. Гъэ къэсыхукIэ, пIалъэр къэсмэ,
Дэ мыбдеж дыщызэхуосыр,
Дэ Мэзгуащэ гуащэ дощI, ТхьэлъэIушхуи ныхудощI.
Ди Мэзгуащэ, ди Мэзгуащэ,
Хъуэхъур нобэ уэ пхуэфащэщ. ДыкъэкIуауэ дэ мэз лъапэм,
Уи махуэшхуэр догъэлъапIэ. 163
ХьэкIэкхъуэкIэхэм ягъэщIэращIэ, хэт удз гъэгъа, хэти къудамэ цIыкIухэр къахь. Ахэр кIэралъхьэри, екIурэ емыкIурэ йоплъ. кърашэкIыу щIадзэ.
И щхьэцышхуэу къудамэбэр доухуэнрэ, доухуэнрэ, Духуэным удз гъэгъахэр хыдощIэрэ, хыдощIэрэ,
Дыгъэ бзийри дыщэпс данэм полыдрэ, полыдрэ,
Дэ Мэзгуащэ, къетшэкIым-къетшэкIыурэ, утыкум къыдошэ.
Гуащэ дахэу пхъэху лъэдийм ИдогъэщIыр лъабэдий.
Ди Мэзгуащэ, ди Мэзгуащэ,
Хъуэхъур куэду зыхуэфащэ, 164
Сабийхэм папщIэ
Нобэрей тхьэлъэIум ЩыжытIэм щIэдэIут:
Хъурэ-хъурэ щыхъуакIуэм, ХъуакIуэщакIуэр щыщакIуэм,
ЩакIуэм къигъэлъейм,
Къатемыхьэу лей,
Чыцэм зэпхрыши, Мэзым къыщIэшэж!
И щхьэцышхуэу къудамэбэр доухуэнрэ, доухуэнрэ, Духуэным удз гъэгъахэр хыдощIэрэ, хыдощIэрэ, Дыгъэ бзийри дыщэпс данэм полыдрэ, полыдрэ,
Дэ Мэзгуащэ къетшэкIым-къетшэкIыурэ, утыкум къыдошэ. ягъэуври, къафэхэу щIадзэ. Къафэ нэужьым.
Хъурэ-хъурэ щыхъуакIуэм, ХъуакIуэщакIуэр щыщакIуэм,
ЩакIуэм къигъэлъеймэ,
Къатемыхьэу лей,
Чыцэм зэпхрыши, Мэзым къыщIэшэж!
Дрогушхуэ ди мэз щIагъым:
Сыту гуакIуэ ди мэз куур!
Нэр дехьэх ихъуреягъкIэ,
И макъамэм псэр дожьу.
Махуэр дахэщ, дыгъэр къопс, Жыгхэм ар къызэпхропс.
Акъужь къабзэм хэжэбзауэ, Бзу уэрэдхэр дэнкIи нос.
Гуащэ дахэу пхъэху лъэдийм ИдогъэщIыр лъабэдий. Сабийхэм папщIэ
Ди Мэзгуащэ, ди Мэзгуащэ, Хъуэхъур куэду зыхуэфащэ, Нобэрей тхьэлъэIум ЩыжытIэм щIэдэIут:
Хъурэ-хъурэ щыхъуакIуэм, ХъуакIуэщакIуэр щыщакIуэм, ЩакIуэм къигъэлъеймэ,
Къатемыхьэу лей,
Чыцэм зэпхрыши, Мэзым къыщIэшэж!
ЙокIхэр. къохьэ. 165
К ъ а н ж э м (къедаIуэри къемыдаIуэри къыфIэмыIуэхуу, и щхьэм хуэпсэлъэжу, зэм зы лъэныкъуэмкIэ, зэм адреймкIэ дэпсэлъейрэ а жиIахэр мызэ-мытIэу зэрыжиI хэпщIыкIыу, къикIукI-никIукIыурэ). Арати, лэпс къэкъуэлъам и кIуэцIыр исри, Тепщэр абы илIыкIащ. Апхуэдэу и хьэкIэкхъуэкIагъэмрэ и нэпсеягъэмрэ текIуэдэжащ Аслъэн ябгэжьыр. ЕтIуанэ махуэм дызэхуэсщ, сэ срапашэу дыкIуэри, мывэм къыхэIущIыкIауэ мэз лъапэм деж щыта и фэеплъ сурэтыр къытедудыжащ. Сэ срапашэу, сыт
хуэдэ бэнэныгъэ едгъэкIуэкIыу щыта ар щыпсэум. Иджыпсту хуэдэу сощIэж: а Iеижьыр фIыуэ шхарэ жеину гъуэлъауэ срихьэлIат. И гъунэгъуу щыхь ныкъуэшх щылът, ауэ, и гупэмкIэ убгъэдыхьэ хъункIэ Iэмал иIэтэкъыми, и щIыбагъымкIэ сыкъелъэтэкIащ. Абы щыгъуэ ар апхуэдизу щыкIати, и кIапэжьым лы щыкъуей къыкIэрынахэри зрипэсрэт къыкIэрихыжыну?.. Хуэмурэ сыбгъэдыхьэщ, ихъуреягъкIэ зыкъэсплъыхьри. ищIэу зэ, имыщIэу тIэу сыуIуауэ щытащ и кIапэр. Выкуэм хуэдизу лы тыкъырищи къыфIытесхыгъат. Уэлэхьи, иджыри къэс мэзым щIэс псом яхуэмыIуэтэж сэ абы щыгъуэ си еуIукIар!.. (И щхьэм хужиIэжу.) Хэту пIэрэ иджы мэзым пщыуэ хахынур? Зыми къимыщIэ щIыкIэ къэщIарэ кIуауэ псом япэ ехъуэхъун
хуейщ. ПщIэну щыткъым, къулыкъу щигуэшкIэ игу дыкъэкIыжынкIэ хъунщ. (Япэм къызэрыщIидзам хуэдэу.) Арати, лэпс къэкъуэлъам и кIуэцIыр исри, абы илIыкIащ. Апхуэдэу, и хьэкIэкхъуэкIагъэмрэ и нэпсеягъэмрэ текIуэдэжащ Аслъэн ябгэжьыр. Къанжэр йокI. Сабийхэм папщIэ 166 Сабийхэм папщIэ
Макъамэ къоIу. Б а ж э р я пашэу, бажэ цIыкIуитху, уэрэд жаIэурэ, къафэурэ къохьэ.. Жылэм я джэдэщым щIэсыр сыт?. Дыщэ джэдщ!. Хьэблэм я бжыхь щхьэкIэм фIэсыр сыт?. Ар адакъэщ!. Къагъэутхъуэу, псыпцIэм хэсыр сыт?. Ар къаз бынщ!. Къаз шыр цIыкIухэр псыпцIэм зышэр сыт?. Ар къаз анэщ! 167
Абгъуэм джэдыр щокъакъэ, Адакъэжьыр мэкIий,
Пабжьэм щопэщащэ,
Къипэщэщыр егуэш.
Бгъэжь къэлъатэм йозауэ, Зэзэуэнхэри и куэдщ.
Дыщэ сыджщ,
Жыр лъэджажэщ,
Ауэ зытемыкIуэр – бажэщ.
Псыр щIэмычэу зэIащIэ, ЗэIапщIыкIыр къуэкIийр. Уабгъэдыхьэу укъищIэм,
Къаз анэжьыр мэкIий.
Псым къаз быныр къыхишмэ, КIапсэрышэу кърешэкI.
Дамэ кIыхьщ,
КъэкIухьлъакъуэщ,
Зыщышынэр – бажэ закъуэрщ.
Джэдкъазу хъугъуэр Бажэм и шхыныгъуэщ,
Бажэм ахэр къеубыд,
Ауэ, фщIэркъэ гугъур, – Щырыщу загуэш. Нэхъ къару зиIэхэр и кум иту, «хьэмрэ» «бажэмрэ» я Iэ зырызыр яIыгъыу зы лъэныкъуэмкIэ ягъэкIэрахъуэ, «хьэр» «бажэм» кIэлъыжэ щIыкIэу. «Хьэмрэ» «бажэмрэ» и бгъуитIым щытхэращ. «Хьэм» «бажэр» кърагъэубыдынуми, и кум итхэм я бзаджагъэм елъытащ.
«Си хьэм бажэ къеубыд, си хьэм бажэ къеубыд», – жаIэурэ ягъэджэгу. Абы. Жылэм я джэдэщым щIэсыр сыт?. Дыщэ джэдщ!. Хьэблэм я бжыхь щхьэкIэм фIэсыр сыт?. Ар адакъэщ! 168
Сабийхэм папщIэ
Бажэхэр зэдыгъуэм,
Я хьэм бажэ къеубыд.
и ужькIэ.
Бажэхэр Iущ защIэу Мы дунейм къегъэщIыр:
Хьэхэр къытпэлъэщын?
Минрэ ахэр хьэми,
ЕкIэ къытлъихьамэ,
ПщIэншэрыкIуэ тщIынщ.. Абгъуэм джэдыр щокъакъэ,
Адакъэжьыр мэкIий.
Джэдыр щокъакъэ,
Адакъэжьыр мэкIий,
Адакъэжьыр мэкIий.
Къафэурэ йокIхэр.
Б а ж э м (кхъуэщын цIыкIу иIыгъыу, кIэпхын Iулъу, дзапэ уэрэд къришу къохьэж, шхын Iуэху зэрызэрихуэр IупщIу. И Iэпхъуамбэхэр зэзэмызэ кхъуэщыным иригъэлъадэм-ебзеижурэ, адрей лъэныкъуэмкIэ йокI. ТIэкIу докIри, къохьэж).
Бажэ цIыкIур Iущабэщ, Iущабэщ,
Бажэ цIыкIур Iэ щабэщ, Iэ щабэщ, Щабэу уэрэ, и уэкIэм Зэуэр имыукIми. Сабийхэм папщIэ
КъоувыIэ, кхъуэщыным йоплъэ, и Iэпхъуамбэр хещIэри, йобзеиж.
Ярэби, мы шатэр мэз тыкуэнрауэ пIэрэ къыщащэхуар? КIуэцIрыху, сымыужэгъуам, согъэпцI, мы тыкуэнтетхэр. Сабийхэр зэрыбгъакIуэу, мыпхуэдэ шатэщ къратыр. Мэз бэзэрри, лъапсейщи, дыпэлъэщрэ. Тхьэ, мыбы кхъуейжьапхъэ къудей къыхэмыкIыну. -а, зэрыхъу хъунщ. Сытми, нобэкIэ сабийхэр тIэкIу зэIурыухэм аращ.
Кхъуэщыныр егъэув. И кIэпхыныр зыIуехри, къудамэм фIедзэ.
Бажэ цIыкIур Iущабэщ, Iущабэщ,
Бажэ цIыкIур Iэ щабэщ, Iэ щабэщ.
Кхъуэщыныр къещтэжри, йокIыж.
ЩIакъуэ башышхуитI и блэгущIэ зырызым щIэту, Iэ ижьымкIэ щIакъуэ башым къунтхышхуэ диIыгъыу, адрей IэмкIэ чыпылъэр, бдзэжьей зытIущ фIэлъу, башым диIыгьыу, къохьэ. 169 Мэзым сыщыщакIуэрт,
Губгъуэхэр къэскIухьт.
Хьо-хьо!
КIэи къыхуэзгъакIуэрт, Сыхуэзам пшэрыхь.
Хьо-хьо-хьо!
О-ри-да-ра, о-ри-ра!
Зэман бзаджэ къакIуэм –
Флъагъуркъэ къэхъуар?
Хьо-хьо!
Хьо-хьо-хьо!
Бдзэжьеящэ-щакIуэ Дыгъужь щIакъуэр хъуащ.
Хьо-хьо!
Ей, бетэмал, а нэхъ ин дыдэр сIэщIэкIыжащ. СедэIуэн хуеякъым а псы дзыгъуэ фасикъым. «КъеIэ, къеIэ!», – жиIэурэ сигъэпIащIэщ, сигъэгужьейри, лъахъцымкIэ къызигъэлъэфащ бдзэжьей хъарзынэр. Сабийхэм папщIэ 170 Сабийхэм папщIэ
Си щIакъуэ башыр згъэтIылъыхукIэ, мо лъахъцым фIэна къунтхыпэр пичри, – макIуэ-мэлъей. Аргъей шыщIэ хуэдиз хъунтэкIэ тхьэ соIуэ. Iэу! Мыбдей фIэлъ кIэпхынри хэту пIэрэ зейр? (Бгъэдохьэ, йопэм.) Мы си пэжьыр пэжмэ, мы щIыпIэм Бажэр щызэхэзокIуэ. У-у-у-у! (Мэкъугъ.) Сэ куэд щIауэ сызылъыхъуэу къысхуэмыгъуэт! У-у-у-у! Сэ зи кIапэр дыжь лэныстэкIэ къесщэкIын! У-у-у. (МэувыIэ, зэщIодэIукI, къызэриубыдынум зэрегупсысыр IупщIу.) Дауэ сщIыну?.. (ТIэкIу мэгупсысэж. Къызэпхеудри, мэкIий.) Сылъэ-щIы-хьэ-ну мыгъуэкъым! (ХэкIыпIэ зэримыIэм и къарур щIихауэ, йотIысэх, и щхьэр фIэхуауэ тIэкIурэ щысщ.) Къэзгупсыса-а-а-ащ!.. Бажэм бдзэжьей и хьэрэмкъым, зэрысщIэжымкIэ. (Чыпылъэм фIэлъ бдзэжьейхэм ящыщ зы къыфIехри, къызэтоувыIэж, гупсысэу.) Хъуну пIэрэ? (Хуэмурэ и къунтхым фIегъэзагъэ.) Ау-уей! Хъу-мыхъуми, сэ ныкъуэдыкъуэжьым нэгъуэщI Iэмал сиIэкъым. (Бдзэжьейр нэхъ здэплъагъун щIыпIэ деж егъэтIылъ. Къунтхыпсыр еукъуэдийри, къурагъыр иIыгъыу зегъэпщкIу. Зэ-тIэу къыкъуоплъри, и гур мызагъэу къыкъуокI. КъыблокIныблокI, бдзэжьеймкIэ плъэурэ, арэзы мыхъуу, нэгъуэщI щIыпIэм деж егъэтIылъри зегъэпщкIуж, къурагъыр къызэрыкъуэщыр IупщIу.) Хъуну пIэрэ? Мыхъуну пIэрэ? Хъуну пIэрэ? Мыхъуну пIэрэ? (зэщIэдэIукIыурэ къохьэ). Мыр сыт? Бабыщыхъу макъ дэнэ къыздиIукIыр?
Мыхъуну пIэрэ?. Хъуну пIэрэ? Мыхъуну пIэрэ? Хъуну пIэрэ? Б а ж э м. Тхьэ, зы бабыщыхъужь, гъуэщауэ, ди мэзым къыщIэзэрыхьатэми зы ягъэ мыкIынт.. Хъуну пIэрэ? Мыхъуну пIэрэ? Хъуну пIэрэ? Мыхъуну пIэрэ?
Б а ж э м (зэщIодэIукI). Си тхьэкIумитIыр тхьэкIумэжмэ, тхьэ ар зи макъыр бабыщыхъу пIащэжьу къыщIэкIынмэ. УэI, бдзэжьей!.. А псыр зи жыжьагъым къикIыу мы бдзэжьейр мыбы нэс дауэ къэкIуа? (Бдзэжьейм и хъуреягъкIэ къекIухь.) Ярэби, мы зи макъ зэхэсха бабыщыхъужьым къимыхьауэ пIэрэ мыр? Апхуэдэу щыхъуакIэ, япэщIыкIэ бдзэжьейр IуспIэнщи, къэзыхьар тесшхыхьыжынщ! (Йопхъуэ, кIапсэм и кIапэр и Iэм ирешэкI.) Уэ-уэу!. Хъуащ, хъуащ, хъуащ, хъуащ! Iэ-хьа-а-а-а! Укъэзмыгъуэтым, укъэзмыгъуэтым, укъэзмыгъуэтым, укъэзмыгъуэтурэ –укъэзгъуэтаи!.. Укъэзмыубыдым, укъэзмыубыдым, укъэзмыубыдым, укъэзмыубыдурэ, укъэзубыдаи!.. Сыт иджы уэсщIэнур, 171 къилъхуа! 172
Сабийхэм папщIэ
хьэмэ къилъхуа пцIыупсыжь цIыкIу? Уи фэр тесхынущи, дэнэкIэ къыщыщIэздзэнур? (И лъакъуэм йопхъуэ.) (хуэбанэ щIыкIэу). Уэ-уэ-уэ-уэу, си лъакъуэ узыр!.. (Бажэм и пщэгурыгъыр еубыд). Уи пщэцыр пхуэсфыщIынщ, бажэ ямыгъуэтыжым къилъхуа! (и щхьэр дрикъейурэ). Уэ-ей-ей-ей мыгъуэ, си пщэ узыр!. Уз жыхуэпIэр сэ сщIэркъым, ауэ МэзытхьэкIэ соIуэ зы дзэ къыпIузнэм. (Бажэм еуэну зытрешащIэ).. Уэ-ды-ды-ды-дыд! ЛIыгъэ уиIэмэ, пэ диям уемыуэуэ-э-э!.. (И Iэр и пэм Iуелъхьэри къыIуехыж, йоплъ.) Мыдэ. лъы. (Гъынанэу зещI).. Уи бзэгум теухуауэ ныбжесIар пщIэжрэ? Къэгупсысыжыт!
гъэнамэ, щхъуэжь!. Тхьэ, сызэрыгупсысэ мывэупцIэ цIыкIур унэм къэзД ы г ъ у ж ь ы м. МывэупцIэм кърибгъапцIэу аращ, хьэмэ. Ар сыткIи къысхуосэбэп. МывэупцIэ цIыкIур сIыгъауэ щытатэмэ, зыпIэрызгъэхьэрэт?.. Уа, щхъуэжь! СыкIуэнщи, ар къэзгъэсынщи, къэзгупсысыжынщи, унафэ пщIынщи. Зэ увыIэ! Дыхуейкъым мывэупцIэ цIыкIуми. Гугъу зумыгъэхь. Моуэ нэкIуатэ. Сэ уи бзэгур зэрыпызупщIын Iэмэпсымэ къэслъыхъуэнущ.. Тхьэи, мис ар мыхъуа! (къэуIэбжьауэ). Сыт щIэмыхъуар?!
Б а ж э м. ИтIанэ, сэ зыгуэр бжесIэжын хуейти, схузэфIэкIыжынукъым. Аргуэру пцIы?!. Сыт щIэпцIыр? Аслъэным и хъыбар зэхэпхакъэ? (гужьеяуэ). Ы-ы! Аргуэру – Аслъэн!
Б а ж э м. А си насыпыншэжь мыгъуэ! Уэ къыпщымыщIыжа мыгъуи щыIэ? (бажэм жиIам нэхъ щабэ ищIыжауэ, хэгупсысыхьауэ). Уэла-хьи-и, арам-тIэ: уи лъакъуиплIым я зым кIэн хэмылъыжмэ – зы, жьы ухъуамэ – тIу, дзахъэ ухъуамэ – щы. АтIэ, укъэдаIуэркъэ?. Ы-ы.
Б а ж э м. Вындыкъуэ деж, сэмэгурабгъумкIэ щыIэ щыхупIэм адэкIэ щIыкъатиблкIэ уIэбэмэ, мэз фIыцIэжь гуэр иIэщ, хъугъуэри Сабийхэм папщIэ
фIыгъуэри щызэблахыу. А мэзым пщыгъуэр щызыIыгъа дыгъужь укъуеяр дунейм ехыжати, жылэр зэхыхьэри, унафэ ящIащ пщыщIэ хахыну. А жылэм зэхыхьэу къагъэкIуа лIыкIуэр, моуэ Аслъэным и деж укъызэрыIукIыжу, къэсащ. Абы жиIащ пщыгъуэр зыхуагъэфэщар уэрауэ, арэзы ухъуу щытмэ. Е, уэ арэзы умыхъумэ, Аслъэным ди деж пщыгъуэр щыхыфIидзэм, ари хъуну. Уэ умыарэзыуэ жиIэри, Аслъэным псори дыкъыхыфIидзэри, лIыкIуэм и гъусэу, уи пщыгъуэр иубыдыну ежьащ. «Уа, дотэ нэхушхуэ, апхуэдэу умыщI, щхъуэжь уемычэнджэщауэ», – щыжысIэм, «ЕIым-, сэ дыгъужьым нэхърэ сыткIэ сынэхъ Iей? А пщыгъуэр сэ нэхърэ дыгъужьым щхьэ нэхъ хуэфащэу къэплъыта?» – жиIэри, гукъанэ къысхуищIащ.. Уэ-хьэ-хьей! Аргуэру сыкъагъэпцIащ! Зэхэфха?. Зэхэфха? къежыхь, щыхьэт къилъыхъуэу, жиIэхэм къытригъэзэжурэ. абы къыкIэлъежыхь. Къунтхым пыщIащи, чачэу къыздрелъэфэкI.. СахъунщIащ!. ЯхъунщIащ!. Сагъэунэхъуащ!. Ягъэунэхъуащ!
Апхуэдэурэ къажыхь. 173. СагъэунэхъуакIэ, тхьэ соIуэ! СахъунщIакIэ, Б а ж э м. Ахэр гъуэгум тету аращ. Нэса-а-къым! (Зэуэ къоувыIэхэр.) Вындыкъуэ деж, сэмэгурабгъумкIэ щыIэ щыхупIэм уелъэмэ, занщIэу унэсынущ! Узэрынэсуи – пщыгъуэр къыуатынущ!. Iэ-хьа-а-а! Мис аращ щхьэ жыхуаIэр! НакIуэ тхьэ соIуэ!
псынщIэу! ирилъэфу щIедзэ.. Сыт щхьэкIэ? Сэ сыхуейкъым, сыхуе-ей-къым!. Сэращ абы хуейр! Щыхьэт укъысхуэмыхъумэ, уэ къыпщыщIым еплъыж! Сабийхэм папщIэ здрелъэф. Псори къохьэж.
Бзаджэр бзаджэм пэщIэувэм,
ГъащIэ гъуэгур плIэкIэ явэр. Угубзыгъэм, бзаджэм фIэкI,
Нэхъ губзыгъэр къыпфIрекI.
Дахэр дахэращ зи лIыкIуэр,
Дахэм дэнкIи дахэщ къишэр,
Дахэр дахэщ зыкIэлъыкIуэр, Насыпышхуэм ахэр хуишэу.
Iупхъуэ 174 Псалъэжьрэ къуажэхьу зэхэлъ псалъэзэблэдз





































ЕкIуэкIыу: 8. Ди чэтым мэл хужь щIэзщ (къуажэхь). 9. И тхьэкIумэр дзасэщ, и пэр сыринэщ, и нэр вагъуэщ, мапкIэ, мэлъей (къуажэхь). 10. зиIэм кIэи иIэщ. 11. Мэзым щалъху, мэзым щапI, унэм къакIуэм псори зэхуешэс (къуажэхь). 13. щIопщыншэщи, пхъащIэ уэщыкIыншэщ. 14. кIэлъыджэркъым – кIэлъокIуэ. 16. Уи жагъуэгъум уи псэр ептми, уи. иумыт. 18. лъагъуэ зэхуаIэщ. 20. Ди бжэгъу щхьэкIэм джэдыкIэ хужь цIыкIу пылъщ (къуажэхь). 21. Яжьэ ныбэ, хьэмбыIу цIыкIу (къуажэхь). 22.
здэщымыIэм гъащIи щыIэкъым. 24. Уи адэ и., уи анэ и нэфI. 31. ГъущIыбжэ зыщI гъущI. щощIэ. 32. щIэтыр нэм хуэдэщ.
33. бий ящIыркъым. 34. Быныр зыгъашхэу, шхалъэм дэпкIэж (къуажэхь). 35. Пщым., бзу ищIэн хуэщIи, шыд ишхын фIэшх. 37. Къуэш. нэхърэ – ныбжьэгъуфI.
Къехыу: 1. Ущыджэлэнур., упщIэ бгъэтIылъынт. 2. Псэм фIэфIыр. фIэдахэщ. 3. ГуфIэгъуэри гуIэгъуэри. 4. упсэуну ухуеймэ, пщIэнтIэпс къыппхыкIыу лажьэ. 5. ЛIы. еуэркъым. 6. И. иджыри фIэкIакъым. 7. Уи. лъэгущIыхь хуэпщIкIи узэхищIыкIынукъым. 12. Зи пкъыр щIым щIэлъу зи щхьэцыр дунейм телъ (къуажэхь). 15. Жэщкъелъых, махуэдэлъей (къуажэхь). 17. АдакъэщIэрэ. пIастэрэ. 18. нэщI нэхърэ – хадэ нэщI.
19. Iэмэпсымэншэу унэ зыщI (къуажэхь). 23. Iэжьэ щIы, щIымахуэм гу щIы. 25. Зи нэхъыжь. щыуэркъым. 26. Уэ., сэ сыумэщ. 27. Шыр увыIамэ, . 28. къэмыжэм псыхьэлыгъуэ
хыумыш. 29. МафIэм. лыр мажьэ. 30. есыкIэкIэ егъасэ. 36. щыкъуейм лъапцIэу ухэмыувэ. ЕплIанэ къыдэкIыгъуэм тета псалъэзэблэдзым и жэуапхэр
ЕкIуэкIыу: 7. Къэрабгъэм. 8. Бзыхьэхуэм. 10. ЛIэгъуэм. 11. Иумыт. 12. Зэхуэдэщ. 15. Щхъухьщи. 16. Бгъуагъщ. 18. Алъпым. 19. УкIытэр. 20. IэнэкIэ. 24. Нэхърэ. 25. Адакъэ. 26. Шыдым. 28. Уунэхъуащ. 32. Хуэдэщ. 33. Дыгъуэр. 34. Мылажьэрэ.
35. КIуэдыркъым. Къехыу: 1. МэкIэрахъуэ. 2. Бажэм. 3. КIуэжрэ. 4. Бзурэ.
5. Джэдум. 6. ЛIэжыркъым. 9. Ежьэжащ. 13. ЗимыIэм. 14. Напэншэ. 16. БлэкIа. 17. Щхьэрэ. 21. Зэгъусэкъым. 22. Жьауэри.
23. Къыщхьэщыж. 27. Уэрам. 29. УэфIрэ. 30. Ахъшэр. 31. Фызрэ. 176 IуащхьэМахуэ №5
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, Залина истепанова (ответственный секретарь),
хамид Кармоков, астемир татроков, Юрий тхагазитов,
хамиша тимижев, людмила хавжокова Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 04.10.22. Выход в свет 31.10.22 Формат 70х108116.Бумага офсетная №1. Печать офсетная. Усл. п. л. 15, 4.Уч-изд. л. 12, 3. тираж 2.060 экз. Заказ №2045 Подписная цена на 2 месяца 37р. 60к.
Подписная цена на 6 месяцев 112р. 80к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано в ооо «издательство «Южный регион»
357600, Ставропольский край, г. ессентуки, ул. никольская, 5а
обложка художника Юрия алиева
отпечатано в полном соответствии с качеством
предоставленного электронного оригинал-макета 177 АВТОРХэМ ПАПЩIэ
Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, 178
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i.
ЖУРНАЛыР ЗыIэРыХьэХэМ ПАПЩIэ
Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Ставрополь щIыналъэ, ЕсэнтIыгу къалэ,
Никольскэм и уэрам, 5а, ООО «Издательство «Южный регион». Анатолэ
(1956) * * * Дунеишхуэ,
УмыIэуэлъауэ.
Дунеишхуэ,
СынолъэIу, зыущэху.
Топ зыщIыпIи
Зэрыщамыгъауэр
Хьэкъ къысщыщIи,
Мы си гур гъэпсэху.
Дунеишхуэ,
Умыдаущыншэ,
Ущыбзэншэм
Псэншэ ухъу къысфIощI:
Сабий макъкIэ
Дыхьэшх уэ щIумычэу,
Бзу уэрэдхэр
Уемызэшу шэщI.
Гъэщхъыщхъ пщIащэр,
Псыхэри гъэушэ,
Iэуэлъауэ, гъахъэ,
ЩIэ уи Iуэху:
ГъащIэр щIым
ЗэрыщекIуэкIыр кIэншэу
ЗыхэзгъащIи,
Мы си гур гъэпсэху. 179



