



2 12 2020 Псалъащхьэхэр
ЖьантIэ
ТхакIуэ IутIыж Борис къызэралъхурэ илъэс 80 ирокъу
ЛъэужьыфIэ. 3
ЩакIуэ Марьянэ. Лъэпкъ драматургием и классик. 5
БакIуу Хъанджэрий. Зи Iэужьыр мыкIуэдыжын. 9
Теувэж СулътIан. Адыгэ Мольер. 15
Гъут Iэдэм. Псэ дахэм и нур. 17
Хьэвжокъуэ Людмилэ. IутIыж Борис и усыгъэ дунейр. 21
IутIыж Борис хужаIахэм щыщ пычыгъуэхэр. 33
IутIыж Борис. Усэхэр. 37
IутIыж Борис. Мазэгъуэ жэщ. Новеллэ. 48
IутIыж Борис. Тыргъэтауэ. Трагедие. 69
Литературэ щIэныгъэ. Критикэ
Хьэвжокъуэ Людмилэ. Зэману дахэ, сумыгъэпIащIэ. 153
Вындыжь Марие хужаIахэм щыщ пычыгъуэхэр. 159 Вындыжь Марие. Усэхэр. 160
НэщIэпыджэ Замирэ. Адыгэбзэм гуащIэшхуэ иIэщ, абы зыкъыуегъащIэ, зыкъыпхуеIуатэ. 165
Усыгъэ
Публицистикэ
IуэрыIуатэ
Нарт хъыбархэр. 169
IутIыж Борис теухуа псалъэзэблэдз. 174 ТхакIуэ IутIыж Борис къызэралъхурэ илъэс 80 ирокъу 4
ТхакIуэ, усакIуэ, драматург, публицист, щIэныгъэлI цIэрыIуэ IутIыж Борис Къуней и къуэр 1940 гъэм октябрым и 15-м Шэрэдж куейм щыщ Зэрэгъыж къуажэм къыщалъхуащ. А жылэм дэт курыт еджапIэр къиуха нэужь, Борис дзэм илъэсищкIэ къулыкъу щищIащ. 1963-1968 гъэхэм абы щIэныгъэ нэхъыщхьэ щызригъэгъуэтащ Къэбэрдей-Балъкъэр къэрал университетым адыгэбзэмрэ адыгэ литературэмрэ, урысыбзэмрэ урыс литературэмкIэ и къудамэм. ЕхъулIэныгъэ иIэу КъБКъУ-р къэзыуха щIалэр ирагъэблагъэ Къэбэрдей-Балъкъэрым и щIэныгъэ-къэхутакIуэ институтым. ПщIэ зыхуащI IэщIагъэлIу Борис абы илъэс 22-кIэ щылэжьащ. А зэманым къриубыдэуи IутIыжым къиухащ Тбилиси къалэм бзэ щIэныгъэхэмкIэ дэт институтым и аспирантурэр. А институт дыдэм абы утыку къыщрихьащ адыгэбзэм и Iыхьэ нэхъ гугъухэм ящыщ зым теухуа диссертацэр икIи зэдэарэзыуэ къыфIащащ филологие щIэныгъэхэм я кандидат цIэр.
Къыхиха бзэ щIэныгъэм ехьэлIауэ Борис къыдигъэкIащ монографие, сборник щхьэхуэхэр, журналхэм статья куэд къытригъэдзащ, адыгэбзэм и псалъалъэхэр зэхэлъхьэным, къыдэгъэкIыным и гуащIи, и щIэныгъи ирихьэлIащ. Борис яхэтащ 1999 гъэм Москва къыщыдэкIа «Адыгэбзэ псалъалъэ» («Адыгэбзэм и псалъэгъэнахуэ») тхылъыш- хуэр зэхэзылъхьахэм. 2001 гъэм дунейм къытехьащ еджакIуэхэм папщIэ зэхагъэува «Адыгэбзэ фразеологизмэхэм я псалъалъэр». А тхылъ щхьэпэр зи Iэдакъэ къыщIэкIа щIэныгъэлIищым язщ IутIыж Борис.
ЕгъэджакIуэхэм я щIэныгъэм щыхагъэхъуэу Налшык дэт институтым 1990 гъэм ирагъэблагъэри, лъэпкъыбзэхэмрэ лъэпкъ щэнхабзэмкIэ абы къыщызэIуаха кафедрэм и унафэщIу илъэс хуэдэкIэ щылэжьащ IутIыжыр. Зыпэрыува Iуэхум хъарзынэу хэзэгъа, дихьэха пэтми, аргуэру лэжьапIэхъуэж ищIыныр къыхудэкIат: 1991 гъэм
адыгэ тхакIуэхэм я зэхуэсым ар зэдэарэзыуэ щыхахат «Iуащхьэмахуэ» журналым и редактор нэхъыщхьэу. 2008 гъэм октябрым и 28 махуэм нэсыху (дунейм ехыжыху) Борис пэрытащ а IэнатIэ мытыншым.
Литературэм ехьэлIауэ жыпIэмэ, Iэдакъэ къыщIэкIащ усэ купщIафIэхэр, новеллэ гъэщIэгъуэнхэр, «ГущIагъщIэлъхэр» зыфIища гупсысэ кIэщI хьэлэмэтхэр, гушыIэ, ауан зыхэлъ тхыгъэ шэрыуэхэр, пародиехэр, эпиграммэхэр, памфлетхэр, анэдэлъхубзэм, литературэм, театрым ятеухуа публицистическэ тхыгъэхэр, сабийхэм яхуитха усэхэр.
IутIыж Борис и ИтIани IутIыж Борис нэхъ къызэрацIыхуу щытар драматургыущ, цIэрыIуэ нэхъ зыщIари и пьесэ купщIафIэхэрщ.
Сценарийхэм нэмыщIкIэ, едзыгъуэхэурэ зэхэт пьесэу 30-м нэс итхащ IутIыжым. Абыхэм ящыщщ, псалъэм папщIэ, усэбзэкIэ тха «Тыргъэтауэ», «Дамэлей», «Эдип», «Мазагъуэ», «Лъыгъажэ жэщ», «Гъуэбжэгъуэщ» трагедиехэр; «Кушыкупщ», «Кхъужьеибэ», «Нартхэ я дыгъэ», «ГукъэкIыжхэм я гъатхэ» драмэхэр; «Шамхьун и фызышэ», «Гуащэмыдэхьэблэ», «Хьэцацэ дахэ», «Хьэпэщыпхэ», «ГушыIэ махуэ апщий!», «Дунейр театрщ», «Зиусхьэн Хьэжыбац!» комедиехэр, нэгъуэщIхэри.
IутIыжым лъэпкъ драматургием хуищIа хэлъхьэныгъэшхуэмрэ ирита зыужьыныгъэмрэ я щапхъэ наIуэщ илъэс 40 хъуауэ абы и пьесэхэм ди лъэпкъ театрым и репертуарыр зэрагъэбжьыфIэр. Борис и пьесэхэм къытращIыкIа спектаклхэр щагъэлъэгъуащ Адыгейми, Шэрджэсми, Абхъазми, Дагъыстэнми, Осетиеми, Къалмыкъми, Москваи.
Ди лъэпкъэгъухэр щыпсэу хамэ къэралхэми пщIэ щагъуэтащ абы и
пьесэхэм. Псалъэм папщIэ, «Тыргъэтауэ» пьесэр хьэрыпыбзэкIэ зэрадзэкIри, 1990 гъэм тхылъ щхьэхуэу Щам (Дамаск) къыщыдагъэкIащ. 1996 гъэм «Дамэлей» пьесэм къытращIыкIа спектакль хьэлэмэтыр ехъулIэныгъэ иIэу щагъэлъэгъуащ Тырку къэралыгъуэм щыщу Истамбыл, Къайсэр, Османие, Мерсин, Гёксун къалэхэм. Борис и «Тыргъэтауэр» франджыбзэкIэ зэрадзэкIащ, Париж къыщыдэкIа «Кавказым ис лъэпкъхэм я театральнэ критикэмрэ драматургиемрэ я антологием» хагъэхьащ. Апхуэдэуи зэрадзэкIащ иджырей ди гъащIэм теухуауэ Борис иужьрейуэ итха «Олигарх гуащэ» пьесэ хьэлэмэтри. Езым итхахэм нэмыщIкIэ, пьесэ зыбгъупщI ди лъэпкъ театрхэм яхузэридзэкIауэ щытащ абы. Борис «Урысей Федерацэм щэнхабзэмкIэ щIыхь зиIэ и лэжьакIуэ», «Къэбэрдей-Балъкъэр Республикэм и цIыхубэ тхакIуэ» цIэ лъапIэхэр къыхуагъэфэщащ. Ар хэтащ Урысей Федерацэм и ТхакIуэхэми Журналистхэми я союзхэм. 5 И ХХ лIэщIыгъуэм и 70 гъэхэм къыщыщIэдзауэ адыгэ драматургием зиужьынымкIэ лэжьыгъэшхуэ зэфIигъэкIащ IутIыж Борис Къуней и къуэм (1940–2008). Драматургым и творческэ зэфIэкIыр зэрыкъулей дыдэр наIуэ мэхъу абы и «Пьесэхэр» (1983), «Дамэлей» (1991), «ГушыIэ махуэ апщий!» (1993), «Адыгэ хъыбарыжь» (1995), «Дунейр – театрщ» (1998), «Тхыгъэхэр» (2000), «ГушыIалъэ» (2003), «Къудамэхэр» (2005), «Лъэужь» (2007) тхылъхэм укIэлъыплъыжа
нэужь.
ГъащIэм и зэхэлъыкIэм, цIыхухэм я зэхущытыкIэм куууэ уезыгъэгупсыс драматургщ IутIыжыр. И пьесэхэм ущытепсэлъыхькIэ, псом хуэмыдэу удехьэх ахэр зэрытха усэбзэм. Анэдэлъхубзэм и IэфIагъри, и дахагъри, и шэрыуагъри щызыхыбощIэ тхакIуэм и бзэм. Нэхъыжьхэми нэхъыщIэхэми, хьэлкIэ, дуней тетыкIэкIэ зэхуэмыдэ цIыхухэм я псэлъафэхэр абы IэкIуэлъакIуэу къегъуэтыф. Адыгэ усэ гъэпсыкIэм тету, IуэрыIуатэр Iэрыхуэу къигъэсэбэпурэ тхыдэ дэфтэрхэр, пасэрей тхыгъэхэр, къэхутэныгъэщIэхэр тегъэщIапIэ ищIурэ, IутIыжым блэкIа лъэхъэнэ жыжьэм теухуа драмэхэр, трагедиехэр етх. Апхуэдэщ «Тыргъэтауэ» (1976), «Лъыгъажэ жэщ» (1976), «Кхъужьеибэ» (1984), «Адыгэ хъыбарыжь» (1990), «Дамэлей» (1991), «Эдип» (1996), «Кушыкупщ» (1998). Я зэхэлъыкIэкIи, къаIэт IуэхугъуэкIи, я мыхьэнэкIи мы пьесэхэр зэхуэмыдэми, псори художественнэ Iэзагъ ин хэлъу тхащ.
Трагедие лъагэкIэ зэджэ гъэпсыкIэм тетщ ди лъэпкъ драматургием хэлъхьэныгъэшхуэ хуэхъуа «Тыргъэтауэ» пьесэр. А тхыгъэм щелэжьым мурад иIам щытепсэлъыхьым, езы драматургым мыпхуэдэу жиIэгъауэ щытащ: «Трагедие. СыткIэ хуэныкъуэ нобэрей цIыхур гуауэкIэ иух хъыбар? Дауи, нобэрей цIыхур хуэпабгъэркъым и гур езыудыхын хъыбар, ауэ лъахэм, лъэпкъым, пэжыгъэм, хуитыныгъэм папщIэ псэр щаткIэ, къэнахэм я гур цIыкIу хъуркъым, атIэ дэтхэнэми къэгъэсэбэпа мыхъу лIыгъэ ин, гурыщIэ къабзэ зэрыбгъэдэлъыр елъагъуж, а джэла цIыхур зыхуэIэба дыгъэми мыдрейр гурэ псэкIэ хуокIуатэ. Аращ дэтхэнэ трагедиеми цIыхухэм я нэм щIилъэгъуэну зыщIэхъуэпсыр: нэпс мыхъуу – хъуэпскIщ».
«Тыргъэтауэ» пьесэм тегъэщIапIэ хуэхъуар ди эрэм и етIуанэ лIэщIыгъуэм псэуа алыдж тхыдэтх Полиен и «Зауэ хьилагъэхэр» зыфIища тхылъым щыщ Тыргъэтауэ пащтыхь цIыхубзым и хъыбарым и сюжетыращ.
Полиен къызэринэкIа тхыгъэхэр щыхьэт тохъуэ синдхэм пащтыхьрэ СиндейкIэ зэджэ къэралрэ зэраIам, мэуэтхэм къаруушхуэ зэрабгъэдэлъам, дзэшхуэ ягъэшэсыфу зэрыщытам. Боспор къэралыгъуэм и жьауэм щIэхуами, синдхэр абы хуэжыIэщIэ хъуакъым, уеблэмэ ебгъэрыкIуэрэ езауэу, еныкъуэкъу зэпыту къэгъуэгурыкIуащ. Боспор пащтыхьхэмрэ синд-мэуэтхэмрэ я зэхущытыкIам теухуащ Тыргъэтауэ и хъыбар гъэщIэгъуэныр. 6 «Тыргъэтауэ» пьесэм къыщыхъу Iуэхугъуэхэр щекIуэкIыр илъэс минитIрэ ныкъуэкIэ узэIэбэкIыжмэ синдхэмрэ мэуэтхэмрэ щыпсэуа лъахэу Ахын и Iуфэ Адыгэ хэкужьым хыхьэ щIыналъэрщ. Удехьэх зи цIэр пьесэм фIэщыгъэ хуэхъуа Тыргъэтауэ и образ хьэлэмэтым. КъызэрыгуэкIкъым а бзылъхугъэ дахэм и образыр. Ар къэмылэнджэж дзэзешэ Iэзэщ, зауэм Iут дзэ иныр текIуэныгъэм хуэзыунэтIыф зауэлIщ, лей къытехуам иуплIэнщIа гъэрщ, гузэвэгъуэм лъыщIэжыным ирихулIа цIыхубзщ. Тыргъэтауэ псэ хьэлэл зиIэ цIыху хахуэщ.
АтIэми, ар егъэлеяуэ щIэхъуэпсыркъым Iэщэ IэщIэлъу зэуапIэм Iухьэну, ауэ Iэмал зимыIэж Iуэхугъуэхэм ирахулIэри, Iэщэ къищтэн
хуей мэхъу. Гуимыхужщ лIы и лIыжри езыгъэтIысэхын бэлыхьыр зытепсыхэ цIыхубзыр. Ауэ сыт хуэдэ гугъуехьми ар къыхэзыхыр зэи Iэпымыху и лIыгъэрщ. Тыргъэтауэ хэтщ мэуэтхэмрэ синдхэмрэ зэгуригъаIуэу бийхэр зыпэмылъэщын зы къэралыгъуэ быдэ яригъэухуэну. Псэемыблэжу ар щIобэн къызыхэкIа лъэпкъым и насыпымрэ и къэкIуэнумрэ. ЗэхэгъэкIыныгъэ гугъухэм я зэман хьэлъэми, бий бзаджэхэмрэ ныбжьэгъу нэпцI щхьэхуещэхэмрэ къаухъуреихь пэтми, Тыргъэтауэ и акъыл IущымкIэ елъагъу щебгъэрыкIуэнури къыщикIуэтынури, нэгъуэщIхэм зэгурыIуэныгъэ щарищIылIэнури. АтIэми, Тыргъэтауэ зауэлI фащэм ижыхьыжауэ щыткъым. Ар и адэ Шупашэ щыдэуэршэркIэ – пхъу гуапэщ, и къуэ закъуэ Джатэгъазэ щедэхащIэкIэ – анэ гумащIэщ, и щхьэгъусэ Джэгъэтей дежкIэ бзылъхугъэ Iэдэбщ. ЦIыхугъэкIэ, лIыгъэкIэ, къабзагъэкIэ псыхьа, Iуэхум хуэпэж пащтыхь цIыхубзыр лъэпкъ напэм епцIыжкъым, атIэ и псэр абы щхьэкIэ ет.
зауэ ГъэщIэгъуэну псыхьа хъуащ «Тыргъэтауэ» трагедием хэт Шупашэ, Джэгъэтей, Щэтир пщыхэм я образхэр. Мы пьесэм къыщыхъу насыпыншагъэхэм я нэхъыбэр къыздыщежьэр Тыргъэтауэ и щхьэгъусэ Джэгъэтей дежщ. Ар синдхэм япщщ. Хэкур уардэ зыщIа и адэ цIэрыIуэм къыщIэна пщыгъуэр къылъысауэ IэщIэлъщ, ар зэрыса тахътэм исщ, абы тегужьеикIауэ. Ар зыIэщIимыгъэкIыным щхьэкIэ, сытри ищIэну хьэзырщ. Ауэ Джэгъэтей хэку зехьэным тегъэпсыхьауэ щыткъым. Пщым иIэн хуей зэфIэкIымрэ фIэлIыкIымрэ
хуабжьу къомэщIэкI. Езы Джэгъэтеи а и тIасхъапIэр елъагъуж, абы къыхэкIыуи къэзыхъумэну къыфIэщIхэм я дежкIэ зедз. Хэкум и сэбэп лъэпкъ зыхэмылъ Iуэху гуэрхэм арэзы тохъуэ. Зызыщыхъумэн хуейхэм я жыIэм щIэдэIуурэ, пэж къыжезыIэхэр, къыпэувынкIэ зыщышынэхэр егъэкIуэд, апхуэдэ щIыкIэкIэ пщыгъуэр зыIэщIимыгъэкIыну хэту. Ауэ пщыгъуэм и закъуэкъым Джэгъэтей IэщIэкIыр: псэм пэзыщI щхьэгъусэри, и къуэ закъуэри, пэжыгъэкIэ къыбгъэдэт блыгущIэтхэри, лъэпкъэгъухэри, псори IэщIокI. И гущIэм щызэригъэзахуэу щыхузэхуэмыгъэхъухэрщ синдыпщым и акъылыр зыгъэутхъуэри, и IэкIэ и псэр хихыжыну езыхулIэри. Джэгъэтей и трагедиер зыкIи нэхъ цIыкIукъым и щхьэгъусэ Тыргъэтауэ ейм нэхърэ. Сыт хуэдиз гуауэм къежьапIэ яхуэмыхъуами, сыт хуэдиз псэ хей абы и зэранкIэ ямыгъэнами, Джэгъэтей гущыкI хуэщIыгъуафIэм и пIэкIэ гущIэгъу хуэщIыгъуейр нэхъ хуэфащэщ. 7 Щыпкъагъэ лъэпкъ зыхэмылъ цIыху щыкIащ Щэтир пщыр.
Алыджу къимыгъэщIа дэтхэнэри и лъабжьэм щIэтын хуейуэ, адрей лъэпкъхэм я гущIыIу ирикIуэнкIэ хуитыныгъэ иIэу къыщыхъужу цIыху щхьэзыфIэфIщ, кIуэцIырыкъуэжьщ. Абы и хьэл мыхъумыщIэхэр IупщIу къыхощ и псэлъэкIэм: «Щэтир есакъым къыпэрыуэ щыIэу! Щэтир жиIамэ, – зэфIэкIащ: вгъэзащIэ!».
Боспорыпщым нэхърэ нэхъ шынагъуэжщ Джэгъэтей и шынэхъыщIэ Шабзэзехьэ. Ар ем щIэхъуэпсрэ щIэкъу зэпыту езыхьэкI цIыху псэ фIейщ, цIыху нэджэIуджэщ. Шабзэзехьэ хьэ щэхурыпхъуэщ, зэпымыууэ зыгуэрхэм еплъакIуэу, якIэщIэдэIухь зэпыту, дэнэкIи нэсрэ и лъэужьыр лъыпсрэ гуIэгъуэу.
НэгъуэщI персонаж гъэщIэгъуэн куэд хэтщ мы пьесэм, IуэрыIуатэм и хъыбар нэхъыфIхэм къахэтэджыкIа хуэдэ ехьэжьахэу, узыIэпашэхэу. Апхуэдэхэщ Тыргъэтауэ и адэ Шупашэ, Джатэгъазэ и гъэсакIуэ, ГущIасэ и адэ Бзэрэбзабэ, Джэгъэтей и адэ Дыщэтаж гурэ псэкIэ бгъэдэта, иджы езым и блыгущIэтхэу Щэджащэ, Тхьэдзэшу, Бэрауэ хэкулIхэр.
Пасэрей алыдж-урым трагедиехэр уигу къигъэкIыжми, IутIыжым и «Тыргъэтауэр» нэгъэсауэ адыгэ нэпкъыжьэ зытелъ лъэпкъ тхыгъэщ. Мы пьесэр Къумыкъу Мамдухь 1980 гъэм хьэрыпыбзэкIэ зэридзэкIа нэужь, ар тхылъ щхьэхуэу Щам къалэм дунейм къыщытехьащ. Абы щыщ пычыгъуэ франджыбзэкIэ зэдзэкIауэ «КъуэкIыпIэмрэ КъухьэпIэмрэ я унэ» антологием иту 2005 гъэм Париж къыщыдэкIащ. 1982 гъэм «Тыргъэтауэр» урысыбзэкIэ «къигъэпсэлъащ» Къуэдзокъуэ
Хьэсэн. Къэбэрдейр Урысейм зэрыгухьэрэ илъэс 425-рэ щрикъум, «Тыргъэтауэм» къытращIыкIа спектаклыр Москва щагъэлъэгъуащ. Абы еплъахэм хэта, гъуазджэ щIэныгъэхэм я доктор Хайченкэ Г. А. спектаклым щытепсэлъыхьым жиIащ: «ИкъукIэ гъэщIэгъуэну къысщыхъуащ IутIыж Борис и пьесэм къытращIыкIа «Тыргъэтауэр». Мыр, шэч хэмылъу, пьесэ-легендэщ, адыгэхэм я тхыдэм къызэрыхэщымкIэ, зэгуэр псэуа цIыхухэм тепсэлъыхьу щытми. Сыт мыбы нэхъыбэу удэзыхьэхыу хэлъыр? Зэман жыжьэм теухуами, мы ди нобэрей гъащIэм къызэрыпэджэжырщ. Мыбы хэт цIыхухэм я гуауэри, я гуапэри ди псэкIэ зыхыдощIэ». Мы псалъэхэм поджэж театр критик Звягинэ А. и рецензэм щыщхэри: «Тыргъэтауэр» фрескэ жыхуаIэм хуэдэ тхыгъэщ. Пьесэр тхыдэм теухуа драмэ къызэрыгуэкIыу къэплъытэнкIэ Iэмал иIэкъым. Ар трагедие нэгъэсащ, игъащIэми дунейм щызэпэщIэт фIымрэ бзаджэмрэ, пэжымрэ пцIымрэ, нэхумрэ кIыфIымрэ – ахэращ зытеухуари».
IутIыжыр гупсысэ куу зиIэ, зытетхыхьыр фIыуэ зыщIэ, адыгэбзэр зыгъэшэрыуэф драматург Iэзэу зэрыщытам и щыхьэтщ абы и Iэдакъэ къыщIэкIа адрей тхыгъэхэри. Апхуэдэщ «Шамхьун и фызышэ» (1971), «Гуащэмыдэхьэблэ» (1980) водевилхэр, «Хьэцацэ дахэ» (1980), «Хьэпэщыпхэ» (1992) фарсхэр, «Жьэмыгъуэ – Африкэм» (1993), «Жьэмыгъуэ – Америкэм» (2002), «Олигарх гуащэ» (2005) трагифарсхэр, нэгъуэщI гушыIэ, ауаныщI комедиехэр. 8 IутIыжым пасэу игъэжану щIидзащ цIыху мыхъумыщIэхэм, Iуэху мыщхьэпэхэм зэребэныну и къалэмыр. ИкъукIэ бгъуфIэщ абы и гушыIалъэр. Адыгэ комедиографием и налкъутналмэс хъуащ «Ажэгъафэ джэгухэр» (1998). Ар дыхьэгъ (теплъэгъуэ) 28-уэ зэхэтщ икIи джэгугъуитхум тегъэпсыхьауэ зэщхьэщыхащ: «ГушыIэ махуэ
апщий!», «ГушыIэр гушыIэщ», «ДыкIуэм-дылъэурэ», «Дунейр – театрщ», «Театр къэкIуащ!». Джэгугъуэ къэс едзыгъуэ тIурытIу, едзыгъуэхэр теплъэгъуэ (дыхьэгъ) щырыщу зэхэтщ.
Литературэм, псом хуэмыдэжу комедиографием, щызекIуэ
гротеск, гиперболэ Iэмалхэм я фIыгъэкIэ драматургым IупщI икIи дыхьэшхэн тщещI зытегушыIыхь Iуэхугъуэхэр, персонажхэр. УщIэдыхьэшхыни ущIэгъыни зыхэлъ Iуэхугъуэ куэд итщ «Ажэгъафэ джэгухэм».
IутIыж Борис лъэпкъым, лъахэм я блэкIам, я къэкIуэнум ирипIейтейрт, нобэрей дуней зэтемысым, зэман зэхэзэрыхьам игъэгузавэрт. ТхакIуэм и плъапIэр цIыхубэм я Iуэхухэрт, и комедиехэмкIэ щигъэдыхьэшхкIи, драмэм и IэмалхэмкIэ ди тхыдэм и лъагъуэ кIыхьым щригъэплъэжкIи. Гупсысэ куукIэ псыхьащ абы и усэхэмрэ и новеллэхэмри.
Талант абрагъуэ зыбгъэдэлъа IутIыж Борис езыр псэу щIыкIэ лъэпкъ драматургием и классикыу къалъытащ. Шэч хэлъкъым а цIэр абы игъащIэкIи къызэрыдекIуэкIынум. Марьянэ, филологие щIэныгъэхэм я кандидат 9 10
ЗИ IутIыж Борис адыгэбзэм, зэрыщыту къапщтэмэ, ди культурэм хуищIа хэлъхьэныгъэр къэлъытэгъуейщ. Сэ сызэреплъымкIэ, ар ебгъапщэ хъунущ Ломоносовым урыс тхыдэм хуилэжьам.
Псалъэм папщIэ, Ломоносовым Германием къригъэхырти Урысейм къигъэхьырт нэмыцэ усакIуэхэм яжь къыщIихуу итха одэхэр, итIанэ, нэмыцэ химикхэмрэ физикхэмрэ я къэхутэныгъэхэр куууэ иджырти, ахэр и лэжьыгъэхэм къызэрыщигъэсэбэпыным яужь итт. IутIыжри, Куржым аспирантурэм щыщIэсам, грузин художник-чеканщикхэм я деж куэдым щыхуеджащ, икIи абы иужькIэ ищIащ адыгэ гъащIэм, тхыдэм, мифхэм, езым итха и трагедиехэм ятеухуауэ жэзым тещIыхьа сурэт гъуэзэджэхэр. IутIыжым ди литературэм щIэуэ зыкъом хилъхьащ. Ар литературэм и жанр зэмылIэужьыгъуэхэм щылажьэрт – эпосми, драмэми, лирикэми. Абыхэм я Iэмалхэр зы тхыгъэм щызэдигъэлажьэрт. Апхуэдэ бгъэдыхьэкIэм литературэм куэдрэ ущыхуэзэркъым. Гринберг И. зэритхыгъащи: «Къыщыхъу щыIэщ зы усакIуэм лирикэри, эпосри, уеблэмэ, драмэри щызэхиухуанэ». Критикым зэрыжиIэмкIэ, апхуэдэу щытащ Луговской В., Твардовский А., Марцинкявичус Ю. сымэ. Абыхэм ябгъэдэбгъэувэ хъунущ IутIыжри.
Дэтхэнэ жанрми, ахэр зытепсэлъыхьым и мызакъуэу, къызэриIуатэ щIыкIэми IутIыжым щIэщыгъуэ гуэрхэр хилъхьэрт. Къапщтэмэ, адыгэ литературэм щIэуэ къыхигъэхьахэм ящыщщ «философие лирикэ» прозэр. Мыбы екIуу щызэхошыпсыхь прозэу тха усэмрэ искусствэм уахътыншэу къыдэгъуэгурыкIуэ философие эссемрэ. IутIыжым и апхуэдэ тхыгъэхэм фIищахэми – «Бжьэхэр», «Къырхэр», «Гум и гупсысэхэр», «Лъагъуныгъэ», нэгъуэщIхэми – уигу къагъэкIыж дунейпсо литературэм дызыщыхуэзэ философие теплъэгъуэхэр. А теплъэгъуэ мыин дыдэхэр Iуэхугъуэ щхьэхуэ гуэрым теухуа усэ гупхэм я пэублэу ягъэув икIи абыхэм усэхэм ящIэлъ
гупсысэр нэхъри куу ящI. Апхуэдэ Iуэху бгъэдыхьэкIэм щыдолъагъу тхыгъэр усэм и жыпхъэм икIыу прозэм е прозэр усэм зэрыхуэкIуэр («Къырхэр»). Прозэм щыхуэкIуэм деж усэр «усэ жыпхъэм и Iэхъулъэхъум» къыIэщIегъэкIри, тхылъеджэм нэхъ хуиту епсэлъэну Iэмал егъуэт.
Лирикэр IутIыжым псэуху къыдэгъуэгурыкIуащ. Абы медитатив (гупсысэр щытепщэ) усэхэм нэхъ гулъытэ хуещI. УсакIуэр философие гупсысэкIэм нэхъ зэрызыIэпишэр нэхъыбэу щыболъагъу «ХъуаскIэхэр» зыфIища сатыр плIырыплI усэ гупым. Абы IупщIу къыхолыдыкI ди псэукIэм и теплъэгъуэ цIыкIухэу философие гупсысэкIэкIэ гъэнщIахэр. Кавказ Ищхъэрэм и усыгъэм философие лирикэр нэхъ убгъуауэ къыхыхьэн щыщIидзар лIэщIыгъуэ блэкIам и етIуанэ Iыхьэрщ. Сатыр тIурытI, плIырыплI хъу лирикэм нэхъ зыщиужьащ Гамзатов Р., КIыщокъуэ А., Кулиев Къ. сымэ я творчествэм.
IутIыжым философие гупсысэр къызэриIуатэ усэ гъэпсыкIэхэм я гугъу пщIымэ, нэхъыбэу къигъэсэбэпу щытар сатыр тIурытIхэмрэ плIырыплIхэмрэ гупсысэ ящIэлъщ и сонетхэми, сыту жыпIэмэ, сонетым, баснями хуэдэу, псори къызэщIэзыкъуэж гупсысэ хэлъщи. Апхуэдэ тхыгъэхэм усакIуэр щыхущIокъу куэдыIуэрэ къагъэсэбэпа къупхъэ, пщалъэ тхэкIэмрэ строфахэрт. Философие тещIыхьа образхэмрэ запыIуидзыну. УсакIуэм псалъэ къызэрыгуэкIхэмкIэ философие гупсысэ куу къеIуатэ. Абы и щыхьэтщ мы сатыриплIыр:
Зеплъыхьри щылъщ сабий махуищ мыхъуар,
Илъагъу дунейр зищIысыр къыхуэмыщIэу.
Гупсысэу йоплъ дуней жьы дыдэ хъуар
И куэщIым къралъхьа упщIэ нагъыщэм.
Сонетым IутIыжым и творчествэм увыпIэ хэха щеубыд. УсакIуэм и сонет нэхъыфIхэр ихуащ «Къудамэхэр» зыфIища тхылъым. Борис сонетым зыщыхуигъэзар гъащIэми усыгъэми зэфIэкIыфIхэр щызригъэхъулIа 90 гъэхэм яужьщ. Сонет жыпхъэм усэ тхыкIэм и Iэмал зэмылIэужьыгъуэхэм хуэIэрыхуэн хуейуэ къегъэув. Арагъэнщ усакIуэхэм я нэхъыбэм абы куэдрэ зыщIыхуамыгъазэри. Къапщтэмэ, «Сонет Iэрамэхэм» литературэ зызыужьахэм я усакIуэхэми зрапщытыну таучэл ящIыщэркъым. ЗыщIыр зырызыххэщ. Адыгэ усыгъэми сонет зытххэр куэд щыхъуркъым. Ахэр Бэрэтарэ Хьэмид, Къуиикъуэ Налбий, Бемырзэ Мухьэдин (КъШР), IутIыж Борис, Ацкъан Руслан, Уэрэзей Афлик (КъБР) сымэщ.
IутIыжым и сонетхэм къыщыгъэнэIуащ псоми я зэхуэдэ цIыхугъэм и хабзэхэр. Абыхэм гуауи нэщхъеягъуи уащыхуозэ. Сонетхэм къагъэлъагъуэ ди жылагъуэр зэхакъутэжу щыхуежьа зэман хьэлъэр, бгъущI гъэхэм я пэщIэдзэр – «пэжыр гъащIэм хэкIуэдыкIын щыщIидза лъэхъэнэр». IутIыж Борис и философие гупсысэхэр, лирикэм и мызакъуэу,
прозэ цIыкIуми къыщиIуэтащ. ТхакIуэм теплъэгъуэ зыбжанэ къигъэщIащ, апхуэдэ прозэ гъэпсыкIэм тету («ГущIагъщIэлъхэр»). Абыхэм ящыщ зым авторым мыпхуэдэу щыжеIэ: «Гум едэхащIэ фIэщыгъэцIи къыхуигъуэтыжащ цIыхум абы:. Сыхуитамэ, адыгэбзэкIэ мыпхуэдэу фIэсщынт: ». («Къудамэхэр». н. 212)
Апхуэдэ Iэмалым гур игъэгъущIэркъым икIи абы зэреджэ «искусствэ» псалъэм псэр егъэхуабэ. Мы тхыгъэ гупым щыдолъагъу авторыр реализмэм и жыпхъэм зэрикIар, языныкъуэхэм деж искусствэр гъащIэм и пэжыпIэ дыдэм пэщIигъэувэу. Куэдрэ дыхуозэ жыIэгъуэ шэрыуэхэм. Къэтхьынщ щапхъэ.
Искусствэм теухуауэ: «Искусствэр гу къабзагъэм хухаха щIыналъэщ. Аращ абы узыщрихьэлIэ фIеягъэхэр нэм нэхъ къыщIыщIэуэр. Гум нэхъ щIешыкъылIэр. Псэм хагъуэу къыщIытенэр».
Усэм теухуауэ: «Усэр, ар усэ дыдэр пэжмэ, гум къытраш телъыджэ IуданэхэмкIэ зэIуащэ. Апхуэдэ усэхэр мащIэщ. МащIэ дыдэщ. Гум къытепшыфынум хуэдизщ».
Лъагъуныгъэм ехьэлIауэ:
«ФIыуэ сыкъэплъагъур пэжмэ, уи гум сыщыгъэпсэу. Мы дунейм нэгъуэщI егъэзыпIэ щиIэкъым лъагъуныгъэм».
Пэжым щхьэкIэ:
«Пэжыр псоми къалъыхъуэу жаIэ, ауэ зыми дзыхь ищIыркъым ар и унэ щIигъэхьэну. Дунейр къызэриухуэрэ Пэжыр гызыжу уэрамым дэтщ. ЛъапцIэу. ПцIанэу. И гугъэр зыхихыжа дыгъэм пэплъэу». («Къудамэхэр» н. 215–227).
Прозэр къапщтэмэ, жыIапхъэщ тхакIуэр абы и жанр цIыкIухэм нэхъ зэрыдахьэхыр: рассказ, прозэу тха усэ, новеллэ. 11 12
Прозэу тха усэм, усыгъэмрэ прозэмрэ зэпызыгъэщхьэхукI «гъунапкъэ» пэлъытэу щыткIэрэ, эпосымрэ лирикэмрэ я нагъыщэхэр щызэхеухуанэ. Уи гупсысэр нэхъыфIу къэпIуэтэн папщIэ, мыпхуэдэ тхэкIэм Iэмалышхуэхэр къуитми, ар къызыхуэгъэсэбэпу тхакIуэхэм яхэтыр мащIэщ. Ди литературэм а жанрым лъэтеувэ щыхуэзыщIар IутIыжыр арауэ жыпIэ хъунущ. Абы япэ дыдэу прозэу усэ щитхар щыстудентам щыгъуэщ – 1967 гъэм. «Пхъэхуеймрэ жыгеймрэ», «Ар хэт?» жыхуиIэ уситIым зы IэрамэфI къакIэлъыкIуащ. Абыхэм мыхьэнэшхуэ яIащ IутIыжым езым и увыпIэ ди литературэм щиубыдынымкIэ. Языныкъуэ усэхэр монолог, исповедь фащэм итщ, яхэтщ диалог щIыкIэу ухуахэри. Зытепсэлъыхь я лъэныкъуэкIэ зэмылIэужьыгъуэхэщ. Iуэхугъуэ купщIафIэ куэд къыщыIэтащ искусствэм, литературэм, бзэм, лъэпкъым и къэкIуэнум, гъащIэмрэ ажалымрэ епха тхыгъэхэм. «Дыгъэм кIэрыщIыхьа абгъуэ» жыхуиIэм икъукIэ уигъэпIейтейуэ къыщигъэлъэгъуащ и анэм и образыр, ар дунейм зэрехыжа щIыкIэр, къигъэщIа гъащIэ гугъур. Анэм и образыр Дыгъэм и нэщэнэщ, абы и хуабэр ярет абгъуэр зыхуищIа и сабийхэм. IутIыжым «Нэху» фIищу псоми фIыуэ тлъагъу ди нэхъыжьыфI, зэчиишхуэ зыбгъэдэлъа КъардэнгъущI Зырамыку хуитха тхыгъэми хэлъщ гъащIэм и пэжыр къэзыгъэлъэгъуэж нагъыщэхэр. ГъащIэр – зэпымыууэ нэхум хуеIэнырщ. ГъэщIэгъуэнщ, философие мыхьэнэ куукIэ гъэнщIащ дахагъэм теухуауэ тхакIуэм къиIуатэ гупсысэхэри
(«Телъыджалъэ», 1993). ГъэщIэгъуэну зэхэлъщ «Анэдэлъхубзэм и гурыгъузхэр» (1993) жыхуиIэри. Мыбдежым тхакIуэмрэ анэдэлъхубзэмрэ я закъуэу зэбгъэдэтIысхьауэ щызопсалъэ. Анэдэлъхубзэм и гукъеуэр хуеIуатэ ар зыIурылъ лъэпкъым. Ар хуабжьу ирогумэщI илъэс мин бжыгъэкIэрэ лъэпкъым зэхуихьэса бзэр зэрыкIуэдыжым. Ауэ ар апхуэдизу зыхуэгузавэ лъэпкъым зы псалъи къыпидзыркъым, а гурыгъузым зэщIиубыдауэ ари иIыгъщи.
Бзэр лъэпкъым къигъэщIащ икIи фIыщэу елъагъу, арщхьэкIэ
анэдэлъхубзэм шынагъуэшхуэ къыщхьэщыхьащ. ЦIыху мелуан бжыгъэхэм я бзэр яфIокIуэд. ТхакIуэм щапхъэу къехь языныкъуэ лъэпкъхэм яхэлъа хабзэ гуемыIур:
«ПщIэрэ, адэ, адэ, илъэс мин бжыгъэ куэдкIэ узэIэбэкIыжмэ, Iэщым къызэрыхэщхьэхукIрэ куэд мыщIа пасэрей цIыхухэм хабзэ гущIэгъуншэ дыдэ куэд яхэлъауэ жаIэ: лIакъуэм щыщу адрейхэм ядэмылъэхъущыжыфыр, ишхын къэзымыущэкIужыфыр, жьэ леи зехьэнеи хъуауэ къалъытэрти, бгым щадзырт, е бжьымыкъуэ мэзым яхьырти, и закъуэпцIийуэ къыщIанэрт, е дыгъужь ныбаджэхэмрэ хьэIуцыдз уэдыкъуахэмрэ щызэщIэкъугъэ губгъуэ нэщI пхыдзам къранэрт…
ГуемыIу хъыбархэм зи тхьэкIумэ емысам игу къригъэкIуэн хуэдизу гущыкIыгъуэщ пасэрей лIакъуэхэм ящыщ гуэрым хэлъауэ мы иджыпсту нывжесIэжыну хабзэри.
Тхыдэжьхэм къызэраIуэтэжымкIэ, а хабзэр зыхэлъауэ жыхуаIэ лIакъуэм (массагетхэм) мыпхуэдэут а дауэдапщэр зэрырагъэкIуэкIыр. Жьэ лей, зехьэней хъуауэ къалъытар езыхэм я IэкIэ яукIыжт, къаущэкIуа пшэрыхь гуэрхэм я лым хаупщIатэрти, зэхэлъу ягъавэрт. Лыр вэуэ Iэнэ папщIэу зэрахьэ чийм къытралъхьа нэужь, бынхэри, бынхэм я быныжхэри, абыхэм къащIэхъуэжахэри пIэцIеижу къетIысэкIырти, я мажусиитхьэхэм Iыхьэ хуащI хуэдэ, дэтхэнэми абы щыщ нэхъыбэ зэрызылъигъэсынум хэтурэ зи пкъым къикIа цIыхур яшхыжырт. Я нэхъ пэж дыджхэри зэтезыуIэфIэну хэтхэр къэзыгъэуIэбжьын икIи зыщымэхъэшэн зэгъэпщэныгъэщ мыр, ауэ, а пэж дыджым
и хьэтыркIэ жысIэнщи, дунейр къытщIэплъу уэрэ сэрэ нобэ дызэрызэфIэкIуэд щIыкIэм зэгъэпщэныгъэ нэхъ щабэ къыхуэгупсысыгъуейщ. Хэти сыти жрыреIэ, ауэ сэ къысхуемыплъэкIыжыххэ адыгэ минхэм, мелуанхэм сащыхэплъэм деж, хуэм-хуэмурэ сыщIэхъуэпсу щIызодзэ ижь-ижьыжым псэуа а мажусийхэм къадекIуэкIа хабзэм… Сэри сыхуейт уи псэм уахътыншэ сыщыхъуну, адыгэ лъэпкъ. Мыпхуэдэу успыIукIуэтурэ зэгуэрым укъысщыфIыкIыжыпэнкIэ хъумэ, сыхуейт, уи лъым сыхыхьэу, Тхьэм и тыгъэ лъапIэу АнэдэлъхубзэкIэ зэджэ сэ уи гъащIэм сыкъыщызэщIэблэжыну. Псэ уахътыншэ къыпхэзылъхьэфын къарууэ зэгуэрым уи пкъым сыкъыхэпсэукIыжыну». («Къудамэхэр», нап. 211). зэгуэр Тхыгъэр еух Iущыгъэрэ лIыгъэрэ хэлъыну, зэрызихъумэжын Iэмал къигъуэтыну анэдэлъхубзэм зэрыхуэлъаIуэ хъуэхъукIэ. ЗэрыжытIащи, IутIыжым прозэкIэ тха и усэхэм щытепщэщ тхыгъэ кIэщIхэр, новеллэр, рассказыр. IутIыжым прозэ тхын пасэу, и щIалэгъуэм, щIидзащ, и прозэр зытепсэлъыхькIи художественнэ ухуэкIэкIи зэмылIэужьыгъуэщ. ТхакIуэм и прозэм куэду хэтщ гушыIэ рассказхэр. Зэман зэмылIэужьыгъуэхэм итха гушыIэхэр итщ «ГушыIалъэ» тхылъым.
Ахэр рассказ 25-рэ мэхъу, дэтхэнэ зыми езым и ухуэкIэрэ зэхэтыкIэрэ иIэжу. Авторыр щIонакIэ езым и зэманым щыпсэу, щылажьэ цIыхухэм я ныкъусаныгъэхэм, ар ялъоIэс тхакIуэхэми усакIуэхэми. Апхуэдэ рассказхэм языныкъуэхэр Iуэхугъуэ пыухыкIам тегъэпсыхьа ущие щIыкIэу, адрейхэр детектив жыпхъэм иту, ещанэхэр хъуэхъу дахэ хабзэм тету тхащ. Зи гугъу тщIы тхылъым итщ къэIуэтэкIэ къызэрымыгуэкIкIэ тха гушыIэхэри. Абыхэм уащыхуозэ «пащIэкIэм щIэгуфIыкI усэ сатырхэми», «сатыр пIаскIуэхэми», нэгъуэщIхэми. КъэIуэтэкIэщIэ дыдэщ «ГушыIэрейрэ къэщIэрейрэ я псалъалъэ» тхылъым итхэр. Мыбы нэхъ IупщIу щыболъагъу
тхакIуэм и гупсысэкIэр. Абы и щапхъэ зыбжанэ къэтхьынщ:
ЦIыху – ар дуней езым къимыгъэщIар зыкъутэжыну хэтырщ; Бгырыпх – псэукIэм и пщалъэщ; Археолог – диссертацэм щхьэкIэ лIахэри щIэзымыгъэзагъэрщ. н. къ. («ГушыIалъэ» н. 246–249). IутIыжым и гушыIэ прозэм лъабжьэ хуэхъур лъэпкъым и
псэукIэрщ. ТхакIуэм ди лъэхъэнэгъухэм я мыхъумыщIагъэхэр къегъэнаIуэри, абыхэм образ купщIафIэхэмкIэ ящIонакIэ. Авторым дащегъэдыхьэшх зи псалъэмрэ зи Iуэхумрэ зэтемыхуэхэм, зыкъызыфIэщIыжхэм. Мыбдежым тхакIуэм журналист Iэзагъи къызыкъуех. И пьесэхэми ещхьыркъабзэу, IутIыжым и рассказхэм хэт лIыхъужьхэм я цIэхэми куэд къыбжаIэ. Рассказ зыкъомым яхыболъагъуэ драматургием и нэщэнэхэри. Сэ сызэреплъымкIэ, IутIыжым и прозэм и фIыпIэщ новеллэхэр. Ахэр итщ «Къудамэхэр» тхылъым. Новеллэ тхыкIэм и хабзэхэм тету, тхакIуэм сюжет узыIэпызышэ еухуэри, абы узыпэмыплъэхха кIэух къыхуегъуэтыф. Ахэр я темэкIи, къаIэт IуэхугъуэхэмкIи, сюжеткIи, къэIуэтэкIэкIи зэмылIэужьыгъуэхэщ. «Насыпыр щагуэшыр пщэдджыжьырщ» новеллэм тхакIуэм Iэзэу къыщигъэлъэгъуащ зауэ нэужь илъэс гугъухэм хапIыкIа щIалэ цIыкIуищым я психологиер, я хъуэпсапIэр, я зэныбжьэгъугъэр. ТхакIуэм гум щIыхьэу къеIуэтэж жыг щхьэкIэ лъагэм фIэщIауэ фIэлъ дыгъэм ещхьу щIакхъуэ хъуреишхуэ къыхуахьа хуэдэу зылъэгъуа щIалэ цIыкIум и пщIыхьыр. ЩIалэ цIыкIур, и ныбжьэгъу- 13 14
хэм ящIыгъуу, губгъуэм щхьэмыжщыпэ кIуэн хуейт. И пщIыхь телъыджэр зэпиуду (пщIыхьэпIэм хэту абы жыг къудамэхэм къафIихырт якIэрыщIа щIакхъуэхэмрэ кIэнфетхэмрэ), анэм ар пщэдджыжьым къегъэуш: «Тэдж, си щIалэ цIыкIу, насыпыр пщэдджыжьым ягуэш». И ныбжьэгъухэм щIалэ цIыкIур щхьэмыжщыпэ здашэ. И къуэм къихьа щхьэмыжхэр зэтриудри, анэм щIакхъуэ игъэжьати, абы нэхъ IэфI игъащIэм Iухуауэ ищIэжыртэкъым.
Езыри зауэ нэужь илъэсхэм халъхуати, IутIыжым адрей новеллэхэми хьэкъ пщыхъуу къыщиIуэтэфащ а лъэхъэнэм щыIа Iуэхугъуэхэр, псалъэм папщIэ, «Жызумыр къыпачыж», «Сурэт» жыхуиIэхэм. НэгъуэщI IэмалхэмкIэ, тхыкIэкIэ ухуащ «ГъащIэмрэ гъащIэ нэужьымрэ» новеллэр. Мыбы фIищари къызэрыгуэкIкъым. Мы новеллэм авторым къыщегъэсэбэп зэрыщыта дыдэм хуэдэу тхыжын Iэмалыр, къапщтэмэ, зэхэуэ нэужьым губгъуэм икъухьауэ къина щхьэхэр, Iэхэр, цIыху Iэпкълъэпкъым щыщ Iыхьэхэр. Абыхэм я псэхэм губгъуэм щхьэщыту къалъэтыхь. Ауэ, гъэщIэгъуэнракъэ, Iэпкълъэпкъхэр щыпсэум зэрызэбиям хуэдэу иджы псэхэр зэбийкъым. Ахэр зоуэршэрылIэ икIи я нэхъыбэр зыхэта Iэпкълъэпкъхэм яхуэарэзыщ, абыхэм ящыщу зыри тхьэусыхэркъым, Iэпкълъэпкъым гугъу иригъэхьауэ жиIэу. Псэм, пцIы лъэпкъ химылъхьэу, зэрыщыта дыдэр къеIуэтэж. Мы новеллэм дыщыхуэзэркъым драмэм къигъэсэбэп Iэмалхэм: диалог, монолог, репликэ хуэдэхэм. Мыбы нэхъ зытригъащIэр, псэзэпылъхьэпIэ ихуа цIыхур зыхуэдэр дигъэлъагъунырщ. Зэщхьыркъабзэурэ къалъхуа псэхэр къемэтмахуэм бзу зэмылIэужьыгъуэ мэхъу.
IутIыжым мы новеллэм щIилъхьам хуэдэ философие куу зыхэлъ нэгъуэщI тхыгъэ «прозэ цIыкIум» щиIауэ ди литературэм ищIэжыркъым. АтIэми, новеллэр гугъуу зэрызэхэлъым тхыгъэр гурыIуэгъуей ищIыркъым, апхуэдэ тхэкIэм тет языныкъуэ тхакIуэхэм яйхэм хуэдэу.
IутIыжым и творчествэ гъуэгур къыщызэщIэпкъуэжкIэ, хэхауэ къытеувыIапхъэщ и драматургием. ТхакIуэр иджыри псэу щIыкIэ ар къэбэрдей драматургием и классикыу къызэралъытар щхьэусыгъуэншэкъым. СызэреплъымкIэ, Кавказ Ищхъэрэм и драматург нэхъыфI дыдэхэм ящыщ зыщ IутIыжыр. Драматургием и жанр псоми IутIыжыр ехъулIэныгъэ иIэу щылэжьащ. Ауэ пьесэ итхахэм я нэхъыбапIэр комедиещ. Комедием щыщу абы ди литературэм нэхъыбэу къыхигъэхьащ водевилымрэ фарсымрэ, либреттэ итхащ, музыкэм тещIыхьауэ.
ЦIэрыIуэ хъуа и комедиехэм и пэ къихуэу, Борис егугъуу елэжьащ «Пшыналъэ» радиожурналым. А журналыр зэманышхуэкIэ радиом и къэтынхэм хэтащ, артистхэу Щэрмэт Людмилэрэ Иуан Владимиррэ ирагъэкIуэкIыу. Абыхэм IутIыжым «къахиIущIыкIыжауэ» жыпIэ хъунущ «ГушыIэ махуэ апщий» пьесэр. Мыр псалъэжьхэмкIэ, жыIэгъуэхэмкIэ гъэнщIа, бзэ купщIафIэкIэ тха пьесэщ. Образхэр нэхъ нэIурыту къигъэлъэгъуэн папщIэ, драматургым мыбы къыщигъэсэбэпащ «мыхьэнэ пыухыкIахэр къэзыIуатэ цIэхэр». А Iэмалым иужькIэ дыщыхуозэ авторым и адрей тхыгъэхэми. Мы комедием авторыр «ирихулIа» хуэдэщ теплъэгъуэ щхьэхуэу блыри зэрызэпищIэн Iэмал къигъуэтыну. Абы щхьэкIэ Iуэхум къыхигъэхьащ зэпызыщIэ Iыхьэхэр, уэрэдхэр, къафэхэр, нэгъуэщIхэри.
90 гъэхэр IутIыжым драматургие нэхъыбэ дыдэ щитха лъэхъэнэу къэплъытэ хъунущ. ЯпэщIыкIэ абы къигъэщIащ «Ажэгъа- фэ джэгухэр». Мы гупым хыхьэ псоми зэдыщIэкIыу я лIыхъужьыр ажэгъафэщ. Ажэгъафэм Iуэхур ирегъэкIуэкI, и хъуржыным иIэбэурэ, къыкIэлъыкIуэ гушыIэр зытраухуэнур кърихыурэ. Апхуэдэ пьесэхэр тху мэхъу, дэтхэнэ зыри зи щхьэ хущытыж теплъэгъуэурэ гуэшауэ. Псори зэхэту ахэр тIощIым щIегъу. Мыбыхэм я лIыхъужь нэхъыщхьэр Жьэмыгъуэщ. Мы комедиехэр прозэу тхащ, ауэ езы авторым итха уэрэдхэри нэгъуэщI уэрэд цIэрыIуэхэм я макъамэхэри хэтщ. Иужьрей Iыхьэ Нэхъ цIэрыIуэ хъуахэм ящыщщ теплъэгъуиблу зэхэт «ГушыIэр гушыIэщ» комедиер. «Япэ къэсыр зи дотэу лIынэлIыпсэ дотэ» жыхуиIэм хэт Хьэфотэрэ Хьэжбаронрэ куэд зылъэгъуахэщ, тIуми мызэ-мытIэу унагъуэ яухуат, ауэ зэуэзэпсэуи къутэжат. И цIыхугъэхэм я чэнджэщкIэ, Хьэжбарон макIуэ и лIым бгъэдэкIыжауэ и закъуэу псэу Хьэфотэ деж. Абыхэм авторым псалъэ шэрыуэ, IуэрыIуэдз куэд яIурилъхьащ икIи ахэр уэрэдхэмрэ къафэхэмкIэ зэригъэщIэрэщIам а образхэр нэхъри гукъинэж ящIащ. Театреплъхэм псом хуэмыдэжу ягу дыхьащ артистхэу ТIыхъужь Алий, Мэшыкъуэ Феня, ЖьакIэмыхъу КIунэ, ДыщэкI КIунэ сымэ я джэгукIэр.
IутIыжым и трагедиехэр тхакIуэм и творчествэ псоми я джэлэс пэлъытэщ. Ахэр зытепсэлъыхькIи, я къэIуэтэкIэкIи зэмылIэужьыгъуэщ, адыгэ Iуэхум хуэмыгъэза яхэткъым. Я нэхъыбэм тхыдэм и гъуэгу гугъусыгъухэм дытрашэжри, «Синдикэ» къэралыгъуэр къыщызэрагъэпэща лъэхъэнэ хьэлъэр ди нэгу щIагъэкIыж. Ар аргуэру зэ щыхьэт тохъуэ IутIыжым и драмэхэр адыгэ литературэхэм я жыпхъэм зэрибэкъукIам. IутIыжым къыдимыгъэкIауэ, къытримыдзауэ тхыгъэ куэд къыщIэнащ. Абыхэм яхэтщ зи къэIуэтэкIэкIи ухуэкIэкIи щIэуэ щыт «Гуащэпэж» тхыгъэр. Мыбы трагедиери комедиери щызэхэухуэнащ. Мы тхыгъэр повесть жанрми хэбгъэхьэ хъунущ. ГушыIэ дахэрэ щIэнэкIалъэрэ хэлъу авторыр тхыгъэм и Iыхьэ щхьэхуэхэм щытопсэлъыхь коммунистхэм тепщэгъуэр щаубыда, къулыкъущIэрэ интеллигенцэу партым хагъэхьэхэр щагъэмэщIа лъэхъэнэм къыщыщIэдзауэ адыгэхэм я нобэрей жылагъуэ гъащIэм къыщыхъу телъыджэлажьэхэм нэсыху. Тхыгъэр еух авторыр езыр дунейм ехыжа нэужь иужь къинэнухэм зэрахуэупсэ хъуэхъухэу езым и сыным тратхэжыну фIэфIхэмкIэ.
IутIыжым гулъытэ хэха хуищIырт анэдэлъхубзэм зегъэужьыным. Абы адыгэбзэр телъыджэу игъэбзэрабзэрт. Бзэм и зэфIэкIым зригъэубгъун мурадщ абы иIар нэгъуэщIыбзэкIэ тха пьесэхэр щызэридзэкIми (Думбадзе Н., Хугаев Г., Дударев А. сымэ).
ТхакIуэм и творчествэм увыпIэшхуэ щызыIыгъахэм ящыщщ публицистикэр. Абыхэм я нэхъыбапIэр зытеухуар литературэм, искусствэм, анэдэлъхубзэм зегъэужьынырт.
IутIыжым апхуэдэуи зыкъигъэлъэгъуащ художник, скульптор Iэзэуи – шарж, карикатурэ гъэщIэгъуэнхэр ищIырт, пхъэм сурэт къыхибзыкIырт, жэзым къыхиуIукIырт, мывэм къыхиIущIыкIырт.
2007 гъэм къыдэкIауэ щытащ тхакIуэм «Лъэужь» зыфIища и тхылъыр. Пэж дыдэуи, IутIыжым лъэужьыфI къыщинащ публицистикэми, литературэм и жанр псоми.
ТхакIуэм и творчествэ щIэиныр иджыри куэдрэ лъэпкъым хуэлэжьэнущ. Ар щаджынущ республикэм и курыт еджапIэхэми, еджапIэ нэхъыщхьэхэми, къахуэщхьэпэнущ критикхэми литературэджхэми. Хъанджэрий,
филологие щIэныгъэхэм я доктор 15 16 ЩоджэнцIыкIу Алий и цIэр зезыхьэ Къэбэрдей къэрал драмэ театрым и артист нэхъыжьхэм сэ куэдрэ садэлэжьащ. Ди жагъуэ зэрыхъунщи, абыхэм ящыщу куэд нобэ псэужкъым, е киноуэ, е тхыгъэу, е роль ящIам теухуа гукъэкIыжу къэнари мащIэщ. Абыхэм щхьэкIэ сэ зэи «мыгъуэ», «тхьэмыщкIэ» жысIэркъым, дэтхэнэри сэркIэ псэущи. Апхуэдэ къабзэу сигу къинащ IутIыж Борис. Абырэ сэрэ куэдрэ дызэрихьэлIащ, и пьесэхэм я нэхъыбэр зыгъэувар сэращ. Дэ ди зэдэлэжьэкIам куэд тежыпIыхь хъунущ, ауэ, сызэреплъымкIэ, ар сэ Борис нэхърэ нэхъыфIу схужыIэнукъым. Борис си гугъу щищI тхыгъэ кIэщIым («Пщыхьэщхьэ нэбзийхэр» тхылъым ихуащ) хэтщ ар наIуэ къэзыщI зы Iыхьи, сыхуейт ар къэсхьыну. «Талант зиIэ дэтхэнэри апхуэдэкъэ, – СулътIан цIыху IэтIэлъатIэкIэ уеджэнкъым, дэшэхыгъуафIэхэм ящыщкъым, и жыIэм уедаIуэурэ, зыдэпщIурэ укIуэмэ, нэхъ узыдэгъуэгурыкIуэфыну режиссёрщ. Апхуэдэ режиссёрымрэ гунэмыс хьэл зиIэ драматургымрэ зэрыгъэтыншу пхужыIэнукъым. Дэри – аращ: пьесэр ди гуэрэныгуу дыщызэхуэзэ зэзэмызэхэм деж, ди акъыл зэтехуэу, щхьэж и гъунапкъэр здынэсыр ищIэжу нэхъыбэм дызэдэлажьэурэ, режиссурэмрэ драматургиемрэ я бжьыпэхэр щытфIызэрыни мызэ-мытIэу къэхъуащ. ЩIихьауэ репетицэм хэт актёрхэм я дежкIэ, дауи, гуапэкъым зэпэувауэ а зэтехуапIэр къэзылъыхъуэ режиссёрымрэ драматургымрэ я зэхуаку къыдэхутэныр. Къаздэхъу СулътIан мыгъуэм апхуэдэхэм деж жиIэрейт: «ФызэгурыIуэ, фызэгурыIуэ, фызэгурыIуэ…» ИкIи сытым дежи дызэгурыIуэжырт, а зэтехуапIэри къызэдэдгъуэтырт». Ар хьэкъщ. «Езым и гугъу ещIыж» щIэджыкIакIуэхэм къысхужаIэну сыхуейкъым, сызытепсэлъыхьынур IутIыжым и IэдакъэщIэкIыу сэ
театрхэм щызгъэувахэр аращи. Дауэ мыхъуми, ахэращ сэ нэхъыфIу зыхэсщIыкIыр, Борис пэгъунэгъу сызыщIар.
Псом япэу, псом ящхьэу сэ Борис ейуэ згъэувар «Тыргъэтауэ» трагедиеращ. Ар а зэманым зэрысхузэфIэкIамкIэ (Правительствэм и Унэм къикIа лIыщхьитI еплъри, къэдмыгъэлъэгъуэну унафэ къытхуащIауэ щытат) фIыщIэ хуэфащэщ абы щыгъуэ щэнхабзэмкIэ министру щыта Ефэнды Джылахъстэн. Ар Москва щыдгъэлъэгъуат, фIы дыдэуи къыщалъытат. Борис зыхэмызагъэ щыIэтэкъыми, сщIэрт и спектакль щызгъэувкIэ куэд зэрыхилъхьэфынур. Пьесэр зытхыу, ар зыгъэуврэ щыджэгужу щыта Мольер и фэ есплъырт. Сытми «Эдип» спектаклыр адыгэ театрым щыщызгъэувым щыгъуэ, ар сценэм къихьэным и пэ къихуэу ирагъэкIуэкI хабзэ «стIолIуфэ лэжьыгъэм» Борис къыхэсшащ. IутIыжыр Iуэхум зэрыпэрытам и щытхъур къэIуэтэгъуейщ, сыту жыпIэмэ сценэм деж узыщыхуей псэлъэкIэри зэтригъэуват, псори зыхэмызагъэ «усэ хужьым» артистхэр къеджэуи иригъэсат. Сэ сырежиссёр-постановщикыу щыта щхьэкIэ, бзэм и IуэхукIэ мис апхуэдэ лэжьыгъэшхуэ Борис иригъэкIуэкIат. Кавказ Ищхъэрэм и театрхэм я фестиваль илъэситI къэсыхукIэ Владикавказ щекIуэкIым тшауэ щытащ «Эдип»-р. Уи фIэщ зэрыхъун, Iэгуауэ нэхъ ин дыдэ зыхуаIэт хабзэ балетым ещхьыркъабзэу ямыгъэлъэпIатэмэ осетин театреплъхэм адыгэ спектаклыр. Абы хуатха рецензэм «Теувэжымрэ IутIыжымрэ адыгэбзэм и симфоние къагъэщIащ» зэрыщыжаIамкIэ фIыщIэм и нэхъыбэр зыбгъэдэлъыр артистхэм жаIэ псалъэхэр макъамэм хуэдэу къажьэдэкIыу езыгъэса IутIыжырт. Кавказ Ищхъэрэм ГъуазджэхэмкIэ и къэрал институтым щезгъаджэ студентхэм ядэзгъэувауэ щытащ Борис и «Хьэцацэ дахащэ» пьесэр. ТIыхъужь Алий и цIэр зэрихьэу илъэс къэсыхукIэ мэлыжьыхьым и 1-м ирагъэкIуэкI фестивалым абы япэ увыпIэр къыщихьат, апхуэдизу бзэ дахэкIэ, шэрыуэкIэ, гушыIэшхуэ хэлъу тхати. Театр утыку кърамыхьа «Олигарх гуащэ» пьесэри студентхэм ядэзгъэуващ сэ. ГъэщIэгъуэн хъуауэ къызолъытэ, щIыпIэ телевиденэм къигъэлъэгъуащ, иджыри, шэч хэмылъу, къигъэлъэгъуэнущ. Езгъаджэхэм деж куэдрэ сшэуэ щытащ Борис. Я усэ къеджэкIэм, я псэлъэкIэм езгъэдаIуэрт, чэнджэщ ирезгъэтырт. Уеблэмэ, экзаменхэм деж езгъэблагъэрти, абы яхуигъэфащэрат яхуэзгъэувыр. сывгъэгъэувынумэ, Сэ куэдрэ къызжаIэрт Урыс драмэ театрым сыщылэжьэну згъэзэжыну. «Сызыхуей пьесэр сынэкIуэнущ» щыжысIэм, акъылэгъу къыздэхъуахэщ. Зи гугъу сщIыр IутIыжым и «Эдип»-рт, Борис сэрэ абы куэдрэ и гугъу тщIат. Сэ сыщыгъуазэт и IэдакъэщIэкI нэгъуэщIыбзэкIэ ягъэувыным ар зэрыщIэхъуэпсым. Тэрмэш дылъыхъуэурэ, езы Борис Яропольский Георгий и цIэ къриIуащ. ТIури арэзы дыхъуат пьесэр «къызэрыпсэлъа» урысыбзэмкIэ. Мис апхуэдэ щIыкIэкIэ «Эдип» спектаклыр згъэуващ, пьесэр апхуэдизкIэ гъэщIэгъуэнт, фIыуэ урысыбзэкIэ зэдзэкIа хъуати, еплъахэм ягу ирихьащ, премьерэм фIыкIэ темытхыхьа зы газети журнали къэнакъым. IутIыж Борис гуапэу къыхущытахэм, и IэдакъэщIэкIхэм гу къылъызытахэм ящыщу Ефэнды Джылахъстэн и гугъу мащIэу зэрыщысщIам къыдэкIуэу, я цIэ къизмыIуэн слъэкIынукъым тхакIуэм и лэжьыгъэхэр къыдэгъэкIынымкIэ, пьесэхэр гъэувынымкIэ зыщIэзыгъакъуэу щытахэу хьэрычэтыщIэ Жэбалы Николайрэ КъБР-м и Композиторхэм я зэгухьэныгъэм и тхьэмадэу щыта Темыркъан Борисрэ. Апхуэдэхэр иджыри щыIэ къыщIэкIынщ. Ауэ сытми къызэрыгуэкIыу тхэртэкъым Борис. ЦIыхухэм гукIи псэкIи зыхащIэ защIэт абы и IэдакъэщIэкIхэр зытеухуар. Пьесэшхуэхэм нэмыщI, комедие цIыкIухэри гъэщIэгъуэну, дыхьэшхэну къэзыгъэщIу щыта драматургыр щыпсэуми жысIащ, сэ дунейм сытетыхуи жысIэнущи, Борис зыгуэрым ебгъэщхьынумэ – ар Мольерщ. СулътIан,
Урысей Федерацэмрэ КъБР-мрэ гъуазджэхэмкIэ щIыхь зиIэ я лэжьакIуэ 17 18
ПСЭ И НУР
IутIыж Борис и гугъу щащIкIэ, куэдым къыхагъэщ ар гъуазджэм и пкъыгъуэ зыбжанэм фIыуэ хэзагъэу зэрыщытар. Пэжщ, ар литературэм и жанр дэтхэнэми – сурэт тхынми, скульптурэ щIынми, нэгъуэщIхэми хуэIэкIуэлъакIуэт, ауэ, къызэрысфIэщIымкIэ, абыи къыщымынэжу, Борис и дежкIэ искусствэр зэрыщыту гуэшыпIэ зимыIэ зы дуней лъагъукIэ хэIэтыкIауэ щытащ. Абы и дуней еплъыкIэм тещIыхьи – нэхъыщхьэр пкъыгъуэратэкъым, атIэ и гум къеныкъуэкъу къэхъугъэр сыту щытми, абы зэрыпэджэжынур езы дыдэм и гур япэ зыхуэжэрат. А зыхуэжэнур щытынкIи хъунут усэу, прозэу, драмэу, сурэту, скульптурэу е къэнжал уIупхъэу – зэлъытар авторым игурэ и псэкIэ къыхихырат. Искусствэм и хабзэхэр зи дуней еплъыкIэ авторым дежкIэ, метафорэбзэкIэ жыпIэмэ, дэтхэнэ зы пкъыгъуэри поэзием и зы теплъэщ. Апхуэдэу щыхъукIэ, пкъыгъуэхэр сыт хуэдизкIэ зэпэщхьэхуэу дымылъагъуми, ахэр авторым и еплъыкIэм къызэщIекъуэри, «зы жьауэм щIешэ». Нэхъ къызэрыбгурыIуэнкIэ жытIэнщи, авторым дежкIэ нэхъапэр и гум щыщIэхэр къиIуэтэн щхьэкIэ езым фIэшэрыуэу къыхихауэ зы Iэмал гуэрым триубыдэнырщ, зыр фIэмащIэ хъурэ – зыхуей дыдэм хуэдизыр къигъэсэбэпынуи хузэфIэкIынущ. Апхуэдэу щытыфынур закъуэтIакъуэ дыдэщ. Абыхэм ящыщ зыт IутIыж Борис. Псалъэм папщIэ, и талантыр и ныбжьэгъу е и цIыхугъэ гуэрым «тригъэпсэн» щхьэусыгъуэ щиIэм деж (щхьэусыгъуэ хъунут абы и цIэ къыщIиIуапхъэ дэтхэнэри – зы фIы гуэр къехъулIамэ, цIэ лъапIэ къыхуагъэфэщамэ, и ныбжькIэ щIыхь щыхуэщIыпхъэ махуэ къыхуихуамэ, апхуэдэ щхьэусыгъуэ гуэри щымыIэххэу ауэ сытми езы Борис
гукъыдэж ищIу хуэусэнумэ е дэгушыIэнумэ, языныкъуэхэм дежи щхьэусыгъуэт дунейм ехыжа цIыхуфIыр игу къэкIыжамэ…) абы эпиграммэ, е фIыщIэ псалъэ, зыгъэлъапIэ усэ хузэхилъхьэрт, е и сурэт дахэ, шарж хьэлэмэт ищIырт. Ауэ нэхъ зэрихабзэти, сурэти ищIынти, абы усэри щIитхэжынт. Апхуэдэхэм деж IутIыжым ищI сурэтымрэ псалъэхэмрэ апхуэдизу зэкIуж хъурти, зыр адрейм къыгуэх зимыIэ и Iыхьэу фIэкIа пщIэнутэкъым, а тIур зы пкъыгъуэм и пакIэ зырызу къыпщыхъурт. Абы и прозэм, поэзием, драмэ тхыгъэхэм я зэхуаку хышхуэ дэтуи, псышхуэ дэжуи плъагъуркъым: языныкъуэхэм деж жанр лIэужьыгъуэхэри искусствэм и пкъыгъуэ щхьэхуэхэри зэхошыпсыхьыжри, усэ текстым къызэрыгуэкI псалъэу къыпфIэщIын ущыIущIэнущ, ауэ ахэр эстетикэ лъагэм и хабзэкIэ зэгъэпэщащ,
прозэм ритмикэрэ макъ зэпэджэж зэщIэжьыуэрэ ущрихьэлIэнущ, лIыхъужь драмэу зи бзэр хэIэтыкIауэ щытыпхъэм гухэлъ щабэрэ философие гупсысэрэ зи къежьапIэ монолог хэту къэкIуэнкIи мэхъу.
Егъэлей хэмылъу жысIэнщи, абы прозэу итхри поэзие хъужырт,
ауэ поэзиер зэи къелъэхъшэхыу прозэ хъужакъым. Абы нэмыщIкIэ, IутIыж Борис и пьесэхэм хэт персонажхэм я теплъэр езым сурэту ищIыжырт, дэтхэнэ зыми и шыфэлIыфэмрэ хьэлымрэ къыщыIуэтэжауэ ремаркэ укъуэдияхэр гуитхэжырт. Хьэлэмэтращи, 2 Заказ № хэзыгъэгъуазэу щытыныр зи къалэн ремаркэ нэгъунэ абы дахагъэм и хабзэкIэ игъэпсырт – псалъэхэр хэщыпыкIарэ зэгъэкIужауэ, купщIэ дахэ хэплъэгъуэжу. Си гугъэмкIэ, абы пьесэ тхынри, ар сценэм щыгъэувынри, дэтхэнэ персонажым и теплъэмрэ къэхъугъэу екIуэкIхэмрэ нэгум къыщIэгъэхьэнри, сценэм иту и прозэм щыщ е и усэ къеджэнри апхуэдизкIэ быдэу зэпхауэ илъытэрти, зыщIыпIэ деж зыгуэркIэ езым и гупсысэм ущытекIмэ, и гурылъ лъапIэу цIыхухэм ябгъэдилъхьэну зыщIэхъуэпсыр ныкъуэ хъуну къыфIэщIырт.
IутIыжыр филологие щIэныгъэхэм я кандидату зэрыщытам, бзэ щIэныгъэм хэлъхьэныгъэ пыухыкIа зэрыхуищIам нэмыщIкIэ, абы и псэр нэгъуэщI Iэджэми етауэ щытащ – ар сурэт щIыным хуэзыузэщIын хуэзащ, къэнжал уIунми хуезыгъэсэн езым къигъуэтри абыи хуэижь зищIыфащ, дзэ къулыкъум ираджэным ипэкIэ музыкэ еджапIи щIэсати, музыкэми хуэмыхей хъуащ. Абыхэм ящыщ дэтхэнэ зыми узэрыхэзэгъэн талант Алыхьым къуимытамэ, дауи, уеджэ къудейкIэ зыри къыпхэкIынукъым, ауэ Борис Тхьэр зыхуэупсахэм ящыщти, искусствэм и дэтхэнэ пкъыгъуэми и Iыхьэ къыхих мыхъуу, и псэм щыщ хилъхьэфырт. Абы щыгъуэми, абы и тхыгъэхэри, мывэм къыхиIущIыкI е пхъэм къыхибзыкI скульптурэхэри, щIэуIукIахэри, тхылъымпIэм тритхэ сурэтхэри еплъым игъэщIагъуэу дахэт, шэрыуэт, купщIафIэт икIи гурыIуэгъуафIэт.
Зы гушыIэрей гуэрым мыпхуэдэу жиIауэ щытащ, жаIэ: языныкъуэхэр мэшынэ я псалъэр зыжраIэм къагурымыIуэнкIэ, адрейхэр – къагурыIуэнкIэ. Япэрейхэр зи гур къитхьэщIыкIахэрщ, хьэрэмыгъэ зигу имылъхэрщ, щIэуфэн хуей Iуэху мыщхьэмыпэ зыкъуэмылъхэрщ, адрейхэр, бэджым хуэдэу, псалъэкIэ хъы зыдзхэрауэ, я сэфэтыр къыщIэщыным щышынэжхэрауэ къысщохъу. Борис зэгуэр дэлэжьа, и ныбжьэгъуу зилъытэжын хуэдэу фIыуэ зыцIыхуа, и пIалъэ зыщIэ дэтхэнэми ещIэж абы гукъыдэжышхуэрэ хьэлэлагъыу хэлъар зыхуэдизыр. Ар ящыщт дунеягъэкIэ нэхъ гъуэтыгъуейуэ жыхуаIэу зи псалъэм тебгъуэтэж цIыху пэжхэм, зи жыIэмрэ зи IуэхущIафэмрэ зэщхьэщымыкIхэм. Апхуэдэу щытыфынур цIыху хьэлэлыщэрщ. Мис а зэрыхьэлэлыр и поэзиеми, прозэми, драматургиеми, сурэт щIынми, макъамэми – псоми я зэхуэдэ хьэщпакъышхуэ хъурти, и жьауэм псори къыщызэщIикъуэрт. Псоми зэдыдощIэ хьэлэлыр къызэрыгъэпцIэгъуафIэр, арауэ къыщIэкIынщ, делэри хьэлэлри зыщ щIыжаIэри. АрщхьэкIэ, гъэщIэгъуэнщи, а нэхъ къэгъэделэгъуафIэу дэ къытфIэщIыр дунеягъэкIэ нэхъ насыпыфIэ хъууэ хабзэщ, зэрыхуэбгъэфащэ хъунумкIэ, ахърэтми апхуэдэм и пхъэр нэхъ къыщикIыу къыщIэкIынущ. Хьэрэмыжьым, гурымыкъым, зи гур утIыпщауэ дунейм темытыфым, псалъэ гуапэмрэ фIы щIэнымрэ хуэхейуэ зишхыхьыжу зи гъащIэр зыхьым и дунейри хъуэпсэгъуэкъым, ныбжьэгъу пэжи хуэIыгъыркъым. Тхьэм ищIэнщ, ауэ тэрэзэ-мэзаным Iуэхур щынэсым дежи апхуэдэм къыпэплъэр щIагъуэкъым. ЖысIахэм сигу къегъэкIыж ди япэ ища ди ныбжьэгъу лъапIэм яужь дыдэу къыдигъэкIауэ щыта «Пщыхьэщхьэ нэбзийхэр» тхылъыр. И псэм ищIа хъунт куэд къызэрыхуэмынэжари, тхылъым и 19 цIэм «пщыхьэщхьэ» псалъэр къыщIыхигъэхьар арауэ къысщохъу. Щыпсэум щыгъуэ апхуэдэу къытфIэмыщIами, иджы дыхэплъэжмэ, тхакIуэшхуэ гу пцIанэм яужь дыдэу къыджиIэну зыхуеяхэр абы къыщиIуэтэжауэ къыщIокI. Мы тхылъыр и пкъыгъуэкIэ лирикэкъым икIи драматургиекъым, прозэ жанр курыххэми ящыщкъым. Апхуэдэ жанр щхьэхуэ щымыIэу жызыIэри тхьэгъэпцI ирихъунукъым, сыту жыпIэмэ, мыбы щызэхуэхьэсащ IутIыж Борис фIыуэ
илъагъуу щыта зыкъомым яхуэгъэза псалъэ гуапэхэр. Зэм ар гукъэкIыж нэхущ, зэми – гушыIэ дахэщ, ещанэм деж сэмэркъэури гупсысэ куухэри, гукъэкIыжхэри, лирикэ нэхури щызэIэпэгъущ. А тхылъыр,
зы пэрэ зы кIэрэ иIэу плъагъу щхьэкIэ, кIэух зимыIэ зы монолог шэщIащ, езы авторым цIыхугъэшхуэу хэлъар къигъэнахуэу. Тхылъым зи цIэ ихуахэм нэхърэ куэдкIэ нэхъыбэщ абы гу хуабагъэ зыхуиIахэмрэ псалъэ IэфI зыхуигъэфэщахэмрэ. Зэрыхуэбгъэфащэ хъунумкIэ, тхылъыр щигъэхьэзырым щыгъуэ Борис и тхыгъэ зыкъомым хэплъэжри, игу нэхъ зыхуэзэгъахэр къыхихауэ къыщIэкIынут. Апхуэдэу абы имыхуэу къэнащ авторым пщIэ зыхуищI, фIы дыдэуи илъагъу зыбжанэм ятеухуа статьяхэр. Дауи, дунейм зэрытетыну пIалъэр щиухынур зыщIэ щыIэкъым, Бориси, псэужамэ, шэч хэмылъу, иджыри апхуэдэ зы тхылъ къыдигъэкIынт. Ауэ, хунэмысами, мы тхылъым икъукIэ пщIэшхуэ зэрыхуэфащэр нэрылъагъущ. ЗэрыжысIащи, хьэлэлыр икIи къэгъэпцIэгъуафIэщ, икIи насыпыфIэщ. Адрей зэкIуэцIылъыжьхэм, мылъкуфI зэрагъэпэщыф щхьэкIэ, я насыпым арэзы темыхъуэжу, фIыуэ къэзылъагъухэри
ялъагъужхэри IэмыщIэ из мыхъуу я дуней Iыхьэр ирахьэкI. Дэ, цIыху цIыкIу къызэрыгуэкIхэм, тщыщ нэхъыбэри а етIуанэрейм нэхъ дрещхьу къыщIэкIынущи, дуней дызытетымкIэ дымыарэзыщэу, фIым гу лъыдмытэу, Iейр ди нэм нэхъ къыщIэуэу, дзэлэшхэныр зыхуэтхь щымыIэу гъащIэр дохьри, цIыхуфIу ди хъуреягъым щыпсэур къытхуэлъагъуркъым. Мис апхуэдэ гупсысэхэм зи щхьэр къришэх хъуахэм «Пщыхьэщхьэ нэбзийхэр» жыхуиIэ тхылъым хуэдэ зы къащтэмэ, хьэкъыу я фIэщ хъунущ дэ къызэрытщыхъум нэхърэ цIыхуфIу нэхъыбэ зэрыщыIэри, дуней дызытетым дыгъэ нэбзий нэхъыбэ зэрыхэлъри.
Мы тхылъым уащыIущIэнущ Борис и ныбжьэгъу куэдым:
абыхэм ящыщщ езым зэи имылъэгъуами псэкIэ и Iыхьлыуэ ди литературэм и классики, нэхъыжьыфIу щIыхьышхуэ зыхуэтщIи, езым и ныбжьэгъуи IуэхущIэгъуи, зи лъэр иджыри быдэу мыува ныбжьыщIи. Ахэр я IуэхущIафэкIи зэмылIэужьыгъуэщ: Борис псалъэ гуапэкIэ гулъытэ зыхуищIахэм яхэтщ тхакIуэ-усакIуэ, актёр, режиссёр, дохутыр, щIэныгъэрылажьэ, къэрал къулыкъущIэ, музыкант, хьэрычэтыщIэ, къуажэдэс къызэрыгуэкI… Хьэуэ, «къызэрыгуэкI» псалъэр зыхуэбгъэфэщэн абыхэм яхэткъым – дэтхэнэ зыри зы нур гуэр къызыщхьэщихщ. Ауэ уэрамым уащрихьэлIэмэ, ахэр къызэрыгуэкIыу къыпфIэщIынущ. ЦIыхум дахагъыу хэлъыр къэплъагъун щхьэкIэ уэ, IутIыж Борис хуэдэу, абы и гущIэлъапсэм унэплъысыфу щытын
хуейщ. 20 Таурыхъ гуэрым мыпхуэдэ сюжет хэтщ: таурыхъыр зытеухуа лIыр кхъэ телъыджэ гуэрым къыщыхутат, жи. Абы ит сынхэм тетхауэ тетт, зыгуэрыр махуэ бжыгъэ фIэкIа мыпсэууэ жьы хъури лIэжауэ, адрейм
тетт, илъэс зытIущ нэхъ мыпсэуауэ, ещанэм тетхамкIэ, абдежым щIэлъыр дунейм ехыжыххатэкъым. Абы къикIыр: фIы блэжьу къэппсэуа зэманым хуэдизщ гъащIэм хыубжэнур. Жьы ухъуху упсэурэ зы IуэхуфI умылэжьамэ, укъамылъхуххам и палъэщ, ауэ уи цIэр фIыкIэ Iуамэ, а уи фIыр цIыху цIыкIум ящыгъупщэнукъым, уэри псэум ухабжэнущ. IутIыж Борис и щIы Iыхьэ игъуэтыжар пэжщ, ауэ щымыIэжхэм ар яхэплъытэнкIэ Iэмал зимыIэщ, и псалъэхэр, и хъыбар дахэхэр, и тхыгъэ нэхъ дахэжхэр, и Iэдакъэ къыщIэкIа сурэтхэр дунейм тетщи!
ГЪУТ Iэдэм,
филологие щIэныгъэхэм я доктор 21 И Литературэм и жанрхэм ящыщу IутIыж Борис зыхэмылэжьыхьа къэгъуэтыгъуейщ. Псом хуэмыдэу абы и гуащIэ ин ирихьэлIащ усыгъэмрэ драматургиемрэ я зыужьыныгъэм. Борис зэфIэкIыу иIа псори къэдгъэлъэгъуэныр, и къалэмыпэм къыпыкIа дэтхэнэ тхыгъэри зэпкърытхыныр пщэрылъ зыщытщIыжыркъым, сыту жыпIэмэ усакIуэ, тхакIуэ, драматург Iэзэм и творчествэр къызэщIэкъуауэ щIэныгъэр и лъабжьэу джа щыхъуа тхылъ щхьэхуэ щIэныгъэлI БакIуу Хъанджэрий и Iэдакъэ къыщIэкIауэ 2010 гъэм дунейм къытехьащ. А монографие лэжьыгъэм IутIыжым и зэчийм къыпкърыкIа художественнэ хъугъуэфIыгъуэхэр, абыхэм лъэпкъ литературэм увыпIэу щаубыдыр, жанрхэм заужьынымкIэ къалэну ягъэзащIэр зыубгъуауэ икIи куууэ къыщыгъэлъэгъуэжащ. Мыбдежым щызэхэдубла къэхутэныгъэм и кIуэцIкIэ дэ дыкъызытеувыIэнур усыгъэрщ, хэхауэ къэбгъэлъагъуэмэ, зыми хэмыгъуащэ усыгъэ хъэтIырщ.
Усыгъэ жанрхэм ящыщу IутIыж Б. усэм, сонетым, балладэм щылэжьащ. Апхуэдэуи усакIуэм и зэфIэкI щигъэлъэгъуащ лъэпкъ литературэм щыщIэщыгъуэ прозэу тха усэ жанрымрэ абы пэгъунэгъуу езым къигъэщIыжа гущIагъщIэлъхэмрэ. Абыхэм языхэзми щхьэхуэу къытеувыIэпхъэщ.
IутIыжым и усэхэм гурыщIэ зэмылIэужьыгъуэхэр лъабжьэ яхуэхъуащ, ауэ нэхъыбэрэ абыхэм къапкърыщар фIылъагъуныгъэм и
плъыфэ зэхуэмыдэхэрщ – зэгуэкIуахэм я гурыщIэхэр, лирикэ лIыхъужьым (езы усакIуэм) адэ-анэмрэ анэкъилъхухэмрэ яхуиIа гурыщIэ къабзэр, быным, хэкум, щалъхуа жылэм яхуищIа гухэлъыр, н.ку. Абыхэм ящыщ языныкъуэхэр зэшыр, нэщхъеягъэр, гур зэзыгъэдзэкI гупсысэ гугъусыгъухэр щытепщэу, нэгъуэщIу жыпIэмэ элегие хьэл ядэплъагъуу гъэпсащ. Апхуэдэ усэхэм («ГукъэкIыж IэфIхэр», «Хьэху», «ПцIырыпцI дахэкIей», «БжьыхьэкIэ зэшыгъуэ», «КъэмытIэпIа насып», нэгъуэщIхэри) я лирикэ лIыхъужьыр гъащIэм кIэух зэриIэм игу хегъэщI, зи псэр хьэршым кIуэжа Iыхьлыхэм яхуозэш е лъагъуныгъэ блэкIам кIэлъогумэщI. Къэдгъэлъэгъуа гурыщIэхэр художественнэ Iэзагъ хэлъу къиIуэтэнымкIэ усакIуэм пейзажыр мызэ-мытIэу тегъэщIапIэ ищIащ. Ар IупщIу щынэрылъагъущ, псалъэм папщIэ, «БжьыхьэкIэ зэшыгъуэ» усэм: 22
Къыхощэщ уэшх щIыIэр бжьыхьэ пшагъуэм,
Гур ихузу, дуней псыфыр щымщ.
Си гупсысэм игъуэтыжкъым лъагъуэ,
Къихутащи зэшыгъуае хъым.
Дыгъэ иным си нэхэр щIохъуэпсыр,
Си псэм лъагъуныгъэм зыхуеший.
Ауэ уафэм щIегъэлъэлъ и нэпсыр, –
Си щIалэгъуэм зэщIекъуэж и бзийр. усэм мыпхуэдэ зэшыгъуэ» Къэтхьа щапхъэм дежи, IутIыж Б. и нэгъуэщI усэхэми къэгъэпсэуныгъэ Iэмалыр нэхъыбэ дыдэрэ узыщрихьэлIэхэм ящыщщ. «БжьыхьэкIэ къэгъэпсэуныгъэ гъэщIэгъуэнхэр хэтщ: «уафэм щIегъэлъэлъ и нэпсыр», «щIалэгъуэм зэщIекъуэж и бзийр».
Сыт хуэдэ жанрым щымылэжьами, IутIыж Б. гушыIэмрэ ауанымрэ Iэзэу, шэрыуэу игъэIэщакIуэу щытащ. «Iужажэ» зыфIища усэм цIыху фэрыщIым, IуитIбзитIым, мылъкурэ къулыкъурэ щIэхъуэпсурэ «зи напэр кIапэкIэ зыщэжахэм» я образ дыхьэгъ къыщигъэщIащ. УсакIуэм пэж дыджыр зэрыщыт дыдэм хуэдэу, нехьэкI-къехьэкI хэмыту, усэм къыщиIуэтащ. Зи гугъу тщIым и щыхьэту зы пычыгъуэ къэтхьынщ:
Нэхъыщхьэр уи щхьэм къытеувэм, –
И лъэгум гуапэу укъобзей.
Зыхубогъэщхъыр и щхьэгъусэм,
И бынхэм, и хьэм, и шэнтжьейм. 23
УсакIуэм и псалъэхэр, еIуэкI е щIагъыбзэ хэмылъу, занщIэу езы Iужажэм зэрыхуэгъэзам тхыгъэм психологие кууагъ хелъхьэ, абы щIэлъ ауаным и къалэн нэхъыщхьэри – Iужажэхэм зегъэцIыхужыныр – нэхъ IупщI, нэрылъагъу ещI.
IутIыж Борис сонет жанрым адыгэ литературэм зыщиужьынми и гуащIэ ин ирихьэлIащ. Дызэрыщыгъуазэщи, сонетыр жыпхъэ нэхъ гугъу дыдэхэм ящыщщ, ар къэзыгъэIэрыхуэфхэми я бжыгъэр куэд хъуркъым. Ди лъэпкъ усакIуэхэм я нэхъыбэр а жыпхъэм я зэфIэкI щеплъыжу сонет зыбжанэ я Iэдакъэ къыщIэкIауэ аркъудеймэ, сонет творчествэ псо зэзыгъэпэщыфаи (ЩоджэнцIыкIу Iэдэм, IутIыж Борис, Ацкъан Руслан), сонетым нэхърэ куэдкIэ нэхъ гугъуж сонет Iэрамэм и фащэ мыIумпIафIэр къэзыгъэIурыщIэфаи (Бемырзэ Мухьэдин, КIэщт Мухьэз, Уэрэзей Афлик, ПщыукI Латмир, н.) абыхэм яхэтщ. IутIыж Б. и тхыгъэ зэхуэмыдэхэр щызэхуэхьэсауэ 2005 гъэм къыдэкIа «Къудамэхэр» тхылъым сонету 65-рэ ихуащ. Абы къызэрыщыгъэлъэгъуамкIэ, усакIуэм сонетхэр 1998-2003 гъэхэм итхащ, нэгъуэщIу жыпIэмэ, критикхэмрэ литературэдж щIэныгъэлIхэмрэ литературэм и зыужьыныгъэм и напэкIуэцI щхьэхуэу къалъытэ совет нэужь лъэхъэнэм хиубыдащ. НэгъуэщI зыми гу лъытапхъэщ: IутIыжым и сонетхэр щитхар литературэм и жанр зэхуэмыдэхэм щылажьэу, художественнэ тхыгъэм и гъэпсыкIэ-ухуэкIэм и щэхухэм щыгъуазэ хъуа нэужьщ. ЩIэныгъэлI БакIуу Хъанджэрий пэжу къызэрыхигъэщащи, «мы жанр гугъум (сонетым. – Хь.Л.) щыпэрыувам, IутIыжыр лIыпIэ иува къудейтэкъым, абы щыгъуэ Iэзагъ лъагэ зыIэрызыгъэхьа усакIуэт».
IутIыж Б. и сонетхэр адыгэ дуней лъагъукIэкIэ псыхьащ, лъэпкъ тхыдэм и кIапэлъапэхэр къыхэщу гъэпсащ. Абы щыгъуэми сонетым нэхъ хуэщу къалъытэ темэ нэхъыщхьэхэр (лъагъуныгъэ мо- тивхэр, хэку фIылъагъуныгъэр, гъащIэм и философиер) усакIуэм и IэдакъэщIэкIхэми къапкърыщащ.
КъызэщIэкъуауэ къэбгъэлъагъуэмэ, IутIыж Б. и сонетхэм лъэпкъыпсэ яIутщ, уеблэмэ лъагъуныгъэм щытетхыхькIи тхыгъэхэм адыгэлIым и хьэл-щэн яхыболъагъуэ. Сонетхэм я лирикэ лIыхъужьыр хэкупсэщ, абы лъэпкъ тхыдэр узу пкърытщ, адыгэ щIэблэм и къэкIуэнум егъэпIейтей. «Сыту хуабжьу тхыдэм ущыпсыхэкIуадэт…» фIэщыгъэм щIэт сонетым лирикэ лIыхъужьым тхыдэ къэхъугъэхэр гурэ псэкIэ зэрызыхищIэмрэ ахэр акъыл нахуэкIэ зэрызэригъэзэхуэфымрэ щызэщIэлъщ. Зи гугъу тщIыр ещанэ катренымрэ тхыгъэр щIэзыгъэбыдэж иужьрей сатыритIымрэ деж псом хуэмыдэу IупщIу щынэрылъагъущ:
ФIыкъым тхыдэтегъэр, ауэ нэгу щIэкIахэм
Дерс хэзымых лъэпкъыр кIуэуэрэ – мэкIуэд…
Адыгэ жылакIэу дунейм щикъухьахэм
Дэ къытщIоджэ нобэ лIыхъужьыпсэ куэд:
«Маржэ хъужыххэнхэ, зыхэвгъэлъ ди лIыгъэр!
Ауэ лIыгъэм япэ ирырещ Iущыгъэр!». 24
Къэтхьа пычыгъуэм къызэрыхэщщи, иужьрей сатыритIыр къыхуеджэныгъэу гъэпсащ, а хьэлыр усакIуэм и IэдакъэщIэкI нэгъуэщI сонетхэми ядыболъагъу. Псалъэм папщIэ, «Тхыдэ-лIыжь кхъахэр уанэтемыхщи…» сонетри къыхуеджэныгъэкIэ еух:
Зыхэдывгъалъхьи щымыIа лIыгъэ,
ДыкъыщIэвгъэкIхэ зэрамыгугъэу! Мыпхуэдэ ухуэкIэм IутIыж Б. и сонетхэр гимным пэгъунэгъу ящI.
IутIыжым и сонет творчествэм и щхьэхуэныгъэ нэхъыщхьэр зыщылъагъупхъэр, къэбэрдей литературэм щыяпэу, усакIуэм а жыпхъэмкIэ тхыдэ, жылагъуэ Iуэхугъуэхэр къызэригъэлъэгъуарщ. ИщхьэкIэ зи цIэ къыщитIуа БакIуу Хъанджэрий пэжу гу зэрылъитащи, «тхакIуэм и къалэн нэхъыщхьэхэм ящыщ зыщ зэманым, зытепсэлъыхь лъэхъэнэм ифIри и Iейри къэгъэлъэгъуэныр. Лъэхъэнэ къэс иIэжщ и дамыгъэхэр. «Историзмэр» зэман пыухыкIар фIэщхъуныгъэ хэлъу къызэрагъэлъагъуэ Iэмал хъарзынэщ. IутIыж Борис ар къыщигъэлъэгъуащ и драмэхэм, новеллэхэм, публицистикэм. Сонет жанрми абы къыщехъулIащ совет лъэхъэнэм иужькIэ ди псэукIэм зэхъуэкIыныгъэу игъуэтахэр. Псалъэ гуэр (концепт) усакIуэм къещтэри, ар символым хуешэ, «цыкIуэкIым хуэдэу» гупсысэхэр къытрешыр».
«ЦIыху цIыкIур щохъур нэхъри нэхъ цIыкIуж…» сонетым щIэлъ гупсысэ нэхъыщхьэр гъащIэм сыт щыгъуи къыдекIуэкIа мылъкукIэ зэхуэмыдэныгъэмрэ иужьрей лъэхъэнэм цIыхухэр псэкIэ къулейсыз хъу зэпыту, цIыхугъэр, напэр, щIыхьыр IэщIыб ящIу къызэрекIуэкIымрэ тегъэщIащ. Нэхъ шынагъуэжращи, цIыху хьэкIэпычхэмрэ нэмысыншэхэмрэ иджырей гъащIэм щытепщэщ. Аращ усакIуэр Iыхьэлейм икIауэ зыгъэпIейтейуэ зи гугъу тщIы сонетым къыщиIуатэр:
ЦIыху цIыкIур щохъур нэхъри нэхъ цIыкIуж
Дунейкъутэжым щхьэщыхьа мы гъащIэм.
«СылIа нэужькIэ – удз къремыкIыж!»
ЖызыIэхэм дунейр зыкIзыщхьэ ящIыр.
Мы едзыгъуэм щызэхэша гупсысэхэм сонетым и къыкIэлъыкIуэ Iыхьэхэм зыщаубгъу икIи кIэIунэ езытыж сатыритIым деж мыпхуэдэ философие куум хуокIуэ:
Нэхъуейм икIа дунейм ирегъэзагъэ И хабзи-бзыпхъи къэунэхуа хьагъэм.
«Зыми имыщIысу псоми дэфыщIейхэм…», «Пщы» зыфIэпщым «пщылI» къыпфIещыр…» сонетхэр ди къэралым щыIэ жылагъуэ зэхэтыкIэм, политикэ щытыкIэм тегъэпсыхьащ. УсакIуэм абыхэм дунейр зэзыпхъуэну хущIэкъухэм я образ дыхьэгъхэр къыщигъэщIащ. Абы ехьэлIауэ IутIыжым и творчествэр къызэщIэкъуауэ зыджа БакIуу Хъ. етх: «IутIыж Борис сонетыр басням пэгъунэгъу хуищIащ ауан Iэмалыр зэрыхигъэхьамкIэ. Апхуэдэ зиIэ яхэткъым адрей
адыгэ усакIуэхэм». ЩIэныгъэлIым и еплъыкIэм арэзы утемыхъуэнкIэ Iэмал иIэкъым, сыту жыпIэмэ сонетым гушыIэмрэ ауанымрэ хэухуэнэныр ди литературэм щыщIэщыгъуэщ. Абы щыгъуэми зы сонетым и кIуэцIкIэ мотив зэхуэмыдэхэр (лъагъуныгъэ, философие, ауан, гушыIэ, н.) щызэхэгъэшыпсыхьауэ урохьэлIэ. Псалъэм папщIэ, «Дунейр – бэмпIэгъуэкIэ гъэнщIауэ…» сонетым деж иджырей жылагъуэ зэхэтыкIэм мыхъумыщIагъэу хилъагъуэр къызэриIуэтэну усакIуэм къыхуэнэжыр зы Iэмалщ – гушыIэрщ. Абы щыгъуэми тхыгъэм щIэлъ гупсысэ нэхъыщхьэр зыхуэунэтIар цIыхур гъэдыхьэшхыныр аракъым, атIэ зегъэщIэжынырщ, и щыуагъэхэм гу лъегъэтэжынырщ. Сонетым и етIуанэ, ещанэ катренхэм дыкъыщоджэ: 25
Дахагъэм ЩIыгур къихъумэным
Ущыгугъыныр щхьэгъэпцIэжщ…
Зэгуэр номиным дыхуэкIуэну
ЖиIамэ Дарвин, – ар нэхъ пэжт.
А пэжыр мис-тIэ: цIыхур щIылъэм
И тепщэу Тхьэшхуэм къигъэщIат,
АрщхьэкIэ -хьэщхьэвылъэ*
Лъэпкъыгъуэм яуфэбгъу: «i!..».
* «Ухуеймэ гъащIэр тыншу епхьэкIыну…», «Уи жагъуэгъум къыпхуипсэлъхэм…», «Накъыгъэ мазэм зызэпигъазэщ…», «Ей, мы Жьыгъэри мыр!..», «Лъагъуныгъэр банэ папцIэм…» жыхуиIэ сонетхэми гушыIэмрэ ауанымрэ хэухуэнащ.
IутIыж Б. и сонетхэм я нэхъыбэм философие икIи психологие кууагъ ящIэлъщ: усакIуэм гъащIэмрэ ажалымрэ зэгуэхыпIэ имыIэу зэрызэпхар къегъэлъагъуэ. Апхуэдэхэщ, псалъэм папщIэ, «ГъащIэр зэрыкIэщIым теухуауэ…», «УтекIыфкъым натIэм къритхам…», «ГъащIэр зэман-жыгым къыпытIысхьэ пцIащхъуэщ…», «Мэкъугъыр
хьэр. Мэкъугъ емызэшыжу…», «Зэгуэрым нэху щыщынущ мы дуней…», н.
Дызэрыщыгъуазэщи, сонетым и тхыкIэ хабзэ, и фащэ ухуэкIэ (сатыр пщыкIуплIу зэхэту) иIэжщ. IутIыж Борис и сонетхэр инджылыз фащэм иту гъэпсащ: катрену щырэ кIэIунэ езытыж сатыритIу зэхэтщ, мыпхуэдэ рифмэ ухуэкIэм тетщ: аа сс ее, цIыхухъу рифмэхэмрэ цIыхубз рифмэхэмрэ чэзууэрэ щызэкIэлъыхьащ. КъызэщIэкъуауэ къэбгъэлъагъуэмэ, IутIыжым и сонет гъэпсыкIэр жанрым и хабзэхэм сыт и лъэныкъуэкIи йозагъэ, тхыгъэхэм я нэхъыбэр сонетым нэхъ хуэщу къалъытэ ямб жыпхъэмкIэ (стопа бжыгъэр зэхуэмыдэурэ) тхащ. Борис и IэдакъэщIэкIхэм яхэтщ жанрым нэхъыфI дыдэу хуэкIуэу къалъытэ жыпхъэмкIэ – стопаитху е стопаих хъу ямбымкIэ – тха сонетхэри. «Ухуеймэ гъащIэр тыншу епхьэкIыну…» сонетыр и кIыхьагъкIэ стопаитхуу зэхэт ямбкIэ тхащ: 26
Ухуеймэ гъащIэр тыншу епхьэкIыну,
Абы уримыхъукI уэ гупсысэх:
Псалъэжьым тету – а псы узыхьынум,
УпэщIэмыту, зыдрегъэхьэх. – – – – пир. 8 пыч.* – – – пир. 4, 8 пыч. – – – пир. 6, 8 пыч. – – пир. 2, 6, 8 пыч.
«Теорие щыIэщ бжыгъэр хуэкIуэу фIагъым…» фIэщыгъэм щIэт сонетыр стопаихыу зэхэт ямбкIэ тхащ:
Теорие щыIэщ бжыгъэр хуэкIуэу фIагъым, Ауэ цIыху гъащIэм ещI ар фIэщщIыгъуей:
Илъэс къэдгъэщIхэр хъууэрэ зэлъагъэ,
Ухыгъэ эшафотым дыдокIуей. – – – – – – – – пир. 2, 8 пыч. – – – пир. 2, 8 пыч. – – пир. 2, 4, 8 пыч. IутIыж Б. и сонетхэр художественнэ бзэ къулейкIэ тхащ, абы щIэх-щIэхыурэ псалъэжьхэмрэ псалъэ шэрыуэхэмрэ уащрохьэлIэ. Абы щыгъуэми ахэр зэрыщыт дыдэм хуэдэу къэгъэсэбэпакъым, атIэ контекстым зэрыхуэкIуэ, зэрыхуэфащэу хэувахэщ. Мис, псалъэм папщIэ, щапхъэ зыбжанэ: «Напэ нэхърэ – кIапэ!» (мыбдежми адэкIи къыхэзыгъэщар дэращ. – Хь.Л.) жызыIахэм Нэхъ Iущ щымыIауэ къыщIокIыж» («ЖаIэр пэжмэ, зэгуэр къутэжынущ…» сонетым
щыщщ); «Псалъэжьым тету – а псы узыхьынум, УпэщIэмыту, зыдрегъэхьэх» («Ухуеймэ гъащIэр тыншу епхьэкIыну…» сонетым щыщщ); «Зедгъэсат фIы тщIэфу цIыхухэм ад-дэ пасэу, Ауэ «псым хэддзэфу» зи зытхуемыгъасэ» («ГъащIэр зэман-жыгым
къыпытIысхьэ пцIащхъуэщ…» сонетым щыщщ); «Дыхэмыныпэу и лъэхъумбыщIэр Къытлъысу щытмэ, дыщогуфIыкI…» («Къыщимыгъуэту а нэхъ къилъыхъуэр…» сонетым щыщщ); «Пщы» зыфIэпщым «пщылI» къыпфIещыр жаIэу Ижь-ижьыжым лъандэрэ къокIуэкI» («Пщы» зыфIэпщым «пщылI» къыпфIещыр жаIэу…» сонетым
щыщщ), н. ИщхьэкIэ къыщытхьа щапхъэхэм адыгэ псалъэжьхэр хэухуэнащ, зэрынэрылъагъущи, абыхэм текстым къызэрезэгъыу зэхъуэкIыныгъэ зыгъуэтаи яхэтщ.
Псалъэжьхэмрэ псалъэ шэрыуэхэмрэ пэгъунэгъуу езы усакIуэм къигъэщIыжа Iущыгъэхэри IутIыжым и сонетхэм куэду яхыболъагъуэ. Псалъэм папщIэ, «Гум гугъапIэ лъэпкъ къыхуэгъуэтыжкъым…» сонетыр апхуэдэ IущыгъэхэмкIэ, философие гупсысэ куухэмкIэ гъэнщIащ. Зи гугъу тщIыр нэхъ гурыIуэгъуэ хъун папщIэ, сонетым щыщ зы катрен къэтхьынщ: 27
ЦIыху насыпыр напIэзыпIэрыбжэщ.
Къытхуэлыду – кIуэдыж гъуэбжэгъуэщщ.
ГъащIэр – щымыIа ямыгъуэтыжхэм
ЩепщIыхьыжу шыгъушыпсыпIэ жэщщ…
Мы едзыгъуэми, ар къызыхэтха сонетыр зэрыщыту къапщтэми, IутIыж Борис и сонет творчествэм къызэщIэкъуауэ ухэплъэми, нэрылъагъу мэхъу усакIуэм и IэдакъэщIэкIхэр купщIафIэу зэрыщытым къыдэкIуэуи, ахэр зыми хэмыгъуащэ хъэтIкIэ зэрытхар. Псом хуэмыдэжу щIэщыгъуэщ усакIуэм гъащIэр шыгъушыпсыпIэ жэщым зэрыригъапщэр. Апхуэдэ художественнэ Iэмал гъэщIэгъуэнхэм IутIыжым и тхыгъэхэм куэдрэ уащрохьэлIэ.
дыщыуэнукъым. Литературэм и Прозэу тха усэ жанрыр ди литературэм япэу щызыгъэлэжьар,
абы и зыужьыныгъэм зи гуащIэ нэхъыбэ езыхьэлIар IутIыж Борису жытIэмэ, теорием зэрыщыубзыхуамкIэ, апхуэдэ усэ лIэужьыгъуэм гъэпсыкIэ щхьэхуэныгъэ зыбжанэ иIэщ. Я фащэкIэ усэм и хьэл-щэн (ритмикэ, рифмэ, строфикэ) яхэмылъми, я купщIэкIэ поэзие лъагэ япкърылъ хабзэщ; кIэщIу, сюжетыншэу, миниатюрэ теплъэ яIэу ухуащ. Прозэу тха усэхэм я идее нэхъыщхьэр зы теплъэгъуэ, щытыкIэ гуэрым тегъэщIащ, абыхэм зызыужь, зызыхъуэж къэхъугъэхэм ущрихьэлIэ хабзэкъым. IутIыж Б. прозэу тха и усэхэм философие гупсысэхэр я лъабжьэщ. УсакIуэм абыхэм гъащIэмрэ ажалымрэ, гъащIэм и мыхьэнэм, лъагъуныгъэр зищIысым, н. ехьэлIауэ езым иIа еплъыкIэхэр, къызэщIэкъуауэ жыпIэмэ езым и щхьэ закъуэ художественнэ дуней лъагъукIэр яхилъхьащ. Прозэу тхами, абыхэм поэзием и нэщэнэхэр IупщIу къахощ, уеблэмэ языныкъуэхэм я фIэщыгъэ къудейхэми усыгъэм и гъэпсыкIэ хабзэхэр (образ гуэр къыщыгъэщIауэ, гурыщIэ зэмылIэужьыгъуэхэр хэлъу) яхыболъагъуэ. Апхуэдэхэщ, псалъэм папщIэ, «Телъыджалъэ», «Дыгъэм кIэрыщIыхьа абгъуэ», «ГъащIэр псысэм хобжьахъуэ», «ФIэщхъуныгъэ дахэ» жыхуиIэхэр, нэгъуэщI зыбжани.
Прозэу тха усэхэм психологизм лъэщи, лирикэ щаби ящIэлъщ. Апхуэдэу гъэпсащ «СощIэ» фIэщыгъэм щIэт тхыгъэр. Ар кIэщI дыдэщ, ауэ гурыщIэ куу къыхэщу тхащ: «СощIэ, Уэ утетщ мы дунейм. Си гупсысэхэм уазэрыхэтым ещхьыркъэпсу. Удахэу. Укъабзэу. Угуапэу. Уи цIэр сымыщIэми, Уэ нэхъ нэIуасэ симыIэу. Махуэм я нэхъ щIыIэми си гур уи хуабэм къигъэплъу. Псалъэхэр сIыпхыурэ усэ къасхухэпщIыкIыу… Уэ утетщ апхуэдэу си дунейм… Сыпхуэмызами. Узмылъэгъуами. Укъамылъхуами».
IутIыжым прозэу тха и усэхэм «парцелляцэ»-кIэ зэджэ Iэмалыр куэдрэ къыщыгъэсэбэпащ. Ар ищхьэкIэ къыщытхьа щапхъэми къыхощ («Удахэу. Укъабзэу. Угуапэу»; «Сыпхуэмызами. Узмылъэгъуами. Укъамылъхуами»), апхуэдэуи «Сурэт дахащэ» тхыгъэм и пэщIэдзэми къыщыгъэсэбэпащ: «Жэщщ. Щымщ. Мамырщ. Дахэщ…». Парцелляцэм тхыгъэм щIэлъ психологизмыр нэхъ куу ещI, абы усакIуэм псалъэкIэ къыщигъэщI художественнэ дунейр щIэджыкIакIуэм зыхегъэщIэнымкIэ къалэн пыухыкIахэр егъэзащIэ.
Прозэу тха усэ жанрым пэгъунэгъущ IутIыж Б. езым къигъэщIыжа гущIагъщIэлъхэри. Ахэр кIэщIу тхащ (уеблэмэ прозэу тха усэхэм нэхърэ нэхъ кIэщIыжщ), ауэ, япэрейхэм (прозэу тха усэхэм) миниатюрэ хьэл яхэлъу теплъэгъуэ е щытыкIэ гуэр къыщыгъэлъэгъуамэ, гущIагъщIэлъхэм зы Iуэхугъуэ е къэхъугъэ щхьэхуэм ехьэлIауэ усакIуэм и еплъыкIэ-гупсысэкIэр (рассуждение) къыщыIуэтащ, философие куукIэ гъэнщIащ, афоризмым и хьэл гуэрхэри дэплъагъуу гъэпсащ. Прозэу тха усэхэм къащхьэщыкIыу, гущIагъщIэлъхэм фIэщыгъэ яIэкъым, атIэ усакIуэм и гъащIэм гуэхыпIэ имыIэу епха гупсысэ кIапэлъапэхэурэ зэхэтщ. Щапхъэ зыбжанэ къэтхьынщ:

Сыту укъабзэ уэ, цIыху! А уи къабзагъэр мыхъуамэ, и дзыхь къуигъэзу, уэ Тхьэр акъылкIэ къыпхуэупсэнтэкъым.
Сыту уфIей уэ, цIыху! А уи фIеягъэр мыхъуамэ, Тхьэм къуита а тыгъэ лъапIэр уэ шейтIаным хуэбгъэлэжьэнтэкъым. 28 * * *

Уэ сэ укъысхуигъэщIащ. Сэ уэ сыкъыпхуигъэщIащ. Ар псоми я фIэщ щысщIыну утыку дэтхэнэми сихьэну сыхьэзырт. Ауэ укъысхуэгъуэткъым. Сыкъыпхуэгъуэткъым. Нобэми. Ныжэбэми.
Пэжкъым! Сыарэзыкъым! Си фIэщ зэрыпхуэщIын щыIэкъым сэ зыми сримыщIысу. Ауэ сытми щхьэ бжыгъэу дунейм сыкъытехъуауэ. Сыкъызэрытехъуам ещхьыркъабзэуи – лъэужьыншэу сытекIыжыну… СытекIыжынущ. Къытехьауэ абы темыкIыж щыIэкъым. Ауэ сэ сщыщу дунейм къытенэнущ си бампIэ гызхэр. Си гугъэ къутахуэхэр. ГъащIэм гуэсщэну сызыхэта си псысэ-щIэинхэр. Iэ пхъашэ куэдым яукъуея, гу пхъашэ куэдым дыхьэшхэн ящIа си щыуагъэ IэфIхэр… Щрепсэу ахэр сэ сыщымыпсэуфа мы дунейм. Зи IэфIым сылъэмыIэса мы дуней дахэшхуэм.
IутIыж Борис лъэужьыфIэ хъуахэм, мыкIуэдыжын Iэужь дахэ къызэзынэкIахэм, зи цIэр лъэпкъ тхыдэм къыхэнахэм ящыщщ. УсакIуэ, тхакIуэ, драматург, щIэныгъэлI щэджащэр ноби и IэрыкIхэм щопсэу, анэдэлъхубзэр Iурылъу зы цIыху закъуэ нэхъ мыхъуми
дунейм тетыхукIэ абы и художественнэ, публицистикэ, критикэ, щIэныгъэ щIэин телъыджэр щыIэнущ, лъэпкъым хуэщхьэпэнущ. 29 Людмилэ, филологие щIэныгъэхэм я кандидат СэмэгумкIэ къыщыщIэдзауэ: тхакIуэхэу Къагъырмэс Борис, Хьэх Сэфарбий, IутIыж Борис, щIэныгъэлI БакIуу Хъанджэрий, усакIуэ Джэрыджэ Арсен, тхакIуэхэу Къэрмокъуэ Мухьэмэд, Елгъэр Кашиф сымэ. 1997 30
СэмэгумкIэ къыщыщIэдзауэ: артист Мысостышхуэ Пщызэбий, тхакIуэ Нало Заур, Заур и щхьэгъусэ Нусэ, IутIыж Борис сымэ. 2005 Дунейпсо Адыгэ Хасэм и Конгрессым и лэжьыгъэм хэтхэу Мысостышхуэ Пщызэбий, Нэхущ Заурбий, Ташло Алий, IутIыж Борис, Агырбэ Юрэ, ХьэфIыцIэ Мухьэмэд сымэ. Истамбыл къалэ. 2006 31
IутIыж Борисрэ артисткэ Балъкъэр Тамарэрэ. 2005 IутIыж Борис. 2008
IутIыж Борис и IэдакъэщIэкIхэм ябгъэдэту. 2005 32
IутIыж Борис и гъэлъэгъуэныгъэм кърихьэлIащ и бынхэмрэ и къуэрылъху-пхъурылъхухэмрэ. 2005 IутIыж Борис Шэджэм псыкъелъэхэм зыщегъэпсэху. 2008
IутIыж Борисрэ и къуэ Шумахуэрэ. 2006 33
Борис и унагъуэр и гъусэу. 1984 IутIыж Борис хужаIахэм щыщ пычыгъуэхэр
Ди Щхьэщыгум итым и нэфI зыщыхуахэм, тыгъэ лъапIэкIэ зыхуэупсахэм ящыщщ адыгэ драматург цIэрыIуэ, усакIуэ гъуэзэджэ икIи сурэтыщI Iэзэ IутIыж Борис. Ар илъэс плIыщIым нэблэгъауэ литературэм щолажьэ, зэIусэм псэ хилъхьэу, лъэпкъыр, къыдалъхуахэр лIыгъэм, лэжьыгъэм, дахагъэм, цIыхугъэ лъагэм хуриджэу.
ЗэфIэкI ин, Iэзагъ нэс зэрыбгъэдэлъыр абы псом япэу наIуэ щищIар литературэм и жанр нэхъ гугъу дыдэ драматургиерщ. Абы и Iэдакъэ къыщIэкIа пьесэхэм лъэпкъ драматургиер лъагапIэщIэ трагъэуващ. Адыгэ театрым и сценэр иужьрей илъэс зытIощIырыпщIым зыгъэбжьыфIэр IутIыж Борис и тхыгъэ гъуэзэджэхэрщ. Андрей,
филологие щIэныгъэхэм я доктор


IутIыж Борис япэ дыдэ итха «Тыргъэтауэ» трагедиер къысхуихьри, къызэлъэIуат сыкъыхуеджэну. Абы и сюжетыр хьэлэмэтщ, тхыдэм жыжьэу хэIэбэщ, зыхуейхэр «къыхилъэфри» и тхыгъэм лъабжьэ хуищIауэ. КупщIэм нэмыщIкIэ, драматургием къегъэув лIыхъужь къэсыхукIэ псэ яIутын хуейуэ, я психологие яIэжыпхъэу. Мис абыхэм сегупсысурэ сыкъеджащ сэ а тхыгъэм. Хуабжьу сигу ирихьат.
Апхуэдэу тхыдэм, нобэрей псэукIэм теухуауэ пьесэ куэд итхащ Борис. Абы ипэкIэ диIащ дэ драматургхэр – Акъсырэ Залымхъан, Шортэн Аскэрбий, Тубай Мухьэмэд сымэ, нэгъуэщIхэри, ауэ апхуэдиз зи кууагъыу гупсысэ, апхуэдиз купщIэ зиIэ тхыгъэхэр къызэзынэкIа яхэтакъым. IутIыж Борис и цIэр жытIэу, и фэеплъыр тщымыгъупщэу екIуэкIын хуейщ.
НАЛО Заур,
Къэбэрдей-Балъкъэрым и цIыхубэ тхакIуэ


Илъэс 17-м щIигъукIэ зи унафэм дыщIэта IутIыж Борис редактор нэхъыщхьэу къытхуэкIуэным ипэжкIэ, ар «Iуащхьэмахуэм» къуэпскIи псэкIи къытпыщIауэ дызэдэлажьэрт. И тхыгъэ купщIафIэхэр щIэхщIэхыурэ къытеддзэрт. Борис лэжьакIуэшхуэт. Гууз-лыуз иIэу бгъэдэтт и IэнатIэм. Гумызагъэт. Зи псэм щымысхьыж цIыхут. Зэман нэхъыбэIуэ иIэ хъуарэ: «Сэ дачэмкIэ сокIуэ», – жиIамэ, абы къикIыр гурыIуэгъуэт: жэзым, пхъэм, нэгъуэщI зыгуэрхэм сурэт къащыхищIыкI и лъэщапIэр здэщыIэр хадэрати, и нэм нэху имылъагъуж хъухукIэ абы щылажьэрт. Борис сытми сытри къыхищIыкIыфырт. АпхуэдизкIэ IэпщIэлъапщIэти, ар зыхэмызагъэ 3 Заказ № * * *
щыIэу къыщIэкIынтэкъым. Псэ хилъхьэфыртэкъым, армыхъумэ, зэIусэр зыхуей сэфэтым иригъэувэфырт. IутIыж Борис хуэдэхэр илъэсищэм зэщ лъэпкъым къызэрыхэкIыр. Аращ апхуэдэ цIыхухэр щыпсэум деж гъэлъэпIэн, яхуэфащэ пщIэ яхуэщIын щIыхуейр. Кашиф,
Къэбэрдей-Балъкъэрым и цIыхубэ тхакIуэ
Мы тхыгъэр зытеухуа IутIыж Борис адыгэ тхакIуэ псоми къахощ. Абы ди литературэм хэлъхьэныгъэ абрагъуэ хуищIащ. Борис итха псоми (кIуэ, закъуэтIакъуэ блэзгъэкIами сщIэркъым) сыкъеджащи, узыщIишэу, узэщIиубыдэу апхуэдэхэщ. Абы и гуащIэр ди лъэпкъ цIыкIум дежкIэ уасэ зимыIэ фIыгъуэшхуэщ.
IутIыжым щхьэтечу епсалъэу щытахэм, и тхыгъэхэм ящыщ куэдым япэу еджахэм, и псэлъэгъуу, и гушыIэгъуу щытахэм сэри сащыщщ. Сэ Борис нэхърэ илъэси 10-м щIигъукIэ сынэхъыжьщ, ар щыстудентым щыгъуэ сэ газетымрэ радиомрэ сыщылэжьащ, пасэу итхахэм седжащ, абыхэм зэрысхузэфIэкIкIэ гъуэгу естащ. Пэжыр жысIэнщи, IутIыжым и гушыIэ тхыгъэ телъыджэхэр зигу иримыхь гуэрхэри щыIащ, езым и ныбжьэгъухэри яхэтыжу. Ауэ абы зы щхьэкIи къигъэзакъым, и щIалэгъуэм къыщыщIэдзауэ и къарум къихьыфынур ищIэжу, тегушхуэныгъэ ин хэлъу щытащ. «Мы си тхыгъэм сыт ефщIэми сыарэзыщ, сытми зыгуэр къыхэфхи схутевдзэ.» жызыIэхэм Борис ящыщтэкъым. Абы итхам езым нэмыс хуищIыжыфырт икIи ухэIэбащэу идэнутэкъым. Пэж жыпIэнумэ, ущIеIэбыжыни щымыIэу тхэфырт ар, щыщIалэ дыдэми къыщыщIэдзауэ. 35 Мухьэмэд,
Къэбэрдей-Балъкъэрым и цIыхубэ тхакIуэ


IутIыж Борис ди литературэм хилэжьыхьам дяпэкIэ тхылъ Iэджи зэрытратхыхьынум сэ шэч къытесхьэркъым, ди лъэпкъыр щыIэху,
абы и тхыгъэхэр зэрымыкIуэдыжынури фIыуэ сощIэ. Нобэ адыгэ лъэпкъым и IутIыжщ, ар езым фIыуэ къыгурымыIуэжми. Абы иIэщ IутIыж Борис и тхыгъэ щэджащэхэри, нэгъуэщI куэдым я IэдакъэщIэкI купщIафIэхэри. ДиIэр тхъумэжыфу, абы пщIэ хуэтщIыжыфу нэхъри зедгъэсэнырщ къытхуэнэжыр. Руслан,
Къэбэрдей-Балъкъэрым и цIыхубэ усакIуэ

ТхакIуэ е усакIуэ щыхъукIэ, абы и IэдакъэщIэкIхэр зигу ирихьи зыфIэмыкъабылыщи щыIэнщ. ЗэдыщIэкIыу псоми гурыхь ящыхъуну гугъэ зыщIым и Iуэхур щхьэгъэпцIэжу аращ. Сэ фIыуэ сцIыхуу щыта * * *


икIи сызыдэлэжьа IутIыж Борис зэдыщIэкIыу псоми гурыхь ящыхъун мурад иIауэ зэи гу лъыстакъым. Гу зылъыстар нэгъуэщIщ – Борис нэхъыбэу зыхуэлэжьа драматургием нэгъуэщIхэм щахузэфIэмыкIа куэд къыщехъулIащ. Абы ехьэлIауэ мыпхуэдэу жысIэфынущ: ди лъэпкъ щэнхабзэм IутIыжым и «Тыргъэтауэм» щиIэ фIыщIэр къэлъытэгъуейщ. Къапщтэмэ, «Тыргъэтауэм» хузэфIэкIащ Къэбэрдей театрым пэIэщIэ хъууэ хуежьа цIыхухэр абы къришэлIэжыну. Мыпхуэдэуи хужыпIэфынущ а тхыгъэм – «Тыргъэтауэм» и фIыгъэкIэ лъэпкъым и гур и тхыдэм нэхъ къыхуэушыжри, и блэкIам хуиIэ щытыкIэми
зихъуэжащ. Иджыпсту къэсхьа щапхъитIым я закъуи урикъуни IутIыжым лъэпкъ Iуэхум хилэжьыхьар зыхуэдизыр зымащIэкIэ нэхъ мыхъуми къыбгуригъэIуэну! Афлик, усакIуэ

Сэ, «щIалэ цIынэ папцIэ цIыкIур» (апхуэдэут къызэрызэджэр), егъэлеяуэ IутIыжым сигъэгушхуэ зэпытт. «Лъэпкъыр дымащIэщи, ди лъэныкъуэкIэ уныздежьэну, укъыздалъагъуну сыхуейщ» жиIэурэ и бынхэм я гуфIэгъуэхэм сыхигъэтащ.
Сыхуэпабгъэу сыхущIэкъуну мыхъумэ, зэи сыздынэмысыфыну лъагапIитI щыIэщ – ар КъардэнгъущI Зырамыку и IуэрыIуэдзагъымрэ IутIыжым и бзэ дахэмрэ. Борис адыгэбзэ ищIэ къудейтэкъым, абы анэдэлъхубзэр зыхищIэрт. IутIыжым и псалъэ гъэпсыкIэр адыгэм набжэ зэриху щIыкIэм изогъэщхь: гупсысэ бжэгъулъэр бзэпсым хуэдэу еукъуэдийри, псалъэ-чийхэр гъэщIэгъуэныщэу игъэлантIэурэ дедзыж, бжьэпэтехуэри зэкIужрэ-зэпсыжу треухуэнэж. Аслъэн,
филологие щIэныгъэхэм я доктор

Лъэпкъыр лъэпкъ зыщIыр, ар зыгъэлъапIэр, абы и щхьэ езыгъэIэтыр, лъэпкъым псэ хэзылъхьэр IутIыж Борис хуэдэхэрщ. ЛъэпкъылIщ, тхакIуэщ, усакIуэщ, сурэтыщIщ, кIэщIу жыпIэмэ, адыгэпсэм зезыгъэузэщI цIыху щыпкъэщ Борис.
гупсысакIуэщ, ущиякIуэщ, ДжэбрэIил,
композитор
IутIыж Борис и «Тыргъэтауэ», «Дамэлей», «Кушыкупщ», «Эдип», «Лъыгъажэ жэщ» пьесэхэми, гушыIэрэ ауану зэхэлъ тхыгъэхэу «Гуащэмыдэхьэблэ», «Шамхьун и фызышэ», «УгушыIэнумэ, къеблагъэ», «ГушыIэ махуэ апщий!», нэгъуэщIхэми театрым и пщIэр лъагэу къаIэтащ, артист куэди цIэрыIуэ, гуимыхуж ящIащ. * * *


Ди театрым къыщызджэгуа ролхэм ящыщу (ахэр 120-рэ мэхъу) нэхъыфI дыдэу къэслъытэр Тыргъэтауэщ. Сэ Борис Iэмал къызитащ артистым хэлъын хуей зэфIэкI псори мы ролымкIэ къэзгъэлъэгъуэну: цIыхубзым хэлъын хуей щабагъри, щхьэгъусэм, адэм, хэкум яхуэгъэза лъагъуныгъэри, бийм къыхузэIуих пхъашагъри, лъагъумыхъуныгъэри, къарурэ лIыгъэу къылъыкъуэкIри. ПсэухукIи си гум гуапэу хуилъащ, дунейм сытетыхукIи фIыщIэ хуэсщIынущ си насып къихьу а образыр къызэрызгъэщIыфам щхьэкIэ. КIунэ,
Урысей Федерацэм щIыхь зиIэ и артисткэ
IутIыж Борис бзэ телъыджэ Iурылът. Абы и тхыгъэхэм сыкъеджа нэужьщ ди анэдэлъхубзэм и бзэрэбзэкIэр, и къарур, и дахагъэр щызыхэсщIар. Ди бзэр сэзыгъэцIыхужар Борисщ жысIэкIэ сыщыуэнукъым. Басир,
Урысей Федерацэм щIыхь зиIэ и артист
Лъэпкъым и Iуэху зезыхьэн, зезыгъэузэщIын, абы и цIэкIэ
утыку ихьэн иIэн хуейщ, и щIэныгъэми, и акъылми, уеблэмэ и теплъэми укъызэримыгъэукIытэнур пщIэуэ. Борис апхуэдэт. Ар псоми зэхуэдэу фIыуэ ялъэгъуагъэнкъым, ауэ тхакIуэм, щIэныгъэлIым дежкIэ нэхъыщхьэращи, и къалэмыр игъэхьэулеяуэ зыми жиIэфынукъым, лъэпкъым и цIэкIэ къэпсэлъэну щIыхуимыти дэлъакъым абы и щIыбагъ. 37 Маринэ,
Къэбэрдей-Балъкъэрым щIыхь зиIэ и журналист
УкIытэ къэзыгъэушыр пщIэшхуэ зиIэращ. УкIытэшхуэ цIыхум
щыдэдмылъагъуж зэманым хэпсэукIми, IутIыжым куэд къыщыукIытэрт.
Борис хуащI пщIэр къилэжьыжащ и дуней тетыкIэмкIэ. И напэ емыплъыжу зы лъэбакъуэ ичауэ къыщIэкIынкъым. «Хабзэшхуэ хэлъащ» хужаIэ абы. Хэлъа къудейкъым – адыгэ хабзэрат абы и дунейр, адыгэбзэрат и псэр зыхэлъыр. И хъуреягъым къыщекIуэкIыр нэгъуэщI зыгуэрми, IутIыжым и дунейр апхуэдизкIэ лъэщт, лъагэт, уэрти, мыдрейуэ хъуар ефэгъуэкI къудейтэкъым, атIэ пцIы зэфэзэщ щIэхъукIырт. Пэжыр зи нэгум къищ куэдрэ урихьэлIэрэ? Абы и нэгум къытещыр и псэ зэхэлъыкIэрат – ар нэхут. Заринэ,
усакIуэ Усэхэр Борис * * *
Сэри сощIэ: ди щIыр мэкIэрахъуэ.
СощIэ: мазэ нурыр мывэ къуршщ.
Ныбжь къудейщ а мазэм тет мэлыхъуэр.
Нобэ, дауи, ар хэт дежкIи IупщIщ.
СощIэ. Ауэ сэ си дежкIэ мазэр
ФIыуэ слъагъум и нэкIу хужь хъурейщ.
ЩIылъэ щхъуантIэр екIуу а си щIасэм
И пкъыр зыгъэдахэу щыгъ бостейщ.
Гъатхэ жэщыр тхьэIухуд дахащэм
И гупсысэ къабзэщ. Губгъуэ жейр
Пшыналъэ мыIупщIхэр щызэпащIэу
ДжэгуакIуэ мыцIыхухэм я дунейщ.
ЩIэныгъэлIу зи акъылыр лъащэ!
СощIэ, содэ, – жыпIэ псори пэжщ.
Ауэ сынолъэIур: си пцIы мащIэр
Зэрыщыту сэ къысхуэгъэнэж.
1981. Гъуэжькуий кIэрахъуэм къихь ахъшэ Iэрамэм
ЦIыху куэд кIэлъожэ. Зыхуаший. Долъей.
Нэхъ лъэщхэр зыпэлъэщхэм тесщ я дамэм.
Зытесри тесри ахъшэм худоплъей.
Мэфий гъуэжькуийр. ЩIеупскIэ ахъшэ къомыр.
Бзу зэмыфэгъухэу щIылъэм къотIысэх.
Аузыр яуфэбгъу тумэнхэм. Сомхэм.
Жьгъыжьгъыжу жьгъей жьгъырухэр къолъэлъэх.
Дунейр зэщIещтэ зэрышх-зэрылI макъым.
ЦIыхуцIэ зиIэр хьэщхьэрыIуэ мэхъу.
ГущIэгъуи напи – зыри къыдэнакъым
Ауз шынагъуэм, нэпсеягъэ нэхъ.
Гъуэжькуийм ищI самэм, зытраубгъуауэ
ЗэшитI зэпоIэ. ЗэрофыщI. ЗэролI.
И адэм къищтэр къуэм IэщIипхъуэтауэ, 38 Сабийм ищтар къыIэщIичыну йолъ.
Гъуэжькуий шынагъуэм псори докIэрахъуэ.
Жьэ минхэу гъуахъуэм уэгур дыхоскIыкI.
Къохуэхри мазэр, щаижь абрагъуэу,
КIыфIыгъэм псори зэуэ щIотIысыкI.
ПщIыхьэпIэм согупсыс сыкъэушауэ.
Зэм-зэми къысщохъуж сымыжеяуэ.
1982 Элегие
Жьы щIыIэ. Пшагъуэ. Бжьыхьэ ятIэ.
Пэш нэщI. Зэшыгъуэ ямылей.
Куэбжэпэм адкIэ нэр мэкIуатэ,
Къилъыхъуэу сфIэкIуэда дунейр.
Зэгуэр мы пщIантIэм къыщыспежьэу
Щыта си анэр щымыIэж.
Зэгуэр насып хъыринэм щещIэу
Щыта ди унэр мэгуIэж.
Кърешыр гъыбзэ ди бжэщхьэIум.
Щхьэгъубжэ кIыфIхэм нэпс щIагъэж.
Щогызыр уаер ди пэшхьэкум.
Блын щIыIэмылхэм зачэтхъэж.
Хуэныкъуэр хэт мы си гум щыщIэм, – Ар си гум ейщи, иреIэж.
ЩымыIэу зыри сыкъэзыщIэ,
БлэкIа насыпым сыIуощIэж.
Бзу абгъуэ дахэу, ди унагъуэр
Си нэгум нобэ къыщIохьэж.
Си адэр къру абрагъуэу,
КъыхокIри пшагъуэм, къолъэтэж.
Жэнэт бзу дахэу, къэтIысауэ,
Си анэм Iэджи къызжеIэж.
Гуузу зи гур тIэщIэхуауэ
Си къуэшым пцIащхъуэу къегъэзэж.
ЩIалэгъуэ дахэм си шыпхъуитIыр
Тхьэрыкъуэ пщэхухэу къохутэж.
АрщхьэкIэ зэуэ дуней хуитыр 39 40
Пщыхьэщхьэ пшагъуэм хокIуэдэж.
Хуэныкъуэр хэт мы си гум щыщIэм, – Ар си гум ейщи, иреIэж.
ЩымыIэу зыри сыкъэзыщIэ
БлэкIа насыпыр щIызолъхьэж.
Жьы щIыIэ. Пшагъуэ. Бжьыхьэ ятIэ.
Пэш нэщI. Зэшыгъуэ ямылей.
Куэбжэпэм адкIэ нэр мыкIуатэ:
Абдеж щеухыр мы дунейр.
1983 Гупсысэм гупсысэ кърохъуэ.
Гу узыр бгъэ узым йотIыхь.
Анэпсэр быныпсэм къылъохъуэ.
Быныпсэр анэпсэм йопщIыхь.
Анэпсэр – ар псынэщ. Ар – псысэщ.
Ар – Псатхьэщ. Ар – тхьэхэм я тхьэжщ.
А тхьэр тщхьэщытыху къытхуэупсэу,
Дэ сытри тлъэкIын ди гугъэжщ.
Анэпсэр тщхьэщыкIмэ, итIанэ
Нэхъ щIыIэу мо дыгъэри къопс.
Уэ псори бдэхуабэрт, си Нанэ,
ЗэмыкIури зэкIу пщIыфу ушхэпст.
Гъэ плIыщIыр хэщIауэ гъуэгуанэм,
Сэ гъащIэм мыр хьэкъ къысщищIащ:
Балигъ цIыхур щыхъур и анэр
Дунейм щехыж махуэр аращ. 1983 * * *
Дэ тIум ди гъуэгухэр зэтехьами,
Хэдгъэзыхь дигугъэр тезэгъакъым.
КъыдэхъулIэну ди гугъами,
Зы чысэм пситIыр тхуигъэхуакъым.
ИтIани, сфIэфIкъым узбгынэну,
БлэкIам ди псори къыхэзнэну. Къыхэзнэпэну щытми, – дауэ?!
Акъылым ар къитIэскъым. Ауэ
ЦIыхуитIым ягу зэхуэмыкIуамэ,
Дуней акъылыр зэхэплъхьами,
Абыхэм яку дэпщэну щагъэу
Къыпхуэгъуэтынур фэрыщIагъырщ.
Дыхуейкъым дэ апхуэдэ тыгъэ.
Дяку дэмылъами лъагъуныгъэ,
Дэ ди блэкIам хэлъащ къабзагъэ.
Аращи, фIыкIэ, си щыуагъэ.

Зэшыгъуэщ бжьыхьэ пшагъуэм къыхэщ махуэр.
Топлъызэ нэр стIолыщхьэм телъ письмом.
Уи тхыгъэм къеджэм къыфIэщIынщ узахуэ, – Щыгъуазэр хэт дэ дякум дэлъа псом.
ЩIалагъэр щыIа псомкIи бгъэкъуэншауэ,
Езэша уи гур си гум къыхуоший.
Си гуапэу къыпIысхынт а тыгъэр. ауэ
Згъуэтыжкъым сэ абы щIэбэг «сабийр».
Зэшыгъуэщ бжьыхьэ пшагъуэм къыхэщ махуэр.
Зэшыгъуэщ гукъэкIыж уэ птеухуар.
Зэшыгъуэщ ди щIалэгъуэм и бзыхьэхуэ
Щыбдэжу лъагъуныгъэ къебгъэхьар.
1967 Сонетхэр Тхыдэ-лIыжь кхъахэр уанэтемыхщи,
Хуэмыухыжыр гъуэгуанэ кIуаджэщ. Уплъэмэ, – плъагъур пшагъуэ гу(ы)ихщи,
УзэплъэкIыжмэ, – щыхупIэ бзаджэщ. Уоу, си лъэпкъ мащIэу гущIэм щызгъафIэ,
Зи фIыр зи Iейхэм къысхугуэмых,
Зэм хубоIэт уэ си гур мо уафэм,
Зэм щIы къатиблкIэ гугъэр йодзых. 41 Дуней абрагъуэр зи IэдакъэщIэкI,
Абы тету хъуари зи IуэхущIафэ игъуэ
ЛъапIэу Лъагэм гъащIэр щыпкъэу езыхьэкI
ЦIыхухэр щхьэ нэхъ хинрэ игуэш хъугъуэфIыгъуэм?! 42
Я нэхъ лIы Iущу зызылъытэжхэм
Уи щымыIэжхэр дэнкIи яший.
ЕплъэкI зэпытурэ дыщIэзылъхьэжхэм
ЯхэплъэхункIэ, си псэр мэкIий: «Зыхэдывгъалъхьи щымыIа лIыгъэ,
ДыкъыщIэвгъэкIхэ зэрамыгугъэу!» * * * Тхьэм и щыIэныгъэм си псэр и уэчылщ, – А псэр сIутыхункIи абы сытетынущ.
Ауэ къимытIасэ зыи си акъыл
Мы упщIэ нагъыщэм жэуап зэрестынур:
Дауи, гуэныхьышхуэщ Тхьэм Iэмыр ищIам
ЦIыху акъыл къудейкIэ утепсэлъыхьыныр,
Ауэ ижь-ижьыжкIэ гухэм ярищIа
А гукъанэ щэхур дэнэ здэпхьынур?..
Догупсыс тлъэмыкIыу: «Мыр Тхьэм и щыуагъэ?
Хьэмэрэ ШейтIаным и зы хьэгъэщагъэ?» * * * ЖаIэр пэжмэ, зэгуэр къутэжынущ
Мыпхуэдизыр щагъэхъа дунейр.
Зэи щымыIам яхыхьэжынущ
А нэхъ тфIэтелъыджэу тфIэдомбейр. Ярэби, нтIэ, а къутэжыгъуэр
Къэсыпауэ пIэрэ, ахъумэ сыт
Дыщэм пащIрэ гущIэм щагъэтIыгъуэу
Зэрахьахэм щIамыIэжыр лыд? ЦIыхур зыгъэинрэ зыгъэдахэу
Щытагъахэм дащодыхьэшхыж.
«Напэ нэхърэ – кIапэ!» жызыIахэм
Нэхъ Iущ щымыIауэ къыщIокIыж.
Гъуджэ Iушэ иплъэу есэжа дунейм ФIыхэр щагъэпудри, пудхэр щыдоуей. * * * Къысхуэгъэгъу уэ, ди Тхьэу уэгур зи унапIэ:
КъысфIощI къэунэхуауэ Уэр нэхъ лъагэж. Зи фIэщ умыхъу къомым аращ ягъэлъапIэр.
Уэ къыпхуэпщылI куэдми абы зыхуагъэш.
Зэшхэр зэлъимыхьэу хуощIыр зэжагъуэгъуи,
Зэныбжьэгъухэр щIакIуэ кIапэм трешэф.
ЦIыхум я нэхъыкIэр бегъымбар пщегъэхъури,
Напэм я нэхъ къабзэр фIейкIэ щIегъэнэф. Дунейр апхуэдизкIэ абы итхьэкъуащи,
Икъутэжыфынми шэч къытезмыхьэж.
Гури, псэри, нэри – псори ихьэхуащи,
Зыхуимыт IэпапIэ цIыхум имыIэж.
ЛIыщIэми пащтыхьми зызыхуагъэлъахъшэ
Тхьэм и тхьэжкIэ зэджэм и цIэ дыдэр. * * * Зэманыр тетщ а и гъуэгуанэ
ЩIэдзапIэ зэи зимыIам,
УхыпIэ лъэпкъи имыIэну
Философ инхэм жыхуаIам.
ПхужыIэ псори щхьэм къитIасэу
Щытамэ, кIэншэм псэр тесшэнт.
Тесшэнти, псэху зимыIэ Гъуазэм
Дыздишэр дэнэми къэсщIэнт. 43 44
АрщхьэкIэ цIыхум и гупсысэр
Гъунапкъэм адкIэ щоункIыфI.
УнкIыфI гупсысэр мэхъури псысэ,
Я нэхъ нэ жанри пхымыплъыф.
А псысэ гъуабжэрщ ГъащIэкIэ зэджэжыр.
Гъунапкъэм адкIэщ зыдэщыIэр Пэжыр. * * *
Сыту хуабжьу тхыдэм ущыпсыхэкIуадэт,
Ди лъэпкъ нобэ псомкIи щэджащэн хуея.
Кхъэлъахэншэщ, жаIэ, зи псэ хым хэкIуадэр, – Уэ зэгуэр хы лъащIэр псэхэмкIэ псеящ.
Лъахэм и дахапIэу лъэпкъым имеижхэм
Ди блэкIа гъэ минхэр ноби къахогъыкI.
Ахэм я псыхэгъэ дызэрагъеижхэр
Хы тхьэрыкъуэ макъхэм къахызохутыкI.
ФIыкъым тхыдэтегъэр, ауэ нэгу щIэкIахэм
Дерс хэзымых лъэпкъыр кIуэуэрэ – мэкIуэд.
Адыгэ жылакIэу дунейм щикъухьахэм
Дэ къытщIоджэ нобэ лIыхъужьыпсэ куэд:
«Маржэ хъужыххэнхэ, зыхэвгъэлъ ди лIыгъэр!
Ауэ лIыгъэм япэ ирырещ Iущыгъэр!» * * *
ЦIыху цIыкIур щохъур нэхъри нэхъ цIыкIуж
Дунейкъутэжым щхьэщыхьа мы гъащIэм.
«СылIа нэужькIэ – удз къремыкIыж!»
ЖызыIэхэм дунейр зыкIзыщхьэ ящIыр.
Зэм-зэми уогупсысыр: ярэби,
Мыбыхэм Тхьэшхуэм къахузэIуихауэ
Арауэ пIэрэ-тIэ а дэ дгъэпIий
Ди пэжхэм зыри пэж яхэмылъауэ? ГущIэгъу, цIыхугъэ, напэ, пщIэ, нэмыс,
Гуапагъэ, гу къабзагъэ, лъагъуныгъэ.
А псори нобэ зыми имыщIыс
Зи гъуазэ закъуэм дежкIэ къулеигъэр.
Нэхъуейм икIа дунейм ирегъэзагъэ
И хабзи-бзыпхъи къэунэхуа хьагъэм. * * *
Дуней зэIумыбзыр зигу мыкъабзэ цIыхухэм
Я хъуэпсапIэ щэхухэм тегъэпсыхьыпащ.
Бжыхьдэжыпэ куэдым мурад яубзыхухэм
Я гъэунэхупIэ мы ди гъащIэр хъуащ.
ГъэщIэгъуэныракъэ, я гугъэжщ абыхэм
ЦIыхум я акъылыр зыдынахуса
Нэхъ лъагапIэ инхэм ящхьэдэIэбыхыу
ЩымыIэхха гуэрхэр къытхуагупсыса.
ЩIадзащ къащыхъужу Тхьэшхуэм къаритауэ
КъытщхьэщызыгъэкIхэу къыдэзыгъэфIэкI.
«Къупщхьэ хужь» теорием псори хуашэ. ауэ
Щхьэусыгъуэ дыдэр нэхъ къызэрыгуэкIщ:
Псы утхъуам псыдыуэр щохъур псынщIэу пшэр.
Щхьэ утхъуам щIэх дыдэу доуей къавэ щэр. * * *
Гум гугъапIэ лъэпкъ къыхуэгъуэтыжкъым.
Псэр хощыпыхьыжыр и блэкIам.
Ауэ икIутахэр из щыхъужкъым
Мы ди гъащIэ къэублэрэкIам.
Зи щIалэгъуэр егупсыскъым ахэм – ГъащIэр дахэу къыпщыхъуху ууейщ.
Ауэ Жьыгъэм – ар философ кхъахэщ – ЖеIэ щIимыхъумэу я нэхъ Iейр: 45 46
«ЦIыху насыпыр напIэзыпIэрыбжэщ.
Къытхуэлыду – кIуэдыж гъуэбжэгъуэщщ.
ГъащIэр – щымыIа ямыгъуэтыжхэм
ЩепщIыхьыжу шыгъушыпсыпIэ жэщщ.
ЗэрымыщIэу щIыгум къытехъуа
ЦIыхур зыщ зэхъуапсэр: къамылъхуам». * * *
Зэгуэрым нэху щыщынущ мы дуней
Ди Iуэхуи-дэлъи зыхэмылъыжынум.
Дэрыншэу зэIуихынущ и пщэдей
Зи нэхуи-хупси къытлъымысыжынур.
А пэжыр хуабжьу пэж къызэрыгуэкIщ,
Арауи къыщIэкIынщ щIытщыгъупщэжыр:
ДызэрыгущIу гъащIэр идохьэкI,
А гъащIэм и кIэщIагъыр дымыщIэжу.
Тынш дыдэу къыщIэкIынукъым дунейм
Сыт щыгъуи зэнэзэпсэу утетыныр.
АтIэми сэ къэсщIэну мыр сыхуейт:
Нэхъ тыншу пIэрэ мащэ зэхуэптIыныр?.. * * *
УсакIуэм и гум щигъэтIыгъуэ
IэфI псомкIи зэтэу и налкъут
Бзылъхугъэр ЩIым къыщывмылъыхъуэ,
КъэфщIэнуи и цIэр фыхэмыт.
Поэзиер – театр абрагъуэщ.
УсакIуэр – щыактер мыкIуэщIщ.
КъигъэщIыжа и Дахэнагъуэм
Телъыджэ куэд къыщыдегъэщI.
ЦIыху цIыкIур къалъху. Мэпсэу. Жьы мэхъу. МэлIэжыр.
Жэуап зимыIэ упщIэхэр къонэжыр. УсакIуэр зэрыпсэур гукIэщ.
А нэхъ ихъу-илъу нэхъ IумпIейрщ.
Абы зызыхуишийхэм зыкIи
ХуэщIакъым нобэ мы дунейр.
Тхьэр, нищIысынущи и лъапсэр,
УсакIуэм и гумкIэ мэхъуапсэ. * * *
Бзылъхугъэр – ар цIыху тхьэпэлъытэщ.
КъэзыгъэщIыфу къигъэщIащ.
Дахагъэ защIэрэ укIытэу
Зэхэлъу щIыгум къытехьащ.
Дахагъэм ди нэр щисыкIынут,
УкIытэм къыпхрымыпсам.
УкIытэм ди гур хэлIыхьынут,
Дахагъэ-дыгъэр щхьэщыкIам.
А тIур зэкIупсу бдызолъагъури,
Аращ ущIэсщIыр гъащIэ нып,
Къэзмыгъуэта си Дахэнагъуэ,
СызыщIэмыхьэ си насып.
ЗищIысыр зымыщIэж бзылъхугъэ куэдым Тхьэ тыгъэхэр хаутэ гъащIэ шэдым. * * *
Сыту гущIэгъуншэ мы пщыхьэщхьэ дахэр! Ди щхьэ зэщIэтхъуахэм жьыбгъэр ходжэгухь.
Ди нэм и бэджыхъыу ди псэм къыпатхъахэм
ГукъэкIыж хужьыпскIэ дыкъауфэрэзыхь.
Жьыгъэр къыпкIэлъысмэ, псомкIи зыбохъуэжыр.
Уохъу нэхъ Iэсэлъасэ, зэхъуэпсэкIырей.
IэфIу гум къэкIыжи дызыхущIегъуэжи – Iэджи щыдгъэхъащ дэ мы екIуэкI дунейм. 47 Си ныбжьэгъу! Мы гъащIэр – намыщIыса лъахэщ.
НахуэмыжыIэсу къэнэжа уэрэдщ.
ФIыуэ тлъагъу бзылъхугъэ гу зыщыдмыхуахэм
Я цIэкIэ мы бжьэхэр къызэдэдгъэIэт. Ад-д-дэ пасэ дыдэу пасэрейм жиIащ:
«НапIэхэр зэтелъхьи, – псори къэнэжащ». * * * УтекIыфкъым натIэм къритхам,
Уэр нэхъ цIыху ерыщ щIым темытами.
Ухуозэжыр Тхьэм къыпхуиухам,
КъыпэпкIухь зэпыту упсэуами.
АтIэ сыт къапхъэн къытхуагъэпсам
Ди псэр IэщIэтхыну дыщIыхэтыр?
Хьэхурэ-щIыхуэу дуней къытлъысам
Тхуэмыухыж хъуэхъур щIыхуэтIэтыр?..
ЩыIэкъым зи гъащIэр къэзыбжыф, – Тхьэм и закъуэщ а щэху иныр зыщIэр.
И IэфI къыздэтлъыхъуэм – доункIыфI,
Ди фIэщ тхуэмыщIыжурэ къытщыщIыр.
ЦIыхум и цIэ лъапIэр къызэрилэжьар
НатIэм къритхахэм яку къыдищIыкIарщ. 48 Борис ЖЭЩ
Новеллэ
Фарузэ мы къуажэм щыщтэкъым. КъызэрыIэпхъуэрэ илъэсым щIигъуами арат. Зы хъыджэбз цIыкIу щIэст, ауэ лIы иIэжтэкъым. ИмыIэжыр сыт, – зи жьэ хуимытыжхэм зэрыхагъэIуамкIэ, икIи иIатэкъым: хъыджэбз цIыкIур нэчыхьыншэу зыгуэрым хуигъуэтат. А хъыбарым апхуэдизу хуэныкъуэри хэтыт, къахуищIэнури сытыт, ауэ, абыкIэ зызыумысыж щымыIэ щхьэкIэ, цIыхум яхэлъу къадекIуэкI нэхъ хьэл мыгъуэ дыдэхэм ящыщу къыщIэкIынущ ар: уи щIагъуэм нэхърэ, уи дагъуэр къалъыхъуэмэ, нэхъ къащтэ, къызэрыпхуэпсэлъэн гуэр къыпкIэрагъуатэмэ, гу лъатэж-лъамытэжми, я псэхэр мэгуфIэ, ягухэр мэтынш. Тхьэм ещIэ, нэгъуэщIхэм я ныкъусанхэр щалъагъукIэ, езыхэм нэхъ ныкъусаныгъэншэу закъыщыхъужу, я емыкIухэмрэ гуэныхьхэмрэ нэхъ гъэпщкIуа хъууэ арагъэнщ. Сытми, зэрыкъуажэу щыгъуазэт гущIагъщIэлъу Фарузэ ихъумэ а щэхум. Хъыбарыр кърахьэкIщ-кърахьэкIри, гъэщIэгъуэнышхуэ хамылъагъуэу, ягъэтIылъыжащ. «Сыт-тIэ щIэлъхуамэ? Япэм ар хьэдэгъуэдахэу къалъытэу, адэхэмрэ дэлъхухэмрэ Iэщэм езыгъапхъуэ щIэщхъу ин дыдэу ябжу щытамэ, иджы къызэрыгуэкI емыкIу къудейуэ къащыхъурэ ешхуэ кърамыгъэкIыу къэнэжащ.» Апхуэдэу егупсысат зыкъомыр. Апхуэдэу Iуэхум уезыгъэгупсысын щхьэусыгъуэхэр гъащIэм щымащIэкъым. Адэхэмрэ дэлъхухэмрэ я губжьхэр зэманым куэдкIэ нэхъ зэтриуIэфIат. ЦIыхухэр ныбжькIэрэ нэхъ губзыгъэ хъууэ жаIэ: хэт ищIэрэ, нобэ емыкIушхуэу къытфIэщIхэм емыкIу лъэпкъ хэмылърэ апхуэдэу зи гугъахэр щыуауэ пщэдей къыщIидзыжынкIэри мэхъу. ПщIэххэнукъым. Зэманым псори ехъуэж. Сытми, Фарузэ и сабийгъуэтыкIэр хьэдэгъуэдахэу къащызымыгъэхъун гуэрхэр зи нэгу щIэкIа куэди, зыгъэунэхуа зыбжани дэст мы къуажэм. Адрейуэ, Фарузэ и цIыху хэтыкIэмрэ щытыкIэмрэ я нэхъ жьэрэIурэхэри Iэнкун ищIт: Iэдэбу, зэпIэзэрыту, зыгуэрым хуэщыгъуэкIэ шэч уигъэщIу нэщхъеирилэ бзылъхугъэ Iэ щабэ-Iу щабэ цIыкIум пыплъхьэн къэгъуэтыгъуейт. Фарузэ а щытыкIэр имыхъуэжу псэурт: лэжьыгъэкIэ яхыхьэ мыхъумэ, къуажэм къыщыхъу-къыщыщIэхэм зэрыхэIэбэ щIагъуэ щымыIэу, фыз псалъэмакъхэм хамышэн щхьэкIэ, лэжьэгъухэми цIыхугъэ къыхуэхъухэми запимыщIащэу.
АрщхьэкIэ апхуэдэу куэдрэ екIуэкIакъым. Фарузэ къикIуа гъащIэ гъуэгуанэми, ар мыбы къэIэпхъуэнкIэ щIэхъуами фIы дыдэу щыгъуазэу къуажэм дэст зы цIыху: сымаджэщым и дохутыр нэхъыщхьэ Унэрокъуэ Къербэч.
Абы лъандэрэ илъэс пщыкIутху блэкIат. ГъащIэ зыбжанэм пщалъэ яхуэхъуфын илъэс пщыкIутху. Фарузэ иущэху гупсысэхэмрэ гурыгъухэмкIэ гъэнщIа илъэс пщыкIутху. А илъэсхэм я щIыбагъым къыдэнат Къербэчрэ Фарузэрэ я щIалэгъуэ щхъуэкIэплъыкIэр. Мазэр 49 50
нэхъ нуру къыщыблэр. Нэхэр нэхъ лыду щызэплъыр. Гугъэ нэпцI дахэхэр щыгъагъэр. Щыуагъэ IэфIхэр щыхъуэпскIыр. Фарузэ ахэр игу къыщигъэкIыжкIэ, и нэм къыIуихьэ нэпсыбэ хъарпшэрым зэуэ къызэпхрыщырт Къербэчрэ абырэ япэ дыдэу щызэхуэзар – 1963 гъэм и бжьыхьэр.
Къербэч абы щыгъуэ ещанэ курсым щеджэрт. Медучилищэм. Фарузэ къызэрыщIэтIысхьэрэ мазэ зыбжанэ хъуа къудейуэ арат. «Гурэ гурэ зэрощIэ» жаIэ, щызэрыщIэкIэ, зэрыгъуэтынми хущIокъухэр. Къербэч зэуэ ихьэхуащ училищэ псом къахэлыдыкIыу къыщыхъу Фарузэ. Мурад ищIамэ, къикIуэтыж зи мыхабзэ щIалэ ехьэжьам кIыхьлIыхьи зищIакъым: и гурылъыр зэуэ Фарузэ хуиIуэтащ. Хъыджэбзми къыхуэгъуэтакъым «хьэуэ» щIыжиIэн щхьэусыгъуэ. Къербэч щIалэ къамылыфэ лъагэт, зэкIужт, нэжэгужэт, хъыджэбз нэхъ зызыщIхэр къыхузэпещэрт. А псом ящIыIужкIэ, къэфакIуэ ансамблым я солистти, адыгэ фащэр къыщыпсрэ шэщIауэ сценэм къыщихьэхэм деж, цIыхум плъапIэу яIэр арат. Апхуэдэ нэгъэгуфIэпсэгъэгуфIэхэми къызэщIагъэст лъагъуныгъэр. КъызэщIэстын щыIэххэмэ. Фарузэрэ Къербэчрэ я насыпти, – ар щыIэт. Зы мафIэу къэлындын хьэзыру гухэм ярыст. Зэхуэхъуапсэурэ зызэхуэзыший гухэм. ЩIэх дыдэуи зэсащ аитIур. Зэсэхэри, а лъагъуныгъэр къежьэным ипэкIэ къапсэуар мыгъащIэу, гъащIэми, мыбы елъытауэ ар зыми щымыщ къащыхъуу ежьэжахэщ. Фарузэ хэст хыуалъэ псэгъэтыншым ещхьу къезыхьэкI а лъагъуныгъэм, къыщIиупскIэхукIэ нэхъри гуфIэу, а гуфIэгъуэр къезытым хуигъэфэщэнкIэ игури и псэри фIэмащIэу.
А жэщыр гу(ы)имыхужт. Гу(ы)имыхужт, гухэщIрэ гущIыхьэу дапщэ къримыкIуами. АитIум я лъагъуныгъэр нэгъуэщI дахагъи
хуэныкъуэтэкъым. Я нэхъ щIыпIэ теплъаджэри хуэгъэщIэрэщIэфыным хуэдизт ар езыр. Ауэ а жэщым Фарузэрэ Къербэчрэ я лъагъуныгъэ иным зыкъращIэкIат Аурсэнтх хъупIэм дахагъэу щыIэ псом. Iэщыхъуэхэм я унэр бжьэпэм къытемытамэ, абы тесхэм концерт езыгъэлъэгъуа студентхэм я ефэ-ешхэм и даущ нэжэгужэр зэхимыхамэ, Фарузэ илъагъу псор таурыхъым къыхугуэхынутэкъым.
Ар зэщIищтат зы гурыхь ин гуэрым. ЗыхищIэрт и пкъыр гуапэу къэзыгъэщIыIэтыIэ удзыпцIэр. И щхьэр зытелъ цIыхухъу Iэгу хуабэр. Уафэр щIэзыхъума нэ къуэлэнитIыр. Дунейр зэрызыпхъуа бар. ЛъагъуныгъэкIэ гъэнщIа а жэщым къигъэщIащ Маринэ. Къербэч
хуигъуэтауэ, Фарузэ и унэцIэр зезыхьэ Маринэ.
Таурыхъ, таурыхъ. Абыхэм псоми я кIэухыр зыщ: сыт хуэдиз
гугъуехьрэ хьэзабрэ ямышэчами, таурыхъым хэт цIыхуфIхэр гуващIэхами зэгуэр тхъэрэ-псэууэ къонэжхэр. Лъагъуныгъэр е таурыхъым и лъагапIэм нэскъым, е абы хуабжьу щхьэпрокI, ахъумэ сыт апхуэдизу зэхуэпабгъэу зэрыгъуэт псэ зэщIасэхэм кIэухыфI къащIыхуэмыгъуэтыр? Къызыхуэгъуэт гуэрхэри щыIэу къыщIэкIынщ, ауэ Къербэчрэ Фарузэрэ я лъагъуныгъэр апхуэдэу иухакъым. Ар Къербэчрэ Фарузэрэ зэдайуи къыщIэкIынутэкъым. Ар зейр Фарузэ и закъуэт.
4 Заказ № Уэндэгъугъэ зэриIэр щриIуэкIым, Къербэч мащIэу къызэхэуэщ, Iэнкун зэрыхъуам хущIегъуэжа хуэдэ, зэуэ зыщхьэщигъэужри, къримыдзащэу жиIащ:
– Умыгузавэ, Фарузэ, дэ дыщIэмедикыр, апхуэдэ гуэрхэр зэхэзэрыхьмэ, екIурэ-ещхьу зэхэтхыжыфын хуейуэ аращ.
Фарузэ нэхъу-нэхъуу жьэхэплъащ Къербэч.
– Сыт зэхэтхыжынур?
– Зэхэзэрыхьар.
– Дауэ?
Къербэч, сабий гуэрым епсалъэ хуэдэ, ауан тIэкIу хэлъу погу-
– ЩIалэгъуэр зэрызэпаш Iэмалыр къэдгъэсэбэпынщ, Фарузэ: фIыкI:
а-борт.
Фарузэ, апхуэдэ лъэпкъ зэрыпэмыплъар наIуэу, къэскIащ:
– Хьэуэ, Къербэч, ар хъунукъым. ХъункIэ Iэмал иIэкъым.
Къербэч а зэрыпыгуфIыкIым хуэдэурэ жэуап къретыж:
– Дунейпсо практикэм къызэригъэлъагъуэщи, нобэр къыздэсым хъууэрэ йокIуэкI, Фарузэ. Дэри аращ хэкIыпIэу диIэр.
– Сыту? НэгъуэщI хэкIыпIэ?..
– НэгъуэщI хэкIыпIэр пасэщ. УэркIи. СэркIи.
– Ар дауэ. дауэ пхужыIэрэ?! Сабийр.
Къербэч губжь мащIэ хэлъу Фарузэ и псалъэр зэпеуд:
– Ар иджыркIэ сабийкъым.
– Ауэ сабий хъунущ. ЦIыху хъунущ. Уилъ щIэту. Силъ щIэту. А зэрыжыпIэм хуэдэу тщIымэ, абы къикIыр.
Къербэч, губжьри ауанри щIэлъу, Фарузэ и псалъэм къыпещэ:
– Абы къикIыр цIыху дукIауэ аращ. ДылIыукIщ!.. Аратэкъэ жыпIэнур?
– Аращ, Къербэч, ар дыдэрщ.
– Ар медик хъунщ жыIи щыгугъ уэ! Апхуэдэу Iуэхум уегупсысмэ, иджырей цIыхубзым я нэхъыбэр лIыукIщ, тIасэ цIыкIуу сиIэ.
– Сэ цIыхубз псоми си Iуэху яхэлъкъым, Къербэч, аборт щIыныр Iуэху щхьэпэ хьэмэ напэншагъэ, жысIэу куууэ сыхыхьэну сыхуейкъым. Сэ зи гугъу сщIыр дыдейращ. Ди лъагъуныгъэм къыщIэхъуэну сабийрщ. Зэхэпхрэ, – ди лъагъуныгъэм и сабийр!..
Къербэч абдежым къыгуроIуэ псомкIи акъылэгъу къищIыфу щыта Фарузэ мы Iуэхум теухуауэ къэгъэшыгъуей зэрыхъунур, зэуи нэхъ щабэ зыкъещI:
– Лъагъуныгъэр сабий хуэныкъуэкъым, Фарузэ. Ар езыр сабийм хуэдэщ. ГъэфIэн хуейщ. Еубзэрэбзэн хуейщ. А уи гъэфIагъыбзэхэр сабийм зэщIикъуэжмэ, абы тебухэмэ, лъагъуныгъэр къоплъу щысынукъым. «Дани» къыпхуищIынурэ ежьэжынущ, си псэм хуэдэ. Абы ухуэмеймэ, щIалэгъуэмрэ дахэгъуэмрэ диIэху, апхуэдэ Iуэху дыхыумыгъэхьэ.
– Сэ си гъащIэри си щIалэгъуэри зейр уэращ, Къербэч, ар фIы
дыдэу уощIэ уэ. НтIэ, уэри апхуэдэу укъысхущытмэ, уи щIалэгъуэр нэгъуэщI гуэрым хуумыгъэтIыгъуэмэ, сыт ар апхуэдизу щIызэбгъэзахуэр?
– Фарузэ. Уэ фIы дыдэу уощIэ сэ сызэрыпхущытыр. Абы теухуауэ зыри лейуэ жысIэну сыхуейкъым. Ауэ гъащIэр адэкIэ зэрыхъунуми егупсысын хуейщ. Сэ си мурадщ, мыр къэзухмэ, институт 51 52
сыщIэтIысхьэну, ординатурэ сыкIуэну. Дыхьэшхэнщ иджыпстукIэ абыхэм утепсэлъыхьыну, ауэ. КIэщIу жыпIэмэ, сэ мурадышхуэхэр сиIэщ, Фарузэ. НтIэ, егупсысыт, – дызэрышауи сощI: уэ медсестрауэ улажьэу, сэ сыстуденту, стипендие мыхъумэ, хэхъуэ лъэпкъ симыIэу. Сабийр пIын хуейуэ. Фэтэр дыщIэсу. Хьэуэ, Фарузэ, ар хъунукъым. Сэ фIыIуэу узолъагъу апхуэдиз бэлыхьым ухэздзэнкIэ.
– Абы къыхэкIыуи, аборт езгъэщIын хуейщ, – ара?
– Хуейщ, Фарузэ. Хуейщ, уэрэ сэрэ дяку дэлъ лъагъуныгъэр абдеж щызэхэкъутэну ухуэмеймэ. Уэри институтым ущIэтIысхьэнщ. Дызэдеджэнщ. Ди мурадхэм далъэIэса нэужь, адэкIэ унагъуи тщIынщ, сабий дгъуэтынуи дыхущIыхьэнщ. Уи фIэщ зэрыхъун, мы иджыпсту жытIэхэр абы щыгъуэ тфIэдыхьэшхэну гум къэкIыжынукIэ.
жысIэну къызгурыIуащ», – КъызгурыIуащ, Къербэч. Псори фIы дыдэу къызгурыIуащ. «КIасэIуэу Зыми сыхущIегъуэжкъым. Нобэр къыздэсым къэхъуа псомкIи сыарэзыщ. Уэ узэрыхуейм хуэдэу, сэ зэрысфIэфIым тету, псори екIуэкIащ. Зэи зыкIи сыппэрыуакъым. Иджыри сыппэрыуэну сыхуейкъым. Уэ птеухуауэ. Уи гъащIэм и къэкIуэнум теухуауэ. Еджэ. Уи мурадхэр зэгъэхъулIэ. Уи ехъулIэныгъэ дэтхэнэми сыщыгуфIыкIынщ. Ауэ сэ. Сэ стеухуауэ мы зэм сыппэрыуэнущ. А къыспэбубыдымкIэ. Тынш дыдэу зэфIэкIыну IуэхумкIэ. Аборт езгъэщIынукъым, Къербэч.
сыхуейкъым. Къербэч и макъым зэуэ губжьыр къыщIохьэж:
– Сэри. иджыпсту укъысхуэшэнукъым, – ар фIыуэ зыгурыгъаIуэ!
– Сумышэ. БжесIаи, – ар ппэзубыдкъым.
– НтIэ, дауэ?.. Хъунщ, уолъхуэ иджы: сабийр хэт ейуэ жыпIэну? Сыт хуэдэ унэцIэ абы зэрихьэнур?
– Си унэцIэр зэрихьэнщ, Къербэч.
– И адэр хэт, жаIэмэ-щэ?
– Умыгузавэ, уи цIэр къыхэзгъэщынкъым.
– УзэрифIэфIщ. Узэрыхуейщ. Ауэ, къызжиIакъым жумыIэж, – си ужь укъиувэжыну ухуемыжьэ!..
Къербэч, къыкIэлъыщIэпхъуэнIакIэ, яубыдынкIэ шынэ хуэдэ, зэуэ зигъэкIэрахъуэри IуигъэзыкIыжащ. «Си ужь укъиувэжыну
ухуемыжьэ!..» «Си ужь укъиувэжыну ухуемыжьэ!..» А псалъэхэр Фарузэ и тхьэкIумэхэм щывурт, тэмакъым къыфIэгъуэлъхьа гухэщIыр ирагухыжу, хьэзыр къэхъуа нэпсхэр ягъэпщкIужу. «Аращ зыщышынэр!.. Аращ къыфIэIуэхур!..» Фарузэ и гугъакъым апхуэдэ къэхъуну. Апхуэдизу зэщIэзыщта и лъагъуныгъэм зихъуэжыну. Ауэ, сыт хуэдиз IэфIагъ яку дэмылъами, дапхуэдизу я гъащIэхэр зэхэмыкIыхьами,
иджыпсту абы игу щыкIат Къербэч. ЦIыхум хуэпщI гущыкIым и инагъыр абы хузепхьа лъагъуныгъэр зыхуэдизым елъытауэ къыщIэкIынущ. Фарузи и лъагъуныгъэм хуэдиз хъурт Къербэч хуищIа гущыкIыр.
Илъэсхэр кIуащ. Илъэсхэр зэи къэувыIэркъым. КIэи пэи зимыIэ махъшэ чырэм хуэдэщи, зэман гъуэзым къыхэкIым, кIапсэлъэрышэу кIуэуэрэ, гъадэщIыдэм хозэрыхьыжхэр. Дэ абыхэм даIущIэ къудейуэ аращ. ЗыкIи ди Iуэху яхэлъкъым. Ди тхьэбзэ зырылъи яхэткъым. Ауэ, ди щхьэгъэпцIэжхэм ящыщщи, дэ ахэр дыдейуэ къытщохъуж. Мэлгъажэм ещхьу къапыдбжыкIыурэ, абыхэм яфIыдощ «ГъащIэ». Ауэ ахэр щхьэхьу макIуэри-макIуэ. МакIуэ, а дэ къэтIущэщхэр зэхамыхыу. А дэ къэтпэщэщхэр ямылъагъуу. МакIуэ аддэ. Жыжьэ. А дэ зыри къыщытпэмыплъэм. А дэ псоми даздыщыгъупщэжам.
Фарузэ унэтедзэ щIэсу Нарткъалэ щыпсэут. Медсестрауэ лажьэрт. Улахуэр цIыкIути, ставкитI зэдимыхьу хъуртэкъым. Гугъу ехьми, Маринэ бжьыгуэ мыхъуу зэрипIыным, цIыху къызэрыхищIыкIыным хэтт, абы нэхъ хъуэпсапIи иIэжтэкъым. Хъыджэбз цIыкIури къэхъурт
губзыгъэу, жыIэдаIуэу, Фарузэ и гущIагъщIэлъ щэхум щыгъуазэ
хуэдэ, анэм и псэм зыдищIрэ нэщхъеирилэу. Сабий дэтхэнэми хуэдэу, абы дежкIэ псори IупщIт, ущызэкIэщIэплъу нахуэт, ауэ хузэхуэмыгъэхъужыр зыт: сыт адрейхэм, мамэхэм нэмыщIкIи, «папэкIэ» еджэу нэгъуэщIхэр щIаIэр? Егупсысырт, ауэ и жэуапыр зи къыхуэгъуэттэкъым. Зэгуэрым къызэкъуипхъуэтри ар еупщIащ и анэм: «Мамэ, сыт дэ папэ щIыдимыIэр?» Фарузэ иджыпстукIэ апхуэдэ пэплъатэкъым. ИщIэрт зэгуэр Маринэ абыкIэ къызэреупщIынур. Ауэ ар къыщыхъунур нэхъ иужьыIуэкIэу къыфIэщIырт. Балигъ хъуа нэужькIэу и гугъэт. Фарузэ и гум къыщилъыхъуэрт жэуапыр: «ЗыщIыпIэ щыIэрэ къэкIуэжын хуейуэ жызоIэри, гува-щIэхами, пцIыр къыщIэщыжынущ. КъыщIэщыжынурэ, гузэрыдзэр нэхъ ин икIи нэхъ шэчыгъуей хъуауэ Iуэхур иухынущ. Зэрыщыт дыдэр жызоIэри?.. Хьэуэ, ар хъуххэнукъым.»
– ЛIащ, Маринэ, папэ. Уэ укъамылъху щIыкIэ дунейм ехыжащ.
Фарузэ жиIа псалъэм езыр къигъэскIэжат. Ар щыст, Къербэч зэрыпсэум шэч къытрихьэжарэ а жиIа псалъэхэм яхэлъ гущIэгъуншагъэм дыщIэщтэжауэ.
Ауэ псэут Къербэч. А жыхуиIа дыдэр къемыхъулIами, и Iуэхухэр мыбзаджэу зэтеуват. Орджоникидзе дэт мединститутыр къиуха нэужь, хэдэрыхэхыу къыхихри, Урал лъэныкъуэмкIэ ягъэкIуат. ИлъэситI хуэдэ щылэжьауэ къыщигъэзэжым, щытхъу тхылъ хъарзынэхэр зэриIэр къалъытэри, къуажэ гуэрым дэт сымаджэщым и дохутыр нэхъыщхьэу ягъэуващ. ИщIэну и мыжагъуэми, Фарузэ а псом щIэупщIэу къикIухьакъым, ауэ цIыхухэр хъыбар нэхъ зыщымысхьрэ нэхъ жумарту къызэрыбдэгуашэрэ щыIэкъым: едаIуэ закъуэ. А хъыбархэм жаIэр пэжмэ, Къербэч фыз къишэри унагъуэу тIысыжат. А хъыбархэм жаIэр щIэмыпэжын щхьэусыгъуи Фарузэ къыхуэгъуэтакъым.
Аргуэру кIуащ илъэс емызэшыжхэр. ЖыгыщIэхэр ин хъуащ. Жыг инхэм къудамэ хэгъукIыу щIадзащ. Аращ игъащIэми. Апхуэдэурэщ «шейтIан пщIантIэкIэ» зэджэ мы дуней хьэхур зэрекIуэкIыр. Ей, гъащIэ, гъащIэ! Ар хуэдэщ къэукъубея зэпыту езыхьэкI тенджызыжьым. Абы дэ дызэрехьэ. ДыкърехьэкI. ИгъащIэкIэ зэмыкIунухэр дызэжьэхехьэ. ЗэкIупсынухэр дызэпэщIех. ДызэпэщIех, къэгъазэрэ гугъапIэ лъэпкъ къыдимытыжу. ИгъащIэкIэ дызэIумыплъэжыным хуэдэу. Ауэ, къызэрыщIэкIымкIэ, мы дунейр апхуэдизуи инкъым. Абы щызэIущIэжхи щыIэщ. А ущимыгугъа дыдэм хуэзэу. А ущыпэмыплъа дыдэм ирихьэлIэу.
зэхуэзэкIэ 53 Сымаджэхэм яхуигуэшыну хущхъуэхэр зэхихыу здэщысым, Фарузэ къыбгъэдыхьащ отделенэм и унафэщI Хьэтау:
– Фарузэ, сэ Налшыч сынэмысу хъунукъым, – министерствэм къипсэлъыкIащ. ЗыгуэркIэ дамыгъэгувэмэ, сыхьэт зытIущ нэхъыбэ сыкъэтынукъым, ауэ хэт зыщIэр абыхэм я щхьэм къихьэнур. КIэщIу жыпIэмэ, мыбы си ныбжьэгъу гуэр къыIухьэн хуейщ ноби, хуабжьу мыпIащIэмэ, си кабинетымкIэ шэи, щIрырес. Къыспэмыплъэфынумэ, мы тхылъыращ ар къызытекIухьынури, – схуетыж, къысхуигъэгъунуи жеIэ.
– Хъунщ, Хьэтау Мухамедо.
Фарузэ и псалъэр нригъэгъэсакъым Хьэтау:
– Дапщэрэ бжесIэну: «Хьэтау» жыIи пыкI.
– Зезгъэсэнщ хуэм-хуэмурэ, – жиIэри Фарузэ пыгуфIыкIащ.
Сыхьэт ныкъуэ хуэдиз нэхъ дэмыкIауэ, сымаджэхэм ящыщ фыз процедурнэм щIыхьэри, Хьэтау хуейуэ лIы гуэр къызэрыкIуар Фарузэ жриIащ. Фарузэ, мастэхэр къигъэвэну тригъэувэщ, Хьэтау къигъэна тхылъыр къищтэри, зэуэ къыщIэкIащ. КIэлындор кIыхьыр щиухым деж лIы лъагэ гуэр щытт. Халат хужь зыщыгъ цIыхубзыр щилъагъум, лIыр къыпежэжьат, ауэ, лъэбакъуэ зытхух нэхъыбэ яку дэмылъыжу гъунэгъу щызэхуэхъум, ар зэщIэувыIыкIащ:
– Фарузэ?! Мыр дауэ? Мыр, пэж дыдэу, уэра. хьэмэ?..
Фарузи и лъэр зэщIэнат: Къербэч! Илъэс минкIэ имылъэгъуауэ къыщыхъуж Къербэч! 54
– Сэращ, Къербэч. Уузыншэм. – жиIащ Фарузэ, и бгъэм зыкъыщызыIэта гурыщIэ кIэзызыр зэрыщIихъумэным хэту.
– Хэт и пщIыхьэпIэ къыхэхуэнт уэ Хьэтау деж ущыIэу. Куэд щIа мыбы?..
– Хьэтау къытхуагъэкIуэн япэж лъандэрэ.
– А жыхуэпIэр илъэсищым щIигъуащ.
– ИлъэситIкIэ.
– Дэнэ щыIэ а фи джыназыр езыр?
– Министерствэм къипсэлъыкIри яшащ.
– Абы къипсэлъыкIари Алыхьыр къепсэлъэхари зэхуэдэщ-тIэ, – – КъызэлъэIуащ, упэмыплъэфынумэ, мы тхылъыр уэстыжыну.
– Тхылъри зыгуэр хъунщ, Фарузэ, – мыдэ тIэкIу дызэгъэпсалъэ. сыт пщIэн.
Сыт щIа уэрэ сэрэ.
– Илъэс пщыкIущым мазищрэ махуэ. пщыкIузрэ щIигъуащ.
Ар жиIэри нэщхъейуэ пыгуфIыкIащ Фарузэ. ГушыIэм хуигъакIуэмэ нэхъ зэрыфIэфIыр къапщIэу, Къербэч Фарузэ и псалъэм къыпищащ:
– Илъэс пщыкIущ! Мазищ! А къомым я щIыIужкIэ – махуэ пщыкIуз!.. Апхуэдизрэ дыщызэрымылъэгъуакIэ, зы сыхьэт ныкъуэ къыфIэддыгъуми ягъэ лъэпкъ мыкIыну къысщохъу сэ медицинэм. И-и, Фарузэ, – дауэ уеплърэ а Iуэхум?
– Сыт тщIэн, апхуэдэу къыщыплъытэкIэ, – дедыгъуэнщ.
– НтIэ, сыппоплъэ.
– Хъунщ, и щIагъым къыщызэжьэ.
Куэд уигу къэбгъэкIыж хъунут а махуэм. КуэдыкIей. Ауэ Фарузэрэ Къербэчрэ я псалъэхэр зыгуэрым илъахъэрт. Зыгуэрым къимыутIыпщу иIыгът. Сыту фIыт гъадэщIыдэ хъужа а пщыхьэщхьэ хьэлэмэтыщэхэм я деж бгъэзэжыну. НэгъуэщI мыхъуми, гукъэкIыжхэм я кхъуафэжьеймкIэ а дуней жэнэтым и Iуфэм уесылIэжыну. Ауэ игъакIуэхэртэкъым а «зыгуэрым». Бгъэдигъэхьэртэкъым дахагъэкIэ гъэнщIа зэманым. А зэман дахэмрэ нобэмрэ я зэхуакум дэтт нэгъуэщI. А «нэгъуэщIым» Къербэч къыпикIухьыну хэтт. Фарузи абыкIэ Къербэч къыдэIэпыкъурт. Ауэ хъуртэкъым. КъикIтэкъым. Ещхьтэкъым. Пшыналъэм пыпщэну гугъущ, и щIэдзапIэр къыпхуэмыгъуэтыжмэ. А щIэдзапIэ дахэр къэбгъуэтыжыным щхьэкIэ, абы ухуэзышэу зызыщыпхъумэ икIи зызыщыбдзей зэхуакур къызэнэкIын хуейт. Япэ ищыну зытехуэр Фарузэтэкъым. Ар зи къалэныр Къербэчт. Абыи къыгурыIуащ а къалэным къыпикIухь зэрымыхъунур.
– Фарузэ. Уэ, дауи, сэ сыкъэплъагъу хъуркъым. Пэжкъэ?
– Пэжкъым.
– СыкъыумыгъапцIэт.
– Сыт укъыщIэзгъапцIэр?.. Апхуэдэ лъэпкъ сэ уэ.
– ЗумыгъэфэрыщI. Я нэхъ пэж гурыуэр къызжеIэ, ауэ зумыгъэфэрыщI.
– Си хьэлкъым, Къербэч. Япэми. Иджыри.
– Сэ. уи гъащIэр. Дауэ иджы ар нэхъ. КIэщIу жыпIэмэ, сэ уи гъащIэр. зэхэскъутащ, Фарузэ.
тхьэм и шыкуркIэ, сопсэу.
– Апхуэдэу гууз дыдэу жумыIэ, Къербэч. Сэ, зэрыплъагъущи, – Зэхэзмыкъутами, зэблэзгъэуащ.
– Мис ар нэхъ пэжщ.
– Сэ сощIэ уэ пхъу узэриIэр. Плъагъуркъэ, – «дызэриIэр» жысIэну 55
сыхуиткъым.
– Сэри сыхуиткъым апхуэдэу жысIэну, Къербэч. Ар жызыIэну
хуитым тхьэм куэдрэ ухуигъэпсэу.
– «Тхьэм куэдрэ ухуигъэпсэу». Хамэ дыдэм ещхьу укъызопсалъэ, Фарузэ. Нобэ япэу дызэрылъагъуми ярейщ.
– Сыт тщIэн, – зэманым ихъуэжыр ди фэхэм я закъуэкъым, – дигухэри ехъуэж, Къербэч.
– Ар пэжщ, пэж дыдэщ. Уэ сыти жыIэ, Фарузэ, ауэ сэ езым сощIэж укъызэмыпсэлъэххэми зэрысхуэфащэр. СощIэж. Ар зэрысщIэжым си къуаншагъэр тIэкIу нэхъ мащIэ сщищIу къысщохъури, мис а зыр си гурыфIыгъуэщ.
– Сэ зыкIи узгъэкъуаншэркъым, Къербэч. Ауэ апхуэдэу къызэрыпфIэщI къудейр нобэ щыщIэдзауэ гурыфIыгъуэу сиIэнущ.
– Фарузэ. БлэкIар-блэкIащ, а блэкIам дэ тхуещIэжынIауи къыщIэкIынукъым, ауэ. Ауэ, хъуххэнумэ. сыгъэлъагъу ди пхъур.
– «Ди пхъур» жыпIащ, дауэ хъуми?.. Узэрыхуейщ. Ауэ абы. уриадэу зыкъебгъащIэ хъунукъым, Къербэч.
– Ар сыту?
– Къысхуэгъэгъу. сэ. сэ лIауэ жесIащ абы и адэр.
– СылIауи?!
Фарузэ жэуап къритыжыфакъым.
– Хъунщ, Фарузэ, арами содэ, – зыкъезгъэщIэнкъым. НтIэ, дап-
– СщIэркъым. Пщэдей?.. Пщэдей сыхьэтипщIхэм деж щэщ?
ухущIыхьэнумэ?.. 56
– ЗыхущIэзгъэхьэнщ.
– НтIэ, езанэ аптекэм деж ныIухьэ. Сэри абы сыщIыхьэн хуейщи.
– Дэгъуэщ. Пщэдей, сыхьэтыр пщIым.
– Аращ. ФIыкIэ.
– ФIыкIэ.
Къербэч илъэгъуащ Маринэ. ЗыкъригъэцIыхункIэ хуитыныгъэ зыхуимыIэ и пхъур. Нэ къуэлэн хъужарэ къыпачауэ ар езым ещхьт. И хьэлкIэ мыхъумэ, теплъэкIэ Фарузэ ейуэ хэлъыр мащIэт. ДэгъуэтэкъэтIэ иджыпсту апхуэдэпхъу уиIэныр. Щэху лъэпкъ хэмылъу. Езыми ищIэу. Езыри гуфIэу. ПщIантIэм ущыдэкIкIэ, – къыпхуэгумащIэу, ущыдыхьэжкIэ, – къыппежажьэрэ зыкъыппщIэхидзэу. Ауэ, урысым я жыIауэ, цIыхум и мурадхэр езым ищI щхьэкIэ, гъащIэм ахэр зэрыхуей дыдэу зэблегъэувыкIыж.
ГъащIэ, гъащIэ! Сыту зэхэкIыгъуафIэ уэ уи гъуэгухэр. Сытуи гугъуехьышхуэ пыщIа ахэр зэхэпшэжыным. А гъуэгухэм дэ къыщыдожыхь. Датоджэгухь. ГъуэрыгъуапщкIуэм дызэдыхэтым ещхьщи, акъылым дызытришауэ дызрикIуэ гъуэгу бгъуфIэшхуэм дытожри, лъэс лъагъуэ цIыкIухэм дыздраджэмкIэ дыдодзых. Лъэс лъагъуэхэр нэшэкъашэщ. Быркъуэшыркъуэщ. Гугъусыгъущ. Ауэ апхуэдэхэракъэ щIалэгъуэр езыр зылъыхъуэр. ЩIалэгъуэр гур зыгъэкIыщтэ псоми зыIэпашэ. Дахэу мэгушыIэ. ГуакIуэу мэкъуейщIей. Ауэ къуейщIеинкIэ дрикъуу къэдгъэзэжыну дыщыхуежьэкIэ, дэ къытхуэгъуэтыжкъым а дызытекIа гъуэгур. Псори щызахуэр икIи щынахуэр. Зэи зыми тIэщIимыхыфыну, дыщыхуей меданым къэдгъуэтыжыну ди гугъар. Дэ дыкъытонэж а лъагъуэ нэшэкъашэм. Быркъуэшыркъуэм. ДыгушыIэм-дыкъуейщIейуэрэ дызытелъэдам. Дыкъытонэжри, гушыIэ лъэпкъ хэмылъу дыщопсэу. Дыщопсэу, зы зэман зыгуэр къакIуэу ди щыуагъэхэр зэригъэзэхуэжыным дыпэплъэу. Ди хъуэпсапIэ лъагэхэм дахихьэжынкIэ дыгугъэу. Ауэ гъащIэм и щыуагъэхэр а зэрыщыту къонэ. Абыхэм цIыхур есэж къудейуэ аращ. ЦIыхур зэмысэ щыIэ езыр, – мысэ хъуагъэххэу дунейм къытехьэ цIыху цIыкIу тхьэмыщкIэр?.. Ахэр къожьэ жыг къудамэбэхэм ещхьу. Гугъэхэр пщIащэ бжыгъэншэу япыту. НэхъыфIу щыIэмкIэ дунейм щыгугърэ езыхэри а дунейм берычэтыгъэкIэ хуэупсэну хьэзырхэу. Ауэ зэкъуэхуарэ уащхъуэдэмыщхъуэу абыхэм къащIоуэ гъащIэм и псыдзэр. КъащIоуэри, архъуанэ шынагъуэм ирехьэ. Я пщIыхьэпIэми къыхэмыхуа псыкIэрахъуэ гущIэгъуншэм къыхохутэхэр. ГуфIэпсыжу гъащIэр езыхьэкIыну зи гугъахэр зэжьэхехьэ. ЗэрегулI. КъапщIийхэр къапегъэщэщ. ПщIащэхэр къапегъэлъэлъ. Къудамэхэр къатрещIыкI. Ехь! Зэрехьэ! КърехьэкI!.. Ауэрэ ныджэм – зэшыгъуэ лъахэм и ныджэ шынагъуэжьым – къытредзэж абыхэм ящыщ куэд. Псыхьэлъахуэхэу. Япкъхэр джафэрэ я фэкIэ зэщхьхэу. ЩIызэхъуэпсэни, щIызэфыгъуэни, щIызэбиини якIэрымылъыжу. Зэрегъэзэшахэу. ЗэрытемыгъэкIуахэу. Зэрыужэгъуахэу. Апхуэдэхэр армырауэ пIэрэ «Я акъыл зэтехуащ» зыхужаIэр? Ахъумэ, дауэ псэ зэмыщхьхэмрэ гу зэмыщхьхэмрэ къагъэщIа акъылитI зэрызэтехуэнур?..
Къербэчи апхуэдэут зэрыпсэур. Къербэчрэ и фызымрэ. Абыхэми я акъыл зэтехуат. СыткIэ зэщхьэщыкIми, а куэд къэзытIэщIыну хуэмей акъылымкIэ зэтехуахэт. Ари хъарзынэщ унагъуэ хъуахэм я дежкIэ. Куэд и уасэщ. КъыфIэбгъэкIмэ, лъагъуныгъэм зэришэлIахэм нэхърэ нэхъ зэпэщу унагъуэр щызэтраIыгъи къохъу а «зи акъыл зэтехуахэм». ТIумкIи къыпхуэупсэмэ, дэгъуэтэкъэ, ауэ лъагъуныгъэр щыхьэщIатэкъым Къербэчхэ я унагъуэм. Абы къыхэкIыуи, къаугъэ зыкъом щекIуэкIащ аитIум я гъащIэм, ягу къагъэкIыжыну зыхуэмей псалъэмакъ гуэрхэри я зэхуаку къыдэхъуащ. Ауэ псори блэкIри,
дыджри бзаджэри зэманым зэтриуIэфIэжауэ зэдэпсэурт ахэр иджыпсту.
ЦIыхухъурэ цIыхубзрэ. А тIум я зэхуакуращ дахагъэуи фIеягъэуи мы дунейм къытехъуэ псоми зыщагъэунэхур. «ГъащIэкIэ» дызэджэу дэтхэнэ цIыхури зытехъущIыхь икIи зытехъуэпскIыхь бэджыхъ гъэщIэгъуэныр щызэIуащэр. Гуапагъэм я нэхъ IэфIхэмрэ хьилагъэм
я нэхъ гущыкIыгъуэхэмрэ щызэблахыр. ЦIыхубзым къыщохъуж цIыхухъур зищIысыр къихутагъэххэу. Ауэ цIыхубзыр зищIысыр нэгъэсауэ къызэIуихыным, цIыхухъур дэнэ къэна, езы Тхьэ дыдэри темыгушхуэнкIэ хъунущ. И щэхухэр нахуэ зэрыхъуар щIихъумэну хэт хуэдэ, цIыхухъур нэхъ зэхэуфащ. ЦIыхухъур нэхъ зэхэIуэнтIащ. ЦIыхухъур нэхъ нэщхъыдзэщ. Апхуэдэу зызрагъэлъагъу цIыхубзхэм къахокI цIыхухъур къэхутэгъуей щэху защIэу зэхэлъу зи гугъэ закъуэтIакъуэхэр. ИгъащIэкIэ узылъэмыIэсын лъагапIэу дыкъызыщыхъу жыIэзыфIэщхэр. Дапхуэдизрэ пэж щIыIэм жьэхэуэу къимыгъэлъеижами, я фIэщхъуныгъэр зэрымыкъутэм къыхэкIыу, насыпыфIэу къэлъытэн хуей псэ къабзэхэр. Апхуэдэхэр щымыIамэ, тхьэм ирещIи, зы цIыхубзи хьэщыкъ яхуэхъунтэкъым цIыхухъухэм. Дапхуэдизу лъагэу зыгуэрхэм къащымыхъуми, пэжым и хьэтыркIэ жыпIэмэ, цIыхухъум я нэхъ щэджащэри ещхьщ Iуащхьэ къызэрыгуэкIым. Ди тIасхъапIэхэр зыщIэу зи лъэкIыныгъэр здынэсыр зыщIэж бзылъхугъэ дэтхэнэри тынш дыдэу зи щыгум къиувэфыну Iуащхьэ хэщIыхьа цIыкIум. Я лъым хэту хыумыхыжыфынухэм ящыщщи, цIыхубзыр хущIокъу а Iуащхьэ къылъысам и щыгур занщIэу «къызэризэуным». Ауэ, Iуэхушхуэракъэ, цIыхубзым, Iуащхьэ дэкIыныр фIэфI щхьэкIэ, дэкIыу къызэплъыхыжа лъагапIэм щIэх дыдэу и гур пыIуокIуэт. Нэхъ лъагэжым щIэхъуэпсу щIедзэ. ЦIыхухъухэр зэрыдахьэхын, зэрызрашэлIэн, зэрызыIэщIамыгъэкIын Iэмал Iэджи ящIэ «цIыхубз нэгъэсакIэ» зэджэхэм. Ауэ а Iэмал псоми зэрахуэхейр хьэкъ зыщыхъужа бзылъхугъэхэми къахуонэ зы хэкIыпIэ хъарзынэ. А хэкIыпIэр къыщожьэ пщэфIапIэм. Берычэтымэр щIэмыкIыу зыщIэт пщэфIапIэ узыIэпызышэм. Сыту зэмыщхь а тIур: лъагъуныгъэмрэ ныбэизыгъэмрэ. Ахэр зэхуэпхьыныр тIэкIуи гурымыхьщ. Ауэ, убзыщIкIэ бзыщIа мыхъунухэм ящыщщи, цIыхум къадогъуэгурыкIуэ заумысыжынкIэ зытеукIытыхь апхуэдэ щэху Iэджи. Абыхэм ящыщщ лъагъуныгъэщIэлIэу езыхьэкI гухэм я гъыбзэ гъэпщкIуа къомыр. Яущэхупэурэ, цIыхухэм къыздрахьэкI ахэр. Гум и шхыныгъуэ
зымыгъуэтахэм пкъым и шхыныгъуэкIэ зытрагъэужурэ, насыпым и лъагапIэ дыдэр ара къащыхъуу йосэжхэр. Гуауэ ин мащIэ къыщыхъурэ езым мы дунеижьым, ауэ, абыкIэ зыми зимыумысыж щхьэкIэ, гур мэжалIэ зэпыту гъащIэ псо епхьэкIыным нэхъ гуауэ ин мы уафэ щIагъым къыщыхъуу къыщIэкIынкъым. АрщхьэкIэ (и насып хьэмэ и насыпыншагъэ?) а гуауэм и инагъыр нэсу цIыхум 57 58
и хъуэпсапIэ илъэфыныр ищIэжкъым. Ар макIуэри-макIуэ, Iуэху мыфэмыцхэм ягъэундэрэбжьарэ зыщIэгупсысыжынуи хунэмысу. ЗыщIыпIэ къыщрата псэр IыхыжыпIэм нилъэфэсын къудейм цIыхур къыхуигъэщIа и гугъэжу. КъытемыхуэIауэ, къыжьэхэмыуэIауэ, зыхимыщIэIауэ а къылъыса псэр зэрихъумэным, зэригъэтыншыным хущIэкъу зэпыту. Ар
нэхъыбэIуэрэ закъуэу. Адрей хъуэпсапIэхэр делагъэ къыщыхъужауэ. Адрей хъуэпсапIэхэр дыхьэшхыурэ хыфIипхъэжауэ. ГущIэгъур зи нэщэнэу щымыт дуней гъащIэм зэрытегъэпсыхьамкIэ хуабжьу зэщхьэщокI цIыхухъумрэ цIыхубзымрэ. ЦIыхухъур хахуэщ. ЦIыхубзыр махэщ. ЦIыхухъур гуащIафIэщ. ЦIыхубзыр гуащIэмащIэщ. Шэч къызытехьэгъуей пэжщ ахэр. Ауэ дуней къызэрыгуэкIым и пэжхэр лъагъуныгъэм и лъахэм нэгъуэщIу къыщыщIедзыж. Сыт хуэдизу мыгуащIэмащIэми, лъагъуныгъэ къыпхузимыIэ цIыхубзыр нэхъ къыдэхьэхыгъуейщ. Нэхъ къэгъэдэIуэгъуейщ. Махэрэ-махэу ди гугъэ щхьэлъащIэм апхуэдэм деж къыпкърохьэ аслъэнми хэмылъ къару. Хы толъкъункIи пхуимыщIыкIын ерыщагъ къызыкъуех. ЦIыхухъур аракъым. Ижьижьыж лъандэрэ зыIурыдзэсыкIыу дунейм тету зи гугъэж, пщIэмрэ щIыхьымрэ ихъумэжыным щхьэкIэ дзэ псом япэувыным хуэхьэзыру зыкъызыщыхъуж цIыхухъур бзылъхугъэм тынш дыдэу къегъэIурыщIэ. Лъагъуныгъэ лъэпкъ зыхуимыIэ цIыхубзми къегъэIэсэф. Хэт ищIэрэ, бзылъхугъэр куэдкIэ нэхъ пэгъунэгъу хъуауэ арагъэнщ цIыху щыпкъэм и щапхъэм, ахъумэ къуэнымэ-бжьынымэ къудейкIи щхьэ къыдахьэхыфрэ цIыхухъур?.. ГъэщIэгъуэнщ. УпщIэ нагъыщэм къуэсу зи гъащIэр зыхь щэхущ.
Гур емыпщIми, гъащIэ гъуэгуанэкIэ зыкIэрыпщIа и фызым Къербэч апхуэдизкIэ есэжати, абы ипщэфIар мыхъумэ, нэгъуэщIым зыри къыхуимыщIэу къыщыхъурт. ФатIими абыкIэ дэбгъуэн щыIэтэкъым. Абы ищIа джэдлыбжьэ яшхын, махъсымэ ирафын щхьэкIэ, Къербэч и цIыхугъэ гуэрхэр районым нэс къикIыурэ Iэджэрэ хьэщIапIэ къыхуэкIуэрт. И гуапэ хъу къудей мыхъуу, Къербэч абы щэхуу иригушхуэрт, нэхъ щэхужуи «ирисондэджэрырт». Фызым емыкIу къригъэхьынкIэ мышынэжу, абы сэбэп къыхуэхъуну къыфIэщI дэтхэнэри къригъэблагъэрт. Къригъэблагъэхэри а къыхуащIа пщIэр зэрапшыныжыным хуэхьэзыру щIэкIыжырт. Къербэч а Iуэхум егупсыст мыпхуэдэу: «Сыт гъащIэр? ГъащIэр – ар бэзэр зэфэзэщщ. зылъэфыжри щызэхэгъэкIыгъуей Щэ-къэщэхущ. Къэзылъэфри зэрызехьэшхуэщ. къыпхуэгъэпцIэнури къыщыпхуэмыщIэ зэрыхьзэрийщ. Ауэ, гъащIэр бэзэрмэ, уэ убэзэр щауэщ. Усондэджэрщ. Iэмал имыIэу щыт укъалъагъуу, къыптепсэлъыхьу, укърахуэкIыу умысондэджэрыну? НэгъуэщI къэгупсыс. Куэдым я акъыл здынэмыса хэкIыпIэ къэлъыхъуэ. Аращ уэ ущIеджар. Уи нэр теункIыфIэу апхуэдизрэ тхылъым ущIыщхьэщысар. Къэгупсыс нэхъ IэмалыфI. ГъащIэ-бэзэрым узэрыхэуныкIын IэмалыфI. Бэзэрым тет дэтхэнэми и мурад дыдэр уигу илъу. Ууейр лъапIэу пщэрэ нэгъуэщIым ейр пуду къэпщэхужыным ухущIэкъуу. Ауэ уи мурадыр къахуэмылъагъуу. ЛIыфэ птету уакъыхэкIыжу. Уи Iэгу уи Iэнэу упсэу къафIэбгъэщIрэ тIуащIэрэ щащIэу къызэбгъэщIэжыфынухэм уи
гъуэмылэр пэшх яхуэпщIу. Сыт хабзэмкIэ усондэджэр щIэмыхъунур? Адыгэ хабзэмкIэ, уэлэхьи! «Къеблагъэм» ириуна мащIэ щыIэ езыр. УкъэзыгъэпцIэнури Зыгуэрхэм абыкIэ заIэт. Зыгуэрхэр абыкIэ докIуей. Зыгуэрхэр абы и сэбэпкIэ къахуемыхухыжу тесщ. Хэти сыти жрыреIэ, – уи шыгъупIастэ зышхыу уи фадэбжьэ тезыфыхьыжар нэгъуэщIынэкIэ къоплъынущ. «ХьэлIамэ къакIуэмэ, кIэфий нэкIуэнщ», жызыIа
адыгэр адыгэ акъылыншэтэкъым. А сэ иджы сщIэр япэм сщIэуэ щытами!.. Бетэмал, кIасэIуэу балигъ мэхъу цIыхур».
Къербэч апхуэдэу егупсысырт гъащIэм. Къербэч апхуэдэу зыгъэгупсыси щыIэт. Нэхъапэхэм, и Iуэхухэр зэтемыувэщауэ щыщытам, ар зыкъомрэ зэгуэпащ. Зэгуэпащ, къамыщIэу. Щэхуу. И кIуэцIым ишхыхьыж зэпыту. Абы къыфIэщIырт, къыфIэщIыр сыт, – шэч лъэпкъ къытримыхьэжу ищIэрт и мурадым, и щIэныгъэм, и дуней тетыкIэм хуэфэщэн пщIэ гъащIэм зэрыщимыгъуэтар. Къербэч къыдеджахэр зэхидзырт: «Сыт Жэмалдин апхуэдэ къулыкъу иIэн щIыхуейр? Сэр
нэхърэ нэхъ губзыгъэ ар?! Е сыт Хьэмидбий клиникэ псо щIыIэщIэлъыр?! Степень щIиIэр?! Ар кандидатщ. Докторскэ егъэхьэзыр. Сэ?! Сэ дыщэ медалкIэ къэзухат еджапIэр. Ар-щэ?! Дыхьэшхэнщ. Хьэчим! Еянэ классым къыщIадзыжауэ щыта мо Хьэчим сэ ауан сыкъещIыф. Мазэ балыджэрэ пIэтIрэжанкIэ къищэхуа машинэм къобэкъукI, «Интеллигенц уэдыкъуар дауэ ущыт?» – жеIэри, си дамэм къытоуIуэ. Рестораным дыщIэсу коньякищ зэуэ ди Iэнэм кърегъэхь! АбыкIи ауан сыкъищIу! АбыкIи сигъэлъахъшэмэ фIэфIу!.. ПлъэкIмэ, узэгуэмып итIанэ! ПлъэкIмэ, узэгуэмыуд!..» Зэгуэпащ Къербэч, зэгуэпым къыхэкIыуи а зыщIэхъуэпс псэукIэм ухуэзышэ лъагъуэр къилъыхъуэу щIидзащ. ФатIими ар дыдэм хуеIэу къыщыщIэкIым, и щхьэгъусэм абыкIэ зыщыщIигъакъуэм, сыт хуэдэ псалъэмакъ яку дэмылъами, псори якIэрыщэщри, зэнэзэпсэу пхужымыIэми, зэгурыIуэзэдэIуэжу псэууэ щIадзащ. ЦIыхухъунэ зытехъуэпскIыхьхэм ящыщтэкъым ФатIимэ. Ар дэнэ къэна, – куэдым яфIэпсэкIуэдт афIэкIа теплъэ зимыIэм дэпсэу лIы дэгъуэшхуэр. Ауэ Къербэч ар нэхъ лъагъугъуафIэу къыщызыгъэхъу гуэрхэр щыIэт. Абы иIэт IыхьлыфI. А мыхьэнэщIэ зыгъуэта псалъэр зытражыIыхьыжахэм ящыщ зыбжанэ. Апхуэдэхэм уашэ. Апхуэдэхэм удрашей. Апхуэдэхэм лъагапIэ гуэр утрагъэтIысхьэ. Уэ укъемыхуэхыу тесыф закъуэ. Республикэм я набдзэ колхоз къулейм и бухгалтер нэхъыщхьэу лэжьэным щIэхъуэпс нэгъуэщI зыбжани дэст мы къуажэм. ЩIэныгъэрэ акъылкIэ а Iуэхум нэхъ тегъэпсыхьахи яхэтт абыхэм. Ауэ зыкIи игу къыхэмыщтыжу ФатIимэ IэщIэлът а къулыкъур, зэрыхуей дыдэ ищIу къуажэ мылъкум хэст. Ар зи фIыщIэр къуажэми ящIэрт. ЗымыбзыщIу дзэлашхэхэри щыкуэдт. АрщхьэкIэ яхутегъэкIыртэкъым. ЯхутегъэкIыртэкъым, къулыкъушхуэ зезыхьэ анэ дэлъхухэр и щIыбагъым къыдэтти. ФатIими къыIурыIэфIат а къулыкъур, зыIэщIигъэкIынуи хэттэкъым. Ахъумэ, и щхьэгъусэр къуажэм худэшынут. Къалэми къыщыхуэIэтынут.
Ауэ Фарузэ зэрыхуэзэжам, и пхъур зэригъуэтыжам Къербэч и гъащIэ мамырыр тIэкIу игъэпIейтеят. Къербэч лъэкI къигъанэртэкъым къэмыхъуаIауэ къызыфIигъэщIыным щхьэкIэ. Ар хуейтэкъым къызэплъэкIыжыну. ЩIэрыщIэу зыгуэрхэр къыщIидзэжыну. Шэнтиуэ щабэм плIаплIэу итIысхьа цIыху улэуам ещхьт Къербэч. Абы и гур пыIэжат. И пкъыр псэхужат. А щытыкIэ гурыхьым есэжарэ къыхэмыщтыжуи псэурт. ИщIэрт абы гъащIэр модэкIэ къызэрыщыкъуа- 59 лъэр. Гухэр зэрыщызэжьэхэуэр. НатIэхэр зэрыщызэнтIэIур. ИщIэрт, ауэ Къербэч абыхэм зыкIи щIэхъуэпсыртэкъым. Къербэч езыгъэшари зызыщихъумэри апхуэдэхэрат. Пэжыр жыпIэмэ, хуейтэкъым ар Фарузи. Хуейтэкъым ар Марини. Ауэ зыхуей псор зригъэхъулIэфу щытамэ, цIыхум, а цIэр фIамыщу, ТхьэкIэ е ТхьэпэлъытэкIэ еджэнт.
Дэ ди гугъэжщ тщыущэхуа гуэри тхэмылъу, къэдмыгъэдэIуэфын лъэпкъи димыIэу. Ауэ дэтхэнэ цIыхуми зэрехьэ зыкIи зыщымыгъуазэ щэху куэд. Зыри зыхимыщIыкI Iэджэ езым имыщIэжу ехъумэ. Хэт зейр уи бгъэм къыщеуэ гур? Хэт абы унафэ хуэзыщIыфынур? Уэращ. Уи закъуэщ. Уэ къыпщохъуж апхуэдэу. Ар гъэрмэ, уэ упащтыхьу зыбобжыж. АрщхьэкIэ ди бгъэм илъ гум дэ и мурад Iэджэ тщебзыщI. Щэху куэдыкIей къытщехъумэ. Дегъэбэлэрыгъ, дегъэхутыкъуэри, уащхъуэдэмыщхъуэу и щэхухэр къызыкъуех. Дызэримыгугъарэ дызэрыпэмыплъауэ гъащIэр зэхетхъуэ.
Къербэч игуми къызыкъуихыжат гъэпщкIупарэ гущIагъщIэлъу зэрихьэу апхуэдэ зы щэху. КъыщIигъэщыжат гъащIэм и пхъэнкIий куэдым щIахъума и дыщэ кIанэр. Ужьыхыпауэ и гугъа лъагъуныгъэ дэпыр, КъэлындыжынкIи щышынэрт. И гъащIэр зэхитхъуэжынуи къыфIэщIырт. Ар хэтт Фарузэ зэрыIумыщIэным, зыщигъэгъупщэнуи хуейт. АрщхьэкIэ Къербэч зы къару гуэрым ишэрт. Ишэрт къытримыгъазэмэ нэхъ къищтэ а лъагъуныгъэм деж. КIуэхункIи, а дэпыр нэхъ къыщIэщыжт. ХуэзэхункIи, а дэпыр нэхъ къэлындыжырт. Ауэрэ Къербэч къыгурыIуащ абы и гъащIэм Фарузэ къызэрыхыхьэжар. 60
Фарузэ и закъуэтэкъым Къербэч и гъащIэм къыхыхьэжар. Хуэмхуэмурэ ар есэпащ Маринэ. Марини, къыхуэгуфIэ къудей мыхъуу, къыхуэзэшу щIидзат Къербэч. Хъыджэбз цIыкIум и гугъэт Къербэч абы и адэ лIам къыдеджауэ, и ныбжьэгъуу щытауэ. Маринэ, псом хуэмыдэжу, и гуапэ хъурт, и классэгъу цIыкIухэм яхэту еджапIэм къыщыщIэкIыжкIэ, бжэр Iухауэ Къербэч и «Волга»-р къыпэплъэу щилъагъум деж. Адэ зиIэхэм ехъуапсэ зэпытрэ езым къылъымыса насыпыр адрейхэм тIэкIуи ярифыгъулIэу езыхьэкI хъыджэбз цIыкIур апхуэдэ дакъикъэхэм деж лъэтэным хуэдэт. Нэхъ къыщамыцIыхун щIыпIэхэм ишэурэ, Къербэч и пхъур къришэкIырт, зыгуэрхэр къыхуищэхурти, игу зэрыпымыкIыр IупщIрэ хъуэпсэнэгуу кIэлъыплъу я фэтэрым пэгъунэгъуу щригъэкIыжырт.
Апхуэдэ лъэпкъ пэмыплъа Къербэч хуэм-хуэмурэ къыпкърыхьэпащ адэм иIэн хуей гурыщIэр. А гурыщIэм ар зыIэпимышэнкIи зэщIимыубыдэфынкIи хъунт, нэгъуэщI бын иIамэ, ауэ. Ауэ ФатIимэ, и насыпыншагъэти, фыз мылъхуэу къыщIэкIат. «Гур зэрыгъум
дыгъур ирокIуэ» жыхуаIэм ещхьу, нэхъыфIым щыгугърэ гурыщхъуэ бзаджэм къишх зэпыту илъэсищым нэс ирихьэкIа нэужь, дохутырхэм абы къыжраIащ зэи бын зэримыIэнур. Езым къищIагъэххэ а щэху шынагъуэр къыхузэIуихмэ, и лIыр фIэкIуэдынкIэ шынэурэ, иужькIи зыкъомрэ зибзыщIащ ФатIимэ, ауэ игъащIэкIэ убзыщIурэ къыпхуехьэкIын апхуэдэ щэхур? Абы щыгъуэми зыщыббзыщIыр езыр дохутыру, абыхэм фIы дыдэу хэзыщIыкI цIыхуу. Сытми, икIэм-икIэжым, ФатIимэ и лIым жриIащ зэи бын зэримыгъуэты- нур. ГъэщIэгъуэныракъэ, Къербэч а зэхихам зыкIи игъэнэщхъеякъым, зыгуэрхэр къодгъэплъынти-къодгъэIэзэнти, жиIэу зы псалъи къыжьэдэкIакъым. Куэд щIауэ зыщыгъуазэ хъыбар гуэрым ещхьу щIэдэIуащ. Абы игъащIэми быныр псыдыуэм иригъэщхьырт. ЦIыхум и IэфIыр къыщIэзыфыкIыу, а къызыщIафыкIам елъэстэуэж псыдыуэ цIыкIухэу къилъытэрт. Ар хуейт губгъуэм ит тхьэрыкъуэм ещхьу псэуну. ГъащIэм и IэфI езым къылъысымкIэ нэгъуэщI зыми дэмыгуэшэну. ФатIимэ зэрыфыз мылъхуэр къыщищIам, зимыумысыжа щхьэкIэ, тIэкIуи гуфIауэ къыщIэкIынут Къербэч. Бын кърилъэфэкIыу дэтамэ, дауэт ФатIимэ и IэнатIэр зэрыхъунур? А IэнатIэр IэщIэкIамэ, дэнэт апхуэдиз хэхъуэр къыздикIынур? Дауэт а тIууэ зэтет унэшхуэр зэращIынур? Сытыт игъащIэми хъуэпсапIэ нэхуу иIа «Волга» дахэшхуэр къызэрищэхунур? А псоми Къербэч зэрыхэIэба щыIэтэкъым. ФатIимэ ищI хьэрычэт инхэм зэрылъэкIкIэ берычэт цIыкIу гуэрхэр хилъхьа къудейуэ арат. Ахэр зэпилъытрэ бын зэрамыгъуэтым зыкIи иримынэщхъейуэ, псэуат нобэр къыздэсым Къербэч. Ауэ Маринэ Къербэч и гум къыщигъэушащ цIыхухъу дэтхэнэми къыдигъэщIауэ къыздрихьэкI адэ гурыщIэр. Уи пкъым къикIа гуэрым Iэ дэплъэн,
ухуэгуэпэн, уригушхуэн хуейуэ къыбжезыIэ пасэрей гурыщIэр.
Арати, Къербэч мурад ищIащ, и джабэ къыхущIэмыгъэтIысхьэжыпэми, и нэIэ тету къигъэхъун хуэдэу, Iэмал зэриIэкIэ Маринэ гъунэгъу къызыхуищIыну. Абы и Iэмалу Къербэч иджыпстукIэ къыхуэгъуэтыр зы закъуэт: езым IэщIэлъ сымаджэщым Фарузэ къишэжынырт. Медсестра нэхъыжьу иIар дэIэпхъукIыжти, нэхъыбэу а Iуэхум щIытегушхуари арат Къербэч. «Ауэ Фарузэ къалэм къысхудэкIыну пIэрэ?.. КъыдэкIыпэуи сощI, – ди щэхур мыбы нахуэ щыхъурэ цIыхум дахэIуэмэ?.. ФатIимэ сыт жиIэн итIанэ?! Дыщэм
хуэдэу сыкъэзылъагъу и адэ-анэм, и анэ дэлъхухэм зэхахмэ-щэ?.. ИтIанэ псори зэуэ къэлъэлъэжащ. Хьэуэ, сэ Фарузэ фIыуэ соцIыху, –
адрейхэр щихъумэфакIэ, мыри дунейм къытригъэхьэнкъым. Маринэ сэрэ дызэрызэхущытым гурыщхъуэ яригъэщIмэ-щэ?.. ЯригъэщIын хуейкъым. ЯригъэщIыну къытщыхъумэ, а Маринэ къызэрыдгъапцIэ дыдэр хэдгъэIуэнщ: си ныбжьэгъуфI лIам къыщIэнауэ жысIэнщи. Фарузэ пыщIа сымыхъужмэ, адреймкIэ гурыщхъуэ къытхуащIын
хуейкъым. Хьэуэ, сыхъужынкъым. Си ныбжьым къемызэгъын Iуэху сыхыхьэн хуэдизу сэ сыщIалэжь цIыкIукъым, зыкъом згъэунэхуакIэщ, Фарузэ и дахагъэми зыщысхъумэфын хуейщ.»
Къербэч и мурадыр Фарузэ хуиIуэтащ. Зыпэмыплъагъэххэу къыжраIа Iуэхум ар къигъэуIэбжьат. Фарузэ шынэрт и гъащIэр апхуэдэу зэуэ къриIуэнтIэкIыжыну. Хуейтэкъым тIэкIу-тIэкIуурэ зэIуищауэ ерагъкIэ зэтриIыгъэ и псэукIэмрэ и мурадхэмрэ зы махуэзэIыщIэу зэIищIэжыну. Ауэ лъаIуэр Къербэчт. Маринэ и адэ Къербэчт. Сыту тхьэмыщкIагъэ дыдэ ар – гъэпщкIупауэ къыпхуишиину гухэлъ хуабагъэм ущыгугъыу зыгуэрым и ужь уиувэныр. Дунейм нэхъыфI дыдэу щыплъагъу цIыхур мылъкум ещхьу зыIэщIэлъым и гъусэу ухуэзэхукIэ, уи гур къигъыкIыу упсэуныр. Апхуэдэ насып уахуэт Къербэч абы къыхуигъэлъагъуэр. А насып уахуэм Фарузэ зыщихъумэну хэтт. Ауэ лъаIуэр Къербэчт. Маринэ и адэ Къербэчт. И псэр зыхэлъу и пщIыхьхэм хэмыкI Къербэчт. Фарузэ къытехьащ. 61 Арэзы хъури, куэд дэмыкIыу Iэпхъуащ Къербэч щылажьэ къуажэм. Арат мы къуажэм Фарузэ щIыдэсыр. Арат и къэкIуэкIар.
Гъэмахуэт. Гъэмахуэ пщыхьэщхьэт. УзыщIэхъуэпсхэм гъунэгъу дыдэ уахуэхъуауэ къыпщызыгъэхъу зэмант. Гур зыщIэкъу псоми емыкIу лъэпкъ хэмылъу къыпфIэзыгъэщI щытыкIэт.
Зи щIалэгъуэм нэсу хузэхэгъэкIыркъым дунейм къытхуиший апхуэдэ дахагъэм и щэхухэр. Ахэр къэзылъагъуфыр щIалэгъуэр зыIэщIэлъэту зыфIэкIуэда цIыхурщ. ИгъащIэкIэ зэримыгъуэтыжынур зыщIэу щхьэгъэпцIэж IэмалхэмкIэ ар къэзылъыхъуэжырщ. Апхуэдэм дуней къызэрыгуэкIыр хуогъэщIэращIэ. ЩIалэгъуэ блэкIам и теплъэ Iэджи а дуней гъуабжэм къыхещIыкIыф. Абы къызыфIегъэщI а и щIалэгъуэр зыщIыпIэ къыщыпэплъэу. Иджыри къыхуейуэ. Къылъыхъуэу. Ауэ зыгуэрхэм къамыгъакIуэу. Ялъахъэу. Ягъэгувэу. Ар щысщ, къызэрамыгъуэтыжым щхьэкIэ зыфIэгуэныхьыжу. ЗыфIэпсэкIуэду. Щысщ, нэщхъеягъуэ IэфIым зэщIиубыдауэ. А и щхьэм хуиупсыж пцIым езыр дихьэхыжауэ. Ауэ къыпхуохуэ пцIы лъэпкъ хэмылъу щIалэгъуэм къигъэзэжауэ къыщыпщыхъу. Утэджрэ зыпшиймэ, – уи IитIыр дамэ хъууэ хъуэпсапIэхэм я лъахэм улъэтэфыну къыщыпфIэщI. Апхуэдэ щытыкIэм уэ уи гупыж къудейкIэ уихьэфынукъым. Апхуэдэ щытыкIэм уихьэн щхьэкIэ, укъэзыухъуреихь псоми зыкъыбдащIу щытын хуейщ. ЗыкъыбдамыщIыпэми, пцIы дахэ къызэрыпхуаупсын фащэкIэ хуэпамэ, – ари хурикъунущ апхуэдэ щхьэгъэпцIэж дахэм.
Хуэпат а пщыхьэщхьэри дунейр щIэщыгъуэ пщызыщI дахагъэкIэ. КъэщIэрэщIэжын, къэгъэгъэжын щыIэххэмэ, абы дэIэпыкъуну хьэзыр дахагъэ узыIэпызышэкIэ. А дахагъэм хэщIапIэ хэха иIэт. Ар итт къуажэм ибгъукIэ къыщылъ губгъуэшхуэм. Щхьэщытт губгъуэшхуэм адкIэжкIэ къыщыт мэзыжьым. ГукIэ зэхэпх пшыналъэ щабэ дыдэр гъэщIэгъуэныщэу зэпищIэу. Хьэуар зыгъэнщI щхъуантIагъэ гурыхьым хэсу. Пщыхьэщхьэм и тепхъуэ пIащIэм псысэ нуру къыпхрынэхукIыу. СыткIэ хуэныкъуэт а дахагъэр сымаджэщым. Ауэ мыбыи къэсат абы и Iэпэ щабэхэр. Мыбыи щызэхэпхт и уэрэд гуапэхэр. Уриджэу. Уишэу. Зыри блэмыкIауэ къыпщигъэхъуу. Зыри мыкIуэда къыпфIигъэщIу. Уи гур къызэригъуэтам иригуфIэрэ гуапэу къеIущащэу, къеIущащэу, къеIущащэу.
А дахагъэм къыхэкIа Фарузэ ординаторскэм щыщIыхьам, Къербэч и закъуэ дыдэу щIэст. ЩIыхьэ-щIэкI куэдым есэжати, ар къыдэплъеякъым, и тхэни зэпигъэуакъым. ИтIанэ Фарузэ, мащIэу зигъэпсчэуIури, макъ нэжэгужэкIэ жиIащ:
– Уи пщыхьэщхьэ фIыуэ, Къербэч.
Къербэч и щхьэр зэуэ къиIэтащ, ауэ жэуап зытыну хуежьа Iупэхэр япэ дыдэу Фарузэ Iуплъауэ къызыфIэщIа нэхэм къагъэувыIат. А нэхэм ящIэз хъуат нэхугъэ. Пкъыр зэщIэзыIэтэ, гур зыгъэпIетей, Iуэху жьгъей фагъуэхэм уакъыхэзыш нэхугъэ гуэр. А нэхугъэр Къербэч зэуэ къыжьэхэпсат. Ауэ, нэхэм ягъэщIагъуэ щхьэкIэ, гум абы гъэщIэгъуэн лъэпкъ химылъагъуэу, а нэхугъэр къызэрыкIуэнур ищIэу, ищIэ къу- 62 дей мыхъуу, пэплъауэ, зыхуигъэхьэзырауэ къыпщыхъурт. Фарузэ пыгуфIыкIыурэ къытригъэзэжащ:
– Уи пщыхьэщхьэ фIыуэ.
– НэхъыфIыжу, Фарузэ.
ПщIыхь IэфIым хэту къагъэушам ещхьт Къербэч.
– Уи дежурнэгъуэт-тIэ уэ?
– Хьэуэ. Си шыпхъум деж сыпсэлъэну арат. Маринэ къызэлъэIури, сшатэкъэ-тIэ абыхэ я деж.
– СощIэ, ауэ къэпшэжа си гугъащ.
– Пщэдей къигъэкIуэжыну жесIэнущ.
– КъэтIыс-тIэ, епсалъэ. Сэри сызэрыхуэзэшар жеIэ.
– ЛIо, уи мыхабзэххэу, сыту зыпIэжьа уэри ныщхьэбэ?
– ДыщIихьэIуащ. Фэ медсестрахэм я закъуэу фи гугъэщ лажьэр, – Дохутыр нэхъыщхьэхэр щIэщIауэ жиIэнщ, тхьэ, иджы.
– Дохутыр нэхъыщхьэракъэ фэ къываутIыпщ мывэ псори зытеауэ, тIасэ, дэри.
хуэр.
– НтIэ, къытхуэбгъэгъунщ удэзыхьэха лэжьыгъэр зэрызэпызудыр. МыдкIэ къэгъэкIуатэт, кхъа.
Къербэч телефоныр къищтэри стIол къуапэм къытригъэуващ. Фарузэ гупсэхуу тIысщ, нэжэгужагъэр и нэгум текIри, зэпыщIыкIыну къыпщыхъу Iэпэ хужь цIыкIумкIэ номерыр къищтэу щIидзащ. И шыпхъуми, Марини епсэлъэху, Къербэч и нэр темыкIыу еплъащ и пащхьэ къисым. Еплъурэ, игукIэ жиIащ: «Сыту удахэ уэ иджыри, Фарузэ!..» Псэлъэн иухщ, телефоныр Къербэч хутригъэувэжри, Фарузэ пыгуфIыкIыурэ къэтэджыжащ.
– Лэжьыгъэм пыпщэну хуит ухъужащ, дохутыр нэхъыщхьэ.
– Дауэ щыт уздэпсэлъар?
– Хъарзынэхэщ. Пщэдей сынэкIуэжынщ, жи. Уэри къыпхуэзэшауэ жеIэ. Аращ-тIэ, фIыкIэ. Къытхуэгъэгъу.
– Фарузэ. УмыпIащIэт зэ. Сэ мыдэ зыгуэр къэзгупсысащи.
– МыкIуэдыж щIыкIэ, занщIэу тхы.
– Зэ, зэ. УмыгушыIэт. Сэ-э-э. сыхуейт, Фарузэ, ныщхьэбэ тIэкIу дызэбгъэдэсыну.
– Дызэбгъэдэсаи.
– Апхуэдэукъым.
– НтIэ дапхуэдэу?
– Ди закъуэу. Ди закъуэ дыдэу. Япэм ещхьу.
– Япэр япэм къыщынащ, Къербэч. Абы къэгъазэ иIэжкъым. КIасэщ. Нэхъыщхьэращи, – дыхуиткъым.
– Сыт дыщIыхуимытыр?
– ДыщIыхуимытри?.. Абы утепсэлъыхьыныр лейщ.
– Дыхуитщ. ИкIи дызэбгъэдэсынщ ныщхьэбэ.
– Дауэ?
– Уи деж.
– Хъунукъым, Къербэч.
– Сэ, хъунущ, бжызоIэ.
– Сэ, хъунукъым, бжызоIэж.
– Сыт щIэмыхъунур? Маринэ щыIэкъым. Уи закъуэщ.
– Сэ си закъуэщ, ауэ зыщумыгъэгъупщэт уэ узэримызакъуэр. ИтIанэ, дэ дызэрызэгурыIуар дауэт мыбы сыкъэкIуэн япэ? 63 64
– «ДызэрызэгурыIуар, дызэрызэгурыIуар!..» ДытекI мыхъужыххэну тхьэрыIуапIэ дызэдитащ жыпIэнмэ, уэлэхьи. Зыри къэхъунукъым, Фарузэ. Уи фIэщ зэрыхъун.
– Къэгъанэ, Къербэч. Сэ апхуэдэу сыхуейкъым. Сызэрыхуэмейри зыбжанэрэ бжесIащ. Зэгуэр сызыхуеям хуэдэу щымыхъуакIэ, зэрыхъуам тету ирырекIуэкI а си гъащIэр.
– Фызыжь хьэзырщ жыпIэнмэ, уэлэхьи, иджы.
– ФэкIэ фызыжь ухъуныракъым Iуэхур. Гуауэр – гукIэ фызыжь ухъумэщ.
– ЛI, уэ-э?..
– Сэ сыхъуакIэщ, Къербэч. Маринэ насыпыфIэу слъагъуным нэхъ хъуэпсапIи сиIэжкъым.
– Жьыщхьэ махуэ ухъу, нанэ!
– Тхьэразэ къыпхухъу, тхьэмадэ! Уэри уи псэгъум куэдрэ ущхьэщытыну сынохъуэхъу. А къызжепIэхэм хуэдэ уигу къэмыкIыу.
– Ухуеиху гушыIэ, Фарузэ, ауэ зэрыжысIауэ Iуэхур хъунущ.
– КIэщIу жыпIэмэ, унагъуэ уиIэ?.. НтIэ, зэрыжаIэщи, уи унагъуэм сэлам схуехыж, Къербэч. ФIыкIэ.
– ГушыIэ уэ, гушыIэ.
– НэхулъэфI укъикI. Пщэдей дызэрылъагъунщ.
– Ныщхьэбэ дызэрылъэгъуауэ уэзгъэлъагъунщ.
– Хъер ухъу бжесIэркъым. Пщэдей пщIондэ!..
Ординаторскэм къызэрыщIэкIыжу, Фарузэ Iууащ швабрэр зыIыгъыу кIэлындорым тет Баблыху. Дохутырми сымаджэми кIийгуоуэ яхэт мо фыз урыхъушхуэр медсестрам къыщыIуплъэм, и мыхабзэу щтэIэщтаблэ къэхъури, швабрэр зэригъажэурэ лъэныкъуэ зригъэзащ. Фарузэ и гум зэуэ зызэхуишэри, гурыщхъуэ щIыIэ гуэр и пкъым ирижат, ауэ къыхуэщIакъым абы и щхьэусыгъуэр. Гукъыдэж IэфIыр а гурыщхъуэм зэрыщихъумэнум хэтурэ, Фарузэ къыдэкIыжащ сымаджэщ пщIантIэм.
Фарузэ мыбы къыщыкIуэм иIа щытыкIэм нэхъри зиIэтат. Хьэуэ, ар хуейтэкъым Къербэч къыкIэлъыкIуэну. Хуэмейуэ жиIэурэ езым тхьэ зыхуиIуэжырт. Ауэ абы къыжриIа псалъэхэм Фарузэ хуэныкъуэт. Хуэпабгъэрт зыгуэр, зыгуэр къудей мыхъуу, – Къербэч, псэм хыхьауэ къыхимыхыжыф Къербэч, иджыри къыхуейуэ, иджыри къыхуэныкъуэу, иджыри къыщIэгупсысу, къилъыхъуэ зэпыту псэууэ къищIэну. Псом хуэмыдэжу – ныщхьэбэ. ЦIыхухэм я гум иIэбэурэ дунейм Iэджи къыщитIэщIыж мы гъэмахуэ пщыхьэщхьэм Фарузэ хуэныкъуэт абы. А гугъэ нэхур къозытым. А узыIэту къыпфIэщIым. И дыджыр куэдкIэ нэхъыбэми, цIыху гъащIэр IэфIщ жозыгъэIэм. Куэд щIат апхуэдэ гукъыдэж Фарузэ зэримыIэжрэ. Куэд дыдэ щIат. Уэрэд къыхэзмыдзащэрэт, жиIэу ар ирикIуэрт пасэу цIыхуншэ хъуа уэрамым. ИрикIуэрт, сатыритIу ех унэхэм яхэплъэурэ. Мы жэщ дахащэр къагъанэу а унэхэм зыщIэзыубыдэжа цIыху къомыр фIэгуэныхь хъууэрэ. Фарузэ игукIэ жиIэрт: «Сыт гъэщIэгъуэн! ЦIыхум дунейм хилъагъукIыр мащIэ дыдэщ. Абы зэрытетым щегупсысри зэзэмызэщ. ПлIанэпэ гуэрхэм зыдаудыгъуарэ зы жьгъей гуэрхэр зэпаубыдауэ зэпекъуурэ, ахэр токIыж дунейм. Мы дуней дахэшхуэм. Псоми ди зэхуэдэу къытхуигъэщIам. Дэтхэнэми IэплIэ хуэзыщIыну хьэзырым. ТокIыж, а дунейм хамылъагъукIаIауэ. И IэфIыр къахуэмыгъуэтауэ. ГъэщIэгъуэнщ! А псори ищIэрэ лъэмыкI щымыIэу къызыщыхъуж цIыхум щогъупщэж гъащIэр зэрынапIэзыпIэр. А напIэзыпIэр зэрытыгъэ иныр. А тыгъэ иныр дахагъэ Iуданэ куэду зэрызэIущар. А зэIущам и хьэлэмэтагъыр
зыхэпщIэным щхьэкIэ, къыхэщти пIейтеи зымыщIэ пкъыгъуэхэм уакъыщхьэщызыгъэкIрэ уазэрефIэкIыу Тхьэм къыбдигъэщIа псори щIэмычэу гъэпIейтеин зэрыхуейр. Сыту жыпIэмэ – гъащIэр ар езыр упIейтеинырщ. Гур къызыхуигъэщIари аращ: пIейтеихункIэ – мэпсэури, мыпIейтеижмэ, – мэдий. Ауэ цIыхум и хъуэпсапIэ нэхъ ин дыдэу къыпщохъу къыхэщт зимыIэ мывэу щытыныр. Къытепсэри къытесэри зыхимыщIэу псэуныр. Псори зыхэункIыфIыхьу зыхэдиихь ахърэтым къыщыпэплъэ щытыкIэм ещхьыныр. Сыт гъэщIэгъуэн?!»
А гупсысэхэр и гум щызэригъэзахуэурэ, Фарузэ нэсыжащ. Къуажэбгъу дыдэм дежт ар щыпсэур. Зэрыгъунэгъуншэр игу къеуэ хуэдэ, унэ лъахъшэ цIыкIур нэщхъейуэ и щхьэгъубжэхэмкIэ псыхъуэм дэплъэрт.
БжэщхьэIум нэмысыпэу Фарузэ къэувыIащ. Абы и гур унэм щIыхьэжтэкъым. Дуней дэзыхьэхам иутIыпщтэкъым. блыным кIэрыт шэнт щхьэгуэр къищтэщ, пщIантIэм дэкIри, акъужь гуапэр къызыдих псыхъуэм дэплъэу ар куэбжэпэм деж щетIысэхащ. Псыр мазэгъуэ жэщым еIущащэрт. Абы къиIущэщхэр щэху дахэ защIэу зэхэлът. ТхьэкIумэм ерагъкIэ къыхуэубыд пшыналъэр и къуэпс щабэ дыдэхэмкIэ гум къедэхащIэрт. А даущ телъыджэр мыхъумэ, зы макъи зэхэпхтэкъым. Дунейр щымт. Дунейр апхуэдизкIэ дахэти, Тхьэм и зэфIэкI псори зэхилъхьэу игъэщIэрэщIарэ япэ дыдэу къигъэщIыну цIыхум хуигъэхьэзырауэ къыпщыхъурт. Жэщри а къагъэщIынум пэплъэрт, зэшыгъуэ IэфIми щест. Фарузэ игъэщIэгъуащ а псор. ИгъэщIэгъуащ дунейм гурэ псэрэ иIэу къызэрыщыхъуар. Ари зыгуэрым хуэзэшыфыну къызэрыфIэщIар. КъыфIэмыщIамэ-щэ? Дунейм псэ Iутыр пэжмэ-щэ? Ар мыпэжмэ, сыт апхуэдэу Iэзэу цIыхум и гурыгъу-гурыщIэхэм закъыщIыдищIыфыр? Дэ ди гум щыхъэхэмрэ щыщIэхэмкIэ дунейм дыдэгуашэу армырауэ пIэрэ? Армырамэ, сыт ар щIэбзагуэр? Хьэмэрэ бзагуэм и дэхэщIэкIэм нэхъ узыIэпишэу ара?.. Фарузэ а псом жэуап хуетыжакъым, ауэ къыгурыIуащ а япэ цIыхум пэплъэ Тхьэр езым и гур зэрыарар, ар зыпэплъэ цIыху Тхьэпэлъытэр ныщхьэбэ зыхуэмейуэ и гугъэжа Къербэчу зэрыщытыр.
Нэщхъеягъуэ нэху гуэрым хэзэрыхьарэ блэкIам нэхъыфIу хэтар и гум къыщыушыжауэ къедэхащIэурэ, Фарузэ унэм щIыхьэжащ. Мазэр мыбыи къэсат. И Iэпэ нурхэмкIэ кIыфIыр унэ плIанэпэхэм дигъэзэрыхьат. А кIыфI зызыудыгъуахэм ягъэшынэри, Фарузэ пигъэнащ уэздыгъэр. Зэрыпигъанэу – псори кIуэдыжащ. Апхуэдиз зи дахагъ дунейр бзэхыжри, гъащIэм и IуплъапIэ гъуабжэр къыщIэщыжащ. ИтIани хьэуар зэрыгурыхьт. Абы щIыфэр хуеIэрт. Зэран къыхуэхъу щыгъыным еныкъуэкъурт. Фарузэ щхьэгъубжэIупхъуэр ирилъэфэкIщ, бостейр зыщихри, гъуэлъыпIэм зригъэукIуриящ. Ар щылът, уэздыгъэм и хъуреягъыр къэзылъэтыхь жэщ хьэндрабгъуэ цIыкIум и нэр тедиярэ абыи псэ зэрыIутым, цIыхухэм гу лъамытэ, зыхамыщIэ щхьэкIэ,
апхуэдэхэми зыгуэрхэр зэрызэрахуэм щIэгупсысу. 65 66
ЦIыхухэр апхуэдизкIэ я щхьэ Iуэхухэм дахьэхыжащи, езыхэм ящIэмрэ къащыщIымрэ фIэкIа дунейм къыщымыхъуIауэ я гугъэжщ. Ауэ дэ игъащIэкIэ къытхуэмылъагъуну гуфIэгъуэхэр, гуауэхэр, бампIэхэр, лъагъуныгъэхэр псэ зыIут адрейхэми я гъащIэм хэту къыщIэкIынущ. Абыхэми къащыхъуу къыщIэкIынущ цIыхур ауэ сытми дунейм къыщызыджэдыхь псэущхьэшхуэ къудейуэ. Зыри зыхэзымыщIэ, зыми щIэмыгупсыс хьэпщхупщ абрагъуэ гуэру. Насып диIэти, цIыхухэр, сыткIэ дызэщхьэщыкIми, ди гурыгъугурыщIэхэмкIэ дызэпхащ, абыхэмкIэ дызэхуэдэщ, дызэблагъэщ. Щымыхъужми, Тхьэр абыкIэ къытхуэупсат: зы цIыхур зыгъэгуфIэнури зыгъэгуIэнури адрей цIыхум хъарзынэу ещIэ. Ар зэрытщIэр фIыуэ пIэрэ хьэмэ?.. Тхьэм ирещIи, абы и фIымрэ и Iеймрэ зэпэбгъэшэчамэ, и Iейм нэхъ щришэхи къэхъунт. Ауэ, итIани, фIыщ зыгуэрым укъыщыфIэIуэхум деж.
Абыхэм егупсысу щылът Фарузэ. Зы гупсысэм адрей гупсысэр къигъэщIырт. Ахэр зы мыхьэнэншэ гуэру къежьэрти, кIуэтэхукIэ къызэрыкIыурэ, уафэм щIэуэу ин хъухэрт.
ГъащIэ гъуэгу убзыхуам тет цIыхум апхуэдиз гупсысэ къыхуеблагъэ хабзэкъым. Ахэм къалъыхъуэр цIыху дэхуэхахэрщ. Закъуэныгъэм куэдрэ къыIэщIэнэ закъуэтIакъуэхэрщ. Мы дуней дыдэращ ахэри зытетыр, ауэ нэхъыбэу щыпсэур гупсысэ гъунапкъэншэхэм я лъахэрщ. Апхуэдэ гупсысэхэр псалъэм къыпхуигъэтIэсамэ, Тхьэм ирещIи, гу пхъашэ дэтхэнэри нэхъ щабэ зыщI уэрэду къэIунт. Апхуэдэ гупсысэхэр пшыналъэу пхузэпыщIамэ, я нэхъ цIыху гу щIыIэми гуфIэгъуэ нэпсыр къигъуэтыжынт. Закъуэныгъэм гъащIэр егъэбжьыгуэ. Игъэбжьыгуэ щхьэкIэ, щигъэкъабзи куэдрэ къохъу. А закъуэныгъэм и къабзагъэр зыщIэзыша бзылъхугъэхэм яхэтщ лъагъуныгъэшхуэм хуэщIа гу пщтыр зи бгъэм къыщеуэхэр.
Апхуэдэ бзылъхугъэт Фарузэ. Я нэхъ мыхьэнэншэми телъыджэ къыхэзыщIыкIыф гу зиIэ Фарузэ. Апхуэдэ телъыджэм щIэбэг цIыхухъу дэтхэнэми къилъыхъуэ бзылъхугъэхэм ящыщ Фарузэ. А телъыджэр къалъыхъуэм-ямыгъуэтурэ, гъащIэ гъуэгум тезэшыхьа цIыхухъухэм я напIэхэр зэрызэхуахьу нэгум къыщIэувэ бзылъхугъэхэм языхэз Фарузэ.
Фарузэ лъэ макъ гуэрхэр къызэхихщ, къыщылъэтри, халат пIащIэр зэуэ зыщитIэгъащ. Къэхъунум и гур хуэпабгъэрэ тIэкIуи къигузэвыкIыу, ар унэкум итт. ЗигъэпсчэуIуа мыхъумэ, къаджи къытеуIуи щымыIэу, къэкIуар сенэм къыщIэбэкъуащ. КъыщIэбэкъуар – Къербэчт!.. Фарузэ игъэщIэгъуэжащ сенэбжэр Iухауэ зэрыщытар. Апхуэдэу IугъэузэщIыкIауэ ар зэи къигъанэ и хабзэтэкъым Фарузэ. IэщIэгъупщыкIауэ арагъэнт. Хьэуэ, IэщIэгъупщыкIатэкъым. Ар Iухауэ къэзыгъэнар Къербэч къызэрыкIуэнур зыщIэ гуэрт. Абы щэху дыдэу пэплъэ, абы щIэбэг, абы еджэ Фарузэ и гурт. Къербэч щытт, тIэкIу зэранауэ, ягъэкъуэншэнуми ягъэзэхуэнуми зымыщIэ сабиишхуэ гуэрым ещхьу. Япэхэм хуэмыдэу, дзыхьмыщIу. ЩтэIэщтаблэу. ТIэкIу зэрефар и нэхэм ящIэплъагъуэу. Фарузэ къыгурыIуащ Къербэч зыхуэзыший гур къызэрыхуэмыгъэувыIэнур. Ар къэгъэувыIэным 5 Заказ № хуежьэныр зэрыфэрыщIагъэр. Фарузэ хупыгуфIыкIащ къэкIуам. Къербэчи занщIэу къыгурыIуащ, сенэбжэм ещхьу, абы и дежкIэ Фарузэ игури ныжэбэ зэрызэIухар. Япэм хуэдэу а гум и тепщэ зэрыхъужар. Ар хьэкъыпIэ щыхъуа нэужь, Къербэч дыгъуфэ-дыгъуфэу жэщым зэ хуеплъэкIыжщ, сенэбжэр къыхуищIри, хьэлъкъыр иритыжащ. Пэшым къызэрыщIыхьэу, Фарузэ къыIурыуащ щхьэр зыгъэуназэу малъхъэдис къару зиIэ цIыхухъумэр. И псэр зыщIэлIэу Iэпкълъэпкъ пщыкIутIымкIи куэд щIауэ и нэIуасэр. Къербэч, коньяк птулъкIэр стIолыщхьэм тригъэувэри, Фарузэ жиIэнуми пэмыплъэу, етIысэхащ. ПсомкIи гурыхьу щытыныр зи лъым хэт бзылъхугъэ зэрыщыпсэум и щыхьэту, пэшым къабзэмэ гуакIуэ щIэтт.
Гъэмахуэ жэщым къызэщIиIэта Iэпкълъэпкъыр коньякым нэхъри игъэгушхуат. Гукъыдэжу зыхэна псори иригъэкъужыну хэт хуэдэ, Фарузэ гушыIэрт. ЩIэмычэу псалъэрт. Лъалъэу дыхьэшхырт. Абы и гурыщIэ пцIащхъуэу къэзылъэтыхьым дзыхьмыщIу щыта Къербэчи ирихьэжьат. Абыхэм ящыгъупщэжат мы пэш кIуэцIым адэкIэ дунейпсо зэрыщыIэр. А дунейм нэгъуэщI цIыхухэр зэрыщыпсэур. А цIыхухэм гурыщIэ щэху пщIыуэ къыпхуэзымыдэн куэд зэрахэтыр. Къербэч Iэбэри уэздыгъэр игъэункIыфIащ. ИгъэункIыфIри, – псы къиуам хуэдэу къэкъуалъэ гукъэкIыж уэрыр зэуэ игъущIыкIащ. ГукъэкIыжкIэ пхуэгъэнщIын жэщтэкъым а жэщыр. Сыту жыпIэмэ ар езыр гукъэкIыж IэфIу къэнэн хуей жэщт. БауэкIэщI хъууэрэ зэхэзэрыхьыж лъагъуныгъэхэм я жэщт. Фарузэ и щхьэцым къыхэIэбащ дунейм нэхъ щабэу тет Iэхэр. Фарузэ и щIыфэм къицIыхужащ дунейм нэхъ хуабэу тет бгъафэр. Фарузэ и Iупэхэм къагъуэтыжащ дунейм нэхъ гуапэу тет Iупэхэр. Псори дахащэу къэлындащ. Псори гъэщIэгъуэну къэублэрэкIащ. Псори лъагъуныгъэм щIиIубэжащ. Хьэуар хуабэт. Iу бахъэр пщтырт. Бахэм уалыпщIт. Арат-ара: лъагъуныгъэ дэтхэнэми и лъагапIэм хуэдэт!.. Ауэ, нэгъуэщIхэм яхуэмыдэу, мыбы хэлът пхуэмыIуэтэщIыну зы дахагъэ телъыджэ гуэр. А дахагъэ щэхур къыпкърыкIырт Фарузэ ипкъ щIыIэтыIэм. Лъагъуныгъэ мафIэм ущихъумэным папщIэ щIыIэтыIэ гуакIуэ зызыщIауэ къыпщыхъум. Гур хуэнэпсейуэ щытын щхьэкIэ, къыпIэщIэмащIэмэ нэхъ къэзыщтэу къыпфIэщIым.
Псысэм къыхэкIа жэщым лъагъуныгъэр щест. Фарузэ и щхьэр телът пщIыхьэпIэ бжыгъэншэхэм щигъэщIэрэщIа цIыхум и бгъэгум. Къербэчи щылът, и псэмрэ и пкъымрэ арэзы зэрызэхуэхъужам иригуфIэу. Абы и гъащIэм хитхъыкIыжат мы жэщыр зыкIи зыхуэмыныкъуэ гъэхэр, Iуэхухэр, цIыхухэр. ХитхъыкIыжри, ад-дэ, псори щынэхуу псори щызэщIэпщIыпщIэ щIалэгъуэ лъахэм игъэзэжат.
Ауэ мыпхуэдэу зэшэкIауэ ахэр зэрыщылъыр имыгъэдахэрэ къахуэдзэлашхэу нэгъуэщI жэщи блынхэм адэкIэ щыпэкIут. ЩикIукIт,
гухэр зэхипIытIэну хьэзыррэ «къалэн», «хабзэ», «напэ» сыт жыхуаIэхэр къыдригъэжейуэ.
Псэхэхыр къателъэда хуэдэ, гу(ы)их-псэихыу къэIуа макъ шынагъуэ зэкIэлъыпытым жэщ-псысэр зэпиудащ. Бжэм ину зыгуэр къытеуIуэрт, къытеуIуэр сыт, – зэрифIэщкIэ къеуэрт. Фарузэ зэуэ къэскIащ. Къербэч къызэфIэтIысхьагъэххэт. ЯщIэнумрэ жаIэнумрэ 67 68
егупсысынуи хунэмысхэу, хьэлъкъ махэм зэтриIыгъэ бжэр модэкIэ зыгуэрым къыIуиудащ. Зи псэр IукIауэ пIэкум ис Фарузэ къилъэгъуащ сенэм къыщIыхьа фIыцIагъэшхуитIыр. Блыныр къиIэбэрэбыхьурэ, зым уэздыгъэр пигъэнащ. Плъэмэ, – Къербэч и фыз ФатIимэрэ абы и шыпхъу Лалинэрэ!.. Гъуэбжэгъуэщым хуэдэу, Фарузэ и нэгум щIэлъэтащ ныщхьэбэ зыIууа Баблыху. Арат, шэч лъэпкъ хэмылъыжу арат мыр зи IэщIагъэр. Ялъагъум къигъэуIэбжьауэ, къыщIыхьахэр зытэлайкIэ я пIэм ижыхьащ. Дунейр къызэрыIубэжыным пэплъэ хуэдэ, Фарузи умэзэхат. Гужьеигъуэр и нэм щIэкIыу Iэпкълъэпкъым зригуэша нэужь, абы къилъэгъуащ пIэм къыдыхэлъу и гугъэ Къербэч и джанэбгъэр ипхэжрэ лъакъуэр зэрымыхьэ вакъэм еныкъуэкъуу унэкум зэритыр. Губжьым къыхэплъ фызхэри, шкаф плIимэшхуитI хуэдэ, адкIэIуэ къыщытт. Къыщытт, Iэпэлъапэсыс хъуауэ зызыхуэпэж Къербэч зыхуэарэзыжу къеплъхэрэ ар нэхъри IумпIафIэ зэращIын Iэмалрэ щхьэусыгъуэрэ къызэрагъуэтам иригуфIэ къыпщыхъуу. Лалинэ нэхъри зызэхиуфэщ, Къербэч зыхуигъазэри, зыри зыпумыдзыжыфын укъызэпызыупщI макъкIэ жиIащ:
– Уэ, хэIущIыIу зыпщIыну ухуэмеймэ, моуэ тлъагъуурэ щIэкIыт, ИтIанэ узэпхилыгъукIыу Фарузэ хуеплъэкIщ, и нэхэр зэхуишэри, тIасэ, мы унэм!..
къыщIигъуащ:
– Дэ иджыпсту епсэлъэкIэкIэ депсэлъэнщ мы хьэбз куэпэчым!..
Къербэч зыри пидзыжакъым. Ар дэтт мафIитIым я зэхуакум. ТеIэпхъэ щIыгъуафIэ лъагъуныгъэмрэ къаруушхуэ зыбгъэдэлъ къалэнымрэ я зэпылъыпIэм тетт. ЗымкIэ – Фарузэ къыщыгугъэрт. АдреймкIэ – Лалинэрэ ФатIимэрэ къыщыдалъэрт. МобыкIэ бгъазэмэ, – лъагъуныгъэт. МыбыкIэ къэбгъэзэжмэ. А зы напIэзыпIэ закъуэм Къербэч и нэгум щызэблэлъэтащ и гъащIэм нэхъ лъапIэ дыдэу хэту къыщыхъужхэр: и IэнатIэ хъарзынэр, нэр зыхьэху я унэ зэтетышхуэр, и машинэ щIэрыпсыр, хэхъуэшхуэ зиIэ фызыр, куэд къыхуэзыщIауэ нэхъыбэжкIэ зыщыгугъ щыкъухэр. Партым къыхадзу, а псор зы махуэфIэкIуэду IэщIэкIынкIэ зэрыхъунур къыпкърыуэщ, Iэпкълъэпкъыр щIигъалIэщ, гур ихузщ, цIыхум гъэщIэгъуэнрэ телъыджэу къыхилъхьар хэзытхьэщIыкI тхьэмыщкIагъэр и тэмакъым къыфIэгъуалъхьэри, – тобэ! – и щхьэр щIэгуарэ Фарузи хуемыплъэкIыжыххэу, Къербэч бжэмкIэ игъэзащ. Щащыхур зришэкIарэ и фэр а щащыхум ещхь хъужауэ пIэкум ис Фарузэ абы кIэлъыплъырт. КIэлъыплъырт, дакъикъэ бжыгъэ япэкIэ къедэхэщIа цIыхухъушхуэмрэ мо тхьэмыщкIафэ щIэкIыжымрэ хузэмыгъэкIуу. Хузэмыгъэщхьу. Гу лъащIэм щигъафIэ нэхъ лъапIэ дыдэр къанэ щымыIэу къизылъэсыкI гущыкIыр и тэмакъым къыфIэзэрыхьарэ нэпсыр къигъэIэгъуэу. Къербэч щIэкIыжу, абыкIэ псори хигъэгъуэщэж хуэдэ, и губжьыр зытехуа бжэр ину къридзылIэжа нэужь,
Фарузэ къахуэнащ нэкIэ къепыджу къыщхьэщыт фызитIым. Зэпэгъуанэ узыщI а нэхэр апхуэдизу губжькIэ гъэнщIат, апхуэдизкIэ шэчыгъуейхэти, зы дакъикъэри хьэзабкIэ гъэнщIа зэман гъунапкъэншэу къыпщагъэхъурт. Ауэ губжьым теша зэман шынагъуэм зишэщIымзишэщIурэ, цIыху зэраукIыф псалъэм къызэпиудащ: «Къэхьпэ!..» «Къэхьпэ!..» «Къэхьпэ!..» АдэкIэ псори зы гущыкIыгъуэ ину зэхэзэрыхьыжщ, зы бэмпIэгъуэшхуэу къытезэрыгуэри, фызышхуитIым я удынхэм защимыхъумэрэ гъуэгыу Фарузэ пIэм зыхиIубащ. Борэныр зыщхьэщыкIа гъуэгунапщIэ жыгыу, Фарузэ пIэкум ист. Борэныр абы ауэ сытми щхьэщыкIатэкъым. Борэным абы и гъащIэр къыхищIыкIат зыгъэпсэу щIыгум. Ар щыст, адэкIэ псэуну щIыхуейм и щхьэусыгъуэ гуэр къилъыхъуэу. Ауэ ар къыхуэгъуэтыртэкъым. Псори нэщIт. Псори джафэт. Псори фагъуэт. Абы и нэгум хущIэмыгъэкIыр зыт: Къербэч и щIэкIыжыкIар. Къербэч! Апхуэдиз илъэскIэ и гум налкъутналмэсу къыщрихьэкIар! Апхуэдиз пщIыхь зыхуилъэгъуар! Апхуэдиз лъагъуныгъэ зыхуиIар! Апхуэдиз насып хьэрэм щIищIар!.. А цIыхур ауэ сытми цIыху фагъуэ цIыкIуу къыщIэкIыжат. Лъагъуныгъэу и гугъар бжьыгъэ къудейуэ къыщIидзыжат. Налкъутналмэсу къыфIэщIар ятIэ шыкъыру къыIэщIэнат. И нэхэр плъызарэ жам хуэдэу здэщысым, Фарузэ и Iэпэ псыгъуэ кIыхьхэм къащыпыжырт фызышхуитIым кърафыщIыкIа и щхьэцхэр. Ахэр щымыIэж гуэрым и щхьэцхэм ещхьт. Фарузи щымыIэж пэлъытэт иджыпсту. Ар зэрыпсэум щыхьэт техъуэу къыхуэнар тIэкIу-тIэкIуурэ зыкъезыгъащIэ удын телъхэмрэ IэбжьанапIэ бжьыбжьхэмрэт. Иджыри тхьэкIумэм щывурт гъащIэр цIыкIу-цIыкIуурэ зэпызыупщI псалъэ-маисэр: «Къэхьпэ!..» «Къэхьпэ!..» «Къэхьпэ!..» Фарузэ а псалъэм зыщихъумэн лъэкIыртэкъым. Абы пигъэувын къабзагъэрэ гугъапIэу и гъащIэм зыри къыхухэгъуэтэжтэкъым. Езым игу зыщымыкIыжу къэзыгъэнэн щхьэусыгъуэ щылъыхъуэкIи, гупсысэр зымыгъэкIуатэр арат: «Къэхьпэ!..» «Къэхьпэ!..» «Къэхьпэ!..» «Къэхьпэ!..» «Къэхьпэ!..» «Къэхьпэ!..» Нэхэр быдэу иуфIыцIри, ар ириплъэжащ и гъащIэ гъуэгум. Фарузэ къыщыхъуащ а гъуэгур щыхупIэм нэсауэ.
ЕтIуанэ махуэм Фарузэ и дежурнэгъуэт, ауэ, зэи и мыхабзауэ, –
хуабжьу къэгуват. Абы зэрихъуэкIын хуея хъыджэбзыр, зы сыхьэти сыхьэтитIи пэплъа нэужь, хуэмышэчыжу кIэлъыкIуащ. Зыбжанэрэ джа щхьэкIэ, . КъыщыIукIыжым, хъыджэбзым гу лъитащ пэш ищхъэрэм фIэлъ уэздыгъэр зэрыблэм. «Ар дауэ. махуэ шэджагъуэм?..» Хъыджэбзым щтэIэщтаблэу бжэмкIэ игъэзащ. КъыIуихмэ, – «Ай!» – Фарузэ хьэдэу унэкум илът. Уигъэшынэу хужьу. ЩхъуантIафэ щIэлъадэу. Гугъу дыдэ ехьурэ зэрылIар къапщIэу, Iэпкълъэпкъыр шэщIат, гъуэлъыпIэм кърилъэфа щащыхур зэхэIуэнтIауэ Iэ сэмэгум къыIэщIэнат, мыдрейр стэкан нэщI ублэрэкIам телът. Хъыджэбзым къыгурыIуащ Фарузэ и ажалыр а стэканым къызэрикIар, ауэ итар зищIысыр зэуэ къыхуэщIакъым. ПлIанэпэм дэт стIолым наIуэ дыдэу тхылъымпIэ кIапэ телът. Абы итт дунейм текIыжыну мурад зыщIа цIыхум и гупсысэхэм ящыщ. Фарузэ яужь дыдэу иIа гурыгъу-гурыщIэхэр зэрыункIыфIыхьа псалъэхэр: «Къысхуэгъэгъу, Маринэ. Къысхуэгъэгъу, си пцIащхъуэ шыр цIыкIу. Арыншэу хъужынутэкъым. Арыншэу хъужынутэкъым.» 69 Борис
Прологрэ едзыгъуитхуу зэхэлъ трагедие (ГъэкIэщIауэ): 70 – Синдей (Синдикэ) пщыгъуэм япщщ (50). – Джэгъэтей и щхьэгъусэщ, зи лIыгъэрэ дахагъэкIэ цIэрыIуэ хъуа бзылъхугъэщ (40). – Джэгъэтейрэ Тыргъэтауэрэ я къуэщ (19). – мэуэтхэм я лъэпкъпсо тхьэмадэщ (я гъуазэщ); Тыргъэтауэ и адэщ (гъэфIэгъыцIэу ДотэкIэ йоджэ) (80). – Бзэрэбзабэ ипхъущ, Джатэгъазэ фIыуэ илъагъу хъыджэбзщ (17). – Босфор пщыгъуэм япщщ (60). – Щэтир ипхъущ, Джэгъэтей и етIуанэ щхьэгъусэщ (30). – Джэгъэтей и шынэхъыщIэщ (адэкIэ зыуэ, анэкIэ зырызу; щIасэкъуэщ) (45). – ГущIасэ и адэщ, Джатэгъазэ и гъэсакIуэщ (45). – Джэгъэтей и блыгущIэт нэхъыжьщ (65). – Джэгъэтей и блыгущIэтщ (60). – Джэгъэтей и блыгущIэтщ (60). (40). (30). (25). (35). (фIыцIэкIэ хуэпауэ бзылъхугъэ зыбжанэ (20–30). и щхьэхъумэхэр, и щхьэхъумэхэр, и кIэзехьэхэр, тхьэлъэIухэш лIыхэр, бзылъхугъэхэр, блыгущIэтхэр (зи цIэ къитIуахэм нэмыщIкIэ), зауэлIхэр.
(Бжыгъэхэм къагъэлъагъуэр персонажхэм я ныбжьырщ.)
ЩекIуэкIыр: зэманкIэ – илъэс минитIрэ щитхукIэ узэIэбэкIыжмэ; щIыпIэкIэ – синдхэмрэ мэуэтхэмрэ щыпсэуа лъахэу Ахын (тенджыз ФIыцIэм) къыщыщIидзэ Адыгэ хэкужьым хыхьэ щIыналъэщ.
«Жьыбгъэм и пшыналъэр» кIыфIым къыхощэIукI, къыхобыргъукI. А кIыфIым хуэм-хуэмурэ къыхощ къуршыжьым и щыгу уэсылъэхэр. Нэху мащIэр къехыурэ, жауэ зэхэт хорыр ныбжь фIыцIэхэу къолъагъуэ. Ныбжьхэр хуэм-хуэмурэ къызэщIохъаери, «Жьыбгъэм и пшыналъэр» зэреупIэхыу, я Iэхэр къуршым хуаший.
Ей-ей!
Бгыжь лъапсэ уардэу Iуэдыщэ! Дыщэ хэкури зыпэмыхъун!
Къыщыхъуахэр яхуэмыIуатэу, «Жьыбгъэм и пшыналъэм» нэхъ зеIэтыж. «Къуршым и макъ» хъуа хорым зыкъегъазэ.
ЯIуэтэжхэр щыхэхъуэ лъахэ! Къызэгуэхи уи тхыдэ иныр, Хъыбар минхэр зэIыпщIыкIыж! ЗэплъэкIыжи, лъэхъэнэ кIуахэм
ЩызекIуахэр къытхуэIуэтэж!..
УвыIэ, жьыбгъэ! Щыгъэт уи пшыналъэр!
Псалъэр Кавказ къуршыжьхэрщ!..
Ижь-ижьыжым къэхъуа Iуэхугъуэщ,
Зэман пшагъуэм щIихъума гъащIэщ,
ЯмыщIэжхэм хыхьа псэукIэщ
Нобэ фи гум къэдгъэкIыжынур.
ЛIы ныбжь Iэджи блэкIащ абы лъандэрэ,
Дунеижьым куэд дыдэ щыхъащ.
Илъэс минитIым щIигъукIэ уIэбэжмэ,
«Синдей»-кIэ еджэу зы пщыгъуэ дахэ
Ахын и Iуфэм I щытащ.
Жэнэт щIыналъэти, псори щыбагъуэрт.
Жылагъуэ махуэти, сытри къадэхъурт.
Кхъухь псынщIэхэм исрэ кIапсэлъэрышэу
Хыр зэпаупщIырти, сату къыщащIырт.
Бийм ящымыщIэми, я хэку Iумахуэр
Къалъху и лъхуж щIэблэхэм псэкIэ тхуахъумэрт.
Мис а ди лъабжьэ ижьрей лъэпкъхэу
Зи къупщхьэхэр дипкъхэм щытхъумэ,
Зи лъыр ди лъынтхуэхэм щызекIуэ
«Синдхэм», «мэуэтхэм», «псыIусхэм».
Ахэм ящыщ лъэпкъ къудамэу
Зи фIэщыгъэцIэ кIуэдахэм
Я псэ къытщIэджэхэр тхыдэм
КъыхопсэлъыкIри, къыджаIэ
Мы псалъэхэр адыгэ псоми:
«Дыныфхуохъуахъуэ, дыныфхуохъуапсэ,
ЖылакIэ махуэу фыкъыщIэкIынкIэ.
Илъэс мин бжыгъэр зи тхыдэ лъэпкъым
Зэгуэр жэпкъ уардэу зыпIэтыжынкIэ!..»
Жауэ зэхэт ныбжьхэр хуэм-хуэмурэ кIыфIым къыхощ.
ФыщIэдэIут лъэхъэнэ жыжьэм Къыхэнахэм я гъащIэ ныбжьхэм, 71 ГъадэщIыдэм къытхурахауэ, КъытхуаIуатэ мы хъыбар гуауэм.
Iупхъуэр зэIуокI.
ТекIуэныгъэ
ЯПЭ Хорыр хуэм-хуэмурэ мэбзэхыжри, «Жьыбгъэм и пшыналъэр» щыужьыхым ирихьэлIэу Мэуэтхэм я хэкурщ. Псыхъуэ бгъуфIэ. Аддэ жыжьэу – кхъэIуащхьэхэр, адкIэжкIэ – къуршхэр щолъагъу. тэхъуанэм къыщIокIри, Iэдакъэжьауэ ищIауэ зеплъыхь.
Уоу, сыту хьэлъэ уи псэр пыткIурэ кIуэщIу Зыгуэрым упэплъэныр. Гъуэбжэгъуэщу Блэлъэт напIэIэтыгъуэм къиубыдри Къыпщохъу абдежым зы лIы ныбжьу. 72
(Джатэ кIэрыщIар и куэщIым къигъакIуэурэ, мэтIыс.) Мыри
Щхьэ лейуэ пкIэрыщIа, мэуэт тхьэмадэ? БжьыфIагъэм и хьэтыркIэ уибг илъ джатэр – Ар джатэ нэпцIщи, Iэщэ нэпцI зэрихьэу Къэна мэуэтыр зыми ищIысыжкъым.
(джатэр кърехри, IитIымкIи зэпиIыгъыу еплъурэ)
Ей, джатэ, джатэ! Уэри си хьэдащхьэрщ ХэщIапIэу бгъуэтыжынур. Плъагъукъэ Iуащхьэу
Мы псыхъуэм дэтыр зыхуэдизыр. Ахэр Дунейм текIыжа Iэджэми я «лъахэщ». Зэхуэдэкъым а Iуащхьэхэр. Мес, – лъагэ Зыкъом къахоплъыр адрейхэм пагэу. Нэхъ лъахъшэхэр зэхэтщ, хуеплъыхрэ щIыгум КъыпфIэщIу ирибжьыгуэ зэрыцIыкIухэм. Аращ: и гъащIэм елъытауэщ хэти Хьэдрыхэ кIуэжмэ, пщIэ зэрыщигъуэтыр. ЩIы щIагъым дипкъхэр зэщхьу щIэкIуэдэжми, ЩIы щхьэфэм ди пщIэр Iуащхьэу къытонэжыр.
Куэд мыщIэу мис а къомым къахэхъуэнущ Си кхъащхьэ сэри. Сыту фIыт къэпщIэну Абы и лъагагъынур. Сигу зэгъауэ СылIэнут, гъащIэр лъэпкъым хуэщхьэпауэ
КъэсщIамэ. Ауэ цIыхум и Iэужьыр (Къотэджри, джатэр ирелъхьэж. Абы хэту шы лъэ макъ къоIу. 73
Зыхуэдэр къыщынаIуэр лIа нэужькIэщ. Уоу, си лъэпкъ дыщэ, мы къытлъагъэс гъащIэр Ди гугъэхэм я дежкIэ сыту мащIэ! Мураду пхузиIахэм си IуэхущIафэр Еплъытмэ, – щIым зэрыпэжыжьэщ уафэр. Мис, – батэ пхуэзгъэшыну сыздигугъэм, ИщIащ абрэмывэ си пкъыр жьыгъэм.
(хэгупсысыхьауэ тIэкIурэ щыса нэужь)
Лъэпкъ гъуазэ хъуну зы къуэ къысщIэнауэ СылIэныр – уэредадэт сэркIэ, ауэ Тхьэ инхэм къызатар сэ Тыргъэтауэщ. Аращ зышари мэуэтыдзэр зауэм. Аращ, сипхъу Тыргъэтауэщ. зэщIодэIукI, зеплъыхь.) Си нэр нэжмэ,
Солъагъу сэ зы шу цIыкIу.
(гуфIэгъуэр иIэу) Аращ, ар дыдэрщ, – КъокIуэжыр хъыбарыхьэ згъэкIуа щIалэр!.. Хъыбарым я нэхъыфIыр къытхуихьауэ ЗекIуэтхьэ жиIэ!.. Мес, къопсыхыр. къокIуэ.
ГуфIэгъуэшхуэр и нэгум къищу, мэуэт зауэлIыр къохьэ. ТекIуащ, Шупашэ, мэуэтыдзэр бийхэм! ТекIуащ, текIуа!..
ТекIуахэр дэнэ щыIэ? Мес ахэр, Дотэ: бгыхум къеуэкIауэ КъокIуэж, я пашэу уи пхъур. Тыргъэтауэ! Уоу, лIипщI я пэбжщ, Шупашэ, ар! МахуищкIэ
И гугъу сыгъэщIи, схуэухынкъым лIыгъэу 74
Абы сэ дэслъэгъуам тепсэлъыхьыныр. Сынэсмэ, – зауэм и гуащIэгъуэ дыдэт. Алыджхэм я дзэр пхуэмыбжыным хуэдэт, ПцIыр сыткIэ щхьэпэ, – хъыжьэхэуи зауэрт. АрщхьэкIэ, Iэмалшыкъэ-тIэ мэуэтхэр: Шуупэкъалэр бийм уащхъуэдэмыщхъуэу Яхыхьэрти, хагъэщIт. КъраIуэнтIэкIырт, Шынарэ къыщIэпхъуэжхэу къыщагъэхъути, Алыджхэр кърашажьэрт. АпщIондэхукIэ,
ШуукIэкъалэр бийм я щIыб къыдыхьэрт. ЗаублэрэкIыу япэщIэувэхукIэ, ХагъэщIырт Iэджэ. МыдэкIэ хьэзыру Къыщытт шуупэкъалэри, – яхэуэрт.
Арати, зыгъэзапIэ ирамыту, ЯщIащ биидзэр лъэрыщIыкI мэуэтхэм. Къайлахэр, я дзэзешэр ящIыгъужу, Къаху ахэм гъэру. КъуентхъкIи Iуэхур Iейкъым. Уоу, Тыргъэтауэщ сэ схуэмыIуэтэщIыр! Сыт щыIэ фIыщIэу абы хуэмыфащэ!.. И шы къарапцIэр пцIащхъуэу щызелъатэу, И джатэр псэзэпылъхьэпIэхэм щигъабзэу, Зэрыбзылъхугъэр лIыгъэм пщигъэгъупщэу, Щыплъагъут зэуапIэм Тыргъэтауэ дэнкIи. Езыхэр, месыр, – къэсыжащ!..
Мэуэт зауэлIыр зэуэ йокI.
(гуфIэгъуэшхуэр иIэу) Уэрэдыр
Я пашэу къоблэгъэж лIыхъужьхэр!.. (и Iэхэр уафэм етауэ)
Псатхьэ!..
ЛIыбэ уэрэдыр гъунэгъу къохъу.
Мэуэт лIыхъужьхэм я зекIуэ уэрэд
Iуэдыщэ хэкужьым ЛIыхъужьхэр щызокIуэ. Iуэдыщэ хэкужьым ЛIыхъужьхэр щызоплъэ. Щауэ зэщIэплъахэр Шыхэм зэдошэсыр.
Щауэ зэщIэплъахэр Зэуэ дошэсыкIыр. Щауэ зэщIэплъахэр Зэуэ дошэсыкIыр, Жыжьэ къикIа бийхэм
Ахэр япожажьэ. Жыжьэ къикIа бийхэм Джатэр къыхурахыр. Дзэхэр щызэхуэкIуэкIэ, –
Бийхэр вагъуэ пэбжщ. Дзэхэр зэхэкIыжмэ, –
Бийхэр хьэдэшэжщ. Мышынэж дзэзешэм Дэ дыкърешэкI. Дэ дыкъезышэкIри Тыргъэтауэ дахэщ.
Уэрэдыр имыух щIыкIэ, зауэлIхэр сатыритIу къохьэ, джатэхэр зэбладзри, жам хуэдэу мэувхэр. Ахэм яку къыдэкIыу Тыргъэтауэ къохьэ. 75
(джатэбгъуэ иIыгъыр еIэтри, макъ лъагэкIэ)
ЗекIуэтхьэ и псэ! Псатхьэ и щIыхь!
ЗауэлIхэми зыжьэу ар дыдэр жаIэ. Ахэм захуегъазэри, Iэ ижьыр мащIэу къеIэт. ЗаублэрэкIри, зауэлIхэр йокIыж., и адэм бгъэдохьэри, джатэ иIыгъыр и лъабжьэм щIелъхьэ. Дотэ!
Алыдж дзэзешэм ейщ мыр.
(IэплIэ зэхуащI.) Мис апхуэдэу – Хэгъэгум къеIэ бийхэм я гущIыIур Ди гъуэгурэ я дзэзешэхэр къыпхуэтхуу, Иджыри куэдрэ утхуагъэпсэуну Тхьэ инхэм дыпхуолъэIу!
( едэхащIэурэ) Я нэхъ къиину УзипщI сиIами, нобэрей гуфIэгъуэм КъысфIэщIырт пикIуэтыну, Тыргъэтауэ! 76 КъэсщIащ. Ауэ Ар щытхъу иныIуэщ сэркIэ, Дотэ. И хэкум щхьэкIэ зи псэр тыхь зыщIыну Хьэзыр зауэлIхэрщ, Дотэ, ар зи фIыщIэр! зауэлI тажыр зыщхьэрехри, и щхьэцыр къеутIыпщ.
Ар пэжщ, пэж дыдэщ, Тыргъэтауэ: зауэм И хьэлъэр ахэращ зытещIэр, ауэ Дзэзешэм фIыщIэу лъысын хуейр хэкIуадэу Ядэнкъым а зауэлIхэми. Унафэ МыхъумыщIэм я нэхъ дзэшхуэри укIыпIэм Ирешэ ямыщIэххэу. Къизышыжыр АкъылкIэ псори зэпилъытрэ джатэр Iэтауэ дзапэм иувэжырщ. Дауи, КъэпщIащ уэ сэ жыхуэсIэр?.. Хьэуэ, Сэ цIыхум хуэмыфащэ екIи фIыкIи Си хабзэкъым хужысIэу. Махуэ бжыгъэ Зи адэ лъагъунлъагъу хуэкIуа бзылъхугъэр, Щалъхуа унэжьым, тIэкIуи захуигъафIэу, ЩIэсыным и пIэ. ( нримыгъэгъэсу) Ар жумыIэ, Дотэ. Удыныр дэнэ деж къытемыхуами, Iэпкълъэпкъ пщыкIутIым зэдашэчыр. Апхуэдэщ лъэпкъри. Абы лей къылъысмэ, Хъун хуейщ и цIыху дэтхэнэри щыжакIуэ.
Упсэу, си дыщэ! Адэм дежкIэ хуабжьу Гухэхъуэщ быныр игу къипсэлъыкIыныр. Адэжь щIыналъэм, лъэпкъым зи гу къуэпсхэр ПыщIауэ щымыт цIыхур гущыкIыгъуэщ. АтIэ, къашэ, Апхуэдэу нэхъ къыщищтэкIэ.
(Мэуэт зауэлIыр йокIри, дзэзешэр щIыгъуу зэуэ къегъэзэж. дзэзешэмрэ 77
(ЗэрыгъэкIий макъ къоIу. АбыкIэ маплъэри)
Ар хэту пIэрэ. апхуэдизу?
Мэуэт зауэлIыр къохьэ. Дотэ,
Алыдж дзэзешэр къыпхуэзэну хуейщи, ТхущIыхьэркъым гъэрэщым.
(тIэкIурэ хэплъэу щыта нэужь)
нэщхъыдзэу зэжьэхоплъэ.) Къеблагъэ БжесIамэ, дауи, фэрыщIагъэ хъунут. Мэуэтхэм хьэщIэ ди мыжагъуэ щхьэкIэ, КъэкIуэкIэрщ зэлъытар егъэблэгъэкIэр: Ныбжьэгъум ныбжьэгъугъэкIэ дыпожьэ, Ажалыр бийхэм яхудощI пехьэжьэ!.. Аращи, сэ си гугъэкъым хабзэншэу Мэуэтхэр дыкъыфхущIэкIауэ?.. Пэжу,
Мэуэт насыпыр къыттекIуащ мы зэм дэ. ТекIуар мэуэт насыпыракъым, – лIыгъэрщ!
АбыкIэ си зауэлIхэри цIэрыIуэт. Ар сощIэ. Дауи, тхьэхэм къратауэ Нэхъ лей яхэлъкъым ди зауэлIхэм, ауэ, Иджыри къэс Iуэхум къыхэмыIэбэу лъэныкъуэкIэ щыта, хуэмышэчыжу, 78
НэгъуэщIым теуэм нэхърэ, сытым дежи Зи хэку зыхъумэж цIыхур нэхъ IэщакIуэщ.
ТекIуар, вжызоIэ, – фи насыпырщ. Ауэ, Насыпыр напIэзыпIэщи, и къуагъым
Къыкъуэлъыр умылъагъумэ, тынш дыдэу Делагъэ уигъэщIэнкIэ хъунущ. Арщи, ФыIэбэ пэтми фылъэмыIэсыжу.
дзэзешэм и псалъэр зэпеуд.
Уэ куэд жыпIэну къызэрыплъымысри ГъэрыпIэ узэрисри зэгъэщIэжи, Нэхъ кIэщI зегъэщI а уи чэнджэщхэм!.. Дэ нобэм дыкъэсакъым фи акъылкIэ.
( жриIэу)
Си псалъэ сIэпауду сэ сесакъым,
Мэуэт бзылъхугъэ.
(ауан хэлъу) А мэуэт бзылъхугъэр ПщIа хуэдэщ уэ зэхэзещхъуэн. Еплъыпэт, – Зэгуэр умылъэгъуауэ пIэрэ?.. Дауэ?!
Ар дауэ?!. Мыр!.. Бзылъхугъэ къыстекIуауи?!
Ар дыдэрщ гъэри узыщIар.
Дзэзешэр Iуоплъэри, зэуэ къоуIэбжь: тажыр зыщхьэритIэгъэжагъэххэщ, плIэидзэ зэIуипхъуэтам зэрызэщIэузэда Iэщэхэр къыдощ. (и щхьэр фIиудыжу) Уоу, тхьэхэ!..
Аращи, узыхуейр тегушхуи жыIэ.
(губжьыр къыщхьэроуэжри)
Фэ фщIэуэ къыщIэкIынукъым Босфорыр Зыхуэдэри лъэкIынур зыхуэдизри! Мэуэту мы дунейм фытетым нэхърэ Нэхъыбэ диIэщ дэ зауэлIу! Скифхэр – Куэд щIауэ IупэфIэгъущ. Даурхэращи, Дахуей зэрыхъуу, къесылIэн хьэзырхэщ! НэхъыфIу ятеткъузэу щытмэ, къуэшу
Къэфлъытэ езы синдхэри къежьэнущ!.. АтIэ, апхуэдиз дзэ зэщIагъэуIуэу Къыфтеуэу щытмэ, фызэрыхагуэнур ХьэкъыпIэу зыпхывгъэкIи, мы вжесIэнур
ВгъэзащIэ, Iуэхур нэхъри куу фымыщIу: Гъэр хъуа си зауэлI къомми сэри дишрэ Ди Iэщэу къыттефхахэр къыдэфтыжи, ФIырыфIкIэ, икIэщIыпIэкIэ мы хэкум ДивгъэкI. армыхъумэ!..
(зэуэ къолыбри)
Куэдщ! ЖыпIам дытекIмэ, Къэхъунур зэхэтхакIэщ. Апхуэдизу Тебгъалэу къытхуэпIуатэхэм дымыщIи БзыщIаи хэлъкъым. Псори дыщыгъуазэщ Босфорым иджыпсту фи Iуэху зытетым. Къарууэ фкъуэлъыр зыхуэдизри дощIэ, – АлейкIэ ухэмыт дыбгъэшынэну.
Даурхэр, скифхэр IупэфIэгъуу диIэщ, ЖыбоIэ уэ, абыкIи дыбгъэщтэну. 79 АрщхьэкIэ IупэфIэгъур ныбжьэгъу нэпцIщи, Дамэгъу зыхуэхъур и фейдэ зыпылъырщ. А лъэпкъхэракъым фэ фи IупэфIэгъухэр, – Фи дыщэм тепщэ къищэхуахэрщ. Ахъумэ, Джэдумрэ хьэмрэ я зэхущытыкIэм Нэхъ ещхьщ фи лъэпкъхэм я «зэныбжьэгъукIэр». Адрейуэ. Синдхэр. Iэпэ зэрахуэфщIу, Къэжэн къыффIэщIхэм ахэр яхыумыбжэ!.. Мис мыри уигу игъэлъ: сэ ахэм я пщыр.
Си хамэкъым. Си псэгъущ. Срищхьэгъусэщ.
(гъэщIэгъуэн дыдэ щыхъуауэ) 80
Уэ. синдхэм япщми?!
Мис ар дыдэм, – я пщым!
(щIэгурымыхьыжу)
Уоу, ар Щэтир ищIамэ!.. уэ ЕдгъэщIэнкъэ! Щыгъуазэ хъунущ нобэ фи пщыр. псо-о-о-ми.
И дзэшхуэ къигъэкIуар дэ хьэбэсабэ Зы махуэм зэрытщIари. И дзэзешэ НэхъыфIхэм ящыщ зыри гъэру къатщтэу – ЕтIуанэ махуэм. зэрыдукIыжари!
(зэхихар и фIэщ хуэмыщIу)
Сэ. дауэ?.. сывукIынуи?!. УдукIынущ. (ардыдэм зэрыпэмыплъар наIуэу)
Апхуэдэу думыгъэщI. Ар хъункъым. Дотэ,
Бзылъхугъэм къекIукъым ерыщагъэр, – сэри
Скъутауэ сщIэжкъым зэи уи унафэ. АтIэми, ар къуаншагъэщ – нэгъуэщI хэкум Теуэныр, убыдыныр, гъэпщылIыныр IэщIагъэ зыхуэхъуам гущIэгъу хуэпщIыныр. Мыр нобэ утIыпщыжи, и гужьгъэжьыр Бэгъуауэ къыфтеуэнущ фэ аргуэру.
АтIэ, – узэрыхуейщ. Сэ, плъагъукъэ, гъащIэм ХэщIыхукIэ, сохъур куэдкIэ нэхъ гумащIэ. Уэращ иджы. 81
(йотIысэхыжри) ФыщIегъуэжынщ!..
Деплъынкъэ!
(мэуэт зауэлIым зыхуегъазэри)
Дзэзешэм и щхьэр пывоупщI!.. Адрейхэр ГъэрыпIэм къонэ. Ауэ языхэзыр
Босфорым я пщым хувоутIыпщыжыр, Хуехьыжри мыбы и щхьэр. ЖрыреIэ: Ди хэку яубыдыну къакIуэ псоми Аращ я кIуэжыкIэнур!.. А унафэр ЗыщIам Щэтир къыщIэупщIэнкIэ хъумэ, Нэхъ IупщIу жрыреIэ: Тыргъэтауэ!
Дзэзешэр мэуэт зэуэлIым иреш. ЗытIэкIурэ хэплъэу щыса нэужь, Ш у п а ш э къызэфIоувэри, нэжэгужэ къэхъужауэ, и пхъум бгъэдохьэ. 82
АтIэ-э-э, хъарзынэу гъубжэдэх тхьэлъэIум НэгъуэщI гуфIэгъуи къытехъуащ. Апхуэдэу
ЩыщыткIэ, зэхэтшэнщ ди санэхуафэр! Жэщибл-махуиблкIэ ирекIуэкI! Тхьэ инхэм Ди цIыхухэр хурехъуахъуэ! Ягу пэщыхукIэ
Иретхъэ, иреджэгухэ!.. Фэ, зауэлIхэм ЯжефIи, моуэ псори къызэхуэсу Пшынэбзэ макъхэм факъыщIэушэхукIэ, Къыхэщт фимыIэу зывгъэпсэху.
Хъунщ, Дотэ. ТхьэлъэIур – ар хъарзынэщ, ауэ.
(тIэкIу щIэукIытыхьыжауэ) Уи пхъур
Зэгуэр лIы зэрептар пщыгъупщэжауэ Къысщохъури, уигу къызогъэкIыж. ГушыIэ Хэмылъу бжесIэпэнщи, Джэгъэтеи Си щIалэми сахуэзэшащ сэ. Ахэр Езыхэри апхуэдэщ. Адрейуэ. Уэ уощIэ синдхэм гъубжэдэх тхьэлъэIур Дэр нэхърэ нэхъ иныжу зэраIэтри, Унагъуэр щIыгъуу пщыр а дауэдапщэм Iэмал имыIэу хэтын зэрыхуейри.
Ар сощIэ, си хъыдэз, фIы дыдэу сощIэ. АрщхьэкIэ плъагъукъэ: сэ. нобэ-ныжэбэщ.
Ар пэжкъым, Дотэ, – уэ иджыри щIыгум Лъэ быдэкIэ утетщ.
Е-е-ей, Тыргъэтауэ. Ажалыр дэсщ гуфIакIэм, зиудыгъуауэ. 6 Заказ № Зым ищIэркъым абы зыкъызэкъуихыу Хьэрш кIыфIым ди псэр щихьыжынур, тхихыу. Мо дыгъэ нурыр махуэ псом къепсыну? Е пшагъуэ къытрихуэу тщигъэпщкIуну? Ар тхьэхэрщ зыщIэр. Шэч зыхэмылъыжыр Пщыхьэщхьэ дыгъэр зэрыкъухьэжынурщ. ЦIыху гъащIэри апхуэдэщ: зи куцI илъым ХищIыкIыр мащIэщ гъащIэ къыпэщылъым. Пщэдей хуэзэнкIи мэхъу ар и ухыгъэм, ТепсэнкIи мэхъур куэдрэ насып дыгъэр.
АрщхьэкIэ ди пкъым жьыгъэр къитIысхьамэ, Шэч лъэпкъ къытедмыхьэжу, мис итIанэ Дыпоплъэ ди уахътыр къэзыхь ажалым. ДощIэжыр зэримыIэр зы Iэмали, Дыпабгъэу щытми адкIи дыпсэуну, Дыхэткъым дэ абы зыфIэдгъэпщкIуну. Укъалъхуу улIэжыным яку дэлъ гъащIэр Абдежырщ щызыхэтщIэр зэрымащIэр.
Сыт, Дотэ, апхуэдизу мы лIэныгъэм Акъылыр теухуауэ ущIиIыгъыр? Гупсысэм псэхэр хуогъэкъабзэ, ауэ Гупсысэ жагъуэм узыхуишэр – гуауэщ.
Сэ щыIэу сщIэркъым зыри, Тыргъэтауэ, Псэр хьэхуу къыуату укъалъхун нэхъ гуауэ. Толындэ цIыхур дуней гъунапкъэншэм, Толындэри, къыщохъу и гъащIэр кIэншэу.
КъыфIощIыр псори езым щхьэкIэ щыIэу, ЩIалэгъуэми насыпми кIэ ямыIэу. Щилъагъум дежи нэгъуэщI гуэрхэр лIэуэ, Ар зыми и щхьэм хуихьыжыфкъым зэуэ.
Езым ажалыр къыблэIэбыкIыным Дэтхэнэри щыгугъыу къыщIэкIынущ. Армырмэ сыт лIэужьхэм зэIэпахрэ Адэжь щIэину къэнэж гугъэ щIащIыр?.. ПщIыхьэпIэщ псори. Псори шейтIан мафIэщ. КIэлъыжэурэ а мафIэм, цIыху тхьэмыщкIэр КъикIыж имыIэу ахърэт мащэм йохуэ. Зы закъуэщ цIыхум къыхуэнэжыр гъащIэм 83 84
Уахътыншэу и цIэр къыхинэным папщIэ: И хэкум, лъэпкъым шапэIудз захуищIрэ Я щIыхьыр игъэбагъуэу къекIуэкIыныр, И напэр и псэм япэ иригъэщу Дунейм тетыныр. Уэ абыкIэ зыми Губгъэн къыпхуищIыфынкъым: зэрысщIэжрэ Упсэущ, уатеубгъуауэ лъэпкъым. Ари
Зэгуэр зэхигъэкIынщ зэманым. ауэ Сэ сиIэщ зы гукъеуэ, Тыргъэтауэ.
Сыт хуэдэ? Хэкур хузехьэну зы къуэ КъысщIэнкъым, бетэмал.
Уэ тхьэхэм къыуамытамкIэ Къуаншагъэ убгъэдэлъкъым. Къуищ и уасэу Сэ тхьэхэм тыгъэ къысхуащIащ зыпхъу закъуэ.
А си пхъур арэзымэ. мы си тажыр Абы къылъагъэсынут.
ауэ къищтэркъым. Сэ ди лъэпкъым Мы си гур зэретамкIэ тхьэ пхуэсIуэныр Къысщохъур лейуэ. Си къару къихьынур Дапщэщи фхуэзлэжьынщ. АтIэми, тажыр лъэпкъ тхьэмадэ тажыр зыщхьэрехри, IитIымкIи хуеший. лъакъуэ лъэныкъуэмкIэ лъэгуажьэмыщхьэ зрегъауэри, тажым хуоIэбэ, Ш у п а ш э, тажыр зыщхьэретIэгъэжри, и пхъум зэригъэщIэхъуамкIэ мыарэзыуэ, НэхъыфIщ лъывгъэси нэгъуэщI гуэрым.
(къотэджыжри) Дауи,
Мэуэтхэм къахэкIынщ ар зыхуэфащэ ХэкулI зыгуэр. Сэ – сыт: мы фащэр щысхыу Щхьэгъусэ, анэ сыхъужыну тхьэхэм Къалэн къысщащIыр.
лъэныкъуэкIэ IуокIуэт. Адрейуэ. Синдхэм Апхуэдэ хущытыкIэ яхувиIэ Хъужынукъым, си адэ.
(зэуэ къызэхоуэри, нэщхъыдзэу) Синдхэм я пщыр Си малъхъэу щытми, дарэгъу сыхуэхъункIэ ГугъапIэ уэстыфынукъым! Алыджхэм Я дыщэ лъэхъум иувауэ зыри
КъикIыжыфакъым. Мис абы си малъхъэр Куэд щIащ-тIэ зэриувэрэ. Аращи, БжызоIэ, сипхъу, щIэхъумэ лъэпкъ хэмылъу,
АбыкIэ мэуэт дэтхэнэми игу илъыр. Алыджхэм ди щIыр яубыд. Ди цIыхур
Гъэр ящIыр. Мы дунейр къызэригъэщIрэ Ди хабзэ къыддекIуэкIыр зэхакъутэ. Апхуэдэр бийщи, дэ ди бийщ алыджхэр!..
А бийм я уэлэуащэ ди лъэпкъэгъухэм ЯфIэпщ хъун цIэр нэхъыфIщ жызумыгъэIи!..
Апхуэдэ дыдэу Iуэхур щыткъым, Дотэ. Пэжщ, синдхэм пщы хахауэ яIэ щхьэкIэ, Босфорым я унафэри щызокIуэ.
( и псалъэр зэпеудри) 85 86
Дэ зэи синдхэм делъэIуауэ сщIэжкъым, Ди хэкур бийхэм тхуащыфхъумэ, жытIэу.
(нэщхъыдзэу)
ЩызекIуэм къыщынэжыркъым, – я лъабжьэм ЩIагъэтщ гъэшахэу!..
Дауи жыIэ, – пщыгъуэ ЗэраIэм къыдехыж я Iуэхур. СощIэ
Мы бжесIэр уигу зэрыримыхьыр, Дотэ. Десащ мэуэтхэр щхьэж игу къыпылъадэм Ди Iуэхухэр тещIыхьарэ зы унафэ ДыщIэту дыпсэуным зыпыIуддзу.
И напэм хутегъахуэмэ, хуитщ хэти Хэкупсо шушэсым хэмыхьэну. Дауи, Ар бзаджэу къыщIэкIынукъым – апхуэдэу ЩхьэхуэфIу упсэуныр. Ауэ щыфIыр НэгъуэщI къыбжьэхэмыуэу ущытыхукIэщ.
Ар сощIэ. Ауэ тхьэхужыIэу жыIэт: Уэ гъуазэ уахуэхъуа нэужькъэ бийхэм
Мэуэтхэр я гущIыIу щыхъуар? Уэракъэ Ди пщащэхэр нэгъунэ IэщэхуэфIу Гъэсэныр хабзэ тхуэзыщIар? Уэракъэ Биидзэм и тIасхъапIэр къызэращIэм Зипхъу закъуэр сыщIэзыпIыкIар?.. Зы цIыхуми Куэд дыдэ елъытащ лъэпкъ псом и Iуэхур ФIы хъунуми, Iей хъунуми. АбыкIэ ЩапхъэфI уэ бгъэлъэгъуащ, ди адэ. Ауэ Иджы плъэкIыжкъым. Дауэ зэрыхъунур Мэуэтхэр дяпэкIэ, – дегъэгупсысыт.
Аращ сэ сызэгупсысхэр. Си щхьэм ИмыкIыу итыр а зы закъуэрщ. Ауэ.
(жамыIэIауэ тIэкIурэ щыта нэужь) Алыдж дзэзешэм нетIэ къыджиIахэм хэлъщ пэж: Босфорым хуабжьу къаруушхуэ Бгъэдэлъщ, си адэ. Ар къэзышэр, дауи, Унафэ быдэм щIэту зэрыпсэухэрщ.
Гурыщхъуэрэ нэрыщхъуэкIэ дыпсалъэм, ГужьгъэжькIэ дызэхъуажэурэ, дэ нэхъри ЗыдощIыр къарууншэ. АпщIондэхукIэ КъокIуатэ модрейхэр, ди щIы гъунэр ГуашхыкIым-гуалъэсыкIыурэ. Аращи, А «псыдзэм» дихьыпэну дыхуэмеймэ, ХэкIыпIэр зыщ: пэхъун къару диIэныр. Ар дэнэ. а къарур?.. Ди лъэпкъэгъу псори Дамэгъу зэхуэтщIыфамэ, мис итIанэ.
( и псалъэр зэпеудри)
ИтIанэ дэри, синдхэм ещхьу, ди бгыр Гъэшарэ алыджщIэплъу дыкъэнэнут, – Аракъэ абы къикIыр? Хьэуэ, Дотэ. ИтIанэ дэ диIэнут бийм и джатэ Дэтхэнэри Iуигуэну къаруушхуэ.
(хэгупсысыхьауэ тIэкIурэ щыта нэужь)
Ар псоми зэуэ къыбдащтэну пщIэрэ?
Акъылыр зэмэщIэкIыу ерыщагъыр ЗэбэкIхэр емыкIу пылъкъым хэбгъэзыхькIи. 87 88
ЕгъэзкIэ къежьэ Iуэхур жыжьэ нэскъым.
ЛIэужьхэм я нэлатым фыхуэмеймэ, Ар нобэ фщIэну фи къалэнщ нэхъыжьхэм. Армырмэ, хэкуи хуеижыну щIэблэ Сошынэ сэ димыIэжынкIэ. ЖыIэт,
КъызжеIэт пэжыр, Тыргъэтауэ: адэр Слъэгъуарэт, жыпIэу укъэкIуа уэ. хьэмэ Си малъхъэм урилIыкIуэ? ЕзмыхьэкIыу БжесIэнщ, си адэ: уэ уи напэлъагъур
Си дежкIэ лъапIэщ. Ауэ мы гъуэгуанэм Аратэкъым нэхъыщхьэр: си мурадыр ПхуэсIуатэу, арэзы узэрысщIыным Iэмал къыхуэзгъуэтынырт. Дауи, адэм Зыгуэрхэр щыбущэхуу уепсэлъэныр ЕмыкIущ, – ар сощIэ. СощIэ тхьэпэлъытэу Пхъум дежкIэ адэр зэрыщытыр. Ауэ Уэ синдхэм уи гур япыIукIуэтащи, Ухуейкъым ахэм къабгъэдэкIыу псалъэ ТхьэкIумэм къицырхъэнуи. И щхьэ тесчу Аращ щIыбжезмыIэфыр си мурадыр, Армыхъумэ лъагъунлъагъу сыкъыпхуэкIуауэ Аракъым зэкIэ. Мы носхьэлIэ щэхури Уи малъхъэракъым зи гукъэкIыр, – уи пхъурщ. Апхуэдэ гуращэфIхэр хэкум хуэсщIу Уэращ сезыгъэсари, сынолъэIур
Иджы къыздэпIыгъыну си мурадыр.
БдэсIыгъыу сощIри, – Джэгъэтей хэмыту А Iуэхур зэфIэкIынкъым. Уэ жыпIэнур
КъэсщIамэ, Джэгъэтей есIуэтэлIэну Арат си гугъэр, Дотэ. СлIожь, апхуэдэу
Щхьэгъусэр занщIэу арэзы техъуэнкIэ ГугъапIэ уиIэ?
СиIэщ. Уемыжажьэ. Гухэлъыр техьэ-текIщи, ди хэку Iуэхухэр Абы тепщIыхьмэ, дыжэкъуэнкIэ хъунущ.
Ар сощIэ, Дотэ. Пэжщ, абы сэр щхьэкIэ Къысщохъур бгыри хуэкъутэну. Ауэ Гухэлъым и къарум сыщыгугъыщэу, Сэ хэкур згъэжэкъуэну си мурадкъым. АтIэ, дапхуэдэу?.. Джэгъэтей а Iуэхум НэгъуэщIщ, си адэ, тезыгъэгушхуэнур. И хьэлкIэ алыджщIэплъми, алыдж лъабжьэм Нэхъ щIэхуэурэ зэрыкIуэр Джэгъэтей ФIэфIыщэ уи мыгугъэ. ЛъэкIыххамэ, Ар хуейтэкъым Босфорым и унафэ. АрщхьэкIэ лъэкIкъым. ЩIылъэмыкIыр уэри ФIы дыдэу уощIэ: къарууншэщ синдхэр 89 Босфорым пэлъэщынкIэ. ЗэуIу дыхъурэ Зэкъуэту дапэщIэувамэ, ахэм Дэ, шэч хэмылъу, датекIуэнут. Пщыми ИтIанэ пщыфэ къытеуэнут. СощIэ Абы зэрыщIэхъуэпсыр Джэгъэтей, И щэхур жимыIэфми. Сыщогугъыр, Дамэгъу фыкъытхуэхъуну къищIэу щытмэ, ТехъуэнкIэ арэзы. Аращи, – жыIэ.
Мэуэтхэр мылым дытепшауэ, модкIэ
Алыджхэм Джэгъэтей къагъэдэIуэжмэ, ИтIанэ хэт дгъэкъуэншэжынур?
Апхуэдэ къэхъун хуейкъым. Псэр шэсыпIэ Ислъхьэну сыхьэзырщ абыкIэ!.. Хуабжьу
Шэчыбэ къыщхьэщытщ мы жыпIэм. Ауэ,
КъысфIощI а уи мурадым акъыл хэлъуи, Сыбдохъур акъылэгъу.
( зэуэ нэфIэгуфIэ къохъу.) СлъэкIынуращи, Дунейм щысхьыну къысхуэна зэманыр Абы тезгъэкIуэдэнщ. Уэ унэсыжмэ, ЗэгъащIи Джэгъэтей и гугъэр, занщIэу Хъыбар къыслъэгъэIэс. Мы зэжетIари
Къренэ зэкIэ ди зэхуэдэ щэхуу.
(нэжэгужэу)
НтIэ, а гугъэфI тщIахэм Джэгъэтей Щыгъуазэ сщIыну сежьэжыным япэ, 90
(хэгупсысыхьарэ жыжьаплъэу тIэкIурэ щыса нэужь) Синдхэм я хэкурщ. и быдапIэр хы Iуфэм Iутщ. Удз гъэгъа Iэрамэм ба хуищIрэ зигъэкIэрахъуэу ГущIасэ къохьэ. 91 удз гъэгъа Iэрамэ къыхуишийурэ къохьэ.
МахуитI-махуищкIэ хъыбарыжь жозгъэIэу Сыхуейщ сыббгъэдэсыну, Дотэ. НакIуэ. (къотэджри)
Iупхъуэ
Лъагъуныгъэмрэ пщыгъуэмрэ Шынэ-шынэ, Шынэ Iэпэху, Фэхур зи кIыпIэ, ХъупIэр зыгъэфI, ЗызыгъэфIэжу Удзхэм яхэт, Хэт къыпхуэзами, Уэ къыдохьэх.
Мэ, мыри хэлъхьэ уи Iэрамэм. Зи Зэреджэр къысхуэщIэжыркъым.
(удз Iэрамэр къыIехри)
Мыбыи?
(уэрэд жиIэ щIыкIэу)
Мыр – нысащIэу щIэращIэ, МащIэ дыдэр зи гъащIэ, Дахэ дыдэр зи теплъэ, 92 Пэжкъэщ.
АрщхьэкIэ пIалъэр – япкъхэр гъуэлэжыхукIэщ.
Губгъуэм уардэу щызеплъэ Удзхэм я тхьэу дахэкIейрщ, И цIэ дыдэр – Сэтэнейщ!
Удз IэрамитIыр зэхелъхьэри, ба яхуещI. Мэ дахэ къакIэрехыр, – пэжкъэ? (зыкъыпищIыж щIыкIэу)
КъэкI псори мэгъуэлэж зэгуэр. Нэхъ пасэу Мы цIыкIухэр зыгъэгъуалэр хэт? ГущIасэщ. Еплъыжыт къипча къомым уэ гъэгъауэ. ЗытIущкъэ къыхэсчар сэ, – жыIэт? Дауэ?
Уэракъэ къэзыхьар, къизыфыщIыкIыу, Мис мыри, мыри, мыри, мы?!. Сэракъым!..
ЕупщI, ухуеймэ, езы удзхэм. (удз Iэрамэхэм пщI) Удзхэ!
КъызжефIэт: фыкъыхичу щIыгулъ щабэм, Фэ хэт фыхэзыхьар мы дуней сабэм?..
(и тхьэкIумэм удз Iэрамэр ирехьэлIэ, къыIуехыжри)
Уэрауэ жаIэ, Джатэгъазэ, къуаншэр.
АтIэ, сэ сегъэупщIыт мыдэ!..
Къажэ!..
фIыуэ илъагъум хуоIэбэ.
Сэ. сы. кIуэжын хуейщ.
ГушыIэурэ къызэрохуэкI. къеубыд. ГушыIэр зэуэ я нэгухэм йокIри, зэщIэхъуэпс нэхэр зэтодие. темыгушхуащэу, ауэ лъэмыкIыу 93
(мащIэу пыIуокIуэтри, Iэнкун хъуауэ)
( с э и дамэм тоIэбэри) Догуэ. УмыпIащIэ. Сэ нобэ хуэдэу мы дунейр щIэращIэу
Слъэгъуауэ къысхуэщIэжыркъым, ГущIасэ. Зыплъыхьыт, даIуэт: псоми гур йохъуапсэ! Дэплъеи, – уэгур шэджэнащхъуэу къабзэщ! Къеплъыхи, – щIыгур пшынэу мэбзэрабзэ!..
Ар сэри зыхызощIэ, Джатэгъазэ. ЗыхэсщIэ щхьэкIэ, – сызыщымыгъуазэщ: 94
ЗищIысыр сыт ар: псори зыхъуэжыфу Дуней щIэщыгъуэ къытхуэзыгъэщIыфыр?
Алыджхэм я тхылъ гуэрым итщ мыпхуэдэу:
«Йожэх зы псышхуэ, дыщэ псыхъуэм дэту.
Абы хэмыхуэу хэсщ дыщэ аргъейхэр,
И Iуфэ мэзхэм хэзщ бжьо дахэкIейхэр.
А псыр къыщежьэм нэскъым цIыху акъылыр.
ЗыхуэкIуэми уеплъыфкъым, нэр щоджылри.
ЕIэт абы уи гугъэхэр лъагащэу!
Дунейм тет псори къыпщегъэхъу дахащэу!
Толъкъунхэм щызэрехьэ уи гупсысэр!
КъыпщещI нахуапIэ къиIущэщ и псысэр!..
Уэрэдхэм я нэхъыфIыр зыхуаусыр
Зы цIыхум къыхуэщIакъыми зищIысыр,
Зым жеIэ ар тхьэ инхэм къабгъэдэкIыу,
Адрейм щеIуэж шейтIанхэм я гукъэкIыу.
АтIэми, а телъыджэр ятепсыхэу
Тхьэ дыдэхэри къохъур щигъэдзыхэ.
ЯмыщIэ пэтми цIыхухэм ар зи тыгъэр,
ФIащащ цIэ дахэ дыдэ: «!»
Сэ сщIакъым сабиигъуэм нэхъ щIэращIэ ХэтынкIэ хъуну тхьэхэм къыдат гъащIэм. БлэкIа махуэфIхэм псэкIэ сахуэзэшу Сыпсэут, фIы лъэпкъи си гур пэмыплъэжу. АрщхьэкIэ, къыздикIари къысхуэмыщIэу, Мы си пкъым къыхыхьащ зы къаруущIэ! ПщIыхьэпIэ слъагъухэр хъуащ хьэлэмэтыщэ! НахуапIэ щыIэжыххэуи сымыщIэ! Гур мапхъэ, пцIащхъуэ абгъуэм къилъэтауэ!
Дунейр зэщIоблэ налкъут икъухьауэ!.. А псом яку итыр – уэращ, Джатэгъазэ.
Ар. пэжу щытмэ!.. Пэжщ ар, пэжщ!..
ГущIасэ!..
Ар тIуми ди зэхуэдэу къытхуепс дыгъэщ! А уэ жыхуэпIа дыдэрщ:!..
ЛъэкIынкъым зыми абы лъэIэсыну, – Къухьэж имыIэу къримыгъэпсыну!.. Ей, уафэ! ЩIылъэ! Фэри фыщыхьэту, ЗыхуэсIуэ езы пщащэр къызбгъэдэту, Тхьэ соIуэ, сыхуэпэжу си ГущIасэ, Схъумэну сыпсэухукIэ а ди! Сы-псэ-уху-кIэ-э-э!..
Уащхъуэ мыващхъуэ кIанэ! ПхузощIыр сэри быдэу мы тхьэлъанэр: Мы гъащIэ хышхуэм дэнэ симыдзами, Псэлъыхъу екIу дапщэм гу къысхуамыщIами, Уэ зэи, зыкIи, хэткIи усхъуэжыну ГукъэкI сэзыгъэщIын къэмыхъуфыну!..
ГущIасэ. си псэ!..
Джатэгъазэ!.. Ба зэхуащI. НакIуэ,
Мо фIыуэ тлъагъу ди бжьэпэм деж дыгъакIуи, 95 Хыгуащэ тхьэIухудым хуэтщIу тыгъэ, Хэдгъадзэ псым мы удз дахащэ пIыгъхэр. Накъыгъэ тыхькIэ ухуэупсэу щытмэ, КъыпхуищIэу жаIэ ущIелъэIур сытми.
ЙокIхэр. Бзэрэбзабэ къохьэ.
(зыгуэр къызэрилъыхъуэр наIуэу)
Уэ плъэкIмэ къэгъуэтыж иджы си къаныр! – Бзэхащ, арати, шым теслъхьэхукIэ уанэ. ГущIаси слъагъукъым нэху зэрыщрэ.
( здаунэтIамкIэ маплъэри) Догуэт!
Мо бжьэпэм тетыр ахэракъэ? Псатхьэ! – 96
(и пащIэкIэ щIэгуфIыкIыу)
Ди пщышхуэм и къуэр, акъыл гуэр сиIэжмэ, КъысфIощI къехъуапсэ си пхъу кIасэм. Дауи, ЗэкIунут ахэр: тIури сэ згъэсауэ, Я хьэлкIи щэнкIи зэтехуэнут. Ауэ.
Тхьэгъэлэдж зэрехъуэхъу уэрэдыр зэпадзыжу жаIэу зэхыбох. маплъэ. Абы хэту гъуор лIитI щIыгъуу къохьэ. Зы лIым и дамэм фэнд телъщ, адрейм къу зытет кхъуэщынышхуэ и Iэдэжщ.
Тхьэгъэлэдж зэрехъуэхъу уэрэд
Iэ кIуэцIищэр зи пхыру, уоу, Зи пхырищэр мэш Iэтэу, уей, Мэш Iэтищэр гъасэгуу, уоу, Гъасэгуищэр зи щэджу, уей, Тхьэгъэлэджу ди тхьэшхуэ, уоу, ТхьэлъэIушхуэ пхудощIыр, уей! къыхуеший.
(фалъэр еIэтри)
Уэрэдыр здыжаIэм, кхъуэщыныр зыIыгъ лIым IэщIэт фалъэм санэ ирегъахъуэри, Синдей хэку дахэр нэхъри ефIэкIуэну!
Хофри, фэнд зыIыгъ лIым хуеший. Тхьэ инхэр фIыкIэ куэдрэ къыдэтэну!
Хофри, гъуом хуеший.
(йофэ, фалъэр еIэтри, гуо макъкIэ) Ей-ей!
ЗымыщIэ фхэтмэ, фыкъэдаIуэ: псори ФекIуалIэ нобэ гъубжэдэх тхьэлъэIум!..
ЙокIхэр. ЩтэIэщтаблэу зиплъыхьурэ Шабзэзехьэ къыкъуокI.
НэщIщ хы гущIыIур. НэщIщ, си гущIэм ещхьу.
Абы илъа налкъутыр сфIэкIуэдауэ,
Си нитIым къалъыхъуэж. Уоу, Тыргъэтауэ!
Ар сыту кIыхьт а уи гъуэгуанэр. Хуабжьу
СыщIолIэ сэ уи напэлъагъум. Хуабжьу!..
Пэжщ, хъуркъым укъыстеплъэ. И нэр зэи
ПтемыкIыу зэрыщытым щхьэкIэ цIыхур
Щхьэпылъэ ящIу хабзэ къежьагъамэ,
ЩIы щIагъым сыщыхьэщIэрт сэ. Зы псалъэ,
Зы псалъэ закъуэ фIэгъэнапIэ пщIыну
ЖысIамэ, – ари пхурикъунут. Ауэ
(щIэгуфIыкIыу)
ГущIагъщIэлъ щэхухэр дэнэ дежи зэуэ Сэтей щызыщIхэм сэ сащыщкъым. Хуабжьу ГъэпщкIуауэ къызохьэкI. лагъым шынагъуэр. Шынагъуэщ, дауи, уи пщым и щхьэгъусэм Апхуэдэ гуэрхэр уи гум къыхуэкIыныр.
Уоу, Джэгъэтей! Ар пщышхуэщ! Зэрыхэкуу
И лъабжьэм щIэтщи, псори къыфIолIыкIыр!
Босфорым къикI алыджхэр къыхуоблагъэ! 97 Бзылъхугъэм я нэхъ дахэр йодэхащIэ!..
Сэ-щэ?.. Щэху Iэджи зи гум дэзыгъафэу, Пщым зыуи къримыдзэ шынэхъыщIэщ.
«ЩIасэкъуэ!..» А цIэ Iейр имыкIыж бжьыгъэу
Сэ стелъщ сыкъызэралъхурэ. Зы адэм
И деж дыкъыщежьами, дэ анитIым
ДащIащ зэмыщхь ди гъащIэкIи. шэрукIи.
Уоу, Тыргъэтауэ! Уэ уримыIамэ,
Уи губзыгъагъэм къысщимыхъумамэ,
IумпIафIэ къысхуэщIынут сэ итIанэ
Тынш дыдэу Джэгъэтей!.. Гурыщхъуэ щIыIэм
И закъуэщ фэ къыфпэлъэщыну щыIэр.
А уз шынагъуэу гущIэгъу лъэпкъ зымыщIэм
И хагъуэр хезгъэдзэнщ сэ фи гурыщIэм!..
Аращи, сокIуэ ер къыфхэзылъхьэну
Гурыщхъуэм я нэхъ Iейр фхузэхэслъхьэну.
Аращ, ара: фэ ер къыфхэзылъхьэну
Щхъухьпсыхьым я нэхъ Iейр фхузэхэслъхьэнущ!.. 98
(лъэныкъуэкIэ маплъэри)
Мес, – къокIуэ пщыр!.. НэхъыфIщ сыкъимылъагъумэ. йокI. И блыгущIэтхэм ящIыгъуу къохьэ.
(зыгуэрым зэрытепсэлъыхьахэр наIуэу). А Iуэхум ди фейдэшхуэ зэрыхэлъыр КъысфIощI хэт дежкIи нэрылъагъуу. Арщи, КIыхьлIыхь дывмыгъэщIыж. Сэ ди унафэр Щэтир лъэзгъэIэсын хуейщ.
(БлыгущIэтхэр щымщ.)
СлIожь, фыщыми? ЖысIар мыгурыIуэгъуэу ара. хьэмэ?..
ЖыпIар къыдгурыIуащ, ди пщышхуэ. Уэри Мис мыр дыхуейт къыбгурыIуэну: дэркIэ 7 Заказ № Абы фейдэшхуи фейдэ цIыкIуи хэлъкъым.
(апхуэдэ жэуап зэрыпэмыплъар наIуэу)
Ар сыт. апхуэдэу къыщIыпщыхъур? ЖыIэ. КъэIуатэ!
Пщыгъуэ щхьэхуэу дыщыщыткIэ, Ди хэкур хъумэжынри ди къалэну Щытыжмэ, нэхъ тфIэзахуэщ.
Ар Босфорым Къалэн зыщищIыжащ: я хэкум ещхьу, Дыдейри яхъумэну. Абы пэкIуэу, ИгъащIэкIэ алыджхэм ятелажьэу Къэнэнущ синдхэр, – пэжкъэ? Дауи, пщIэншэу
Ар зыми къыпхуищIэнукъым. Дыгъужьыр Мэлыхъуэ пщIыуэ, пщIэи ептыжыныр Си гугъэщ, Джэгъэтей, къуаншагъэ ину. Уи адэ Дыщэтаж псэухукIэ синдхэм ЯIащ ди лъахэр зыхъумэжыф дзэшхуэ. Дунейм щехыжми, и уэсят нэхъыщхьэу Щытар а дзэр едгъэфIэкIуэнырати, Иджы, мис: и къуэм зэбгрегъэкIыжыр. 99 100
Мис, – фэракъэ?!
Ар дэркIэ нэхъ фейдэщ. Фейдэ!..
(губжьауэ)
Ущоуэ!
Пщыр зэи щыуэркъым!
Щымыуэр хасэрщ!..
А хасэр зэхуэшэси.
Дэрат. къытхэтыжамэ Тыргъэтауэ. Ар щыщщ ди хасэм. Дязыхэзи къэту Апхуэдэ Iуэху ин дыдэ къэпIэтыныр
Къезэгъыркъым ди хабзэм. Ари дауэ: ПIэщIэгъуэр ттелърэ. мис, – кIуэрыкIуэм тету.
(адрей блыгущIэтхэм захуегъазэри)
Фэ сыт жыфIэнур абы теухуауэ?
Ди гугъэщ абы жиIэм акъыл хэлъу.
НэхъыфIри арагъэнущ. Тыргъэтауэ (тэлайкIэ нэщхъыдзэрэ хэгупсысыхьауэ щыта нэужь)
Iущыгъэ ин зэрыбгъэдэлъри, пщыгъуэм
И нэIэ тет зэпыту зэрыщытри
ЗымыщIэ хэкум искъым. Ауэ щыхъукIэ,
Ар тхэту хасэ зэхуэдмышэсауэ
Мы Iуэху дыщIызэдауэр къэтIэтыныр
СфIэигъуэкъым. ТфIэигъуэкъым, ди пщышхуэ.
АтIэ, зыдэдгъэшынщ нэхъыбэм жыфIэм. Апхуэдэу пхэнжу къыщывгурыIуакIэ, А Iуэхум хухыдох тхьэмахуэ пIалъэ.
Упсэу, ди пщышхуэ! Ерыщагъыр тепщэм КъебэкIмэ, фIыкъым. Ар къыжьэдикъуэфу Есарщ нэхъыбэу цIыхур зыфIэлIыкIыр.
Уи адэ Дыщэтажи и блыгущIэтхэм Я псалъэр куэдрэ иригъэщырт япэ. Абы хуэфащэу укъытхущIэкIыну БлыгущIэтхэр дыпщогугъыр.
(зэрынэщхъыдзэм хуэдэу, ауэ Iэдэбу)
Дэгъуэщ. ФыкIуэ.
(БлыгущIэтхэр йокI. и закъуэщ.)
Уоу, сыту гугъу зепхьэныр пщыгъуэ! Псори Уи гугъэщ къыпфIэлIыкI. КъыпфIощIыр моуэ Дэтхэнэми и шхуэIур быдэу пIыгърэ Уанэш IумпIафIэу дэнэкIи пшэфыну. 101 Къыпщохъу уэ ухуэмеймэ мыпсэлъэнхэу. Ягу зыри къэмыкIыну. Мыбэуэнхэу.
Уэ тхьэхэм уащыщ гуэррэ, ахэр мыдэ ХьэпIацIэ цIыкIухэу. ХъумпIэцIэджхэу. Хуиту Уи лъабжьэм зэрыщIэтхэм щыгуфIыкIрэ Уэр щхьэкIэ хэти зигъэлIэн хьэзыру. АрщхьэкIэ, нэхъыфIыIуэу уахэплъэжмэ, Уолъагъур я пщым сэр химыIуфыну Зы цIыху зэрыщымыIэр. Тыргъэтауэ! А зырщ сэ пэжкIэ къызбгъэдэтыр. ПсэкIэ Аращ къысхэщIыхьар. ИтIани щэхуу Софыгъуэ сэ абы: ди цIыхухэм хуабжьу Къалъытэ ар. ПщIэ хуащIыр. ЯгъэлъапIэ.
Езыри, и гур яхузэIухауэ, Яхэтщ, къахэхъухьа къыпфIэщIу ахэм. Аращ, софыгъуэ.
(и макъым зэуэ гуапагъэ къыщIохьэ)
ИкIи солъагъури фIыщэу, Къысщохъур махуэ ар щызмылъэгъуахэр Дэтхэнэри илъэсу. ГъэщIэгъуэнкъэ, – Уи гъусэу, къодэхащIэу, плъагъу зэпыту Щыщытым деж, къытхуэщIэркъым щхьэгъусэр ЗищIысыр дэркIэ. Ауэ махуэ бжыгъэ ПэIэщIэ дыхъумэ, зэуэ къыдгуроIуэ Ар дыгъэу, мазэу гъащIэм зэрыхэтыр. къохьэ.
Ди пщышхуэ Джэгъэтей, – узогъэгуфIэ: Узыншэу къэсыжащ уи щуIэгъэфIыр!
(и Iэхэр уафэм етауэ)
Тхьэ инхэм – фIыщIэ!..
(«Къеджэ», жыхуиIэу зыхуегъазэри) 102 Тыргъэтауэ кIэзехьэ хъыджэбзитIым яку дэту къохьэ. хъыджэбзитIымрэ йокIыж. IэплIэ зэхуащI. йокIри, зэуэ къегъэзэж.
(Iэ ижьыр мащIэу къеIэтри, макъ лъагэкIэ)
АтIэ-э-э.
Тыргъэтауэ!
Уоу, си псэ! Мис иджыщ къыщысщIэпар сэ Уэрыншэмэ, дунейр зэрымыIэфIыр!..
(щхьэгъусэм едэхащIэурэ) Сэри –
Аращ, апхуэдэущ зэрысхьар. Фи кхъухьыр Хыджащхьэм къытехьауэ къэслъагъуным Сыпэплъэу есхьэкIащ зэманыр, ауэ.
Ди щIалэращ хэмыкIыххар си пщIыхьым. Иджы ар Бзэрэбзабэ игъуэтыжкъым.
АтIэ, Шупашэ сытхэр и псэукIэ?
(зэуэ нэщхъей къохъури)
Жьы хъуащ ар, Джэгъэтей. Жьы дыдэ. Хуабжьу ЛIэныгъэм топсэлъыхь, имыхабзауэ.
(и нэгур нэхъ зэлъыIукIыжурэ) 103 къолъадэ. и анэм зредзри IэплIэ хуещI. дзыхьмыщIу зэщIоувыIыкI. 104
Тхьэгъэлэдж зэрагъэлъапIэ уэрэдыр къоIу. ЦIыхухэр нэжэгужэу къохьэ. Хъыджэбзхэм тхьэмэжаджэ гъэщIэрэщIар зэрылъ сыхьэнышхуэр яIыгъщ, щIалэхэм – Iэ лъэныкъуэ кхъуэщынрэ фалъэрэ. ЦIыхухэм къафыхь, ажэгъафэр мэкъуейщIей, мэгушыIэ. и Iэр еIэтри, – къафэр зэпоу.
А зыр гукъеуэу къыздэсхьащ, армыхъумэ Хъыбар хъарзынэр мащIэкъым.
Iэуэлъауэ макъ къоIу.
(лъэныкъуэкIэ маплъэри, гуфIэурэ) Зэхэпхрэ?! – КъокIуэж ди щIалэр, щIыгур игъэпсалъэу.
Уоу си къуэ закъуэ!.. Си шууей!.. Си дыщэ!.. Уэ-щэ, ГущIасэ? КъысхуэщI IэплIэ, къажи. къыбгъэдолъадэ.
(Джэгъэтей зыхуегъазэри)
Ди пщышхуэ, Тыргъэтауэ и къэсыжым ХуэпIащIэрт зэрылъэпкъыуи, мис, – тхьэхэм Ар дэ къытхуахьыжащ. Иджы цIыхубэр Зыпэплъэр, Тхьэгъэлэдж хуащIэнур хуащIэу, Я гъавэр Iуахыжынырщи, тхьэлъэIум Хуит дыщI щIэддзэну.
Фалъэр IэщIегъэувэ.
(фалъэм хоф)
Гъубжэдэх тхьэлъэIур СфIэзахуэщ къызэIуихмэ. (блыгущIэтхэм яхоплъэри)
Щэджащэ! фалъэр IэщIэту утыкум къохьэ. Тхьэхэр ди щыхьэту
Зэхыдоублэ гъубжэдэх тхьэлъэIур!..
Адэжьхэм я жыIащи, гъэм и махуэм
ЩIымахуэ псор егъашхэ. Махуэ уэфIкIэ
Дэ, мис, къытхуэжумартхэщи, сохъуахъуэ:
Ди тхьэ!
Тхьэшхуэ!
Тхьэгъэлэдж!
ТелъыджэкIэ дызыгъэгушхуэ!
Тыгъэшхуэхэр къызыбгъэдэкI!
ПсынщIэтеIуэ!
ФIытеIуатэ!
Iэ ижьым егъэублэ!
Iэ сэмэгум егъэух!
УзыншагъэкIэ къедгъэхьэлIэж!
ГуфIэгъуэкIэ дыгъэшхыж!
IэщIагъэувэ.
ГъавэщIэр, дауи, нэхъ къэуатщ, арщхьэкIэ Гъавэжьырщ а гъавэщIэми и анэр. А тIум я къуэпсыр зэрыутIыпщамэ, Дунейр къэкъутэжынти. Ауэ гуэнхэр МыкIуэщIу къытхуехъумэ, ди насыпти, Тхьэгуащэу гуащэм я нэхъ лъапIэм.
(бзылъхугъэхэм захуегъазэри)
Тхьэгуащэ ипхъуу Си шыпхъу пэлъытэхэ! Бэвыр къэзыхьу Мы тхьэмэжаджэр 105
Бжьэм хофри, фалъэр къаретыж. Хъыджэбзхэм тхьэмэжаджэр Т ы р г ъ э т а у э 106
Дывгъэхь ТхьэщIагъи, Тхьэгуащэ лъапIэм Тыхь хуэдывгъэщI!
Бзылъхугъэхэм
Тхьэ ин! Тхьэгуащэ!
Дахащэр зи нэкIу!
ДынокIуэ!
Дынотэ!
Ди тыгъэр нытIых!..
(гуфIэгъуэр яIэу, макъ лъагэкIэ) я пашэу бзылъхугъэхэр йокI.
(Джэгъэтей зыхуегъазэри)
Ди пщышхуэ! Мэрэмэжьейр фэнд инхэм Зэхэпхыу къыщопщIыпщIыр, къытхуохъуапсэ! Ди цIыхухэри – аращ. КъыджеIэ: сытыр Унафэ адэкIэ? Мыращ унафэр: Ныджэжьым фынекIуалIи, санэхуафэр Абы къыщызэIуфх! Ди щIалэгъуалэм Шыгъажэ ирыращI! Зэпырыреуэ НэщанэуэнкIэ!.. Фэ къыфлъысыращи, Уэрэдым зевгъэIэт. Фыджэгу! Фыкъафэ!..
Ди пщышхуэ! ХыIум алыдж кхъухь къесылIэщ. Я хъурзэхэр щыхадзэри. къикIауэ. КъыхуокIуэ ди быдапIэм зауэлI Iэджэ. Босфорым япщ езы Щэтир я пашэу!
(къэуIэбжьауэ)
Джэгур зэхаублэжри, а зэрыджэгухэм хуэдэурэ, икIыну загъэхьэзыра къудейуэ, бауэкIэщI хъуауэ къохьэ. Ар с-с-сыту пIэрэ. зыри хэдмыщIыкIыу?..
Босфорым я пщыр къытхыхьэным япэ, Щытащ хъыбар къытIэрагъэхьэу. Дауи,
Ар фIыкIэ къытхуэкIуауэ къыщIэкIынкъым.
(фIым хуихьмэ нэхъ къызэрищтэр къыхэщу)
ПщIэххэнукъым, – Щэтир игу къыпылъадэр Илэжь и хабзэщ: мы ди санэхуафэм Хэтын мурадкIэ къэкIуагъэнкIи мэхъур.
КъэтщIэнкъэ, къэсмэ.
(жыжьэу щыт гуэрхэм унафэ яхуищIу)
ЗэIуфх бжэхэр!.. ПсынщIэу!.. 107
Алыдж зауэлIхэр къохьэ. Бжыхэр щэнейрэ трагъауэ, зэбладзыжри, жауэ мэувхэр. Ахэм я зэхуакум къыдэкIыу Щэтир къохьэ.
(И лъэпкъэгъухэм я пащхьэм зыщигъэуардэну хэту, ауэ хуэбзэгуфIэн зэрыхуейри ищIэжу)
Къеблагъэ, пщышхуэ! Упэмыплъагъэххэу КъыпхуэкIуэр хьэщIэм я нэхъыфIу жаIэ. Дэ нобэ ди тхьэлъэIущ, – укъытхухэтмэ, Ди хабзэ пкIэлъызетхьэу ди хьэщIагъэм И IэфIыр зыходгъащIэмэ, ди гуапэщ. ( нэкIэ йоуэри, ткIийуэ)
Фи хабзэми сыхуейкъым, фи хьэщIагъи СыхуэлIэу нобэ фищI сыкъытехьакъым. Аращи, щымыщ Iуэхухэм дыхэмыту – ЩIэддзэнщ!
КъэтIыс, Щэтир. Сыт тщIэн. Апхуэдэу Нэхъ къапщтэмэ. Уэ зэрыжыпIэщ.
( и псалъэр зэпеудри, макъ шынагъуэкIэ) Синдхэ!
КъызжефIэт: Тыргъэтауэ дэнэ щыIэ?
(къэуIэбжьауэ)
Дыщ хэкум кIуэжри. лъагъунлъагъу щыIауэ. Ар нетIэ къэсыжащ. Сыт. Тыргъэтауэ?.. 108
Уэ пщIэрэ, Джэгъэтей, а уи щхьэгъусэ Сэхъуам дэ къыдищIар?! зыри.
АтIэ, къэдаIуэ. КъытхуэмыIурыщIэу ИгъащIэкIэ псэуну зи гуращэ Мэуэтхэм датеуати, зы лIы закъуэщ Шуудзэ нэхъыфI дыдэу сиIам щыщу Ди лъахэм нэзыгъэзэжар. А зыми И щIыбым илъу нихьыжащ нэхъ пажэу СиIа дзэзешэм и щхьэр. Зи IэщIагъэу Къыпщыхъур хэт ар, Джэгъэтей? Мэуэтхэр
Арауэ къыщIэкIынщ, Щэтир. Шэч хэлъкъым.
АрщхьэкIэ ахэм яхэтар дзэзешэу А зи псэм кърихуэкI уэ уи щхьэгъусэрщ!
Мэуэтхэм къыващIамкIэ жэуаптакIуэ
ФхуэщIынкъым синдхэр фэ. АтIэ, мэуэтхэм Я малъхъэм лъосыр а къалэныр!
Сытыр?
Фызшу а уи щхьэгъусэм къихь тезырыр Теплъхьэныр икIэщIыпIэкIэ.
(ауан мащIэ хэлъу) Дапхуэдэ ТезыркIэ арэзы Босфорым я пщыр?
Сэ и щхьэр фпэзубыдкъым Тыргъэтауэ, Ажалыр къилэжьауэ щытми. Ауэ Фхуэздэнукъым ар къивнэу фи хэгъэгум! Iуфш ад-дэ! ИкIэщIыпIэкIэ! ХытIыгум!.. 109 110
Тэзыр къыщыхуэплъыхъуэм Тыргъэтауэ, Си гугъэщ губжьыр хуабжьу щIэбгъэлъауэ: Апхуэдэ хабзэ диIэкъым дэ, синдхэм.
Къебгъажьэр хабзэщ, Джэгъэтей! Ущоуэ.
Уэ фIыуэ пцIыхукъым дэ ди лъэпкъыр. Сэ уэ
Хъыбар зыжозгъэIэну сыкъэкIуакъым! А псысэхэр хуэIуати зищIэщыгъуэм, ЩIэдэIу икIи тет мы ныбжесIэнум: Пщыр хуейщ ткIиин, зэбгъэдэIуэнум Зи тепщэ ухъуа цIыхухэр. А мэл гуартэм, МэскъалкIэ къащхьэщыхи лIыукI джатэр, Уи лъабжьэр щIагъукIынущ, – ар зэгъащIэ!.. Аращи, си унафэр!.. УмыпIащIэ. Апхуэдэу зэуи пумыгъэщ унафэр. Дунейм темытуи сощI сыщIэгузавэ, – ИтIани дауэ. пщым. а Iуэху щIэпхъаджэр?..
ФIащамэ цIыхухэм я пщым «бзаджэнаджэ», Ар хъуауэ арщ итIанэ тепщэ дыдэ. Уи пщыгъуэр пщIыну пфIэфIмэ нэхъри быдэ, ЦIыху цIыкIум жаIэм зыкIи уемыдаIуэу, Уи лъабжьэм къыщIэгъахуэ псори лъаIуэу!.. КъолъэIур къыпфIолIыкI зэбгъэлъэIухукIи, И лъэIур зэрыхуэпщIэу, я нэхъыкIэ Уи бийхэм яхохьэжыр. Хэт нэхъыбэм ЗыхуащIыр щхьэщэ? ТкIийхэрщ! Сыт цIыхубэр? ЦIыхубэр – ар тIатIийщ! ТIатIийр Iэ лъэщым IэщIэлъу щытмэщ IэтIэлъатIэ щыхъур.
А жыпIэмрэ пщы напэмрэ зэзэгъкъым!
Пщыр напэ хуейкъым, напэ хуейри пщыкъым!
Аращ и гъуазэр дэ ди пщыгъуэм: напэрщ!
АтIэ, фызэрыфIэфIщ!.. ДызэрыфIэфIмэ, КъедаIуэ си жэуапым, Щэтир: унэ Къыбдисым и псэр псэкIэ хуэпхъумэныр Дэтхэнэ синдми и къалэнщ! Гупсысэ.
Гупсысэ, Джэгъэтей, уемыпIэщIэкIыу. Щхьэгъусэм щхьэкIэ пщыгъуэр пIэщIэмыкIыу Ухуеймэ къыпхуэнэну, – зыщ хэкIыпIэр: Иш Тыргъэтауэ кIэщIкIэ мы фи щIыпIэм!
Ар дауэ хъун, Щэтир: сэ Тыргъэтауэ Гум фIэфIу сыдопсэур Iэджэ щIауэ.
Делагъэщ жыпIэр, Джэгъэтей: бзылъхугъэр Джэгуалъэ хъуным къыхуагъэщIа тыгъэщ. Ар хуэдэщ удз гъэгъам: къыпыч, епэми, Хуэлэжу хуежьэм, – хыфIэдзэж. 111 Апхуэдэ
Бзылъхугъэхэм ящыщкъым Тыргъэтауэ!
Бзылъхугъэм я нэхъыфIыр зэштегъэущи, А фыз зызыгъэIущхэр зэштегъауэщ.
Фыз Iущ къудейкъым Тыргъэтауэ, – анэщ!
ШэсыпIэу фи къуэр къыдыботыр!..
Уи пщыгъуэм ухуэмеймэ, – ари хъунущ!..
(жэуап имыгъуэтыжу зэIонэ)
Си пщыгъуэри?.. Мы зэкIэ ууей пщыгъуэр. Ди дыщэм укъихъумэу щытыхункIэ, ПIыгъыну узыхуитыр. Ар пфIэкIуэдмэ, Тынш дыдэу пIэщIахыну куэд къызэщэр.
(И макъым зрегъэIэтыж)
Аращи!..
(а зыпэмыплъагъэххэм нэхъри игъэгужьея-къигъэгубжьауэ) 112 Хьэуэ!..
Ди щIалэ закъуэр, къэзылъхуам щIыгъужу, ЩIэмыхъур сыт и хэкум щыпсэужмэ?!
(лъэныкъуэкIэ Iш, ауан хэлъу щIогуфIыкIри) къохьэ.
(Iэ ижьыр мащIэу къеIэтри, макъ лъагэкIэ) Тыргъэтауэ!
Т ы р г ъ э т а у э хъыджэбзитIым я зэхуаку дэту къохьэ. БлыгущIэтхэм мащIэу загъэщхъ. апхуэдэ дыдэу блыгущIэтхэм захуегъэщхъыж. Щ э т и р къэтэджкъым икIи къыхуеплъэкIкъым.
(Т ы р г ъ э т а у э зэрыщытым гу лъимытэххэ хуэдэ, зыхуегъазэри) Еуи, хэдэ:
Уи пщыгъуэр е гум пымыкI щхьэгъусэр, – ТIум языхэзырщ, Джэгъэтей, къыплъысыр!..
( и пащхьэм зыщимыгъэлъэхъшэну хэту, ауэ темыгъэчыныхьыщауэ) 113
( хуоплъэкI, зыхуегъэзэжри, нэхъ Щэтир!.. Иумыгъэлей апхуэдэ дыдэу. А уэ. сэ иджыпсту къыспэбубыдым. Я нэхъ Iэдэбри къришынущ и пIэм.
Нэхъапэ щIыкIэ егупсыс а жыпIэм.
ткIийуэ)
Мыр хьэкъщ, Щэтир: щIыгу узытетыр Зи хэкур синдхэрщ. Сэрщ абы я тетри!
Щытащ фи хэкуу!..
Щытщ иджыри! (къемыплъэкIыххэу )
Мисыр:
Пщыр пщыуэ хахыр, ауэ пщым и пщыжу Пщы щабэм и щхьэгъусэм зыхехыжыр.
(зэуэ зыхуегъазэри, ауан хэлърэ зэпишу)
Щытыжкъым пщым и пщыжу Тыргъэтауэ: Синдейр щIэтщ нобэ Босфорым и жьауэм!
ЗыщIэтыр жьауэкъым, Щэтир – фи джатэрщ.
(Iэдэбу) 114
А джатэрщ фэ фи Iуэхур зыгъэкIуатэр! Босфорыр синдхэм къыфщхьэщымытамэ, ПсэукIэ мыгъуэр фи хьэзырт итIанэ.
Босфорым япи дыпсэуащ дэ!
Дауи,
Босфорым япи фыпсэуащ фэ. Ауэ Иджыщ! Алыджхэм я унафэр фи унафэу Псэун щIэвдза нэужьщ мы Iуэтэжыгъуэр Игъуэту щыщIидзар фи Синдей пщыгъуэм. АбыкIэ фIыщIэ къытхуэфщIыным и пIэ, Фолъыхъуэ фэ алыджхэм ди кIуэдыпIэ.
Дэ хъуэхъу яхудоIэт IуэхуфIкIэ къакIуэм, ПежьэкIи дощIэ бий къыдэIэпщакIуэм!.. Тлъэгъуащ дэ, пэжу, фи фIы куэди, ауэ ФIым хэббжэ хъуну уи мыгугъэ зауэр!
8 Заказ № Мызауэу зыми лъахэ къиубыдкъым, – Дэ щIы дыхуейщ! Ар Iэмалыншэу щыткъым. НэфI-ней хэмылъу тхьэхэм хуагуэшакIэщ Дунейр лъэпкъ псоми. КъыплъысамкIэ.
( и псалъэр зэпеудри)
Ущоуэ! Хъуакъым щIыр гуэша зэхуэдэу, Армыхъумэ къыфлъысынтэкъым мыпхуэдэу Дуней жэнэтыр щыухуар! А лъахэр
КъысфIощIыр яхуэфащэу зылъысахэм. Къыплъысыр зырикIщ. Лъахэ зыхуэфащэр Ар бийм щызыхъумэфырщ. Лъэпкъ щэджащэ Къыфхуэхъумэ пэщIэщIэгъу, фэ сыт флъэкIынур?
Фи дыщэ хэкур зэуэ фIэщIэкIынущ!
(дыхьэшхыурэ )
Синдейм и лъэкIыныгъэр зыдынэсыр Хъарзынэу ящIэ дэ лъэпкъ къыдбгъэдэсхэм.
Хьэпшыр цIыкIу гупым лIыгъэ зыхалъагъуэр Къыщыхъукъым зыуи къаплъэн абрагъуэм.
АтIэ, а хьэпшыр цIыкIухэм тегуплIэным Сыт лIыгъэ щIыхилъагъуэр а къаплъэным? 115 116
Пщэдей нэгъуэщIым ипхъуэтэнкIэ хъунур Къимыщтэу делэрщ нобэ блэкIыфынур.
Пщэдей къэхъунум тхьэхэращ щыгъуазэр.
Нэхъыбэм мащIэр хэгъуэщэж и хабзэщ.
А уэ уи хабзэм мы дунейр тетамэ, Куэд щIат зэрыкъутэжрэ итIанэ!
АтIэми – тетщ! Аращ зэрызэIылъыр: Къарум щIефыкIыр къарууншэм и лъыр. КъагъэщIри тхьэхэм егугъупэу щынэр, ИтIанэ ирауштыр дыгъужь иныр.
Дыгъужьырщ ирауштыр, ахъумэ цIыхур.
Ар дыдэрщ цIыхухэри: зыр зым ещакIуэу
Абыхэми я гъащIэр ирахьэкIыр.
КъакIухьыр псоми хьэ дзэкъэным ещхьу.
Умыпхъуи япэ, – зэпхъуэм уахэхуэнущ.
Къопхъуар уэр нэхърэ нэхъ лъэщ гуэру щытмэ, – Къыпхуэнэр зыщ: и лъапэм уебзеиныр.
Пэжщ, фIыкъым хуэбгъэщхъыныр бгыр нэгъуэщIым,
АрщхьэкIэ, гъэр пщэдей ухъуну пфIэщIмэ, – Уи Iэщэр нобэ птыныр – лIыгъэншагъэщ, Ауэ лIыгъипщI и уасэ губзыгъагъэщ!
Чэнджэщ хъарзынэ къыдэптащ! АрщхьэкIэ Хуэныкъуэкъым абы ди лъэпкъыр зэкIэ. Фи лъэпкъыр мэкIуэдыжыр. Лъэпкъ кIуэдыжым Хъарзынэщ кIуэдыпIэфI къыхухэхыжмэ.
Зи щIыхь зыхъумэжыфу къекIуэкI лъэпкъым Борэнхэри пэлъэщыркъым и «жэпкъым». ЛъэпкъкIуэдкIэ утхуэхъуапсэ щхьэкIэ синдхэм, Шынагъуэ диIэу слъагъуркъым, Щэтир. ФиIэщ!
Алыджым хыхьэ къалэхэм гъунэжу Щопсэур синдхэр, фи бзи ямыщIэжу, Фи хабзи зэрамыхьэу, ди хэкушхуэм Щыщ цIыхухэу къызэрабжми иригушхуэу. Апхуэдэхэм къахохъуэ махуэ къэскIэ. Уафэгум синдхэр къыщемыщэщэхкIэ, Къысщохъу зыхэщIыр мы фи пщыгъуэрауэ А дэ къытхэхъуэ синдхэр. Дэращ. Ауэ Гуауэшхуэ дыди сэ къысфIощI хэмылъу
А уэ дыщIэбгъагъыну узыпылъым. Зы лъэпкъи теткъым мы дунейм апхуэдэ Щхьэ бжыгъэ нэпцIхэр зыхэмыт. Зи напэр Зыщэну хьэзыр цIыхухэр, хэкум исми, Имыс пэлъытэщ. А куэнсапIэр хэкIмэщ Щыхъунур лъэпкъыр лъэпкъ узыншэ. Дэри Абыхэм закIэрытщIэркъым. Алыджым Фи Iуэхур фIыхукIэ – ахэр къыфхуэфIынущ. Фи Iуэхур бгъунлъэу фащэжынкIэ хъумэ, ИтIанэ фигу дыкъэвгъэкIыж.
(къолыбри, жриIэу) Сэ нобэ
ДэуакIуэ сыкъэкIуакъым фи щIыналъэм! ИужькIэ зэхуэтIуатэ хъуну Iуэхухэм 117 Я дежкIэ дэвмышэхыу мы ди псалъэр, ЖысIа тезырыр тефлъхьи Тыргъэтауэ, АбыкIэ дывгъэух мы ди зэдауэр!
Ар хъунукъым. Хъун хуейщ! Iэмал имыIэу! Щэтир есакъым къыпэрыуэ щыIэу! Щэтир жиIамэ, – зэфIэкIащ: вгъэзащIэ!..
( бгъэдохьэри, щэхуу)
Ухуейуэ щытмэ, Джэгъэтей, нысащIэ, Узотыр сипхъу Адисэ. Босфор иным Зы щауэ искъым абы къемыхъуапсэу.
(и макъым зрегъэIэтыжри) 118
Щэтир вгъэщIэхъумэ, хъунущ Iуэхур икIэ, – Ар фигу ивгъэлъ! Иджы сожьэжыр!.. и Iэр ещIри, зауэлIхэм бжыхэр щэнейрэ трагъауэ. Пщыр, ахэм я зэхуакум дэкIыу, (пигъэщу )
ФIыкIэ!
йожьэж, зауэлIхэр абы кIэлъокIуэ.
Щэтир. Щэтир!..
Алыджхэм якIэлъожажьэ. Мыдрейхэр мыхъейуэ къызэхонэ.
(губгъэн къызыхэщ макъкIэ кIэлъыжиIэу)
КIэлъыджэ уэ!.. КIэлъыжэ!..
(тэлайкIэ щыму щыта нэужь, макъ ехуэхакIэ)
Аращ ди Iуэхур щIыдэмыкIыр. ЛIыгъэр Тхуигъэщкъым тхьэмыщкIагъэм япэ. Синдхэр Зэгуэр ягъэщхъа бгыр узэхужыным Хуощхьэх. Мэуэтхэр къызэкIуэцIеч пагагъэм. Апхуэдэурэ мэкIуэщIыр ди къарур. МэкIуасэ Ди хэкум и щIыналъэ нэхъыфI дыдэу Адэжь и хьэдэ къупщхьэкIэ гъэнщIахэр. АрщхьэкIэ сытыр си Iэмал!.. Уоу, Псатхьэ! КъыщIыгъу уэ си къарум! Къысхэлъхьэ лIыгъэ! Къызэт акъыл мыкIуэщI!.. Сыхуейщ сэ гугъэу КъесхьэкIхэм я нэхъ пажэр згъэзэщIэну. Сыхуейщ ди хэку Iуэдыщэм зэлъэпкъэгъуу Ис псори зэсшэлIэжу, къэралыгъуэ Зи щIыхь зыхъумэжыф яхуэзухуэну. ЦIыхухъухэр пэлъэщынукъым апхуэдэ Iуэху иным, Псатхьэ. Фыз шуудзэ Къэзугъуеинщ сэ. Ди цIыхухъухэм унэр Ирырахъумэ дызэуэхукIэ. Дипщри Алыдж кIэкъуагъым къурырес. И пщыгъуэ Езым хуэмыхъумэжыр къыхуахъумэу Дрырес мы и быдапIэм!.. ГущыкIыгъуэщ. Зэхэфхрэ, блыгущIэтхэ: гущыкIыгъуэщ!..
Си гугъэхэр зэщIэнымкIэ тхьэ инхэр КъысфIощIыр акъылэгъуу. Къысхуэнэжыр НэгъуэщIым гъурц зэтрилъхьахэм мафIэ ЩIэдзэнырщ икIэщIыпIэкIэ. ЩIэздзэнкъэ!.. Уоу, сытым хуэдэу сфIэфI сэ ар: зыгуэрхэр МафIэсым щыхэкIуадэм деж, лъэныкъуэ Зезгъэзу сыщытыну!.. Сыгузавэ Я гугъэурэ, мы си лъыр къэкъуэлъэхукIэ, Бзий пщтырхэм си пкъы щIыIэр езгъэуну!.. Щэху дыдэу зезгъэзыхыу, зэрыслъэкIкIэ Ужьыхыу хуежьа дэпхэм сащIэпщэну!..
(мэдыхьэшхри)
КъокIуэжыр пщышхуэр. Иджыпсту къэсщIэнкъэ Уэ уи мурадыр. Сысейр – хьэзырыххэщ. зегъэпщкIу. зэхэуауэ къохьэж.
ЙокI. БлыгущIэтхэр, я щхьэр къыфIэщIауэ, зэбгрокIыж. и закъуэщ. 119 Сыт сщIэнур-тIэ?.. Хэплъэгъуэщ мы си Iуэхур.
Я нэхъыкIитIым хэди, – хэх нэхъыфIыр,
ЖыхуаIэм хуэдэщ мы къыспаубыдыр:
Е пщыгъуэр, е фIыуэ плъагъу щхьэгъусэр.
Шэч хэлъкъым, лъапIэщ Тыргъэтауэ сэркIэ.
Сыхэт ар симыIэжмэ сэ?! АрщхьэкIэ?..
АрщхьэкIэ пщыгъуэр. Пщыгъуэр сIэщIэкIынущ.
ФIы дыдэу сощIэ: ар Щэтир лъэкIынущ.
Си пщыгъуэр. Тыншкъым а лъагапIэм и щхьэм
Ухуекъуу удэкIыныр. Нэхъ Iеижщи, – Унэсрэ, къэбгъэзэну укъеплъыхмэ,
Шынагъуэм зэщIеIулIэ уи Iэпкълъэпкъыр.
ДэкIыгъуэм нэхърэ къехыжыгъуэм куэдкIэ
Нэхъ задэщ сытри. Укъеджэрэзэхыу
Бгы лъащIэм ущIэхуэжмэ, лъэныкъуитIми
Уащымыщыжу укъэнэнущ. Хэт сэ
АбыкIэ чэнджэщэгъу къысхуэхъуфынур?..
БлыгущIэтхэм яжесIэнт, арщхьэкIэ ахэм
Сэракъым къыхахынур, – Тыргъэтауэщ.
Сыт си Iэмалыр? Дауэ зэрысщIынур?! 120 хуэмурэ къыкъуокIри, и дамэм къытоIэбэ.
Хуит сыщI, си къуэш, сэбэп сыныпхуэхъуну.
(къоскIэ, хуоплъэкIри)
Уэ-э-э. сыт мыбдеж?!..
Сыпхуэщхьэпэнут. Сытыр
Уи лIыгъэ?.. ЖыIэ! Гугъэр зыщIэхъуэпсхэм Ящыщкъым, Джэгъэтей, ныпхуэсIуэтэнур.
Ар сыткIэ си сэбэп атIэ?.. Пщхьэмыпэщ Мы Iуэху узыхэхуар, си къуэш. АтIэми,
Абы уэ тыншу укъыхэкIыфынущ, Зыгуэрхэм укъалъахъэ армыхъуамэ. Уи напэм къыпхуегъэкIуркъым щхьэгъусэм Апхуэдэу укъыхущIэкIыну. ЦIыхум ЖаIэнкIэ хъунум уфIолIыкIыр. Ауэ Мы сэ ныпхуэсIуэтэнум ущIэдэIурэ Ар хьэкъ зыщыпщIмэ, мис итIанэ тыншу А лъахъэр уэ къызэпыпчынут. ЦIыхуми.
(хуэмышэчыжу и псалъэр зэпеуд)
Нэхъ кIэщI зегъэщIыт, – сыт?..
Хъунщ, къуэш, – къэдаIуэ.
Си напэр мэс ар пхуэсIуэтэну, ауэ. Схуэхьынукъым абы уэ. Тыргъэтауэ!..
СлIожь Тыргъэтауэ?! ЖыIэ. умышынэу.
Ар нобэ си гугъат уэсIуэтылIэну, АрщхьэкIэ босфорыпщыр къыщытхыхьэм. 121 Сыт. Тыргъэтауэ? ЖыIэ псынщIэу!.. ЖыIэ!.. Зы псалъи щIумыхъумэ!..
(и щхьэр щIегуэри) Уи щхьэгъусэм ЩIасэлI зэрешэ, Джэгъэтей!..
(джатэ Iэпщэм йопхъуэри)
ЗэщIэкъуэ!.. Ар дауэ уи жьэм къекIуэхха?.. 122 Къызэуэ!
Си къуэш и щIыхьыр хъумэжыным псэри Хьэрэм хуэсщIыну сыхьэзырщ.
(нэхъ щабэ къэхъужауэ) КъэтIыси,
КъэIуатэ псори. Псо-о-ори. Тыргъэтауэ Дыщ хэкум зышэжахэм ящыщ гуэр сэ ДзыхьщIэгъу къысхуэхъури, тхьэр щиIуэжу нобэ Мис мыр къызжиIэжащ. Мэуэтей хэкум Я кхъухьыр щынэсам, дзэшу гупышхуэ Абыхэм къапежьат, лIыбэ уэрэдыр Зэдэууэ хашу. Кхъухьым дызэрикIыу, Дзэшухэм къахэкIуэтщ зы щIалэ фафIи, Ди пащхьэ къиуващ, жи. Мэуэт щIалэр ГуфIэжу Тыргъэтауэ къеплът, мыдрейри Абы хуэнэIурыту бгъэдыхьати, И дэлъхуу псоми я гугъащ. АрщхьэкIэ.
(зэIынауэ тIэкIурэ щыта нэужь, губжь зыхэлъ макъкIэ)
АрщхьэкIэ и щIасэлIт ар Тыргъэтауэ. Алыджхэм щезэуа махуищыр мыхъумэ,
Зы жэщ къэмынэу зэщIыгъуахэщ. ЦIыхухэр
Жеижу мазэм зиIэта нэужькIэ,
Хы Iуфэм къыIухутэрт ахэр. Зэуэ
ЗатIэщIти, зэшэкIарэ дыхьэшхыжу
Псым хыхьэхэрт. ЗэрызагъэпскIым нэхърэ
Я бар нэхъыбэу хэсхэти, итIанэ.
(нэхъри тригъалэу)
Адрейр жызумыгъэIэ, къуэш. Сыхуейкъым!..
(гуащIэу)
Гурыщхъуэ нэпцIкIэ ди цIэр вгъэулъийуэ КъыщIэкIмэ, фхуэзгъэгъункъым тIуми! Хьэуэ,
Гурыщхъуэрэ нэрыщхъуэкIэ апхуэдэу Тхьэ цIыхум иIуэ хабзэкъым. И нитIкIэ.
(и псалъэр зэпеудри)
Къысхуэшэ мыдэ ар. Къысхуэшэ псынщIэу! (щтэIэщтаблэ къохъу, ауэ зызэтреубыдэжри)
Ар. сэ. сIэщIэукIащ. ЗысхуэIыгъакъым. Хуэпсалъэу къысфIэщIат ди нысэм. Ауэ Ар дыдэр къызжиIащ щыхэкIми и псэр. 123 124 Зи щхьэгъусэм ЕпцIыж бзылъхугъэм лIым къыхуигъэфащэ Тезырыр зыми щхьэщихыфкъым. Хабзэу Ар синдхэм дызэриIэр уэри уощIэ.
Уоу, Псатхьэ!.. ЖыIэт, Шабзэзехьэ, жыIэт: Уэ си пIэм иджыпсту укъихутамэ, Дапхуэдэу пщIынт?
Акъылыр тезгъэкIуэнти, Щэтир жиIахэр згъэзэщIэнт. АрщхьэкIэ
Ар синдхэм къысхуадэнкъым.
НтIэ. ар. дауэ зэрытщIынур? Сэ ар
Дызолъхьэ си пщэ.
Сытым деж?.. Ныжэбэ.
ТхьэлъэIу нэужьым дэшэсыкI блыгущIэтхэм
УащIыгъууи, къэт зыкъомрэ. Псори
Сэ щэхуу сщIынщ тэрэз. Уэ бдэуэ щытмэ?.. Хъунщ. содэ. КIуэ иджы, – зегъэхь!..
( йокI.)
Уоу, тхьэхэ!..
(зытэлайкIэ и нэр плъызауэ щыта нэужь)
Е пщыгъуэр? Е фIыуэ плъагъу щхьэгъусэр?.. Щхьэгъусэр?.. Пщыгъуэр?.. Лъагъуныгъэр?..
(зэуэ къызэфIоувэ, тахътэм зытредзэри, макъ IэтакIэ)
Пщыгъуэр!..
Iупхъуэ
Адисэ 125
Мы едзыгъуэр нэхъыбэу зытеухуар ипхъу Адисэщ. хытIыгум иригъэша нэужь, ар щхьэгъусэ хуэхъуащ. гуауэщхьэуэщ: быдапIэм къыдагъэхьэркъым, езыр быдапIэм дагъэкIыркъым, и анэр, пцIы къытралъхьэри, хытIыгум ирагъэшащ.
Аргуэру си гум укъэкIащ, си анэ. Аргуэру гуауэм игъэнщIащ мы си бгъэр. Уэ яужь дыдэу къысхуэпщIа мы тыгъэм Гупсысэм я нэхъ дахэм сыхехьэжыр.
(тахътэм йотIысхьэри, къамэм еплъурэ)
Сэ, жэщыр хъумэ, сынопщIыхьыр. Уи Iэр Къыздэплъэ сфIэщIу, куэдрэ сыкъоушыр. АрщхьэкIэ сыт, – кIыфIыгъэм сыхоIэбэ. Уоу, сыту гуауэ пфIэкIуэдыныр анэ! Ишхыни имыгъуэту, илри къищу, Сымаджэу, ауэ анэр къыщхьэщыту
Псэу цIыхур, нэхъ насыпыфIэщ. сэ нэхърэ.
(къызэфIэзэрыхьауэ) Си анэ! Дэнэ уздэщыIэр? Дэнэ?!.
Утет мы щIыгум, уи псэр пIуту?.. Хьэмэ?..
(и щхьэр фIиубыдыкIыжауэ зытэлайкIэ щыта нэужь)
Уэ пцIы къыптралъхьар си фIэщ хуэщIыну Зы цIыху къахуэгъуэтынкъым. Уоу, си анэ! Мы дунеижьыр бампIэм хуаухуами Ярейти тхьэхэм.
(къыхощэтыкIри)
Мис, – арати, гъащIэм И дыгъэр ункIыфIащ. Иджы къэнэжыр СыIэбэрабэу сыхэтынырщ жэщым. Апхуэдэу къыщIэкIынущ дуней гъащIэ Дэтхэнэри езыр зэрызэхэлъыр: Пщэдджыжь дахащэ. махуэ. жэщ. кIыфIыгъэ. АрщхьэкIэ пщэдджыжь дахэм сыкъыхэкIри, Сэ зэуэ сыхыхьащ кIыфIыгъэ щIыIэм.
Аращ нэхъ гуауэр. Арщ хуэмыхьыр си псэм.
ГугъапIэ закъуэу къысхуэнат ГущIаси, БыдапIэм къыдыхьэну хуимытыжхэм ХэхуакIэщ ари. Сэри сыдагъэкIкъым. А псори зи унафэр хэт? – Адисэщ! Аращ, – Адисэщ! Си анэнэпIэсырщ!.. Уоу, сыту псалъэ щIыIэ ар. Си анэ!..
(Iэнэм тет кхъуэщыным гу лъетэри)
Тэмакъым гуауэр къыфIэгъуалъхьэ хъумэ, Абы ущызыхъумэр санэу жаIэ.
(Кърегъахъуэри йофэ.)
Мис: фадэм зрегуашэ си пкъым гуапэу. Сефэнщ иджыри. итхьэлэхукIэ гуауэр.
Йофэ. егуэкIуа хъуэпсэнэкIэ абы зэреплъым гу лъетэ. Щхьэгъусэмрэ и къуэмрэ гурыщхъуэ яхуещIри, ахэр игъэунэхун папщIэ, бзаджагъэм хуокIуэ – хэгъэщхьэIухэр къиплъыхьыныр щхьэусыгъуэ ещIри дошэсыкI, ямыщIэххэу къигъэзэжын мурад иIэу. 126 къыдихьэхыну хэт щхьэкIэ, абы гущыкI хуэзыщIа щIалэр къыхуэгъэдаIуэркъым. АрщхьэкIэ, чэф зэрыхъуар къегъэсэбэпри, ар IумпIафIэ ещI. къыдохьэж.
Д ж а т э г ъ а з э икIагъэ илэжьауэ Ш а б з э з е х ь э абы пцIы хуеупс. лэгъунэм щIохьэ. Жейм зэщIиIулIа щIалэм едэхащIэу елъагъу, абдеж пщым и къуэр щеукI.
ХытIыгум Жэщщ. Хыуалъэ зыкъизыкIутхэмрэ нэпкъым къеуалIэ хысыдж «губжьахэмрэ» я макъыр зэхох. КIыфIым хэплъагъукIыр нэщхъейуэ бгъукIэ къыщыт. Адрей псори жэщым щIихъумащ. ЩIигъэнащ. 127
Уэ, хы уфафэу уафэм и щIэт!
ЩIэ зыщIэмытыр зи псы щэджащэ!
Нэм къыхуэмыщтэу хыжькуий зеуапIэ!
Зи кIуапIэ мыгъуэр къысхуэмыгъуэтыр
Мэуэтей хэкуу си лъахэ уардэрщ.
Си адэ дыщэу ди лъэпкъ тхьэмадэ,
Мы хытIыгу жыжьэм уи пхъур йокIуадэ.
СымыкIуэдыпэу, фыкъыслъыгъуази,
НэбгъузкIэ мыхъуми, сызыIувгъаплъэ.
Зынызоплъыхьри, си хъуреягъыу Щхьэм имызагъэр псы гущIыIу джафэщ. Уафэмрэ хымрэ щызэхуэкIуэжым Си гукъэкIыжхэр нысфIыдозашэ. ИкIыжыпIэншэу мы щIыпIэ жагъуэм БэмпIэгъуэ уэфыр си гум щытохэ. Нэр къызэтесхмэ, – гуIэр си махуэу, ЗэтеспIэжамэ, – пщIыхьхэр си хьэщIэу, Си гъащIэ тIэкIур мыбы щызухмэ, Хэт къыпщыжынур уэ, си къуэ закъуэ!.. Гуныкъуэгъуэшхуэр къыдэзытахэм Тхьэхэр къеуэну куэдрэ солъаIуэ! Ахэм уедаIуэу мы Iуэху щIэпхъаджэр Джэгъэтеипщым щхьэ блэжьыфа? Уи бгъафэщIэлъу псэм упэзыщIыр Уэ къыпщIэбэгыуи щхьэ къэбгъэна?.. Губгъэн къысхуэпщIымкIэ сызэрыкъабзэр Пэжыр зыгъабзэу тхьэхэм къыздащIэ.
ЩхьэлъащIэу зи лIым сыткIи хуэхейхэм 128
ЦIыху макъщ ар, шэч хэмылъу. Зэ. Сыджэнти. «Ей-ей-ей!» жеIэри мэгуо. Зытэлай дэкIауэ, къыкъуокI. Ар къелъагъури, къоскIэ.
Сыранэхъ лейкIэ, уащхъуэр си тобэщ!..
Уоу, Псатхьэ! Хы тхьэрыкъуэхэм я макъыр Уэ цIыхум ейуэ къысщыбгъэхъурэ?.. Хьэмэ Мы щIыпIэ бзаджэм сэ сыкъилъыхъуэну Зыгуэр къэкIуа?.. ГуфIэгъуэт ар си дежкIэ.
(Джэ макъыр нэхъ гъунэгъу къохъу.)
( гу лъетэри)
Уоу, Тыргъэтауэ! Уи псэр щымыIэжу Къысщыхъури, си гур кIэзызат, арщхьэкIэ, Си пащхьэм уиту узолъагъури, фIыщIэр Зей тхьэхэм ину сахуохъуахъуэ!
(темыпыIэжу) ПсынщIэу
КъызжеIэт: сытхэр щыхъыбар ди хэкум?
Си гуапэт уи гур сщIыну фIы. арщхьэкIэ
Сесакъым пцIы сыупсу. Тыргъэтауэ.
Сэ. хуабжьу хъыбар гуауэщ. къыпхуэсхьахэр. къоскIэ.
Хъыбар гуауи?! Аргуэру гуауэ къысщыщIауи?!. Сыт хуэдэ?!. ЖыIэт, Шабзэзехьэ, – жыIэт!..
АтIэ, гъэбыдэ уи гур, Тыргъэтауэ. Зэгуэрым си жьэ пэж къыжьэдэкIамэ, – ЕтIуанэщ бжесIэр. Джэгъэтей щIэх дыдэу Уихуащ уэ и гум. Босфор пщышхуэм и пхъур Щхьэгъусэ ищIри, нэми псэми хуихьу, Зыкъомрэ дэпсэуащ. ИтIанэ зэуэ Гурыщхъуэ хуищIри фи къуэ Джатэгъазэ ЩIасэлIу иIэу и нысащIэ дахэм. Гуузу иукIащ абы.
Хэт?!
Фи къуэр!..
(макъ лъагэкIэ)
(губжь щIэлъу) ЛъэкIагъэххэщ.
Пэжкъым!..
ПцIыщ жыпIэр, гущIэгъуншэ!.. Джатэгъазэ Апхуэдэ напэншагъэ хузехьэнкъым.
И бын иукIыжыну Джэгъэтей ЛъэкIынкъым!.. 129 Уащхъуэ!
ЖысIам зы псалъи хэзмылъхьа сэ пцIыуэ!
( и джанэ лъы защIэр гуфIакIэм къыдихыурэ)
Уи фIэщ мыхъуамэ, еплъ зэгуэр уэр дыдэм Хуэбда и джанэм. Мисыр ар. Лъы защIэщ. (джанэр къыIехри, къызэпиплъыхьурэ)
Ар дауэ, тхьэхэ?
Дауэ, дауэ, дауэ?! (гухэщIу, макъ лъагэкIэ)
(къызэфIощахэ, зэщыджэу гъыуэрэ)
ИщIамкIэ щIегъуэжакъэ пщыр?
Цы налъи
Хэхуауэ къыщыхъуатэкъым. АрщхьэкIэ,
НысащIэ къишэжам зыщиукIыжым, Мис ар хуэхьакъым: икIащ и акъылым. Фи щIалэр фIыуэ зылъэгъуа ГущIаси Хы лъащIэм зыдихьащ и лъагъуныгъэр. Уи адэри.
Сыт. си адэр?!.. Уи адэр
НэкIуат къищIэну Iуэхум и пэжыпIэр. Гуузу ари яукIащ.
Уоу, тхьэхэ!..
А къомыр щекIуэкIащ ди пщыгъуэм. гъэру ХытIыгум ущыIэхукIэ, Тыргъэтауэ. 130
9 Заказ № (Гъыныр печри, къызэфIоувэ. Губжь хэлъу)
Iахакъэ Джэгъэтей иджыри пщыгъуэр?
Iахакъым. Ауэ, цIэр зэрихьэ щхьэкIэ, БлыгущIэтхэрщ хабзэр зезыгъакIуэр зэкIэ.
Пщыр сыт, – алыджхэр зыхуей дыдэм хуэдэщ: Сабий акъылу къэнэжащи, пыпхэу Щэтир къигъэсэбэпурэ, зыхуейхэр Щелэжьыр Синдей пщыгъуэм. Армыхъуамэ Куэд щIат ипхъу дахэм хэкIа и псэм пэкIуэу А пщышхуэм Джэгъэтей зэриукIыжрэ.
Ар дауэ, – синдхэм ямыIэжрэ хабзэ? Е хабзэр лейуэ къащыхъужрэ ахэм? 131
Зэманым псори ихъуэжащ.
БлыгущIэтхэм
Сыт жаIэр?
Арэзыхэщ псомкIи. Ахэр
Щытащ къысхуэмыIейуэ. Уэ къыпхуэфIу 132
Щыта блыгущIэтхэр.
Сыт?
ЩыIэжкъым. Псори
НэгъуэщIщ иджы.
Ар дауэ?
Босфорыпщым Унафэ къахуищIам ебэкъуэфыну Къэнакъым зыри.
(и макъым зрегъэIэтри ) ПщIэуэ пIэрэ хэтми А къомыр зи Iэужьыр?.. Шабзэзехьэщ! Сэращ! Псэлъэну дзыхь зымыщI, дэуэну Зи гущхьэ къэмыкIыххэу пщым и гугъэ И къуэш нэхъыщIэрщ уи лъыр зыщIэжыну Къалэн зыщызыщIар. Уоу, Тыргъэтауэ! Уэ пщIэркъым мы си гущIэр къигъэнэхуу Щэху ин зэрыпхузесхьэр. Къадыгъуарэ ГъэпщкIуа зэпыту кърахьэкI налкъуту Сохъумэ сэ а щэхур нобэм къэскIэ. Иджы схуэшэчыжынукъым бжезмыIэу.
ЗэгъащIэ, Тыргъэтауэ: лъагъуныгъэр Нурыбэ щхъуэкIэплъыкIэу сэри схуоблэ. ЗэгъащIэ: зэщисыкIыу блэ а нурыр Уэращ къызыбгъэдэкIыр. Уи дахагъэрщ!.. Гурыхькъым, зэрыплъагъущи, сэ си теплъэр. СощIэж ар фIыуэ: сэ сынэджэIуджэщ. ЦIыхухъу зэкIужым зэуэ къыхуэгъуэтыр Сэ схуэдэхэм къалъыхъуэ зэман куэдкIэ. АрщхьэкIэ, лъэIэсамэ гугъэм я Iэр, ЯгъафIэ ахэм къалъысар. ЯIэтыр, Тхьэ гуэру къащыхъужу!.. Тыргъэтауэ! ГухэлъкIэ сызыдэгъэгуаши, Уащхъуэ Мыващхъуэ кIанэ, хьэ самырым хуэдэу СхъумэнкIэ сэ уи гъащIэр!
(гущыкIкIэ гъэнщIауэ) Мыбы нэскIэ
Ара укъыщIэкIуар уэ? Аркъудейкъым. Дауи, Нэхъыщхьэр лъагъуныгъэрщ, Тыргъэтауэ. Си къуэшым и унафэкIэ мы щIыпIэ Шынагъуэм укъашауэ къыщысщIам, сэ ЖысIат: «Ирелъэлъэж Синдей ди пщыгъуэу Си лъагъуныгъэр зымыхъумэфари! Ирегузасэ си къуэш а Iуэхугъуэр И пщыгъуэм щхьэкIэ зыхуэлэжьыфари!» ИкIи согъэпэжыр а жысIахэр: Согуэш нэщIэбжьэр! Гуауэр! Лейр! Залымыгъэр!.. Зэрызогъэшххэр! ЗэрызогъэукIхэр!.. Сыкъамылъагъуу! Щэхуу! Сахукъуэплъу! Сыщыгъуэу фэкIэ! ГукIэ сыдыхьэшхыу!.. 133
(Т ы р г ъ э т а у э зэрыщытыр щогъупщэжри, хъийм йокI:
топкIэ-тоуэ, мэдалъэ, мэкIий, уигъэшынэу мэдыхьэшх. итIанэ зэрыщытыр къещIэжри, нэхъ тосабырэж.)
Уэр щхьэкIэщ апхуэдизыр сэ щIэзгъахъэр. Уэращ, уэра!.. Уи жагъуэ зыщIыфахэм ХьэзабхэмыкIыу язогъэхь я гъащIэр!..
(аргуэру и макъым зрегъэIэтыж)
КъащIэнщ мыгувэу синдхэм Шабзэзехьэ ЗищIысыр хэтми. Хахкъым зэи ахэм
ЩIасэкъуэ пщыуэ!.. Хабзэщ, хабзэ!.. Хэти 134
Сэ нэхърэ нэхъ къащтэнущ!.. НтIэ, синдхэ, Иджы фыпэплъэ фэ си нейм!..
( къыхуоплъэкIри, щабэу) Уэр папщIэ Сэ си псэм себлэжынукъым. Ухуеймэ, Уи гъусэу сыкъэнэнщ мы щIыпIэ бзаджэм. АтIэми, щыIэщ нэгъуэщI зы хэкIыпIи, Мис ар къыздэпIыгъамэ.
Ар сыт хуэдэ?
Куэд мыщIэу лъэлъэжынущ Синдей пщыгъуэр. Лъэлъэнурэ, Босфорым IэщIыхьэнущ. Ди лъэпкъ зызыгъэхъыжьэм и къурш лъахэм ТIасхъапIэу иIэр щэхуу сэ алыджхэм Сэтей къахуэсщIри, Iуэхур зэрыхъунум Щэтир си гъусэу дытепсэлъыхьакIэщ. ЖесIахэм пэкIуэу Синдейр си IэмыщIэ Къихуэнущ, Тыргъэтауэ. Сэ куэд щIауэ А гугъэр щызогъафIэ си гу лъащIэм. Иджы мэуэтхэр уэ къэбгъэдэIуарэ Хуэм-хуэмурэ тепшамэ а ди лъагъуэм, ИтIанэ дыпсэунут хъугъуэфIыгъуэм Дыхэсу уэрэ сэрэ. Арщи, жыIэ, – Щэтир къыпоплъэ уи жэуапым. ЖыIэ!
Ара уэ узилIыкIуэр?
(нэгъуэщIу зыкъызэредзэкIри) Хьэуэ! Си щхьэрщ!.. ЖысIамкIэ уарэзымэ – тенджыз Iуфэм
Хьэзыру Iутщ ди кхъуафэжьейр.
(и хьэджэсэм йопхъуэри) Армырмэ!..
(мурад гуэр зэрищIар и нэгум къищу)
Сэ. сыарэзыщ.
Тхьэ Iуэ.
(макъ щабэкIэ) Уоу, Шабзэзехьэ!
ЦIыху фIыуэ плъагъум жиIэр тхьэрыIуапIэм ЩаIуатэм хуэдэу къыпщыхъунырщ, дауи, Зэджэжыр лъагъуныгъэкIэ. Си гущIэм Нэсащ уэ псалъэу къызжепIар. Тхьэ инхэм Уэращ щхьэгъусэу къысхуагъэфэщари, Къалэну собжыр арэзы сыхъуныр.
Пхуэфащэр къыплъысащ уэ, хьэщхьэвылъэ! (жыжьаплъэу)
Иджы а кхъуафэжьейр сэ къэзгъуэтынщи.
(нэщхъейуэ, ауэ игурэ и щхьэрэ зэтелъу)
ЛъыщIэж гъуэгуанэм сытехьэнщ. зыхуигъэфэрыщIурэ къегъапцIэри еукI. 135
( и джанэр къещтэж, ба щIри, уэгум зыхуегъазэ.) Уо тхьэхэ!
Фи щIагъ сыщIэту лъыщIэж псалъэ сотыр: Си адэ! Си къуэ! Си лъэпкъ насыпыншэ! Мо фIейм къысхуиIуэтахэр пэжу щытмэ, Тхьэ соIуэ, сэ сщIэжыну фи лъыр лъыкIэ!..
Iупхъуэ
Тезыр и быдапIэрщ. Зэрегъэфа гуэрхэм я зэрызехьэ макъ жэщым къыхоIукI. Хьэлъэу бакъуэурэ Джэгъэтей къохьэ. КъыпхуэмыцIыхужыным хуэдизу жьыфэ къытеуащ, зэщIэтхъуащ. 136
(И тхьэкIумэхэр IэгукIэ зэхуещIри, тэлайкIэ пхуэдэу щытщ.)
Ефащ аргуэру си блыгущIэтхэр. Псори Зеуалэу чэфщ быдапIэм дэсыр. ШхуэIур ИIыгъкъым зыми. щхьэж игу къихьэр ещIэ. Аращ-тIэ: я пщыр я джэгуалъэ хъужмэ, Апхуэдэу къызэхонэ.
(ЩIыкIэншэу зыгуэрхэр мэдыхьэшх.). цIыху щыкIахэр.
Сэ, мисыр. си щхьэр узым фIех. ЗыщIыпIи
Щызгъуэткъым егъэзыпIэ. Псори лъыкIэ Зыгуэрым ириIащ. Плъыжьыбзэу. лъыкIэ. Зы жэщ нэхъ мыхъуми IэфIу сыжеямэ, Псэхунут си гур. Ауэ хъуркъым. ЦIыхухэм ЗэпхыжаIыкIыу зэхызохыр я пщыр ИкIауэ и акъылым. Пэжу пIэрэ?.. Ди хэкур си зэранкIэ алыдж лъабжьэм ЩIэхуауи жаIэ. Пэжу пIэрэ?.. Жэуапхэр къызохьэкI сэр дыдэм, ауэ Си закъуэщ щымыгъуазэр ахэм, дауи. Шынагъуэщ мы дунейр. УлъапцIэу губгъуэ Баналъэм къыщыбжыхьым хуэдэщ гъащIэ Абы щепхьэкIри. Уи лъэгуитIыр банэ Хуэмызэу я зэхуакухэм удэжыфу Уесамэ, уи насыпщи, – жэ. Армырмэ, Шыныджэм ещхьу, уи гур къиузыкIрэ КъигъыкIыу укъытонэ гъащIэ ныджэм. Сэ сэщхьу. УмылIа-улIа пэлъытэу. Псэхэхым нэхъ хъуэпсапIэ уимыIэжу.
(куууэ хощэтыкIри)
Зи пщыгъуэм хуимытыж пщы гуэр щыIамэ, Сэ, мис, сриетIуанэщ! Залымыгъэу ИщIахэр псэкIэ зыпшыныж псэуамэ, Абы срещхьщ сэ! Зигу уIэгъэм шыгъур ГущIэгъу хэмылъу зыхутраудэ Мы щIым тетамэ, сэри сыапхуэдэщ!..
(макъ IэтакIэ)
Уоу, Тыргъэтауэ! КъысщIэкIуакъым лейуэ ПкIэлъызесхьахэр. УмыцIыхубз хейуэ Сэ Шабзэзехьэ къызжиIахэр зэи СхуэщIатэкъым си фIэщ. ПцIыр сыткIэ щхьэпэ, Тепщэгъуэр сIэщIахынкIэ сышынати, Злэжьащ а Iуэху щIэпхъаджэр, армыхъуамэ Уи щIыфэ сэр нэмыщI лъэбгъэIэсауэ Хъыбар зыIуатэм къытесхьа шэчыбэр Хуэхъунут и хъумакIуэ ди насыпым.
(тIэкIурэ щыму щыса нэужь)
НэщIэбжьэ Iэджи сыхуэзащ иужькIи, Нэхъ гуауэ ини ишэчащ мы си гум, АрщхьэкIэ ахэм я къежьапIэр, дауи, А лейр щызесхьа махуэрщ, Тыргъэтауэ. Абдежщ къыщыщIидзар налкъутналмэсу Зэхэлъ си гъащIэр къызэтещэхэным. Абы кърикIуа псом сегупсысыжмэ, Мы си псэр зэщIодие. Нэхэр зэуэ СоуфIыцI, пщIыхьэпIэу къызыфIэзгъэщIыну. АрщхьэкIэ къызодауэхэр жэщ къэскIэ Си пщыгъуэм текIуэдахэр. Хьэдэджадэ Мэхъужри, ахэм къагъэзэж быдапIэм. 137 (ЩIым къыщIэIукI хуэдэ, пшыналъэ хэша къоIу. къоскIэри, лъэныкъуэкIэ маплъэ, зэуи и Iэр абыкIэ еший.)
Мес! КъокIуэхэр! ЩIы фIыцIэр зэгуэкIауэ, КъыдокI зэкIэлъхьэужьу.
(къотэджри, макъ IэтакIэ) Тыргъэтауэ! Упсэущ уэ, сощIэ. ЩIым утетщ иджыри. АтIэ, зыпхузогъазэ тхьэхэм зыри
КъимыкIыу сащIелъэIумкIэ: псынщIэIуэу Мы къомым саIэщIэх!..
(макъ ехуэхакIэ) Зэхэпхкъым уэри.
Е плъэкIыркъым бгъэгъуну лейр. Узахуэщ. 138
(лъэныкъуэкIэ маплъэри)
КъысхуокIуэ хьэдэджадэхэр!. Къэсахэщ!.. Ажалым зи псэр кърихуэкI дыгъужьым Щхьэщохьэ бгъэхэр, еуIуну и гум!..
Джэбын зэшэкIа хьэдэджадэхэр къонахуэ. Уагъэшынэу фагъуэхэщ, къыщакIухькIэ хьэуам щесхэу къыпщохъу. Уеплъыпэмэ, ахэр къыбоцIыхуж: Шупашэ, Адисэ, Джатэгъазэ, ГущIасэ сымэщ. Пщыр здикIуэтым, къызоплъэкIри, – нэгъуэщI хьэдэджадэхэр и щIыбагъым къыдохьэ. Ахэр и унафэкIэ яукIа блыгущIэтхэмрэ.
Аргуэру дыкъэкIуащ уи деж. Иджыри Ар дыдэмкIэ дыхуейщ дыноупщIыну. КъыджеIэ, Джэгъэтей: сыт лажьэр диIэу
Апхуэдиз цIыху дебгъэукIа? КъыджеIэ!
Дэрати синдхэр пщыгъуэ зэлъыкъуэту Уи адэ Дыщэтаж щызэгуигъэхьэм Ныбжьэгъу нэхъ пажэу игъуэтар. Дэрати.
Уи адэр щылIэм, «Чэнджэщ пэж ухуеймэ, ЕупщI мыбыхэм» жыхуиIар. Дэрати.
Зи хэкур, зи цIыху напэр сытым дежи Псэм япэ изыгъэщу къыббгъэдэтыр.
Сэрати жыпIа псалъэр тIу имыщIу Тетар уи жыхафэгум илъэс куэдкIэ.
ИтIани уи унафэкIэ гуузу
Хахащ дэ ди псэр. Абы и тезыру
Ирехъу бэлыхьхэмыкI къыпхуэна гъащIэр!.. 139 зэфIэщэхарэ лъэгуажьэмыщхьэу утыкум исщ. Зызэхуешэ, жаIэм елъытауэ и нэгум зехъуэж. И щытыкIэ псом къегъэлъагъуэ ар и акъылым зэримытыжыр.
(зыжьэу)
КъэдаIуэ, Джэгъэтей. Сэ лъагъуныгъэ ЗыхуэсщIа цIыхум сыщепцIыжа махуэ
Къэхъуауэ зыми хужыIэнкъым. Ауэ,
Тхьэ инхэм дызэхахыу ныбжызоIэ:
Сэ уэ ныпхузиIакъым лъагъуныгъэ!
А дякум къыдэхъуамкIи зы мэскъалкIэ
Сыкъуаншэу зыслъытэжкъым. Пэжщ, убжьыфIэт,
Зи фIыгъуэ уцIыхухъут уэ абы щыгъуэ.
Уащыщтэкъым зыблэхъуэпсыкIхэм. Ауэ
Дунейм зы цIыху тетакъым икIи теткъым
Игу и бгъэм илъым зыхуишэнур ищIэу.
И пщыгъуэр нэхъри иIэтын мурадкIэ
Си адэм уэ пIэщхьэгъу сыныпхуищIами,
СлъэкIакъым псэгъу зыныпхуэсщIыну. Ауэ, 140
Хьэщыкъ сыхуэхъури уи къуэ. Джатэгъазэ.
Зэманыр бдесхьэкIащ. ар слъагъу зэпыту
БыдапIэм сызэрыдэс закъуэр си псэм
ПыIэгъуэ хуэхъурэ гугъэм я нэхъ дахэр
ЩызгъафIэу си гу лъащIэм. Ахъумэ, си щхьэр
Хэслъхьэнуми, Босфорым згъэзэжынут.
ЦIыху цIыкIум хабзэу зэхалъхьам тепщIыхьмэ,
Злэжьащ сэ емыкIушхуэ. Ауэ хабзэу
Дунейм щызекIуэм я нэхъ къабзэр уи гум
Къиухэсырщ. КъиIущэщырщ. Къиубзэрэбзырщ.
Гум жиIэм цIыхур емыдаIуэу щытмэ,
Абы пцIы хуеупсыжыр и щхьэм. Аурэ,
А пцIым йосэжри, игу зэгъарэ гъащIэм
И купщIэм нэмысауэ псэм къебгынэ.
Сэ сщIэрт къызэрагъуэт IэфIыпIэ щэхуу
ЦIыху гъащIэм хэлъыр. Ауэ гуэгъу усхуэхъури,
А псори, мис, – къэлъэлъэжащ. Гуэныхьу
Уэ сэркIэ птелъыр ягъэгъункъым тхьэхэм!..
КъэдаIуэ, Джэгъэтей. Сэ уи зэранкIэ
Дунейр си фIыгъуэу къэзбгынащ. ЩIалэгъуэм
И IэфIыр нэсу зыхэзмыщIэу, си пкъыр
Хы фIыцIэм игъэпщкIуащ. Сырещхьт сэ пцIащхъуэ
Зи дамэхэр нэхъ пасэу къэжэпхъауэ
Уэгу къащхъуэм щыбзэрабзэм. Си уэрэдхэм
ЩызгъафIэр зыт сэ: Джатэгъазэ! Ауэ
ГъащIитI къызэдэгъагъэр ипщIыкIащ уэ.
Иджы дыщыIэщ хьэдрыхэжь щIыIэм,
ГуIэнэпс гуащIэр щыщIэдгъэкI зэпыту,
Уэ уи къуэ Джатэгъазэ сэрэ. БампIэу
Дэ тIум хьэдрыхэ щыдгъэв псор хьэзабкIэ
СфIэзахуэщ, Джэгъэтей, упшыныжыну.
Си адэ. ПщIэжрэ Iэ къыдэплъэу си щхьэм Уи куэщI сибгъэсу щыщыта зэманыр? КъысфIэщIт сэ абы щыгъуэ уэр нэхъыфIу Зи бын зылъагъуж адэ щIым темыту. Къысщыхъут уэр нэхърэ нэхъ къару, нэхъ хахуэ ИгъащIэм щIэмытауэ уафэ щIагъым. Сытетт дунейм, абыкIэ си гур згъэфIрэ Къыспэплъэ си мыгугъэу зы шынагъуи. АрщхьэкIэ а зэгуэр къыздэплъа уи Iэм Хихащ сэ си псэр. Къыптехуа тезырыр Сэ уэ пщхьэщысхыфынукъым, си адэ.
(макъ шынагъуэкIэ)
Шэчыж, атIэ, лIыукI! Шэчыж тезырыр!
( и хъуреягъыр къакIухьурэ)
Шэчыж!.. Шэчыж!.. Шэчыж, лIыукI, тезырыр!..
И щхьэр щIихъумауэ зэфIэс Д ж э г ъ э т е й хуэмурэ къыбгъэдокIуэтыжри, хьэдэджадэхэр мэбзэхыж. Д ж э г ъ э т е й зытэлайкIэ зэщыджэу зэфIэсщ, ауэ и щхьэр къыщиIэткIэ, зэщыджэр дыхьэшхым хуокIуэж, итIанэ зэуэ къызэхоуэри, хьэдэджадэхэр 141
къилъыхъуэу щIедзэ.
Адисэ?!. Дэнэ кIуа?!. Си щIалэ?!. Си къуэ?!. Зэ догуэ!.. Къэвгъэзэж!.. Сыкъэвмыгъанэ!..
Сыздэфшэ сэри хьэдрыхэ, си къуэ!..
Зыгуэрым и Iэр хуишийуэрэ йокI. Уащхъуэдэмыщхъуэу быдапIэм къытеуа мэуэтхэмрэ
абы дэс алыджхэмрэ зэрызэзауэм и даущыр гъунэгъу къохъу. Зауэм и гуащIапIэм зэрыхэтар къапщIэрэ, мафIэр къыпех жыхуаIэм хуэдэу, джатэ пцIанэ зыIыгъ мэуэт
зауэлIыр къолъадэ (зэуэ зыкъеплъыхьри, гуфIэгъуэкIэ гъэнщIа макъкIэ)
Мэуэтхэ!.. Дыдейщ быдапIэр!.. Дыдей хъуакIэщ!.. (гуфIэгъуэр къыдаIыгъыу мэуэт зыбжанэ къолъадэ)
Пщы бжаблэр мис, пщы бжаблэр!.. (лъэныкъуэкIэ зегъазэри) Тыргъэтауэ!..
(ЗауэлI хагъэщIам и гъуахъуэ макъ къоIу. Ар хэзыгъэщIар зэрыарар къапщIэу, и плIэидзэ къуапэмкIэ джатэр илъэщIыжурэ зауэлI фащэ зыщыгъ жыджэру къохьэ. Мэуэт зауэлIыр гуфIэу абы пожажьэ.) 142
БыдапIэр зэрыщыту ди IэмыщIэ КъихуакIэщ, Тыргъэтауэ! Зы алыджи Псэ Iуту къыдэнакъым!..
(ткIиягъэ зыщIэлъ макъкIэ) Дэгъуэщ! Ауэ
ХъумакIуэхэм я закъуэу фи мыгугъэ Дэсар мыбы алыджу. ЗагъэпщкIуауэ Къыдощэ дэ иджыри куэд. Мис ахэр Зыхуейщ а жыпIэр. Зыхуей дыдэщ! Зыри
БыдапIэм дэмысыжу къытщагъэхъурэ Мэуэтхэр бэлэрыгъмэ, мис итIанэ Флъагъунщ къызэрежажьэ. (и гуфIэгъуэр текIуэтауэ) АтIэ, жыIэ, – Дыпоплъэ уи унафэм. Мырщ унафэр! Уи гупыр шэи, къэфтIысыхь мо мывэ
БыдапIэр икIэщIыпIэкIэ! Пщы бжаблэм Дэт къомым арагъэнущ, шэч хэмылъу, ГъэпщкIупIэ яхуэхъуари, – къэвубыд!.. Адрейуэ! Хы Iуфэр фхъумэ, фытемыплъэкъукIыу! Босфорым IэщIыхьа Синд къэралыгъуэр Апхуэдэу тыншу зыIэщIигъэкIыну Фи гугъэмэ, – фыщоуэ. Синдхэм щхьэкIэ ЖытIар-жытIащи, – зыри текIкъым! Синдхэм
Ди лIыкIуэр къаукIауэ, я лъэсыдзэр КъытхуокIуэ дэ джатэ ихакIэ. Ахэр Къэнащ Босфорым я лъэныкъуэу. Дэри нэм къеIэм и псэм деIэжынущ!
(ткIийуэ) Нобэ
Къуэшылъ вгъэжэнкъым! Къыпхуизыхым джатэ
Къуэшылъ щIэтыжкъым! Куэдщ!.. Акъылыр япэ Имыщмэ, Iуэхур псыхэкIуадэщ. Синдхэм КъагъакIуэ а лъэсыдзэм сыпэплъэнщ сэ. ГъэзащIэ ныбжесIар!.. Сэ сокIуэ. Ауэ А дзэм мэуэтхэр сфIапэуву щытмэ, ИтIанэ сумыгъэкъуэншэж.
КIуэ, псынщIэу!.. 143
(Мэуэт зауэлIыр зэуэ йокI. быдапIэр гуапэу къызэпеплъыхь.)
Куэд си гум IэфIу къагъэкIыж мы псоми. Си нэгум къыщIохьэж махуэфI блэкIауэ Къэгъазэ зимыIэжхэр. Лъэныкъуэ зрегъэз. И Iэр зыгуэрурэ ищIым, ар зэрищIым иридыхьэшхыжурэ, ( и дыхьэшх макъ къоIу) Мы жэщ бзаджэм. Ар хэту пIэрэ. а дыхьэшхри?.. Месыр!.. къохьэ.
( гу лъитэркъым)
Ей, цIыхухэ! Мис: лIыукI фымылъэгъуамэ, Фыкъаплъэ, – ар сэращ, сэра!.. Лъыкъуалэм Сыхэсщ зыхызогъапскIэри!.. Щхьэ къупщхьэу И щIыIум Iэджи щызэрехьэ. Месыр!..
(Дыхьэшхыр зэуэ печри, къызэхоуэ. И макъыр кIэзызурэ) 144
Мор си къуэм ейщ. Си щIалэм. Джатэгъазэ. СощIэж сэ ар щыпызупщIар. Зэ уэгъуэ. Зэ уэгъуэ закъуэ. (Т ы р г ъ э т а у э джатэ пцIанэр иIыгъыу къыжьэхохьэ. йокIуэт.)
Тыр-гъэ-та-уэ?!
Гузэвэгъуэмрэ тхьэмыщкIагъэмрэ и нэгум къищу зэщIокIуэ, зехущыхь. И щытыкIэ псор гущIэгъум щIолъэIури, узыпэщIэувэн зэрыхэмылъыжыр наIуэщ. Уоу, тхьэ инхэ!
Фэ фощIэ сэ тхьэрыIуэм я нэхъ ину ЛъыщIэж тхьэрыIуэр зэрыстелъыр. Ауэ
Си бийр хьэдэ пэлъытэщ. Зилъ мыщIэжу Къэнахэм я псэр хьэдрыхэжь щIыIэм Къивмынэ гызрэ гурымыжу, тхьэхэ!
Джатэр зыIэщIегъэху. Ар къепхъуатэри. зэуэ зыхеIуж. ЗыхеIужри, и гур псэхужа хуэдэ, гъэщIэгъуэну къыхощэIукI. жауэ щытщ.
(и нэхэр зэрызэтепIам хуэдэу) Мэбзэх, арати. хы тхъурымбэм хуэдэу.
(нэхъу-нэхъуу жьэхоплъэри)
Уоу, Тыргъэтауэ!.. Къысхуэгъэгъу.
(зэфIощахэри, зытет лъагапIэм худэплъейуэрэ) Щыуагъэу
Зэхэлъщ мы дунеижьыр. Тыр-гъэ-та-уэ. хуэIэбэурэ малIэ. ПщIыхь куум къыхэкIыжа хуэдэ, къоскIэри, зэуэ хьэдэм хуоплъых, итIанэ тоIэбэ.
Мыр. хьэдэщ. Хьэ-дэ. Дауэ?.. Хэт?.. Сэрамэ?.. Ар пэжкъым!.. Ауэ?..
( зэрызиукIыжа джатэр къещтэри) 145
Мис!.. Сэращ!.. Си джатэрщ!..
Ар дауэ?!.
(Джатэр хыфIедзэри) Хьэуэ!..
(лъы защIэ хъуа и Iэгум еплъыжурэ) Ауэ лъым. Си Iэгур.
Си Iэгур плъыжьу къриIащ.
(гуфIэну хэту) Аращ, ара, – СщIэжащ сэ филъ, си адэ! Си къуэ!..
(и гуфIэр гуIэм хуэкIуэжурэ) Ауэ
Мы си гур лъыкIэ сэри къызодауэ.
(хьэдэм щхьэщотIысхьэри, гуIэм къыхэIукI макъкIэ) Хьэдэм тощIэ. ГущIэм епIэстхъ гыз макъым и толъкъуным хэту хорыр къохьэри, 146
(и щхьэр къеIэтри, гъыр щIэту)
Уоу, сыту гугъу уIэщIэкIыну гъащIэм Зэгуэр къыщылында а мафIэ гуащIэр Зыхъумэ уи гум. Мис, – зыхуэмышыIэу, Абы лъы нэпс щIегъэкI. Мэгыз. МэгуIэ. къаувыхь. (я Iэхэр уэгум етауэ)
ГуIэгъуэ махуэр зи Iэужьу тхьэхэ!
ЦIыху хейр мыпхуэдэу щхьэ къевгъэпыхьэхрэ?
Гухэлъым шхэпскIэ зы ищIа гъащIитIыр
Темыхуэу арат мы дуней хуитым?
Сыт лажьэр яIэу ахэм удын жагъуэр
Ятевдзэу фщIа фэ лъапсэкIуэд унагъуэр?!
СиIэжкъым гъащIэр сэ схуэзыгъэдахэр. КъэлъэлъэжакIэщ гугъэ нэху сиIахэр. Къэплъэжкъым къысхуэгуфIэу щыта нитIыр. Зыкъашиижкъым IэплIэ хуейуэ IитIым. ЩIокI Iэпкълъэпкъ дахэм малъхъэдис хуабагъэу Къызэзытар сэ Iэджэри гуапагъэ.
Тхьэ инхэу дунеижьыр зи Iущагъэ, Ара хэфлъхьар цIыхупсэм фэ быдагъэу? Сэ си гугъакъым апхуэдизу щIэхыу Псэхэхыр хуаший тыгъэм къыхуевгъэхыу. Ей, уэгум иту батэр зыгъэшыфхэ! Псори зэлъэIуу зым емылъэIужхэ! ФлъэкIынумэ, тхуифщIыкIи тIу мы си псэр, КъэвутIыпщыж си лъагъуныгъэм и бзэр!..
Хьэдэм тощIэри, магъ.
Мы щIыгу фIыцIэжьу хуэмеижым дыгъэ Щхьэ уэри утетыххэ, лъагъуныгъэ?! 10 Заказ № Сыт цIыхухэм яхуэпшийуэрэ гуфIэгъуэ, ЩIыхэпшэр ямыщIэххэурэ гуIэгъуэм?! Е ахэр ауан щIыпIэу къэбгъуэтауэ Я гу къэплъахэм уриджэгурэ?.. Дауэ Мы дунеижьыр адкIэ зэрыхъунур? НэхъыфI лъыхъуэну? Хьэмэ унэхъуну?.. Къэхъунур зыщIэр тхьэшхуэхэм я закъуэщ. Къэхъуам тепщIыхьмэ, – къытпэщылъыр пшагъуэщ. А пшагъуэм къыщалъыхъуэурэ хэкIыпIэ, ХуокIуатэ цIыхухэр хухаха щыхупIэм.
(гъынанэурэ и щхьэр къеIэтри)
Уоу, сыту абрэмывэу хьэлъэ гъащIэр, НэщIыбзэу къыщыпхуэнэм деж и лъащIэр, Къыщемыпсыжым деж бгъэфIа уи дыгъэр, Щумыгъуэтыжым деж уи лъагъуныгъэр. Мис: я гугъами схэлъу цIыхухъу лIыгъэ, СыIэщIэкIыфкъым гуауэм ихь бзылъхугъэм!..
ГугъапIэ дыгъэр зытеункIыфIауэ Бзылъхугъэ насыпыншэу Тыргъэтауэ, Гу къуэпскIэ дуней фэбжьхэр зыгъэхъужыр ИгъащIэми зэIэзэм къеукIыжыр. Аращ уэ нобэ нэпскIэ къэппшыныжыр. Аращ уэ псори щIыпфIэмыIэфIыжыр.
(здэщысым, и Iэхэр уэгум етауэ)
Ей, Дыгъэ! Мылу зэщIэгъащтхьи щIыгур,
Къэгъачэ мы гуауэшхуэр зышэч си гур!
Ей, Щыблэ! ХъуэпскI! КъызэщIэгъуагъуи, – къауэ!
Си нитIыр схуэщI уэ ямылъагъужIауэ!
Мэзытхьэ! КъэутIыпщи хьэкIэкхъуэкIэр,
Мы си пкъыр егъэчатхъэ ахэм дзэкIэ!
Ахын! Мы хы щIыIэжьым хуэщI унафи,
БэмпIэгъуэр зытез щIыгур щIегъэлъафэ!
Ей, Уащхъуэ! Къэкъутэжи уафэ бзыгъэр, 147 Дунейр щIэгъэтIысыкI а уи кIыфIыгъэм!..
Зэхахыркъым тхьэ инхэм уи лъэIу-гъыбзэр. ЩIэхъуэпскъым ахэр къыхахыну уи псэр. Гуауэшхуэр къытехьэлъэми уи гъащIэм, Апхуэдэу уи уахътым ухуэмыпIащIэ. Борэным жыгыр ищIми къудамэншэ, ИIэхукIэ лъабжьэ, хъуркъым гугъапIэншэ.
(Абы хэту мэуэтхэм ящыщ зы кIийуэ къолъадэ: «Синдхэр!». Мэуэтхэмрэ синдхэмрэ лъэныкъуэ зырызым къыкъуожри, джатэихакIэ зэхолъадэ. Хорым и макъым нэхъри зеIэт.) Мэуэтхэ! Синдхэ! ВгъэувыIэ зауэр:
Бзылъхугъэщ къывэлъэIур, – Тыргъэтауэщ!. 148
ЗауэлIхэр зэпокIуэтыж.
(хьэдэм щхьэщысу)
Си лъэпкъым зиукIыжу слъагъун япэ, Псэхэхыр къысхуэкIуэныр сэркIэ гуапэт. ИтIанэ сынэкIуэнут сэ уи гъусэу А цIыху къыздимыкIыжым, си щхьэгъусэ. АрщхьэкIэ сэ псэхэхми къыспекIухьыр, ФIэмащIэу си псэм ишэча бэлыхьыр.
(Къотэджри, зауэлIхэм я зэхуаку къыдохьэ.)
Уоу, зэхъуэ-зэщэу зэш-зэегъухэ! Сыту Дырещхь дэ а зы Iэбэлагъым пыту
Iэпхъуамбэ зэкIэщIэкIхэм. Зэи зыкIи
ДэIуэгъу зэхуэмыхъуахэм. Зэи зыми
IэштIым имыщIыфахэм. ЗытхуэщIамэ,
Дэ бий къыттегушхуэнтэкъым итIанэ.
А зылI и быну дызэкъуэувауэ
Щытамэ, тхуегъэзынут хэти. Ауэ,
Дыпыту щытми а зы Iэбэлагъым,
ДищIащ щхьэхуэрыпсэу ди ерыщагъым. Зи гугъу къамыщIхэр деплъу ди къуэш яшхым
Дыщысурэ, игъащIэми дыкъашхыр.
Ди лIакъуэр зыдэс псыхъуэм бийр къэмысмэ,
Адрейхэр ддэнущ лыгъей мафIэм исми.
Апхуэдэу дауэ дытетын дыгъужьым
И хабзэм тету псэу мы дунеижьым?
ГухэщIу диIэм нэхъри къахэхъуэнкъэ?
Адэжьхэм я нэхеи къыттехуэнкъэ?
Сыт нэхъ къыщIэтщтэр щхьэж зиугъуеижрэ
Зэхамэ дызыщI цIэхэр зыфIэтщыжмэ?
ЗымыщIэр хэт: щызэбгрыжмэ тафэм,
Шы гуартэр мэхъу дыгъужьхэмкIэ шхыгъуафIэ!
Аращ дызыхьри лъэпкъыр – зэш-зэдауэрщ,
Зэдауэ кIыхьхэр зэрыдухыж зауэрщ. А жыпIэр ди фIэщ хъунут, Тыргъэтауэ, Мы хьэдэр фи IэщIагъэу щымытамэ. Аращи, дэкI мы ди зэхуакум! ДэкIи, Дилъ синдхэм дыгъэщIэж мэуэтхэм ялъкIэ! (къэлыбауэ)
Мэуэтыр синдым щыпикIуэт къэхъуакъым!..
Губжьарэ зи нэм лъыр къытелъэдауэ, АжалкIэ зэхуэупсэ си лъэпкъэгъухэ, Къуэшылъым фыщIэхъуэпсурэ, фэ хэкур ХувощIыр шапэIудз ди бийм аргуэру. Ди хэку дэ тхуохъумэжри, дилъ мыщIэжу Къэдгъанэуи ди хьэлкъым!.. Тыргъэтауэ.
Дэ, синдхэм, пщIэ пхудощI уэ. Ауэ хабзэр Уэр щхьэкIи тхуэкъутэнукъым. Аращи, Дэ – дылIщ! Мыр – Iэщэщ! Iэщэ игъэбзэфрэ Бзылъхугъэ и кIэкъуагъ къыкъуэкIыфыну 149 ЛIы фхэтмэ, – къреув! Лъым пэкIуэр лъыщи, – Мэуэтхэм ялъ!..
Ялъ! Ялъ! Ялъ!.. (губжьыр къыщIэнарэ зызэтримыубыдэжыфу) Тыргъэтауэ! ДэкI дякуми, мы ди Iэщэм хулъэкIынур Я нэгум щIэдгъэгъэкI мы синдхэм!..
(мэуэтхэм яхогуауэ) 150 Ди лъым
ЩIэхъуэпсхэм ялъ!..
Ялъ! Ялъ! Ялъ!..
(макъ ехуэхакIэ) Хъунщ, фызахуэщ: Лъыр лъыкIэщ зэрапшыныр. АфIэкIаи
Сэ фэ сыфпэрыуэнкъым. Ирырежэ А лъы къэкъуалъэр. Ауэ зэш-зэзауэр ЩIэддзэнщ ди хабзэм тету. Къафщтэ Нэхъ папцIэу бжы зырызи, апхуэдизу Лъыгъажэм нэхъ хуэпабгъэ зауэлIитIыр Утыкум фыкъиувэ!.. Мис мыпхуэдэу. Фи бжыщхьэхэр гъэщхъарэ зэхуэхъуапсэу.
(бжыщхьитIыр Iэ зырызкIэ еубыдри, Iэдэбу)
Уоу, тхьэхэ! ФщIы Iэмыр мыбдеж щыжэну Лъыкъуалэ тыхьыр лъэпкъым хуэщхьэпэну. (Апхуэдэ лъэпкъ пэмыплъа зауэлIитIыр щыпхъуам, къэхъунур къэхъуагъэххэт: Т ы р г ъ э т а у э бжыщхьэ папцIэхэм зафIидзэжакIэт. Бжыщхьэхэм къафIэзыхыжа зауэлIитIым я Iэхэр зэрешалIэри.)
Си гъащIэ мащIэр щыкъухьэж. мы махуэр. Ирехъу ди хэку IуэдыщэмкIэ. Iумахуэ.
( и хьэдэм къыхуэIэбэурэ)
СынокIуэ сэ. СынокIуэ, Джатэгъазэ. СынокIуэ, Джэгъэтей. Си псэгъу. Си щIасэ.
(хьэдэм щхьэщагъэтIысхьэ)
Щиубыдами. дунеижьым ди бзэр. Щызэхурезэ. хьэдырыхэ. ди псэр.
Хьэдэм тощIэри малIэ. Гъыбзэм зеIэт. Аращ зыхуишэр лъэпкъыр зэш-зэдауэм.
(Гъыбзэм аргуэру зеIэтыж.)
Уоу, сыту хьэлъэ быным яку дэлъ зауэр Зыгъэв Хэку-анэм псэкIэ ишэч гуауэр. Мыбдежым фэ фыщызэролIыр. МодкIэ
Босфорым ди хъыбар ялъэIэсащи, Дзэ фIыцIэр къытхуэзышэ кхъухь кIыхьыжьхэр КъытхуокIуэ, хы гущIыIур яуфэбгъуауэ.
(зэлъэпкъэгъу зэпэщIэувахэм яхэплъэурэ)
Уоу, сыту гуауэ. Сыту гуауэ. гуауэ. 151
ЗэпэщIэува мэуэтхэмрэ синдхэмрэ нэщхъкIэ «зэпыджу», ауэ я пIэ ижыхьауэ зэпэщытхэщ. Адрей персонажхэри хъейркъым. Гъыбзэм и закъуэщ къэхъунум нэхъ уезыгъэгупсысыр. Ижь-ижьыж зэманым къиIукI а гъыбзэм хуэм-хуэмурэ къыщIоувэ адыгэпсэ дэтхэнэми къигъыкI «ИстамбылакIуэр». Жыжьэ дыдэ къызэриIукIыр наIуэу. Псалъэншэу. ТхьэкIумэм къыхуэубыд къудейуэ. Гум ешыкъылIэу. Адыгэм ди лъэпкъпсо насыпыншагъэм и къуэпсхэр жыжьэ дыдэ къызэрыщежьэм щыхьэт техъуэу.
Iупхъуэ Алыдж – эллин (пасэрей грек).
Ахын – пасэрей адыгэхэр хы ФIыцIэм и тхьэм, езы хым зэреджэу щыта фIэщыгъэцIэщ. БлыгущIэт – тепщэм и чэнджэщэгъу, и къуэдзэ. Гум дэгъэфэн – наIуэ умыщIу гурыгъуз гуэр зехьэн. Гъэрэщ – гъэрхэр щаIыгъ.
Дамэгъу – къызэрыбгуэтымкIэ жэуаплыныгъэ зиIэ («союзник»).
Даурхэр – пасэм щыгъуэ Кърымыр зи хэкуу щыта лъэпкъыжьщ.
Джэгугъуо – джэгур зэхэзышэ.
Джэж – къыхуеджэныгъэ.
Дзэшу – шуудзэм щыщ зауэлI.
ДзыхьщIэгъу – уи дзыхь зэбгъэз хабзэ цIыху.
Къуентхъ – зауэм къащыIэрыхьэ мылъку, Iэщэ (трофей).
Мэуэтхэр – адыгэхэр къызытехъукIыжа лъэпкъым и зы къуда- мэщ. Пьесэр зытепсэлъыхь зэманым «зауэ хабзэ – де- мократ хабзэ» зэхэтыкIэкIэ зэджэм тету псэуахэщ. Псэр щIэджэн – зыгуэрым хуабжьу зыгуэркIэ щыгугъыу щытын (взывать).
ПсыIусхэр – адыгэхэр къызытехъукIыжа лъэпкъым и зы къудамэщ (тхыдэ тхыгъэхэм зэрыхэтыр мыпхуэдэущ: «пссесы»). Пщхьэмыпэ – ущIэгузэвэн Iуэху.
Синдхэр – адыгэхэр къызытехъукIыжа лъэпкъым и зы къудамэщ. Пьесэр зытепсэлъыхьхэр къыщыхъуа зэманым пщы- гъуэ яIащ (Босфор-алыдж пщыгъуэм и унафэхэри щы- зекIуэу).
Си уэредадэт – «си гуфIэгъуэшхуэт» жыхуиIэщ.
Тэхъуанэ – пасэрей адыгэхэм я унэ лIэужьыгъуэ.
Уащхъуэдэмыщхъуэу – ямыщIэххэу, пэмыплъауэ.
Уэлэуащэ – зыгуэрым пыщIа, лъихьэ-лъикIыу щыт; пыхъуэпы- шэ, кIамэлъамэ.
Унэидзэ – ягъэбэлэрыгъыу зэрытеуэ щIыкIэ.
Фызшу – бзылъхугъэ зауэлI.
Хэгъэгу – хэку, лъахэ.
ХэгъэщхьэIу – хэку гъунапкъэ.
Хыджащхьэ – хым и гущIыIумрэ уафэмрэ щызэхуэкIуэжыр (горизонт).
Хысыдж – хы къиуам и толъкъун лъагэ (вал).
ХытIыгу – зи хъуреягъыр псым къиухь щIыналъэ (остров). Хыуалъэ – толъкъун.
Хыжькуий – хым, хы Iуфэхэм къыщыхъу борэн-псыдзэ ин (шторм). 152 ХыIу – кхъухь тедзапIэ. Хьэдэджадэ – лIам и ныбжь, нэкъыфIэщI. Хьэдрыхэ псалъэ – хуабжьу бзыщIын хуей щэху. Хъурзэ – хыIум кхъухьыр Iуимыхын щхьэкIэ, кIапсэм пыщIауэ псым хадзэ хьэлъэ (якорь). ШуукIэкъалэ – дзэм и кIэм ирагъэувэ шу гуп хэха (арьергард). Шуупэкъалэ – дзапэм ирагъэувэ шу гуп хэха (авангард). Шушэс – хэку IуэхукIэ зэрызэщIэшасэ щIыкIэ.
Шынэ-шынэ – удз лIэужьыгъуэ (ромашка). ЩуIэгъэфI – щхьэгъусэ, унэгуащэ. ЩхьэлъащIэ – бзылъхугъэ. ЩIасэ – гухэлъ, лъагъуныгъэ.
ЩIасэкъуэ – зэщхьэгъусэу щымытхэм зэдагъуэта къуэ. IэщэхуэфI – Iэщэр фIыуэ зыгъабзэ; лIыхъужь. Iуэгу – пщIантIэ. Iуэдыщэ – адыгэм я хэку. 153 Литературэ щIэныгъэ. Критикэ ДАХЭ, .
Адыгэ усыгъэм и макъамэр нэхъ гуакIуэу, щабэу зыгъэIухэм ящыщщ бзылъхугъэ усакIуэхэр. Езы Ухыгъэм псэ пIащIэу къигъэщI бзылъхугъэм усэн, тхэн зэчийр щIыгъужмэ, абы художественнэ дуней дахэ, къабзэ къыпкърыкI хабзэщ. Апхуэдэщ Вындыжь Марие. Ар Къэбэрдей-Балъкъэрым и Дзэлыкъуэ куейм хыхьэ Сэрмакъ къуажэм 1950 гъэм августым и 18-м къыщалъхуащ – усакIуэщ, уэрэдусщ, радиожурналистщ, КъБР-м щэнхабзэмкIэ щIыхь зиIэ и лэжьакIуэщ, Урысей
Артиадэм и лауреатщ, 1991 гъэ лъандэрэ Урысейм и ТхакIуэхэм, 2004 гъэ
лъандэрэ Урысейм и Журналистхэм я
зэгухьэныгъэхэм хэтщ. 154
Марие и япэрей лэжьыгъэ IэнатIэм Тэрч куейм хыхьэ Ботэщей
къуажэм щыпэрыувауэ щытащ. Налшык дэт педагогикэ колледжым
(педучилищэм) къыщIашри, еджэным хуэзыгъэхьэзыр классхэм щылэжьэну ягъэкIуауэ щытащ. 1978 гъэм Къэбэрдей-Балъкъэр къэрал университетыр къиуха нэужь, урысыбзэмрэ адыгэбзэмкIэ егъэджакIуэу Сэрмакъ къуажэм щылэжьащ. 1995 гъэм къыщыщIэдзауэ Къэбэрдей-Балъкъэр къэрал телерадиокомпанием и редакторщ. 2002 гъэм журналистикэм хуищI хэлъхьэныгъэм, и лэжьыгъэфIым папщIэ Къэбэрдей-Балъкъэр республикэм и Журналистхэм я зэгухьэныгъэм и саугъэтым и лауреат хъуащ. 2006 гъэм Урысей лъэпкъ Ассамблеем и Лъэпкъ Комитетым Дипломрэ дыщэ медалрэ къыхуигъэфэщащ. Урысейм тхыгъэхэр традзэн зэрыщIадзэрэ илъэс 300 щрикъум ирихьэлIэу Къэбэрдей-Балъкъэр Республикэм ЩэнхабзэмкIэ и министерствэм и ЩIыхь тхылъ къратащ.
Мы гъэм Вындыжь Марие и ныбжьыр илъэс 70 ирокъури, ди гуапэщ иджыри илъэс куэдкIэ узыншэу лъэпкъым хуэлэжьэну. * * *
Вындыжь Марие и IэдакъэщIэкIхэм дунейм и теплъэ куэд къыщызэщIэкъуащ, ахэр гъащIэм и лъэныкъуэ зэхуэмыдэхэм хуэунэтIащ. Абыхэм ящыщу сабийхэм папщIэ усэхэр, уэрэдхэр щызэхуэхьэса «Сабиигъуэ гъуэгу» тхылъыр 2005 гъэм къыдэкIащ. Сабий уэрэду щэ ныкъуэм щIигъу зэрыт а тхылъыр макъамэмкIэ ирагъэкIуэкI дерсхэм къыщыбгъэсэбэп хъуну Къэбэрдей-Балъкъэрым ЩIэныгъэ IуэхухэмкIэ и министерствэм къилъытащ икIи сабийхэм зэрахуэунэтIам, зэрахуэлажьэм папщIэ ЩIыхь тхылъ къыхуагъэфэщащ.
Марие и тхыгъэхэр КъБР-м къыщыдэкI газетхэмрэ журналхэмрэ щIэх-щIэхыурэ къытохуэ, тхылъ щхьэхуэурэ къыдокI. 2018 гъэм абы и IэдакъэщIэкI «Бзу анэм и уэрэд» япэ адыгэ сабий мюзиклыр (композитор Къул Амир макъамэ зыхуитхар) дунейм къытехьащ. Мюзиклым и текстымрэ абы щIэлъ макъамэр къызэрыгъэлъэгъуа нотэхэмрэ Литературэ щIэныгъэ. Критикэ
зэщIыгъуу тхылъым къыщыхьащ. Апхуэдэуи ар сабийхэр дэзыхьэхын сурэтхэмкIэ гъэщIэрэщIащ. ЩIэблэр дахагъэм хуэущиинымкIэ, гъуазджэм къыхуэгъэушынымкIэ а тхылъыр куэду зэрысэбэпым, ар лъэпкъ щэнхабзэм и хэлъхьэныгъэ зэрыхъунум шэч хэлъкъым. Мюзиклым гъэсэныгъэ-ущииныгъэ мыхьэнэ зэриIэм щыхьэт тохъуэ
ар зи IэдакъэщIэкIхэм тхылъыр зэрызэхуащIыж псалъэхэри: «Ди ныбжьэгъу цIыкIухэ! Бзухэм я образымкIэ мюзиклым къызэрыщыдгъэлъэгъуащи, пцIы умыупсу, умыдыгъуэу, умыфыгъуэу псэ хьэлэлкIэ дунейм утетмэ, ныбжьэгъу куэд уиIэнущ, уи гъащIэри нэхъ гъэщIэгъуэну, нэхъ дахэу щытынущ. Ныбжьэгъу куэд уиIэныр – ар цIыхум и къулеигъэщ, зэкъуэтыныгъэр – ар и лъэщагъщ. Дэ дыхуейщ апхуэдэу ди ныбжьыщIэ цIыкIухэр фытлъагъуну. НасыпыфIэ цIыкIу фыхъухэ!»
ИщхьэкIи къызэрыщыхэщащи, Вындыжьым сабийхэм яхуэгъэзауэ усэ, уэрэд куэд и Iэдакъэ къыщIэкIащ. Ахэр цIыкIухэр зыущийуэ, пэжыгъэм, IуэхуфIхэм, IуэхущIафэ дахэхэм хуэзыунэтIу, фIытеIуэу гъэпсахэщ. Псалъэм папщIэ, егъэджакIуэм и гугъуехьыр еджакIуэ цIыкIухэм зыхезыгъащIэщ, абы пщIэ хуэщIыным хуэзыгъасэщ Вындыжь Мариерэ Блашэ Владимиррэ зэдатха «Си егъэджакIуэ» уэрэдым хэт дэтхэнэ сатырри. Мис, абы щыщ зы пычыгъуэ, уэрэдым ежьууэ хэувауэ:
Си егъэджакIуэ, си ущиякIуэ,
Ди гъащIэ гъуэгум и гъэлъэгъуакIуэ,
ЩIэныгъэ нэхум сэ сыхуэзышэ,
Дахагъэ псоми сыхуогъэушэ. 155
Вындыжь М. и усыгъэм тематикэ гуп щхьэхуэхэр IупщIу къыхощхьэхукI. Псалъэм папщIэ, апхуэдэ гупхэр къагъэщI Хэкумрэ лъэпкъымрэ яхуэгъэза усэхэм («Хэку-Анэ», «Си лъахэ», «Псэр щытыншкъым хамэ щIыпIэ»), щIыуэпсыр къызыхэщхэм («Гъэмахуэ махуэ», «Бжьыхьэ»), гъащIэм и философие куур лъабжьэ зыхуэхъуахэм («СфIэфIкъым», «СумыгъэпIащIэ», «Си гъащIэ лъагъуэ», «ЦIыхухэр», «ЩхьэгъэпцIэжщ»), лъагъуныгъэм хуэгъэпсахэм («Схурегъ и скрипкэр Паганини», «Насыпыр IэмыщIэм умыщIэу йолъэтыр», «Хэплъи хэдэж», «Уи фэ изоплъ»), нэгъуэщIхэми.
Марие и лъагъуныгъэ усэхэм бзылъхугъэм и псэ пIащIэм щызэрыхъа гурыщIэ зэхуэмыдэхэм я тхыпхъэ хэщIыхьащ. Нэхъ гъэщIэгъуэнхэм икIи, дэ дызэреплъымкIэ, усакIуэм нэхъыфI дыдэу къехъулIахэм ящыщщ «Схурегъ и скрипкэр Паганини» усэр. Мыбдежым дуней псом цIэрыIуэ щыхъуа итальян скрипач Iэзэ Николэ Паганини и образыр, нэхъ тэмэму жыпIэмэ, ар цIэрыIуэ зыщIа скрипкэр усэм гъэщIэгъуэну хэухуэнащ: лирикэ лIыхъужьым и гухэлъ жэуапыншэр, лъагъуныгъэ насыпыншэр къигъэлъэгъуэн, абы кърит гухэщIыр къиIуэтэн папщIэ, усакIуэм и тхыгъэм эстетикэ лъагэм и пкъыгъуэ (Паганини и скрипкэр, псэм хыхьэу абы къыпкърыкI макъамэр) къыхегъэхьэ. НэгъуэщIу жыпIэмэ, Паганини и скрипкэм и «гъы макъымрэ» усэм и лирикэ лIыхъужьым и гум щыщIэхэмрэ зэтохуэ, зэподжэж. ЖытIахэм я щыхьэтщ, псалъэм папщIэ, мы едзыгъуэр: Литературэ щIэныгъэ. Критикэ
Схурегъ и скрипкэр Паганини!
Си гухэлъ IэфIым тохэ жэп.
Къысхуимыгъанэу зы гукъини,
Мэужьыхыж, хэмылъу дэп.
Марие и усыгъэм адыгэбзэр екIуу щыгъэшэрыуащ. Псом хуэмыдэу усакIуэм къехъулIэхэм ящыщщ зэгъэпщэныгъэ Iэмалыр гупсысэ зэмылIэужьыгъуэхэм хэухуэнэныр. Ар Вындыжьым и усэ куэдми уэрэдхэми щынэрылъагъущ. Къэтхьынщ, псалъэм папщIэ, «Гъэмахуэ махуэ» усэм и пэщIэдзэ едзыгъуэр:
Анэ быдзышэ хуэлIа сабийуэ,
Псы пэплъэ щIылъэм и жьэр ущIащ.
МэкъуауэлI щIыфэр, тIыгъуа балийуэ,
Гъэмахуэ дыгъэм къыхуриIащ. 156
Мыбдежым усакIуэм уэгъум ихь щIылъэмрэ анэ быдзышэм хуэныкъуэ сабиймрэ я образыр, щытыкIэр зэрызэхуихьыр гъэщIэгъуэным къыщымынэу, лъэпкъ литературэм щыщIэщыгъуэщ. Апхуэдэщ къэтхьа едзыгъуэм и ещанэ сатырым деж мэкъуауэлIым и щIыфэ дыгъэрыжьэ хъуамрэ хъуща балий плъыжьыпсымрэ зэрыщызэхьэлIари.
Езыр зэрытхэм, зэрыусэм нэмыщI, Вындыжь М. зэдзэкIыныгъэми и зэфIэкI щигъэнэхуащ. НобэкIэ ахэр куэд мыхъуми, абы Къэшэж Иннэ и усэ зыбжанэ къэбэрдей-шэрджэсыбзэм къригъэзэгъащ. Апхуэдэхэщ «Сэри Кавказым сыщыщ Iыхьэщ…» («И я – Кавказ. И я оттуда…»), «КъызжеIэ, си адэ, адыгэбзэ…» («Заговори, отец, по-кабардински») жыхуиIэхэр. ЗэдзэкIыныр Iуэху гугъущ, ар къызэхъулIэхэм я бжыгъэр мащIэ дыдэщ, ауэ зы адыгэ бзылъхугъэ усакIуэм урысыбзэкIэ итха тхыгъэхэр адрей адыгэ бзылъхугъэ усакIуэм ди анэдэлъхубзэм къызэрихьэсыжар, ди бзэм къызэрыригъэзэгъэжар щIыхь зыпылъ къэхъугъэщ. Къэшэжым и усэ сатырхэу Вындыжьым зэридзэкIахэм Iэзэу къехъулIахэри, мащIэу зэгъэзэхуэжыпхъэ щIыпIэхэри хэтщ. Зи гугъу тщIыхэр нэхъ нэрылъагъу хъунущ Иннэ и IэдакъэщIэкIыу зы пычыгъуэрэ Марие ар зэрызэридзэкIамрэ зэщIыгъуу къэдгъэлъагъуэмэ. Псалъэм папщIэ, зэдгъэпщэнщ «Сэри Кавказым сыщыщ Iыхьэщ…» («И я – Кавказ. И я оттуда…») усэм и япэ, етIуанэ едзыгъуэхэр:
Къэшэж Иннэ:
И я – Кавказ. И я оттуда,
где пахнет ледником роса,
где мне дарованы два чуда –
на мир взглянувшие глаза.
Где чуткий жеребёнок – детство,
лишь свистнешь – и примчит тотчас,
где так естественно соседство
долин и гор. И я – Кавказ. Литературэ щIэныгъэ. Критикэ
Вындыжь Марие:
Сэри Кавказым сыщыщ Iыхьэщ,
Мылымэ къызыпихым срибынщ.
Зэгуэр уи тафэ сыныхыхьэм,
НэкIэ ажэгъуэмэ къэсщыпынщ.
Си сабиигъуэр шыщIэ цIыкIущи,
Нэр здэплъэм си псэри мэлъей.
Уи бгыжьри тафэри зэпытщи,
Си псэр хъыринэм щегъэжей.
Къэдгъэлъэгъуа едзыгъуэхэм деж купщIэри художественнэ къэIуэтэкIэри хъума щыхъуауэ, зэдзэкIакIуэм нэхъыфIу къехъулIауэ къэлъытапхъэщ, псалъэм папщIэ, «Си сабиигъуэр шыщIэ цIыкIущи, Нэр здэплъэм си псэри мэлъей» жыхуиIэ сатырхэр. Апхуэдэхэм тхыгъэм и адрей Iыхьэхэми ущрохьэлIэ.
«КъызжеIэ, си адэ, адыгэбзэ…» («Заговори, отец, по-кабардински») усэри гъэщIэгъуэну зэдзэкIа хъуащ, усакIуэм и усыгъэм щIэлъ макъамэр, абы и хъэтIыр ихъумэным зэдзэкIакIуэр зэрыхущIэкъуар тхыгъэм щынэрылъагъущ. Абы щыгъуэми, къыхэгъэщыпхъэщ усэр щызэрадзэкIым абы и купщIэм хэщIыныгъэ гуэрхэр зэригъуэтари. Зи гугъу тщIыр гурыIуэгъуэ хъун папщIэ, Къэшэжым и усэмрэ Вындыжьым адыгэбзэм къригъэтIэсамрэ. Iыхьэ щхьэхуэ е пычыгъуэ гуэр мыхъуу, зэрыщыту къэгъэлъэгъуапхъэщ. 157
Къэшэж Иннэ:
Заговори, отец, по-кабардински, хотя б немного внуков поучи, звеня уздечкой звуков, проскачи в тот край, где ты на счастье им родился! Заговори на языке отца, отец мой, замолчавший от недуга! Не значит, если лопнула подпруга, что конь твой не доскачет до конца. Заговори на языке родном, таком гортанном и неповторимом, пусть в нашем доме будет пахнуть дымом костров пастушьих. Пусть греметь лавинам, синеть горам, объятым снежным сном. Заговори, отец, заговори! Заговори назло проклятой хвори, назло уколам вспомни иглы хвои, сшивающие лоскуты зари для твоего весеннего бешмета. Прошу, отец, сегодня об одном: заговори на языке бессмертья, заговори на языке родном! Вындыжь Марие:
Литературэ щIэныгъэ. Критикэ
КъызжеIэ, си адэ, адыгэбзэ,
Пхъурылъхур тIэкIукIэ хэгъуэзэнщ.
ШхуэIу макъ къыщIэту гъэбзэрабзэ,
Ущалъхуа лъахэм срихьэнщ.
КъызжеIэ, си адэ, адыгэбзэ,
Узыр щэлъахъэ пхуремыхъу,
Уи шыныбэпхыр къэлэламэ,
Ижын щымыIэу къыпщымыхъу.
КъызжеIэ, си адэ, адыгэбзэ,
АдыгэлI макъ сэ зэхэзгъэх,
Мэлыхъуэ пщыIэм щащIа мафIэу,
Iугъуэмэ пэшым къыщIегъэх.
КъызжеIэ, си адэ, адыгэбзэ,
Уи узым уи бзэр йолъэщэкI.
Къущхьэхъу псей цIыкIум и зы мастэу,
Хущхъуэ къыпхаIур къыщIрекI.
КъызжеIэ, си адэ, адыгэбзэ,
СызэролъэIур сэ а зырщ.
Анэм къыбдилъхуа анэдэлъхубзэр
МыкIуэдыныбзэ зыщIыр уэрщ. 158
ИщхьэкIэ щызэкIэлъытхьа усэхэм гупсэхуу уахэплъэмэ, зы лъэныкъуэкIэ, зэрадзэкIа тхыгъэм мыпхуэдэ жыIэгъуэхэр къыхэщакъым: «заговори на языке родном, таком гортанном и неповторимом», «сшивающие лоскуты зари для твоего весеннего бешмета.». НэгъуэщI лъэныкъуэкIэ укъыщеплъмэ, зэдзэкIа хъуа тхыгъэм Иннэ и усэм хэмыт пкъыгъуэ гуэрхэм уащрохьэлIэ: псалъэм папщIэ, Къэшэж И. «хвоя» жыхуиIэр Вындыжь М. «Къущхьэхъу псей цIыкIу»-у зэридзэкIащ. Ауэ къэдгъэлъэгъуахэр апхуэдэ дэтхэнэ тхыгъэми дэплъагъунущ (псом хуэмыдэу ар художественнэу щытмэ), абыкIэ зэдзэкIакIуэри пхуэгъэкъуэншэнукъым.
Вындыжь Марие усэнри уэрэд тхынри зэхуэдэу къохъулIэ. Абы композитор цIэрыIуэхэу Къэбэрдокъуэ Борис, Блашэ Владимир, Даур Аслъэн, Чэгъэду Мухьэрбий, Тубай Артур, Къул Амир, ЗэрамыщIэ Заретэ, АфэщIагъуэ Зое, Лий Аслъэн, Балъкъэр Иринэ, Тхьэгъэзит Руслан сымэ, нэгъуэщIхэми ядитха уэрэдхэр цIыхубэм зэлъащIысащ. Абыхэм яхэтщ сабийхэм яхуэгъэзахэри («ЖрыраIэ сабийхэм уэрэд», «Си егъэджакIуэ», «Си мамэ, си дамэ», н.ку.), балигъ уэрэдхэри («Дыкъыздэгъафэ», «Ар ди Къэбэрдейщ», «Нэ дахэ», «ЕфIакIуэ,
адыгэ Хэку», «Шыгъуэ цIыкIур мэкIуэракIуэ», «Си лъэпкъ», н.). Вындыжьым и уэрэдхэм щIалэгъуэм, лъагъуныгъэ къабзэм, гурыщIэ дахэхэм ехьэлIа мотивхэм щIыпIэ ин щаубыд. Абы щыгъуэми а гурыщIэхэр Литературэ щIэныгъэ. Критикэ
образ екIухэмкIэ икIи гъэщIэгъуэнхэмкIэ къэIуэтащ. Уэрэдхэм языхэзым гухэлъ дахэм къыпкърыкIа мыпхуэдэ сатырхэр къыщокIуэ:
Къошхыр уэшхыр, си щхьэгъубжэр хузощIыж,
Уафэгъуагъуэм ди макъамэр докIуэдыж.
Уафэгъуагъуэм жыпIа псалъэхэр поджэж:
«Сыпхуеижкъым. сыпхуеижкъым!.. СыппокIыж!».
Си щхьэгъубжэм уэшх ткIуэпсхэри щожэх,
ГукъэкIыжхэри абы ирелъэсэх…
Мыбдежым уэлбанэ махуеймрэ гукъэкIыж хьэлъэхэм хэт лирикэ лIыхъужьым и псэр зэрыт щытыкIэ гугъумрэ IэкIуэлъакIуэу щызэхэухуэнащ, художественнэ Iэзагъ хэлъуи къыщыгъэлъэгъуащ.
Едзыгъуэм къыщыгъэсэбэпа рифмэ зэгуэгъуми гу лъытапхъэщ. Къэтхьа пычыгъуэм апхуэдэ рифмэ лIэужьыгъуитIым ущрохьэлIэ: зымкIэ япэ сатыриплIыр зэпыщIащ (хузощIыж – докIуэдыж – поджэж – сыппокIыж), адрейм иужьрей сатыритIыр зэрепх (щожэх – ирелъэсэх). Апхуэдэ рифмэ къэгъэщIыкIэм усэм и макъамэр еукъуэдий, псом хуэмыдэу, ар уэрэдыпкъмэ, абы и ритмикэ ухуэкIэм мыхьэнэ ин иIэщ.
Щхьэж хуэфащэ пщIэрэ увыпIэрэ гъащIэм щигъуэтыж хабзэщ. Вындыжь М. и IэдакъэщIэкIхэри и творчествэр зэрыщыту къапщтэми гулъытэншэ хъуркъым, ахэр лъэпкъ литературэми, щэнхабзэми, гъуазджэми я хэлъхьэныгъэщи, хуэфащэ пщIэ ягъуэт. 1970 гъэм ирагъэкIуэкIа «МакъыщIэхэр» республикэ зэпеуэм Марие и IэдакъэщIэкI «Адэжь лъахэ» усыгъэхэм япэ увыпIэр къыхуагъэфэщащ.
Марие и зы усэм щетх: 159
Зэману дахэ, сумыгъэпIащIэ,
Жьыгъэр си лъэмбым къыумыгъэувэ,
ГъащIэ IэфIыпIэр сфIумыгъэмащIэ,
ТIэкIурэ зышыIэ, тIэкIу зыгъэгувэ.
Зэманри Ухыгъэри къыхуэгумэщIэну, и гуращэ дахэхэр къехъулIэну, ди лъэпкъ щэнхабзэмрэ гъуазджэмрэ иджыри илъэс бжыгъэ куэдкIэ жыджэру хуэлэжьэну адыгэ бзылъхугъэ Iущым, усакIуэм, журналист Iэзэм дохъуэхъу! Людмилэ, филологие щIэныгъэхэм я кандидат Литературэ щIэныгъэ. Критикэ
Вындыжь Марие хужаIахэм щыщ пычыгъуэхэр
Вындыжь Марие зи щыпэтхэхэм ящыщкъым, ар зи лэжьыгъэкIи, зи щIэныгъэкIи, зэхэщIыкIкIи балигъ гупсысэкIэ зиIэ усакIуэщ. Шэч къытумыхьэжыну ар уи фIэщ ящI Марие и усэ нэхъыфIхэм. Тхылъ щхьэхуэу къыдагъэкIыну зыхуэфащэ усэхэр и мащIэкъым Марие. Абы и усэхэр зэрыгъэнщIар гупсысэ къудейкъым, атIэ абыхэм ящIэлъщ пIейтей узыщI гурыщIи, псэр зыгъэнэху, гур зыгъэхуабэ макъамэ жьгъырууагъи, гъащIэм и къэхъукъащIэ куэдым укъыхуэзыгъэуши. Iэдэм,
Къэбэрдей-Балъкъэрым и цIыхубэ усакIуэ

Марие и уэрэдхэм куэдрэ седэIуа, макъамэ зыщIалъхьа абы и усэхэм сыкъеджа нэужь, си дежкIэ нэхъ нэрылъагъу хъуащ зы Iуэхугъуэ: япэрауэ, Вындыжьым иIэщ цIыкIухэм яжриIэни балигъхэм зэрызахуигъэзэни, етIуанэрауэ, Марие цIыкIухэм къехьэлъэкIын псалъэ и уэрэдхэм зэрыхимыгъэувэным хущIокъу. Апхуэдэу и тхыгъэхэм зэрелIалIэрщ Вындыжьым и уэрэдхэм яхилъхьэ гупсысэр, гурыщIэр зызыхуигъазэхэм я гум, я псэм щIыхыхьэр. 160 Зубер,
Къэбэрдей-Балъкъэрым и цIыхубэ усакIуэ

Вындыжь Марие и усэхэм сыдихьэхыу, сфIэфIу сыкъоджэ, ауэ Марие сэ нэхъ цIэрыIуэу зэрызбжыр и уэрэдхэращ. Дэтхэнэ усакIуэми къехъулIэркъым уэрэдым псалъэ щIилъхьэну. Макъамэм псалъэ щIэлъхьэныр зэфIэкI щхьэхуэщ икIи а зэфIэкI щхьэхуэр Марие хъарзынэу къехъулIэу си щхьэкIэ къысщохъу. Борис,
Къэбэрдей-Балъкъэрым и цIыхубэ тхакIуэ

Ди лъэпкъым игъащIэми къыдэгъуэгурыкIуэ щIыкIэ дахэ иIэщ: ар теплъэ екIуми, щыгъын лъапIэми я щхьэ къэхъуу, цIыхур, еплъ пэтми, зызыщимыгъэнщI, едаIуэ пэтми, зытемызашэ, псэр зыгъэгуфIэ, узыIэт гурыщIэщ. Апхуэдэ дэрэжэгъуэ къуат КъБР-м щэнхабзэмкIэ щIыхь зиIэ и лэжьакIуэ Вындыжь Марие и IэдакъэщIэкIхэм.
Вындыжь Марие и уэрэдхэм я нэхъыбэр цIыхубэм фIыуэ ялъэгъуащ, абыхэм щIэдэIуну хуейуэ куэдым зыкъытхуагъазэ, уеблэмэ нэхъыбэр дзапэ уэрэду яIурылъщ жытIэмэ дыщыуэну къыщIэкIынкъым. Хъаджэт,
Къэбэрдей-Балъкъэрым щIыхь зиIэ и журналист Усыгъэ
Усэхэр Марие И 161
Схурегъ и скрипкэр Паганини!
Си гухэлъ IэфIым тохэ жэп.
Къысхуимыгъанэу зы гукъини,
Мэужьыхыж, хэмылъу дэп.
Схурегъ и скрипкэр Паганини!
Гъэмахуэ гупкIэм сыкъыпоху.
Лъэхъэнэ дахэм гугъэ тхыпхъэу
ХуэсщIар сIэпокIри, си гур поху.
Схурегъ и скрипкэр Паганини!
Зэманыр сощIыр щхьэузыхь.
Къыщелъыхъуэж насыпыр дэни,
Гум щхьэуназэу зехущыхь.
Схурегъ и скрипкэр Паганини!
Псэр зэрыхъащи – мэкIэзыз. ЩIалэгъуэм сынэсащ и гъуни,
ЩIэлъа IэфIыгъэр ди зырызщ. Хуохъу зэран къандзэгур псынэм,
Хуохъу зэран шэмэджым мывэр.
Къоуэ си гум, къоIэ си псэм:
Хуохъу зэрани цIыхур цIыхум.
Йощэ дзыгъуэ джэду цIыкIур,
Йощэ бгъэр тхьэкIумэкIыхьым.
Поху аргуэру гызу си гур:
ЙощэкIуэжыр цIыхур цIыхум.
КъетIыр дзыгъуэм гъэтIылъыпIэр,
ЩIыIубнэфым къетIыр пабжьэр. 162
Усыгъэ
ЕщIыр си гум епIэскIупIэ:
КъетIыр цIыхум цIыху и лъабжьэр.
Ешхыр бзум хьэпIацIэр фIэфIу,
Джэд ишхынкIэ ерыщщ бажэр.
Пожыр нэпсыр си гум уэфу:
ЦIыхурэ цIыхурэ зэрошхыжыр. СИ Хьэуа къабзэ лъыхъуэ си гур Си жылэжьым ныхуозэш. Сабиигъуэр щысхьа щIыгум ЕпIэщIэкIыу сынешэж. Сэрмакъыпсым, Хъутэтеикъуэ Псыхъуэгуащэу къыщекIухь, Къруукъуэ, Агубэчеикъуэ Зыхидзау зыхегъэпскIыхь. Чэфыжь щIыкIэу, Балъкъ и псыхъуэр И кIыхьагъкIэ щIищыкIащ. Салъкъын къабзэу псэм къилъыхъуэр Хуэнэпсейуэ жьэдишащ. Жэналъкъы удзыпцIэм лъапцIэу, ФIэщIэщыгъуэщи, хохьэж. Удз Iэрами, псэр ехъуапсэу, Къэсщыпауэ сыкъожьэж. Мывэжьыщхьэ къыщIэж псынэм ЗигъэнщIыхукIэ гур хэфащ, Къумэлмэзым щищIа унэм Щыпсэхуати – хилъэфащ. Дунейр мамыру ушамэ,
Ди уафэр къабзэу нэху щамэ, Усыгъэ
ДыгъэпскIэ махуэр къытпежьэм –
ЖаIэ сабийхэм уэрэд.
ПIырыпIрэ щабэу щIакхъуэшхуэ
Анэшхуэм жьэгум щигъажьэм,
ЦIыху мэжэщIалэ щымыIэм –
ЖаIэ сабийхэм уэрэд.
Унагъуэм щIэсыр здэгуфIэм,
ЗэщыгуфIыкIыу щызэдэпсэум,
ГуфIэгъуэм я гур зэщIищтэм –
ЖаIэ сабийхэм уэрэд.
И папи мами узыншэм,
И дади нани хуэпсэум,
И анэкъилъхухэр джэгуэгъум –
ЖаIэ сабийхэм уэрэд.
«Адыгэ лъэпкъщ» къытхужаIэу,
Анэдэлъхубзэр тIурылъу,
Ди адыгэщIыр псэухукIэ,
ЖрыраIэ сабийхэм уэрэд. ЩреIу нэхъ жыжьэ ди пшыналъэр,
Бгым адрыщIкIэ хым фIрекI,
ХамэщI щыпсэу адыгэм я лъэр
ХуэбгъэпсынщIэнуи плъырекI.
ТхуэгъэIу нэхъ ину ди макъамэр,
Лъэпкъ уардэр бжьыфIэу къреIэт.
КIэрылъу лIым адыгэ къамэр
Утыку ихьамэ, лъэр щIолъэт.
Зэхэх пшыналъэр, си къуэш жыжьэ,
Гур дэушынщ, къеIэнщ си Хэку.
ГурыщIэр гуащIэм, уещIыр хъыжьэ,
Лъахэм псэр хуеIэм, ар зэхуаку? 163 Усыгъэ
Адыгэу хъуар, зыхэлъхьи лIыгъэ,
КъытхуешэлIэж адэжь и жьэгу.
Адыгэ къафэр фхуэтщIу тыгъэ,
Лъэпкъым тщIыжынт бжэIупэ джэгу. Анэ быдзышэ хуэлIа сабийуэ,
Псы пэплъэ щIылъэм и жьэр ущIащ.
МэкъуауэлI щIыфэр, тIыгъуа балийуэ,
Гъэмахуэ дыгъэм къыхуриIащ.
Мэлыхъуэ гъусэу хьэ парий бацэм
И щхьэр гу лъабжьэм щIригъэхьащ.
Зыщаудыгъур бзухэм жыг къуацэм,
Удз гъэгъа цIыкIухэр къэнэщхъеящ. Бжьыхьэ дадэм, зэшу, папщэу,
Губгъуэ нэщIым зыщеплъыхь.
Пшагъуэ нанэм жьыбгъэр щIэпщэу,
Мес, къуэладжэм къыщекIухь.
Жыг тхьэмпэншэм и нэр плъызу
Тес къуаргъыжьри хъуащ нэщхъей,
Пшагъуэ щIыIэм хэкIэзызэ
Къуалэбзухэр гущIэгъу хуейщ.
Даущыншэ хъуа мэзыжьым
Тхьэмпэ гъуэжьхэр щогъуэлъыкI.
Щхьэхуэпсалъэу къуэм ди псыжьыр
Къыдэнащи, хощэтыкI. 164
Къуршыжь зэхуакухэм, жьыбгъэр щIэрыIэу,
Псышэ-пшэ фIыцIэр къыкъуилъэфащ.
Уэшхым дэгъагъэу, дунейр щIэрыщIэу
ЗигъэнщIыхункIэ щIылъэр ефащ. Усыгъэ Зэману дахэ, сумыгъэпIащIэ,
Жьыгъэр си лъэмбым къыумыгъэувэ,
ГъащIэм и IэфIым сумыщI пэIэщIэ, –
ТIэкIурэ зышыIэ, тIэкIу зыгъэгувэ.
ЩIалэгъуэ пIалъэр сыту кIэщIыщэ,
Ара хъунщ, дауи, ар щIэIэфIыщэр,
ЗыщызгъэнщIакъым а зэман щIагъуэм,
ПхузэфIэкIынум, тIэкIу къысхупыщэ.
Зэману дахэ, къыумыщI си жагъуэ,
ЗыпкIэрысщIэIуэми, къысхуэгумащIэ.
Си гугъэ IэфIхэм гу ящысхуэну
Сыхунэсакъым – сумыгъэпIащIэ. 165 166
Публицистикэ Адыгэбзэм гуащIэшхуэ иIэщ, абы зыкъыуегъащIэ, зыкъыпхуеIуатэ
Адыгэ лъэпкъым, бзэм, щэнхабзэм ехьэлIа Iуэху щхьэпэ куэд зэфIэзыгъэкI цIыхущ Брам (Куэблэ) Алатин. Илъэс 25-м щIигъуауэ егъэджакIуэщ, Тыркум и къалэ зыбжанэм ирагъэблагъэурэ курыт школхэм, лицейхэм щылэжьащ, еджапIэм и унафэщIуи щытащ. Езыр хуабжьу дахьэх этимологиемрэ фонетикэмрэ. Адыгэ Iуэхум зигури зи псэри хэзылъхьэ щIалэр Узун-Яйла къыщыхъуащ. Алатин щыгъуазэщ нобэ Тыркум ис ди лъэпкъэгъухэм я щыIэкIэ-псэукIэм, бзэмрэ хабзэмрэ хъумэным и Iуэху зыIутым, хэхэс адыгэхэм я щыщIэныгъэхэм, нэгъуэщIхэми. Ахэр къедгъэIуэтэн мурадкIэ, упщIэ зыбжанэкIэ зыхуэдгъэзащ. – Алатин, хэхэс адыгэм, псом хуэмыдэу Тыркум щыпсэухэм, я бзэр, хабзэр яIэщIэмыхунымкIэ, я лъэпкъ хъугъуэфIыгъуэр
яхъумэу къэгъуэгурыкIуэнымкIэ лэжьыгъэшхуэ зэребгъэкIуэкIым сыщыгъуазэщ. ИнтернеткIэ долъагъу уэ уи лъэпкъым хууиIэ гуузлыузымрэ зепхьэ Iуэхухэмрэ. ТIэкIу зыкъэдыбгъэцIыхуу, уи лэжьыгъэм укъытхутепсэлъыхьыну сыхуейт. – Сэ нэхъ гъунэгъуу зыкъывэзгъэцIыхумэ, Узун-Яйла хиубыдэ адыгэ жылэм сыкъыщалъхуащ, си нэр къызэрызэтесхрэ адыгэбзэщ зэхэсхар, аращ псэлъэн зэрыщIэздзари. ИтIанэ школым сыкIуа нэужь, тыркубзэр зэзгъэщIэжащ. ЗдэкIуам Тхьэм щигъэтынш, си адэшхуэр хьэщIэщ унэм ису, къуажэ Iуэху, лъэпкъ Iуэху зэрихуэу игъащIэми къекIуэкIащ. Ар щIыжысIэр, адыгэ щэнхабзэр, псэукIэр тлъагъуу, тхыдэ хъыбархэр зэхэтхыу дыкъыдэкIуэтеящ. Балигъ сыхъури, университетым сыщIэтIысхьащ, школхэм, лицейхэм егъэджакIуэу сыщылэжьащ. Инджылыз, хьэрып, фарс, тырку, адыгэ – а бзихым иужь ситащ. Зы лъэхъэнэ гуэрым дунейпсо эпосыр едгъэджырт. Ауэ абы ди нарт эпосыр яхэттэкъым. Дунейм япэ дыдэу къытеха эпосыр «Гильгамеш теухуа эпосращ». Ар шумер хъыбархэм къытращIыкIыжри, аккадскэбзэкIэ ятхыжауэ щытащ. Зи гугъу сщIы эпосыр къагъуэтыжщ, тыркубзэкIи зэрадзэкIыжри, еджапIэ нэхъыщхьэхэм я программэм хагъэхьат. Ар щезгъэджым, куэд щIэзджыкIащ сэри, икIи Гильгамеш теухуа хъыбарым адыгэбзэм хэт псалъэ куэд хэслъагъуэри, къэстIэщIым-къэстIэщIурэ мы Iуэхум сыхихьащ. – Лэжьыгъэ нэхъыщхьэмрэ хасэ Iуэхумрэ екIуу зэдыбохь. Зы лъэхъэнэ Бандырма Хасэм и тхьэмадэу узэрыщытар сощIэ. Нобэ сыт я псэукIэ абы дэсхэм? – 2007 гъэм щегъэжьауэ Бандырма къалэ Хасэм и тхьэмадэу сыщытащ. А лъэхъэнэм абы къекIуалIэхэм мыхьэнэшхуэ зиIэ Iуэху Публицистикэ
гуэри ящIэртэкъым, ауэ зэхуэс къудейуэ арат адыгэбзэкIэ зэдэуэршэрын щхьэкIэ. Абы щыгъуэми иджыри сэ псом япэ изгъэщыр бзэр зэгъэщIэнырщ, пхызгъэкIыну иужь ситри арат. Сыт щхьэкIэ жыпIэмэ, ди къуэшхэм я нэхъыбэр хамэбзэм зэрыхущытым хуэдэущ анэдэлъхубзэм зэрыхущытыр, хуейм зригъащIэу, хуэмейм зримыгъащIэу. Ар мыхъун Iуэхущ. Лъэпкъыр щыщыIэнур бзэр псэумэщ. Ауэ, ди гуапэ зэрыхъущи, иужьрей зэманым цIыхухэми нэхъ зэхащIыкI хъуащ бзэм и мыхьэнэр. 2006 гъэм Тыркум къыщызэIуахауэ щытащ адыгэбзэкIэ езыгъэджэнухэр щагъэхьэзыр курсхэр, цIыху 40 щIэсу. Дэри Бандырма къыщызэдгъэпэщат ар икIи илъэсищкIэ хъарзынэу лэжьащ. – Нобэ хамэ къэралхэм щыпсэу адыгэхэр зыхэсхэм яхэмышыпсыхьын щхьэкIэ сыт мыхьэнэ нэхъыбэ зэтыпхъэр, сыт хуэдэ Iуэхухэра япэ игъэщыпхъэр?
– Пэжым ухуеймэ, илъэс 15-20 ипэкIэ дызэрыта щытыкIэм нэхърэ куэдкIэ нэхъыфI хъуащ ди Iуэхур. Тыркур къапщтэмэ, нобэ къэралым зыкъытщIигъакъуэ хъуащ. Гулъытэ хэха къытхуещIри, абы ди Iэмалхэр нэхъыбэ ещI. Нобэ Тыркум ит сыт хуэдэ къали Хасэ щолажьэ, абы бзэр щрагъэдж. УзыщыгуфIыкIын Iуэхущ мыр, сыт щхьэкIэ жыпIэмэ, нэхъапэм Хасэм щызэхуэс адыгэхэр тыркубзэкIэ я лъэпкъ, я щхьэ Iуэхум тепсэлъыхьу щытамэ, иджы зэрыпсалъэр адыгэбзэщ, ар бзэр егъэджыным къиша Iуэхущ. ЩIалэгъуалэм я гугъу пщIымэ, нэхъыбэм бзэр яIурылъкъым, ауэ хуэмейуэ, яужэгъуауэ аракъым, атIэ зэрамыщIэр ягу къеуэу, зрагъэщIэну я нэ къикIыу апхуэдэщ. Илъэс 40 хъу щIалэр лэжьыгъэ нэужьым, жэщ курсым Хасэм макIуэ и анэдэлъхубзэр зригъэщIэн щхьэкIэ. Ар хъарзынэкъэ?! ЕтIуанэрауэ, 2010 гъэм щегъэжьауэ къэрал школхэм адыгэбзэ щебгъэджыну хуитыныгъэ щыIэ хъуащ, ауэ абы папщIэ сабиипщI классым щIэсын хуейщ. 5-нэ, 6-нэ, 7-нэ классхэращ ар щрагъэджри, а классищми зэгъусэу адыгэ ныбжьыщIи 10 къыхэпшыфмэ, ирагъэджэфынущ. Ахэр зэредгъэджэн тхылъхэр къыдэдгъэкIынымкIэ, къэтщэхунымкIэ къэралыр дэIэпыкъуэгъу къытхуэхъунущ.
– Иджыри дызыщыгуфIыкIахэм ящыщщ Дюзджэ къалэм дэт къэрал университетым анэдэлъхубзэм зэрыщыхурагъаджэр. Ар факультет щхьэхуэ, щIэтIысхьэн, щеджэн ягъуэтрэ? – Адыгэ литературэмрэ тхыдэмкIэ факультет щхьэхуэщ ар,
илъэс зыбжанэ хъуауэ мэлажьэ. Зы илъэсым цIыху 20 хуэдиз къащтэ. 2017 гъэм япэ гупым къаухащ. ЦIыху 17-м диплом иратыжащ. ЦIыху 20-р къэрал ахъшэкIэ еджэну къащтэ, езым и ахъшэкIэ еджэну щIэтIысхьэнуи хуитыныгъэ яIэщ. Магистратурэ, щIэныгъэ лэжьыгъэ щыпхыбгъэкI къудамэ иIэщ. Ди гуапэ зэрыхъущи, Къайсэр университетми иужь щихьащ а Iуэхум. ДяпэкIэ Самсунри дигу илъщ, Тыркум ис адыгэхэм я нэхъыбэр щыпсэур а къалэращи, абы ещанэ къудамэр щылэжьэнущ. Абыхэм япэщхьэхуэу иджыри зы хуитыныгъэ щыIэщ Тыркум. Сыт хуэдэ Iуэхум удихьэхми, цIыхуипщI узэрыгъэхъумэ, курс къызэIупхыу, узыхуей IэщIагъэм ущыхуеджэ хъунущ, школми, университетми емыпхауэ. Апхуэдэуи бджы хъунущ адыгэбзэр, зыри пэрыуэгъу къыпхуэхъунукъым. Къэралыгъуэ хабзэм къеубыд, сыт хуэдэ предметри адыгэбзэкIэ ебгъэджу уней школ къызэIупхынри, къакIуэхэм мазапщIэр яту, 167 Публицистикэ
жэрдэмщIакIуэм школыр игъэлажьэу. А псори Iэмал хъарзынэу диIэщ, ди лъэпкъ зэхэщIыкIыр «къэлажьэрэ» къекIуэлIэн дгъуэтмэ.
адрей – Школым, университетым къыуит Iэмалхэри хъарзынэщ, ауэ анэдэлъхубзэр пIурылъыныр къыщежьэр унагъуэращ. Уэ дауэ уеплърэ, Тыркум ис адыгэ унагъуэхэм адыгэбзэр илъ хьэмэрэ Iэпэдэгъэлэл ящIрэ? апхуэдэ демыкIумэ, зэхъуэкIыныгъэхэм – Дунейм уеплъмэ, зэманым зыдихъуэжурэ макIуэ. Лъэпкъри лъэпкъхэм ялъэщIыхьэнукъым. Къуажэхэм дыщыдэс лъэхъэнэм, дэ бзэ зэгъэщIэным теухуауэ зы гугъуехьи дыхэтакъым, уеблэмэ, нэгъуэщIыбзэ щыIэу дымыщIэу дыкъэхъуащ ди школ кIуэгъуэ хъуху. Зэманыр кIуэурэ цIыхур псэун щхьэкIэ, къалэхэм Iэпхъуэу хуежьащ. ЗдэIэпхъуам и щхьэ къатым тесри, и лъабжьэм щIэсри, къыбгъурысхэри нэгъуэщI лъэпкъыу зэрыщытым къыхэкIкIэ, нэгъуэщIыбзэкIэ упсэлъэн хуей мэхъу. Телевидением адыгэбзэ къызэримытым, школым узэрыщеджэр зэрыхамэбзэм ипкъ иткIэ, уэри абы нэхъ хуэшэрыуэ уохъу ухуейми ухуэмейми. КъищынэмыщIауэ, дэ ди натIэ хъуар арати, дуней псом зэбгрыпхъа дыщыхъуащ, хамэбзэкIэ псалъэ лъэпкъхэм дахэсу. Абы къыхэкIкIэ, адыгитI зэхуэзар зэрызэпсалъэр инджылызыбзэщ е урысыбзэщ, ИнтернеткIэ зэрызэрыщIэр хамэбзэщ. – Иджыпсту бзэр нэхъ зыIурылъыр нэхъ ныбжь зиIэхэращ.
Ахэр къуажэм зэрыдэсара апхуэдэу щIыщытыр хьэмэрэ иджы щыIэхэр хуэмеижрэ? – Си анэшхуэм тыркубзэкIэ «къакIуэ» псалъэмрэ «кIуэ» псалъэмрэ зэхимыгъэкIыфу дунейм ехыжащ. Ар щIыжысIэр, абыхэм адыгэбзэ фIэкIа ямыщIэу Тыркум зэрисаращ. Иджы дунейр нэгъуэщI хъуащ. Къалэ зэмылIэужьыгъуэхэм щызэбгрыкIащи, езыхэр зэхуэзэркъым, нэхъыбэм зэрахьэ бзэр къагъэсэбэп хъуащ. Интернет къудейм фIэкIа хэмытми, зэхъуэкIыныгъэкъэ?! Дыщыпсэу лъэхъэнэм и нэхъ революцэ ину къэслъытэр Интернетыр къызэрагупсысарщ. Абы Iуэху куэд дегъэкI, псэукIэр ирегъэфIакIуэ. Дэри ди лъэпкъым ифI къыпытхыфу къытхуэгъэсэбэпынут ар. – Пэжщ, Интернетыр IэмалыфIщ цIыхухэм я хъыбар зэIэпахынымкIэ, зэрыщIэнымкIэ, нэхъ гъунэгъу зэхуэхъунымкIэ. Ауэ, псори дызыгъэпIейтей адыгэбзэм ехьэлIауэ жыпIэмэ, адыгэбзэр латин хьэрфыпкъым тету яджмэ нэхъ къащтэу илъэс зыбжанэ хъуауэ псалъэмакъхэр къокIуэкI, сыт хуэдэбзэ ирипсалъэ адыгэри апхуэдэу нэхъ тыншу зэхуэтхэнущи. Ар си щхьэкIэ къасщтэркъым, сыту жыпIэмэ, диалект зэмыщхьхэмкIэ псалъэ адыгэм дежкIэ аргуэру хьэрфыпкъ зэмыщхькIэ тха Iэлыфбейр лейуэ къызолъытэри. Сабийми балигъми сыт хуэдэ хамэ къэралыбзэри щызригъэщIэфкIэ, адыгэм кирилл хьэрфыпкъымкIэ адыгэбзэр къехьэлъэкIыну? – Мы Iуэхум теухуауэ бзэщIэныгъэрылажьэхэр хэту конференцхэр екIуэкIащ. Сэ сызэреплъыр къыпхуэсIуэтэнщ. Лъэпкъ къэс езым и Iэлыфбей гъэпсыкIэ иIэжщ. Дэ ди лъэпкъ Iэлыфбейр щызэрахьэр хэкуращ, Урысейрщ. Дэ мыбдеж дызэрисым щхьэкIэ езым ди Iэлыфбей дгъэпсыжыныр щыуагъэшхуэщ. Китайм езым и Iэлыфбей иIэжщи, ар зрегъащIэри бзэр ищIэ мэхъу, хьэрыпыр аращ, дэри ди бзэр зэрызэдгъэщIэнур ди лъэпкъ Iэлыфбейращ, школым зэрыщедгъэджэн 168 Публицистикэ
хуейр хэкум къыщыдэкI тхылъымрэ ар зэрытха хьэрфыпкъымрэщ. Абы дытемытрэ – хуабжьу дылъэпэрэпэнущ. Псалъэм къыдэкIуэу жыпIэмэ, зы адыгэ псалъэм латин тхыкIэ лIэужьыгъуэу 7 иIэщ. Ар узыгъэлъэпэрэпэнухэм я зы щхьэусыгъуэщ. Аращи, ди Iэлыфбейм дытетыныр сэ нэхъ сфIэкъабылщ. Ари ныкъусаныгъэншэкъым, ауэ ар зэгъэзэхуэжын хуейуэ аращ, армыхъумэ, IэщIыб пщIы хъунукъым. – Илъэс тIощIым щIигъуауэ топсэлъыхь адыгэм зы тхыбзэ иIэн зэрыхуейм…
– Мис ар зэдмыгъэхъулIэнкIэ Iэмал иIэкъым. ЩIэныгъэлIхэми, университетми, къэралыгъуэми и Iэмалхэр къэдгъэсэбэпу дытехьэн хуейщ зы тхыбзэм. Мыр зы цIыхум хузэфIэкIынукъым. Хуэм-хуэмурэ телэжьыхьу, тепсэлъыхьу, илъэситху текIуадэми, илъэсипщI ихьми, гъэзэкIуэн хуей Iуэхущ. – Бзэр хъума хъунымкIэ, лъэпкъыр лъэпкъыу къызэтенэнымкIэ мыхьэнэшхуэ зиIэ Iуэхуу къызолъытэ езым и бзэкIэ къыдэкI лажьэ газет, телевидение, радио иIэныр. Тыркуми къыщыдокI лъэпкъым и тхыдэр, щэнхабзэр, бзэр хъума хъунымкIэ тхыгъэ хьэлэмэт куэд къызытехуэ, фи хъыбархэр зытет газет. Уэ абыхэм уадолажьэ, сыт нэхъыбэу зытеухуар «Жьынэпсым» къытрадзэхэр?
– Сэ «Жьынэпс» газетым зы плIанэпэ сиIэу сыщотхэ. Мазэ къэс зэ къыдокI а газетыр, нэхъыбэу щэнхабзэращ зытепсэлъыхьыр. Сэ адыгэбзэкIи тыркубзэкIи согъэхьэзыр си тхыгъэхэр. Бзэм, этимологием, щэнхабзэм теухуа тхыгъэхэр къытохуэ. Ди бзэм гуащIэшхуэ иIэщ. 2009 гъэм Мейкъуапэ щекIуэкIа конференцым сыхэтащ сэ. ЦIыху 26-рэ хуэдиз къыщыпсэлъащ абы, жаIахэри тхылъу къыдэкIыжащ. Сигу хэхъуауэ сыкъэкIуэжащ абы щыгъуэ. Илъэси 126-рэ дэкIат сэ си адэжьхэр хэкум зэримысыжрэ, сэ адыгэбзэм сыхуеджатэкъым, итIани шапсыгъ, къэбэрдей, нэгъуэщI диалектхэри къызгурыIуэу сыщIэсащ абы. Ар сэракъым зи фIыгъэр, бзэм и гуащIэращ зи фIыгъэр. Уи анэдэлъхубзэм зыкъуегъащIэ, зыкъыпхуеIуатэ, зы псалъэм и мыхьэнэ дыдэр умыщIэми, къыбгуроIуэ. «Жьынэпсым» нэхъыбэу сызытетхыхьри аращ – бзэм зиужьа зэрыхъунырщ, лъэпкъ щэнхабзэр хъумэнырщ, адыгэбзэр тIурылъынырщ. Епсэлъар Замирэщ 169 170 171 172 173 174 IутIыж Борис теухуа псалъэзэблэдз














ЕкIуэкIыу: 8. IутIыж Борис и трагедие цIэрыIуэ. 9. «ЩIалэгъуэ алъпым. уанэр Тызокъузэжыр сэ, – уи ней!» (Борис и усэ сатырхэм щыщщ). 10. «Жэнэт бзу дахэу къэтIысауэ, Си. Iэджи къызжеIэж». (IутIыжым и «Элегие» усэм щыщщ). 11. «Тыргъэтауэ» спектаклым Джэгъэтей и ролыр щызыгъэзэщIа, -м и цIыхубэ артист. 12. «Сэ. сщIэркъым зыри, Тыргъэтауэ, Псэр хьэхуу къыуату укъалъхун нэхъ гуауэ». («Тыргъэтауэ» пьесэм щыщщ). 14. ГущIэгъу, цIыхугъэ, пщIэ, ., Гуапагъэ, гу къабзагъэ, лъагъуныгъэ. А псори нобэ зыми имыщIыс Зи гъуазэ закъуэм дежкIэ къулеигъэр». (Борис и усэ сатырхэм щыщщ). 17. «Нартхэм я.» – IутIыж Борис и драмэ. 18. Гухэлъ, лъагъуныгъэ къикIыу IутIыжым и тхыгъэхэм къыщигъэсэбэп псалъэ. 21. «АдыгэлI. нэгъэса» – Бемырзэ Мухьэдин IутIыжым хуитха усэ. 23. «. къимыхьар жьакIэм къихьыж- 1
16. 177 Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, 178
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Жинтым тетыр Къэбэрдей-Балъкъэрым и цIыхубэ тхакIуэ IутIыж Борисщ. 5 179 