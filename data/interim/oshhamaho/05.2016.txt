 2016 Псалъащхьэхэр
ЖьантIэ
УсакIуэ ЩоджэнцIыкIу Iэдэм къызэралъхурэ илъэси 100 ирокъу
КхъуэIуфэ Хьэчим. И тхыгъэхэм дыгъэ нэбзийр хэухуэнат. 3
Елгъэр Кашиф. Iэдэм теухуа си гукъэкIыжхэр. 13
ЩоджэнцIыкIу Iэдэм хужаIахэм щыщ пычыгъуэхэр. 28
ЩоджэнцIыкIу Iэдэм. Усэхэр. 32
ЩоджэнцIыкIу Iэдэм. Щхьэгъубжэ нэху. Повестым щыщ пычыгъуэхэр. 47 Елгъэр Кашиф. Лъэхъэнэхэр къуэпскIэ зэрызэпыщIар. 89
Толстой Лев. Хьэжмурат. Повесть. 92
НэщIэпыджэ Замирэ. Лъэпкъ махуэшхуэ. Интервью. 141
Жыласэ Заурбэч. Олимп лъагапIэм дэкIа адыгэлIхэр. 145
Яхэгуауэ Берд. Си къуажэгъу щэджащэхэр. 155
Хьэвжокъуэ Людмилэ. Макъ телъыджэ зиIэ. 159
Сабийхэм папщIэ
Даур Зое. ЛатIиф и пхъуищыр. Таурыхъ. 163
Хьэкъун Барэсбий. Адыгэ къэкIыгъэцIэхэр. 167
Прозэ
Публицистикэ
Культурэ УсакIуэ ЩоджэнцIыкIу Iэдэм къызэралъхурэ илъэси 100 ирокъу
И 3 ЦIыхум и дахагъым хуэдэщ усэм и дахагъри. Дахэр зыми хэгъуащэркъым, усэри – аращ. Ар усэ нэсыр пэжмэ, адрейхэм зыгуэркIэ къахэщу, адрейхэм якъуэмылъ къару гуэркIэ къызэщIэрыуэу, къызэщIэблэжу щытын хуейщ. ЩоджэнцIыкIу Iэдэм и усэхэри, и прозэ тхыгъэхэри зыхэгъуэщэн щыIэкъым, псом япэу – я бзэмкIэ. Абы и жыIэгъуэхэр, и тхэкIэр, езыр ауэ къыбдэуэршэру арами, и псэлъэкIэр, и псалъэуха ухуэкIэр – нэгъуэщIт, ярэби, мыбы къыIуралъхьар нэгъуэщI адыгэбзэу пIэрэт, жыпIэу, укъигъэуIэбжьырт, жэуап зэрептыжыну щIыкIэр умыщIэу, Iэнкун укъэхъурт. Я купщIэм щхьэкIэ къодэуэни бгъуэтынщ, ауэ я бзэр къапщтэмэ, Iэдэм и усэхэр нэрынэ-нэрынэу къызэщIэлыдэрт, уэгунэ бзум и жьгъырууэ ушэрт, гум едэхащIэрт, дахагъэрэ гурыщIэ къабзэкIэ зэщIэгъэпса защIэт, адыгэбзэм щIэрэщIагъэу, нэхутхьэхуу хэлъыр зэщIакъуам хуэдэу. Лирикэм и дыгъэ нэбзийр, и бзэ дахэр хиухуэнэфат и повестхэми, псом хуэмыдэу цIэрыIуэ дыдэ хъуауэ щыта «Софят и гъатхэм». Бзэм и къэIукIэр гукIи тхьэкIумэкIи дахэу къэзыубыдыфу, ар нэхъ дахэжу къэзыIуэтэжыфу щыта Сокъур Мусэрбий ауэ сытми итхатэкъым: «IуэрыIуатэмрэ литературэмрэ япкърылъ пшынэбзэ дахэр Iэдэм и жьакIуагъкIэ къызэрылъэлърэ гупсысэ къабзэкIэ къызэщIэтаджэу зи нэгу щIэкIахэм иджыри гукъинэжу яхъумэ, щабагъыр къызэмыбэкI ди бзэм абы «шырыху тхъурым- бэ» къыхищIыкIыфу зэрыщытар жаIэж. Иригъэджахэр къэгъани, ЩоджэнцIыкIум ирихьэлIэ дэтхэнэми къыбжаIэнущ хъыбар гъэщIэрэщIар «фэрэкIнапэншэу» къэIуэтэным ар зэрыхуалъхуар, адыгэ псалъэр гущIэм щыубзэу абы зэригъэIэкIуэлъакIуэр».
И цIыхугъэкIи, дуней тетыкIэкIи апхуэдэт Iэдэм. Бзаджагъэ е гурбияныгъэ гуэр абы дэзылъэгъуа къэгъуэтыгъуейщ. ФэрыщIыгъэ жыхуаIэми хуэхейт. Псэ къабзэт, псэ хьэлэлт, и нэгу зэIухам нурыр кърихырт, езыр Iэдэбт, хэтыкIэ дахэ ищIэрт, нэмыс лъагэ хэлът, «нысащIэм хуэдэщ» зыхужаIэу псалъэ мащIэт, псалъэ лей, зыхущIегъуэжын, зытеукIытыхьыжын къыжьэдэлъэтауэ зэхэзыха щымыIэу. Шыр зейм ещхьыжын хуейр пэжми мыпэжми, усэхэр къэзыгъэщIам къыпыпх мыхъуу, езым зэрещхьыжыр шэч зыхэмылъыжщ. Iэдэм и усэхэм кIий-гуо, хъущIэ-щIэбжэ, губжь, ныкъуакъуэ, е гукъанэ, тхьэусыхэ, цIыхум и гур щIэзых, гугъапIэншэ зыщI яхэгъуэтэгъуафIэкъым. Ар гуапагъэм, гукъыдэжым, дэрэжэгъуэм, «оптимизм» жыхуэтIэжым, я усакIуэт, дунейр усэ фIэрафIэкIэ гъэбжьыфIэным, гъэдэхэным къыхуигъэщIат. ПщIэну щыткъым, арагъэнкIи хъунщ усакIуэр Тхьэм Iумэту къыщIищтэри – цIыхухэм къадекIуэкI ткIиягъыр, ткIыбжьыгъэр, тIэкIу нэхъ мыхъуми, къигъэлэлэну, я псэр нэхъ щабэ, я гур нэхъ гуапэ, я напэр нэхъ къабзэ усэм дэхъункIэ гугъэу. Дигу къэдвгъэгъэкIыжыт Iэдэм и тхылъхэм, тхыгъэ гупхэм, щхьэхуэхэм яфIищу щытахэр: «Гухэлъ усэхэр», «ГурыфIыгъуэ», «ЩIылъэ гуапэ», «Уэрэд мыух», «ГурыщIэ нэху.»
Абы и усэхэр зыхуигъэпсри еплъ пэтми зызыщимыгъэнщI и хэкум и дахагъэрт, цIыхуфIхэрт, бжьыфIэхэрт, хьэлэлхэрт, куэдрэ къызэрыхигъэщщи – зи гуращэ хуабэхэрт. Iэдэм цIыхухэр апхуэдизкIэ и щIасэти, абыхэм дахагъэ, гу къабзагъэ мыхъумэ, нэгъуэщI ядилъагъуртэкъым. Усэхэм укъыщеджэкIэ иджыри къыпфIощI мы дунейм зы цIыху мыхъумыщIи, зы хьэбыршыбыри, зы бзаджэнаджи темытыжу. Ахэр зэрытетыр имыщIэу аратэкъым усакIуэм, тетыну, мыдрейхэм зэран яхуэхъуну хуейтэкъыми арат. Уэгур мамыру зэрыпщIыпщIым щIехъуапсэри щIылъэри апхуэдэу зэпэщу, зэдэууэ зэщIэпсэу, цIыхухэри псори фIыуэ зэрылъагъуу, зэгурыIуэрэ-зэдэIуэжу, зэдэшхэрэ-зэхуэIэфIу щигъэтынути арат.
Бахъсэныщхьэм и къурш щыгу сытету
СыщызокIуэ уафэ бгы гъунапкъэм.

СокIуэ нэхъри – вагъуэм сыхуэIэгъуэу, СокIуэ – щIылъэм вагъуэ щыблэн папщIэ.
УсакIуэр хуейт абы и гур вагъуэу яхуэблэну цIыху псоми. Ауэ щыхъукIи, ар зыхэхуар зэманым я нэхъ ябгэт, тхыдэм и щыхупIэт, гузэрыдзэ уэзыгъэщIын, гужьгъэжь зыхуэпхьын дунейт. Зэманым и нэпкъыжьэ къатемыхуэуи къэнакъым усэхэм:
СкIуа гъуэгухэм си фэм
МащIэ щыдэкIакъым.
Къыстеуэрт пшэхэр, 4 Уэф мыл кIанэ шэхэр,
БдзапцIэшэ уэшххэр.
Сэ схьащ ажалым сыкъыфIэтэджыжу,
«Сыпсэущ!» – ерагъкIэ жысIэрт.
Сызауэрт – зауэм зауэ есщIэкIыжу,
СыхэщIэу щытми, зысIэтыжырт щIэхыу.
Хъуащ гущIагъщIэлъу
Хэкур гурыфIыгъуэ.
Абы хуэгъагъэу
ГъащIэ хъугъуэфIыгъуэр,
ДогъэфI, доIэт ар,
Гъатхэр ди Iэпэгъуу.
ИтIани мы усэри зэриухыр дэрэжэгъуэрэ гугъэ нэхурэщ: 5
Сыт хуэдэ гугъуехь езым игъэвами, гъатхэр и Iэпэгъут Iэдэм и усэм, сыт хуэдэ жьыгъурыкI абы къыщIимыхуами, – щIымахуэуи щрет, гъэмахуэуи щрет.

ЩоджэнцIыкIум и творчествэм, и цIыхуфIагъым куэд тетхыхьащ, дяпэкIи тетхыхьыну къыщIэкIынщ. Дэ мы тхыгъэ кIапэр нэхъ зытедгъэпсэнур абы и жылагъуэ лэжьыгъэмрэ литературэ Iуэхур зехьэным хищIыхьамрэт.
ЩоджэнцIыкIу Iэдэм ящыщщ КъБР-м и ТхакIуэхэм я союзым и лэжьыгъэр тэмэму зэтеухуэным зи гуащIэрэ зи щIэныгъэрэ нэхъ уэру хэзылъхьахэм. Сэри зэманыфIкIэ а IэнатIэм сыпэрытащи, фIыуэ сыщыгъуазэщ абы куэд зэрыпыщIам, зэрелъытам. Ар къызыхэкIар зэхэдгъэкIыну иджыпсту иужь дихьэнкъым, ауэ ди цIыхухэр есащ тхакIуэ союзым и унафэщIым и талантым, и зэфIэкIым, и щIэныгъэм, и цIыхухэтыкIэм иралъыту лъэпкъ интеллигенцэм и «хьэсэпэ здынэсыр», псоми я щапхъэу щытыныр абы хуагъэфащэу. Сыт пщIэн – хэт а къулыкъум пэрыувэми абы япэу тета цIыхушхуэ дыдэхэм я фэ ираплъ. Шэч къытумыхьэжу жыпIэ хъунущ ЩоджэнцIыкIу Iэдэм а щапхъэр хуэфащэ дыдэу иIыгъыу щытауэ. А лэжьыгъэр зезыхьахэм псоми фIыщIэ яхуэщIыпхъэщ, ауэ Iэдэм хуэдэу цIыхухэр зыхуэарэзы абы куэд яхэтакъым. Пэжщ, абы щыгъуэ тхакIуэ союзхэм къэралым яхуищIу щыта пщIэмрэ абыхэм зэрызащIигъакъуэу щытамрэ иужькIэ зэрыхъуамрэ шурэ лъэсрэкъым, нэхъыбэ я зэхуакущ. Ауэ дыщэ къуагъэлъэлъэхми зырикIщ, ар зытелъалъэр абы зыгуэркIи бжьыфIэ дэмыхъуфмэ. Iэдэм дэхъурт бжьыфIи, уарди, езым имызакъуэу – тхакIуэ псори, литературэ псори. Сыт хуэдэ IэнатIэ пэрымытами, тхакIуэ организацэм и IуэхущIафэхэм пэIэщIэу зэи щытакъым Iэдэм. Къулыкъушхуэ иIыгъыу, республикэм культурэмкIэ и министру щылэжьами Союзым и нэIэ текIакъым. ТехьэгъуищкIэ – зэм 1951-1955 гъэхэм, етIуанэу 1957-1959-хэм, иужькIэ 1970 гъэм щыщIэдзауэ, 1987-м пенсэм кIуэху – Iэдэм Союзым и правленэм и председателу щытащ, псори зэхэту илъэс 23-кIэ. Ар езы Союзым и тхыдэр Iыхьищ ипщIыкIмэ, зы IыхьэфI мэхъу. А пIалъэри хуозэ Союзым и Iуэху нэхъ щефIэкIуам, ди литературэри къэрал, дунейпсо утыку щихьам. И тхыгъэхэмкIэ ямызакъуэу, литературэ къызэгъэпэщыныгъэ лэжьыгъэ иригъэкIуэкIкIэ къэрал псом къыщацIыхуат Iэдэм. Илъэс куэдкIэ хахащ СССР-м и ТхакIуэхэм я союзым и правленэм щыщу, -м и ТхакIуэхэм я союзым и правленэм и секретаруи Iуэхушхуэ игъэбатэрт къэрал абрагъуэм ис тхакIуэхэр зэшэлIэным, лъэпкъ литературэхэм я зэкъуэшыныгъэр нэхъри ефIэкIуэным хуэунэтIауэ.
И творчествэмкIи, Iуэхуу зэрихьэмкIи ЩоджэнцIыкIум куэд дыдэ зэфIигъэкIащ лъэпкъхэм я зэныбжьэгъуныгъэр гъэбыдэным теухуауэ. Си гугъэмкIэ, ди цIыхухэм нобэщ къащыгурыIуэр «лъэпкъ зэныбжьэгъугъэ» жыхуэтIэ Iуэхушхуэ дыдэм мыхьэнэуэ иIар, СССР къэрал лъэщыр щыкъутэжым абыхэм яфIэкIуэдар, яхэщIар зыхуэдизыр. Республикэхэм, крайхэм, областхэм я литераторхэр, культурэм и адрей лэжьакIуэхэр гупышхуэ-гупышхуэурэ куэдрэ зэкIэлъыкIуэу щыщыта зэманым Iэдэм сыт щыгъуи я пашэт ди хэкум и тхакIуэхэм. Газетым сыщылажьэу сэри мызэ-мытIэу садежьащ апхуэдэ гупхэм. ФIыуэ сощIэж жьакIуэу, и фэкIи зэпэщрэ зэщIэлыдэу цIыхушхуэ дыдэ щызэхуэс зэIущIэхэм Iэдэм къыщыпсалъэу зэрыщытар, дэнэкIэ дыкIуэми цIыхухэр къыдихьэхыу, абы къыдалъагъу акъылрэ щэныфIагъэкIэ ди лъэпкъыр фIыкIэ псоми къаригъэцIыхуу зэрекIуэкIар. Иджыри хэку куэдым уащыхуэзэнущ ЩоджэнцIыкIу Iэдэм гуапагъэкIэ зигу къэзыгъэкIыжхэм. Абы и цIэр ноби фIыкIэ къраIуэ Урысейм и ТхакIуэхэм я союзым и пашэхэм.
Iэдэм тхакIуэ союзым щызэфIигъэкIыу щыта IуэхуфIхэм ящыщ зыт литературэм къыхыхьэ щIалэгъуалэм ядэлэжьэныр. Жэуаплыныгъэ ин хилъхьэу, игури абы хузэIухауэ бгъэдыхьэрт ар а къалэным. Тхэн щIэзыдзэхэм я щыуагъэр яригъэлъагъужкIэ Iуэхур зэфIимыгъэкIыу, ахэр зэригъэгушхуэным, зэриIэтыным хуабжьу елIалIэрт. ЦIыхухэр псори Iэдэмрэ Хьэуарэ къатепщIыкIауэ жаIэ. Ар хэт ищIэн, ауэ тхакIуэ щIалэ куэдым я уэрэдыр ЩоджэнцIыкIу Iэдэм и Iэгум къилъэтыкIар пцIы зыхэмылъщ. Мис иджыпстуи соплъыж абы зи тхылъхэм пэублэ псалъэ е зыгъэгушхуэ рецензэ зыхуитхахэм: Балъкъэр Фоусэт, Мысачэ Пётр, Тхьэгъэзит Зубер, Гъубжокъуэ Лиуан, КIэщт Мухьэз, Бицу Анатолэ.
Апхуэдабзэу Iэдэм и къалэн лъапIэу илъытэжырт тхакIуэ нэхъыжьхэм я фIыщIэр имыгъэкIуэдыныр. Абы статья дахэхэр яхуигъэпсат ХьэхъупащIэ Амырхъан, КIыщокъуэ Алим, Кулиев Къайсын, нэгъуэщI лъэпкъхэм ящыщ тхакIуэшхуэхэу Пушкиным, Лермонтовым, Некрасовым, Шевченкэ, Маркэ Вовчок, Хетагуровым, Шолоховым, Цадаса Гамзат, Маяковскэм, Руставели Шота. Iэдэм къыщIэнащ нэгъуэщI лъэпкъ тхакIуэхэм я IэдакъэщIэкIыу адыгэбзэкIэ зэридзэкIауэ куэд дыдэ. Ди усакIуэм езым теухуауэ псалъэ гуапэ жызыIахэм яхэтщ цIыхушхуэ дыдэхэр: Фадеев А., Тихонов Н., Прокофьев А., Михалков С., Стельмах М., Овечкин В., 6 Смирнов С., Липкин С., Либединский Ю., Кулиев Къ., Гулиа Г., Джусойты Н., Гринберг И., КIыщокъуэ А., Теунэ Хь., Сокъур М., нэгъуэщI куэди.
Литературэ Iуэхур зыхуей хуэзэным ехьэлIауэ Iэдэм нэхъ гуапэ дыдэу илэжьахэм ящыщщ кIуэдыкIейуэ кIуэда усакIуэшхуэ ЩоджэнцIыкIу Алий пцIыкIэ ягъэулъиину зыгуэрхэр иужь щихьам, пэжыр сэтей къэщIынымкIэ абы зэфIигъэкIар. Ар а зэманым Iуэху тынштэкъым, уэр дыдэми уи щхьэр хэплъхьэнкIэ хъунут. Теунэ Хьэчим и гъусэу Iэдэмщ япэу зытхыжар Алий Бобруйск концлагерым къыдисахэм къаIуэтэжахэр. Езыр цIыху пэжт Iэдэм, бегъымбарым хуэдэу Iэсэт, ауэ, хуей щыхъум деж, захуагъэм и телъхьэу ткIийуэ къэувыфынут.
Иужьрей илъэсхэм, и узыншагъэкIэ гукъыдэмыжми, ар жыджэру хэтт Хэку зауэшхуэм и ветеранхэм ирагъэкIуэкI Iуэхугъуэхэм. 1995 гъэм и май мазэм абы зыхуигъэхьэзырт ТекIуэныгъэ Иныр илъэс 50 зэрырикъур гъэлъэпIэным. Сэ абы щыгъуэ «Адыгэ псалъэ» газетым сыщылажьэрти, Iэдэм редакцэм къихьа усэ гупышхуэ печатым хуэзгъэхьэзырат. Газетым и Iуэхур зэрыхъу хабзэщи, зэ зы, зэ нэгъуэщI пIащIэгъуэ къыкъуэкIыурэ, къытхутемыдзэу екIуэкIат. Ауэрэ майм и 5-м къыдэкIыну номерым пIэ къыщыхуэдгъэнат. Ажалыр бжэм нэхърэ нэхъ благъэкъэ – а номер дыдэм, усэхэр къитхыжу, идгъэувэн хуей хъуат ЩоджэнцIыкIур дунейм зэрехыжам теухуа некрологыр. Гукъеуэ тIуащIэт ар. ТIэкIу дэдгъэкIри а усэ дыдэхэр къытеддзат сэ яхуэстха псалъапэ кIэщI щIыгъуу, «Къытхуэгъэгъу, Iэдэм» – жиIэу иухырт псалъапэр.

Сэ а «къытхуэгъэгъур» нэгъуэщI зыгуэр щхьэкIи си гум къыщIитхъат.
Критикым-тIэ, и Iусыр мыгъуэкъэ, 1980 гъэм къыдэкIа «В зеркале социальной жизни» си тхылъым тхыгъэ кIыхь ихуат ЩоджэнцIыкIум и повестхэм ягъуэт унэтIыныгъэ гуэрхэр, щабэу жыпIэмэ, «критическэу» зэпкърихыу. ИужькIэ куэдрэ сегупсысыжащи, пщтырыIуэу сыбгъэдыхьагъэнут а повестхэм.
Мыр къыхэзгъэщынут: сэ си тхыгъэм повестхэр художественнэ лъэныкъуэкIэ «хъуакъым-щIакъым» жиIэу сабэ дрипхъейуэ аратэкъым, къытезгъэзэжынщи, абыхэм я унэтIыныгъэ щхьэхуэхэрт «критическэу» зэпкърихыр. ЖаIэ псор уи фIэщ хъумэ, Iуэхушхуэкъэ, абы щыгъуэ (иджыри аращ) критикэ диIэкъым жаIэурэ, утыку къихьэ псори гъынанэрт. Зыгуэрым къригъэжьэн хуейщ – жысIэри, сытегушхуат, адрейхэм нэхъ щIалэхэр, литературэм и Iуфэлъафэхэм иджыри Iут нэхъ лъэрымыхьхэрат критикэ башыр нэхъ зытрашащIэр. Сэ «классикхэм» я деж къыщыщIэдзэн хуейуэ къэслъытат. Iэдэм и повестхэм я закъуэтэкъым а тхылъым «щракъухьар». Мыгувэу хьэкъыу си фIэщ хъуар зыщ: зыри хуей- 7 * * *
тэкъым критикэ – диIэкъым жаIэу псори тхьэусыхэ щхьэкIэ. (Щыхуэмеиххэр иджыщ). «В зеркале социальной жизни» тхылъыр зытеухуар гъащIэм и теплъэгъуэ щхьэхуэхэр литературэм къызэрыщыкIуэр къэхутэныр арати, абы нэхъ тещIыхьат си критикэр, апхуэдэ литературоведение лIэужьыгъуэр социологие хъужымкIэ тIэкIу емыбэу къанэркъым. Арат сэри къысщыщIар. Нэмысым зедгъэхьурэ, ди япэ ита нэхъыжьыфIхэм гуапагъэкIэ мыхъумэ, нэгъуэщIкIэ закъедгъэщIэн ди дзэр шы щхьэкIэ, пэжым и хьэтыркIэ мыри жыIэн хуейщ: си тхылъыр къыщыдэкIар ди лъэпкъ хабзэхэр нэхъ къыщаIэтыж хъуа лъэхъэнэт. Ар нэхъ зи фIыщIэри 60 гъэхэм литературэм къыхыхьа тхакIуэ щIалэ гупырт, урыс литературэм «шестидесятники» жаIэу зи лъэ щыувахэм ебгъапщэ хъуну гупт ар. Абы и пэ къихуа зэманыр къапщтэмэ, ди жагъуэ зэрыхъущи, ди нэхъыжьхэм яхэтащ лъэпкъ хабзэ дахэхэм «хабзэжьхэр», «феодальные пережитки» фIащауэ ахэр изыкъухь парт пропагандэм лъэкI къамыгъанэу дежьухэр. (Диным щхьэкIэ ятхыу щытар-щэ?). Абы ижь къыщIимыхуу (ари фIыуэ хэпщIыкIыу) къэнатэкъым Iэдэм и повестхэми. Арат абыхэм тIэкIу сащIыхуэхъущIари. Дэ абы щыгъуэ дыщIалэт, дунейр зэтес щIыныр ди пщэ къыдалъхьам хуэдэу, сэкъат гуэр зыхэтлъэгъуам джатэ къыхуитхыну дыхьэзырт. Мыр литературэ къэухьым фIыуэ щхьэпрыкI гуэрщ. Лъэпкъ хабзэхэр езы лъэпкъым къыхэкIахэм зэраубыжым зэрану къишар иджыри хэгъуэщэжакъым. Къэралым и щIыпIэ куэдым иджыри куэд щопсэу ди лъэпкъым къыдекIуэкI зэхэтыкIэхэр зэхьэкIауэ (зыкъомкIэ ди тхылъхэми я «сэбэпкIэ») къагурыIуэу, абы щхьэкIэ ауан, нэхъыкIэращи – Iумпэм дыкъащIу. Нобэ зэрыхъуращи, ди щIыпIэм икIахэм нэмыплъ къратым и закъуэкъым, лэжьапIэ ягъэувыркъым, фэтэру щыпсэун унэ щIагъыхьэркъым – «кавказ нэIущи», «кавказ нэIухэщ» жари. «Уи цIэр фIэсщынщ» повестым тегъэщIапIэ хуэхъур тхыгъэр зытеухуа хъыджэбзыр унэидзыхьэу зэрырахьэжьарщ. ЦIыхухэр ядыгъуу, ахъшэшхуэкIэ къращэжу къызэрежьэрэ а фэр кавказ лъэпкъ псоми къыдаплъри, «унэидзыхьэмрэ» цIыхур ядыгъу-ящэжымрэ я зэхуаку дэлъыр зыми къилъытэркъым. Унэидзыхьэхэм я нэхъыбапIэр щIалэмрэ хъыджэбзымрэ зэгурыIуауэ екIуэкIыу зэрыщытар, иджы «ирахьэжьи» зэрыщымыIэжыхэр ящIэххэркъым. (Хэт и унэидзыхьэ, ИнтернетымкIэ зэрыцIыхуурэ зэрышэхэри къыхыхьэу щIидзащ ди гъащIэм). Си щхьэкIэ сымыгъэунэхуамэ, фIэщ сщащIынтэкъым а «зэрамыщIэххэм» узыхуишэнкIэ хъунур.

Орел къалэм Урысейм и ТхакIуэхэм я союзым и съезд щекIуэкIырт. Зэрыхабзэу, съездым хэтхэр гуп-гупу ягуэшауэ тхылъеджэхэм яIущIэрт. Сэ область центрым дэт университетым 8 кIуэнухэм сахэхуат. Абы и актовэ зал иным цIыхур щIэзт – студентхэри егъэджакIуэхэри. Си унэцIэм щхьэкIэ гугъу сохь дэнэкIэ сыкIуами (сыщымыкIуэми къысхуохуэ апхуэдэ), ар журт, е нэмыцэ унэцIэу къызыщыхъу мащIэкъым, псом хуэмыдэу ударенэр япэ пычыгъуэм техуэу къапсэлъмэ: Куфов. Хэзэрыхьыжу, КауфманкIэ къыщыскIэлъыджэ щыIэщ. Ди къуажэ зэрыщыжаIэр ударенэр етIуанэ пычыгъуэм техуэущ, унэцIэм и адыгэ къэпсэлъыкIэм и фонетикэм нэхъ хуэкIуэри аращ. Ауэ Налшык Куфов-кIэ къыщызэджэурэ, сэри срагъэсэжащи, «Ухэт?» жаIэмэ, «Сы-Куфовщ» жызоIэ.
Орел зэIущIэр щезыгъэкIуэкIым а псор сыткIэ ищIэнт – си деж чэзур къыщысым, «Кафов» – жиIащ. ПсалъапIэм сыкъызэрихьэу абы фIыщIэ хуэсщIащ: «Си унэцIэр тэмэму жызыIэ куэдрэ срихьэлIэркъым – Тхьэр арэзы къыпхухъу!»
Мыпхуэдэ зэхуэсхэм гушыIэ нэхъ зэрахэзагъэр фIыуэ сщIэрти, а псэлъэкIэм сытехьэныр нэхъ сфIэтэмэмат. «УнэцIэр дауэ къэIуми, – жысIащ, – фи дежкIэ нэрылъагъущ сэ «лица кавказской национальности» жыхуаIэхэм сазэрыщыщыр». А зэманым а псалъафэр дэни щызэIэпахырт, сэри теплъэкIэ «альбиносхэм» сахэбгъэзэрыхьыну гугъуу къыщIэкIынт, студентхэм, я пэ лъы ивэжауэ зэхэс нэхърэ, «кIыр-кIырыр», нэжэгужагъэр нэхъ къызэращтэр хыхьэжри, залыр зэщIэхъеящ, зэщIэдыхьэшхащ. ЗэIущIэр моуэ къузакъузауэ, щIыIэ-щIыIэу, «официальнэу» екIуэкIырти, «ыхьы, хъуамэ иджы» жысIэри, псалъэмакъым тIэкIу нэхъ жьы къыщIэзгъэхьэжын мурадкIэ, ди унэцIэм и «тхыдэр», ди лъэпкъым кхъуэ щIауфауэ щытауэ ди къуажэгъухэм къызэрыдахъуэныр, мыпхуэдэ аудиторием къызэрезэгъынкIэ гъэщIэрэщIауэ, яхуэсIуэтащ. (Мы хъыбарыр Iуэхум щыщкъым, ауэ пщIэну щхьэпэ гуэрщ, адыгэ тхыдэм, ди лъэпкъым и дин Iуэхухэр къызэрекIуэкIам пыщIащ. Дэ ди унэцIэ дыдэр Бгъэнокъуэщ. Адыгэхэм ислъам диныр къащтэн хуей щыхъуам, чристаныгъэм къыщIэна, сыт щыIэмэ, къыщIагъэщыну комиссэ къакIухьырт. Бгъэнокъуэхэ я фызыжь гуэрым кхъуэ шыр цIыкIу игъэпщкIуауэ къагъуэтат. Дэ зэрытщIэр матэм щIиIубауэщ. Ди къуажэгъухэм нэхъри дызэгуагъэпынумэ: «Кхъуэ шырыр гущэм хипхат». «Апхуэдэу щхьэ фщIат?» – жаIэмэ, ди жэуапыр хьэзырщ: «А фызыжьым ищIэрт псори дызыхуэкIуэжынур». Сытми, «кхъуэщIэуфэр» – иужькIэ «кхъуэIуфэ» хъужар, упщIэу къыттраIуэри, абы къытенащ). «Экзотикэ» тIэкIум Орел къалэм и щIалэгъуалэр нэхъ гумащIэ дэмыхъуу къэнатэкъым, Iэгуауэм унащхьэр зэтричыным хуэдэт. Аудиторием дэрэ «лъэмыж» зэхудиIэ хъуати, адэкIэ литературэ Iуэхухэм утепсэлъыхьыну куэдкIэ нэхъ тыншт, залыр темызашэу къодэIуэнут. Къэбэрдей-Балъкъэрым литературэм бзищкIэ зэрызыщиужьым кIэщI дыдэу сыкъытеувыIэри, мыбдеж нэхъ къыщезэгъыу къысщыхъуа «интернациональнэ» тематикэм сытехьэжат. Сэри-тIэ, усэ гуэрхэр соуцIырхъ (нэхъ тэмэму жыпIэм, суцIырхъыу щытащ), а темэри си гущIагъщIэлъ дыдэщ. Ауэ си усэ зыщIыпIи сыкъыщеджэркъым, тхауи къыздесхьэкIыркъым, гукIи сщIэркъым, нэгъуэщIхэм ятхауэ зы сыхьэт, сыхьэтрэ ны- 9 къуэрэ хуэдэкIэ сыкъызэджэн гукIэ сщIэ пэтми. Псом япэ изгъэщ си хабзэр фIы дыдэу слъагъу ди усакIуэшхуэхэм – КIыщокъуэ Алимрэ Кулиев Къайсынрэ – я IэдакъэщIэкIхэрщ. Ди поэзием патриотизмэмрэ интернационализмэмрэ зэдэууэ, зэдэкIуэу къызэрыхэщым и щапхъэу а зэIущIэм къыщысхьат Къайсын и усэ «Всегда гордился тем, что горец я!» жыхуиIэр. «Жестокой битвы дым по волосам Полз у меня в окопе под Орлом» сатырхэм сыщынэсым аргуэру Iэгуауэ иным зыкъиIэтат. Къайсын езыр 1941 гъэм мы къалэм деж щекIуэкIа зауэ гуащIэм хэтат, абдеж уIэгъэ хьэлъи щыхъуат.
Ди гупым хэтт а зэманым нэхъ цIэрыIуэ урыс тхакIуэхэр, Урысей ТхакIуэхэм я союзым и унафэщI Ганичев Валерий, прозаик Iэзэ Распутин Валентин, нэгъуэщIхэри. ЕмыкIу ящIми схуэфащэ хъунщ мы псор зэрыщыта дыдэм хуэдэу къызэрысIуэтэжыр – абыхэм елъытауэ, сэ сытым сыщыщт, ауэ залым щIэсхэм сэ нэхъ гуапагъэ къызэрызахыр нэрылъагъут, щхьэусыгъуэр зыуэ къыщIэкIынут: студентхэм нэхъ щIэщыгъуэ, нэхъ гъэщIэгъуэн ящыхъун къызэрыхэслъхьар, гушыIэ тIэкIури хэтыжу. Сэ згъэтIыгъуэрт, къызэрысщыхъумкIэ, нэхъри псори къызэрыдэсхьэхын гуэр, – ар КIыщокъуэ Алим и усэ «Пщыхьэщхьэ шурт», хабзэ схуэхъуауэ мыпхуэдэхэм деж абы сыкъеджэрт, щIалэгъуалэм, псом хуэмыдэу хъыджэбз цIыкIухэм, ягу ирихьырт, абыкIэ мыбдежми си гур щызгъэфIырт. Си «ехъулIэныгъэхэм» сыдахьэхыжри, тIэкIуи зызгъэщIагъуэу щIэздзауэ, усэм и кIэух сатыритIым нэхъ къару хэслъхьэу тескъузат: «А дочка твоя. – не она ли Под черною буркой моей!». «Оригиналым и бзэр зэрыIур зэхэфхын щхьэкIэ» жысIэри, усэм и иужьрей едзыгъуэм адыгэбзэкIи сыкъеджэжат.
Iэгуауэр нэхъ дзыхьмыщI-дзыхьмыщIу къэIуа хуэдэу къыщIысщыхъуар къыщызгурыIуэжар зэIущIэр иухыу университетым и ректорыр, нэгъуэщI зы егъэджакIуи щIыгъуу, къыщызбгъэдыхьам щыгъуэщ. «КхъыIэ, – жиIащ ректорым, моуэ ныбжьэгъугъэ хэлъ хуэдэу, ауэ хэкъузауэ, – апхуэдэ усэ абы фIэкIа ди деж укъыщемыджэ. Арыншами, Кавказым къикIа бандэ областым щызоуэ, цIыхухэр ядыгъури щхьэщэхуж щIатыну къагъэув, цIыхубзхэм лей ирах – жаIэурэ, ди студентхэр ягъэшынащ, студенткэхэр адэанэхэм еджакIуэ къыщамыгъакIуэ къэхъуащ.» Сыздэщытым деж сыкIуэцIрыху пэтащ. ИужькIэ Iэни къытхуаухуат, бжьэи къаIэтат, ауэ сэ зыри си гум сIэпихыжыртэкъым, актовэ залым къыщысхьа «ехъулIэныгъэхэри» занщIэу лъэлъэжат.
Хьэгъапхъэ хъыбархэр лъэпкъкIэ дэ тхуэдэхэм щхьэкIэ зыгъэIухэр щыIауэ къыщIэкIынщ. Пэжыр дэнэ пхьын – цIыхухэр ядыгъури, ящэжри щыIащ. А зэманым Шэшэным къайгъэр иджыри щыужьыхатэкъым, псори абы щхьэкIэ шынэрт. (Урыс хэкухэм щыпсэухэм я дежкIэ-тIэ, дэ псори дызщ – адыги, шэшэни, мыщхъыши, дагъыстани, балъкъэри.) Ди бысымхэм къазэрыщыхъуамкIэ, сэ хъыджэбзхэр «зэрадыгъур» зыгъэдахэ усэ сыкъеджауэ арат. Дерсу пхурикъун хуэдизщ. Поэзием плъыфэ зэмыфэгъу къимыщIыкIынумэ, абы мыхьэнэшхуэ иIэкъым. Iуэхуракъэ, уи деж дыхьэрэну щыщIэращIэ плъыфэм нэгъуэщIыпIэм къыщрахынур пщIэнукъым, усакъмэ, – нэхъыфIщ. 10 Дауэ щытми, «Пщыхьэщхьэ шум» абы лъандэрэ нэгъуэщIыпIэ сыкъыщеджэжыркъым, Орел къыщысщыщIам пыщIауэ «Уи цIэр фIэсщынщ» повестри сигу къэмыкIыжу къанэркъым.
ЩоджэнцIыкIу Iэдэм ди литературэм фэеплъу къыхуигъэнахэм я дамыгъэу а повестыр увыркъым, иужьрей зэманым абы щытхъупс къезыгъэжэххэм къахэхъуа щхьэкIэ. Хуэбгъэфащэ зэрыхъунумкIэ, критикхэр нэхъ зэджэр повестым и урысыбзэ вариантырщ. Ар иджы аргуэру урысыбзэкIэ зэрадзэкIащ, абы щхьэусыгъуэ хуэхъуари гурыIуэгъуэ дыдэу щыткъым. 1970 гъэм повестыр урысыбзэкIэ къыщыдэкIам оригиналым и инагъым (печатнэ лист 15, 61-рэ) и зэхуэдитIым зэрыфIэкI (печатнэ лист 9, 21-рэ) щыIэтэкъым. Иджы зэрыхъуар зэкIэ тщIэркъым.
Мы тхыгъэм сетIысылIэн и пэ повестым и тхылъ щхьэхуэу къыдэкIауэ щы сиIэти, щыми сриплъэжащ, нэхъыбэм (адыгэбзэ текстым) щIэрыщIэу седжэжащ. ЩIэрыщIэу седжэжащ япэм абы хуэстхахэми. «В зеркале социальной жизни» тхылъыр къафщти, фыхуейми зэвгъапщэ – Iэдэм и повестхэм, и творчествэм папщIэ абы псалъэ лъагэу, гуапэу итыр куэдкIэ нэхъыбэщ икIи нэхъ дыгъэлщ критикэм нэхърэ. Ди литературоведением къалэныщIэ къыпоув мыпхуэдэ повестхэм, романхэм, пьесэхэм, нэгъуэщIхэм нобэ яIэ мыхьэнэр къэхутэнымкIэ. Ар къэзыхутэфынури тхыгъэхэр ахэр къызэрагъэщIа бзэмкIэ зыджырщ. Сыти жыIи, гугъу хъуащ иджырей тхылъеджэр, псом хуэмыдэу щIалэгъуалэр, иджы жыжьэ хъуа зэманым ятхахэм дебгъэхьэхыныр. Тхылъеджэр IузыгъэщтыкIхэр куэду зэрыхъащ. БлэкIа лъэхъэнэр а тхылъхэм къызэрагъэлъагъуэмрэ (псалъэм папщIэ, революцэр, граждан зауэр) иджы абы хужаIэмрэ зэтехуэжыркъым. НэхъыкIэжыр – адыгэбзэкIэ еджэр
кIуэ пэтми нэхъ мащIэ зэрыхъурщ, тхылъхэм ящыщ куэд емыджэгъуафIэу, я сюжет зыужьыкIэкIи щхьэхынэ-щхьэхынэу, уагъэзэшу, я композициекIи быдэ дыдэу зэрызэмыIулIар хэлъхьэж. Ауэ абыхэм къахэнащ, адыгэхэм я тхыдэм и къэгъэшыпIэ задэхэр, я псэукIэу, я гупсысэкIэу къэгъуэгурыкIуар, псом нэхъыщхьэжращи – я бзэр. Мис мы иужьрейр аращ Iэдэм и повестхэм я налкъутналмэсыр. ТхакIуэ нэхъыжьхэм, псом япэу лексикэкIэ нэхъ къахэщхэм – Шортэн Аскэрбий, Нало Ахьмэдхъан, МафIэдз Сэрэбий, IутIыж Борис, ЩоджэнцIыкIури абы яхэтыжу – я бзэр джыныр икIэщIыпIэкIэ Iуэху щIын хуейхэм ящыщщ. ПащIэ лIыжьым, КIыщокъуэм, ЩоджэнцIыкIу Алий сымэ я бзэм гъунэ гуэр хуралъа щхьэкIэ, мыдрейхэм ар иджыри къалъысакъым. Сыт хуэдизкIэ нэхъыфIым дыщыгугъми, хьэкъыу тпхыкIын хуейщ: абыхэм яIурылъа адыгэбзэм хуэдэ зыIурылъ тхакIуэ дяпэкIэ диIэжынукъым. Ди литературэбзэм и гъащIэр кIыхь хъуну псори дыщIыщIэхъуэпскIэ, ди бзэм и дыщэ гуэныр дысакъыу тхъумэн хуейщ, абы къыщыщIэдгъалъэурэ, жылэхэр ди литературэ хьэсэхэм зэгъэзэхуауэрэ тетпхъэмэщ ди прозэми, поэзиеми, драматургиеми я хадэм къэкIыгъэщIэхэр къыщиувэнур. Дыбэлэрыгърэ, – нартхэ я жылапхъэр щахъумэр Емынэжь зэрикъутам хуэдэу, ди дыщэ гуэныр зыгуэрым зэтригъэщэщэнщи, 11 * * *
жылапхъэм дыхигъэкIыжынщ. Ар къэзыхьыжын Сосрыкъуэ къагъуэтын хуей хъунущ ди щIэблэхэм.
Дэнэ кърахыжын?
«Уи цIэр фIэсщынщ» повестым дэзгъуауэ щытахэм я дежкIэ сымыгъэзэжу хъунукъым. Пэж дыдэу жысIэнщи, Iэдэм сыхуэзэху сыщыукIытэу секIуэкIащ, стхам щхьэкIэ сыщIегъуэжу щIэздзати. Езым зы мэскъалкIи зыкъызигъэщIатэкъым. Ди зэхущытыкIэри абы щхьэкIэ нэхъ икIэ хъуауэ сщIэжыркъым. ИтIани, нобэр къыздэсым сигу къоуэж. И чэзум газетым къытхутемыдзауэ щыта усэхэм щхьэкIэ зэрыжытIам хуэдэу, абы щхьэкIи си гум къыщIитхъыу, жызоIэ: «Къысхуэгъэгъу, Iэдэм».
ТхакIуэхэм я союзым и унафэщIу сылажьэу, Iэдэм и нэгъуэщI юбилейуэ, зэ апхуэдэу стхауэ щытащ, къытезгъэзэжми, ягъэ кIыну си гугъэкъым: псоми псори къытхуэгъэгъу, Iэдэм, нэгъуэщI зыгуэркIэ уи жагъуэ тщIамэ, уи емыкIу къэтхьамэ, ари къытхуэгъэгъу. Уэ сыт щыгъуи фIыкIэ дигу уилъынущ – а узэрыбжьыфIэм, узэрыекIум, узэрыбзэIэфIым хуэдэу. Уэ къэбгъэна лъэужь дахэр сыт щыгъуи ди щапхъэу, ди гъуазэу, ди хъуэпсапIэу декIуэкIынущ. Хьэчим 12 СИ Си мурадыр къызэхъулIэ-къызэмыхъулIэм и гугъу сщIыкъыми, гукъэкIыжхэр стхыну сымытIыс щIыкIэ куэдым согупсыс, къызэзнэкIа илъэсхэр си нэгум къыщIэзгъэхьэжурэ. ЖыпIэнурамэ, гукъэкIыжри художественнэ литературэм и жанрхэм ящыщ зыуэ щыщыткIэ, рассказым, повестым, романым щызэпкърыпхыну уи гугъэу зэбгъэзэхуа Iуэхугъуэхэр япэщIыкIэ уи щхьэм, уи гум, уи псэм я кхъузанэ пхъашэхэми щабэхэми куэдрэ зэрыщIэбгъэкIым ещхьущ гукъэкIыжхэми яхущытын, ябгъэдыхьэн зэрыхуейр. ГукъэкIыжыр пэжыр зи лъабжьэ документальнэ очеркым, повестым я Iумэтым нэхъ итщ: мыбдеж нэхъыщхьэр уэ къыпхуэгупсысыракъым (фантазиеракъым) – гъащIэм, тхыдэм я пэжыращ. Абы утекIакъэ – уи пшыналъэр бгъунлъауэ бжы…
Сэ зи гугъу сщIынур фIы дыдэу сцIыхуу щыта, илъэс плIыщIым щIигъукIэ сызыщIыгъуа ЩоджэнцIыкIу Iэдэмщ. Мы къэсIуэтэжынухэмкIэ арэзы къыздэмыхъунхэр, езыхэм я пэж, Iуэху еплъыкIэ зиIэхэр зэрыщыIэнури къызгуроIуэ. Сэ жысIэмкIэ арэзы къыздэхъуну хэзгъэзыхьынIауэ сыпылъкъым. ЗэгъунэгъуитI я мэл бжыкIэ зэтехуэркъым, жи. «Си бжэкIэр» зигу иримыхьхэм зыкIи сапэрыуэркъым. Сэ сызытепсэлъыхьынур, зи пщIэр сымыгъэкIуэдыну си мурадыр илъэс щэщIым нэблагъэкIэ адыгэ тхакIуэхэм ди тхьэмадэу, ди шу пашэу дяпэм фIыкIэ ита ЦIыхущ. Тюркыбзэ гупхэм хыхьэ лъэпкъхэм я деж «Iэдэм» псалъэм «цIыху» жиIэу аращ. «Угъурлы»-м къикIыр дэркIи гурыIуэгъуэщ. А псалъитIри игъэпэжу дунейм дахэу тетащ ЩоджэнцIыкIу Угъурлы и къуэ Iэдэм. Ар дунейм щехыжа 1995 гъэ лъандэрэ гукIи, щхьэкIи, псэкIи къызохьэкI мы гукъэкIыжхэр. Иджы къызэралъхурэ илъэси 100 щрикъум ирихьэлIэу къызоIуэтэж Iэдэм сыхуэзэн хуей щIэхъуамрэ сыщыхуэзамрэ.
Сэ мызэ-мытIэу и гугъу сщIыжащ си гъащIэм и къекIуэкIыкIам. Сысабий дыдэу (къэскIухьыф сымыхъуауэ) анэншэу сыкъызэрынам си зэрани хэлът: жьэгу мафIэм сыпэрыпщхьэу сэ къыстепсыха гузэвэгъуэшхуэм щыIуплъэм, гупщIэуз ирихщ, хиубыдэри, илъэс тIощIырыпщI нэхъ мыхъуа анэр къэтэджыжатэкъым. Пэжыр жыпIэмэ, абыкIэ къуаншэр сэратэкъым – властыщIэм зэщIигъэна мафIэ гуащIэрат: ди адэ-анэри щхьэхуимытыгъэкIэ хахуат сэ къэспщэщыхьыф сыхъуа къудейуэ си лъакъуэхэр зыхисхьа мафIэ угъурсызым.
Сабиищ зиIэ ди адэ-анэр пщэдджыжьым дахурти, къыщыдыхьэжхэр пщыхьэщхьэрат. Апхуэдэр ди закъуэтэкъым – мэкъумэшыщIэу хъуам арат я дунейр: я быныр зыхуей хуагъазэу япIыжыну хуимыту, езыхэр колхоз мафIэм хисхьэхэрт. Зы анэ къилъхуаищым ди нэхъыжь Нэт (Маржынэт) илъэс зыбгъупщI, абы къыкIэлъыкIуэ Хьэчим илъэс зытхух я ныбжьми арагъэнт. А тIурат сэ сыкъызыхуагъанэр. Ахэр степлъэкъукIа зэрыхъуам, сэ мафIэм сызэрисам я хъыбарыр кIыхьщ. Ахэри зыщIыпIэхэм деж щыстхыжащи – къытезгъэзэжынкъым. 13 Дахэ-дахэу еджапIэ къызамытурэ, етхуанэ классым сыщынэсар 1950 гъэрат. А гъэ дыдэм и бжьыхьэм стха си япэ усэр нэщхъеягъуэкIэ гъэнщIат: си щхьэр сфIэтхьэмыщкIэжу сызыхуэтхьэусыхэжырт, си сабиигъуэ гурыфIыгъуэншэм теухуат. – Ар зыми езгъэлъагъуртэкъым
– арыншами анэ зимыIэжым и махуэр зыхуэдэр зи нэгу щIэкI си классэгъухэми егъэджакIуэхэми тIуащIэу, щащIэу яфIэгуэныхь зызгъэхъуну, ягу зыщIэзгъэгъуну сыхуейтэкъыми, си гуныкъуэгъуэхэр усэм есхьэлIэрт. Ауэ сыт хуэдэ щэхури зэгуэр нахуэ мэхъу. Ар сэтей зыщIар си партэгъурат. Си дзыхь езгъэзри, тхьэусыхафэр фэрэкIыу зытет усэр езгъэлъэгъуати… Абы ар хэIущIыIу зэрищIар хьэрэмыгъэм къыхихатэкъым – езым нэхъри фIэгуэныхь сызэрыхъуам ещхьу, адрейхэми ягу къысщIигъэгъун папщIэт усэмрэ сэрэ дызэдищэхур нахуэ щIищIар…
Арати, зы жьэм жьэдэкIар жьищэм жьэдохьэ, жи. СыусакIуэу, сы-ЩоджэнцIыкIу Алийуэ сагъэIу. Дунейм темыхуэжыр си тхьэусыхафэм нэпсыр макъамэ хуэзыщIа хъыджэбз цIыкIухэрат; усэм и фIагъэ-Iеягъэ жыхуаIэратэкъым ахэр зэплъыр – мыгъуагъэу хъуар сэ къыстепсыхауэ зызбжыжу сызэрытхьэусыхэрат зыгъэдзыхэхэр. Пэж жысIэнщи, а гущIэгъулыхэращ усэр (ар усэ щIагъуэу щытамэ, схъумэнуи къыщIэкIынт) ди егъэджакIуэ телъыджитI Куэшмэн Серафимэрэ КIэрэф Мухьэмэдрэ езыгъэлъэгъуауэ щытари. А тIум сытрагъэгушхуэри, увыIэжыкIэ умыщIэу, жэщкIэрэ утхэнумэ – къеблагъэ! Ауэ, нэхъ губзыгъэ сыхъуауэ зыслъытэжырти, стхыхэр зыми езгъэлъагъуртэкъым – зыгуэрхэм я гум сыдыхьэнуи зыщызгъэтхъунуи сыхэттэкъым; ар дэнэ къэна, дыдейхэр согъэтхьэусыхэ: щIымахуэ жэщ кIыхьым фэтыджэн лъапсейр тфIыбогъэс. Апхуэдэурэ, 1951 гъэр къохьэ. Фэтыджэныр пщIэншэу згъэсрэ сымыгъэсрэ зэхэзгъэкIын мурад сощI. Ауэ дэнэ ар къыщысщIэнур? СызэкIуэлIэнур хэт? ТхакIуэхэм я союзыращ, – къызжаIэ си адэ къуэшым и къуэ Сэфарбийрэ (абыи зыгуэрхэр итхырт, тхылъ куэди еджэрт, езыр къалэм щеджэрт) Мухьэмэдрэ (а тIур зэдэлъхузэшыпхъум я бынт). Сэ езым Налшык мыIейуэ сцIыхурт; дызэрыпсэур мэзымрэ къалэмрэ яку къыдэтхрат. Гугъущэ сыдемыхьу къэзгъуэтащ ТхакIуэхэм я союзыр – ар Театральнэ уэрамым тет унэ еханэрати… УпщIэ щIэщхъуркъым, жи, ЩоджэнцIыкIу Iэдэм жыхуаIэр зыщIэс пэшыр къызощIэри…
СыщIыхьэ хъун-мыхъуни, упщIи-уси сыхэмыту, пэшым зыщIызогъахуэ. СтIолым сыбгъэдокIуэтапэ. Зыгуэр зытхыу щыс щIалэ бжьыфIэшхуэм и пащхьэ нэхум сыщиувэм, къыдоплъейри:
– Къеблагъэ, – жиIэу къотэджри, сэлам къызех. СегъэтIыс. Пэжыр щхьэ бзыщIын хуей? ЩIалэр сигу ирихьатэкъым. ЩIримыхьар зигъэщIагъуэу фэ зэресплъарат. Гуэныхьыр къэхьыгъуафIэщ, армыхъу игъащIэм япэ дыдэу слъагъум, дурдылу къысхущIэкIынуми сымыщIэм фэ Iей щхьэ есплъат? И щхьэусыгъуэр, сэ схуэмыдэу, зыкърихыу зэрыхуэпарагъэнт. А зэманым къулыкъущIэхэм, зызыгъэинтеллигентхэм я нэхъыбэм гъэмахуэ фащэу зэрахьэр чесучэ кIэстум зэфIэтрат. Апхуэдэ зимыIэм и махуэ мыгъуэти, интеллигентхэм ядэплъей мыхъуу, зыпащIыжу, къуажэ унафэщIхэм я деж къыщыщIэдзарэ механизаторхэм, Iэщыхъуэхэм я бригадирхэмкIэ, учётчикхэмкIэ иухыжу за- 14 гъэчэсучейт. Китайм нэс кърашащ жаIэу мо къазшырыфэ щэкI дахэм къыхэщIыкIа кIэстум зэфIэтым фIеифэ къыщIэлъэдэжауэ, бжьыгъэ зэмыфэгъухэр ятелъу зыщыгъ Iэщыхъуэхэр щытлъагъукIэ, ди ныбафэхэр IэкIэ тIыгъыу Iэджэрэ дызэплъу щыта «ЩIалэ нэжэгужэхэр» кином хэт Iэхъуэм и псэлъафэ: «Сэ сыIэхъуэ къызэрыгуэкIкъым – сыIэхъуэ нэхъыжьщ», – жиIэу зыпылъ хъыджэбзым зыхуэзыгъэщIагъуэр дигу къэкIырт. Ди къуажэ «Iэхъуэ нэхъыжьхэми» зыпэрыт IэнатIэм екIун фащэр зэрызэрамыпэсыжыр фIэдыхьэшхэну арагъэнт зи IэзагъымкIи (ар тхакIуэшхуэ хъуауэ щытащ), зи IэсагъымкIи дагъуэ зыхуумыщIын, зи интеллигентыгъэкIи хуэдэ узыгъэлъыхъуэн ди егъэджакIуэ икIи директор КIэрэф Мухьэмэд и чесучэ кIэстум зэфIэтыр куэдрэ щIызримыхьэжар…
Пэжщ, сыкъыздэкIуа къулыкъущIэм и фащэр екIупст. Сэри зытезгъэгусэнтэкъым апхуэдэ щыгъыным, ауэ…
– Хэтхэ уарей? Дэнэ къуажэ ущыщ? Къытхуэпхьар сыт? – мэкъу сыхуеуэну хьэмэрэ хадэ хуэспщIэну сыкъызэрымыкIуар гурыIуэгъуэщи, сызейми сызикъуажэми я гугъу сымыщIу, уплIэнщIарэ пщIэнтIэпсми гъуэжь ищIауэ си жыпым къисха тхылъымпIэхэр и пащхьэм изолъхьэ. Ахэр зэкIуэцIех, IэгуфэкIэ ету тредзэжри, зэпеплъыхь – сызейр, си цIэр тетха и гугъэу арагъэнщ. Сэри апщIондэху псэ тIэкIуи къысхыхьэжат, мо сызыхэта гупсысэхэми сакъыхэкIыжати, си жэуапым пэплъэрэ мащIэу къыпыгуфIыкIыу къызэплъ лIым сызейри сызыщыщри жызоIэ. Мор, и щхьэр ищIурэ, къысщогуфIыкI:
– ЗэрыжыпIэмкIэ, КIыщокъуэм урикъуажэгъущ. Алим пцIыхурэ?
– «Хьэуэ» къизгъэкIыу, си щхьэр сощI. – Ауэ и усэ къом гукIэ сощIэ…
– Хъарзынэщ. Алим усакIуэфIщ. Абы фыдэплъейуэ арагъэнщ щхьэлыкъуэдэсхэм усэным фи нэ къыщIыхуикIыр, – жиIэу къыдэгъэжым папкэшхуэ къыдех. Абы еплъурэ:
– КIэрэф Мухьэмэд, Елгъэр Сэфарбий… абы урикъуэш?.. Апажэ Мухьэмэд… – унэцIэхэр къысхурибжэкIырти, ахэр зэрысцIыхури щIэсцIыхури жызоIэ.
– Абыхэми усэ ятх. Ахэр ди семинархэм къыдогъэблагъэ. Уэри абыхэм ещхьу укъыщIэкIмэ. – жеIэри, ету зытридзэу си цIэ-унэцIэр зытритха тхылъымпIэ напэр къещтэ. Абы гукIэ къеджэхукIэ, сэри Iуэхуншэу сыщыскъым – зэм мор ауан сощI: Цуцэрэ (абыкIи деджэрт ди пхъурылъху Мухьэмэд) Сэфарбийрэ усэ зэратхыр сэ сщIэркъэ? ИтIанэ… си къуэшитIым сарещхьу къыщIэкIмэ… абы зи гугъу ищI семинарыр зищIысыр сэ сщIэ и гугъэу пIэрэ?..
– Куэд щIа усэ тхын зэрыщIэбдзэрэ, – итхам йоплъыжри, – Кашиф?
– Илъэс ныкъуэм щIигъуащ…
– Нэгъабэ лъандэрэщ-тIэ. Етхуанэ классым ущIэсу… – хэт сымэ я усэ тхылъ сыкъеджами, хэт итхар нэхъ сигу ирихьми – IэджэкIэ къызоупщI. Сэ сызэгуоп: а къомыр зэрыпщIынур сыт? А укъызэджар уигу ирихьарэ иримыхьарэ къызжеIэ, – согъумэтIымэ сигукIэ. Мор пIащIэркъым – тхылъымпIэ напэхэр къищтэжауэ хоплъэ. Сэ сыкъытреч. Мобы зыщIиIэжьэр къызгурыIуэркъым. 15 – Уи гурылъхэр усэбзэкIэ къэпIуэтэну узэрыпылъар хъарзынэт, ауэ, уи жагъуэ умыщI, уи мурадыр къохъулIакъым… – абы къысхуригъэкIуэкIауэ щыта псом иджы сыткIэ дыхуеиж? Ауэ щабэу, Iэдэбу, гур хигъэщIу сыкъыпрегъэх. КIыхьу къысхуригъэкIуэкIа псалъэмакъ жагъуэр зэриухыжыгъарат сыкъызэриукIыпар:
– Умытхэу пхузэфIэкIынумэ, умытхэ…
ЕIмэ-еI!.. Езыхэм фIэкIа, нэгъуэщI ямыгъэтхэну аращ, – сигукIэ уафэм сабэ дызопхъей. Ауэ зызошыIэ. Езыр Iэсэу, шыIэныгъэ хэлъу къызопсалъэри. СыкъэпщIэнтIауэ сыпсыфыбзэщ. Си Iур апхуэдизкIэ игъущIыкIащи, си бзэгур схуэгъэкIэрэхъуэжыркъым. Сыгъыным хуэдэу сыкъотэджыжри, си натIэр IэщIкIэ изолъэщIэкI. Бысымри къэтэджати, сэлам ехыжи сыти сыхэмыту, си щхьэр щIэIуауэ сыкъыщIокIыжри… Дунейм тету хъуам уахуэшхыдэнумэ – къеблагъэ! Си тхыгъэм къыщытхъуу сызыгъэжэкъуахэри ар къысхупезыгъэхари зэхуэдэу хьэм изогъэхь. Пэжыр жыпIэмэ, зыми лажьэ иIэтэкъым – къуаншэр сэрат: ауэ сытми си щхьэм сыхуэтхьэусыхэжа мыхъумэ, усэбзэм сыхуэхейуэ, ар дэнэ къэна, усэкIэ зэджэм, абы и щэхухэм сыщымыгъуазэу къыщIэкIат. Ахэрат Iэдэм къызгуригъэIуэну зыхэтар. АрщхьэкIэ, губжьыр къыстекIуати, абы и ущиеу хъуам къыхэсхар нэхъ узыхуэмей дыдэрат: жиIэр плъагъуркъэ? Умытхэу пхузэфIэкIынумэ, умытхэ!..
Арат схуэмыхьыр. Схуемыгъэхыр. Ауэ, гъэщIэгъуэныракъэ, нэхъ ерыщ секIуауэ сытхэрт. Пэжщ, иджы зыми зыри езгъэлъагъуртэкъым – щэхуу стхырт. Апхуэдэурэ зыкъом зэтрихьа нэужь, ТхакIуэхэм я союзыр «згъэгуфIэну» мурад сощIри, 1953 гъэм (захуэзгъэгусати, апщIондэху «згъэбият») сыкъокIуэ «сигу фIы къыщысхуащIа» унэм. Ауэ. сыкъызыхуеблэгъахэр бгъуэтмэ – къащтэ! «Аргуэру сакъыхуэкIуэнкIэ» шынэхэри загъэпщкIуауэ аращ», – ауан сощI. ГушыIэр гушыIэщ, ауэ «сыкъэзылъагъуну зи нэ къысхуикIхэр» къэзмыгъуэтауэ дауэ сыкIуэжынт?
НтIэ, арати, сыщIэупщIэ-сыкъыщIэупщIэурэ, къызогъуэт ЩоджэнцIыкIу Iэдэм зи тхьэмадэ тхакIуэ союзыр здагъэкIуа щIыпIэр.
Зи дэкIуеипIэ лъахъшэхэр щIым щыщ хъужа бжэщхьэIум сысакъыпэурэ себакъуэмэ… ПэIущIэм щIэтщ зы стIолыжьрэ чэтэн, – е лъахъстэн укъуея фIыцIэ зэрыбза диваныжьрэ. Арат унэлъащIэр зэрыхъур. НэгъуэщIи щIэхуэнутэкъым а «приемнэм». КIуэцIыбжитI узыIуплъэм я зыр Iухати, абы зэрыщIэмысIар нэрылъагъут. ИжьырабгъумкIэ хэлъ бжэныкъуэIухымкIэ сеплъэкIмэ… «Сымытхэну схузэфIэкIынумэ, сымытхэну» чэнджэщ «щхьэпэ» къызэзыта «си ныбжьэгъужьым» и нэгум соплъэ. Езыми гу къыслъетэри: «КъакIуэ. КъыщIыхьэ», – жи. ИкIи, сригъэблагъэу, Iэ къысхуещI.
Сэлам-чэлам нэужьым:
– А-а, уэра ар? КъызэрыщIэкIымкIэ, умытхэу пхузэфIэмыкIыу арагъэнщ укъыщIытхуэкIуар. Ар хъарзынэщ. ЗэгъэцIыху: мыр КIуащ БетIалщ. И усэхэм укъеджагъэнщ, – щыжиIэм, «нтIэ» къизгъэкIыу, си щхьэр сощI. БетIал къызбгъэдохьэри си Iэр гуапэу къеубыд.
– ФызэрыцIыхуамэ, кIуэ, БетIал, уи дежкIэ щIэши мы щIалэм дэлажьэ, – жери Iэдэм щIокI. 16 А «дэлажьэм» къикIри мобы къысхуригъэщIэнур зищIысри къызгурымыIуэпауэ, тIури дызыщIыхьа гъуэмбырэщым зы стIолрэ шэнтитIрэт щIэтыр. Абыи нэгъуэщI щIэхуэнутэкъым. Ауэ унэлъащIэ екIухэмкIэ зэгъэпэща уардэунэшхуэу дунейм тетымкIэ уэстынтэкъым а махуэм а пэш цIыкIум къыщыздэлэжьа КIуащ БетIал дэслъэгъуа цIыхугъэр. Апхуэдэу щIыжысIэр ар къысщытхъуауэ, сызыгъэжэкъуэн псалъэ дыгъэл сыщIигъэдэIуауэ аратэкъым. Хьэуэ! Ухуеятэкъэ?! Абыи хуищIэу сыкъыпригъэхат. Сэ къызбгъэдэсыхукIэ, къызыжьэдимыхыу, IупэкIэ зэригъажэу папиросу ирифам я бжыгъэр Тхьэрщ зыщIэныр. Iэдэм зы усэ фIэкIа къыхуэсхьауэ щымытамэ, мыр зы тетрадыфI цIыкIу изкIэ «згъэгуфIат». А къомым хуэфэщэн «щытхъуи» сыщIигъэдэIуа пэтми, «умытхэу пхузэфIэкIынумэ, умытхэ», къызжиIэным и пIэкIэ:
– Аращ, Елгъэр и къуэ, мис мыбы, мыбы… – зи псалъэхэм я нэхъыбэр щIэтхъа усэ зытIущ сегъэлъагъури, – а бжесIахэм тету елэжьыж. Адрейхэр хыфIэдзэж. ЗэIытхъыж. Гъэсыж.
КIуащ БетIали арат а япэ махуэм къыпысхар. Аргуэру зыбгъэгусэнумэ – къеблагъэ! Ауэ кIуэ пэтми нэхъ псыхьа, нэхъ ерыщ сыхъурт. СакъыхуикIуэтын мурад лъэпкъ сиIэтэкъыми, зэрыжаIэу, бжэмкIэ сыкъыщIахужмэ, щхьэгъубжэмкIэ сафIыщIыхьэжырт. Пэжыр щхьэ бзыщIын хуей, езыхэри нэхъ нэлейкIэ къызэплъ хъуат. Iэдэм хуэсхьхэм къеджэ, абыхэм я дагъуэм сыщIигъэдэIуж къудейтэкъым – фIымрэ Iеймрэ схузэхэгъэкIын папщIэ, усэ гуэрхэм къысхуеджэрт. «УзэзгъэдэIуахэм щыщу дэтхэнэр нэхъ уигу ирихьа?» – жиIэрти къызэупщIырт. А сызригъэдэIуахэр зытхар щибзыщIи, ахэр зейр къыщызжиIи къэхъурт. Алий, Алим, БетIал, езым ейхэм нэмыщI, къысхуеджэрт Мысачэ Пётр и усэхэми. Абы щыгъуэ Петя Литературэ институтым щIэст. Ар япэщIыкIэ ди пединститутым щеджат, къызэрыщIэкIымкIэ, езы Iэдэми иригъэджат. Абырэ Теунэ Хьэчимрэ (ар Iэдэм и щыкъу щIалэт, 1951 гъэр къэсыху тхакIуэ союзым и тхьэмадэу щытат. Езыр а къулыкъум щытекIым, и малъхъэр абы и пIэм ирагъэувауэ арат) я жэрдэми хэлът Мысачэр Мэзкуу кIуа зэрыхъуам. Иджы и еджакIуэу щытам и нэIэ тригъэт къудейтэкъым – Петя и япэ тхылъыр къыдэкIыным ЩоджэнцIыкIум и фIыщIагъи зэрыхэлъыр си нэкIэ слъагъурт: усэхэм я ныкъусаныгъэхэр зэригъэзэхуэжырт. ИригъэфIакIуэрт. Мысачэм итхами, езы Iэдэм хэлэжьыхьыжа нэужь, ахэр зэрыхъуами къысхуеджэрт. 1955 гъэм Петя и усэ тхылъ къыдэкIам «Къурш псынэ» фIэзыщари абы и редактору щытари Iэдэмщ.
Iуэхур апхуэдэу зэрыщытыр щхьэусыгъуэ хуэхъурт ЩоджэнцIыкIум хуэм-хуэмурэ «сызэрекIужым», къыбгъэдэкIауэ щыта си гур щабэ зэрыхуэхъужым. Сыт щхьэкIэ? Зыгуэр зытхыфым зэрыдэIэпыкъур слъагъурт. «Умытхэн пхузэфIэкIмэ, умытхэ», – къызэрызжиIар щIыхуэзгъэгъун куэд дэслъагъурт: Iэсэт. Сабырт. И нэ къысхузэригъэдзэкIыртэкъым. ЦIыху бгъэдыхьэкIи бгъэдэтыкIи ищIэрт. ИщIэнтэкъэ, щIэныгъэ нэхъыщхьэ зригъэгъуэта нэужь, Бахъсэн игъэзэжри егъэджакIуэу, завучу, школым и директору лэжьат. Хэку зауэшхуэм хэтат. ИтIанэ къулыкъу Iэджи зэблихъуакIэт. Иджы 2 Заказ №642 17 тхакIуэхэм я къру пашэт. Сэ схуэди схуэмыдэ куэдми ядэлэжьа, яхуэза, я хьэл-щэнхэм щыгъуазэ щIалэ Iэдэбыр (япэ дыдэ сыщыхуэкIуам абы и ныбжьыр зэрыхъур илъэс щэщIрэ тхурэт) къысхуэтэмакъкIыхьт. Къилъ-къипкIыр, зыхуэмышыIэ пщтырафэр сэрат. Шэч лъэпкъ къытезмыхьэу жысIэфынущ: абы и ныбжьым сыщитам сэ апхуэдэ тэмакъи сиIакъым, шыIэныгъи схэлъакъым. Мохэр пасэу лIы хъуат. ЗыщIар зэманырат. Мыри къыжыIэн хуейщ: абыхэм щIалэ дыдэу къулыкъушхуэхэр къыхуагъэфащэу щытащ. Ар къызыхэкIыр… вы зимыIэм шкIэ щIещIэ жыхуаIэрагъэнкIи хъунт… Ауэ, гъэщIэгъуэныракъэ, ахэр тфIэлIыжьт. Арат, я нэхъыжьагъым деплъурэ, пщIэшхуэ щIахуэтщIыр. ДащIыфIэлIыкIыр. КъимыдэкIэ, а лъэхъэнэм щыгъуэ тхакIуэхэр тфIэтхьэпэлъытэт. Абыхэм дапэпсэлъэжын, я псалъэм дебэкъуэн
жыхуэпIэр дигу къэкIыххэртэкъым. Армыхъу, дауэ си тэмакъым схущIэгъэхуэнт, пхузэфIэкIынумэ, умытхэ къызжезыIа Iэдэм и псалъэ жагъуэхэр, хуэсхьа усэхэр хьэм езыгъэхьу сыкъэзыгъэлъеигъа БетIал и псалъэ щIэгъэщхъуахэр.
Тхэн IэщIагъэр цIыхум къыдалъхуу жаIэми, сэ нэхъ сфIэкъабылыр мыращ: Iуэхум ухуэзыущиин, ухуэзыузэщIын нэхъыжьыфI уиIэнырщ. ЩIым хэхуа жылэм зыгуэр къикIыкIыр пэжщ, ауэ абы ухуэмысакъмэ, ар зыхуей хуумыгъазэмэ, мылъхуэсу къэнэнурэ, кIуэдыжынущ. Жыжьэ щхьэ укIуэрэ, шыщIэ псори зэхуэдэу къалъху. Ауэ шыр цIэрыIуэ зыщIыр зыгъасэращ. Дэ гъэсакIуэфI куэд диIащ. Нобэ языныкъуэхэм зэращIым хуэдэу, абыхэм псалъэ дыгъэлкIэ, пцIыкIэ уагъэжэкъуэнутэкъым. Нэр ирищIми, пэжыр пщабзыщIынутэкъым. Апхуэдэт сэркIэ Iэдэми абы сигъэцIыхуа БетIали.
Ахэр зэрыегъэджакIуэфIыр хуэм-хуэмурэ къызгурыIуэрт. Абыхэм я ущием ипкъ иткIэ, усэ нэхъыбэ сыкъеджэрт. Я чэнджэщхэр къасщтэрт. Езыхэми сагъэгушхуэрт. Удужэгъуащ. Ди ужь икI къызжаIэртэкъым. ИкIи къызэдэхащIэртэкъым. Апхуэдэу щIыщытыр, дапщэрэ сыкъыпрагъэхми, сымытхэн зэрыслъэмыкIрагъэнт. Бдзэжьей къупщхьэу си тэмакъым тенауэ схуемыгъэх икIи къысхужьэдэмыхыж а ущием губзыгъагъэу хэлъ гупсысэр къыщызгурыIуар зыкъом дэкIауэщ: Мэзкуу еджакIуэ сыкIуа нэужьщ.
Ахэр зи псалъэр ЩоджэнцIыкIу Iэдэмтэкъым икIи КIуащ БетIалтэкъым – езы Лев Николаевич Толстой дыдэрат. Сэ Iэдэмрэ БетIалрэ я щхьэр зэрызгъэузым ещхьу, урыс тхакIуэшхуэми уцIырхъакIуэ къом къыхуэкIуэрей хъунти, абыхэм ящыщ гуэрым жреIэ: «Умытхэу пхузэфIэкIынумэ, умытхэ». Ар зыжраIа щIалэри, сэ сэщхьу, акъыл кIагуэ гуэрмэ, гупсысэшхуэ зыхэлъ а ущиер, дауи, гуапэ щыхъуауэ къыщIэкIынтэкъым.
Умытхэну пхузэфIэкIынумэ, тхакIуэ ухъунукъым, – арат абы къикIыр. Ар сэ сымыщIэ, къызгурымыIуэ щхьэкIэ, мо щIалэ IэзитIыр Толстой и псалъэхэм зэрыщыгъуазэм шэч хэлътэкъым. Сымытхэу зэрысхузэфIэмыкIрагъэнт мо тIум ягу щIытрагъахуэр щIэх-щIэхыурэ тхыгъэщIэхэмкIэ «зэрызгъэгуфIэр»…
Пэжщ, Iэдэми БетIали лажьэ лъэпкъ ямыIэу, аргуэру захуэзгъэгусэн хуей мэхъури (ар къызыхэкIар кIыхьу нэгъуэщI щIыпIэ деж 18 щыстхыжащи, аргуэру къытезгъэзэжынкъым), Пощт уэрамым тет унэ пхашэжь цIыкIур къызобгынэ. Мохэр «згъэбиин» щIызодзэжри, салъимыхьэурэ зэманыфI дызох. Ауэ абы къикIыртэкъым сымытхэну схузэфIэкI сыхъуауэ. КъыфIэбгъэкIмэ, аргуэру нэхъ ерыщыж секIуауэ, мо сыкъэзыгъэлъеижхэм «я нэхейкIэ», нэхъыбэж стхырт. Зыми езмыгъэлъагъуу. КъызгурыIуат, си жагъуэ къамыщIын щхьэкIэ, си Iыхьлыхэр къызэрысщытхъур. Абыхэм я псалъэ дыгъэлхэм жыжьэ унахьэсынутэкъыми… Мыхъур щыхъуж, къызжаIэхэр къызэмыгуэпэкIми, пэжыр къысщызымыбзыщI мо щIалитIым «секIужыным» тызоубыдэри.
Зэтрихьа усэ къомыр сIыгъыу махуэ гуэрым къалэм сыкъажэмэ (жэрыгъэ защIэкIэт абыхэм щыгъуэ къызэрыскIухьыр: зыгъэжьэжьапIэ, хущIыхьэгъуэ щыIэтэкъым), ТхакIуэхэм я союзым я хэщIапIэр аргуэру яхъуэжат. Сэр нэхърэ нэхъыфI умыгъуэтмэ, сыкъэшэж жиIат, жи и лIым иригъэкIыж пасэрей фыз гуэрым. Абы ещхьу, тхакIуэ союзым игъэзэжат къызыщIэкIыжауэ е… къызыщIахужауэ щыта унэм. СэркIэ ар къэгъуэтыжыгъуеижтэкъыми, сынэсмэ, си Iэдэму плъагъур – мэхьмэхь!
– КъулыкъущIэшхуэ ящIащ: Къэбэрдей АССР-м культурэмкIэ и министру ягъэуващ, – жи БетIал. А хъыбарыщIэм сыщигъэгуфIыкIын и гугъами, си щхьэр къыфIоху. – Умынэщхъей, хуэмыху! КъытхуагъэкIуари лIы хъарзынэщ, – жи. Ауэ ар хэтми сыщIэупщIэркъым – езы КIуащым и гугъу умыщIмэ, сэ Iэдэм нэхърэ нэхъ лIы хъарзынэ щыIэуи щыIэнуи сщIэртэкъыми, зеиншафэ къыстеуауэ сыщыст.
– Къэпхьыжа а-адэ нэхъапэм сызэбгъэплъахэр? УкIуэдыжауэ укъыкъуэкIыжыртэкъыми, нэгъуэщI Iэджи птхагъэнщ уэ. ШхупцIатэхьэ кIуэуэ крушкIэр зыгъэпщкIужам ещхь умыхъуамэ, къытхуэпхьахэр къызыкъуэх, – жиIэу сызэпеплъыхь БетIал.
Псалъэ пэзмыдзыжу, и пащхьэм изолъхьэ къахуэсхыжахэри абыхэм щIэуэ къащIызгъуахэри.
– Мэлэдец! Iуэхуншэу ущысакъым, зэманыр пщIэншэу бгъэкIуакъым, – жеIэри, си тхылъымпIэ къомыр зэкIуэцIихыурэ, IэгуфэкIэ ехулIэ. Ари тутын ефэнри зэрызэдихьым хуэдэурэ, сэри нэбгъузкIэ къысхущIоплъ. Си щытыкIэр игу ирихьу къыщIэкIынкъыми:
– Япэрей жьыхэмрэ абыхэм гъусэ къахуэпщIа щIэхэмрэ къызэдэдгъэжэнщи, къытежым деплъынщ… Хьэуэ жыпIэрэ, узытеIэзэщIыхьыжахэр зэрыхъуам деплъын япэщIыкIэ?
Аргуэру псалъэ спихыркъым – зызэрызгъэпщхьауэ согупсысэ: Iэдэм и пIэкIэ ягъэувар хэту пIэрэ? И Iуэхуи и дэлъи хэмылърэ пэткIэ, антипартийнэ усэхэр стхауэ сыкъыщIезыгъэдзыну, ахэр зыгуэрхэм езгъэлъагъумэ, занщIэу лъэхъуэщым срадзэну жиIэу сызыгъэшынэну хэта усакIуэм и фэгъумэ.
– ЛIо, Елгъэр и къуэ, къытхуагъэкIуар хэтми ущIэупщIэркъыми, – сигу илъыр къищIа нэхъей, усэхэм еплъыныр зэпегъэури, БетIал и щхьэр къеIэт. Жэуап гуэр естын хуейти:
– Хэт? – жызоIэ.
– Къардэн Бубэ жаIэу зэхэпха? 19 – Зэхэсхакъым, – си щхьэр согъэсыс.
– Бубэ цIыкIу лIыфIщ!
Езы БетIалрэ Iэдэмрэ япэпщIын лIыфI сэркIэ дунейм темыту къысщыхъуу щытами, нэхъ иужькIэ Къардэн Бубэ и фIыгъэу сэ къызэкIар си гъащIэ псокIэ схуэпшыныжынкъым: Мэзкуу еджакIуэ сыкIуэнымкIэ фIыщIэр нэхъыбэу зыбгъэдэлъар БетIалми, сыкъыщIэмыпхъуэжу институтым сыкъыщIэнауэ, зи ущиерэ ахъшэкIэ къыздэIэпыкъуауэ щытар Бубэщ. СыпсэухукIи ар сщыгъупщэнукъым. Ауэ иджыпсту зи гугъу сщIыр Iэдэмщи… ЩоджэнцIыкIу Iэдэм къулыкъущIэшхуэ ящIа, министру ягъэува пэтми, япэхэм сэ къэслъыхъуэу щыта Iэдэм иджы езым Мэзкуу тыншу сыкъыщигъуэт хъуат: лэжьыгъэ IуэхукIэ дапщэрэ нэкIуами, си еджэкIэ-щыIэкIэхэм къыщIэупщIэрт. Ди институтым къегъэщIылIа Литературэ курс нэхъыщхьэхэм щеджэ и щыкъу щIалэ Теунэ Хьэчимрэ абырэ щызэхуэзэкIэ сэри гъусэ сащIырт. «Студент тхьэмыщкIитIыр» дыкъыдишурэ дигъафIэрт ЩоджэнцIыкIу Iэдэм. ТхакIуэ цIэрыIуи хъуа, къулыкъушхуэхэм я IэфIагъри зыгъэунэхуа мо лIитIым сэ щIалэжь цIыкIур, пэжыр жыпIэмэ, студент тхьэмыщкIэр, сагъэгушхуэрт, акъыл зыхэлъ я ущиехэмрэ псалъэ гуапэхэмрэкIэ къысхуэжумарту сызрагъэгъусэрт. А псори сэркIэ щхьэпэт. Сызыхуэныкъуэт.
ЕджакIуэ сыщыкIуэм гъуэгыу, фIэмыфIу сезыгъэжьа ди адэм 1956 гъэм сэ зы гуфIэгъуэкIэ сыкъригъэблэгъэжати… Нэхъ щIалафэ къытеуэжа хуэдэт. Си Iуэху зыIутхэм гупсэхуу къыщыщIэупщIэм, япэ лъэхъэнэхэм ныбэ гузэвэгъуэ Iэджэрэ сихуами, ар зэи згъэгузэвакъым. ЗызогъэщIагъуэ. ЗызогъэлIыхъужь. Iэджи хузоIуатэ.
– НтIэ, а сызэбгъэдаIуэхэр къохъулIэн щхьэкIэ зи сэбэп къокIахэм я фIыщIагъэр бгъэкIуэд хъунукъым!
– ЛIо сэ абыхэм яхуэсщIэфынур?
– УахуэзгъэлIыщIэу зыгуэр яхуозгъэщIэжыну аракъым. Апхуэдиз Iуэхутхьэбзэ къыпхуэзыщIам, зи щIыхуэ къыптехуам цIыхугъэкIэ упэджэжын хуейщ… Къегъэблагъи, ди шыгъупIастэ едгъэшхынщ. Псалъэ гуапэ яжетIэнщ. Тхьэм и шыкуркIэ, жыг жьауэ дыщIэскъым. Джэдкъаз ди хъушэщ. Зы гъэлъэхъуфI къэтщэхунщи… Ябгъэдэдгъэсыни диIэхэщи…
– Хьэуэ, зиунагъуэрэ! Апхуэдизыр…
– Апхуэдиз хэлъкъым абы… Псом япэ зи цIэ къисIуар КIуащ БетIалщ:
– ИтIанэ-щэ?..
Ахэр куэд хъурти, псори къезбжэкIакъым. БетIал и ужькIэ Бубэ, зи министрыгъэр зрагъэухыу абы и пIэм кърагъэувэжа Iэдэм. Къущхьэ СулътIан. Теунэ Хьэчим. ТIыхъужь Зэмахъ.
– Куэд ар? – си пащIэкIэ сыкъыщIогуфIыкI.
– Куэдри мащIэри зыщIэр Алыхьыращ. ЦIыху лей щыIэкъым – щыIэр уз лейщ. Дэ Iэнэ лей къэтщтэнукъым…
Ди унагъуэм я мурадым БетIал щыгъуазэ щыхуэсщIым: 20 – Апхуэдэ гукъэкI зэраIэмкIэ Тхьэр арэзы къахухъу. Ауэ апхуэдиз цIыху… Иджыпсту гъэмахуэщ. Хэти зыгъэпсэхуакIуэ щыIэщ. Хэти… НакIуэ, Iэдэм дечэнджэщынщ, – жи.
Iэдэми ди дежхэм фIыщIэ яхуищIащ. Гугъу зрамыгъэхьыну, зыми хэмыхьэхэмэ нэхъ зэрыфIэзахуэри жиIащ. АрщхьэкIэ, сэ щытезгъэчыныхьым, хабзэ зыхэлъ мо лIы губзыгъэм фIэемыкIуагъэнщ нэхъыжьхэм я псалъэм ебэкъуэну. Арэзы мэхъу. Ауэ абыи фIэкуэдыIуэщ едгъэблэгъэну зи цIэ къисIуахэр.
– Ди маршынэм из дынакIуэмэ хъунщ, – жаIэри сагъадэ.
ЗэдухылIа пIалъэр къэсрэ тезгъазэмэ, БетIал сыкъегъэщIэхъу.
– Уи жагъуэ умыщI, сэ…сы…сынакIуэ хъуркъым. Iуэху гуэр къытлъыкъуэкIауэ Дохъушыкъуей сыкIуэжын хуейщ, – абы къылъыкъуэкIа Iуэхур зэхэзгъэкIыну сэ дауэ сыпылъынт? СхузэфIэкIынурати, солъэIу и Iуэхур щыхуэхъуну махуэм ди адэмрэ си анэнэпIэсымрэ я саулыкъукIэ къетхьэжьар тхьыну. Ауэ сызытригъэхьэркъым.
– Уэрэ сэрэ иужькIэ дыкIуэнщи, фи дежхэм сабгъэдэсынщ. Ауэ мы зы гъуэгукIэ… хъунукъым, – щыжиIэм, сыт сщIэнт? Си щхьэр къыфIэхуащ. Мэл щхьэгуэжьу псом япэ сызыщыгугъам «хьэуэ» къызэрыхигъэкIыжар зыхуэсхьар зыщ: мо нэхъыжьхэм гъусэ захуимыщIмэ нэхъ къищтэу арагъэнщ. Армыхъу БетIал хьэтырыншэтэкъым, псом нэхърэ нэхъыбэрэ къызэлIэлIари арат. Иджы къэхъужым еплъ…
– Уи пэшхуэр къыпумыгъэлэл, хуэмыху. ИужькIэ дгъэзэкIуэжынщ. НакIуэ аргуэру Iэдэм деж. Зызыгъэхьэзырауэ къытпэплъэ фи дейхэр бгъэщIэхъу, емыкIу къэпхь хъунукъым.
А тIур зэпсэлъауэ къыщIокIри:
– Умыгузавэ, зы маршынэ из дохъу, – жи Iэдэм. Хэт сымэ? Езы Iэдэм. Бубэ. ИтIанэ… НэгъуэщI зы унэцIэ къраIуэ.
– Ар хэт? Бубэ и къуэш? – зыхуэмышыIэ пщтрафэ сохъу. Мо тIум тхъупсыр къысхурагъэжэх Бубэ и унэцIэджэгъу лIы гуэрым. ЦIыху лей щымыIэми, абы сыткIэ сыхуейт сэ? Нытхуеблагъэмэ нэхъ къэсщтэнухэм ящыщ гуэру щытами зыгуэрт. АрщхьэкIэ мобыхэм я унафэм сыхэIэбэркъым.
Дызыпэмыплъа хьэщIэм, пэж дыдэу, цIыхуфIыфэ тетт. И лъакъуэр къызыхина зауэм къриха дамыгъэ лъапIэхэр и бгъэм къыхэлыдыкIыу лIы бжьыфIэшхуэт. НэгуфIэт. ИужькIэ къызэрысщIамкIэ, Iэдэм къытрагъэкIыу министру ягъэувар арат. ХьэщIэ лъапIэхэр гуапэу икIи дахэу къытхущысу ежьэжа нэужь:
– Мис абыхэм уадэплъеймэ, ущыуэнкъым, – жи Дот. Нэхъыбэ дыдэу игу ирихьар Iэдэмт. Абы къригъэжэха тхъупсым щыщу Бубэ лъысар зэрынэхъ мащIэр сигу къеуэрт. Пэжщ, абы и Iеягъ лъэпкъи жиIэртэкъым:
– Зи псалъэм зи IуэхущIафэр ебэкI лIы ткIиифэ тетщ, – ауэ сэркIэ мащIэт а щытхъур. ТкIиифэ зуплъа а лIы цIыкIур мыхъуамэ, уи къуэм шоферу (ар къылъагъэсауи дощIри) нобэ къулыкъу щищIэ дзэр щыхэтыр Тхьэм ещIэт, – жызоIэ сигукIэ. Ауэ, лIыгъэншафэ зрезмыгъэплъын папщIэ, Къардэн Бубэ къысхуищIа псори, ар мыхъуамэ, институтым сыкъыщIэмынэу, дзэ къулыкъум сыкIуэну сызэрыхэтари абдеж ди адэм щызбзыщIат… 21 * * * 22
ЦIыху гуапэу ущытыну икIи гугъущ, икIи тыншщ. Сэ зэрысцIыхуу щытамкIэ, а лъэныкъуитIми къапимыкIуэту, езым и цIэри и адэцIэри игъэпэжу дунейм тетащ Iэдэм.
Си адыгэгъу-еджэгъу Теунэ Хьэчимрэ Мысачэ Петярэ я Iуэхур кърахьэлIэу щхьэж и унэ бжэнлъакъуэу зэбгрыкIыжа нэужь, адыгэбзэм нэхъ сыхуэзэш хъуам пцIы хэлътэкъым. Апхуэдэ щытыкIэм сыщихуахэм деж нэхъыбэу сыкъэзыгъэнэщхъыфIэжыр Мэзкуу нэкIуэрей Iэдэмт: ар къыщыувыIэр «Москва», «Балчуг» хьэщIэщхэрат. А лъэхъэнэхэм республикэм ехьэжьауэ зыхуигъэхьэзырт Къэбэрдейр Урысейм зэрыгухьэрэ илъэс 400 зэрырикъур гъэлъэпIэным. Абы пыщIа лэжьыгъэхэрат Iэдэм щIэх-щIэхыурэ къэрал къалащхьэм ныщIэкIуэр. Сэри си Iупэр Iуиудыртэкъым абы: дыгъуасэ республикэм культурэмкIэ и министру щыта, нобэ ТхакIуэхэм я союзым и унафэщI хъужа ЩоджэнцIыкIу Iэдэм сыт щыгъуи гъунэжу къепщIэкIат тхылъ тедзапIэхэм, журналхэм, газетхэм я лэжьакIуэхэри артистхэри. Абыхэм цIыхугъэ сазэрыхуэхъур зи фIыгъэр Iэдэмт. Си нэгу щIэкIырт абы и жумартыгъэри, и цIыху хэтыкIэ дахэри, пщIэшхуэ къыхуащIу, ар фIыуэ къызэралъагъури. Зыкъом лъандэрэ зызыхуагъэхьэзыра Махуэшхуэр щагъэлъэпIэну 1957 гъэм сэ етIуанэ курсым сыщIэсу арат. Ауэ а гуфIэгъуэхэр дэзыхыну Мэзкуу нэкIуэну лIыкIуэхэм сыхабжэу а Iуэхум и курыкупсэм сызэрыхэтамкIи фIыщIэр зыбгъэдэлъыр ЩоджэнцIыкIу Iэдэмрэ ахэр зымылъагъуу а гъэм Майм и 1-м дунейм ехыжа, зи гугъуфIыр схуэмыух КIуащ БетIалрэт.
Министрыгъэр зыIэщIахыжу ТхакIуэхэм я союзым къагъэкIуэжа Iэдэм абыи куэдрэ щагъэзэгъакъым. И лэжьыгъэр хуземыхьэу аратэкъым – дэгъуэкIейуэ пэлъэщырт и пщэм къыдэхуэ къалэнхэм. Игъуэ нэмысу дунейм ехыжа КIуащ БетIал димыIэжми, ТхакIуэхэм я союзым творческэ щIалэгъуалэ куэд къекIуалIэрт. Iэдэм абыхэми нэхъыжьхэми дэгъуэу ядэлажьэрт. А илъэс зыщыплIым ди литературэм куэду къыхыхьат усакIуэ, тхакIуэ ныбжьыщIэхэр. Ахэр къызэрызэщIэрыуам, я тхыгъэхэр щIэх-щIэхыурэ дунейм къызэрытехьэм, дауи, ЩоджэнцIыкIуми и фIыщIагъэ хэлът. Мэзкууи Налшыки къыщыдэкIат усакIуэ щIалэхэм я тхыгъэхэр щызэхуэхьэса сборникхэр. ЖыпIэнурамэ, Iэдэм и гулъытэр псоми къытлъысырт. Сэ сыкъапщтэмэ, зэрыжысIащи, ТхакIуэхэм я союзым и унафэщIу щыщыта япэ гъэхэми министру ягъэува нэужьи, Iэдэм и нэIэ къыстетащ: лъэкIымкIэ зыкъысщIигъакъуэу, псом ящхьэращи, бгъэдэлъ цIыхугъэшхуэм, гуапагъэм щыщ къыслъигъэс зэпыту. АбыкIи зэфIигъэкIыртэкъым – Мэзкуу сыкъикIыжу зыгъэпсэхуакIуэ сыкъыщыкIуэжахэм деж гъуэгупщIэ пхуэхъунщ жиIэрти, ТхакIуэхэм я союзым ахъшэ гуэрхэр къыщызигъэлэжьырт. Дауэ? Iэрытххэм сыхигъаплъэрт. «Подстрочник» жыхуаIэм хуэдэу усэхэр зэрызигъэдзэкIырт. Нобэ апхуэдэ хэкIыпIэхэр зимыIэж, факъырэ пэлъытэу къэна тхакIуэ союзыр нэхъапэхэм щыгъуэ къулеят; лъэныкъуэ куэдкIэ зыкъыпщIигъэкъуэфырт: санаторэхэм, творчествэмкIэ унэхэм кIуэнухэм, зи Iуэху хуэмыщIа тхакIуэхэм, тхэн щIэзыдза ныбжьыщIэхэм ядэIэпыкъурт. Сэ апхуэдэхэм сыхану щытащ жысIэмэ, пцIыупс сыхъунт. СыщIыханынури лIот? АтIэми, дыдейхэм, Налшык сапэIэщIэу нэгъуэщI щIыпIэ сыщеджэу. Къардэн Бубэ щыдиунафэщIаи, Iэдэм щытетаи, абы и пIэм КIыщокъуэ Алим щрагъэуваи – зэи Iыхьэншэ сыхъуакъым. Ауэ адрейхэм хуамыщIи къысхуащIакъым. Псори си закъуэ нэлейкIэ къызэплъу, адрейхэм нэхърэ нэхъыфIу сыкъалъагъуу щытащ жысIамэ, сыщхьэщытхъуу арат.
Ауэ пэжри дэнэ пхьын? Жагъуэу сыкъалъэгъуауи схужыIэнукъым. Псом хуэмыдэу ар щызыхэсщIэр Мэзкуут. Буби, Iэдэми, Алими елъытауэ сэ сыщIалэжь цIыкIут. Я цIыхугъэм, я гулъытэм и гугъу умыщIмэ, ахэр зыми хигъэзыхьыртэкъым лэжьыгъэ IуэхукIэ щыхьэрым нэкIуэху къэскIэ сэ сыкъалъагъун хуейуэ, зыкъысхуагъазэу самыгъэгушхуэу, самыгъэфIу мыхъуну. АрщхьэкIэ… ЯхуэсщIэжыфынуращи, я фIыщIагъэр зэрызмыгъэкIуэдыным сыт щыгъуи яужь ситщ…
Сыщеджэхэм щыгъуэ нэхъыбэрэ зи нэIэ къыстетар, зи фIыщIэ нэхъыбэ къыстехуар Iэдэмщ. Сыт щхьэкIэ? Зи щхьэкIэращ. 1951 гъэм къыщыщIэдзауэ 1988 гъэм нэсыху ар ди тхакIуэхэм я къру пашэу щытащ.
Сэ къызэрысхущыта къудейм тесщIыхьынкъыми, нэгъуэщIхэми сэбэп яхуэхъунымкIэ лъэкI къигъанэртэкъым. ФIэлIыкI зиIэ, зи псалъэр къалъытэ ЩоджэнцIыкIу Iэдэм Мэзкуу куэд щыхузэфIэкIырт: ди тхакIуэхэм, псом хуэмыдэу щIалэгъуалэм, я Iэрытххэр редакцэхэм, тхылъ тедзапIэхэм нрагъэхьамэ, абыхэм гъуэгу ягъуэтын папщIэ, и зэмани, пэжыр щхьэ бзыщIын хуей, и жыпи еблэжыртэкъым.
Ди институтым ныщIэтIысхьэну мурад зыщIу зи тхылъхэр абы незыгъэхьауэ щыта КIэщт Мухьэз, Iэдэм хэмылIыфIыхьамэ, а гъэм еджапIэм щIэхуэнутэкъым. НэгъуэщI зы щапхъи къэсхьынщ.
Махуэ гуэрым лекцэхэм дыкъыщIэкIыжа къудейуэ (дызыщеджэр зы унэт – Iэдэм Литературэ курс нэхъыщхьэм):
– Нажэ, Кашиф, дыкъыкIэроху, – жери, и къэжыхьыкIэм хуэдэу, щIопхъуэ. ДыкъызыкIэрыхур сымыщIэми (общежитым дызэдэкIуэжыну арауэ си гугъэт), сэри сыкIэлъоущ. АрщхьэкIэ здигъазэр нэгъуэщI лъэныкъуэкIэщ. Сыхьэтым йоплъри, автобус, троллейбус сытхэми хэмыту, такси къегъэувыIэ…
КъызэрыщIэкIамкIэ, сыздишэр Урысейм (абы щыгъуэ – -м) и ТхакIуэхэм я союзырат. ЩIыхьэпIэм дыщыIулъадэм:
– ДыкъыкIэрыхуа хуэдэкъым, – жи. ДыздэкIуэри дыщIэкIуэри гъуэгум къыщызжиIати, дыкъызэрыкIэрымыхуар сэри си гуапэ хъуащ. Ауэ къызгурымыIуэр а дыщIэкIуа Iуэхум сэ хэсщIыхьынурат:
– ЩIопщыкъурэ пэткIэ жьы еубыд, жи. ПщIэнукъым – уэри зыгуэркIэ сэбэп ухъунщ, – арат къыпысхар.
Аргуэру си нэкIэ сымылъэгъуамэ, си фIэщ хъунтэкъым абы дэнэ дежи апхуэдизыпщIэ щигъуэту. Шэщ иныжь хуэдиз пэшышхуэм (залым) дызэрыщIыхьэу, къеджэмэ, Iэ къыхуащIурэ, Iэдэм жьантIэм дашэ. Сэ зыщIыпIэ деж сыщотIысэх. Хьэрф «П»-м ещхьу блынищым декIуэкI тIысыпIэ къомыр гъэнщIат. Сэ, зызэхузошэри, бжэм и гъунэгъубзэу сы- 23 щысщ. Абы нэс къиплъыкIыу, сэ гу къызэрыслъитар уэ къащIэ. И дзэм хамэ къызэрыхэхутар къыгурымыIуэу арагъэнщи, Соболев Леонид (арат урысей тхакIуэхэм я шу пашэр) еуэ къызоплъ, еуэ къызоплъ – дауи, сыкъыхуэцIыхуркъым. И бгъуитIымкIэ къыщысхэми зэреупщIыр солъагъу. Ауэ а тIуми ящIэркъым – я дамащхьэхэр драгъэуей. ИтIанэ Iуэху сыкъащI: жьантIэм къыщожьэри, зыр зым еупщIурэ, си деж къос. Сыхэтми жызоIэ къызбгъэдэсым. Модрей блын лъэныкъуэмкIэ щыс ЩоджэнцIыкIу Iэдэм сызэригъусэри гурызогъаIуэ. Си гъунэгъум и щхьэр ещI: гурыIуэгъуэщ. Абы къыгурыIуар зэIэпахыурэ, а гурыIуэгъуэр Соболевым деж нагъэс. Леонид Сергеевичи, арэзы хъуауэ, и щхьэр ещIри, зэIущIэр къызэIуех.
А махуэм ахэр зыкъомым тепсэлъыхьащ. Иужьым СССР-м и ТхакIуэхэм я союзым хагъэхьэну лъаIуэу зыкъомым я тхылъхэр къагъэхьати, абыхэм хэплъэу щIадзащ… Иджы ТхакIуэхэм я союзым гуп-гупурэ хаутIыпщхьэ щхьэкIэ, а лъэхъэнэхэм а хъуэпсапIэр зыIэрыбгъэхьэным гугъуехьышхуэ пыщIат. Абы лъандэрэ лIэщIыгъуэ ныкъуэм щIигъу блэкIа пэтми, а зэIущIэм зэдауэрэ кIий-гуоуэ щекIуэкIар нобэми си нэгум щIэтщ: зыгуэрхэр зыгуэрхэм къащхьэщыжырт, зыгуэрхэм зыгуэрхэр хьэм ирагъэхьырт. ЖыпIэнурамэ, текIуи хагъащIи щыIэу, зауэ гуащIэ екIуэкIыурэ, ар ди лъэныкъуэмкIи къос. Налшык щыщу никIар, зи тхылъхэм хэплъэнур Грудзинский Валентин и закъуэт. Абы и Iуэхур занщIэу щыпрагъэхым, си Iэдэму плъагъур къотэджри… Апхуэдэ уэчыл лъэщ Алыхьым къузэритынт. Рецензентхэми къэпсэлъахэми хаутар Грудзинскэм итхахэрати, ахэр фIейм къыхэпхыжу бгъэкъэбзэжыну ухуежьэ зэрымыхъунури а мурадыр къызэромыхъулIэнури къызыгурыIуа Iэдэм ищIэр лIо? Грудзинскэм пэхъун тэрмэш гъуэтыгъуейуэ, ар мыхъуауэ щытамэ, адыгэ, балъкъэр тхакIуэхэм я тхыгъэхэр урысыбзэкIэ зэдзэкIауэ лъэпкъыбэ тхылъеджэхэм я пащхьэм Iэзэу зэрырилъхьэм кIыхьу икIи дахэу топсэлъыхь. ИкIи и къэпсэлъэныгъэр адэкIэ партымрэ правительствэмрэ я политикэ Iущым хуешэ: лъэпкъхэм я зэныбжьэгъугъэр гъэбыдэным хуэунэтIауэ Грудзинскэм илэжьыр къыпхуэмылъытэным хуэдизщ: Къэбэрдей-Балъкъэрым урысхэр щынэхъыбэ дыдэ Прохладнэ районышхуэм щопсэу, цIыхубэм яхэтщ, егъэджакIуэу щолажьэ, абы къыдэкIуэу, творческэ ехъулIэныгъэхэри зиIэ Грудзинский Валентин зыкъыдигъахуэурэ, адыгэ, балъкъэр тхакIуэхэм я прозэр зэредзэкI… Мыри зыщыбгъэгъупщэ хъунукъым, ныбжьэгъухэ: щхьэ закъуэ унафэ гущIэгъуншэм (культ личностым жыхуиIэт) тращIыхьу зи хэкум залымыгъэкIэ ираша лъэпкъхэм ящыщт Кулиев Къайсын хуэдэ усакIуэшхуэ къызыхэкIа ди къуэш балъкъэрхэри. Япэрей политикхэм яIэщIэкIа щыуагъэшхуэр гъэзэкIуэжа хъун папщIэ, партым и къуэ пэж ныбжьэгъу Хрущев Никитэ Сергеевич иригъэкIуэкI лэжьыгъэшхуэм псори дыщыгъуазэщ. Ар зи пашэ партым и унафэ Iущхэм япкъ иткIэ, зи лъахэм къихьэжа ди къуэш балъкъэрхэм я тхакIуэ Iэзэхэм я Iэдакъэм къыщIэкIхэри Грудзинский Валентин хуэдэу урысыбзэкIэ IэкIуэлъакIуэу зэзыдзэкIыфын гъуэтыгъуейщ. Мы си псалъэхэм щыхьэту къытеувэфынущ зи япэ тхылъыр Налшык къыщыдэкIа, «Моло- 24 дая гвардия» тхылъ тедзапIэ цIэрыIуэми зи сборникыр къыщыдэкI, Литературэ институтым щеджэ, ди зэIущIэм кърихьэлIа усакIуэ щIалэ Елгъэр Кашифи, – щыжиIэм, сыт сщIэнт, сыIэнкуну зыкъытызоIэтыкI. Шэми шхуми сес: Грудзинскэм и цIэр зэхэсхат, апхуэдэ тхакIуэ зэрыщыIэр сщIэрт, ауэ абы зэридзэкIаIауэ слъэгъуатэкъым. ИтIани, Iэдэм жиIэхэм щыхьэт сытехъуэ щIыкIэу, си щхьэр сощIри, сотIысыж.
Iэдэм къипсэлъахэм я ужькIэ, Хрущев и ныбжьэгъужьу щыта (дауи, абы щыгъуазэт ЩоджэнцIыкIури а зэIущIэм щIэсхэри) Соболевым псалъитI-щы жеIэжри, СССР-м и ТхакIуэхэм я союзым Грудзинский Валентин хагъэхьэ. А зы Iуэхуракъым а махуэм Iэдэм зэфIихыфар. ЗэIущIэм щыхэплъэрт Псыжь адрыщI адыгэхэм ящыщ гуэрхэм я тхылъхэми. Ауэ а зэIущIэм ЩоджэнцIыкIу Iэдэм хэмытамэ, Шэрджэсми Адыгейми ящыщ а махуэм ТхакIуэхэм я союзым хагъэхьэну щытакъым.
Апхуэдэ IуэхуфI куэд дэслъэгъуащ сэ ЩоджэнцIыкIу Iэдэм, ауэ сщIэжыркъым абы зыгуэрым и зэран иригъэкIауэ, пцIы кIэрилъхьэу игъэулъияуэ, игъэжэкъуауэ ар зэрысцIыхуу щыта илъэс плIыщIым щIигъум къриубыдэу… Кашиф,
Къэбэрдей-Балъкъэрым и цIыхубэ тхакIуэ 25 Къэбэрдей-Балъкъэрым и цIыхубэ усакIуэ ЩоджэнцIыкIу Iэдэм. 26
СэмэгумкIэ къыщыщIэдзауэ: щIэныгъэлI Апажэ Мухьэмэд, тхакIуэхэу Гуртуев Берт, ЩоджэнцIыкIу Iэдэм, Кулиев Къайсын, Эфендиев Сэлихь, Черемисин Борис, Макитов Сафар, Боташев Исса, Елгъэр Кашиф сымэ. ТхакIуэхэу Нало Ахьмэдхъанрэ ЩоджэнцIыкIу Iэдэмрэ. 27 Къэбэрдей-Балъкъэрым и тхакIуэхэр Хэкум и хъумакIуэхэм яIуощIэ. 1975 ЩоджэнцIыкIу Iэдэм хужаIахэм щыщ пычыгъуэхэр
Кавказ Ищхъэрэм и лирик нэхъыфIхэм ящыщ ЩоджэнцIыкIу Iэдэм гум дыхьэу, гъуэзэджэу хуоусэ цIыхум и гуащIэм. Iэдэм усакIуэ къудейкъым, ар икIи прозаик Iэзэщ – абы итхахэм ящыщщ хуабжьу цIэрыIуэ хъуа повесть купщIафIэхэу «Софят и гъатхэ», «Уи цIэр фIэсщынщ» жыхуиIэхэр. Сергей, Социалист Лэжьыгъэм и ЛIыхъужь, Лениным и цIэкIэ щыIэ саугъэтым, СССР-м и Къэрал саугъэтхэм я лауреат 1960 ПщIэ зыхуэсщI Iэдэм! Ину фIыщIэ гуапэ пхузощI хуабжьу гухэхъуэ къызэзыта уи «Тебе, мой друг» тхылъым папщIэ. Ар гъэнщIащ дыщалъхуа щIыналъэм лъагъуныгъэшхуэ хуозыгъэщI философие куукIэ, поэзие лъагэкIэ. Михайло, тхакIуэ, Лениным и цIэкIэ щыIэ саугъэтым и лауреат 28
«ЗэгуакIуэр дахэщ», «Уэздыгъей», «Псым щхьэщыт пхъэхуей»,
«Пэрымэр егуэш жыг хадэм» усэхэм, нэгъуэщI усэ телъыджэхэми хуэдэ зытхыфынкIэ хъунур гурыщIэ куу, талант ин зиIэ усакIуэщ. Эммануил, СССР-м и Къэрал саугъэтым и лауреат 1959 ЩоджэнцIыкIу Iэдэм и усэхэм сыт щыгъуи щынэрылъагъущ ар нобэрей зэманым декIуу, къызыхэкIа лъэпкъыр имыгъэгъуащэу зэрыщытыр. Абы и усэхэр гъэхуащ, пыухыкIащ. Абыхэм гурыщIэ лъагэ, гупсысэ куу япкърылъщ. Сергей, Горький Максим и цIэкIэ щыIэ Къэрал саугъэтым и лауреат 1977
Къэбэрдей-Балъкъэрым сыщыщыIам сэ къэслъыхъуащ а лъахэм уардэу щхьэщыт къурш абрагъуэхэм, аузхэм, абы щыпсэу цIыхухэм я псэм и дахагъэр псалъэкIэ къэзыIуэтэфын. ИкIи сызылъыхъуэр къэзгъуэтащ – ар ЩоджэнцIыкIу Iэдэм и поэзиерщ… Владислав, тхакIуэ, филологие щIэныгъэхэм я доктор 1970 ЦIыхум и гум щыщIэхэр, и псэм щигъафIэхэр тэмэм дыдэу, телъыджэу зи усэхэм къыщызыгъэлъагъуэ ЩоджэнцIыкIуусакIуэм и повестхэм купщIэшхуэ япкърылъщ, цIыхум и хьэлщэнхэр, и дуней тетыкIэр нэгъэсауэ къызэкIуэцIах.
ЩоджэнцIыкIу Iэдэм IэкIуэлъакIуэу, нэгъэсауэ ущегъэгъуазэ бгырыс гъащIэр зыхуэдэм, зэманыжьым къыщIэна хабзэжь мыхъумыщIэхэмрэ иджырей гъащIэмрэ яку дэлъ бэнэныгъэр абы Iэзагъышхуэ хэлъу къыщигъэлъэгъуэжащ «Софят и гъатхэ», «Уи цIэр фIэсщынщ» повестхэм. Иосиф, филологие щIэныгъэхэм я доктор 1969
Софие къалэм дэт университетым советскэ литературэмкIэ щыIэ кафедрэм хуабжьу тфIэгъэщIэгъуэну щыгъуазэ зыщыхуэтщIащ уи творчествэм. Студенткэ Ельфимовэ Тамарэ уи «Софят и гъатхэ» повестым теухуауэ дипломнэ лэжьыгъэ итхащ.
Уэ уи усыгъэхэмкIи уи прозэмкIи нэгъэсауэ уусакIуэщ. Гупсысэшхуэ, гурыщIэ ин зиIэ уусакIуэщ. Семион, Софие къалэм дэт университетым и профессор Болгарие, 1967
ЩоджэнцIыкIу Iэдэм и поэзиемрэ прозэмрэ нэхъыщхьэ дыдэу къыхэщ темэхэм ящыщщ цIыхумрэ абы и гуащIэмрэ, цIыхумрэ ар зыщыпсэу зэманымрэ, цIыхумрэ абы и дунеймрэ. А Iуэхугъуэшхуэхэр ЩоджэнцIыкIум гъунапкъэ зимыIэ гъащIэм и къэхъукъащIэ зэмылIэужьыгъуэхэмкIэ цIыхум къабыл ящыхъуу нэгъэсауэ зэпкърех. 29 Александр, Лениным и цIэкIэ щыIэ саугъэтым, СССР-м и Къэрал саугъэтым я лауреат

Ди къуэшхэм литературэм щаIэ ехъулIэныгъэхэм ину дыщогуфIыкI. КIыщокъуэ Алим, ЩоджэнцIыкIу Iэдэм, Теунэ Хьэчим сымэ я къалэмыпэм къыщIэкIахэр гъащIэм дыхуезыгъаджэ, дыхуэзыущий тхылъщ. Исхьэкъ, СССР-м, -м я Къэрал саугъэтхэм я лауреат
Къыщалъхуа Хэкум, къызыхэкIа лъэпкъым куэд яхуилэжьыфащ ЩоджэнцIыкIу Iэдэм. Псом япэрауэ, къэралыр гузэвэгъуэ щыхэхуа лъэхъэнэм Хэкум и хъумакIуэ пэжхэм ящIыгъуу лIыгъэ щызэрихьэу ар хэтащ псэзэпылъхьэпIэ зауаем, текIуэныгъэ къэзыхьахэм яхэту къигъэзэжащ.
Мамыр IэнатIэм Iуувэжа нэужь, абы иIакъым зы махуэ зыгъэпсэхугъуэ. ЗэрыусакIуэм, зэрытхакIуэ гъуэзэджэм къыдэкIуэу, Iэдэм къекIуэкIащ щIэблэм я гъэсакIуэ, ущиякIуэ нэсу. Художественнэ литературэр куууэ зыхищIэрт, Iэрыхуэуи тхэрт. 30
А псом къадэкIуэуи ар икIи унафэщI IэкIуэлъакIуэт. Ленинскэ еджапIэ городокым зэрыщеджэ лъандэрэ махуэл имыIэу жылагъуэ лэжьыгъэми хэтащ.
Псом хуэмыдэу къыхэзгъэщхьэхукIыну сфIэфIщ Iэдэм IуэхукIэ узыбгъэдыхьэ хъун цIыхуу зэрыщытар – гуфIэгъуэкIи гузэвэгъуэкIи жэуап зыщыбгъуэтт ар.
НАЛО Ахьмэдхъан,
Къэбэрдей-Балъкъэрым и цIыхубэ тхакIуэ 2006
ЩоджэнцIыкIу Iэдэм ящыщщ зэманым и гуауэри и гуфIэгъуэри дэзыгъэву абыхэм усэбзэ шэрыуэкIэ япэджэжа ди адыгэ тхакIуэ нэхъыжьхэм. ЩоджэнцIыкIу Алий и чэнджэщ Iущхэм тету къыщIэзыдза Iэдэм хузэфIэкIащ КIыщокъуэ Алим, Теунэ Хьэчим, Шортэн Аскэрбий, КIуащ БетIал сымэ ябгъурыувэу адыгэ лъэпкъым и щэнхабзэр, и литературэр хэкупсо утыкум ирихьэн. Мухьэмэд,
Къэбэрдей-Балъкъэрым и цIыхубэ тхакIуэ

АдыгэлI губзыгъэу, тхакIуэ телъыджэхэу зыбжанэм сащыдэлэжьащ сэ ди республикэм и ТхакIуэхэм я союзым. Абыхэм ящыщщ Нало Жансэхъу, ЩоджэнцIыкIу Алий, КIыщокъуэ Алим, нобэ псалъэ гуапэ зыхужысIэ ЩоджэнцIыкIу Iэдэм. ФIыуэ сыщыгъуазэщ абыхэм ящыщ дэтхэнэ зыми и гъащIэ гъуэгуанэми и творческэ лэжьыгъэми.
Литературэм къыхыхьэным ипэкIэ егъэджакIуэу, IуэрыIуатэр зэхуэхьэсыным, джыным елэжьу зэрыщытар иужькIэ Iэдэм куэдкIэ къыхуэщхьэпэжащ. Аращ абы и бзэр къулей, и тхыгъэр купщIафIэ, тхылъеджэхэм я гумрэ я псэмрэ дыхьэ зыщIар. «Iэдэм», «Iэдэмлыкъ» жиIэмэ, «цIыху», «цIыхугъэ» жиIэу къокI балъкъэрыбзэкIэ. ЦIыхугъэшхуэ зыхэлъ цIыху телъыджэу
гъащIэ Iэдэм и творчествэкIи и дуней тетыкIэкIи егъэпэж а цIэр.
гъуэгуанэр къезыхьэкIа ЩоджэнцIыкIу Берт, Къэбэрдей-Балъкъэрым и цIыхубэ тхакIуэ

ЩоджэнцIыкIу Iэдэм усыгъэми прозэми хуэшэрыуэу щытащ. Ар бзэ дахэкIэ тхэрт, цIыхур гъэсэнымкIэ литературэм мыхьэнэшхуэ зэриIэр зэи зыщигъэгъупщэртэкъым.
Iэдэм ди республикэм и мызакъуэу, къэрал псом зэуэ цIэрыIуэ щыхъуащ, «Софят и гъатхэ» и повестыр дунейм къытехьа нэужь. А повестыр минищэ бжыгъэкIэ Налшыки Москваи мызэ-мытIэу къыщыдэкIащ. Абы ди прозэр лъагапIэщIэ тригъэуващ.
ЩоджэнцIыкIум и поэзиери цIыхугъэ нэсрэ пэжыгъэ инкIэ гъэнщIат. Абы и усэ нэхъыфIхэм ящыщ зыбжанэм макъамэ щIалъхьащ ди композиторхэу Балэ Мухьэдин, Къардэн Хьэсэн, Молэ Владимир сымэ.
Iэдэм тхакIуэшхуэ къудейм къыщымынэу икIи жылагъуэ лэжьакIуэшхуэт. Хьэжбэчыр,
Къэбэрдей-Балъкъэрым и цIыхубэ тхакIуэ

Бзэ дахэ зыIурылъ, гъащIэм куууэ кIуэцIрыплърэ и лъащIэ дыдэм щекIуэкI къэхъугъэхэр къызылъагъуфу дунейм тета тхакIуэ щэджащэм къигъэщIа усэ жьгъырухэр, образ щIэщыгъуэхэр къэбэрдей литературэм и фIыпIэщ. Iэдэм нобэ си нэгум щIэтщ япэ дыдэ щыслъэгъуам ещхьу – цIыху нэхутхьэхуу, и нитIым гуапагъэр щIэзрэ пыгуфIыкIыу. Апхуэдэу ар дунейм тетащ. Апхуэдэу ар и тхыгъэхэм яхэту дунейм къытенащ. Борис,
тхакIуэ, Урысей Федерацэм культурэмкIэ щIыхь зиIэ и лэжьакIуэ 31 Усэхэр Iэдэм 32 * * *
Си анэм бгъафэм сыщипIауэ,
Къызетри гъащIэм зэхэщIыкI,
Сэ, гугъуехь псывэм селъыпауэ,
Псэугъэ мэзыр щIызощыкI.
Щыуэгъу, щыгъэфIми сытекIакъым
ГъащIэм си натIэм къритхам.
Нэхъ тыншкIи гъащIэм селъэIуакъым,
ГугъэщIэ гъуэгур щыпхысхам.
Си хьэлъэр си плIэм тезгъэкIуэту,
НэгъуэщIым гугъуехь щызмыщIа, Хэха ухыгъэр гъащIэм тету,
Си хэку къалэныр згъэзэщIащ.
Ди Хэку, ди цIыхухэ, гущхьэрылъу
Фхузохьри сщIэркъым IуэхукIэ еш,
Мардэншэщ фхуэсщIри си гухэлъу,
Уэрэд мыухыр фхузогъэш.
ХЭКУ БЫН
Гъавэ къыщыкIынкъым вагъэм,
Абы жылэ нэмысамэ.
Хигъэхъуэнкъым цIыхум фIыгъэм,
Ар лэжьэным емысамэ.
Губгъуэр губгъуэу къызэрыпщIэр
Гъавэр бэву зэрыщыкIырщ.
ЦIыхум иIэ щытхъур, фIыщIэр
Бэм щхьэпагъэу яригъэкIырщ.
Жыг къудейми макъ иIэну
ЛъэзыгъэкIыр и къудамэрщ.
Ухэку быну щыжаIэнур,
Хэку къудамэу уи фIагъ куэдмэщ. ЕРИ ХЭТЩ
Зэманым ери фIыри хэтщи –
Зэм дыгъэ нур къыдэхуэбэкIщ.
Зэм борэн уаеу ар тщхьэщытщи –
Борэныр щыIэкъым зэгуэпэкI.
Зэм ар гу щабэу, тхуэдэхащIэу,
Гъатхагъэ IэфIкIэ псэр егъэнщI.
Зэм гущIэгъуншэ пIалъэмыщIэу
Зыкъызэкъуехри, дигу хегъэщI.
Зэманым зэми, нэр щипхъуауэ,
Мазэхэ жэщщи, хэт пхыплъын?
Зэми ар нэхукIэ жумарт хъуауэ,
ТлъегъэкI планетэхэм дигъэплъэн.
АтIэ кIыфIыгъэр нэхум текIуэу
Хэт арэзыуэ игу техуэн;
Хьэмэ ерухэм ер ящIэкIуэу
ФIыгъэр икIуэтмэ, уигу псэхун?
Дэ гъащIэм гъащIэ къыщIыдитыр
НэгузыужьыгъэкIэ тхьын къудейкъым.
Хьэмэ ем хуэфIу щIылъэм тетыр
ТедгъакIуэу щытмэ, щIыр дыдейкъым.
Щхьэхуитыншагъэр, залымыгъэр,
Зауаер гъащIэм къобгъэрыкIуэ,
Ауэ дыцIыхущи – ди цIыхугъэр
Пэжыгъэ-лIыгъэкIэ ем токIуэ. ПЭЖ
Пэжыр захуэм папщIэ хущхъуэщ,
МыхъумыщIагъэм папщIэ щхъухьщ.
Ухьэлэлмэ, пэжыр тхъупсщ,
Псым хадзакIэ щIигъэнэнкъым.
Пэжыр пылуи ирежьажьэ,
Лажьэ зиIэм лъэщIыхьэнщ.
3 Заказ №642 33 34
Пэжыр сытми я нэхъ лъэщщ,
Шэуэ щыIэм я нэхъ жанщ.
Пэжыр фIыгъуэм и гуращэщ,
ЦIыху Iущыгъэм ар и анэщ.
Пэжыр пцIыгъэм и жагъуэгъущ,
Дыгъу напитIым ар я бийщ.
Пэжыр хэткIи мэхъур гъуджэ,
Джей зыпщIами, укъищынщ.
Пэжыр гъащIэм и жьэ нахуэщ,
Щэхур гъащIэм щыпцIы дамэщ.
Пэжыр зэзуи иредыдж,
Уи джийм ехкIэ уигъэлIэнкъым.
СИ …
Си гъатхэр кIуакIэщ пасэу.
Гъэмахуэри сщIэххакъым.
Си бжьыхьэр уэст, къыстесэу,
Ауэ сыхуэдзыхакъым.
Гугъуехь-гухэщIыр Iэджэу,
СхулъэкIыр зэхагъэкIыу,
Згъэвахэщ сымылъаджэу,
Гъуэгу пэжми сытемыкIыу.
Зауаер схуэлыгъами, Топауэу стегъуэгъуами,
Къэрабгъэу сикIуэтакъым,
ГухагъэкIи зыстакъым.
СпхыкIауэ сщIэрт хахуагъэм
ЗэриIэр уахътыншагъэ. ГухэщIым, бгы задагъэм
ТекIуэфри зиIэрщ лIыгъэ.
ЗИ Бахъсэныщхьэм и къурш щыгу сытету
СыщызокIуэ уафэ бгы гъунапкъэм.
Си щIалэгъуэр зауэ щIытIхэм ситу Схьами, зекIуэныгум сибгынакъым.
Сыдахьэхыр бгыхэм сэ иджыри,
Сагъэхъуапсэ нэхъ лъагапIэ инхэм.
ЗысIэтыху, сащI бгыхэм нэхъ жыджэри –
СыхуэпIащIэу бгы щыгу къэхутэным.
Дауи, уигу хэхъуэнкъэ – псей фадэбжьэу
Терскол и салъкъынхэм уригъафэм,
КъодэхащIэу, уи гур ягъэхъыжьэу,
Уэздыгъейхэр къытеIэбэм щIыфэм!
Уигу хуэбэнкъэ – дыжь хъурыфэ щабэу
Псей шхыIэнхэм уаер къыпщагъащтэм!
Ухахуэнкъэ – бгы гушхуахэр уи бэу,
ЛIыхъужьагъ мыухым узэщIищтэм!
Арщи, бгыхэм, къурш псы уэру ябгэу,
Си гурыщIэр лIыгъэм ерыщ хуащI.
Ей, щIалэгъуэ, къурш бгы щхьэхуу лъагэ,
ЖыджэрагъкIи зи къару мыкIуэщI!
ПщыгъэнщIащ уэ лIыгъэ ерыщагъкIэ
Бгыхэр – Алим и усэфIхэм хуэдэу,
Уардэу къуршым къелъэ псым гуфIагъкIэ
Гур хегъахъуэ – Къайсын и уэрэду.
Сэ абыхэм я къуэшыгъэ гуапэм
Срогушхуэ, ину сропагэ,
Бгыхэм аддэ щыIэта гъуэгу щхьэпэм
Хуэдэу, я насыпри ирелъагэ. 35 36
Ныбжьэгъу пэжхэм я къуэшыгъэм си лъэр
Сэри зекIуэ гъуэгум щагъэжан – Япэ итырщ япэ узыгъаплъэр,
Япэ ищхэм сфIэфIщ сакъыдэжэн.
СокIуэ, нэхъри вагъуэм сахуэIэгъуэу,
СокIуэ – щIылъэм вагъуэ щыблэн папщIэ.
СокIуэ сэ, фIэкIами си щIалэгъуэ, –
Сэлэтыгум жьыгъэр зыхимыщIэ! М.С. Петровых хузотх
Солъагъу нэхуу, ар зэкIужу щыту,
Алътес хужьыр щыгъщ абы екIупсу,
ГурыфIыгъуэ нурыр и нэгу щIэту,
СфIощI схуэгуфIэ, и дзэхэр къыIупсу.
Борэн жьапщи абы къыщысхьакъым,
Гуауэ уэшхри къыхуэгущIэгъуакъым,
Ауэ жьыми пхъэхуейр хуэухуакъым,
Гуапагъ хужьри и фэм фIэкIуэдакъым.
ЗикI, гъэшауэ щытын игу темыхуэу,
Хуэмыхьыжмэ, къутэпэнщ ар зэуэ,
Ар псэункъым ем и ней къыщыхуэу,
Еруугъэм и гур хуэгъэзауэ.
СыщыIуоплъэ урыс пхъэхуей жыгым,
Гуапэ сщыхъуу, Къэбэрдей щIыналъэм.
Данэпс щхъуантIэр телъу и щхьэ лъагэм,
Махуэ къэскIи егъэнур ар пшэплъым.
Щабэу, гуапэу пхъэхуейр ди акъужьым
Дэбзэрабзэу слъагъумэ е зэхэсхым,
СфIощI сыIуплъэ Россием и нэкIу хужьым,
Сигу хегъахъуэ и гуапагъ мыухым! * * *
Къазшырыфэу тIэпIа гулъхэр
Щабэу, быбу тесщ къудамэм.
Жьыбгъэм щещIэ гъэгъа тхъуэплъхэр
СедэхащIэу блех си дамэм.
Тафэ удзхэм, щхъуэкIэплъыкIэу,
Сабий цIыкIухэр хэгуэшащ.
Лани Нини «хэш» джэгункIэ
ЗамыгъэнщIу тезэшащ.
И Iэ бзиймкIэ дыгъэм щIылъэм
Гъатхэ фащэр щетIэгъэж.
Езы гъатхэр сфIэщIу псалъэ,
ЦIыкIухэр бзабзэу къыщIохьэж.
Зыр къэрабэу щхьэху баринэщ,
И нэ цIыкIухэр хы жэбзащ.
ЕтIуанэр фIамыщIынэщ,
ПцIащхъуэ хуэдэщ бзэрэбзам.
Мис а цIыкIухэм, «жэп» стехами,
Бжьыхьэ гугъэ самыгъэщI,
Зы ныбжь хуэдиз гъэ исхами,
Япэ гъатхэр схьы сфIагъэщI.
Схьат сэ жьыри уэфIри си напауэу,
ХуэмыщIыгъэ уэсхэри къыстеуэу.
Сымыгужьеями, сигу мыжану,
ЩыIэт щысфIэщI сэ нэху мыщыжыну.
Гуауэ псыдзэм хэтт сраудыну,
Схьырт хунэмысыгъэр си удыну.
Ауэ щIауIукIыу япсыхьыхукIэ,
Жырыр нэхъри гуащIэу щхьэпэщ IуэхукIэ. Ди щIымахуэм сыткIэ зигъэткIийми, ЙокI и пIалъэр, жьы борэнкIэ фийуэ. 37 38
Гъэ зэблэкIым тлъагъуу и дахагъэр,
Къос ди гъатхэр – дуней щIэрэщIэгъуэр.
Сэри гъатхэр схуонэху зэщысыкIыу,
Си щыщIагъэр нуркIэ схилъэсыкIыу.
Си гъэмахуэр къосри, куэд слъигъэкIыу, Сешэ, си зэфIэкIыр зэхигъэкIыу.
Псынэм и къабзагъэр къызыхэкIыр
Ар щIыгу лъащIэ гугъухэм зэрыпхыкIырщ.
СыпхыкIащ гугъуехьхэм, пэжыр гъуазэу,
ЛIыгъэм си гуращэр игъэкъабзэу. Сонетхэр СИ Уэншэкуи щхьэнти сэ усхуэхъуу,
Уи куэщI, Хэку лъапIэ, сибгъэлъащ.
Зы шхыIэн хуаби сымылъыхъуэу,
АнэIэр хуабэу стебгъэлъащ.
Арджэни упщIи зыкъысхуэпщIу,
Зы мащIэ сщIами, ар бгъэфIыщIэу,
Ухъуащ си гъащIэм и гухэхъуэ,
Акъылри злэжьри хэзыгъахъуэ.
Схьащ узианэу гъащIэ махуэр,
СыщумыгъащIэу гу хуабагъэ.
СыткIэ стекIыну сэ уи щIыхуэр,
Си нэм и нэхуу гупсэхугъэ!
Жумарту, сыткIи усхуэгуапэу
Сохь, уи насыпыр си насыпу. И Дэтхэнэ зыми Хэкум и щIыхуэр
Дэ зэрыттелъыр дыщэ, налкъуткъым, –
Дыбын, дыадэу дипIащ цIыху махуэу,
ДыпсэухункIи ар тщыгъупщэнкъым. Уи бынри гъащIэм хуэгъэпс цIыху нэсу,
ЩIым и пщэдейхэр дзыхь хуащIын хуэдэу,
Адэм къыщIидзэу хунэмыгъэсу
Къэнам уи щIэблэм пищапхъэщ быдэу.
ЗэгъащIэ: уи гур къеуэм гупсэхуу,
Анэгу хуабагъэр уи псэм зыхищIэм, Уи нэгум дыгъэр къыщIэпсэм нэхуу,
Ар псори Хэкум ящыщщ и фIыщIэм.
Къуэм, адэм, цIыхум я къалэнышхуэр
БгъэзащIэм, Хэкуми птекIынщ и щIыхуэр. * * *
Хэку пакIэ Iэджэ къызэзнэкIыу,
СлъэкIащ тенджызхэм сыщесын, СкIуфащ сэ Iэджэ гъуэгу зэгъуэкIыу,
Уимыхуу уилъти сигу, Бахъсэн.
Хы тафи, щIылъи, бгы сыдэкIми,
СлъэкIащ сыхъуну лIыхъугъусэн.
Уэлбанэр, уаер схузэблэкIми,
Сыщтакъым – уилъти сигу, Бахъсэн.
Зауаер гуащIэт, зым щымысхьу, Жыр мафIэ идзым сытри ихьу.
Абы лъэмыкIыу сыхисхьэн,
Сэ сыпхыкIащ а лыгъей гуащIэм.
Жыр мыубзэщхъужу уэ си гъащIэм
УриIэу схьырти, си Бахъсэн. Я Миномёт мафIэм имыгъаплъэу,
ЗауэлIхэм мафIэр ятелъалъэрт.
Пулемёт плъахэр зэрылъэлъу,
ЕбгъэрыкIуахэр жэхэрт, джалэрт.
Зэрохь сэлэтхэр. Я ажалкIэ
Ажалыр Хэкум ныщхьэщадз. 39 40
Е лIэн, е лIынхэу – я хахуагъкIэ
Бийр зыхьын удын зэдырадз.
Сэлэтхэр, бгъэшхуэ дамэм хуэдэу,
Пэжыгъэм, лIыгъэм зэдаIэт,
Ажалыр къеплъми, я гур быдэу,
ЗэуапIэм ахэр щызэкъуэтщ.
Пэжагъ, къуэшагъкIэ лъэщ хъуа лIыгъэм
И гур хегъахъуэ текIуэныгъэм. Къущу, дыджу куэдрэ тхьащ ди гъащIэр.
Лъыуэ, нэпсу мащIэ щIэдгъэкIакъым.
Iучэлъачэу, фэрэкIнапэт ди щIыр,
Ауэ фэбжькIэ лажьэ едгъэкIакъым.
Миномётхэр, топхэр щхьэщыгъуагъуэу,
Щыблэ уэгъуэр хэкум щхьэщыхъуапскIэрт.
Зауэ пшагъуэр дэркIэ дзэхъудзэшх жагъуэу,
ЩIылъэм и нэр Iугъуэм фIыщIисыкIырт.
Ауэ ди бийм куэдрэ игу хэхъуакъым, –
Абы ди пэжыгъэрти пэщIэтыр.
ДытекIуащ, и лейри хуэдгъэгъуакъым.
ЩIыми гъэ гуIахэр щхьэщокIуэтыр.
ЩхьэщыкIуэтри, гъащIэр хъужащ из,
Ауэ зауэм ноби гур доуз.
АРАЩ ЩIылъэ дунеищIэм и сэлэту,
ДыпхыкIащ гъущI мафIэм, жыр мафIэсым,
Вагъуэ плъыжьым и бзий плъам дыщIэту
Тхьащ, абыкIэ фашист жэщыр дгъэсу.
Щхьэщытхащ дэ Польшэм и гуIэгъуэр.
Хуити насыпыфIи тщIащ Румыныр.
Чеххэри дэрати зыщыгугъыр –
Зэдитфащ къуэшыгъэм и бжьэ иныр. Лъагэу пхытхри хуитыныгъэ вагъуэр,
Тедгъэпсащ Европэм ди пшэплъыщIэр,
Иджы абы щIылъэм залымыгъэр
ЩхьэщигъэкIыу зеубгъу, нэху трещIэ.
Аращ хабзэр: жьыр йокIуэтри – гъащIэр
ЩIэм и нэхукIэ щIылъэм щощIэращIэ. Гуауи, гугъуехьи, цIыху насыпыншагъи
ЩIылъэм щыслъагъуу, ем зыщызгъэпщкIуакъым.
НэгъуэщIым хьэлъэр и къарууншагъэм
ТезгъащIэу, си щхьэр зэи згъэтыншакъым.
Гъуэгу сыщытетми, сыкIуащ гъуэгур пхысшу,
Си ужькIэ накIуэм гъуэгур хуэзгъэтыншу.
Псы уэр сыщикIми, куукIэ сымыхашэу,
Схьащ нэхъ куупIэм цIыхухэр зэпырысшу.
Ауэ сыт блэжьми, гъащIэм уахъты иIэщ.
АтIэ IуэхущIафэм жьыгъэр тумыгъакIуэ.
Щхьэл мывэр лажьэу зэрышхыхукIэ, жаIэ,
Хьэлу Iыхьэншэ хъункъым сабий цIыкIухэр.
Утелэжьыхьми – цIыхухэм фIагъ нэхъыбэ
ХуэпщIауэ, гъащIэм ущыхъункъым ибэ. Мэлыд вагъуэбэр, щолъагэ уэгум,
Мэлыд ямыIэу зыкIи хуабагъэ.
Абы ялъэкIкъым къахьыну щIыгум
Махуэ нэхущыр, зы пшэплъ щабагъэ.
КъытIуоплъэ ахэр, гущкIэщI дамыщIу,
А я Iуплъэгъуэри къытщохъур щIыIэ,
Ауэ вагъуэбэр илъагъумэ пщIыпщIу,
ИмыгъэщIагъуэу щIылъэм хэт щыIэ?
Хуабэншэу щытми, аращи, вагъуэ
Лыдахэм гуапэу яIэт гурыщIэр, 41 42
Абы нэхущи, зы пшэплъ щабагъи
Къытхуамыхьыфми жэщхэм хопщIыпщIэ.
Уэ умыхьыфми гъащIэкIэ дыгъэу,
Гурыгъу жэщ кIыфIхэм хэлыдэ вагъуэу! Мазэхэ жэщыр фIэкIри кIыфIу,
Нэхущым бгыхэр нур ищIащ.
Уэсэпсхэр дыгъэ бзийм ирафу,
Бзур ягъэушэу щIэрэщIащ.
Губгъуэ мэракIуэр дэп жьэражьэу
Бзий пэрыхьэтхэм ягъэлыд.
Дунейм щIэщыгъуэр и пехьэжьэу
Пщэдджыжь гухэхъуэр щIым щокуэд.
ПкъыщIагъэр сфIощIри гъунапкъэншэу,
Дунейр жумарту схуогупсэху.
Щыгугъуи гуауи гухагъэншэу,
Пщэдджыжь гурыщIэм сегъэнэху.
Егъу кIыфI гугъуехьхэм уатекIуэху,
ЗэфIэкI гушхуагъэм уегъэнэху.
АНЭМ И ГУР
БжьыхьэкIэ жэщу гуауэ IэлъэщIыр
ИреуфэкIри и нэкIущхьитIым,
ХутеIыгъэжкъым анэм гурыщIэр,
ХуогуIэ зауэм щыхэщIа къуитIым.
Зауэр фIэкIауэ, мамыру щытми,
ФIэгузэвэгъуэщ дунейр а анэм.
Гурыгъу IэлъэщIыр фIыцIэу щхьэщытми,
Щогугъ нэхъыфIкIэ гъащIэ нэхунэм.
Игъэва гуауэм и нэпс жэбзамкIэ
Игъэкъэбзащи гурыгъу IэлъэщIыр,
Анэгу хьэлэлыр хэщIыжкъым узкIэ,
Нэхъ нэхуи хуаби зыщещI гурыщIэр. Гу нэхущи, анэр и хьэлэлагъкIэ,
Нэхъ гуауэ кIыфIми токIуэ гуапагъкIэ.
Си анэдэлъхубзэ, зэкъым уэ губгъэну
ЗэрыпхужаIахэр нэху къыптемыщхьэну,
ЖаIэрт убзэхыну, жьым зэрихьэ бгъэну,
КъалэкIыхьым адкIи сыфIумышыфыну.
Ауэ, зыпIэтащи, бгъэхэм уохьэуохуэ.
Тэрчым и псыпыхууи мыкIуэщIыжщ уи псалъэр.
Шууейр и уанэгум нобэ щогъэхахуэ,
Тхуожумарт сыт IуэхукIи уэ Iущыгъэу пхэлъыр.
ЗашэщIащ уи гъуэгухэм, къэрал Iэджэм нэсу.
НэгъуэщIыбзэ жылэхэр зыхэплъхьащ бэвыгъэу.
Фыздопсэу бзэ Iэджэ нобэ зэнэзэпсэу.
Сэри сегъэусэ пхэлъ уи шэрыуагъэм.
Си анэдэлъхубзэ, узианэщ – ушэ, –
Анэр зэи хъуркъым гущэ уэрэдыншэ. Итщ хадэм наIуэу жыг баринэ.
ЩызиIэщ абдеж сэ гупсэхугъуэ,
Ар си гухэхъуэм хъуащ и хъыринэ,
Къызет хэхауэ абы нэплъэгъуэ.
СыкIуат а жыгым деж сэ сыпIащIэу.
Арыххэу хъыджэбз макъ зэхызох…
Уэсэпс ирифу чэф хъуа къысфIэщIу,
Акъужьыр кIантIэу лъэс кIуапIэм йох.
Къудамэр мащIэу жьыбгъэм еIэтри,
ЗэгуакIуагъитIыр си нэгу щIохутэ.
Бгъафэм телъ и Iэр пщащэм Iуепхъуэтри,
Зэхуэнэхуауэ я гур золъатэ.
Аращ – хьэщыкъхэм нэхъ жэщ мазэхэр
Къыхахми, ягукIэ зэхуопс езыхэр. 43 44 Бахъсэн псыхъуэ дэт зы къуажэ
Гуэрым щопсэу зы хъыджэбз.
Гъатхэ дыгъэу нэжэгужэщ, Къоплъмэ, нэгум зызэIуебз.
Езым рулыр иубыдамэ,
Жыр машинэм псэ хохьэж,
Уэрэд жиIэу къыхидзамэ, Бзум я усэр щагъэтыж.
Пэжу, лейуэ зы дахагъэ
НэкIи щхьэцкIи бгъэдэмылъ,
Е и нэкIукIи щхьэхэхыгъэ
ХуэпщIу набдзэ «лей» темылъ.
И нэр вагъуэм ебгъэщхьынкъым,
Удз гъэгъами хуэмыдэн.
«МыщIэплъ Iупи» – хужаIэнкъым,
Е къэфакIуэу мыкъудан.
Ауэ, фщIэркъэ, узэгуакIуэр
Дахэщ, сыткIи къогуэпэкI,
Жэщи махуи уигу зыхуэкIуэр
Арщи, уи нэгу зикI щIэмыкI.
Сэ а пщащэм сепсэлъати,
Си пкъым мафIэ щIигъэнащ,
Сысымеижу, сыхуимытуи
Си гур Бахъсэн къыдэнащ. Пшапэм вагъуэ хэлыдахэр
Уи нэр ару къысфIэщIат,
Ауэ уи нэм хуэзгъэдахэр
Нэху зэрыщу сфIэкIуэщIат. Зи изыгъуэ мазэ нэхури
Сэ уи нэкIуу къысфIэщIат,
Ауэ сфIэщIа а напэхури
Нэху зэрыщу сфIэкIуэщIат.
Нэху зэрыщу дыгъэр пщIыпщIу
Тэджри – уэру къысфIэщIат,
Ауэ пшапэм кIыфI зэрищIу,
Дыгъэ гуэрри сфIэкIуэщIат.
Си псэ, вагъуэу умыжыжьэ,
Мазэу махуэм умыбзэх.
Уэгуми, дыгъэу ужьэражьэу,
Усхуимыту, щIылъэм къех.
Вагъуи, мази, дыгъэ лыдри
Мис итIанэ къытхуепсынщ,
Дэ хъуэпсапIэу диIэ куэдри
ЩIыгу насыпым лъэIэсынщ. Дапщэщи гъатхэр къосри – зэщIэлыдэу,
Лэгъупыкъу щIыкIэу, щIылъэр зэщIогъагъэ.
Хъуэпсэгъуэ нуру щхъуакIэу мис апхуэдэу
Мэгъатхэ дэркIэ бзылъхугъэ дахагъэр.
МыщIэплъу Iупэр, набдзэхэр къурашэу,
Нэ пIащэ лыдхэм вагъуэхэр щогъагъэ,
НэкIущхьэр пшэплъу лыду гъунапкъэншэу,
Тхуонэху, тхуогуапэ бзылъхугъэ дахагъэр.
ЩIымахуэр, хуеймэ, иреуае жьыхэу,
Уэлбанэ пшэбэм щIрелъафэ дыгъэр,
ЛIы нэсхэм я гур щIыIэлIэхкъым дзыхэу –
ЩомафIэ я бгъэм бзылъхугъэ дахагъэр.
Жэщ зэгъуэкIыгъуэм щыблэ уэфыр щIэту
ИребгъэрыкIуэ, хуеймэ, и кIыфIыгъэр, 45 Нэхуншэ хъункъым – уигу хьэщыкъым зиту,
Щылыдмэ уи бгъэм бзылъхугъэ дахагъэр!
Абы Iэслъэсри егъэлIыхъужь хахуэ,
Я нэхъ лIыхъужьми хелъхьэ Iэнкуныгъэр.
Гушхуагъэм, лIыгъэм я къежьапIэ нахуэу
ГъащIэдэкIуашэщ бзылъхугъэ дахагъэр! Пшэ Iувхэр дыгъэм зэпхесыкIри,
Уэгу лъащIэр нуру егъэнэху.
Апхуэдэу си гум ущохъуэпскIри,
Мэлыд гурыщIэр, сыпIуплъэху.
Бгы лъагъуэр бгъуэщIым ежэхащи,
ЩIыгу тафэ гъуэгуу зеукъуэдий.
ПхуэсщIа гухэлъым зызэIуихащи,
Ар хуэIыгъынкъым зы лъхудийм.
Си гугъэр гъащIэм и Iэмыру,
Насып нахуапIэу пыбгъэнащ.
Гухэлъ нэхугъэм ар и нуру,
Уэрэд мыухыу сигу къинащ. 46 - -














4 Заказ №642 49 50 - -




























5 Заказ №642 65 66

























- - - - - - - - - - 6 Заказ №642 81 82 -















- 88 Прозэ 89 90
Прозэ Прозэ 91 92
Прозэ Лев
Хьэжмурат
Повесть
Губгъуэр зэпызупщIурэ, унэм сыкIуэжырт. Гъэмахуэку дыдэт. МэкъупIэхэр зэщIакъуэжакIэти, хьэпцIийр Iухыжыным зыхуагъэхьэзырырт.
Мэ дахэ къызыпих удз гъагъэ зэмылIэужьыгъуэхэм хьэлэмэтлажьэу зыкъагъэлъагъуэ а лъэхъэнэм деж: плъыжьу, хужьу, тхьэмбылыфэу, къазшырыфэу, гъуэжьу, щIыху-фIыцIафэу…
А удз гъагъэ зэмыфэгъухэм къахэсчурэ зэзгъэпэща Iэрамэшхуэ сIыгъыу сыздэкIуэжым, гу лъызотэ кIэнауэм дэт, мамкъутыфэ зытет тхьэрыкъуэф зыкъизыхым, абы и къэгъэгъэгъуэ дыдэт; а тхьэрыкъуэф лъэпкъым дыдейхэр «тэтэркIи» йоджэ, мэкъу щеуэхэкIэ, хуэсакъыпэу къаупщIыхь ар, мэкъум зыгуэркIэ къыхэхуами, цIынэ щIыкIэ къыхадзыж, абы тет банэхэм уи Iэхэр къамыуIэн щхьэкIэ. Сэ а тхьэрыкъуэфыр къисчу си удз гъэгъа Iэрамэм хэслъхьэн мурад сощI. КIэнауэм собэкъуэх. Гъэгъам зыхэзыукIэу, абы Прозэ
щхьэхынэ-щхьэхынэу щIэфурэ, IэфIу Iуриха щIыбжьэ бэлацэр къызогъэуш, ар щхьэщызохури, тхьэрыкъуэф щхьэкIэр къыпысчыну сыхуожьэ. Ауэ ар мытыншу къыщIокI: лъэдийм и хъуреягъкIэ тет банэхэр, си Iэм къесшэкIа бэлътокум къызэпхрыкIыурэ къызэрысхэуэм нэмыщIыж, ар апхуэдизкIэ къичыгъуейти, къудамэ цIыкIухэр зырызурэ къыгуэсщIыкIыурэ, дакъикъэ зытхухкIэ сезэуагъэнщ. Апхуэдэу селIалIэм-селIалIэурэ, икIэм-икIэжым гъэгъар
къыфIэсщIыкIа нэужь, и лъэдий зэхэсфыщIар зэуэ фэншэ хъуат,
абы къыпысча гъэгъами хулагъэфэ къатеуати, дахагъэ лъэпкъ ядэплъагъужыртэкъым. Аркъудейтэкъым – и пхъашагъымкIи зэрытеплъаджэмкIи ар си удз Iэрамэ дахэм зыкIи хэзэгъэнутэкъым. Зыми и зэран къызэримыхуэу, дахэ дыдэу и пIэм ит тхьэрыкъуэф лажьэншэр зэхэсфыщIэу зэрызгъэкIуэдам сыхущIегъуэжауэ, удз гъэгъа къэсфыщIар хыфIызодзэж. «Псэр сыту гуащIэ икIи IэфI, – согупсыс сыздэкIуэжым, фIырыфIкIэ зыкъитын мурад имыIэрэ къысхуэмыгъэIэсэу къыспэщIэта гъэгъа дахэр къыпычыным есхьэлIа къарур зыхуэдизыр си щхьэм схуимыкIыу. – ЛъэкI къимыгъанэу, абы зэрызихъумэжа мыгъуэр плъэгъуакъэ? Сытуи уасэшхуэ щIита и псэм».
Си гъуэгур пхрыкIырт щIыгулъ фIыцIэ явагъащIэм. Ар хуэдэгъэзеигъуэ гъуэгу сабалъэщ. А вагъэр помещикым ейт, щIыр егъэлеяуэ инти арат гъуэгум и бгъуитIымкIи, дэгъэзеигъуэм уздыхуэкIуэми, япэкIэ уплъами, вагъэ фIыцIэ къызэгъэдзэкIа мыгъужам фIэкIа, нэгъуэщI зыри щIумылъагъур. УзыIуплъэр вагъэфIт: нэм къыIуидзэ псом иплъагъуэртэкъым икIэрауэ зы къэкIыгъэ закъуэ, зы удз цIыкIу – псори фIыцIагъэ зэфэзэщт… «ЦIыхур сыту псэущхьэ гущIэгъуншэ, езыр псэун папщIэ, абы псэ зэмылIэужьыгъуэу игъэнари къэкIыгъэу Iисраф зэтрищIари сыт хуэдиз», – согупсыс слъэмыкIыу, губгъуэ фIыцIэ хьэдафэм псэкIэ бауэ гуэр къысхуимылъагъуэу. Ауэрэ сыздэкIуэм, гъуэгум и ижьырабгъумкIэ си нэгу къыщыщIохуэ чыцэ цIыкIу гуэр. Гъунэгъу сыхуэхъумэ – тобэ! А гуэрэныр щыщыпст зэ зэхэсфыщIа «тэтэрым», зи гъэгъахэр пщIэншэу къыпысчу зыми щымыщыжу хыфIэздзэжам.
«Тэтэр» гуэрэныр лъэдиищу зэкъуэтт. Зыр къыгуэщIыкIати, лъэдий ныкъуэ къыпынар, цIыхуIэ пыупщIам ещхьу, къыпылэлырт. Адрей тIум гъэгъа зырыз япытт. А гъэгъахэр зэгуэр плъыжьу щытами, иджы уфIыцIахэт. ЛъэдиитI къэнэжам язри зэфIэщIыкIати, гъэгъа фIейр зыпыт щхьэкIэр пылэлырт; адрейр, ятIэ защIэ хъуами, а зэрыдэкIейм хуэдэу зэфIэту къызэтенат. Нэрылъагъут: а тхьэрыкъуэф гуэрэн зэхэтым шэрхъыр теувэри хипIытIат, арщхьэкIэ иужькIэ къызэфIэувэжат, арат ар лъэныкъуабэу къыщIэнари, ауэ, дауэ мыхъуами, зэфIэту щытт. Пэжщ, ар ещхь хъуат зи Iэпкълъэпкъым щыщ хатхъам, зи кIуэцIыкIыщIэр къратхъам, зи Iэр патхъам, зи нэхэри иращIам. Ауэ, сыт хуэдиз бэлыхь къылъымысами, зыкъригъэлащ: зэфIэту щытщ; ихъуреягъкIэ къыбгъэдэта и къуэшу хъуар Iисраф зэтезыщIа цIыхум къелат ар.
«Сыту къаруушхуэ хэлъ! – слъэкIыркъым сымыгъэщIэгъуэн. – Зыпэлъэщ псори хигъэщIащ цIыхум, удз мелуанхэм кIэ яритащ, ауэ мыбы зитыркъым»… 93 Прозэ I
А псор зэзгъэзахуэурэ сыздэкIуэжым, сигу къокIыж, илъэс
IэджэкIэ узэIэбэкIыжмэ, Кавказым къыщыхъуауэ щыта Iуэху нэщхъеягъуэ гуэр. Абы щыщ зыкъом сэри си нэгу щIэкIащ, языныкъуэхэр зэхэсхащ зылъэгъуахэм яIуэтэжу, языныкъуэхэри зэрекIуэкIагъэныр сэр-сэрурэ къызыфIэзгъэщIащ. Зэхэсхахэри, сигу къэзгъэкIыжахэри, къызыфIэзгъэщIахэри щызэхэухуэна а хъыбарыр мис мыращ.
Мыр къыщыхъуар 1851 гъэм и кIэращ.
Ноябрым и пщыхьэщхьэ щIыIэ гуэрым Хьэжмурат дыхьэрт гуарцэ мафIэм и Iугъуэмэ гуащIэр зи уэнжакъхэм къриху, зауэбанэхэм хэмыкI зэпыт шэшэн жылэ Махъкъет.
АзэнджакIуэм и макъ шэщIар зэпыуа къудейт, бгыщхьэ хьэуа къабзэм хэзэрыхь гуарцэ мафIэм и Iугъуэ Iувым IупщIу къыхэIукIырт жэм бу макъхэри, зэгулIауэ зэхэт бжьэ матэхэм я фэгъуу бгы нэкIухэм кIэрыт унэхэм екIуэлIэж мэлхэм я гъуэ макъхэри, зэдауэхэурэ зи тэмакъхэр игъущIыкIа лIыхэм я макъ итхъунщIыкIахэри, фызхэмрэ сабийхэмрэ я кIий-гуохэри.
А Хьэжмуратыр лIыгъэ зэрихьэхэмкIэ цIэрыIуэ хъуа, езы Щамил дыдэ и къуэдзэу щыта зауэлI хахуэт. Гъуэгу щытехьэкIэ, абы сыт щыгъуи шу зыбгъупщI зыщIигъу хабзэт, ауэ иджыпсту зы гъусэт иIэр. И щхьэм бащлъыкъ фIэлът, фочыпэр къызыщIэпIиикI щIакIуи щыгът, гу къылъамытэмэ нэхъ къищтэрти, гъуэгум къыщыхуэзэу хъуар и нэ фIыцIитIымкIэ сакъыпэурэ зэпиплъыхьырт. 94
Къуажэкум нэса нэужь, утым хуэкIуэ уэрамым треIуэнтIыкI Хьэжмурат, сэмэгурабгъумкIэ егъазэри, уэрамдэкI зэв цIыкIум дохьэ. Бгы хэщIыхьа щIыкIэу, нэкIум етIуанэ уэрамдэкIым тет унэм бгъэдохьэри зиплъыхьурэ къоувыIэ. Унэ гупэм къит лъэныкъуэгуэщ лъахъшэм щIэплъагъуэIатэкъым, ауэ абы и щхьэм къытет ятIэ чырбыш уэнжакъ яягъащIэм къыкIэрылът джэдыгукIэ щIэхъума цIыху гуэр. Хьэжмурат щIопщыкъупэмкIэ хуэм цIыкIуу абы тоуIуэ икIи и Iур егъаджэ. Джэдыгу щIагъым къыщIотэджыкI жэщ пыIэ зыщхьэрыгъ, фIейм игъэцIууа къэптал зыщыгъ лIыжьыр. Ар нэбжьыцыншэт, и нэхэр плъыжьт икIи псыIэт. лэжьар Прозэ
И напIэ зэкIэрыпщIахэр зэкIэригъэкIыжын мурадкIэ, и нэхэр игъэупIэрапIэрейт. Зэрыхабзэу: «Сэлам алейкум», – жи Хьэжмурат.
– Уалейкум сэлам, – къыпогуфIыкI лIыжь дзахъэр, къыхуеблэгъа жэщ хьэщIэр къицIыхуакIэу. Зи лъакъуэхэр гъурыбзэ дадэр къызэфIоувэ. Уэнжакъ джабэм кIэрыт, пхъэ лъэдакъэ зыщIэIулIа вакъэхэр зылъыпеIу. Абыхэм хуиту иува нэужь, джэдыгу укъуеям и Iэщхьэм мыпIащIэурэ и Iэр иреури, и щIыбыр къэгъэзауэ къытоувэ лъэныкъуэгуэщым еупсея пкIэлъейм. А зэрыжьажьэм хуэдэурэ къыздебэкъуэхым, и зыхуэпэнри зэпигъэуркъым, дыгъэрыжьэ и пщэ псыгъуэ зэлъам фIэгъэпщIа и щхьэр щIэмычэу егъэкIэрахъуэ, къиIущэщхэр мыгурыIуэгъуэу, дзэ зыжьэдэмытыж и жьэм увыIэгъуэ имыIэу макъ гуэрхэр къыжьэдоIукI. ЩIым къызэрытеуварауэ, Хьэжмурат хабзэ кIэлъызэрихьэну щIедзэ: хьэщIэр къригъэпсыхыну, шхуэмылакIэмрэ лъэрыгъыпсымрэ еубыд. Хьэжмурат и шыщхьэхъумэ щIалэ бланэр жьы щIэту и уанэгум къелъэтэхакIэти, лIыжьыр IуегъэкIуэтри, и къалэныр егъэзащIэ.
Хьэжмурат къопсых. ТIэкIу хэщIэкъуауэурэ, лъэныкъуэгуэщым хуеунэтI. ПIащIэу бжэр Iуегъэзри, зы щIалэ цIыкIу хьэщIэхэм къапожьэ, илъагъур фIэгъэщIэгъуэнщи, санэ фIыцIэ хъупам и фэгъу и нэ къилыдыкIхэр мобыхэм къатреубыдэ. – Мэжджытым жэи уи адэр къэшэж, – жреIэ абы дадэм. ХьэщIэм япэ зизыгъэща хэгъэрейм унэбжэр ину Iуех. Хьэжмурат щыщIыхьэм, кIуэцIрыкIыбжэмкIэ къыщIокI щхьэнтэхэр зыIыгъ цIыхубз гъур тIорысэ; ар Iэпсыгъуэлъэпсыгъуэт, къэптал плъыжь зытелъ бостей гъуэжьрэ гъуэншэдж щIыху лъапэ кIыхьрэ щыгът.
– Уи къэкIуэныгъэм насып къытхудэкIуэн ухъу, – жеIэри, хьэщIэм зыхуегъэщхъ, ар зытетIысхьэнум и кIэрыгъэщIапIэм щхьэнтэхэр ирегъэтIылъэкI.
– Уи щIалэхэр Тхьэм пхуигъэпсэу, – Хьэжмурат, жэуап етыжри, щIакIуэр зыщех, фочри сэшхуэри къызыкIэрехри лIыжьым ирет.
Дадэм Iэщэхэр фIедзэ джафабзэ икIи сэхуи зэтыжагъащIэ блыным къыкIэрыцIуукI гъуаплъэ тасышхуитIым я зэхуакум хэукIа гъущI Iунэхэм, езыхэм я Iэщэхэм ябгъукIэ.
тыншу И кIэрахъуэр зыкIэрегъэзэгъэжри, Хьэжмурат еунэтI цIыхубзым къигъэхьэзыра тIысыпIэмкIэ. Адыгэ цейр зыкIэщIеупщIэри, щхьэнтэхэм хотIысхьэ. И лъэдакъэ пцIанэхэм тесу, абы и пащхьэм хьэмбыIуу къис лIыжьым и нэхэр еуфIыцIри, и Iэгу ущIахэр еIэт. Хьэжмурати апхуэдэу ещI. ИтIанэ тIуми нэмэзыбзэ къабж. Я Iэгухэр я нэгухэми я жьакIэпэхэми далъэж.
– Сытхэр хъыбар? – хьэщIэр дадэм йоупщI.
– Хъыбар щыIэкъым, – жэуап къет лIыжьым, зэплъри Хьэжмурат и нэкIуракъым, и нэ плъыжь псэншэхэр зытедияр абы и бгъэращ. – Сэ бжьахъуэ пщыIэм сыщыIэщ. Лъагъунлъагъу сыкъэкIуэжа къудейщ. ЩIалэращ хъыбарыщIэхэр зыщIэр.
Хьэжмурат къыгурыIуащ: дадэм фIэфIкъым езыр зыщыгъуазэхэми, Хьэжмурат зыщыгъуэзэн хуейхэми тепсэлъыхьыну, и щхьэр ищIа фIэкIа, абы нэгъуэщIкIэ щIемыупщIари аращ.
– ХъыбарыщIэфI лъэпкъ щыIэкъым, – къопсалъэ лIыжьыр. – ХъыбарыщIэу щыIэр зыщ: тхьэкIумэкIыхьу хъуар зочэнджэщ 95 Прозэ
бгъэхэр зэбгрыхуа зэрыхъуну щIыкIэмкIэ. Бгъэхэми, ялъэкI къамыгъанэу, тхьэкIумэкIыхьхэр зэтрашхыхь. Хьэщылъху урысхэм тхьэмахуэ кIуам ящIаращ: мычыцхэм я мэкъур ягъэсащ. ЩIапIэкIуэдыр къахукIуэ а джаурхэм, – мэшхыдэ дадэр.
И лъакъуэ лъэщышхуэхэмкIэ щабэу, ауэ ину бакъуэурэ къыщIохьэ Хьэжмурат и шыщхьэхъумэр. Хьэжмурат ещхьу, абыи щIакIуэр зыщех, къамэмрэ кIэрахъуэмрэ фIэкIа къызыкIэримынэу, фочымрэ сэшхуэмрэ къызыкIэрехри, ахэр фIедзэ Хьэжмурат и Iэщэхэр зыфIэлъ гъущI Iунэ дыдэхэм.
– Ар хэт? – къыщIыхьар зэпиплъыхьурэ, лIыжьыр Хьэжмурат йоупщI.
– Си шыщхьэхъумэрщ. И цIэр Елдарщ, – жи Хьэжмурат.
– Хъарзынэщ, – жери, дадэм Елдар ирегъэлъагъу Хьэжмурат ибгъукIэ тIысыпIэр.
И лъакъуэхэр щIэупщIауэ, Елдар упщIэм тотIысхьэ. И мэлынэ дахэхэмкIэ зэпеплъыхь зи псэлъэныр къикIа лIыжьыр. Абы зи гугъу ищIыр я щIалэ хъыжьэхэм тхьэмахуэ кIуам сэлэтитI къызэраубыдарат; зыр яукIат, адрейр Ведено дэс Щамил и деж ирагъэшат. КъыфIэмыIуэху-къыфIэмыIуэхуурэ, хъыбарым щIэдэIурт Хьэжмурат, бжэмкIэ и нэр щыIэурэ, щIыбымкIэ къиIукI Iэуэлъауэхэми едаIуэрт. Унэ гупэм къит гуэщпэшымкIэ лъэ макъ къоIукI. Бжэр мэкIыргъри, бысымыр къыщIохьэ.
Унэр зей Садо илъэс плIыщI и ныбжьынт. И жьакIэр кIэщIу пыгъэщхъат. Пэшхуэт. Абы и нэхэр фIыцIэми, жэуэ ар къэзышэжа, илъэс пщыкIутху ныбжьым итын и къуэм ейхэм ещхьу, къицIуукIыртэкъым. И адэм щIыгъуу къыщIыхьэжа щIалэ цIыкIур бжэм деж щотIысэх. БжэщхьэIум къызэребакъуэу бысымым и пхъэ вакъэхэр зылъегъэпкI, и пыIэ укъуеяр дрегъэкIуэтейри, Iэджэ щIауэ ямыупса и щхьэм щхьэц фIыцIэхэр хуиту къытогъуалъхьэ. ЩIалэри хьэмбыIуу Хьэжмурат къыпотIыс.
Дадэм зэрищIам ещхьу, абы и нэхэр еуфIыцI, и Iэгухэр дэгъэзеяуэ, и Iэхэр еIэтри, нэмэзыбзэ къебж. И напэбгъухэр IитIкIэ кърилъэщIэхыжа нэужьщ хьэщIэм епсэлъэн щыщIидзар. УзыщыгуфIыкIын жиIэртэкъым абы: Щамил и унафэ къаIэрыхьащ: Хьэжмурат псэууэ е и хьэдащхьэр зыIэрывгъэхьэ. А хъыбарыр къэзыхьахэр дыгъуасэ ежьэжа къудейщ. Щамил и псалъэм ебэкъуэн мэшынэ цIыхухэр. Апхуэдэу щыщыткIэ, быдэу сакъын хуейщ…
– Си псэр пыту, си хьэщIэм ди унэм зыри къыщеIусэнтэкъым. Ауэ губгъуэм къыщыхъункIэ хъунур хэт зыщIэр? Мис абы егупсысын хуейщ.
КъыжраIэм гупсэхуу щIодэIу Хьэжмурат. Зэхиххэм арэзы зэрытехъуэр къикIыу, и щхьэр ещI. Садо и псалъэр зэпигъэуа нэужь, абы жеIэ:
– Хъарзынэщ. Иджы ди письмор урысхэм яхуэзыхьын димыIэу хъунукъым. Си шыщхьэхъумэр кIуэнт, гъуэгугъэлъагъуэ гъусэ хуэщIамэ…
– Си къуэш БатIэ щIызгъунщ. Жэи БатIэ къеджэ, – жери Садо и къуэм хуоплъэкI. 96 Прозэ
ЩIалэ цIыкIур къыщолъэт. И Iэхэр ищIурэ, щIокI. Дакъикъэ зыбгъупщI нэхъ дэмыкIыуи абы къегъэзэж, дыгъэм зэхижьыхьа зы шэшэнылI дэщIыгъуу. Ар лIы хэщIыхьа, лъакъуэ кIэщIт, и адыгэ цей гъуэжь фэншэ къеинэкIыр къыщылэлт, и лъахъстэн вакъэ фIыцIэм и лъапщэ кIыхьхэр къещэтэхыжауэ лъащхьэм дэлът. Хьэжмурат абы сэлам ирех. Псалъэ лей къыхимыгъэкIыу, къыщIраджар жреIэ:
– Си шыщхьэхъумэр урысхэм я деж пшэфын? – Ахьей сшэфын, – занщIэу жэуап къет БатIэ. – ПхуэмыщIэн хэлъкъым абы. Сэ къыспэувыну зы шэшэн къэувыфынкъым. НэгъуэщI зыгуэр пэшэгъу пщIымэ, дунейм тетымкIэ укъигъэгугъэнщи, зыри къыпхуимыщIауэ къэувыжынщ. Сэ узгъэщIэхъункъым…
– Хъунщ. ДызэгурыIуащ, – жи Хьэжмурат. – Уи гугъуехьыпщIэр мыпхуэдизщ, – жери и Iэпхъуамбищыр ирегъэлъагъу.
КъызэрыгурыIуар къикIыу, БатIэ и щхьэр ещI. ИкIи къыщIегъу: «СэркIэ нэхъыщхьэр ахъшэракъым, уэ пхуэсщI пщIэм щхьэкIэ, слъэкIыу пхуэзмыщIэн щыIэкъым. Хьэжмурат къэзымыцIыхурэ кхъуэ щылъху урысхэр абы зэрызэтриукIамрэ щымыгъуазэ бгырыс бгъуэтын?..»
– Хъунщ, – жи Хьэжмурат. – ФIыр кIапсэр щыкIыхьу псалъэр щыкIэщIырщ.
– Захуэщ. Си жьэ зэщIэсхыу лей жысIэнкъым. – ЩыхупIэм къыпэщыту, Аргун щытриIуантIэр пщIэрэ? Мэзым хэт мис а хуейм мэкъу IэтитI итщ. Ари пщIэрэ?
– СощIэ.
– Абдеж сэ шууищ къыщыспоплъэ, – жи Хьэжмурат.
– Ае, – БатIэ и щхьэр ещI.
– Хъан-Магъомэ ущIоупщIэ. Абы ищIэнури жиIэнури езым ещIэж. Ар урыс унафэщI джыназ Воронцовым и деж шауэ IугъэщIэн хуейщ. ПхузэфIэкIын ар?
– СхузэфIэкIынщ.
– ЗэIуогъащIэхэри, мэзым укъыщIохьэж. Сэ абдеж сыщытынущ.
– Псори уэ зэрыжыпIам хуэдэу сщIынщ, – жеIэ БатIи, къотэдж, и Iэхэр и бгъэм трелъхьэ, щхьэщэ ещIри щIокIыж. – НэгъуэщI зы цIыхуи Гехи дгъэкIуэн хуейщ, – жиIэу Хьэжмурат и бысымым йоплъ. – Абы щIэкIуэн хуейращ. – къригъэжьат Хьэжмурат, и адыгэ цеибгъэм къищ хьэзырхэм ящыщ зым еIусэурэ, арщхьэкIэ, унэм къыщIыхьэ цIыхубзитIым яIуоплъэри, и Iэр асыхьэту кърехьэхыж, и псалъэри зэпегъэу.
АйтIум я зыр Садо и щхьэгъусэ цIыхубз гъур тIорысэ хьэщIэм щхьэнтэхэр хуэзыгъэтIылъарат. Адрейр хъыджэбз щIалэ дыдэ цIыкIут, гъуэншэдж плъыжьышхуэрэ къэптал удзыфэрэ щыгът, и бгъэ псор щIигъанэу дыжьын ахъшэ жьгъейхэр Iупхъуэу къедзыхат. Абы телът мыкIыхьу, ауэ пIащэу ухуэна щхьэц фIыцIэ пхъашэ, бгъэIулъым къыпыщIат дыжьын сом, и нэ фIыцIэхэр, и адэми и дэлъхуми яйхэм хуэдэу, санэ плъыфэт, ахэр нэжэгужэу къытелыдыкIырт фэрыщIыгъэншэу ткIиифэ зытет и нэкIум. Пщащэр хьэщIэхэм еплъыртэкъым, ауэ нэрылъагъут ахэр зэрыщысыр абы зэрызыщимыгъэгъупщэр.
7 Заказ №642 97 Прозэ 98 Прозэ
Садо и щхьэгъусэм къыщIихьа Iэнэ хъурей лъахъшэ цIыкIум ерыскъы зэмылIэужьыгъуэхэр хуэфIу телът. Хъыджэбз цIыкIуми тас, къубгъан, напэIэлъэщI иIыгът.
Вакъэ плъыжь лъэгущIыхьыншэхэр зылъыгъ бзылъхугъэхэм хуэмурэ, щабэурэ къакIухь, къыщIахьа ерыскъы Iэнэр хьэщIэхэм хуагъэув. Абыхэм я Iуэхур зэфIагъэкIыхукIэ, Садои Хьэжмурати я жьэр зэщIахакъым. Елдарщи, и лъакъуитI зэтедзам и мэлынэхэр тенауэ щыса мыхъумэ, цIыхубзхэр щIэкIыжыхукIэ, зигъэхъеякъым – и пIэм ижыхьауэ щысащ. БзылъхугъитIыр щIэкIыжу я Iэуэлъауэр зэхимыхыжыххэ хъуа нэужьщ Елдар хуиту щыбэуэжар. Хьэжмуратщи, мис иджы къещтэ и адыгэ цеибгъэ жыпым къищ хьэзырхэм ящыщ зы, итIанэ абы къригъэхуа фочышэм кърех тутын щIыкIэу шыхьа тхылъымпIэ.
– Мыр уи къуэм ет, – жи тхылъымпIэр игъэлъагъуэурэ.
– Жэуапым и Iуэхур-щэ? – щIоупщIэ Садо.
– Ар уэ къуатыжынущи, сэ нысIэрыбгъэхьэжынщ.
– Захуэщ, – жи Садо, икIи тхылъымпIэр езым и хьэзырым ирелъхьэ. ИтIанэ къубгъаныр къещтэри тасыр Хьэжмурат хуегъэкIуатэ. Хьэжмурати адыгэ цей Iэщхьэхэр дрегъэджэрэзейри, псы щIыIэ къабзэ къытракIэм и Iэгухэр щIеубыдэ. НапэIэлъэщI пхъашэмкIэ зелъэщIыжри, ар Iэнэм йокIуэталIэ. Елдари аращ ищIар. ХьэщIэхэр шхэхукIэ, Садо абыхэм еплъу щысащ. Ахэр къызэрыхуеблэгъам щхьэкIэ тIэу-щэ фIыщIэ яхуищIащ. Бжэм деж щыс щIалэ цIыкIум и нэ фIыцIэ къилыдыкIхэмкIэ игъэхъур Хьэжмуратт. ЩIэмычэуи къыпыгуфIыкIырт, и адэм жиIэхэм арэзы зэрытехъуэри и нэгум къищырти, нэщхъыфIэ зэпытт.
И джийм дзэкъэгъуэ зэремыхрэ махуитI нэса пэтми, Хьэжмурат ерыскъым хигъэщIагъэшхуэ щыIэкъым: щIакхъуэ тIэкIурэ кхъуей бзыгъэрэ едзэкъащ, и къамэщIэлъысэр къыщIихри, сапэмкIэ къищта фор щIакхъуэм щихуащ…
– Ди фор фIы дыдэщ: мыгъэрейщ. Фом и гъэт мы илъэсыр, – жи лIыжьым, я фом щыщ Хьэжмурат зэрыIухуар и гуапэ зэрыхъуар къапщIэу.
– Фи ерыскъыр убагъуэ, – жери Хьэжмурат Iэнэм къыбгъэдокIуэтыж.
Елдар зигъэнщIатэкъым, арщхьэкIэ, зи гъусэм доплъейри, ари къотэджыж, тасрэ къубгъанрэ къещтэри, Хьэжмурат зрегъэтхьэщIыж.
Садо ищIэрт Хьэжмурат къазэрыхуеблэгъам ешхуэр къикIынкIэ зэрыхъунур, къыфIэбгъэкIмэ, абы утекIуэдэжыныр зэрыбетэмалыр, сыту жыпIэмэ Щамилрэ Хьэжмуратрэ яку хьэ къарэжь зэрыдэж лъандэрэ Шэшэным щыпсэухэм я тхьэкIумэр хуаIуэнтIат: зи псэр зымыужэгъужам Хьэжмурат игъэкIуэгъужэгъункъым, жаIэри. Садо къыгурыIуэрт Хьэжмурат зэригъэхьэщIэр къуажэдэсхэм тыншу къызэращIэфынур икIи хьэщIэ жагъуэр къитыну къыпаубыдынкIэ тIэу зэремыплъынухэр. Ауэ, а Iуэхум иригузэвэныр щыгъэтауэ, абы иригуфIэрт Садо. Ар фIыуэ щыгъуазэт зи щхьэр къезыхьэлIа хьэщIэр, езы бысымым и щхьэр хилъхьэн хуей хъууэ щытми, хъумэн зэрыхуейм ехьэлIауэ къекIуэкI хабзэ ткIийм. А хабзэм зэрытетым иригушхуэрт ар. 99 Прозэ
– Сэ узихьэщIэхукIэ, си псэр пыту, уэ зыми и зэран къокIынкъым, – жриIэрт абы Хьэжмурат.
Хьэжмурати бысымым и нэгум къриджыкIырт пцIы къызэрыхуамыупсыр, щIэшынэн зэрыщымыIэр. – ГуфIэгъуэрэ гъащIэ кIыхьрэ Тхьэм къуит, – йохъуэхъу ар Садо.
хуещI.
Хэгъэрейми, а хъуэхъур гуапэ щыхъуауэ, хьэщIэм фIыщIэ Жьэгу мафIэр фIыуэ зэщIегъэст, щхьэгъубжэIупIэхэр быдэу хуещI, гуфIэгъуэм къызэщIиIэтауэ, Садо хьэщIэщыр къебгынэри, бынунэм яхохьэж. Я хьэщIэхэм я кIэм ешхуэр къикIынкIэ зэрыхъунум теухуа псалъэмакъыр зыхуэмыуха цIыхубзхэр иджыри жеижатэкъым. А жэщ дыдэм къэхъуаращ: Хьэжмурат щыхьэщIэ къуажэм километр пщыкIутху хуэдизкIэ нэхъ пэмыжыжьэ Воздвиженскэ быдапIэм къыдокI сэлэтищрэ зы унтер-офицеррэ. Сэлэтхэм джэдыгу кIэщI ящыгът, зи щхьэгухэр лъагэ хъурыфэ пыIэ хуабэ ящхьэрыгът, урыс цей шыхьахэри я плIэм идзат, я лъэгуажьэм къыфIэкIыу, шырыкъу лъапщэ кIыхь ялъыгът – абы щыгъуэ апхуэдэут зэрыхуэпар Кавказым щызауэ сэлэтхэр.
Фочхэр зыпщIэхэдза сэлэтхэр япэщIыкIэ гъуэгум тету кIуащ, итIанэ, лъэбакъуэ щитху хуэдиз якIуа нэужь, гъуэгум къытокIхэр, я шырыкъухэмкIэ пщIащэ гъурыр ягъэщхъыщхъыу, лъэбакъуэ тIощIырыпщI хуэдиз ячри, ижьырабгъумкIэ ягъазэ. Зи лъэдий фIыцIэр жэщ кIыфIми хэплъагъукIыу щылъ бжей къэуам деж къыщоувыIэхэр. Щыкъэрэгъулыну а бжейм деж сыт щыгъуи ягъакIуэ хабзэт зауэлI гуп цIыкIу.
Мэзым хэту кIуэ сэлэтхэм жыг щхьэкIэхэм пысу якIэлъыжауэ къыпфIэщI вагъуэ зэщIэлыдэхэри къэувыIауэ къудамэ пцIанэхэм къытепщIыпщIэрт.
– Тхьэм и шыкурщ – гъущэщ, – жи унтер-офицер Пановым, мыжурэ зыфIэлъ фоч кIыхьыжьыр и плIэм фIихыурэ. Iэуэлъауэ иригъэщIу, абы Iэщэр жыгым иреупсей. Сэлэтищми ар дыдэращ ящIэр.
– Мы сэ къысщыщIар, – мэгъумэтIымэ Пановыр, – е къысщыгъупщащ, е гъуэгум щызгъэкIуэдащ. – ПфIэкIуэдауэ къэплъыхъуэр сыт? – макъ жьгъырукIэ щIоупщIэ сэлэтхэм ящыщ зы.
– Лулащхьэращ. Тхьэм ещIэ щыбзэхар.
– Лулэкъур къэна? – къоупщI мор.
– Лулэкъур мис.
– ЩIым хэтIэ ар.
– Ар сыт щхьэкIэ?
– Зи щхьэкIэр плъагъунщ… Псори дызыгъашхэ щIыр упсэу.
Къэрэгъул къалэныр пхьыуэ тутын уефэну къыпхуадэртэкъым, ауэ мы плъырыпIэр апхуэдэ дыдэу шынагъуэхэм хабжэртэкъым, къэрэгъулыну абдеж нэхъыбэу щIагъакIуэр бгырыс Iэмалшыхэм 100 Прозэ
урысхэм я быдапIэхэм щэхуу Iэщэ кърамышэлIэн, абыхэм къатемыуэн щхьэкIэт. Арат тутынафэ гуащIэ Пановми Iуэхур зытрищIыхьар, лулащхьэр хэмытуи тутын узэрефэн хэкIыпIэ къэзыгъуэтыну жызыIа сэлэтым щыпэрымыуам.
Сэлэтым и жыпым сэ жан кърех. АбыкIэ кумб цIыкIу къитIу щIедзэ. Ар джафэу кърещIыкI. Арати, лулащхьэр хьэзырщ. Абы лулэкъур ирегъэзагъэ. ИтIанэ кумб цIыкIум тутын ирекIутэ, тIэкIу треубэ. Мис иджы лулэр хьэзыр хъуащ. МафIэр щIэгъани екъу урикъухукIэ. ХэIубауэ щылъ сэлэтым и нэгум нэху мащIэ къытредзэ. Лулэкъур къофий. Пановым къыщIехьэ джырышкIий зэщIэнам и мэ гуакIуэр.
– Хьэзыр пщIа? – йоупщI ар сэлэтым.
– ЛIот-тIэ уи гугъар? – къыпогуфIыкI модрейр.
– Афэрым, Авдеев! ЛIыгъэ уиIэщ. ТIэкIу IукIуэтыт.
Авдеевым бгъукIэ зыIуегъэукIуриикIри, и пIэр Пановым хуит хуещI, езым тутын Iугъуэр къызыжьэдрегъэху.
Зи гущхьэр тутынкIэ зыгъэтIыса сэлэтхэр псэлъэну къызэрокI:
– ЗэрыжаIэмкIэ, ротнэр аргуэру кIэзонэ ахъшэм Iэ щIыIэкIэ хэIэбащ. Къыхихари иригъэхьэхуащ, – жьажьэ-жьажьэу къопсалъэ зы.
– Дэнэ кIуэн? Хилъхьэжынщ, – жи Пановым.
– Ахьей хилъхьэжын. ОфицерыфIщ ар, – Пановым жиIам щыхьэт тохъуэ Авдеевыр.
– ФIыкIэ фIыт, – нэщхъейуэ пещэ псалъэмакъыр къезыгъэжьам, – сызэреплъымкIэ, ротэр абы епсэлъэн хуейщ: къыщыпщтакIэ, зыкъэумысыж – дапщэ, дапщэщ къыдэптыжыну?
– Ротэм унафэ зэрищIщ, – лулэм екъун щегъэтри, къопсалъэ 101
Пановыр.
вым.
– Дауи, къаугъэншэу узэгурыIуэныр нэхъыфIщ, – жеIэ Авдее-
– Зэнтхъ къэщэхун, ди шырыкъухэр гъатхэм хуэгъэхьэзырын хуейщ, ахъшэ димыIэныр Iэмалыншэщ. Дауэри къищтат абы ар?.. – мыарэзыуэ къопсалъэ зы.
– ЖысIакъэ: ротэр зэреплъщ, – къытрегъэзэж Пановым. – Апхуэдэ и щыпэщIэкъым абы: къещтэ икIи къуетыж.
А зэманым дэтхэнэ зы ротэми езбы и хозяйствэ Кавказым щиIэжти, абы и унафэр зыIэщIэлъыр езыхэм хаха цIыхурат. Сэлэт къэскIэ хуэзэу сомихрэ ныкъуэрэ ялъысын хуейуэ арати, кIэзонэм къарит ахъшэр езы ротэм IэщIэлът, къимыдэкIэ, ротэм хозяйствэ Iуэхухэри зэрихьэрт: къэбыстэ хасэрт, мэкъу еуэхэрт, шыгу зэщIэщIахэмкIэ къызэгъэпэщат, шы пшэрхэр зэраIэми зрагъэщIагъуэрт. Я ахъшэр зыдэлъ къыдэгъэжхэм я IункIыбзэIуххэр зыIэщIэлъыр ротэхэм я командирхэрат. А ахъшэхэм щыщ командирхэм щIыхуэу къыщыхах щыIэт. Апхуэдэ щIыкIэкIэт къызэрыхъуар къэрэгъулыпIэм щыт сэлэтхэр зытепсэлъыхь Iуэхури. Сэлэт нэщхъыцэ Никитиным иукъуэдийрт ротнэм икIэщIыпIэкIэ жэуап къыпыхын хуейуэ, Пановрэ Авдеевымрэ къалъытэрт апхуэдэу щIэпщIын щымыIэу.
Пановым и ужькIэ Никитиным лулэр къылъос. И цейр зыщIедзри, жыгым кIэрыгъэщIауэ мэтIыс. Сэлэтхэр зэщIощымэ. Прозэ
Жьым щIиупскIэ жыг щхьэкIэхэм я щхъыщхъ макъым фIэкIа, зыри зэхэпхыртэкъым. ИтIанэ а щхъыщхъ зэпымычым зэуэ къыхоIукI хьэIуцыдзхэм я къугъ макъыр.
– ЩIапIэкIуэд хъунхэм дунейр щIакъутэр сыту пIэрэ? – къопсалъэ Авдеевыр.
– Уи нэкIур зэрешэкIам щхьэкIэ ауан укъащIу зэщIэдыхьэшхэхэу аращ, – жеIэ украиныбзэкIэ еплIанэ сэлэтым макъ псыгъуэкIэ. Аргуэру псори зэщIосабырэ. Жьыбгъэм жыг щхьэкIэхэр щыщIиупскIэкIэ, зэм вагъуэхэр къыщIощ, зэми пщIащэхэм ягъэпщкIури, ахэр мэбзэхыж: – Уа Антоныч, – къызыкъуепхъуэтри, Авдеевыр Пановым йоупщI, – уэ зэгуэр ущызэш щыIэ?
– Дэнэ къикIа зэш? – фIэмыфIыщэурэ къопсалъэ Пановыр.
– НтIэ, сэ языныкъуэхэм деж зэуэ зэшыгъуэм сыхохуэри, сщIэнур сымыщIэжу сыкъонэ.
– Фыкъысхуеплъыркъэ мыбы! – жи Пановым.
– ФщIэжыркъэ си ахъшэр щисфыжауэ щытар? Ари къызыхэкIар зэуэ сызэщIиIулIати, сщIэнур сщIэжыртэкъым. Согупсыс: зызмыщIэжу сефэн-тIэ?
къызэрыстеуарат. Зэшыгъуэм зэшыр – Ауэ фадэм нэхъ Iей ущищIи щыIэщ…
– Ари згъэунэхуащ. АрщхьэкIэ сыт пщIэн? Дэнэ укIуэн?
– Узэшыныр сыту пIэрэ къызыхэкIыр?
– Сэри? Ди унагъуэм сыхуозэш.
– ЛIо, ехьэжьауэ фыпсэуа?
– Ехьэжьа дыдэри сыт, ауэ дызыхуэлIэ щыIакъым.
Авдеевым аргуэру кърегъажьэ Пановыр Iэджэрэ зыщIигъэдэIуа хъыбарыр.
– Сэ сфIэфIу сыкъыдэкIащ си къуэшым и пIэкIэ. Абы сабиитху иIэт. Сэ къызагъэша къудейт. Ди анэми къызэлъэIуу щIидзэри… Си дежкIэ сыт?! – согупсыс. ФIы зэрысщIэр зэгуэр ягу къэкIыжу фIыщIэ къысхуащIынкIэ мэхъу. Тызодзэри ди зиусхьэным и деж сокIуэ. Ар цIыхуфI гуэрти жеIэ: «ЛIыгъэ уиIэщ. Еуэ, кIуэ». Арати, апхуэдэу сыкъэкIуа хъуащ си къуэшым и пIэкIэ.
– УщIалэфIщ. Хъарзынэу пщIащ, – жи Пановым.
– Иджы, ар уи фIэщ хъун, Антоныч, егъэлеяуэ созэш. Нэхъыбэу сыщызэшыр си къуэшым и пIэкIэ сыкъызэрыдэкIам сыщегупсыскIэщ. Ар мэтхъэжри дэсщ, уэ, мис, хьэзабыр уошэч, – сызэгуэпу щIызодзэри… Нэхъыбэрэ сегупсысыхукIэ, нэхъ Iей мэхъу. Абы, дауи, гуэныхь пылъщ.
Авдеевым и псалъэр зэпегъэу.
– Тутын зырыз дыкъефэн-тIэ аргуэру? – щIоупщIэ ар.
– Еуэ, уи лулэр къызэщIэгъаплъэ.
АрщхьэкIэ сэлэтхэм тутын ефэну къахуихуакъым. Лулэр иузэдыну Авдеевыр къэтэджа къудейуэ, жьы фий макъым къыхоIукI гъуэгум кърикIуэхэм я лъэ макъ. Пановым фочыр къещтэри Никитиным лъакъуэкIэ жьэхоуэ. Никитиныр къызэфIоувэ. И цейр къещтэж. Бондаренки къотэдж.
– Сэ зы пщIыхьэпIэ слъэгъуащи, къуэшхэ… 102 Прозэ
Бондаренкэ зыхуигъазэу «щщ» жери, Авдеевым и Iэпхъуамбапщэр еIэт. Сэлэтхэм заущэху. ЗэщIодэIукIхэр. Ялъыгъхэр зэрымышырыкъур IупщIу, цIыхухэм я лъэ макъ щабэхэр гъунэгъу къохъу. ПщIащэхэмрэ жыг щхьэкIэ гъурхэмрэ я щхъыщхъ макъыр жэщ кIыфIым нэхъ белджылыуэ къыхэIукI мэхъу. ИтIанэ тэмакъыщIэм къыщIэIукI псалъэмакъ щэхухэр тхьэкIумэм къоIуэ. Апхуэдэу псалъэ зи хабзэр шэшэнхэращ. Сэлэтхэм иджы зыгуэр зэхах къудейкъым – жыг зэхуакухэм щыхъейуэ ныбжьитI къалъагъу. Зыр нэхъ лъахъшэт, адрейр нэхъ лъагэт. А ныбжьхэр сэлэтхэм яхуэзанщIэ къыщыхъум, фочыр гъэпкIауэ зыIыгъ Пановыр, и сэлэт ныбжьэгъухэр щIыгъуу, гъуэгум къытохьэ:
– Хэт а къакIуэр? – мэкIий ар.
– Шэшэн мамырхэрщ, – урысыбзэ ныкъуэкIэ къопсалъэ тIэкIу нэхъ лъахъшэр. Ар БатIэт. – Фочи сэшхуи тIыгъкъым, – жиIэурэ зыкъегъэлъагъуэ абы. А зэрыурысыбзэ ныкъуэу жеIэ: – Джыназым дыхуейщ.
Нэхъ щхьэпэлъагэр сабыру и ныбжьэгъум бгъэдэтт. Абыи Iэщэ кIэрылътэкъым.
– КъэхутакIуэхэщ. Ауэ щыхъукIэ, полковойм хуэшэн хуейщ, – Пановым зэрылъэкIкIэ и ныбжьэгъухэм ягурегъаIуэ Iуэхур зыIутыр.
– Джыназ Воронцовым Iейуэ дыхуейщ, IуэхушхуэкIэ дыхуэмызэнкIэ Iэмал иIэкъым, – жи БатIэ.
– Хъунщ, хъунщ. КъызгурыIуащ. Фыхуэдгъэзэнщ. Еуэ, Бондаренкэ фэрэ фшэ. – Пановым Авдеевым зыхуегъазэ. – Мыхэр къэрэгъулым явотри, къывогъэзэж. КъызжиIакъым жывмыIэж, фымыбэлэрыгъ. Мыхэр япэ ивгъэт. А натIэфэкъухэм ягу илъыр пщIэнукъым… ФатемыплъэкъукI.
– Мыр упсэу! – жи Авдеевым, фочым фIэлъ мыжурэмкIэ зыгуэрым епыдж хуэдэу зищIурэ, – зэ кIуэцIысIумэ – кIэ иIэщ.
– МыжурэмкIэ уепыджмэ, лIо ар зэрыпщIыжынур? – къопсалъэ Бондаренкэ. – Еуэ, фынежьэ.
КъэхутакIуэхэр езышэжьа сэлэтитIым я лъэ макъ зэхамыхыж щыхъум, Пановрэ Никитинымрэ я къэрэгъулыпIэм ягъэзэжащ.
– Жэщыбгым къезыхуэкIхэр сыту пIэрэ? – мэгъумэтIымэ Никитиныр.
– КъезыхуэкI щыIэ хъунщ, – жи Пановым, – щIыIэбжь хъуащ, – жиIэу и цейр къызэкIуэцIехыж, ар зыщетIагъэри, жыгым егъэщIауэ мэтIыс.
СыхьэтитI нэхъ дэкIатэкъым Авдеевымрэ Бондаренкэрэ къыщагъэзэжам.
– Дауэ хъуа? ЯIэрывгъэхьа? – щIоупщIэ Пановыр.
– ЯIэрыдгъэхьащ. ДыздэкIуахэр жеижа щIыкIэтэкъым. Полковойм хуэтшэри еттащ. А натIэфэкъухэр зэуэ щIалэфIхэщи, уи нэкIэ умылъэгъуауэ, уи фIэщ хъункъым, – хуэIуэтэщIыркъым Авдеевым. – Ахэр зэуэ псэлъэгъуфIщи…
– Уэ езым псэлъэн тIэкIур уи жагъуэкъым, – мыарэзыуэ мэгъумэтIымэ Никитиныр. 103 Прозэ
– Фи фIэщ хъун, урысхэу фIэкIа пщIэнкъым. Зым фыз иIэщ. Марушкэ, жызоIэ, уиIэ? – СиIэщ, – жи. – Быни уиIэ? – СиIэщ. – Куэди? – ТIу… Iэджэм дытепсэлъыхьащ. Сыту щIалэфIыщэхэ.
– Ауэ сытми щIалэфIхэ, – къопсалъэ Никитиныр. – Уи закъуэу заIэрыгъэхьи, уи кIуэцIыр кърагъэумэ, къэпщIэнщ я щIалэфIагъыр.
– Мыгувэу нэхулъэ къищIыныфэщ, – жи Пановым.
– КъищIыну хъунщ. Мес, вагъуэ цIыкIухэм ункIыфIыжу щIадзащ, – жиIэурэ, Авдеевыр йотIысэх.
Сэлэтхэр аргуэру зэщIосабырэж. Казармэхэмрэ сэлэтхэм я унэ цIыкIухэмрэ хэлъ щхьэгъубжэхэм нэху къызэрыдимыдзыжрэ зыбжанэ щIат, ауэ быдапIэм дэт унэхэм я нэхъыфI дыдэхэм ящыщ зым и щхьэгъубжэу хъуар блэрт. А унэр зыIыгъыр Куринскэ полкым и командир, дзэпщышхуэм и къуэ, флигель-адъютант джыназ Воронцов Семен Михайловичт. Воронцовым и фызри и гъусэт. Кавказ быдапIэ цIыкIум абы зы псэупIэ ехьэжьа щиIэти, иджыри къэс апхуэдэ псэукIэ зыми къехъулIатэкъым. Воронцовым и щхьэгъусэ Марье Васильевнэ
Бытырбыху псом щыцIэрыIуэ тхьэIухудт. Воронцови, псом хуэмыдэу и щхьэгъусэми, къащыхъурт, лей лъэпкъ ябгъэдэмылъыр щыгъэтауэ, къызэрыгуэкI дыдэу мы быдапIэм щыпсэухэу; ауэ мыбы щыпсэухэм зэрагъэщIэгъуэн ящIэртэкъым а унагъуэм я къулеигъэшхуэр, зэуэ нэм къыщIэуэрти.
Жэщыр сыхьэт пщыкIутI хъуат. ХьэщIэщышхуэр зэрыщыту алэрыбгъухэмкIэ щIэгъэнат, щхьэгъубжэIупхъуэ хьэлъэ зэрамыщIэжхэр къедзыхат, шухьэ щэкI удзыфэ зытебза стIол плIимэ иныр къагъэнэхурт шэху уэздыгъиплIым; бысымхэмрэ хьэщIэхэмрэ еуэирагъэшхыу куэзыр джэгурт. Абыхэм яхэст унэр зей, полковник Воронцови; ар нэкIу кIыхьт, сырыхут; офицер дамыгъэ лъапIэхэм щIагъэна фащэ зэщIэлыдэр къызыщыцIуукI абы и дэджэгуэгъур Бытырбыху дэт университетым и кандидатт, ар иджыблагъэ щыхьэрым къизышар Воронцовым и щхьэгъусэрат, къыщIишар япэм иIа лIым хуигъуэта щIалэ нэщхъыцэ цIыкIур иригъэджэн папщIэт.
ЗэдарэгъуитIым къапеуэ офицеритIым я зыр гвардеецу щыта, иджы ротэм и командир Полторацкэрат, ар нэкIубгъуэт, тхъуэплът, абы щIыгъут захуабзэу зэфIэс, щIыIэ-щIыIэу зызыплъыхь, теплъэ дахэ зиIэ полковой адъютантыр. Езы Марье Васильевнэ цIыхубз пIащэт, нэшхуэт, набдзэ фIыцIэт – дахэкIейт. И куэзырхэм еплъу, Полторацкэм гъунэгъубзэу бгъэдэсти, и бостеикIэ зыкъизыхыр мобы и лъакъуэм епэщэщырт. И псалъэхэмкIи, и плъэкIэмкIи, и гуфIэкIэмкIи, и Iэпкълъэпкъыр зэригъэхъей щIыкIэмкIи, дыхумэ дахэ къыкIэрихымкIи абы Полторацкэр зэуэ щытыкIэ гугъум иригъэувэрти, офицер тхьэмыщкIэр зэпымыууэ зэрыщыуэм зэгуигъэпырт и гуэгъур. 104 Прозэ
– Ар дауэ джэгукIэ хъун?! Тузышхуэр иригъэхьащ аргуэру! – плъыжьыбзэ къэхъуауэ уафэм сабэ дрепхъей адъютантым, Полторацкэм тузыр къыщытридзэм. Жейуэ къагъэуша нэхъей, къэхъуар къызыгурымыIуэ Полторацкэр и нэ гуапэ дахитIыр къижу йоплъ и дарэгъум.
– И жагъуэ умыщIу хуэгъэгъу, кхъыIэ, – тузыр езыгъэхьам къыщхьэщыжу къыпогуфIыкI Марье Васильевнэ: – Уи фIэщ хъуа иджы? НыбжесIатэкъэ апхуэдэу умыщIыну? – Полторацкэм йоплъ ар.
– Уэ арагъэххэтэкъым къызжепIар, – и пащIэкIэ къыщIогуфIыкI Полторацкэр.
– Пэжу аратэкъэ? – цIыхубзри къыпогуфIыкI. А гуфIэкIэ телъыджэм щIалэр зэуэ игъэпIейтеящ икIи гухэхъуэ къритащи, плъыжьыбзэу къызэщIэплъауэ, куэзырхэр къепхъуатэри зэхегъэзэрыхь.
– Уэракъым ар зыгуэшын хуейр, – ткIийуэ къопсалъэ адъютантыр, Iэлъын зыIэрыгъ и Iэ хужьыбзэмкIэ мапхъуэри, куэзырхэр къыIэщIеч, езым зэуэ псынщIэу гуэшын щIидзащи, къыпщыхъунщ ахэр и натIэм иригъэкIыну пIащIэу.
Воронцовхэ я унагъуэ лIыщIэр хьэщIэщым къыщIохьэри джыназым къыжреIэ хъумакIуэр къызэреджэр.
– Къысхуэвгъэгъу, зиусхьэнхэ, – жи Воронцовым, и урысыбзэм инджылыз псэлъэкIэ къытригъауэу. – Уэ си пIэкIэ уотIыс, i.
– Фыарэзы? – щIоупщIэ гуащэр. ПсынщIэу икIи жьы щIэту къыщолъэтри къызэфIоувэ. И шылэ фащэр игъэпсалъэрэ зэрынасыпыфIэр и нэгуми къищу, и Iупэхэри зэтемыхьэу зреч абы. – Сэ сытым щыгъуи сытымкIи сыарэзыщ, – жи адъютантым. Абы хуабжьу и гуапэ хъуар джэгукIэм зы хъыц хэзымыщIыкIым зэрыпеуэныращ. Полторацкэр, и Iэхэр ищIу, къыпыгуфIыкIа къудейщ.
Щэ джэгугъуэр (роббер) иухырт, джыназым къыщигъэзэжам. Ар хуабжьу нэжэгужэт икIи къызэщIэплъат.
– НывжесIэнур фщIэрэ?
– Сыту пIэрэ?
– Шампанскэ девгъафэ.
– АбыкIэ сыт щыгъуи сыхьэзырщ сэ, – къопсалъэ Полторацкэр.
льевнэ.
гуащэм.
вым.
– Ар икъукIэ гуапэщ, – жи адъютантми.
– Василий! Шампанскэ къытхуэхь, – жи джыназым.
– КъыщIоджахэр лIот? – Iэсэ дыдэу щIоупщIэ Марье Васи-
– Плъырымрэ нэгъуэщI зырэ къысхуейт. – Хэтыт? СыткIэт къызэрыпхуейр? – зэкIэлъегъэпIащIэ иджы – ЖысIэ хъунукъым, – и дамащхьэхэр дрегъэуей Воронцо-
– ЖыпIэ мыхъунуи? – къытрегъэзэж Марье Васильевнэ. – Абы деплъынщ дэ. 105 Прозэ
Шампанскэр къахь. Бжьэ зырыз йофэхэр. Я джэгунри яухри, – Уи ротэр пщэдей мэзым кIуэрэ? – джыназыр Полторацкэм сэлам зэрахыжу щIадзэ.
йоупщI.
– Сысейри? ЛIот ущIыщIэупщIэр?
– Пщэдей уэрэ сэрэ дызэрылъагъунущ-тIэ – жери, джыназыр мащIэу къыпогуфIыкI.
– Хуабжьу си гуапэщ, – жи Полторацкэм, Воронцовым къыжриIар тэмэм дыдэу къыгурымыIуауэ. Ар зи бэлыхь иукIыр нэгъуэщIт: Марье Васильевнэ и Iэ хужь дахэшхуэр и Iэгум къызэрихуэнрат.
Марье Васильевнэ, сыт щыгъуи хуэдэу, Полторацкэм и Iэр быдэу икIи гуапэу икъуза къудейкъым – фIыуи игъэсысащ. ИкIи аргуэру ириIуэкIыжащ трамэмкIэ зэрыкIуар щыуагъэу зэрищIар, абдеж ар зэуэ дахэу къыпыгуфIыкIати, Полторацкэм зыхуейр кърихащ а гуфIэкIэ телъыджэм.
Зи гур зелъатэрэ дуней гуфIэгъуэр зиIэу кIуэж Полторацкэм и щытыкIэр къыбгурыIуэн папщIэ абы и пIэм укъихутэн хуейт: ар гъэсэныгъэ дахэм зэи щыщIатэкъым, дуней и пIалъи зыщIэт, зыхуейр зыгъуэтурэ есат, арщхьэкIэ, дзэм хэхуа нэужь, и гъащIэм хуабжьу зихъуэжати, мис иджы, езыр къызыхэкIамрэ зэрыпсэуамрэ ещхьу къэхъуа бзылъхугъэ дахэм IущIат.
Бжэ щIыбым лъэ макъ къыщыIуати, Полторацкэм и унэзехьэ, – БжэIулъэетакIэ ущIыщIэсыр сыт, былым?!
– Арыншауэ хъурэ, Алексей Владимир…
– Аргуэру учэфи! Сэ уэзгъэлъагъунщ ар зэрыхъур… – Вавилэ еуэн и гугъэу зишэщIати, щIогъуэж.
– Зэпыту кIуэн! КIэртIоф уэздыгъэр щIэгъанэ.
– Зы напIэзыпIэкIэ щIэзгъэнэнкъэ.
Вавилэ, пэж дыдэу, ефат. ЩIефарат: ротэм и хьэпшыпхэм, ерыскъым и тетыр къыщалъхуа махуэр ягъэлъэпIат. Абы къикIыжа нэужь, и гъащIэ къекIуэкIыкIэм егупсысу, зи пщIэр яIэту псалъэ гуапэхэр зыхужаIа къудей Иван Макеичрэ езымрэ я псэукIэр зэригъапщэу щIедзэ: мобы хэхъуэхэр иIэщ, бынунагъуэщ, илъэс дэкIмэ, дзэ къулыкъум хэкIыжыну и мурадщ. Езы Вавилэщи, щIалэ цIыкIуу зиусхьэнхэм яIэрыхьэри ядэгъуэгурыкIуащ. Иджы илъэс плIыщIым щхьэдэхащ. Фызи къишакъым. И зиусхьэн мыкIуэмытэм кIэрыIуауэ Iэпхъуэшапхъуэу къикIухьу дунейм тетщ. Зиусхьэныр цIыху Iейтэкъым, зауэ-банэрейхэм ящыщтэкъым. «Ауэ сэ езым къэзгъащIэр сытым щыщ? Кавказым дикIыжмэ, щхьэхуит сищIыжыну сыкъигъэгугъащ… Щхьэхуитыныгъэри зэрысщIынур сыт? Здэсхьынри дэнэ? Хьэ псэукIэщ си дунейр»… хэплъэгъуэшхуэм хэтт Вавилэ. Жейри хьэлъэу къытеуати, хэт ищIэрэ, зыгуэрхэр щIэпщхьэрэ ядыгъуIамэ жыхуиIэу, хьэлъкъыр фIидзэри, тIэкIу Iурихати…
Полторацкэр щIохьэ и ныбжьэгъу Тихоновымрэ езымрэ я пэ-
– Дауэрэ уджэгуа? Аргуэру ебгъэхьа? – къызэщыуа ныбшым.
жьэгъур къоупщI. 106
IуэхутхьэбзащIэ Вавилэ хьэлъкъыр IуегъэпкI. Прозэ
– Хьэуэ. Сом пщыкIубли къэсхьащ. Шампански дыкъефащ.
– Марье Васильевнэри нэкIэ пшхащ?
– АбыкIи слъэкI къэзгъэнакъым, – зыкъеумысыж Полторацкэм.
– Мыгувэу нэхулъэ къищIынущ, – жи Тихоновым, – дэ сыхьэтихым дежьэн хуейщ.
– Вавилэ! – мэкIий Полторацкэр. – Умыбэлэрыгъ, пщэдджыжь сыхьэтитхум сыкъэгъэуш.
– Укъысхуэгъэушыр Iуэхут? Узауэу щIэбдзэнщи…
– Сыкъэгъэуш жысIащи – сыкъэгъэуш. Зэхэпха?
– Зэхэсхащ.
И зиусхьэным и шырыкъухэмрэ щыгъынымрэ къещтэри, Вавилэ щIокIыж.
Полторацкэр мэгъуэлъыж. И пащIэкIэ къыщIэгуфIыкIыурэ, тутын щIегъанэ. Уэздыгъэр егъэункIыфIыж. Ауэ кIыфIми хилъагъукIырт абы Марье Васильевнэ и нэгу нэщхъыфIэр.
Воронцовхи асыхьэту гъуэлъыжакъым. ХьэщIэхэр зэбгрыкIыжа нэужь, Марье Васильевнэ и щхьэгъусэм бгъэдохьэри, французыбзэкIэ ткIийуэ йоупщI:
– Къэхъуар къызжепIэ хъуну иджы?
– Си псэм хуэдэ… – «Си псэм хуэдэкъым» сэ сызыхуейр – къэхъуар… Къыпхуеяр, дауи, къэхутакIуэращ…
– Къысхуеяри къэхъуари ныбжесIэфынукъым.
– КъызжумыIэфынуи? Сэ ныбжесIэнщ-тIэ!
– Уэри?..
– Хьэжмуратщ. Аракъэ, зо? – къоупщI гуащэр. Нобэныжэбэтэкъым абы и тхьэкIумэм къыщицырхъар Хьэжмурат Iуэху гуэрхэр зэрыдрагъэкIуэкIым теухуа псалъэмакъыр. Иджы и гугъэрат и щхьэгъусэм езы Хьэжмурат дыдэ къакIуэу къыIущIауэ.
Воронцовым пцIы хуэупсакъым, ауэ и фызым ещхьэкIуащ: къыхуэкIуар Хьэжмураткъым – къэхутакIуэращ. Абы зэрыжиIэмкIэ, Хьэжмурат езыр пщэдей къыщыIущIэнущ мэз щеуэну щIыпIэм деж.
ГъэщIэгъуэн лъэпкъ зыщемыкIуэкI быдапIэм дэзэшыхь зэщхьэгъуситIыр а Iуэхум икъукIэ щыгуфIыкIащ. А хъыбарыр лIым и адэм гуапэ зэрыщыхъунум теухуауэ ирагъэкIуэкIа псалъэмакъыр кIыхь хъури, ахэр щыгъуэлъыжар сыхьэтищхэм дежщ.

Щамил и зауэлI къриутIыпщахэм заIэримыгъэхьэну къижыхьурэ, жэщищкIэ зи напIэ къемыха Хьэжмурат, нэхулъэфI къекIыну Тхьэм хуелъэIуу, Садо зэрыщIэкIыжарауэ, и Iэр зыщIигъакъуэри щхьэнтэхэр къыщIэдзауэ, зэрыхуэпауэ Iурихащ. Абы пэмыжыжьэрэ гууэщIу блыным кIэрылъу, Елдари жейрт. И Iэ лъэщитIыр зэбгрыдзат, и Iэпкълъэпкъ псор хуиту укъуэдият. Адыгэ цей хужьым къытещ хьэзыр Iупэ фIыцIэхэр, щIалэм и бэуэкIэм зыдрагъэкIуу, абы и бгъэ лъагэм теджэгухьырт. И щхьэ джафэ-щIыхуфэр щхьэнтэм къещэтэхат. Цы мащIэ къызытеува и Iупэ щIыIур, сабийхэм 107 Прозэ
зэращIым ещхьу, къыIугъэпщат. Хьэжмурат хуэдэу, ари зэрыхуэпауэ жейри, кIэрахъуэри къамэри зыкIэрихатэкъым. МафIэм пэрылъ пхъэхэм я дэпхэр ужьыхыжу хуежьати, хьэку цIыкIум иплъагъуэрт жэщ уэздыгъэм и нэху мащIэр.
Жэщ ныкъуэхэм деж хьэщIэщыбжэр къокIыргъ, Хьэжмурат, асыхьэту къызэфIоувэри, кIэрахъуэм йопхъуэ. ЯтIэ лъэгум щабэу теувэурэ, Садо къыщIохьэ.
– Сыт ухуейт? – жей IэфIым хэтауэ къэушагъэфэ темыту, нэжэгужэу щIоупщIэ Хьэжмурат.
– Узыгъэгупсысэн щыIэщ, – жи Садо, Хьэжмурат и пащхьэм хьэмбыIуу итIысхьэурэ. – УкъыщыкIуэм фыз гуэрым укъилъэгъуащ, – пещэ бысымым. – Ар и лIым жриIащ. Иджы жылэ псом хэIущIыIу щыхъуащ. Ди гъунэгъу бзылъхугъэ къажэри фызым зыгуэрхэр къыхуиIуэтащ. Абы зэрыжиIэмкIэ, мэжджытым щызэхуэсри, лIыжьхэр зэгурыIуащ укъызэтрагъэувыIэну.
– Ежьэжын хуейщ, – жери къотэджыж Хьэжмурат.
– Шыхэр хьэзырщ, – Садо псынщIэу щIокIыж.
– Елдар, – мэIущащэ Хьэжмурат. И цIэр зэрызэхихыу, къеджэр хэтми къицIыхуакIэу, Елдар къыщолъэт. И пыIэр зыщхьэрекъуэж. Хьэжмурат Iэщэр зыкIэрелъхьэж, щIакIуэр зыщетIэгъэж. Елдари аращ ищIэр. ЗамыгъэIэуэлъауэу, тIури унэм къыщIокI. ЩIалэ нэ фIыцIэ цIыкIум шыхэр къарешалIэ. Уэрам гъуэгу хэпкIыкIам къытеIукI шы лъэ макъыр зэхихагъэнщи, гъунэгъу унэм зыгуэр къыщIоплъ, и пхъэ вакъэхэр игъэпсалъэрэ мэжджытым хуэжэу джабэм кIэреIуантIэ абы.
Мазэр плъагъуртэкъым, ауэ уафэ фIыцIэм къилыдыкIырт вагъуэхэр. Жэщ кIыфIым хэплъагъукIырт унащхьэхэр, а псоми IупщIу къахэпIиикIырт азэн джапIэр зыщхьэщыту къуажапщэм деж щыт мэжджытыр. АбыкIэ къиIукIырт зэрызехьэ макъхэр.
Iэщэр псынщIэу къэзыгъэхьэзыра Хьэжмурат лъэрыгъым йоувэ, бзу лъатэм ещхьу зеIэтри, уанэгум къохутэ.
– Тхьэм къыфхуищIэж, – жреIэ бысымым, къамышымкIэ хуэм цIыкIуу йоIусэ шхуэмылакIэр зыIыгъ щIалэ цIыкIум – IукIуэт жыхуиIэщ. ЩIалэ цIыкIур йокIуэт. ИщIэнури зэрищIэну щIыкIэри езым ищIэж нэхъей, шым псынщIэу зреч. Жьы щIэту, уэрамдэкIыр лъэбакъуэкIэ къебгынэри, гъуэгушхуэм хуеунэтI. Елдар абы и ужьым итщ; Садо джэдыгу щыгъыу, и Iэхэр псынщIэу ищIу, гъуэгум зэпрыж-къызэпрыжыжу мобыхэм якIэлъожэ. Къуажэ дыхьэпIэм деж, гъуэгум адэкIэ, зы ныбжь гуэр щохъей, итIанэ – нэгъуэщI зы.
– КъэувыIэ! Хэт ар? КъэувыIэ, зо! – къоIу кIий макъ, икIи цIыху зыбжанэ гъуэгум къытоувэ.
КъэувыIэным и пIэкIэ, Хьэжмурат ищIэращ: кIэрахъуэр кърепхъуэт, шым йолъэдэкъауэри, мо къыпэувахэм яжьэхолъадэ. Гъуэгум тетхэр зэбгрож. Хьэжмурат, къызэмыплъэкIыу, лъэхъуфIкIэ йожэх гъуэгу егъэзыхыгъуэм. Елдари епIэщIэкIыу абы кIэлъоущ. АитIум я щIыбагъкIэ Iэщэ уэ макъитI къыщоIури, фочышитI фийуэ ящхьэщолъэт, ауэ, ахэр Хьэжмурати Елдари къалъэIэсакъым. ШууитIыр еуэ-еуэкIэ макIуэ. ЗыкъомыфI якIуауэ къоувыIэхэр. ЗэщIодэIукIхэр. Я пэкIи я щIыбагъымкIи псы уэрым дунейр икъутэрт. Я ужькIэ къыщыIурт адакъэ зэпэджэжхэм я Iуэ макъхэр. 108 Прозэ
А Iэуэлъауэ псоми къыхоIукI гъунэгъу къэхъу шыхэм я лъэ макъымрэ лIыхэм я псалъэмакъымрэ. Хьэжмурат йолъэдэкъауэри, а зэрыкIуахэм хуэдэу зрачыж.
Шу тIощIым нэблагъэ пхъэрхэр мыгувэу нэхъ гъунэгъу къохъу. Ахэр Хьэжмурат къэзыубыдын зи гугъахэм е, ар ялъэмыкIми, Щамил и пащхьэм щымыкъуаншэу зыкъэзыгъэлъэгъуэн мурад зиIэхэм ящыщт. КIыфIым хэплъагъукIын хуэдэу, мохэр гъунэгъубзэ къыщыхъум, Хьэжмурат къоувыIэ, шхуэмылакIэр еутIыпщри, зэрихабзэу, Iэ сэмэгумкIэ фочылъэр къыкIэретIэтыкI, Iэ ижьымкIэ Iэщэр кърех. Елдари аращ ищIэр.
– Фызыхуейр лIо? – мэгуо Хьэжмурат. – Сывубыдыну ара? Сывубыд-тIэ, – жери фочыр еIэт. Пхъэрхэр къызэтоувыIэ.
Фочыр зэриIыгъыу, Хьэжмурат щIыIэпсым дыхьэу щIедзэ. Шухэр къыкIэлъыкIуэжыртэкъым. ЩIыIэпс адрыщIым къыщыхута нэужь, шухэр абы къоджэ: «КъэувыIи ныбжетIэнум къедаIуэ», – мобыхэм жэуап ярит щIыкIэу, Хьэжмурат фочыр егъауэри, шы жьэрыутIыпщкIэ щIопхъуэж. КъэувыIэрэ зэщIэдэIукIмэ, пхъэрхэм я Iэуэлъауэ зэхихыжыртэкъым; адакъэхэм я Iуэ макъри и тхьэкIумэ къиIуэжыртэкъым, ауэ нэхъ IупщIу зэхэпх хъуат мэзым щежэх псым и даущымрэ жьындум и джэ макъымрэ. Гъунэгъу зыхуэхъуахэ мэзым блын фIыцIэу уIуплъэрт, мис арат абы и зауэлIхэр къыщыпэплъэр. Мэзым бгъэдохьэри, Хьэжмурат къоувыIэ, и бгъэм щызу жьы зыжьэдешэри, и тхьэ къызэрихькIэ мэфий, итIанэ щым мэхъу, зэщIодэIукI. Зы дакъикъэ нэхъ дэмыкIыу, мэзым къыщIоIукI апхуэдэ дыдэ фий макъ. Гъуэгум треIуэнтIыкIри, Хьэжмурат мэзым хохьэ. Лъэбакъуищэ нэхъ имычауэ, жыгхэм япхроплъри, мафIэри, абы къетIысэкIахэм я ныбжьри, уанэри зэрытелъу икIи лъэхъауэ адэкIэ къыщыт, мафIэ нэхур зытридзэ шыри къелъагъу.
МафIэм къетIысэкIахэм ящыщ зы псынщIэу къотэдж, Хьэжмурат къыбгъэдохьэри, шхуэмылакIэмрэ лъэрыгъыпсымрэ еубыд къригъэпсыхыну. Ар Хьэжмурат къуэш ищIа, абы и мылъкум и тет авар щIалэ Хьэнэфийт.
– МафIэр вгъэункIыфI, – жи Хьэжмурат, шым къыздепсыхым. ЦIыхухэм пхъэдзакIэхэр зэбградзу щIадзэ, дэпхэр зэхаутэ.
– БатIэ къэкIуат? – щIоупщIэ Хьэжмурат, щIакIуэ убгъуам щыбгъэдыхьэм.
– КъэкIуащ. Хъан-Магъомэрэ абырэ зэрежьэрэ куэд щIащ.
– Дэтхэнэ гъуэгура зэрыкIуахэр?
– Моращ, – жи Хьэнэфий, Хьэжмурат къызэрыкIуэжа гъуэгум къыпэщылъымкIэ и Iэр ищIу.
– Армэ хъунщ, – жи Хьэжмурат, фочыр зыпщIэхихарэ ар иузэдыжу. – Сакъын хуейщ. Пхъэрхэр къыскIэлъыщIэпхъуат, – хуоплъэкI ар мафIэр зыгъэункIыфIыжу щытым. Ар шэшэнт. И цIэр Гъэмзалэт. Ари щIакIуэм бгъэдохьэ. Абы телъ фочыр къещтэ, псалъэ жимыIэу, хуей гъунэмкIэ еунэтIри, Хьэжмурат къыздикIыжа лъэныкъуэмкIэ кIуэуэ йожьэ. Шым къепсыха Елдар Хьэжмурат и шыр еубыд, я щхьэхэр лъагэу Iэтауэ, шитIри жыгым ирепх, итIанэ, Гъэмзалэ зэрищIам хуэдэу, фочыр пщIэхэдзауэ макIуэри, хуейм и адрей лъэныкъуэм деж мэув. 109 110
Прозэ
ващ. МафIэр ягъэункIыфIати, иджы мэзыр, япэм ещхьу, фIыцIафэу щытыжтэкъым, фагъуэхэми, уафэм вагъуэхэр щыпщIыпщIырт.
Уафэ зэхуэдитIыр щIэзыгъэна вагъуэхэм яхэплъэри, Хьэжмурат зэпилъытащ жэщыбг зэрыфIэкIар, жасы нэмэзыр зэрыфIэкIрэ Iэджэ зэрыщIар. Хъуржыным илъу сыт щыгъуи къыздрихьэкI къубгъаныр Хьэнэфий къригъэхьщ, щIакIуэр зытриубгъуэри псымкIэ игъэзащ.
Вакъэхэр зылъихщ, андез ищтэри нэмэз ищIыну щIакIуэм теуНэмэзыр зэфIэкIа нэужь, здэщысам деж игъэзэжщ, щIакIуэм тетIысхьэри, лъэгуажьэпитIым тригъэува IэдиитIыр и жьэпкъыпэм къыщIэгъэкъуауэ здэщысым, гупсысэшхуэм хэхуащ.
Зэрымынасыпыншэм зэи шэч къытрихьэртэкъым Хьэжмурат. Iуэху гуэр ищIэну щIидза нэужьи, ар къызэрехъулIэнури и фIэщ хъурт. ИкIи псори къехъулIэрт. Зауэ гуащIэхэм хэту ирихьэкIа гъащIэм и кIуэцIкIэ ар и мурадхэм щалъэмыIэсар зэзэмызэххэт. Иджыри гугъэрт Тхьэм къимыужэгъужауэ къыщIэкIыу зыщIэхъуэпсхэм и Iэр техуэну. Абы и нэгум Iэджэ къыщIигъэхьэрт: Воронцов къритыну дзэр и гъусэу Щамил зэрытеуэнур, ар гъэр къищIу илъ зэрищIэжынур, урыс пащтыхьым дамыгъэ лъапIэхэр къызэрыхуигъэфэщэнур, Аварие къудейм къыщымынэу, къиубыдыну Шэшэнми тепщэныгъэр зэрыщиIыгъынур… А псор щызэригъэзахуэм, зэрыхъуар имыщIэу, Iурихащ.
Ар пщIыхьэпIэшхуэм хэпшэхъуат: и зауэлI хъыжьэхэм гуфIэгъуэ уэрэдхэр кърашырт, Хьэжмурат къокIуэ жаIэу зэрыгъэкIийхэурэ, Щамил ебгъэрыкIуэрт, и фызхэри зэрыщIыгъуу, ар гъэр къащIырт. И тхьэкIумэм итт а фызхэм я гъы макъри я гъыбзэхэри.
Хьэжмурат къоуш. «ЛаIилахьу Iилэлэхь» зэчырри, «Хьэжмурат къокIуэ» жызыIэу зэрыгъэкIийхэри, Щамил и фызхэм я гъы макъри – а псори хьэIуцыдзхэм я къугъ, зэщIэвэ макъхэрауэ къыщIокI. Ахэрат ар къэзыгъэушари. Хьэжмурат и щхьэр къеIэт. Доплъей. Жыг щхьэкIэхэм хэплъагъукIырт пшэкIэху къызэрищIар. Къыбгъэдэс и гъусэм йоупщI: Хъан-Магъомэ къигъэзэжа-къимыгъэзэжа? Абы къимыгъэзэжауэ къыщищIэм, Хьэжмурат и щхьэр ирехьэх, асыхьэтыпцIэуи къощхьэукъуэх.
Ар къэзыгъэушар, БатIи щIыгъуу, къэзыгъэзэжа ХъанМагъомэ и макъ нэжэгужэрщ. Хъан-Магъомэ гъунэгъубзэу Хьэжмурат бгъэдотIысхьэ. Абы жимыIэхэр укIуэдыж: урыс сэлэтхэр къазэрыIущIар, абыхэм езы джыназ дыдэм и деж зэрашар, джыназыр къазэрыщыгуфIыкIар, урысхэр мэз щеуэ щIыпIэм деж пщэдджыжь къащыхуэзэну къызэригъэгугъар… БатIи, зыхуэшыIэркъыми, и ныбжьэгъум псалъэр Iэпеуд, езыми зыгуэрхэр щIегъу.
Хьэжмурат абыхэм жаIэм едаIуэ къудейкъым – гупсэхуу япкъроупщIыхь: Воронцов сыт хуэдэ псалъэхэмкIэ жэуап къарита Хьэжмурат урысхэм заритыну зэримурадым. Хъан-Магъоми БатIи зыжьэу жаIэ джыназым Хьэжмурат хьэщIагъэ кърихыну псалъэ къазэрыритар икIи, къыхуеблагъэмэ, ар щIемыгъуэжыну зэрыжиIар. Гъуэгур зыхуэдэми щIоупщIэ Хьэжмурат. ХъанМагъомэ быдэу жеIэ гъуэгур фIыуэ зэрицIыхур, икIи абы Хьэжмурат къегъэгугъэ бэIутIэIуншэу ар джыназым зэрыхуишэнумкIэ. Прозэ
А псом я ужькIэ, Хьэжмурат ахъшэ кърех, БатIэ къызэригъэгугъауэ щыта сомищыр ирет. Езым и гъусэхэм яжреIэ хъуржынхэр къащтэу дыщэкIэ гъэщIэрэщIа и Iэщэхэр, щэкI къызэшэкIа и хъурыфэ пыIэ лъагэр кърахыну; езы зауэлIхэми унафэ яхуещI зыкIэлъыплъыжынхэу, къабзэлъабзэу, фэ ятету урысхэм зыкърагъэлъагъуну.
Iэщэхэр, уанэхэр, Iэпслъэпсхэр, шыхэр ялъэщIыху сытыху, нэху щыпащ, вагъуэхэри, я фэр пыкIыурэ, уэгум иткIухьащ. Нэхущ акъужьыр зэрыщIыIэтыIэр зыхэпщIэ хъуат.
Пщэдджыжьыр кIыфI зэхэту, Полторацкэр зи унафэщI сэлэт ротитI, джыдэхэр яIыгъыу, километрипщI гъуэгуанэ тохьэ. Чахгиринскэ дыхьэпIэр къызэранэкI. КIапсэлъэрышэу заукъуэдийри, нэхулъэ къищIу зэрыхуежьэу, жыгхэр ирагъэбэту щIадзэ. Къудамэ цIынэхэр зыпэрылъ мафIэм къыхиху Iугъуэм хэшыпсыхь пшагъуэм сыхьэтийхэм деж зиIэту хуежьа къудейти, лъэбакъуэ зытхухкIэ фIэкIа зэпэмыжыжьэу мэз еуэхэр зэрылъагъуртэкъым,
пэжщ, зым жиIэр адрейм зэхихырт; ауэрэ мафIэхэри жыгхэр зытеуфэрэкIа мэз гъуэгури плъагъу мэхъу; дыгъэр зэм пшэм бжьыгъэ нэхуу къыхэщырт, зэми бзэхыжырт.
Гъуэгум адэIуэкIэ удзыпцIэ хуейт, абдеж щылъ бэрэбанэхэм тест Полторацкэр, абы и офицер нэхъыщIэ Тихоновыр, 3-нэ ротэм и офицеритI, нэхъапэкIэ шуудзэм къулыкъу щызыщIа, ауэ, щIакIуэ кIапэм зэрыщызэуам щхьэкIэ, кърагъэлъэхъшэха, Пажескэ корпусым Полторацкэм ныбжьэгъу къыщыхуэхъуа барон Фрезе сымэ. Бэрэбанэхэм я хъуреягъкIэ щикъухьат шхынхэр зыкIуэцIылъа тхылъымпIэхэр, тутын кIэпафэхэр, бащырбэ нэщIхэр. Офицерхэм аркъэ, сырэ фIыцIэ ирафат. Бэрэбэнауэм еянэ бащырбэм и щхьэр Iуихырт. Ныжэбэ жейкIэ иримыкъуа пэтми, Полторацкэр хуабжьу нэщхъыфIэт, и сэлэтхэмрэ ныбжьэгъухэмрэ тригъэуну, шынагъуэм иримыгъэгупсысыну хэт нэхъей, егъэлеяуэ нэжэгужэт.
Яхуэмыухыу офицерхэр зытепсэлъыхьыр иужьрей дыдэ хъыбарыщIэрат: генерал Слепцов зэрылIам теухуарат. Пэжщ, лIэныгъэм нэхъыщхьэ дыдэу хэлъым и гугъу ящIыртэкъым: гъащIэр зэриухым, абы и къежьапIэм зэрытригъэзэж щIыкIэм, атIэ яхуэмыухыр офицер щIалэ хъыжьэм зэрихьа лIыгъэм и хъыбарырат: сэшхуэр IэщIэлъу бгырысхэм яхэлъадэу зэрызэтриупщIэтарат.
Ауэ псоми, псом хуэмыдэу зауэм хэта, куэд зи нэгу щIэкIа офицерхэм, ахэр Кавказым щекIуэкIа зауэм, е нэгъуэщI зауэхэм хэтауэ щрети, ящIэрт, ящIэни хуейт гъэщIэрэщIауэ зэратххэм, зэрагъэхъыбархэм хуэдэу сэшхуэкIэ зызэтраупщIэтэжыр зэрыщымыIэр. Апхуэдэ къыщыхъу щыIэми, зэхэлъадэу сэшхуэрэ мыжурэкIэ щызэзауэхэм деж сэшхуэдзэр, мыжурэпэр сыт щыгъуи зылъэIэсыр икIуэтмэ-икIуэтурэ щIэпхъуэжахэрат. Зэхэлъадэу зэзэуэным ехьэлIа шыпсэ дахэр офицерхэм ягъэIу Iуэху еплъыкIэ нэпцIт, апхуэдэ зэуэкIэм иригушхуэныр, иринэжэгужэныр нэхъыбэу къызыхэкIри мобыхэм я щIалагъэ-делагъэрат. Мис иджыпстуи, иныкъуэхэм загъэщIыкIейуэ, иныкъуэхэри Iэдэбу бэрэба- 111 Прозэ
нэхэм тесу Iэджэм топсэлъыхь, тутын йофэхэр, фадэр иракIых, мэгушыIэхэр, ауэ бжэщхьэIум нэхърэ нэхъ гъунэгъу ажалым Слепцов и махуэр дэтхэнэ зыми, дэтхэнэ дакъикъэми къахуигъэкIуэнкIэ зэрыхъуным тегузэвыхьыщэркъым. Абыхэм я псалъэмакъыр и бгым нэсами арат, апхуэдэ къалъыкъуэкIынкIэ зэрыхъуным щыхьэт техъуэ нэхъей, гъуэгум и сэмэгурабгъу лъэныкъуэмкIэ фочышэ щIэфиежым и макъ дахэкIейр къыщиIукIам. Нэжэгужэу, зыкърихыу шэми пшагъуэм къыщелъэтыхь, итIанэ жыгым зыхеукIэ. Абы хьэлъэ-хьэлъэу, макъышхуи ягъэIуу поджэж сэлэтхэм я фочхэм я уэ макъ зыбжанэ.
– Ей-ехь! – нэжэгужэу къокIий Полторацкэр. – Ар жыжьэ къикIа шэкъым. Еуэ, си къуэшыжь Костя, – зыхуегъазэ абы Фрезе, – уи насып къикIащ. Уи ротэм зегъэхьыж. Дэ иджыпсту зы зэхэуэ дахэ зэхэдублэнущи… Абы зыуэ екIуу зыкъыщыдгъэлъэгъуэнущи!.. Гухэхъуэщ!
Зи пщIэр кърагъэлъэхъшэха бароныр къыщолъэт, псынщIэу еунэтI и ротэм Iугъуэ щигъэу лъэныкъуэмкIэ. Полторацкэм кърашалIэ и адыгэш къарафэ-пцIэгъуэплъыфэ цIыкIур. Ар мэшэс. Сатыру игъэува ротэр ирешажьэ уэ макъхэр къыздиIукIымкIэ, зауэлIхэм зыщагъэбыда щIыпIэмкIэ. Ар зыхуэзэр мэзыбгъурат, абдеж къуэкIиишхуэм зыщиукъуэдият. Жьыр мэзымкIэ еуэрт, къуэкIий джафэм и мызакъуэу, абы и адрыщI лъэныкъуэри хуиту плъагъурт.
сажнищэ адрыщIым Полторацкэр быдапIэм щынэсам, дыгъэр пшагъуэм къыадэкIэ зэпхрыплъ хъуати, къуэкIий къыщызэщIэрыуэ гъуейм хэплъагъуэрт шу зыбжанэ. Ахэр Хьэжмурат къыкIэлъыпхъэра шэшэнхэрати, я нэкIэ зрагъэлъагъуну арат яIэщIэкIар урысхэм я деж зэрыкIуар. Пхъэрхэм ящыщ зы фочкIэ къоуэ быдапIэмкIэ. Абы жэуап иратыж сэлэт зыбжанэм. Шэшэнхэр йокIуэтыж. Уэ макъхэр зэпыуат. Ауэ ротэр щIыгъуу къэса Полторацкэм унафэ ещI шэшэн икIуэтыжхэм якIэлъыуэну. А унафэр псоми зэралъэIэсу, кIыхьу иукъуэдиикIауэ зызыгъэбыда зауэлIхэм я Iэщэ уэ макъхэр зэпымычыжу къоIури, къаIурылъэлъ шэхэм я Iугъуэр дахэу хьэуам хошыпсыхьыж. А джэгукIэр зи мыжагъуэ
сэлэтхэм я фочхэр пIэщIэгъуэкIэ яузэдурэ, зэщIэфиеу шэхэр яутIыпщ. Апхуэдэ зэдэджэгукIэр ягу ирихьагъэнти, я гупым къахэжмэ, япэкIэ къилъурэ, шэшэнхэри фочышэ зыбжанэкIэ къахуэупсащ урыс сэлэтхэм. А «тыгъэхэм» ящыщ зы къылъысри, зы сэлэт хигъэщIащ. УIэгъэ хъуар тIасхъэщIэххэм яхэта Авдеевырат. И ныбжьэгъухэр къыщыбгъэдыхьам, ар хэIубауэ щылът, и ныбэ уIэгъэр IитIкIэ къыщIиIыгъэрт икIи, зы псынщIагъэм тету зызэщIиупскIэрт.
– Фочыр узэдын щIэздза къудейуэ зэхызох уэ макъ, – жеIэ Авдеевым щIыгъуа сэлэтым. – Сеплъмэ, мыбы фочыр Iэпыхуат.
Авдеевыр Полторацкэм и ротэм щыщт. Сэлэтхэр зэрызэхуэсар щилъагъум, Полторацкэр абыхэм ябгъэдохьэ.
– ЛIо, къуэш, къыптехуа мыгъуэ? Дэнэ деж зытехуар? – йоупщI ар. Авдеевым жэуап къитыркъым. 112 Прозэ 113
8 Заказ №642 114
кэм, – езыхэр къыджьэхэпщхьэрт.
Прозэ
– Фочыр узэдын щIэздза къудейуэ, зиусхьэн, зэхызох уэ макъ, – къытрегъэзэж аргуэру Авдеевым щIыгъуа сэлэтым. – Сеплъмэ – мыбы фочыр IэщIэхуат.
– ЦIыIу-цIыIу, – и Iур егъаджэ Полторацкэм. – Iейуэ узрэ, Авдеев?
– Узыркъым, сызэригъакIуэркъым армыхъумэ. Фадэ гуэр сеIубамэ хъунт, зиусхьэн.
Аркъэ папщIэу сэлэтхэм Кавказым щрафыр спиртти, ар къахь. Зи нэщхъыр зэхэукIа Пановым Авдеевым спирт хурегъахъуэ. Модрейр абы ефэну хуожьэ, арщхьэкIэ асыхьэту щегъэтыж:
– Ехыркъым. Уэ ефэж, – жери фадэр Пановым иретыж.
Мыдрейми зригъэлъэIущакъым – спиртыр ирикIыхащ. Авдеевым аргуэру зыкъиIэтыну хуожьэ, аргуэру мэтIысыж. Цейр яубгъури, абы трагъэгъуалъхьэ.
– Зиусхьэн, полковникыр къокIуэ, – фельдфебелым Полторацкэм зыхуегъазэ.
И инджылыз шы лъэпкъ къабзэ хакIуэм тесу Воронцовыр къакIуэрт, абы щIыгъут полкым и адъютантыр, зы къэзакъ, зы шэшэн тэрмэш.
– Сыт мы фи деж къыщыхъуар? – йоупщI ар Полторацкэм.
– Зы гуп ди сэлэтхэм къытеуэри… – кърегъажьэ Полторацкэм.
– Елъыркъэ ар, псори къэзыгъэхъеяр уэращ.
– Сэракъым, джыназ, – къыпыгуфIыкIыурэ, жеIэ Полторац-
– Ди сэлэт къауIауэ зэхэсха?
– Ди жагъуэ зэрыхъущи, къауIащ. Сэлэт хъарзынэ.
– Хьэлъэ-тIэ?
– Хьэлъэ хуэдэщ – и ныбэращ лажьэ зэкIар.
– Сэ сыздэкIуэр пщIэрэ? – щIоупщIэ Воронцовыр.
– СщIэркъым.
– Хуумыгъэфащэуи пIэрэ?
– Хьэуэ.
– Хьэжмурат зыкъыдет. Иджыпсту къытIущIэнущ.
– Дауэ хъунт?!
– Абы и къэхутакIуэ дыгъуэпшыхь къытхуэкIуащ, – зэрыгуфIэр ерагъыу хущIэхъумэ къудейщ. – Иджыпсту ар къыщызэжьэн хуейщ Шалинскэ мэзым хэт хуейм деж; уэ пщIэнуращ иджы: фочауэхэр а куейм нэсыху хэгуашэ, итIанэ уэри накIуэ си деж.
– СынодаIуэ, – жери, Полторацкэм и Iэр хъурыфэ пыIэ къуацэм хуехь. ИкIи и ротэм кIуэну йожьэ. Сэлэтхэр фэхум и ижьырабгъу лъэныкъуэмкIэ езым ирешажьэ, сэмэгурабгъумкIэ фельдфебелым ирегъашэ. АпщIондэху уIэгъэр сэлэтиплIым быдапIэм яхьакIэт.
Воронцовым деж кIуэуэ гъуэгу здыдетым, къызэплъэкIмэ, Полторацкэм къелъагъу къыкIэлъыжэ шухэр. Ар къоувыIэри, мохэр зылъэщIегъэхьэ.
Псом япэ итт зи сокур хужь шым тесыр, абы адыгэ цей хужь щыгът, щэкI къызэшэкIа хъурыфэ пыIэ щхьэрыгът, дыщэхэкIхэмкIэ гъэщIэрэщIа IэщэкIэ зэщIэузэдат. И теплъэ псомкIи щIыхь зыхуозыгъэщIт. Ар Хьэжмуратт. Полторацкэм Прозэ
къыбгъэдохьэри, тэтэрыбзэкIэ зыгуэрхэр жеIэ. Полторацкэм, и набдзэхэр хегъэлъэтри, и Iэхэр ещI, къызгурыIуэркъым жыхуиIэу, икIи къыпогуфIыкI. Хьэжмурати мобы и гуфIэкIэм погуфIэж. Полторацкэм гъэщIэгъуэныщэ щохъу и гуфIэкIэмкIэ Хьэжмурат сабий гуапэ хьэрэмыгъэншэм зэрещхьыр. Полторацкэм ауи и пщIыхьэпIэ къыхэхуэнтэкъым зи гугъур яхуэмыух а бгырыс шынагъуэр апхуэдэу къыщIэкIыну. Абы зэригугъамкIэ, мор нэщхъыцэт, зэкIуэцIылът, цIыху лъагъугъуейт. Иджы ар зи пащхьэ итыр нэсри къэсыжауэ цIыху къызэрыгуэкIт, зи гуфIэкIэмкIэ узыхьэхут, хамэгу-хамащхьэфи теттэкъым – ныбжьэгъужь хуэдэт. Абы гъэщIэгъуэну дэплъагъур зыт: и нэхэр жыжьэу зэпэщIэхат, ахэр гупсэхуу, узэпхалыгъукIыу икIи Iэсэу щIэплъэрт нэгъуэщIхэм я нэм.
Хьэжмурат и гупыр цIыхуиплI хъурт. Абыхэм яхэтт ныжэбэ кIуам Воронцовым деж къэкIуауэ щыта Хъан-Магъомэ. Ар тхъуэплът, набдзэншэт, и нэ фIыцIэхэр къилыдыкIырт, и нэкIу хъурейм гуфIэгъуэр къищырт. Абыхэм я гъусэт зи набдзэхэр зэхэкIэжа лIы цыбэ хэщIыхьа. Ар Хьэжмурат мылъкуу бгъэдэлъ псоми я тет Хьэнэфийт. Абы Iэдэжу ишэрт зи бгым хъуржын зэпедзэкI къомыр илъ шыр. Псом хуэмыдэу гупым къахэщырт цIыхуитI. Зыр щIалэ цIынэт; цIыхубзым ещхьу, бгы псыгъуэт, ауэ плIабгъуэт, бгырыпх щIэкъузат, и жьакIэ сырыхур къытеувэу хуежьа къудейт, мэлынэт, щIалэ къекIут. Ар Елдарт. Адрейр нэлъэныкъуэт, набдзэншэт икIи нэбжьыцыншэт, зи жьакIэ сырыхур пыгъэщхъат, и пэми и напэми дыркъуэ телът. Ар шэшэн Гъэмзалэт.
Полторацкэм Хьэжмурат ирегъэлъагъу гъуэгум кърикIуэ Воронцовыр. Хьэжмурат абы пожьэ. Гъунэгъубзэу бгъэдохьэри, и Iэ ижьымкIэ и бгъэм тоIэбэж, тэтэрыбзэкIэ зыгуэр жеIэри, къоувыIэ. Шэшэн тэрмэшым Хьэжмурат и псалъэхэр зэредзэкI:
– Урыс пащтыхьым и IэмыщIэ зызолъхьэ, жи, абы къулыкъу хуэсщIэну сыхуейщ, жи. Ар си нэ къызэрикIрэ куэд щIат, жи, Щамил сиутIыпщакъым армыхъуамэ.
Тэрмэшым едэIуа нэужь, фэ Iэлъэ щабэр зэрыIэрыгъыу, Воронцов и Iэр Хьэжмурат хуеший. Хьэжмурат а Iэм йоплъ, напIэзыпIэкIэ зеIэжьэ, итIанэ мэIэбэри ар быдэу екъуз икIи, зэм тэрмэшым, зэми Воронцовым еплъурэ, аргуэру зыгуэрхэр жеIэ.
– Уэр нэмыщI, нэгъуэщI зыгуэрым зестыну сыхуеякъым, жи, сыт щхьэкIэ жыпIэмэ, уэ дзэпщышхуэм урикъуэщ. ПщIэ ин пхузощI.
ФIыщIэ зэрыхуищIыр къигъэлъагъуэу, Воронцовым и щхьэр ещI. И гъусэхэм я дежкIэ плъэурэ, Хьэжмурат аргуэру зыгуэр жеIэ.
– Мохэр си цIыхущ, жи, сэ сэщхьу, абыхэми урысхэм къулыкъу хуащIэнущ, жи.
ещI.
Воронцовыр яхоплъэ Хьэжмурат и гъусэхэм, итIанэ и щхьэр Нэжэгужэ зэпыт, нэ фIыцIэ, набдзэншэ Хъан-Магъомэ, и щхьэр ищIурэ, Воронцовым зыгуэр къыжриIащ. Ар зы дыхьэшхэн гуэру щымытамэ, авар щIалэ цыбэм и Iупэхэр зэтежу и дзэ хужь лыдхэр къыIуигъэпсыну къыщIэкIынтэкъым. Гъэмзалэ сырыхум и нэ 115 ми пщIэрэ? 116
Прозэ
плъыжь закъуэр напIэзыпIэ хуэдизкIэ Воронцовым трегъапсэ, асыхьэтуи и шым и тхьэкIумэ зэхуакум дэплъу щIедзэж.
Шу гъусэхэр ящIыгъуу быдапIэм хуэзыунэтIыжа Воронцоврэ Хьэжмуратрэ щыблэкIым, уэршэру зэхэт сэлэтхэм аргуэру жаIэн къагъуэт:
– Тхьэм и ней зыщыхуэн, сыт хуэдизыпсэ а угъурсызым игъэнар! Иджы, плъагъункъэ, абы Iэджэ хуащIэну къыщIэкIынщ, – жи зым.
– Ахьей хуащIэн! Арыншэу дауэ хъун?! Щамил и япэ командеру щытащ, – ауан хэлъу псалъэхэр зэхефыщIэ нэгъуэщI зыми. – Иджы зытраукIэжынущ…
– Сыти жыфIэ, лIыгъэ зыхэлъ шууейщ.
– Ар зэрысырыху, зэрысырыхубзэ! ХьэкIэкхъуэкIэ щIыкIэу зеплъыхь.
– Ари ар! Хьэм хуэдэ хъунщ…
Псоми нэхъыбэу я нэм къыфIэнар и сырыхугъэращ.
Гъуэгум нэхъ пэгъунэгъуу мэз еуэ сэлэтхэр къежэжьат, Хьэжмурат зрагъэлъагъуну. Офицерыр ятокIие абыхэм, ауэ Воронцов къызэтрегъэувыIэ ар:
– Iэджэ лъандэрэ я цIыхугъэжьым ирыреплъхэ. Уэ езым ар хэт-
– СщIэркъым, зиусхьэн.
– Хьэжмуратщ. Зэхэпха а цIэр?
– Дауэ зэхэзмыхынрэ, зиусхьэн? Iэджэрэ хукъуэтлъхьаи абы.
– Езыми зэи Iыхьэншэ дищIакъым.
– Ари пэжщ, зиусхьэн, – я нэхъыщхьэм епсэлъэну къызэрыхуихуамкIэ арэзыуэ, жэуап къет сэлэтым.
Псо дыдэр къыгурымыIуэми, Хьэжмурат зыхищIэрт зи гугъу ящIыр езыр зэрыарар, абы и нэхэм нэжэгужагъэр къыщIэлыдыкIырт. ГуфIэгъуэм къызэщIиIэтарэ гукъыдэжышхуэ иIэу, Воронцов быдапIэм къигъэзэжащ.

Воронцовым къехъулIамкIэ хуабжьу зыхуэарэзыжт. НэгъуэщI зыгуэрыр мыхъуу, езырат зыхузэфIэкIар, Щамил и ужькIэ, Урысейм и бий нэхъ лъэщ дыдэр и гъуэм къришу зришэлIэныр. Мыгурыхьу зы щыIэт: Воздвиженскэм щызауэ дзэ псоми я унафэр зыIэщIэлъыр генерал Меллер-Закомельскэрат, апхуэдэу щыщыткIэ, Iуэхухэр зэфIэхыным ар къыхыумышэу хъунутэкъым. Воронцовым, мор щыгъуазэ имыщI щIыкIэ, езым псори зэфIигъэкIати, абы къаугъэ къикIыныр бетэмалт. Мис а гупсысэм тIэкIу дыдж къыщищIырт Воронцовым и гухэхъуэр.
Я унэм нэсыжа нэужь, Воронцовым ищIэращ: Хьэжмурат и цIыхухэр полкым и адъютантым и пщэ делъхьэ, езым хьэщIэ лъапIэр ирегъэблагъэ.
Джыназым и щхьэгъусэ гуащэ дахэкIей екIуу зызыгъэщIэрэщIар, зи щхьэцхэр ушэрэза, илъэсих ныбжьым ит и къуэ дахэ Iупэхэр зэтемыхьэу гуфIэу хьэщIэщым цIыкIур щIыгъуу, и Прозэ
къыщыIуощIэ Хьэжмурат. Хьэжмурати, и Iэр и бгъэм кIэрилъхьарэ, я гъусэу щIыхьа тэрмэшыр къигъэсэбэпурэ, нэщхъыфIагъэр къебэкIыу жиIэращ: джыназым къыщригъэблэгъакIэ, абы и хьэщIэу зебжыж, хьэщIэр зэрылъапIэм хуэдабзэу, езы хьэщIэм дежкIи лъапIэщ ар зыхуеблэгъа унагъуэм исхэри. Марье Васильевнэ игу ирихьащ Хьэжмурат и теплъэри и зыIыгъыкIэри. И Iэ хужьышхуэр ишийуэ сэлам щрихым, мор къэуIэбжьу плъыжь къызэрыхъуами гуащэр абы нэхъри нэхъ гъунэгъу хуищIат. «ТIыс» жери егъэтIыс, къэхьауэ ефэ-емыфэмкIэ къоупщI, ар къахьынуи унафэ ещI. Ауэ къэхьауэр къахьа щхьэкIэ, Хьэжмурат идэркъым ефэн. Абы урысыбзэр мащIэу къыгурыIуэрт, ауэ ирипсэлъэфыртэкъым. ЖаIэр къыщыгурымыIуэм деж, къыпыгуфIыкIырт, а гуфIэкIэр ягу ирихьырт Марье Васильевни Полторацкэми. Марье Васильевнэ и къуэ щхьэц утIэрэза, нэ жан цIыкIур БулькэкIэ къеджэ и анэм къыбгъэдэмыкI пэтми, нэкIэ игъэхъур зи хъыбар куэд зэхиха мо зауэлI къызэрымыгуэкIырт.
И щхьэгъусэр хьэщIэм къыбгъэденэри, Воронцовыр и IуэхущIапIэм макIуэ – Хьэжмурат закъызэрыритам и хъыбарыр и унафэщIхэм яIэригъэхьэн папщIэ, езым и къуэдзэхэм и унафэ яхуищIыну. Грознэ къалэм дэст сэмэгурабгъу флангыр зыIыгъ дзэхэм я унафэ псори зыIэщIэлъ генерал Козловскэр. Воронцовым мис абы хуетх Iуэхур зыIутыр; и адэми письмо хурегъэхь. ИтIанэ пIащIэу унэм мэкIуэж, и жагъуи пщIы мыхъуну, уеубзэщэнри къемызэгъыу, лIы хамэ шынагъуэшхуэр къызыхуигъэна и фызым зыкъыхуигъэгусэнкIэ зэрыхъунум егупсысурэ. Ауэ ар пщIэншэу гузэвауэ къыщIэкIащ. Хьэжмурат шэнтиуэм ист, абы и лъэгуажьэм тест Воронцовым и мылъхукъуэ Булькэ. И щхьэр ехьэхауэ хьэщIэр гупсэхуу щIэдэIурт Марье Васильевнэ и псалъэу тэрмэшым къыжриIэхэм. Гуащэм абы жриIэрат: узихьэщIэм игу ирихьауэ зыщытхъуу хъуар тыгъэ хуэпщIмэ, куэд дэмыкIыу пцIанабзэу укъэнэнщ…
Джыназыр къыщыщIыхьэжым, апхуэдэу къызэрыращIэр зи жагъуэ хъуа Булькэ егъэуври, Хьэжмурат къотэдж, асыхьэтуи абы и нэгум зехъуэж: нэжэгужагъэр щхьэщокIуэтри, ткIиифэ къытоуэ. Воронцовыр тIыса нэужьщ езыри щетIысэхыр. ЕкIуэкIа псалъэмакъым пищэурэ, хьэщIэм Марье Васильевнэ жэуап ирет:
– Апхуэдэщ ди хабзэр: уи бысымыр зэхъуэпсауэ пкIэрылъу хъуар етын хуейщ… Уи къуэм, – жи урысыбзэ ныкъуэкIэ, – срихьэщIэщ сэ, – аргуэру и куэщIым къитIысхьэжа Булькэ и щхьэц утIэрэзахэм Iэ делъэ.
– Уи ныбжьэгъу хъунщIакIуэр цIыху телъыджэщ, – и щхьэгъусэм французыбзэкIэ зыхуегъазэ гуащэм. – Ехъуэпсауэ, и къамэр Булькэ зэпиплъыхьырти, тыгъэ къыхуищIащ.
Къамэр адэнэпIэсым ирегъэлъагъу Булькэ.
– Мыр икъукIэ хьэпшып лъапIэщ, – жи Марье Васильевнэ.
– Дэри тыгъэ гуэр зэрыхуэтщIын щхьэусыгъуэ къэгъуэтын хуейщ, – французыбзэкIэ зэпсалъэ зэщхьэгъуситIым жаIэр къыфIэмыIуэху щIыкIэу, и щхьэр ехьэхауэ щысщ Хьэжмурат, щIалэ цIыкIум и щхьэц утIэрэзам Iэ зэрыдилъэм хуэдэу. 117 Прозэ
– Шууей, шууеишхуэ ухъунущ уэ, – жиIэурэ сабийм йоубзэрабзэ.
– Къамэ бэлыхьщ. КъамэфIщ, – жи Воронцовым, зи тхыцIэм лэдэх ирикIуэ къамэр ныкъуэкъих ищIауэ. – ФIыщIэшхуэ пхудощI. ЕупщIыт: сэ сыткIэ сыхуэупсэжыфыну? – жери тэрмэшым зыхуегъазэ абы.
Тэрмэшым зэрыжиIэмкIэ, хьэщIэр зыхуей лъэпкъ щыIэкъым. ЩIэлъаIуэращ: нэмэз щищI хъун егъэзыпIэ гуэр иIамэ… Воронцовым и IуэхутхьэбзащIэр къреджэри, Хьэжмурат зыхуейр хуищIэну и пщэ ирелъхьэ.
ЗыщIаша пэшым и закъуэу къызэрыщIэнэу, Хьэжмурат и нэгум зехъуэж: гухэхъуэгъуэри, гуфIэгъуэри, IэфIагъри – псори бзэхыжри, ар хэплъэгъуэшхуэм хэхуащ.
Зэримыгугъауэ, Воронцовым абы хьэщIагъэ ин кърихат. Ауэ къыхуащI гулъытэм зиIэтыху Хьэжмурат и гурыщхъуэми хэхъуэ зэпытт: Воронцови абы и офицерхэми дзыхьыщэ яхуищIыртэкъым. Ар щIэмышынэ щыIэтэкъым: яубыду Iэхъулъэхъу иралъхьэн, Сыбырым ирагъэшэн е яукIын? Арат быдэу щIэсакъыр.
Елдар къызэрыщIыхьарауэ, йоупщI: дэнэ деж егъэзыпIэ фхуащIа? Фишхэр дэнэ щыIэ, Iэщэр фтраха? Елдар жэуап къет: шыхэр джыназым и шэщым щIэтщ; дэ гуэщпэшыр тхухахащ; Iэщэри тIахакъым; тэрмэшым дегъашхэ, шей дрегъафэ.
Зэхиххэр зыхуихьынур имыщIэу, Хьэжмурат и щхьэр егъэкIэрахъуэ. Щыгъын щIыIутелъхэр зыщехри, нэмэзлыкъым тоувэ. Ар зэфIэкIа нэужь, зехуэпэж и дыжьын къамэри къыхуахьыну унафэ ещI. Бгырыпхыр зыщIепхэри, тахътэм йотIысхьэ. Къэхъунум пэплъэу щысщ.
Сыхьэтитхухэм деж ар джыназым хуашэ – шэджагъуашхэ ящIыну арат.
Хьэжмурат нэгъуэщI зыми хэIэбакъым, лырэ прунжрэ зэщIэлъу къытрагъэувам фIэкIа, абы щыщуи и тепщэчым кърилъхьар къыщищтар Марье Васильевнэ ишхынур къызыхиха щIыпIэ дыдэм дежщ.
– Щхъухь етхьынкIэ мэшынэ, – жи Марье Васильевнэ. – Сэ къызыхэсхам дежщ абыи къыщищтар, – жери тэрмэшым зыхуегъазэ, Хьэжмурат аргуэру нэмэз щищIынумкIэ ирегъэупщI. Хьэжмурат и Iэпхъуамбитхур къеIэтри дыгъэм худоплъей.
– Абы куэд иIэжкъым-тIэ.
Воронцовым и брегетыр кърехри пружинэ цIыкIур трепытIэ, абы къигъэлъагъуэрт, сыхьэтиплIрэ Iыхьэ плIанэрэ. Хьэжмурат гъэщIэгъуэн къыщыхъуагъэнщ француз IэщIагъэлIым и Iэужь сыхьэтхэм ящыщыр къыщеуэм игъэIуа макъыр – ар аргуэру зэ къригъэуэну бысымым йолъэIу.
– Къыпхуихуащ тыгъэ щIыхуэпщIын щхьэусыгъуэ: хьэщIэм уи сыхьэтыр игу ирихьащи ет, – жи Марье Васильевнэ французыбзэкIэ.
Воронцови занщIэу хьэщIэм хуеший сыхьэтыр. Хьэжмурат и Iэр и бгъэм кIэрелъхьэ, сыхьэтыр къыIех. Пружинэр еуэ трепIытIэ, 118 Прозэ
еуэ трепIытIэ, зэхих макъыр зэригъэщIэгъуэнур имыщIэу, и щхьэр игъэкIэрахъуэ зэпытщ.
Шэджагъуэ нэужьхэм деж джыназым хъыбар кърагъащIэ Меллер-Закомельскэм и адъютантыр къызэрыкIуамкIэ.
Адъютантым зэрыжиIэмкIэ, Хьэжмурат урысхэм закъызэрыритар щызэхихам, генералыр хуабжьу къэгубжьат абыкIэ занщIэу езым хъыбар зэрырамыгъэщIам щхьэкIэ. Абы иукъуэдийрт икIэщIыпIэкIэ Хьэжмурат къыхуашэн хуейуэ. Воронцовым хьэуэ къыхигъэкIыркъым генералым и унафэр гъэзэщIэным икIи тэрмэшымкIэ Хьэжмурат гурегъаIуэ къыIэрыхьа унафэм ипкъ иткIэ, тIури зэгъусэу Меллер деж кIуэн зэрыхуейр.
Адъютантыр къызытекIухьар къызэрищIэу, Марье Васильевнэ къыгурыIуащ и щхьэгъусэмрэ генералымрэ яку псалъэмакъ пщхьэмыпэ къызэрыдэхъуэнур, икIи, и лIыр сыт хуэдизкIэ къелъэIуами, абы жиIэхэм арэзы темыхъуэу, и щхьэгъусэмрэ Хьэжмуратрэ ящIыгъуу зэрыкIуэнум зыхуигъэхьэзыру щIидзащ.
– КуэдкIэ нэхъыфIат, уэ унэмыкIуамэ, ар къыщIызэджэм зи Iуэху хэлъыр уэракъым – сэращ.
– Генералым и щхьэгъусэм деж лъагъунлъагъу сынумыгъэкIуэну дауэ укъыспэувын?
– Ар иужькIи пщIэ хъурт, – я французыбзэм къытокI лIыр. – Сэ сыщыхуейр иджыпстущ, – къикIуэтыркъым гуащэри.
Воронцов сыт ищIэнт? ФIэфI-фIэмыфIми, арэзы мэхъу. Арати, 119
щыри йожьэ.
ФэрыщIыгъэ-гуапагъэ хэлъу, хьэщIэхэр ирегъэблагъэ Меллер. Езыри гуащэм дэкIуатэри, и щхьэгъусэм дежкIэ щIигъэхьащ. Адъютантым унафэ хуищIащ хьэщIэхэм щаIущIэ хабзэ пэшымкIэ Хьэжмурат щIишэну, икIи, езым и Iизыныншэу, ар щIигъэкIыу зыщIыпIи имыгъэкIуэну.
– НыщIыхьэ, – жери пэшыбжэр Воронцовым хуIуех, икIи ар япэ ирегъэщ.
Пэшым зэрыщIыхьэххэу, бысымыр Воронцовым и пащхьэм йоувэ, хьэщIагъэ кIэлъызэрихьэу игъэтIысыным и пIэкIэ:
– Мы щIыпIэм щыIэ дзэхэм я нэхъыщхьэр сэращ, апхуэдэу щыщыткIэ, ди бийхэм ядегъэкIуэкIыпхъэ псалъэмакъ псори къыщежьэн хуейри си дежщ. Хьэжмурат зыкъызэрыдитамкIэ хъыбар щхьэ сумыгъэщIарэ?
– ТIасхъэщIэхыр си деж къакIуэри хъыбар сигъэщIащ Хьэжмурат сэ зыкъызитын мурад зэрищIамкIэ, – жи Воронцовым. Ар хужь мэхъу, плъыжь мэхъуж: генерал губжьар хъийм икIыпэнкIэ, псалъэ гуемыIухэр кърипэсынкIэ тIэу зэремыплъынури зыщигъэгъупщэркъым. Ауэ езыри мобы и губжьым къызэщIегъаплъэ.
– СыноупщI: занщIэу хъыбар щхьэ сумыгъэщIарэ?
– А мурадыр сиIащ, барон, ауэ…
– УэркIэ сыбаронкъым сэ, атIэ сызиусхьэнщ.
Абдеж бароным Iэджэ лъандэрэ зыхуигъэшэчу и гущIэм щызэтрихьа губжь щэхухэр къыфIыдокIуей. Ахэр Iэджэ щIауэ игъэтIыгъуэрти, мис иджы гужьгъэжьу хъуар мобы третхъуэ. цовми. 120
зым хуеший.
Прозэ
– Илъэс тIощIрэ блырэ хъуауэ си пащтыхьым къулыкъу щIыхуэсщIэр дыгъуасэ зи къулыкъум пэрыхьа къудейм, благъагъэхэр къагъэсэбэпурэ, я Iуэху зыхэмылъ Iуэхухэр си нэщIыбагъкIэ ялэжьын папщIэкъым.
– Зиусхьэн, сынолъэIу, емыкIу зыпылъхэр жумыIэ, – абы и псалъэр Воронцовым Iэпеуд.
– Сэ жысIэм пцIы хэлъкъым икIи зыми хуэздэнкъым… – нэхъ Iеижу къызэщIоплъэ генералыр.
Зи щыгъынхэр зэщIэщхъыщхъэ Марье Васильевнэ абдеж ирихьэлIэу къыщIохьэ, хьэщIэм и ужьым итт Меллер-Закомельскэм и фыз лъахъшэ цIыкIур, цIыхубз Iэсэр, зэпIэзэрытыр.
– КхъыIэ, укъэмыгубжь, барон. Уи жагъуэ хъун илэжьыну хэтакъым Семен, – цIыхухъуитIым яхопсэлъыхь Марье Васильевнэ.
– Сэ, гуащэ, зи гугъу сщIыр…
– ФыкъызэдаIуэрэ а псалъэмакъым кIэ игъуэтамэ, сфIэзахуэт. ЖаIэр фщIэркъэ: хуабжьу узэдэуэныр нэхъыфIщ, Iейуэ узэщыхьэ нэхърэ. ЖысIэ мыгъуэхэр сыт? – къодыхьэшх ар.
Сыт хуэдизу генералыр итхьэкъуащ бзылъхугъэ дахащэм и дыхьэшхыкIэм. Езыри и пащIэкIэ къыщIогуфIыкI.
къэмыгубжьами, – СызэрымызахуэмкIэ зыкъызоумысыж, ауэ… – жи Ворон-
– Сэри-тIэ Iэжьэкъур исчыщащ, – жери Меллер и Iэр джынаАдэкIэ пэшым щIэсати, ЛъэныкъуитIыр зокIуж. ИкIи зытраухуаращ: Хьэжмурат зэкIэ Меллер и деж къагъанэ, итIанэ сэмэгурабгъумкIэ щыIэ дзэхэм я унафэщIым хурагъашэ.
къыщыт псори къыгурымыIуами, Хьэжмурат зэхихащ абыхэм жаIар; икIи къыгурыIуапхъэр къыгурыIуащ: зи гугъу ящIар, щIызэтекIияхэр сэращ, си щIыбагъ Щамил зэрыхуэзгъэзам урысхэм я дежкIэ мыхьэнэшхуэ иIэщ, апхуэдэу щыхъуакIэ, зыщIыпIэ самыхумэ е самыукIмэ, урысхэм куэд къапысхыфыну хъунщ. КъимыдэкIэ, мыри къыгурыIуащ Хьэжмурат: Меллер-Закомельскэр нэхъыщхьэми, абы и къуэдзэ Воронцовым хузэфIэкIым хуэдиз лъэкIынукъым. Ауэ щыхъукIэ, зи псалъэм къару иIэр генералыракъым – джыназ Воронцовщ.
къапсэлъ ИкIи аращ Меллер-Закомельскэм ириджауэ Хьэжмурат къыщепсалъэм, зыгуэрхэмкIэ къыщеупщIым, и щхьэ пщIэ хуищIыжрэ зигъэуардэу абы щIедэIуар. Хьэжмурати генералым жриIаращ: сэ бгыхэр къыщIэзбгынар пащтыхь хужьым къулыкъу хуэсщIэн папщIэщ, сщIэуэ хъуамкIи жэуап щысхьыну си мурадыр пащтыхьым и дзэпщышхуэу Тифлис дэс джыназ Воронцов и пащхьэм дежщ.
УIэгъэ хъуа Авдеевыр яхьащ быдапIэ къыдэкIыпIэм деж щыт унэ цIыкIур зи хэщIапIэ сымаджэщым, икIи ар ирагъэгъуэлъхьащ Прозэ
адрей сымаджэхэр зыщIэлъ пэшым щIэт гъуэлъыпIэ нэщIым. Пэшым цIыхуиплI щIэлът: зым хуабэ уз къефыкIырт, плъыржьэрт, етIуанэр фагъуабзэт, и нэщIащэхэр щIыху-фIыцIафэт, техьэгъуэм зэрихьэрт, къэмэх иIэт, зэпымычуи хущхьэрт, адрей тIур тхьэмахуищ и пэкIэ зытеуахэм уIэгъэ къащIат: зым и Iэбэлагъырат дыркъуэ зытелъыр, ар лъэрытетт, адрейм – и плIэрати, гъуэлъыпIэм ис зэпытт. Хуабэ уз зэфыкIым нэмыщI, адрейхэм Авдеевыр къаухъуреихьащи, ар къэзыхьахэм япкъроупщIыхь, – мобы и Iуэхур зыIутыр зрагъащIэ.
– Иныкъуэхэм деж зэуэ къызэдоуэхэри шэхэр уэм ещхьу къыптракIутэ, ауэ – укъол, мобдеж зытхух къудейрэ къэуахэу арати… – уIэгъэр къэзыхьахэм ящыщ зым и жьэр игъэувыIэртэкъым.
– Уи натIэм къритхаращ фIэкIыпIэ зимыIэр. – У-уэху, – щагъэгъуэлъым, узыр зыхуигъэшэчами, иджы къыхощэIукI Авдеевыр. ГъуэлъыпIэм къихута нэужь, и нэщхъыр зэхеукIэ, армыхъумэ щэIужыркъым, ауэ, увыIэгъуэ имыIэу, и лъапэхэр игъэхъейрт. Езыр, и уIэгъэр иIыгърэ зимыгъэхъейуэ, япэкIэ плъэрт.
Дохутырыр къыщIохьэ. Сымаджэр ягъэзэну жеIэ – шэр и щIыбымкIэ къыщыхэкIыжамэ еплъыну арат.
– Мыри сыт? – йоупщI ар Авдеевым, абы и тхымрэ и пхэщIыщхьэмрэ зэблэдзауэ телъ уIэгъэпIэ хужьхэм еплъурэ. – Ахэр уIэгъэжьщ, зи щIыхьыр ин, – зигъэIыхьшыхьурэ къопсалъэ сымаджэр.
Дохутырыр зыщIэупщIэр зи лъэужьыр зэгуэр IэщIэшхыхьа ахъшэм щхьэкIэ къытрадза удынхэрат.
Авдеевыр аргуэру ягъазэ. Дохутырыр Iэджэрэ ипщIэпщIыхьащ ныбэ уIэгъэм. Ауэрэ шэми лъэIэсат, ауэ къыхихыжыфакъым. УIэгъэр ипхэри дохутырыр щIэкIыжащ.
УIэгъэм щыхэпщIэпщIыхьми ар щапхэми и дзэхэр зэтекъузауэ, и нэхэри зэтепIауэ щылъащ Авдеевыр. Дохутырыр щIэкIыжа нэужь, и нэхэр къегъэплъэжри, и хъуреягъыр къиплъыхьу щIедзэ. Ар нэхъыбэу зэплъыр сымаджэхэмрэ фельдшерымрэт, ауэ ахэр имылъагъуи хуэдэт, илъагъур гъэщIэгъуэныщэ къыщыхъу нэгъуэщI зыгуэрт.
Авдеевым и ныбжьэгъу Пановрэ Серёгинрэ щIэупщIакIуэ къэкIуащ. Авдеевыр а зэрыщылъым хуэдэт, гъэщIэгъуэн гуэру зиплъыхьырт. Зэплъыр къыщIыхьахэра пэтми, и ныбжьэгъухэр щIэх къыхуэцIыхужакъым.
– Пётр, зыгуэр ухуейуэ фи деж хъыбар ебгъэщIэнумэ? – йоупщI Панов.
тэкъым.
КъеупщIым и нэгум иплъэ пэтми, Авдеевым жэуап къитыр-
– Унэм хъыбар гуэр ебгъэщIэну ухуэмейуэ пIэрэ? – аргуэру къопсалъэ Пановыр Авдеевым и Iэ гъур щIыIэхэм еIусэурэ.
Жеяуэ къэуша хуэдэт Авдеевыр.
– А-а, укъэкIуа, Антоныч? – жери къыщхьэщытым къоплъ.
– Зэрыплъагъущи, сыкъэкIуащ. Унэм езгъэщIащэрэт жыпIэмэ, Серёгиным пхуитхынщ.
хъыбар гуэр 121 Прозэ
– Серёгин, жыпIа? – Авдеевыр ерагъыу абы хуоплъэкI. – Схуэптхын?.. Птхынуращ-тIэ: «Фи къуэ Петрухэ щыIэжкъым». НыбжесIауэ щытаи, Антоныч, си къуэшым сызэрефыгъуэжар. Иджы согупсысыжри, согуфIэ абы и пIэкIэ сыкъызэрыдэкIауэ щытам щхьэкIэ. Ирепсэу. Тхьэм иригъэфIакIуэ. СогуфIэ. Мис ахэращ иптхэнур… Ар жиIэри, и нэхэр Панов тедиярэ щыму, зыкъомрэ щылъащ.
– Уи лулэр къэбгъуэтыжат? – къызыкъуепхъуэтри къоупщI. Панов, и щхьэр игъэкIэрахъуэ фIэкIа, жэуап къитыркъым.
– Лулэр, лулэр къэбгъуэтыжа жызоIэри? – Хъуржыным илъат.
– Аращ-тIэ. НтIэ, иджы кIэртIоф уэздыгъэр къысхуэфхь, сэ иджыпсту сылIэнущ, – жи Авдеевым.
Абдеж ирихьэлIэу къыщIохьэ и сэлэтым щIэупщIэну къэкIуа Полторацкэр.
– ЛIо, къуэш, уи Iуэхур щIагъуэ мыгъуэкъэ?
И нэхэр зэтрепIэри, щIагъуэкъым къригъэкIыу, Авдеевым и щхьэр ещI. Абы и нэкIур фагъуэт, ткIийуи шэщIат. ЖиIэжиIатэкъым. ИтIанэ, Пановым зыхуигъазэу, аргуэру къытрегъэзэж:
– КIэртIоф уэздыгъэ къысхуэфхь жысIаи. СылIэнущ сэ…
КIэртIоф уэздыгъэр IэщIалъхьэ, арщхьэкIэ и Iэпхъуамбэхэр къэшыжыртэкъым, апхуэдэу щыхъум, Iэпхъуамбэ зэхуакум худалъхьэри къыдамыгъэхуу даIыгъщ. Полторацкэр щIокI. Абы и ужькIэ, дакъикъэ зытхух нэхъ дэмыкIыу, фельдшерым и тхьэкIумэр Авдеевым и гум ирехьэлIэ, йодаIуэри, и псэр зэрыхэкIар жеIэ.
Авдеевым и лIэныгъэм теухуауэ Тифлис ятхам итрат: «Ноябрым и 23-м Куринскэ полкым щыщ ротитI мэз еуэну быдапIэм дэкIащ. Махуэм и зэхуэдитIхэм деж бгырыс гупышхуэ уащхъуэдэмыщхъуэу къатоуэ мэзауэхэм. Ди зауэлIхэм къикIуэту щIадзэ. Абдеж мыжурэ зауэм хуэкIуа етIуанэ ротэр йобгъэрыкIуэри, бгырысхэр щхьэпрагъэдз. Зэхэуэм ди сэлэтитI уIэгъэ щыхъуащ, зы къаукIащ. Бгырысхэм укIыгъэрэ уIэгъэу щэм нэс яфIэкIуэдащ». Авдеев Петрухэ, Воздвиженскэ уIэгъэщым щIэлъу, и псэр щыхэкIа махуэ дыдэм абы и адэ лIыжьым, езыр зи пIэкIэ дзэм дэкIауэ щыта и къуэшым и фызым, и къуэш нэхъыжьым ипхъу зи ишэгъуэм хьэм щIыIэм зэнтхъ щаIуэрт. Жэщым уэс куу къесати, дунейр уаеу нэху къекIат. Адакъэхэм ещанэу Iуэн щыщIадзам, лIыжьыр къэушакIэти, щхьэгъубжэ щтахэм дэплъмэ – мазэр нэхущ. Хьэкум къопщых, вакъэхэр лъетIагъэ, джэдыгури зыщетIагъэ, пыIэри зыщхьэрекъуэри, хьэмым макIуэ. СыхьэтитI хуэдэкIэ абы щолажьэри къыщIохьэж. И къуэмрэ цIыхубзхэмрэ къегъэуш. Фызхэмрэ хъыджэбзымрэ хьэмым щытехьам, ар гъэкъэбзакIэт, пхъэ хьэнцэр уэс Iэтэ куу зэкIэрыщэщым хэIуат, абдеж дыдэм щыхэтIат зи щхьэкIэ къуацэр дэгъэзея банэ жыхапхъэри, сатыр тIурытIу зэбгъурыт зэнтхъ пхырхэр зыр адрейм егъэщIауэ, кIапсэ лъэрышэу теукъуэдият хьэм къабзэм. Удыныдз пхъэкIэн 122 Прозэ
хьэлъэр фэ кIапсэкIэ къызыкIэрыщIа мыч-мыбжэгъу хьэмбашышхуэ зырызыр къащтэри, лэжьэн щIадзэ: зэтехуэу, зы мардэм тету, щэрыщэ хоуэ пхырхэм. ЛIыжьыр и удыныдз хьэлъэмкIэ лъэщу хэуэрти, хьэуазэр зэпигъэщэщырт, хъыджэбзыр зэпIэзэрыту, зы щапхъэм тету, пхырыщхьэм хэуэрт, нысэм хьэуазэр къыIуилъэфырт.
Мазэр къухьат, нэхулъи къищIырт; зы кIапсэ сатырыр Iуэн яухырт дыжь джэдыгу кIэщIыр щыгърэ и пыIэри къекъухауэ, я къуэ нэхъыжь Аким лэжьакIуэхэм къащыхыхьам.
– Уэ уи къангъэшхэгъуэр лIо? Щхьэ зыщIебгъэхрэ? – лэжьэныр зэпигъэууэ хьэмбаш кIыхьыр зыщIэзыгъэкъуауэ щыт адэр токIие абы.
– Шыхэм якIэлъыплъын хуейтэкъэ?
– «Шыхэм якIэлъыплъын хуейтэкъэ!..» – и къуэм зыпещIыж адэм. – Ар фызыжьми хуэщIэнут. Къащтэ уи хьэмбашыр. УщыкIащ. Хьэулеинрэ ефэнрэщ уи Iуэхур!
– Уэращ жыпIэнщ сезыгъафэр, – къогъумэтIымэ мор.
– Дауэ жыпIа? – и нэщхъыр зэхэукIарэ, и уэгъуэ чэзури дигъэхуауэ, ткIийуэ щIоупщIэ лIыжьыр. ЩIалэм щыму хьэмбашыр къещтэ, иджы плIыри зэдоуэ: жьгъухжьгъух, жьгъух-жьгъух. Жьгъух-жьгъух – уэгъуищым еплIанэу, лIыжьым и удыныдз хьэлъэм и макъыр къоIу. – Плъагъуркъэ, зиусхьэн бэлыхь гуэр нэхъей, и пщэдыкъыр къыдэкIыкIыжауэ… Сэ, сызэкIуэцIыгъуащи, си гъуэншэджыр сщызэгъэжыркъым, – къопсалъэ лIыжьыр, аргуэру и уэгъуэр дегъэху, ауэ, и уэкIэм темыкIын папщIэ, башыр Iэтауэ жьым хегъэкIэрэхъухь.
Япэ кIапсэ лъэрышэр Iуэн яухащ. ЦIыхубзхэм хьэуазэр пхъэIэпэкIэ щхьэщалъэф.
– Уи пIэкIэ дэкIа Петрухэ делэт. Сэлэтхэм уахэтамэ, а уи делагъэр къыпхурахунт. Петрухэ уэ пхуэдитху и уасэт.
– Хъунщ иджы, дадэ, – жеIэ нысэм, пхырыр зэрызэкIуэцIапхэ хьэуазэ IуэнтIа зэпытхъар хыфIидзэжурэ.
– Шхэгъуэм фыхьэгъундакъэрэ Iуэху щIэгъуэм фыпхъэ дакъэжьу!.. Петрухэ и закъуэ лIитI ящIэн ищIэрт, фэ фыаракъым…
Лъагъуэ хэпкIыкIам тетрэ, шухьэц щэкIыр быдэу зэшэкIа, кIэрэхъыщIэхэмкIэ уэсыр зыгъэпсалъэ фызыжьыр къыIуохьэ. Гъавэ яIуа мыушыбзар лIыхэм Iэтэу зэтратхъуэ, бзылъхугъэхэм зэщIапхъэнкIэж.
– Къуажэ тхьэмадэр къэкIуащ. Псори къуэды лэжьыгъэ пщIэншэм – чырбышышэ – кIуэн хуейщ, жи. Пщэдджыжьышхэр згъэхьэзыращ. ФынэкIуэжамэ хъунт… – жеIэ фызыжьым.
– Хъунщ. Брулыр щIэщIи дэкI, – жреIэ лIыжьым Аким. – Ауэ, къызжиIакъым жумыIэж, иджыблагъэ зэрыпщIам хуэмыдэу… уэр щхьэкIэ нэгъуэщIым жэуап ихьын хуэмейуэ лажьэ… Петрухэ зэрыщытар уигу къэгъэкIыж, – еущий и къуэр.
– Щыдэсым, абы утехъущIыхьащ, – и адэм жьэхолъэ Аким, – ар щыIэкъыми, сэ жьэкIэ сыбошх.
– Къыболэжьри уешх, – къэгубжьауэ къопсалъэ фызыжьри. – Петрухэ уэркIэ яхъуэжыну пхуэфащэтэкъым уэ.
– Хъунщ иджы, – жи Аким. 123 Прозэ
– Ахьей хъун. Хьэжыгъэ уасэр ипфыжащ. Хъунщ, жи, иджы.
– Зы мэлыфэр тIэу трахыркъым, – и лIым къыщхьэщож нысэри, я хьэмбашхэр ягъэтIылъыжри, псоми унэм хуаунэтIыж.
Зэадэзэкъуэм яку псалъэмакъ къызэрыдэхъуэрэ куэд щIат: Пётр дзэм зэрырата лъандэрэ апхуэдэт. ЛIыжьым къыгурыIуэжат кIыгуугур къашыргъэкIэ зэрихъуэжар. Пэжщ, абы и щхьэм къызэритIасэмкIэ, хабзэм ипкъ иткIэ, быныншэрат сабий зиIэм и пIэкIэ дзэм дэкIын хуейр. Аким быниплIым я адэт, Пётр зыри иIэтэкъым, ауэ ар, и адэм ещхьу, лэжьакIуэшхуэт; IэкIуэлъакIуэт, и акъылыр жант, бланэт, бэшэчт, нэхъыщхьэращи, лэжьыгъэм зыщидзейртэкъым. Сыт щыгъуи лэжьэнут. БлэкIрэ пэткIэ, зыгуэрхэм зыгуэр ящIэу илъэгъуакъэ – къэувыIэнти, ядэIэпыкъунт, и адэми арат ищIэр: мэкъу аргъынитI-щы ядихьынт, гум зыгуэр ядрилъхьэнт, ядиунэщIынт, жыгыр къадигъэуэнт, пхъэ ядикъутэнт… Пётр зэрыдигъэкIам хущIегъуэжат лIыжьыр, ауэ – неIэмал. Дзэм умыкIуэныр ажалым хуэдэу Iэмалыншэт. Сэлэтыр уи щIакхъуэ пшхым пфIыпаупщIа Iыхьэм ещхьт, ар ууеижтэкъым, абы уегупсысыным уи псэр иухырт, ущIегупсысыни щыIэтэкъым. Ауэ языныкъуэхэм деж, и къуэ нэхъыжьым зэрыхуэмыарэзыр къригъэщIэн мурадкIэ, лIыжьым, мис нобэ хуэдэу, игу къигъэкIыжырт. Анэм игу щIэх-щIэхыурэ къэкIырт и къуэ нэхъыщIэр. Iэджэ щIауэ, илъэситI нэблэгъауэ, ар лIыжьым елъэIурт Петрухэ ахъшэ тIэкIукIэ пэIэбэну. АрщхьэкIэ мобы и тхьэкIумэ иригъэхьэртэкъым.
Авдеевхэ хуэщIауэ псэурт, лIыжьым ахъшэ дэдзыхаи гъэпщкIуауэ иIэт, ауэ ар абы зэрыпхухэIэбэн щыIэтэкъым. Иджы, лIыжьым и къуэ нэхъыщIэр фIыкIэ игу къызэригъэкIыжар щызэхихым, фызыжьым аргуэру мурад ещI, зэнтхъыр ящэмэ, щIалэм сом нэхъ мыхъуми, хуигъэхьыну и лIым елъэIуну. ИщIари аращ: нэхъыщIэхэр къуэдыуэ къуажэ тхьэмадэм хуэлэжьэну дэкIхэу езы тIум я закъуэ къэна нэужь, фызыжьым и лIыр къытрегъэхьэ зэнтхъым къыщIах ахъшэм щыщ зы сом Петрухэ хуригъэхьыну.
Зэнтхъыр яушыбзу чэтэн къэпхэм изу иракIута, я щхьэ щхьэщапхыкIахэр пхъэ Iэжьищым иралъхьа нэужь, фызыжьым и лIым ирет езым и псалъэкIэ жриIэурэ попыжь цIыкIум иригъэтха письмор, лIыжьым и фызыр къегъэгугъэ письмом сом дилъхьэну.
IунэхэмкIи щIагъэбыдэжу Зи джэдыгущIэ щIагъым шухьэ цейр щIэлъ, шухьэц щэкI хужь къабзэр зи лъакъуэхэм фэшыхьа, письмор зи ахъшалъэм дэлъ лIыжьыр тхьэ йолъэIу, жори ещIри, япэ ит Iэжьэм йотIысхьэ – къалэм кIуэну докIхэр.
Яужьрей Iэжьэм и къуэрылъхур ист. Къалэм нэса нэужь, зэкIуэлIахэм я пщIантIэдэтым лIыжьыр йолъэIу, письмо иIыгъым итым къыхуеджэну, гупсэхуу икIи арэзыуэ йодаIуэ абы.
И анэм Петрухэ хуитха письмомкIэ куэд къиIуатэрт: и къуэм тхьэ хуелъэIурт, псоми я сэламхэр хуригъэхьырт, къэхъуа-къэщIахэм я хъыбархэри щыгъупщатэкъым… «Аксинье (Пётр и фызыр) къыдбгъэдэсын имыдэу, ежьэжащ. ФIыуэ икIи хьэрэмыгъэ имылэжьу псэу хуэдэу зэхыдох». Сомыр зэрыхурагъэхьри итт письмом. Абы щIыгъужат езым къыбгъэдэкIыу дьякым иригъэтхахэри: 124 Прозэ
«Си псэм хуэдэ си щIалэ цIыкIу Петрухэ, сэ уэр щхьэкIэ къэзгъыр зыхуэдизым ущIэмыупщIэ, нэпсыр схуримыкъужу, си нэхэр игъущыкIащ. Си дыгъэ закъуэ, сыкъызыхуэбгъэна мыгъуэр хэт…» Абдеж фызыжьым гызу, пыхьэу щIедзэ. ИкIи жеIэ:
– Аращ зэрыхъунури.
Ахэрат письмом итар, арщхьэкIэ Петрухэ Iэрыхьэну Тхьэм иухатэкъым и фызыр зэрикIыжам теухуа хъыбарри, сомри, анэм и иужьрей псалъэхэри. Письмоми ахъшэми къагъэзэж, хъыбар щхьэкIуэ щIыгъуу: Петрухэ зауэм хэкIуэдащ – «пащтыхьым, хэкум, чыристэн диным папщIэ и псэр итащ». Арат къитхыр сэлэтхэм я писарым.
А щхьэкIуэ тхылъыр къызыIэрыхьа фызыжьым и къуэр игъеижащ. Япэ тхьэмахуэм члисэм кIуащ, абы нэхъ яхь хабзэ ерыскъыхэм щыщ иIыгъыу, «Тхьэм и пщылI Пётр ягу къагъэкIыжын папщIэ», ар цIыхуфIхэм яхуигуэшащ.
«Зы илъэс цIыкIу закъуэ фIэкIа зыдэмыпсэуа, ауэ фIыуэ илъагъуу щыта» и лIыр зэраукIам теухуа хъыбарыр зэхиха нэужь, фызабэцIэр зытеIукIа Аксиньи гъащ-бжащ. Абы игъейрт илIри езым и гъащIэ гуфIэгъуэншэри. И гъыбзэм къыхигъэщырт «Пётр Михайлович и щхьэц сырыхухэр ушэрэзауэ зэрыщытари, абы фIыщэу къызэрилъэгъуари, иджы Ванькэ адэншэм дигъэщIэну гъащIэр зэрыдыджри» икIи, «и къуэшыр фIэгуэныхь хъууэ, и фыз тхьэмыщкIэр зыфIэмыгуэныхьа, бзылъхугъэ насыпыншэр хамэхэм къахуэзыгъэна Петрушэ» икъукIэ гуащIэу игъэкъуаншэрт.
Аксинье и гущIэм щэхуу щихъумэрт Пётр зэраукIам зэрыригуфIэри. Ар аргуэру хуэлъэщыджэт къулеижь гуэрым и Iуэхузехьэ зи унэм щыпсэу лIым. Иджы а и дуней тетыкIэхэм щхьэкIэ абы зыри къыхуэшхыдэжын хуэмейуэ къилъытэрт, къыфIэбгъэкIмэ, мо щIэзыгъэлъхуа лIым ишэжынкIэ хъунут; щIасэлI зыкъыщыхуищIхэм щыгъуэ арат абы цIыхубзыр къызэригъэгугъэу щытари.

Урысейм и лIыкIуэу Инджылызым щыIэгъам и къуэ Воронцов Михаил Семёнович хэлъа гъэсэныгъэри а къэралым щигъуэтат, къулыкъушхуэ зыIыгъ урысхэм яхэта цIыхут, а зэманым елъытауэ, европей щIэныгъэфIи зиIэт, зи пщIэр зыхъумэжт, цIыху щабэт, зыIут IэнатIэкIэ езым нэхърэ нэхъ лъахъшэхэм яхуэбзэIэфIт, нэхъыщхьэхэм дэгъуэу задригъэкIуфырт. Властрэ абы хуэжыIэщIэрэ щымыIэу упсэу хъуну къилъытэртэкъым. Къулыкъушхуэ куэди зэрихьат, орденхэм я нэхъ лъапIэхэри иIэт, дзэпщ Iэзэуи, къыфIэбгъэкIмэ, Краон деж Наполеон щытекIуауи ябжырт. 1851 гъэм абы и ныбжьыр илъэс блыщIым щхьэдэхат, ауэ жьы зыщIэтт, и лъэр псынщIэт, нэхъыщхьэращи, зи акъылкIи жан цIыху гурыхьт; и къулыкъум хуэIэижьт, и цIэрыIуагъыр игъэпэжырт. Абы мылъкушхуи бгъэдэлът – езымрэ и щхьэгъусэ графыпхъу Браницкэмрэ яйуэ; къимыдэкIэ, къулыкъу ин IэщIэлъым хуэфэщэн ахъшэшхуи къратырт, мылъкуу бгъэдэлъым и нэхъыбапIэр тригъэкIуадэрт 125 Прозэ
и уардэунэмрэ, тенджыз бжьэпэм Iуту, Кърымым и ипщэрабгъум щиIэ хадэмрэ зыхуей хуэзэу зехьэным. 1851 гъэм декабрым и 7-м пщыхьэщхьэм Воронцовым и уардэунэ Тифлис дэтым къекIуэлIащ шищ зыщIэщIа курьер-гуимэр. Абы къикIащ гъуэгуанэ кIыхьым зэхиукIарэ сабэм зэщIигъэуфIыцIэжауэ зы офицерышхуэ, генерал Козловскэм къыбгъэдэкIыу абы къишат Хьэжмурат урысхэм закъызэрыритам теухуа хъыбарыр зэрыт письмор. И лъакъуэхэр зэщIэнати, ерагъыу хузэблэхыж къудейт. Сэлэт хъумакIуэхэм яблокIри, ар дэкIуеипIэшхуэмкIэ щIохьэ тетым и уардэунэм. Пщыхьэщхьэр сыхьэтих хъуати, Воронцовым шэджагъуашхэ ищIыну ежьакIэт, хъыбарзехьэ къызэрыхуэкIуар къыщыжраIам. ПIалъэ къыхимыгъэкIыу, абы хьэщIэр кърегъэблагъэ, аращ шэджагъуашхэм тIэкIу къыщIыкIэрыхуари. ЦIыху щэщI хуэдиз хъун кърагъэблэгъати, хэт Елизаветэ Ксаверьевнэ бгъэдэст, хэти щхьэгъубжэхэм гуп-гупурэ бгъэдэтт. Воронцовыр хьэщIэщым щыщIыхьэм, щысхэр къотэдж, щытхэм зыкърагъэзэкI. Воронцовыр зауэлI фащэ фIыцIэкIэ хуэпат, жор хужь пщIэхэлът. Джафэу упса и бажэ нэкIум гуфIэгъуэ иплъагъуэрт, къызэхуэсахэм щахэплъэкIэ, и нэхэр щIиукъуанцIэрт.
ПIащIэу, теувэурэ зыщIыхьа ауэ щабэу хьэщIэщым щIэт цIыхубзхэм йолъэIу, къызэрыгувам щхьэкIэ, емыкIу къыхуамыщIыну, цIыхухъухэм сэлам ярех, итIанэ бгъэдохьэ илъэс плIыщIрэ тхурэ зи ныбжь, цIыхубз пIащэ, къамылыфэ дахэ Орбельяни Мананэ, куржы джыназ гуащэм и Iэр гуапэу еубыдри Iэнэм бгъэдешэ ар. Джыназ гуащэ Елизаветэ Ксаверьевнэ мэIэбэри, къахуеблэгъа къудей, зи пащIэ пхъашэр зэщIэпIие генерал жьакIагъуэм и Iэр еубыд. Сонэ джыназым и Iэр хуеший зи хьэщIэ гуащэм и ныбжьэгъу графыпхъу Шуазёль. Дохутыр Андреевскэри, адъютантхэри, адрейхэри хэт цIыхубз щIыгъуу, хэти щIымыгъуу мо зэрыIыгъищым я ужь йоувэ. ЗэщыхуэпыкIа Iэнэзехьэхэми ящIэн ягъуэт: тIысынухэм я шэнтхэр къыIуагъэкIуэт, IуагъэкIуэтэж; бахъейр къызыщхьэщих хьэнтхъупсыр дыжьын фалъэхэмкIэ зэрахьэ.
Iэнэ кIыхьым и жьантIэм дэст Воронцовыр. Абы къыпэщыст и щхьэгъусэ джыназ гуащэмрэ генерал хьэщIэмрэ. Езым и ижьырабгъум къыщыст Орбельяни гуащэ дахэр, сэмэгурабгъумкIэ – сыт щыгъуи къыпыгуфIыкI, цIугъэнэ зэщIэлыдэхэмкIэ гъэщIэрэщIа нэгъуэщI зы сонэ джыназ гуащэ; ар къамылыфэт, тхъуэплът, зэкIужт.
Хъыбарзехьэм къыхуихьа хъыбархэр зыхуэдэмкIэ и лIым йоупщI джыназ гуащэр:
– Гъуэзэджэщ, си псэм хуэдэ, – жэуап иретыж мор къызэреупщIа французыбзэмкIэ. – Ди Семён и насыпым кърихьэкIащ. АдэкIэ, щысу хъуам зэхахын хуэдэу, абы кърегъажьэ хъыбарыщIэ телъыджащэ, – пэжщ, езым дежкIэ щIэ дыдэтэкъым а хъыбарыр, сыту жыпIэмэ, а Iуэхум ехьэлIа псалъэмакъхэр егъэкIуэкIын зэрыщIадзэрэ зыкъомыфI щIат, – Щамил и къуэдзэ 126 Прозэ
лIы хахуэ цIэрыIуэ Хьэжмурат урысхэм закъритащ, ар нобэ-пщэдей Тифлис къашэнущ, – жери еух Воронцовым и псэлъэныр.
Iэнэм пэрысу хъуар, уеблэмэ, щIалэгъуалэ нэгъуни, адъютантхэри, къулыкъузехьэхэри я дыхьэшхынри я псэлъэнри зэпагъэуауэ къедаIуэрт абы.
– Уэ езым уи нэкIэ плъэгъуа а Хьэжмуратыр? – и щхьэгъусэм псэлъэн иуха нэужь, къыбгъурыс генерал сырыхум йоупщI джыназ гуащэр.
– Зэкъым, тIэукъым зэрыслъэгъуар, гуащэ.
КъызэрыкIа генералым адэкIэ къахуеIуатэ 43 гъэм, бгырысхэм Гергебиль къащта нэужь, Хьэжмурат генерал Пассек и дзэм зэражьэхэуам икIи, псоми я нэкIэ ялъагъуу, Хьэжмурат полковник Золотухиныр зэриукIам теухуа хъыбарыр. А хъыбарым щедаIуэм, Воронцовыр гуапэу и пащIэкIэ къыщIэгуфIыкIырт, абы и щхьэусыгъуэр генерал хьэщIэр къызэрызэрыкIар арагъэнт. Ауэ асыхьэтуи хэплъэу щIедзэ, и нэгуми нэщхъеифэ къытоуэ.
Зи псэлъэн къикIа генералми щыгъэтыжыкIэ ищIэртэкъым – къахуеIуатэ етIуанэуи Хьэжмурат зэрыIууахэм теухуа хъыбарри.
– Аратэкъэ-тIэ, – жиIэрт абы, – уэ, дауи, бощIэж, зиусхьэн, Сухарнэ деж дзэшхуэ къезышалIэу къэзытIысыхьар, абдеж дэIэпыкъуэгъу къеджэн хуей дыщыхъуам…
– Дэнэ деж жыпIа? – и нэхэр щIиукъуанцIэу щIоупщIэ Воронцовыр.
Iуэхур зэрыщытар, генерал сырыху хахуэм «дэIэпыкъуэгъу» зыфIищар Даргинскэ зекIуэм епха зэхэуэм кърикIуэгъа насыпыншагъэшхуэрат, абы хэкIуэдэнкIэ хъуну щытащ, ди дзэхэм я унафэщIа езы джыназри хэту, гупыр зэрыщыту, нэгъуэщI гупыщIэ къэсу дэIэпыкъуэгъу мыхъуамэ. Куэд щыгъуазэт Воронцовым и унафэм щIэту екIуэкIа зекIуэр хьэдэгъуэдахэу зэриухам – урысыдзэм хэщIыныгъэшхуэ зэрыщигъуэтам – укIыгъэхэу, уIэгъэхэу, топрэ нэгъуэщI Iэщэуи Iэджэ зэращыфIэкIуэдами, а псоми укIытэгъуэ ин зэрыхэлъами. Арат, Воронцовым зэхихыу а зекIуэм и гугъу щащIкIэ, езы Воронцовым абы теухуауэ пащтыхьым хуитхам къыщхьэщымыкIыщэу къыщIаIуатэ хабзэр, нэгъуэщIу жыпIэмэ, абдеж урысыдзэм лIыгъэ телъыджэ зэрызэрихьам нэхъ щIытрагъащIэр. Ауэ «дэIэпыкъуэгъу» псалъэр къыхэбгъэщмэ, занщIэу гурыIуэгъуэ хъурт Iуэхур зэрекIуэкIар «лIыгъэ телъыджэкIэ» узэджэнум икъукIэ зэрыпэIэщIар, ар цIыху куэд зыгъэунэхъуа щыуагъэу зэрыщытар. Iэнэм бгъэдэс псоми къагурыIуащ ар, ауэ языныкъуэхэм генералым къиIуэтэжхэм мыхьэнэ щIагъуэ яIэу къалъытакъым, адрейхэр щтэIэщтаблэу пэплъэрт адэкIэ къэхъунум; зи пащIэкIэ щIэгуфIыкIыурэ зэплъыжхэри яхэтт.
Генерал сырыху пащIэ пхъашэм и закъуэт зыри къызыфIэмыIуэхур, къиIуатэ хъыбарым езы дыдэр дихьэхыжауэ щысти, а зэрыIэдэбу жэуап къет:
– Дэнэ дежт жыпIэри ущIэупщIат, зи щIыхьыр ин. ДэIэпыкъуэгъу хуей дыщыхъуам дежт, зиусхьэн. 127 Прозэ
КъиIуэтэжхэм езыр зыIэпишэжащи, генералыр зи щхьэфэ имыIэбэ щыIэкъым: «А Хьэжмуратым апхуэдизу IэкIуэлъакIуэу урысыдзэр IыхьитIу дызэпигъэщхьэхукIати, дэIэпыкъуэгъухэр псынщIэу къэмысамэ, – «дэIэпыкъуэгъу» псалъэм хьэщыкъ ищIами ярейуэ, аргуэру абы къытрегъэзэж, – псоми ди хьэдэхэр абдеж къыщынэну къыщIэкIынт. Аращ…»
Генералым адэкIэ пищэн и гугъам хунэзымыгъэсар Орбельяни Мананэщ – и псалъэр Iэпеудри, ар хьэщIэм еупщIу щIедзэ: «Тифлис къыщрата егъэзыпIэр уигу ирихьрэ? Ар узыхуей псомкIи къызэгъэпэща?» Псалъэр зытраха генералыр къоIэнкун, псоми яхоплъэ, IэнэкIэм щыс и адъютантым дежкIи маплъэ. И нэхэр къытриубыдарэ и нэгур зэригъалъэу, мор езыри генералым къызэреплъ щIыкIэм къикIыр гурыIуэгъуэт: и нэхъыщхьэм къиIуатэхэр гупыр зыхуэмейт. Ар къыгурыIуэжауэ, генералми зеущэхуж. КъеупщIа гуащэм жэуап иримыту, и нэщхъыр зэхеукIэ, щым хъуауэ, пIащIэтхъытхъыу шхэну щIедзэ. ЗищIысри имыщIэу, и IэфIагъыр зыхуэдэми емыгупсысу, ерыскъы лIэужьыгъуэхэр зыжьэдегъэкIуасэ, имыгъэныщкIууи ирегъэлъэтэх.
Псори емыкIу хэхуат, ауэ а емыкIур зэрегъэзэхуэж Воронцовэ гуащэм къыбгъэдэс сонэ джыназым, ар зы акъылыншэ Iей гуэрт, щытхъу нэпцIым абы хуэдэу хуэIэзи уигъэлъыхъуэнт. Зыри зэхимых икIи имылъагъу зищIауэ, и макъышхуэр еутIыпщри, къыщIедзэ Хьэжмурат ехьэлIа хъыбар гуэр: абы Мехтулинский Ахьмэтхъан и щхьэгъуса фызабэр къызэридыгъуам теухуар.
– Жэщым къуажэм дохьэ. КъызытекIухьар къепхъуатэ, и гупыр щIыгъуу, дожыжри – макIуэ-мэлъей…
– Хэхауэ а бзылъхугъэм щхьэ нэхъ хуей хъуат ар? – щIоупщIэ джыназ гуащэр.
– И лIым ебийуэ щытати, абы ещэу къекIуэкIат, ауэ хъаныр псэууэ къыIэрыхьатэкъым, арати, фызабэмкIэ илъ ищIэжат.
Джыназ гуащэм а псалъэхэр французыбзэкIэ хузэредзэкI куэд лъандэрэ игъэныбжьэгъу граф гуащэ Шуазёль.
– Сыту гужьеигъуэшхуэ ахэр, – жери граф гуащэм и нэхэр еуфIыцI, и Iэхэр ещI.
– Хьэуэ, апхуэдэукъым ар зэрыщытар, – къыпогуфIыкI Воронцовыр. – Сэ къызэрызжаIэжамкIэ, Хьэжмурат гъэр къищIа бзылъхугъэм лей лъигъэсакъым, нэмыс, пщIэ хуищIу, хабзэ кIэлъызэрихьэу иIыгъри иутIыпщыжащ.
– Уасэ къратати…
– Ахьей къратат! Ауэ цIыхугъэншагъэ илэжьатэкъым.
Джыназым и псалъэхэм зыкъыдагъэзащ Хьэжмурат теухуауэ екIуэкI хъыбархэм. Воронцовым и кIуэгъужэгъухэм, и IупэфIэгъухэм къагурыIуащ Хьэжмурат и цIэр нэхъыбэрэ фIыкIэ жаIэмэ, бысымым и гуапэ зэрыхъунур.
– ЛIыгъэшхуэ зыхэлъщ ар. ЦIыху телъыджэщ.
– Ахьей хэлъ лIыгъэшхуэ. ПлIыщIрэ бгъу гъэм махуэ шэджагъуэм Темыр-Хъан-Шурэ дэлъадэри, лафкIэхэр къихъунщIэфат. 128 Прозэ
IэнэкIэм щысу къэпсэлъа ермэлыр ар къыщыхъуа а къалэм щыIати, Хьэжмурат абы щыгъуэ дилъэгъуа лIыгъэм и хъыбарыр, дзыгъуэ гъуанэ дихьа къимыгъанэу, къеIуэтэж.
Ауэрэ шэджагъуашхэм и кIыхьагъкIэ яхуэмыухар Хьэжмурат теухуа хъыбархэращ. Зым жиIэм адрейм пищэурэ, яхуэIуэтэщIтэкъым Хьэжмурат и лIыгъэм, и акъыл жаныгъэм, и цIыхугъэ лъагэм, зэрыIэмалшым ехьэлIахэр. Зыгуэрми къыжиIэжат гъэр къащIа зауэлI тIощIрэ хыр яукIыну абы унафэ ищIауэ зэрыщытар; ауэ, пэрыуэхэри абы и псалъэри ирагъэухакъым:
– Сыт пщIэн-тIэ? Зауэр зауэщ.
– ЦIыхушхуэщ ар.
– Ар Европэм къыщалъхуауэ щытамэ, етIуанэ Наполеон хъункIэ зыхуэIуа щыIэтэкъым, – къыхеIу щытхъу нэпцI гъэшынымкIэ Тхьэр зыхуэупса сонэ джыназ акъыл кIагуэм.
Абы ищIэрт Наполеон и цIэм ехьэлIауэ къапсэлъу хъуар Воронцовым и гуапэ зэрыхъунур, сыту жыпIэмэ джыназым пщIэхэлъ жор хужьыр къыщIыхуагъэфэщар Наполеон зыхэта зэхэуэм зэрыщытекIуам щхьэкIэт.
– Наполеон дыдэ мыхъуми, шуудзэшхуэм и генерал хахуэ къыхэкIынт, – жи Воронцовым.
– Наполеоныгъэр къемыхъулIэми, Мюрат хъунт…
– И цIэр Хьэжмурату…
– Хьэжмурат зыкъыщыдитакIэ, Щамили кIэ иIэщ, – къопсалъэ зыгуэр.
– Абыхэм къагуроIуэ иджы (а иджым кърагъэкIрат: Воронцовым щитетыгъуэм) ялъэкIыжын зэрыщымыIэр, – жеIэ нэгъуэщI зыгуэрым.
– А псомкIи фIыщIэр зыбгъэдэлъыр уэращ, – французыбзэкIэ къопсалъэ Орбельяни Мананэ, бысымым щыгуфIыкIыурэ.
Кърагъэжэхыу щIадза тхъупсыр игъэмэщIэну хущIэкъурт Воронцовыр. Ауэ щытхъур зи жагъуэ щыIэ? КъыхужаIэхэм зи гукъыдэжыр къызэщIаIэта джыназыр къотэдж, къыбгъэдэс бзылъхугъэр Iэнэм къыбгъэдешри, дуней гуфIэгъуэр зиIэ бысымым ар хьэщIэщымкIэ ешэ.
Шэджагъуашхэ нэужьым, хьэщIэщым къэхьауэ щофэхэр, джыназыр псоми нэхъри яхуэбзэIэфIыж хъуат, ар бгъэдохьэ генерал жьакIагъуэм, абы нетIэ емыкIу къызэрыщыщIам гу лъимытауэ фэ зытригъэуэну пылъщ.
ХьэщIэу хъуам чэзууэ ябгъэдыхьэурэ яхуэгуэпа нэужь, куэзыр джэгуну мэтIыс джыназыр. Ар зыхэзагъэр ломбер джэгукIэжь къудейрат. Абы и джэгуэгъухэт: сонэ джыназыр, джыназым и унэIутым деж ломбер джэгукIэ щызэзыгъэщIа ермэлы генералыр, еплIанэр – зи дохутырыгъэ къулыкъумкIэ цIэрыIуэ Андреевскэрт.
Александр Езанэм и сурэтыр зытет дыщэ пэртэбакъыр зригъэтIылъылIэри, алътес куэзыр цIанлъэхэр къызэтригъэжарэ ахэр игуэшу хуежьа къудейуэ, и унэIут итальянец Джовани къыщIохьэ, дыжьын подносышхуэм илъу письмор иIыгъыу.
– Аргуэру хъыбарзехьэр къэкIуащ, зиусхьэн.
9 Заказ №642 129 Прозэ
ЕмыкIу къамыщIыну мэлъаIуэри, Воронцов куэзырхэр егъэтIылъыж, письмор зэтречри, къеджэу щIедзэ.
Письмор къезыгъэхьар и къуэрат. Абы итт Хьэжмурат закъызэрыритари Меллер-Закомельскэмрэ езымрэ зэрызэжьэхэуари.
Гуащэр къыбгъэдохьэри, я къуэм къитхым щIоупщIэ.
– А къэхъу хабзэжьыращ, – адэкIэ французыбзэ зещIри. – БыдапIэм и тетымрэ щIалэмрэ яку псалъэмакъ пщхьэмыпэ къыдэхъуащ. Семён захуэкъым. Ауэ, ер къимыкIыу, фIыкIэ иух псори хъарзынэщ, – жери письмор унэгуащэм ирет, икIи шыIэныгъэ зыхэлъу къыпэплъа и джэгуэгъухэм йолъэIу я куэзырхэр къащтэжыну. Япэ гуэшыгъуэ нэужьым, Воронцовым пэртэбакъыр къызэтрех, гукъыдэжышхуэ щиIэхэм зэрищI хабзэу, и ныбжьым елъытауэ зэлъа и Iэ хужьхэмкIэ къещтэ француз тутыным щыщ IэпэщIэз, ар и пэм хуехь, итIанэ къызыхихам хегъэщэщэж.
ЕтIуанэ махуэм Хьэжмурат джыназым и деж къыщашам, Воронцовым зыхуагъэзэну къэкIуахэу цIыху куэд пэIущIэм щыпэплъэрт. Абыхэм яхэтт зи фащэри зыщыгърэ дамыгъэ лъапIэхэри зи бгъэм къыхэлыдыкI дыгъуасэрей генерал жьакIагъуэри – ежьэжынути, сэлам ирихыжыну къэкIуауэ арат; яхэтт полкым и мылъкум Iэ щIыIэкIэ зэрыхэIэбам щхьэкIэ, судым иратынкIэ шынагъуэ зиIэ полк командирри; яхэтт дохутыр Андреевскэм и IупэфIэгъу, аркъэ сатур зыIэщIэлъ ермэлы бейри – а Iуэхум ехьэлIа зэгурыIуэныгъэр игъэтэмэмыну арат; яхэтт илI офицерыр яукIыу фызабэу къэна бзылъхугъэри, щыгъын фIыцIэ защIэкIэ хуэпауэ, къыщIэкIуар пенсэ хуагъэувыным е и бынхэр кIэзонэ хьэкъкIэ хуапIыным щIэлъэIуну арат; яхэтт зи мылъкур зыIэщIэкIуэдэжа, ауэ зи фащэ дэгъуэр зыхъума сонэ джынази – члисэ щыIар щыIэжтэкъыми, абы бгъэдэлъа лъапсэр зэрыщыту къажьэдитхъыну ныкъуакъуэрт; яхэтт Кавказыр къэубыдыным ехьэлIа IэмалыщIэхэр зритха тхылъымпIэ зэкIуэцIылъышхуэр зыIыгъ приставри; яхэтт зы хъан гуэри, къыщIэкIуар, нэгъуэщI Iуэху лъэпкъ имыIэу, джыназым и деж зэрыщыIамкIэ я унэм щIэсхэм захуигъэщIэгъуэн къудейрат.
Дэтхэнэ зыри и чэзум пэплъэрт, джыназым и адъютант щIалэщIэ щхьэцыгъуэ дахэм кабинетым щIишэрт зи чэзур къэсар.
ЕщIэкъуауэу, ауэ лъэбакъуэ жаныфIкIэ пэIущIэ пэшым къыщIохьэ Хьэжмурат. Абы гу лъетэ яшхыным хуэдэу псори къызэреплъым икIи зэхех лъэныкъуэ зэхуэмыдэхэмкIэ Iущащэу щыжаIэ и цIэр.
Хьэжмурат щыгът зи пщампIэр дыжьын уагъэ гъуабжэ псыгъуэкIэ хэдыкIа адыгэ цей хужь кIыхь. Абы лъыгъ лъей фIыцIэмрэ, Iэлъэ пIащIэм ещхьу, и лъэтхьэмпэхэм къекъузэкIыпа вакъэмрэ зэкIужт, и щхьэр джафэу упсат, щэкI бгъузэ кIыхь къызэшэкIа пыIэ къуацэ щхьэрыгът; мис а щэкI бгъузэ дыдэрат 130 Прозэ
ар зытекIуэдэж пэтар: Ахьмэтхъан и бзэгукIэ генерал Клюгенау игъэтIысауэ зэрыщытарат абы Щамил гъусэ зыщIыхуищIам и щхьэусыгъуэр. Хьэжмурат псынщIэу ирикIуэрт пэIущIэ пэш лъэгум илъ паркетым, и лъакъуэ лъэныкъуэр тIэкIу нэхъ кIэщIти, ибг псыгъуэр лъэныкъуэкIэ ещIэрт. Быхъуу зэпэщIэха и нэхэр Iэсэрэ сабыру япэкIэ плъэрт икIи, къыпфIэщIынт, абыхэм зыри ямылъагъуу.
Адъютант щIалэ къабзэ дахэм Хьэжмурат сэлам кърех, джыназым хъыбар иригъащIэу къыщIэкIыжыхукIэ етIысэхыу къыпэплъэну къолъэIу. Ауэ хьэщIэм тIысын идэркъым. И Iэр къамэ Iэпщэм телърэ и лъакъуэ лъэныкъуэр япэ иригъэщауэ щытщ, чэзум пэплъэхэр зыуи къримыдзэу икIи ней-нейуэ яхэплъэу.
Тэрмэш джыназ Тархановыр Хьэжмурат бгъэдохьэ икIи епсалъэу щIедзэ. Хьэжмурат гукъыдэжыншэу, мыпащIэурэ жэуап къет. Приставым хуэмыарэзыуэ Воронцовым хуэтхьэусыхэну къэкIуа къумыкъу джыназыр къызэрыщIэкIыжу, адъютантым Хьэжмурат бжэм бгъэдешэри щIегъэхьэ.
СтIолыбгъум деж щыту, хьэщIэр ирегъэблагъэ Воронцовым. Дзэпщ къулыкъущIэшхуэ, зи нэкIу хужьыр зэлъар дыгъуасэрей лIы нэжэгужэм ещхьыжтэкъым – къыфIэбгъэкIмэ, абы ткIиифэ тетт, ауэ щыхъукIи, и нэгум уардагъэ иплъагъуэрт.
СтIолышхуэ зыщIэт, Iупхъуэ удзыфэ инхэр къызэдзыха щхьэгъубжэ абрагъуэхэр зыхэлъ пэш зэрамыщIэжым щIыхьа нэужь, Хьэжмурат и Iэ дыгъэрыжьэхэр хуэмурэ и бгъэм кIэрелъхьэ, нэгъуэщIым хуэпщI пщIэр уи щхьэми зэрыхуэпщIыжыр зыщимыгъэгъупщэу, мыпIащIэу, жиIэр гурыIуэгъуэу, Iэдэбу, и щхьэр ехьэхауэ кърегъажьэ фIыуэ ищIэ къумыкъубзэмкIэ:
– Пащтыхьышхуэмрэ уэрэ фи IэмыщIэ зызолъхьэ. Фыкъызогъэгугъэ лъы ткIуэпс сщIэтыху пащтыхь хужьым гурэ псэкIэ къулыкъу хуэсщIэну икIи, шэч къытесхьэркъым фэри сэри ди бий Щамил девгъэкIуэкI зауэм сэ сэбэп сызэрыщыхъуфынум.
Тэрмэшым жиIэхэм едэIуа нэужь, Воронцовыр къеплъащ и хьэщIэм, Хьэжмурати еплъащ зи хьэщIэм.
А тIум я нэ зэхуэзахэм зэуэ куэд къаIуатэрти, ахэр псалъэкIэ пхужымыIэным хуэдизт, икIи хуабжьу къыщхьэщыкIырт тэрмэшым зэридзэкIхэм. ЩIэхъуми бзыщIи хэмылъу, а ниплIым псалъэншэу икIи нехьэкI-къехьэкI хэмылъу къаIуатэрт а лIитIым ягу зэхуилъхэр: Воронцовым и нэхэм къыбжаIэрт Хьэжмурат зригъэдэIуа псоми щыщу зы псалъэ и фIэщ зэрымыхъур икIи абы зэрищIэр мор урысымэ зыщыуа псоми ятеплъэ зэрымыхъур, апхуэдэуи къызэрынэжынур икIи иджыпсту закъыщIритыр и щхьэм ехьэлIа Iэмалыншагъым къызэрыхэкIар. Хьэжмурати къыгурыIуэрт мор зэгупсысхэр, итIанэми и фIэщ ищIыну пылът пэжыгъэкIэ ябгъэдэтыну зэримурадыр.
Хьэжмурат и нэхэм жаIэрт: мы лIыжь кхъахэр зэгупсысыпхъэр зауэхэратэкъым – лIэныгъэрат, ауэ ныбжьыфI иIэми, бзаджейщ икIи удэджэгу хъунукъым. Воронцовми къыгурыIуэрт и псэлъэгъум игу илъыр, ауэ Хьэжмурат хуиIуатэрт зауэм ущытекIуэн папщIэ лэжьыпхъэу къилъытэхэр. 131 Прозэ
– ЖеIэт абы, – тэрмэшым зыхуегъазэ Воронцовым, – зэрылъэщым хуэдабзэу, икIи гущIэгъулыщ ди пащтыхьыр, сэ селъэIуу щытмэ, уи щIэпхъаджагъэхэр къыпхуигъэгъункIэ хъунщ абы икIи къулыкъу хуэпщIэну укъищтэнщ. ЖепIа? – Хьэжмурат еплъурэ, тэрмэшым йоупщI. – Зи гущIэгъур ин си пащтыхьышхуэм и унафэр къысIэрыхьэху, жеIэт абы, сэ пщэрылъ зыщызощIыж абы и щхьэц налъэ хэмыхуну икIи ди деж зэрыщыIам хущIемыгъуэжыну къызогъэгугъэ.
Хьэжмурат и Iэхэр аргуэру и бгъэгум ирекъузылIэ икIи, псынщIэрыпсалъэу, зыгуэрхэр къыIуролъэлъ.
Тэрмэшым зэрызэридзэкIымкIэ, абы жиIэрат: Аварием и унафэр щыIэщIэлъа нэхъапэхэм щыгъуэ, 39 гъэм, абы хьэрэмыгъэншэу урысхэм къулыкъу яхуищIащ икIи абыхэм зэи епцIыжынутэкъым, ар игъэунэхъун мурад иIэу, и бий бзаджэ Ахьмэтхъан екIэ и ужь къимыхьамэ, пцIы къытрилъхьэу генерал Клюгенау иримыгъэубыдамэ.
– Ар сощIэ, сощIэ, – жи Воронцовым (ищIапэу щытами, ар зэрыщыгъупщэжрэ куэд щIат). – СощIэ, – жери, мэтIыс, Хьэжмурати ирегъэлъагъу блыным бгъэдэт тахътэбаныр. Ауэ хьэщIэм тIысын идэркъым – и плIэ лъэщхэр зэхуешэ: апхуэдэ цIыхушхуэм илъагъуу щысын и напэ хутегъахуэркъым.
– Ахьмэтхъани Щамили – тIури си бийщ, – и псалъэм пещэ тэрмэшым зыхуигъазэурэ. – ЖеIэ джыназым: силъ схуэмыщIэжурэ, Ахьмэтхъан лIащ, ауэ Щамил иджыри псэущ, абы хуэфащэр лъызмыгъэсауэ сылIэмэ, сытIэулIэщ, – жери и нэщхъыр зэхеукIэ, и жьэ къупщхьэхэр быдэу зэтрикъузэу.
– НтIэ, нтIэ, – Iэсэу къопсалъэ Воронцовыр. – Дауэ абы Щамил и деж илъ зэрыщищIэжыну и гугъэр? – джыназыр тэрмэшым йоупщI. – ТIысынуи жеIэт абы.
Хьэжмурат тIысын зэримыдэщ. КъызэреупщIам жэуап иретыж: урысхэм къащIыхыхьар Щамил кIэ иратынымкIэ абыхэм ядэIэпыкъун папщIэщ.
– Хъарзынэщ, хъарзынэщ, – жи Воронцовым. – ЕупщIыт: пыухыкIауэ ищIэну и мурадыр сыт? ТIыс, кхъыIэ, тIыс, зо… Хьэжмурат йотIысэх. ИкIи жиIэращ: дзэ къратрэ лезгин лъэныкъуэмкIэ ягъакIуэмэ, шэсыпIэ йохьэ Дагъыстаныр зэрыщыту къызэщIиIэтэфыну, абы и ужькIэ Щамил зыхуэхъумэжынукъым.
– Ар хъарзынэщ. Апхуэдэу пщIэ хъуну къысфIощI, – жи Воронцовым. – Сегупсысынщ абы.
Джыназым и псалъэхэр зыхузэрадзэкIа Хьэжмурат хоплъэ. ИтIанэ:
– Дзэпщым гурыгъаIуэт, – жи, – си бынунагъуэр си бийм IэщIэлъщ; ар абы иIыгъыхукIэ, сэ си Iэри си лъэри пхащ, зыри схуэщIэнукъым. ЗанщIэу сыпэувмэ, Щамил си щхьэгъусэри си анэри иукIынущ, си сабийхэри абыхэм ядигъэкIуэнущ. Джыназым си бынунагъуэр къызэрыригъэутIыпщыжу, гъэру иIыгъхэмкIэ къызэрихъуэжу, мис итIанэ е сэ сылIэнщ, е Щамил лIэнщ.
– Хъарзынэщ, хъарзынэщ, – жи Воронцовым. – Дегупсысынщ абы. Иджы ищIэнуращ: штабым и унафэщIым и деж 132 Прозэ
ирырекIуэ, Iуэхур зыIут псори гупсэхуу абы хуреIуатэ – и мурадхэри, ахэр къехъулIэн папщIэ зыхуейхэри.
Апхуэдэу иухащ Хьэжмуратрэ Воронцовымрэ я япэ зэIущIэр.
ЩIэрыщIэу къызэрагъэпэщыжа театрым а махуэ дыдэм и пщыхьэщхьэм щагъэлъагъуэрт урымхэм я оперэ. Воронцовыр и тIысыпIэ лъагэм исыжт. Театрым къыщIыхьащ адрей цIыхухэм къахэщ Хьэжмурат, ещIэкъуауэу, и щхьэм щэкI бгъузэр къешэкIауэ. Абы щIыгъут Воронцовым и адъютант, ар зи пщэ ирилъхьа ЛорисМеликовыр. Абыхэм я тIысыпIэр япэ сатырырат. КъуэкIыпIэ цIыхум, муслъымэным хуэфащэ зыIыгъыкIэр иIэу, игъэщIагъуэIауи къыфIэIуэхуIауи фэ темыту, япэ теплъэгъуэр зыхуигъэшэчащ Хьэжмурат. Ар зэриухыуи къэтэджыжащ. КъыфIэмыIуэхукъыфIэмыIуэхуу театрым щIэсхэми яхэплъэри, жылэр къызэрыкIэлъыплъыр щайуэ къримыдзэу щIэкIыжащ.
ЕтIуанэ махуэр блыщхьэт. Ар Воронцовхэ я пщыхьэщхьэ къызэрыгуэкIхэм ящыщт. Пэш нэхушхуэм щыIурт щIымахуэ хадэм щыгъэпщкIуа макъамэ дахэ. Бзылъхугъэ щIалэхэми мыщIалэж дыдэхэми зыкърахырт: я пщэ пцIанэхэри, я Iэхэри, я бгъэ дахэхэри я щыгъынхэм зэрыщIахъумэ щIагъуэ щыIэтэкъым, зи фащэхэр къызыщылыдыкI цIыхухъухэм япщIэхэдзауэ загъэкIэрахъуэу ахэр къафэрт. Сырэхэм ябгъэдэтт щыгъын плъыжь зэфэзэщкIэ хуэпа шхынзехьэ унэIутхэр – цIыхубзхэм шампанскэ хурагъахъуэрт, IэфIыкIэхэр бгъэдахьэрт. Джыназым и щхьэгъусэ гуащэри, мыщIалэж пэтми, ныкъуэпцIанэу хуэпат, ящыгуфIыкIыу, яхуэбзэIэфIу хьэщIэхэм яхэтт. Тэрмэшыр къигъэсэбэпкIэрэ, псалъэ гуапэ гуэрхэр Хьэжмурат жреIэ, ауэ модрейр дыгъуэпшыхь театрым зэрызыщиIыгъам хуэдабзэщ: къыфIэIуэхуи игъэщIагъуи щымыIэу, псори зэпиплъыхьу, езэшу зэманыр игъакIуэрт. Унэгуащэм и ужькIэ, Хьэжмурат къыбгъэдыхьэу щIадзащ адрей цIыхубз ныкъуэпцIанэхэри. УкIытэр дэнэ щыIэми ямыщIэу, ахэр гуфIэжу абы и пащхьэм итт, зэреупщIхэри зыт: илъагъухэр игу ирихьрэ? Зи фащэ нэхъыфI дыдэхэмкIэ хуэпа, зи дамыгъэ лъапIэхэри къызэкIэрылыдыкI Воронцови бгъэдохьэ Хьэжмурат, адрейхэм хуэдэу, ари аращ зэреупщIар, абыи шэч къытрихьэу къыщIэкIынтэкъым Хьэжмурат илъагъухэр игу зэрырихьым. Модрейми Воронцовым жэуапу къритыр адрейхэми яжриIарат: ди деж апхуэдэхэр щызекIуэркъым. Пэжщ, игъэбелджылакъым ар фIырэ Iейрэ.
Хьэжмурат мыбдежи къыщригъэжьэну пылъат и унагъуэр къэщэхужыным е гъэрхэмкIэ къэхъуэжыным ехьэлIа псалъэмакъыр, арщхьэкIэ мобы къригъэкIуэкIхэр зэхимыхагъэфэ зытригъауэри, Воронцовым зыIуригъэхыжащ. ИужькIэ Лорис-Меликовым абы гуригъэIуащ апхуэдэ Iуэхухэр мыбдежхэм щызепхуэну къызэремызэгъыр.
Сыхьэт пщыкIузыр къыщеуэм, Хьэжмурати йоплъ Марье Васильевнэ тыгъэ къыхуищIа сыхьэтым икIи Лорис-Меликовым йоупщI: кIуэж хъуну? УкIуэжми хъунущ, ауэ умыкIуэжамэ, нэхъыфIт, жи мобы. Апхуэдэу къыжраIа пэтми, Хьэжмурат щIокIыж, кърагъэбыдылIа фитоным йотIысхьэри хухаха фэтэрым мэкIуэж. 133 Прозэ

Тифлис зэрыдэсрэ махуэ етхуанэ щыхъум, дзэпщым и унафэкIэ Хьэжмурат и деж къокIуэ Лорис-Меликовыр.
– Си щхьэмкIи си IэхэмкIи дзэпщым къулыкъу хуэсщIэну си гуапэщ, – жи псэлъэкIэми, цIыху хэтыкIэми хуэIэзэ Хьэжмурат, и щхьэр мащIэу игъэщхъарэ, и Iэхэр и бгъэм кIэрилъхьэу: – КъысхуэпщI си унафэщ, – жеIэ, Лорис-Меликовым и нэм гуапэу щIэплъэурэ.
ХьэщIэр йотIысхьэ Хьэжмурат и стIолым бгъэдэт шэнтиуэм. Езы Хьэжмурат йотIысхьэ абы къыпэщыт тахътэбан лъахъшэм. И лъэгуажьэпэхэм тригъэува Iэхэр и щхьэм щIэгъэкъуауэ щысщи, гупсэхуу йодаIуэ Лорис-Меликовым къыжриIэхэм. Къумыкъубзэр уэр-сэру зыщIэ Лорис-Меликовым жиIэращ: джыназыр щыгъуазэщ уэ гъащIэм къыщыпкIуа гъуэгуанэр зыхуэдэм, ауэ абы нэхъ къищтэнут, уи къекIуэкIыкIа псори уэ езым хуэпIуэтэжамэ.
– Уэ къызжепIэхэр сэ стхынщ, итIанэ, урысыбзэкIэ зэздзэкIынщи, джыназым естынщ. Абы ахэр пащтыхьым хуригъэхьынщ, – жи Лорис-Меликовым.
Хьэжмурат сабыру щысщ (абы игъащIэм нэгъуэщIым и псалъэ Iэпимыуда къудейтэкъым, атIэ пэплъэрт зэдаIуэм адэкIи жиIэнкIи хъунум), итIанэ и щхьэр къеIэт, и пыIэр дрегъэкIуэтей, Марье Васильевнэ къызэрихьэхуа, адрейхэм къазэрыщхьэщыкI и сабий гуфIэкIэмкIэ къыпогуфIыкIри:
– Ар хъунущ, – жи, игу ирихьагъэнщ, и гъащIэ тхыдэм езы пащтыхь дыдэр щыгъуазэ зэрыхъунур.
– И пэм зыкъэмынэ къысхуэIуатэ, – жери, Лорис-Меликовым бгъэгущталъэм кърех псори зритхэ тхылъыр.
къыщыщIэдзи, умыпIащIэурэ, – Ар содэ, ауэ куэд, икъукIэ куэд Iей мэхъу сэ ныбжесIэнур. Iэджэ къыщыхъуащ си гъащIэм, – жи Хьэжмурат.
– Зы махуэкIэ къыпхуэмыIуатэмэ, етIуанэ махуэми пыпщэнщ, – жи Лорис-Меликовым.
– И пэ дыдэм къыщыщIэздзэну-тIэ? – НтIэ. И пэ дыдэм: укъыщалъхуари ущыпсэу щIыпIэхэри… И щхьэр ирихьэхарэ хэплъэу куэдрэ щос Хьэжмурат, итIанэ тахътэбаным къеупсея баш цIыкIур къещтэ; дыщэхэкIкIэ гъэщIэрэщIа, жану зэщIэлъыкIа къамэщIэлъысэр кърех, абыкIэ башыр иупсу щIедзэри, и хъыбарыр кърегъажьэ:
– Тхы-тIэ: Цельмес сыкъыщалъхуащ, ди дежкIэ зэрыщыжаIэщи, ар шыдыщхьэ хуэдиз хъун къуажэщ, – къыщIедзэ абы. – Фоч уэгъуитI нэхъ тпэжыжьэнкъым хъанхэр щыпсэуа Хъунзахъ жылэри. Ди унагъуэр абыхэм я хамэтэкъым. Си анэм и быдзышэ Iурылът хъан нэхъыжь Iэбунунцал-Хъан, аращ сэ хъанхэм гъунэгъу сащIыхуэхъуари. Хъанхэр щы хъурт: си къуэш Уэсмэн анэ быдзышэкIэ къуэш къыхуэхъуа Iэбунунцал-Хъан, сэ къуэш сщIа Уммэ-Хъан, я нэхъыщIэ дыдэр Булдэч-Хъант – мис арат Щамил бгым щидзар. Ар къыщыхъуар иужькIэщ. Сэ илъэс пщыкIутху сыхъуами арат, ислъам диныр цIыхубэм яхэзыпщэхэм къуажэ- 134 Прозэ
къуажэкIэрэ къакIухьу щыщIадзам. Пхъэ сэшхуэхэмкIэ мывэхэм еуэурэ гуорт ахэр: «Муслъымэнхэ, къэзэуат зауэ къэхъеящ!» Шэшэну хъуар мюридхэм я лъэныкъуэ хъуат, авархэми щIадзат абыхэм ягухьэу. Абы щыгъуэ сэ уардэунэшхуэм сыщыпсэурт, сыту жыпIэмэ, хъанхэм сракъуэш пэлъытэт: сызыхуей псори сщIэрт. Беи сыхъуат. Шы, Iэщэ, ахъшэ си куэдт. СфIэфI дыдэр сщIэуэ дунейм сытетт, сызэгупсыси щыIэтэкъым. Апхуэдэу сыпсэуащ Къазий-Мула яукIыу Хьэмзэт абы и пIэм иувэхукIэ. Хьэмзэт хъаным къахуищIа лIыкIуэхэм жаIэрат: къэзэуат зауэм фыхэмыхьэмэ, Хъунзахъ Iисраф зэтесщIэнущ. Ар гупсысапIэшхуэт. Хъанхэр шэми шхуми исырт: урысхэми ящышынэрт, къэзэуат зауэм хыхьэнуи шынэхэрт. И къуэ етIуанэ УммэХъан гъусэ сыхуещIри, хъан гуащэм Тифлис сегъакIуэ, Хьэмзэт щыхъума дыхъун папщIэ, урысхэм я нэхъыщхьэм дэIэпыкъуэгъукIэ делъэIуну арат. А нэхъыщхьэ хъужыр барон Розен жыхуаIэрат. Абы идакъым уи Уммэ-Хъани сэри къытIущIэну. Пэжщ, къыддэIэпыкъуну дыкъызэригъэгугъэр къыджаIэжат, ауэ зыри къытхуищIатэкъым. И офицерхэр къытлъихьэ хъуати, я сэбэпу къыдэкIрат: Уммэ-Хъан куэзыр къыдэджэгухэрт. Ар шагъыр ирагъафэрт, узыхуэмей щIыпIэхэм здашэрт. Мылъкуу бгъэдэлъу хъуар абы куэзырджэгум щригъэхьащ. Ар вым хуэдэу бланэт, аслъэным хуэдэуи мышынэжт, ауэ и псэкIэ псы Iэрышэу лъэрымыхьт. ИкIэрауэ, зы ши Iэщэ-фащи къыхуэмынэу иригъэхьэхунт, сэ ар къуажэм дэзмышамэ.
Тифлис нэужьым си Iуэху еплъыкIэхэм захъуэжати, хъан гуащэри и бынхэри къытызогъэхьэ къэзэуатым хыхьэнхэу.
– Уи гупсысэхэм щхьэ захъуэжын хуей хъуат? – щIоупщIэ Лорис-Меликовыр. – Урысхэр уигу ирихьатэкъэ? Хьэжмурат щымщ.
– Хьэуэ, ирихьатэкъым, – тегушхуэныгъэ хэлъу къопсалъэ Хьэжмурат. – Къэзэуатым и лъэныкъуэ сыщIэхъуам нэгъуэщI щхьэусыгъуи иIэт.
– Ар сыт хуэдэт?
– Цельмес деж хъанымрэ сэрэ мюридищ дащыIуоуэ, тIур тIэщIэкIащ, ещанэр си кIэрахъуэшэм хигъэщIащ. И Iэщэр къыпысхыну сыщыбгъэдыхьам, и псэр хэкIа щIыкIэтэкъыми, къызоплъри абы жиIэращ: «Уэ сэ сыбукIащ. Сытыншыжащ. Уэ умуслъымэнщ, уи щIалэгъуэщ, убланэщ, къэзэуатыр къащтэ. Ар Алыхь унафэщ».
– АфIэкIа хэмылъу къэпщта-тIэ?
– ЗанщIэу къэсщтакъым – сыгупсысэу щIэздзащ, – жери, Хьэжмурат и псалъэм адэкIэ пещэ: – Хьэмзэт Хъунзахъ иубыдыну къыщытхуэIэгъуэм, ди нэхъыжьхэр лIыкIуэ худощI абы жраIэну: ислъам диныр къэтщтэну дыарэзыщ, ауэ щIэныгъэлI къытхуэбгъакIуэрэ ар зищIысымрэ зэрытIыгъыну щIыкIэмрэ къыдгуригъэIуамэ арат. Хьэмзэт ищIэр лIо? Унафэ ещI: лIыжьхэм я пащIэхэр упсын, я пэгъуанэхэр пхыудын, зэпщзэгъажьэу ягъэхьэзыр щIакхъуэ хъурей цIыкIухэм хуэдэхэр я пэхэм кIэрыщIауэ утIыпщыжын. 135 Прозэ
Къэзыгъэзэжа лIыжьхэм жаIэращ: Хьэмзэт арэзыщ къэзэуатыр зищIысым дыхуригъэджэну шейх къытхуигъэкIуэну, ауэ абы щхьэкIэ хъан гуащэм и къуэ нэхъыщIэр мобы анэмэту хуигъэкIуэн хуейщ. Хъан гуащэм ар и фIэщ мэхъури, Булэч-Хъан Хьэмзэт и деж еутIыпщ. Хьэмзэт абы хъарзынэу къыIуощIэ, ауэ лIыкIуэ къыхуегъакIуэ Булэч-Хъан и шынэхъыжьхэри яшэну. Хъыбаруи къаригъэхьаращ: си адэр абыхэм я адэм зэрыхуэлэжьам хуэдэу, сэри ахэм сахуэлэжьэну сыхуейщ. Хъан гуащэр зы мыхьэнэншэ гуэрт, акъыл кIагуэт икIи щхьэзыфIэфI ткIий бзаджэт, жыпIэнурамэ, зи щхьэ закъуэ унафэкIэ псэу адрей бзылъхугъэхэм зыкIи къащхьэщыкIыртэкъым. И къуитIри иутIыпщын шынэри, игъэкIуар Уммэ-Хъан и закъуэщ. Сэри абы сыдэкIуащ.
Дынэсыным километр хуэдиз иIэжу, мюридхэр къытIуощIэ – уэрэдхэр жаIэу, фочхэр драгъэуейуэ, шыгъажэхэр къыдащIэкI. Дынэсмэ – Хьэмзэт и шатырым къыщIокI, ар Уммэ-Хъан бгъэдохьэ, лъэрыгъыпсымрэ шхуэмылакIэмрэ еубыдри, хъан хуэдэу, кърегъэпсых. ИкIи жиIэращ: «Сэ фи унагъуэм лей лъэпкъ есхакъым, апхуэдэ муради сиIэкъым. Фэ сывмыукI закъуэ, цIыхухэр къэзэуатым къыхэсшэнымкIи зэран фыкъысхуэмыхъу. Си адэр фи адэм зэрыхуэлэжьам хуэдабзэу, си дзэри си гъусэу, сэри фэ сывбгъэдэтынущ. Фи унэм сыщывгъэпсэу закъуэ. Си чэнджэщхэмкIи сывдэIэпыкъунущ, фэ фызыхуей дыдэр фщIэ».
Уммэ-Хъан псэлъэкIэ жыхуаIэм хуэхейт. Мобы жэуап зэрыритыжын ищIэртэкъыми, и жьэр зэщIэнат. «Апхуэдэу щытмэ, – жызоIэ сэ, – Хьэмзэт нрырекIуэ Хъунзахъ. Хъан гуащэми хъанми пщIэ къыхуащIу ирагъэблэгъэнщ». Ауэ си псалъэр сагъэухакъым, абдежщ япэ дыдэу Щамил сэрэ дыщызэжьэхэуари. Ар, Iимамым бгъэдэту, абдеж дыдэм щытт. «Уэракъым зэупщIхэр – хъаныращ», – къысхуолъ ар. Сэ зызоущэхуж. Хьэмзэт шатырым щIешэ хъаныр. ИтIанэ сэри къызоджэ, Хъунзахъ игъэкIуэну и лIыкIуэхэм срагъусэну пщэрылъ къысщещIри, арэзы сохъу.
ЛIыкIуэхэр хъан гуащэм елъэIуу щIадзэ и къуэ нэхъыжьри Хьэмзэт хуигъэкIуэну. А Iуэхум хьэгъэщагъэ гуэр зэрыхэлъыр къызгуроIуэри, хъан гуащэм жызоIэ, мобыхэм я хьэтыр илъагъуу, и къуэр имыутIыпщыну. АрщхьэкIэ цIыхубзым и щхьэм акъылу илъыр джэдыкIэм цыуэ тетым хуэдизщ. КъыжраIэр зи фIэщ хъуа хъан гуащэр и къуэр иутIыпщыну арэзы мэхъу. И псэм ищIэ нэхъей, Iэбунунцал тегушхуэртэкъым. «Уэ сэ слъагъур уошынэ», – жи анэм. Бжьэм ещхьу, абыи ищIэрт нэхъ узын хуэдэу зэуэну щIыпIэр. Iэбунунцал къоуцIыплъ, икIи хъан гуащэм афIэкIа пэпсэлъэжыркъым – шы-уанэр зэтралъхьэну унафэ ещI.
Абыи гъусэ зыхузощI сэ. Уммэ-Хъан къызэрыIущIам нэхърэ нэхъыфIыжу, ехьэжьауэ дрегъэблагъэ Хьэмзэт. Дынэсыным фоч уэгъуитI къэнэжауэ, езыри и щхьэкIэ къытпожьэ. Абы шугъусэхэр щIыгъут. Зэчыр жаIэрт. Фочхэр драгъэуейрт. Шурылъэс джэгухэрт. Я хэщIапIэм дынэса нэужь, хъаныр шатырым щIешэ Хьэмзэт. Сэ шыхэм сакIэлъыплъу сыщытщ.
Шэтырым фоч уэ макъхэр къыщыщIэIукIам, сэ бгы лъапэм сыщIэтт. Шатырым сыбгъэдолъадэ. Уммэ-Хъан нэкIукIэ 136 Прозэ
хэIубауэ лъыкъуалэм хэлът, Iэбунунцал мюридхэм яхэзэухьырт. КъеупщIэтэха и нэкIу зэхуэдитIыр къелэлэхырти, ар Iэ лъэныкъуэмкIэ щIиIыгъэрт, адрей Iэм IэщIэлъ къамэмкIэ зэхиупщIатэрт зыкъезыпщыту хъуар. Си нэкIэ слъагъуу абы иукIащ Хьэмзэт и къуэшыр, адрейми епыджыну зыщричым, мюридхэр фочкIэ къоуэри, мор мэджалэ.
Хьэжмурат и псалъэр зэпегъэу. И нэгу дыгъэрыжьэр къэуцIыплъащ, и нэхэм лъыр къытелъэдащ.
– Шынэр къыстокIуэри, сэ сыщIопхъуэж. – Ар дауэ си фIэщ хъун?! – егъэщIагъуэ Лорис-Меликовым. – Си гугъэнтэкъым уэ игъащIэм зыгуэрым ущышынауэ.
– ИужькIэщ зэи зыми щымышынэ сыщыхъуар; абы лъандэрэ зэпымыууэ сигу къокIыж лIы щIэукIытэн сщIауэ зэрыщытар, ар сигу къэкIыжыху къэскIи, шынэ жыхуаIэр дэнэ щыIэми сщIэжыркъым. – Куэдщ ар зэкIэ. Си нэмэз щIыгъуэр къэсащ, – жери, Хьэжмурат адыгэ цейм и бгъэ жып щIагъым кърех Воронцовым тыгъэ къыхуищIа сыхьэтыр, зэрихабзэу, пружинэ цIыкIур хуэсакъыпэурэ трепIытIэ, и щхьэр лъэныкъуэкIэ ирегъэщI, сабий гуфIэкIэу, къыпыгуфIыкIыурэ, макъамэм йодаIуэ. Сыхьэтыр пщыкIутIрэ Iыхьэ плIанэкIэ къоуэ.
– Си ныбжьэгъу Воронцовым и тыгъэщ, – жи, и пащIэкIэ къыщIэгуфIыкIыурэ. – ЦIыхуфIщ ар.
– Пэжщ, цIыхуфIщ, – жи Лорис-Меликовми. – Сыхьэтри сыхьэтыфIщ. Еуэ-тIэ, уэ нэмэз щIы, сэ сыппэплъэнщ.
– Дэгъуэщ, – жери, Хьэжмурат щIохьэ щыжей и пэшым.
Зи закъуэу къэна Лорис-Меликовыр тхыгъэм хоплъэжри, мобы къыжриIахэм щыщу нэхъыщхьэ дыдэу къилъытэхэр къыхетхыкI, итIанэ тутын щIегъанэри, къикIукI-никIукIыу щIедзэ. Хьэжмурат и пэшым къыпэщыт бжэм щыбгъэдыхьэм, абы и тхьэкIумэм къоIуэ зэрыгъэкIий макъ гуэрхэр – ахэр псынщIэрыпсалъэт, тэтэрыбзэкIэ зыгуэрым и гугъу ящIырт. Зи макъ зэхиххэр Хьэжмурат щIыгъухэр зэрыарар къыщищIэм, ар мобыхэм яхохьэ.
Пэшым щIэтт сыт щыгъуи бгырысхэм я деж къыщыпщIихьэ хабзэ фэ гуащIэрымэр. Щхьэгъубжэм пэгъунэгъуу унэ лъэгум иубгъуа щIакIуэм тест шхуэр зэзыгъэпэщыж, къэптал фIей зэхэдыжыхьар зыщыгъ Гъэмзалэ сырыху нэзакъуэр. И макъ итхъунщIыкIамкIэ ар хуабжьу зыгуэрым тепсэлъыхьырт, ауэ Лорис-Меликовым зэрыIуплъэу, и псалъэр пичащ, икIи, къыщIыхьам гулъытэ лъэпкъ хуимыщIу, и лэжьыгъэм пищэжащ. Абы къыпэщытт сыт щыгъуи нэжэгужэ Хъан-Магъомэ, и дзэлыфэ итIрэ, набдзэншэ и нэ фIыцIэхэр къилыдыкIыу, зыгуэрым ар къытригъэзэжурэ тепсэлъыхьырт. Зи Iэщхьэхэр дэхьея щIалэ къекIу Елдари блыным фIэдза уанэм и шыныбэпххэр и Iэ лъэщхэмкIэ иIуэту щытт. ЛэжьакIуэ нэхъыщхьэ икIи я хозяйствэ псом и унафэщI Хьэнэфий яхэттэкъым – шэджагъуашхэ игъэхьэзыру пщэфIапIэм щыIэт. 137 Прозэ
– ФыщIызэдауэр сыт? – сэлам нэужьым, Лорис-Меликовыр Хъан-Магъомэ йоупщI.
– Щамил щытхъуныр хуэухыркъым мобы, – жи ХъанМагъомэ, – Лорис-Меликовым и Iэр хуишийурэ. – Щамил цIыхушхуэщ, икIи щIэныгъэлIщ, икIи щихъщ, икIи шууейщ, – жи.
– Апхуэдизу зыщытхъум щхьэ къыбгъэдэкIуэтыжа-тIэ? – Аракъэ къыдгурымыIуэр? И щIыбри хуигъэзащ икIи щотхъу, – и нэхэр къилыдыкIыу, и дзэлыфIэр етI Хъан-Магъомэ.
– НтIэ, пэж дыдэу, щихъыу убжрэ ар? – Гъэмзалэ йоупщI – Ар щихъыу щымытамэ, цIыхубэр абы едэIуэнтэкъым, –
Лорис-Меликовыр.
кърепхъ Гъэмзалэ.
– Щихъыу щытар Мансурщ, армыхъумэ Щамил сыт и щихъ? – и псалъэр щIегъэхуабжьэ Хъан-Магъомэ. – Мис арат щихъ нэсыр. Ар Iимаму щыщытам цIыхуу хъуар нэгъуэщI зыгуэру щытащ. Абы къуажэхэр къызэхикIухь зэпытти, цIыхухэр сыт щыгъуи къыпежьэрт, и адыгэ цеикIэм ба хуащIырт, гуэныхь зыпылъ ялэжьамэ, къагъэзэжхэрт, тхьэ яIуэрт дяпэкIэ Iей ямыщIэну. ЛIыжьхэм жаIэрт: Абы щыгъуэ цIыху псори щихъым хуэдэт – тутынафэхэтэкъым, фадафэхэтэкъым, я нэмэз благъэкIыртэкъым, я жагъуэ зэрыщIамэ, зыщагъэгъупщэжырт, къыфIэбгъэкIмэ, лъы зыгъэжам хуагъэгъурт. Абы щыгъуэ ахъшэ е хьэпшып гуэр къэзыгъуэтам зыкIэщIиупщIэу ежьэжыртэкъым – пIийуэ къурагъым фIэщIауэ гъуэгубгъум къыщанэрт. Абы щыгъуэ Алыхьыр цIыхуу хъуам сыткIи къахуэжумартт икIи къахуэгущIэгъулыт, армыхъу нобэ хуэдэтэкъым, – жи Хъан-Магъомэ.
– Бгылъэхэм щыпсэухэр ноби ефэркъым фади тутыни, – къопсалъэ Гъэмзалэ.
– Уи Щамилыр къуршуцIэпIщ, – къопсалъэ Хъан-Магъомэ, Лорис-Меликовым нащхьэ хуищIурэ.
Ягъэулъиинум «къуршуцIэпI» псалъэ жагъуэмкIэ ещырт бгырысхэр.
жэуап къет Гъэмзалэ.
– КъуршуцIэпIри бгырысщ. Бгъэхэри щыпсэур къуршхэрщ, – – Уэт лIы! Мис иджы екIуу хуэбгъэзащ, – къедауэм и жэуапыр зигу ирихьа Хъан-Магъомэ и дзэлыфэ етI.
Лорис-Меликовым къриха дыжьын пэтырбакъыр илъэгъуащи, зы тутын къригъэфэну ар мобы йолъэIу. ФэркIэ тутыныр хьэрэмтэкъэ? – жиIэу Лорис-Меликовыр абы щеупщIым, и нэ лъэныкъуэмкIэ нащхьэ ещIри Хьэжмурат и пэшымкIэ йоплъэкI, «укъыщамылъагъум деж хъунущ» къригъэкIыу. Асыхьэтуи тутыным йокъу, иримышэхыу, Iугъуэр къыжьэдрегъэхуж, зигъэщIагъуэуи и Iупэ плъыжьышхуэхэр зэкIуэцIеуплIанщIэ.
– ЕмыкIущ ар, – Гъэмзалэ гъумэтIымэу щIокI. Хъан-Магъомэ абы дежкIи нащхьэ ещI, тутыным здефэм, ар Лорис-Меликовым йоупщI:
– Шылэ къэпталрэ хъурыфэ пыIэ хужьрэ къыщыпщэхуну дэнэ деж нэхъыфI?
– ЛIо, апхуэдэу ахъшэ куэд уиIэу ара? 138 Прозэ
– СиIэщ. СимыIэмэ, къэдгъуэтынщ, – нащхьэ ищIурэ, жэуап къет Хъан-Магъомэ.
– ЕупщIыт абы ахъшэр къыздрихамкIэ. – Елдар дахэу къыпыгуфIыкIыурэ, Лорис къыхуоплъэкI.
– Къэсхьэхуащ, – псынщIэрыпсалъэу жэуап къет ХъанМагъомэ, икIи къызэрихьэхуа щIыкIэр къахуеIуатэ.
Дыгъуасэ къикIухьу Тифлис здыдэтым, цIыху гуп зэхэту яIуощIэ: урыс сэлэтхэу, ермэлыхэу; ахъшэ жьгъейр драдзейрэ, ар зэрытехуэну щIыкIэр къэщIэнымкIэ зэпеуэхэу арат. АхъшэфI зэтрихьат: дыщэ сомурэ щы, дыжьыну куэд. Хъан-Магъомэ джэгукIэм кIэлъоплъри, занщIэуи хогъуазэ. И жыпым илъ ахъшэ жьгъей тIэкIум зу макъ иригъэщIурэ, джэгухэм яхохьэри: «Илъу хъуамкIэ соуэ», – жи.
– Дауэт псомкIи узэреуэнур? Апхуэдиз ахъшэ уиIэт уэ? – аргуэру абы йоупщI Лорис-Меликовыр.
– СиIэу хъуар зэрыхъур кIэпIейкIэ пщыкIутI къудейт, – и дзэлыфэр етI Хъан-Магъомэ.
– НтIэ, пфIахьэхуамэ, лIот ептынур?
– Мис мырат, – жери и кIэрахъуалъэм тоIэбэ.
– Ар ептынут?!
– ЛIот щIестынур? СыкъыIужыжынти, къыслъэщIыхьэу сиубыдын мурад зыщIам шэр и Iыхьэт.
– Къэпхьа-тIэ сытми?
– Ахьей къэсхьа! Псори къызэщIэскъуэри – макIуэ-мэлъей.
Лорис-Меликовым Хъан-Магъоми Елдари я хьэлыр къищIакIэт. Япэр щIалэ псынщIэ нэжэгужэт, и дуней тетыкIэ къикъуэлъыкIым щIихьэрт, щхьэпст, езым и псэми нэгъуэщIхэм яйми ириджэгурт, а джэгукIэ ехьэжьарат ар Щамил къыбгъэдэзышу урысхэм къахэзышари, абы и дежкIэ зырикIт нобэ урысхэм яхэкIыжу пщэдей Щамил и деж игъэзэжыныр. Елдар зищIысри къыбгурыIуэну гугъутэкъым: ар и мюршидым гукIи псэкIи хуэпэжу бгъэдэтт. Iэдэбт. Бланэт. Хьэл зэтет иIэт. Лорис-Меликовым зищIысыр къыхуэмыщIэр Гъэмзалэ нэф сырыхурат. Лорис-Меликовым илъэгъуа къудейтэкъым ар Щамил зэрыхуэпэжыр, атIэ икIи игъэунэхуакIэт урысу хъуам ятеплъэ зэрымыхъури, къехъулIамэ, ахэр псэууэ зэрыщIитIэфынури, гущыкI бзаджэ зэрахуищIри; мис арат Лорис-Меликовым къыщIыгурымыIуэр мор урысхэм къахыхьэн хуей щIэхъуам и щхьэусыгъуэр.
Лорис-Меликовым и щхьэм къыщихьэ щыIэт языныкъуэ унафэщIхэри арэзы зытехъуэ гупсысэхэр: Хьэжмурат ича лъэбакъуэри Щамил теухуауэ абы къиIуатэ хъыбархэри уи фIэщ пщIы хъуну пIэрэ? Ахэр мыпцIы зэфэзэщу пIэрэ? Ар урысхэм къащIыхыхьар абыхэм я тIасхъапIэхэр зригъэлъагъуу, аргуэру щIэпхъуэжу къуршым ихьэжыну армырауэ пIэрэ? А тIасхъапIэхэр къихута нэужь, и къарухэр мис а лъэныкъуэмкIэ иунэтIын гугъэ имыIэу пIэрэ? А гукъэкIхэм я щыхьэтт Гъэмзалэ и дуней тетыкIэу хъуар. «Езы Хьэжмурати, адрей и гъусэхэми я мурад щэхухэр Iэзэу ягъэпщкIу, – егупсысырт Лорис-Меликовыр, – ауэ мыбы хущIэхъумэркъым урысхэм ятеплъэ зэрымыхъур». 139 Прозэ
Лорис-Меликовыр хуожьэ ар псэлъэгъу къищIыну. «Мыбы ущызэшыркъэ», – жери йоупщI. Ауэ мобы псэлъэну гукъыдэжышхуэ иIэтэкъым – и лэжьыгъэри зэпимыгъэууэ, и нэ закъуэ къыхуэнэжамкIэ Лорис-Меликовым бгъунжу къыхуоплъэкIри:
– Хьэуэ, сыщызэшыркъым.
КъызэреупщIа псоми я жэуапхэр апхуэдэущ къызэритар.
Лорис-Меликовыр абыхэм яхэтыхукIэ, Хьэжмурат и мюрид еплIанэ авар Хьэнэфийри къыщIыхьэжащ. Ар жьакIэ бацэт икIи пщэдыкъыцэт, и бгъэр къикIат. Зэгупсысышхуэ щымыIэми, лэжьакIуэфIт, сытым дежи ищIэн къигъуэтырт, Елдар етIуанэти, ари Хьэжмурат и унафэм зэрыпхуебэкъуэн щыIэтэкъым.
И гъусэхэм я деж прунж щхьэкIэ щыщIыхьэм, ЛорисМеликовым ар къегъэувыIэри йоупщI: «Дэнэ ущыщ? Хьэжмурат узэригъусэрэ куэд щIа?» – Илъэситху мэхъу, – жэуап къет Хьэнэфий. – Абырэ сэрэ дызэкъуажэгъущ. Си адэм абы и адэ къуэшыр иукIати, сэ саукIыжыну пылъахэт, – зы мыхьэнэншэ гуэр и гугъу ищI нэхъей, Iэсабзэу къопсалъэ, и набдзэ кIыр зэхэкIэжахэм къыщIэплъурэ Лорис-Меликовым къеплъу. – Абдеж сэ солъаIуэ къуэш сащIыну.
– Дауэт къуэш узэращIынур?
– Си щхьэр мазитIкIэ Iэбжьанэхэр пызупщIакъым. ИтIанэ абыхэ я деж сокIуэ. Си адэм иукIам и анэ ПатIимэт сыбгъэдашэ. ПатIимэт и бгъэр къысхудехри, сэ мобы и къуэш сохъу.
супсакъым, си АдэкIэ къыщыт пэшым Хьэжмурат и макъ къыщIоIукI. Елдар занщIэу къищIащ къызэреджэр, и Iэхэр фIилъэщIыкIри, зигъэлъэбакъуэхъуу псынщIэу ежьащ.
– Къоджэ, – Лорис-Меликовым зыкъыхуегъазэ къэзыгъэзэжа Елдар.
Нэжэгужэ зэпыт Хъан-Магъомэ зы тутын иретри, ЛорисМеликовым хьэщIэщымкIэ егъазэ.
ЗэзыдзэкIар Кашифщ
КъыкIэлъыкIуэнущ 140 Публицистикэ ФокIадэм и 20-р, Адыгэхэм (Шэрджэсхэм) я махуэр, 2016 гъэм ещанэу ягъэлъэпIащ. А Iуэхур япэу ДАХ-м и зэхуэсым къыщыхэзылъхьар Къэбэрдей Адыгэ Хасэм и тхьэмадэ, «Адыгэ псалъэ» газетым и редактор нэхъыщхьэ ХьэфIыцIэ Мухьэмэдщ. Адыгэхэм я махуэр къызэрежьам, ар лъэпкъым къызэдищтауэ зэригъэлъапIэм, абы ехьэлIауэ къызэрагъэпэщ Iуэхугъуэ дахэхэм тедгъэпсэлъыхьащ Мухьэмэд. 141
– Мухьэмэд, мы Iуэхур япэ дыдэу 2013 гъэм Дунейпсо Адыгэ Хасэм и зэхуэсым къыщыхэзылъхьауэ щытар уэращ. Республикэм и унафэщIхэм къывдаIыгъыу, дунейпсо мыхьэнэ иIэу фщIыну фызэрыхуейри щыжыпIат абы. Апхуэдэ махуэ диIэн щIыхуейм и щхьэусыгъуэу къэплъытэмрэ ар зэрагъэлъэпIэну щIыкIэмрэ дыщыбгъэгъуэзэну сыхуейт.
– ДАХ-м и зэхуэсышхуэу Мейкъуапэ щекIуэкIам Къэбэрдей Адыгэ Хасэм къыщыхилъхьауэ щытащ адыгэ лъэпкъым и щхьэр щигъэлъэпIэжын, щIалэгъуалэр гушхуэу щызэхыхьэн зы гуфIэгъуэ махуэ диIэн зэрыхуейр. Къэбгъэлъагъуэмэ, ар адыгэхэм я закъуэкъым зи махуэшхуэу щытынур, атIэ ижь-ижьыж лъандэрэ къэгъуэгурыкIуэ, щэнхабзэ бей, хабзэ дахэ зиIэ лъэпкъым пщIэ хуэзыщI дэтхэнэми и дежкIэ щхьэпэу щытынущ. Адыгэ щыпсэу къэрал псоми а махуэм фестивалхэр, концертхэр, зэпеуэхэр, гъэлъэгъуэныгъэхэр, спорт зэхьэзэхуэхэр щебгъэкIуэкI хъунущ, лъэпкъым и къуэ, ипхъу пажэхэр бгъэлъэпIэну хъарзынэщ. Апхуэдэ махуэ хэгъэунэхукIа диIэн щIыхуейм и щхьэусыгъуэу къыдолъытэ адыгэ лъэпкъыр нэхъри зэкъуэувэнымкIэ, псэкупсэ къэщIэрэщIэжыныгъэм хуэкIуэнымкIэ, бгъэдэлъ хъугъуэфIыгъуэхэм анэдэлъхубзэр ягъэшэрыуэнымкIэ, хабзэмрэ щэнхабзэмрэ яхъумэнымкIэ сэбэп зэрыхъунур. зегъэужьынымкIэ, Апхуэдэ гурылъ дызэриIэр ди Iэтащхьэм щетхьэлIэм дигъэщIэхъуакъым, абыи къилъытащ а махуэм фIы куэд къыпэкIуэну. Абы щхьэкIэ фIыщIэ ин худощI. Публицистикэ
– Махуэшхуэр щагъэлъэпIэну фокIадэм и 20-м щIытрагъэхуам щхьэусыгъуэ хэха иIэ, хьэмэрэ игъащIэми адыгэм и гуфIэгъуэ Iуэхур щыдихыу щыта бжьыхьэм трагъэхуа?
– Щхьэусыгъуэр куэд мэхъу. Япэу къыхэзгъэщыну сызыхуейр, дауи, ди адэжьхэм гъавэр къехьэлIэжын яуха нэужь, тхьэлъэIушхуэ ящIу гушхуэу зэхыхьэу зэрыщытарщ. «Гъатхэ унэр гъуанэщ» – жаIэрти, илъэсыр къазэрехъулIэнур ямыщIэу джэгу яублэу щытакъым. Хуабэр блэкIауэ, щIыIэр къэмысауэ, гъавэм и ныкъуэр кърахьэлIэжарэ, и ныкъуэр губгъуэм илъу, къызыхахынри яIэу, зыщыгугъри нэхъыбэжу гушхуэныр и чэзууэ къалъытэрти, я хьэгъуэлIыгъуэхэри абдежт къыщыдахыр. КъищынэмыщIауэ, Адыгэхэм я махуэр балигъхэм я закъуэтэкъым зытещIыхьар. Абы Iэмал имыIэу хэтын хуейхэм ящыщщ сабий гъэсапIэхэм, курыт школхэм, еджапIэ нэхъыщхьэхэм щIэсхэри. Гъэмахуэ мазэхэр блэкIауэ, зызыгъэпсэхуахэри къекIуэлIэжауэ, къаруущIэрэ мурадыщIэрэ яIэу сабийри балигъри зэрызэхуэсыжыр къэтлъытащ. КъищынэмыщIауэ, ди тхыдэм Iуэху дахэ куэд къыхощыж фокIадэ мазэм адыгэм къехъулIауэ.
– Гъуэгуанэ кIыхь къэзыкIуа лъэпкъыжьым лъэпкъ махуэ щхьэхуэ иIэу щыхабзэщ дунейм…
– Сэ къызэрыслъытэмкIэ, мыпхуэдэ махуэ ди лъэпкъым куэд щIауэ иIэн хуеящ. Сыт щхьэкIэ жыпIэмэ, ди лъэпкъым къызэринэкIа гъуэгуанэм хуэдиз зи щIыбагъ къыдэлъ куэд дунейм теткъым. Китайр, Индиер, нэгъуэщI лъэпкъыжь зытIу щыIэщ. Абы хуэдэ дыдэу адыгэри илъэс мини 6 хъуауэ тхыдэм дитщ, ди цIэм зихъуэжурэ дыкъэгъуэгурыкIуа пэтми. ХьэткIэ, зихкIэ, касогкIэ къыдэджэу щытащ, ауэ иужькIэ шэрджэскIэ дуней псом дыхэIуащ. Сыт хуэдэ цIэ зедмыхьами, ди адэжь хабзэр ди Iэпэгъуу, нарт эпосыр ди лъабжьэу дыкъэгъуэгурыкIуащ. Филологие щIэныгъэхэм я доктор, профессор Щомахуэ Татьянэ и тхыгъэ гъэщIэгъуэн тетащ «Университетская жизнь» газетым. Абы жиIэр пэжмэ, клинописькIэ тхэуэ щыщыта лъэхъэнэм щыщ сурэт тхыгъэхэм адыгэбзэкIэ, къэбэрдей диалекткIэ тха яхэтщ. Ар и щыхьэткъэ нэгъуэщI лъэпкъыжь куэдым дакъыдэгъуэгурыкIуэу, илъэс бжыгъэ куэд къызэрыткIуам?! Мыпхуэдэ махуэ Индиеми Китайми яIэщ. ЦIыху миних фIэкIа мыхъу, Европэ Ищхъэрэм щыпсэу саами жыхуиIэ лъэпкъми, мелуани 7-м щIигъу цыджанхэми яIэщ… 142 Публицистикэ
– Си гугъэщ адыгэ зэрыс хэгъуэгухэми, хамэ къэралхэми щагъэлъапIэу Адыгэм и махуэр махуэшхуэ ехьэжьа хъуну…
– Урысей Федерацэм адыгэхэр щыпсэу и республикищым къыщащтэмэ, абы, шэч хэмылъу, и лъабжьэр нэхъ куу хъунущ. КъищынэмыщIауэ, шэч лъэпкъ хэлъкъым мыр къэрал куэдым щыхэпхъа ди къуэшхэми къызэрыддащтэнум. Абы теухуауэ Дунейпсо Адыгэ Хасэм и зэIущIэм дыщызэпсэлъати, Тыркуми, Сириеми, Иорданиеми, США-ми, Израилми, нэгъуэщI къэралхэми я лIыкIуэхэр арэзы техъуащ, икIи ягъэлъапIэу хуежьащ. Апхуэдэуи Шапсыгъ, Мэздэгу Адыгэ Хасэхэми, нэгъуэщI къалэхэм щыIэ Хасэхэм я тхьэмадэхэри къыпэджэжащ.
Адыгэбзэм, Адыгэ ныпым, Адыгэ фащэм, Къэзыгъэзэжахэм я махуэ хэхахэр диIэщ дэ. Ауэ, сэ сызэреплъымкIэ, мыхьэнэ нэхъыбэ ирату, илъэсым къриубыдэу ди лъэпкъыр зэхыхьэн хуейщ Адыгэхэм я щыгъуэ-щIэж махуэмрэ Шэрджэсхэм я махуэмрэ. ФокIадэм и 20-м ди щIалэгъуалэр гушхуэу, ди ехъулIэныгъэхэр утыку къитхьэу, ди цIыху нэхъыфIхэр тIэту, ди хъугъуэфIыгъуэхэр дгъэлъагъуэу дызэхэтмэ, хъарзынэ хъуну къызолъытэ. Си гугъэщ ар тхузэфIэкIыну, Адыгейми, Къэрэшей-Шэрджэсми, хамэ къэралхэми щыпсэу адыгэхэм зэралъэкIым хуэдэу къызэрагъэпэщыну. Абы нэхъри дызэкъуигъэувэнущ, адыгэ Iуэхур нэхъ ефIэкIуэнущ.
– БлэкIа илъэсищым уриплъэжмэ, дауэ ягъэлъэпIа а махуэр, цIыхубэм дауэ къызэдащта?
– ЗэрыжысIам тету, сэ нэхъ сфIэкъабылщ а махуэм ди хъугъуэфIыгъуэхэр утыку къитхьэну, ди тхакIуэхэр, усакIуэхэр, щIэныгъэлIхэр, IэщIагъэлI цIэрыIуэхэр псоми къедгъэцIыхуну, ди гур хэзыгъахъуэ, ди лъэр щIэзыгъэкI, ди щхьэр лъагэу щIэтIэт сыт хуэдэ Iуэхури адрейхэм къыддалъагъун хуэдэу тIэтыну. ИкIи Дунейпсо Адыгэ Хасэмрэ Къэбэрдей Адыгэ Хасэмрэ зэгурыIуауэ фокIадэм икухэм щIидзэу гуфIэгъуэ зэхыхьэр ирагъэкIуэкI.
КъБР-ми, КъШР-ми, АР-ми диIэщ я IэзагъкIэ щIыпIэ куэдым цIэрыIуэ щыхъуа сурэтыщI гъуэзэджэхэр. Абыхэм я IэдакъэщIэкIхэр республикищми щыбгъэлъэгъуэныр и чэзууэ къызолъытэ дяпэкIэ. Шыгъажэ, спорт зэхьэзэхуэ, адыгэ усакIуэхэм, уэрэджыIакIуэхэм я творческэ пшыхь егъэкIуэкIыныр, адыгэ газетхэм я къыдэкIыгъуэ зэгуэт гъэхьэзырыныр, нэгъуэщI Iуэхугъуэ куэди къызэщIебгъэубыдэ хъунущ. Мы гъэм и гугъу пщIымэ, Дунейпсо Адыгэ Хасэм и зимычэзу I Конгрессым и егъэкIуэкIыгъуэр фокIадэм и 19-м те- 143 Публицистикэ
хуати, абы хамэ къэрал куэдым къикIыу къыщызэхуэса ди къуэшхэри хэтащ Адыгэхэм я махуэшхуэм. Нэгъабэ Налшык къалэ гуфIэгъуэм и курыхыр щыIамэ, мы гъэм гъэм ар районхэм яхьат. Ди хьэщIэхэри зэбграшри телъыджэ куэд ирагъэлъэгъуащ. Адыгэм гуфIэгъуэ дауэдапщэу иIэхэм ящыщу зыри къагъэнакъым ямыгъэлъэгъуа. Си щхьэкIэ си гуапэ хъуащ, хэкурысхэм я зэхэтыкIэ, я гуфIэгъуэ Iуэхухэр зэрекIуэкIыр зыхуэдэхэр ди лъэпкъэгъухэм я нэгу зэрыщIэкIар. ФIыщIэ яхуэфащэщ апхуэдэ махуэ дахэр зыгъэхьэзыра, езыгъэкIуэкIа район Iэтащхьэхэм. Зиужь зэпыту илъэс къэс ягъэлъэпIэну сыхуейт мы махуэр. Сыт щхьэкIэ жыпIэмэ, абы лъэпкъыр зэришэлIэнущ, зэкъуигъэувэнущ. КъищынэмыщIауэ, щэнхабзэ, гъуазджэ, спорт, щIэныгъэ, медицинэ, литературэ я лъэныкъуэкIэ зэфIэкI лъагэ зыIэрызыгъэхьахэр, ди республикэм, ди лъэпкъым и цIэр щIыпIэ жыжьэхэм, хамэ къэралхэм щызыгъэIуахэр утыку къитшэныр, ахэр щIыхь тхылъхэмкIэ, саугъэтхэмкIэ дгъэпажэныр Iэмал зимыIэщ. Апхуэдэ махуэм къэбгъэлъэгъуэныр куэдщ. Ди хьэщIэхэми, къыддэпсэу ди къуэшхэми едгъэлъагъун хуейщ ди ерыскъыхэм я IэфIагъыр, ди щIалэ къуданхэм я зэфIэкIыр, ди пщащэ щIыкIафIэхэм я IэпэIэсагъэр, уэрэджыIакIуэхэм, къэфакIуэхэм я утыку
итыкIэр, щIэныгъэлIхэм я къэхутэныгъэхэр, тхакIуэхэм, усакIуэхэм, сурэтыщIхэм, композиторхэм я IэдакъэщIэкIхэр, нэгъуэщIхэри. КъищынэмыщIауэ, хамэ къэрал щыпсэухэмрэ дэрэ дызэкIэлъыкIуэн, нэхъыбэрэ дызэрыщIэн хуейщ. А махуэм ди лIыкIуэхэр нэгъуэщI щIыпIэ щыхэхэс адыгэхэм яхыхьэн, апхуэдэ дыдэуи ди къуэшхэр хэкум къедгъэблэгъэжын хуейщ. Ди бжьыфIагъыр дгъэлъагъуэу, ди шыгъупIастэм и къэуатыр нэхъыбэм къедгъащIэу, ди щIалэгъуалэр зэрыщыпкъэр я дуней тетыкIэм къиIуатэу дыкъекIуэкIын хуейщ.
Епсэлъар Замирэщ 144 Публицистикэ Ди эрэм и пэкIэ I лIэщIыгъуэм Алыджым и Олимп Iуащхьэм япэ дыдэу щызэхаублащ лIыгъэрэ хахуагъэкIэ пасэрейхэр щызэхьэзэхуа зэпеуэ инхэр. Хъыбарыжьхэм къызэрыхэщыжымкIэ, нарт лIыхъужьхэми Хьэрэмэ Iуащхьэр я къару зэхэгъэкIыпIэт. А зэхьэзэхуэ телъыджэхэм щытекIуэхэр Хэкум щаIэтырт икIи зэфIэкI лъагэ зэраIэм къыхэкIыу тхьэпэлъытэу ябжырт. Олимп чемпионхэм пщIэшхуэ хуащIырт икIи ахэр къыщрагъэблэгъэжкIэ къалэхэр къэзыухъуреихь чэщанэхэр пхаудырти, абыкIэ дахьэжырт, адрей цIыху къызэрыгуэкIхэм къазэрыщхьэщыкIыр къыхагъэщу.
Илъэс минитIым щIигъуащ олимп зэпеуэхэр къызэрежьэрэ. Зэгуэр пIалъэкIэ зэпагъэуауэ щытами, ар тхыдэм къыхэтэджыкIыжащ икIи дунейм къытехъуа зэхьэзэхуэ нэхъ удэзыхьэххэм я деж жьантIэр щиIыгъщ. ДиIащ, диIэщ икIи диIэнущ абы адыгэ лъэпкъыр щызыIэта щIалэ ахъырзэманхэр. 1948 гъэм Великобританием и къалащхьэ Лондон щекIуэкIа I Гъэмахуэ Олимп джэгухэм дыщэ медалыр къыщызыхьа Догу (ГъукIэ) Яшар хиша лъагъуэ дахэм иужькIэ ирикIуащ Къаплъэн (Уащхъуэ) Хьэмидрэ (1956) Аталай (Нагъуэ) Хьэмидрэ (1968). Ди жагъуэ зэрыхъущи, зи гугъу тщIа бэнакIуэ телъыджэхэр тхыдэм зэрыхыхьар тырку чемпионхэущ, Урыс-Кавказ зауэжьым и ужькIэ къыщыхута къэралыгъуэм зыщыщ адыгэ лъэпкъыр щрагъэбзыщIурэ зэман кIыхькIэ къызэрекIуэкIам къыхэкIыу. Илъэс 44-рэ хъууэ аращ адыгэр зэрыадыгэу олимп утыку къызэрихьэрэ. Тхыдэм и дежкIэ а зэман кIэщIым ди лъэпкъым ехъулIэныгъэ инхэр къыхудэкIуащ – дэ диIэ хъуащ Олимп чемпиону 6! Шыхъуэ Борис и лъакъуэрыгъажэм лъэщIыхьэнрэ Чыржын Мухьэрбий штангэкIэ къиIэта хьэлъэр тезычыфынрэ Германием и Мюнхен къалэм 1972 гъэм къыщыкъуэкIакъым. Тхуэугъурлащ дэ а нэмыцэ щIыналъэр. Япэрауэ, зэи къэмыхъуауэ, адэжь Хэкум щыщ ди щIалэхэр Олимпиадэм щытекIуащ. ЕтIуанэрауэ, зэкIэ а зыращ Олимп чемпионитI зэуэ адыгэхэм щыдиIар. Джылахъстэней пщащэ Ахэмын Еленэ 1980 гъэм Мэзкуу щызэхэта Олимп джэгухэм волейболымкIэ дыщэ медалыр къыщихьа иужькIэ, илъэс тIощIкIэ апхуэдэ дамыгъэ лъапIэм иджыри дыпэплъэжын хуей хъуащ. ИтIанэщ лъэ быдэкIэ утыку къыщихьар ижь-ижьыж лъандэрэ ди адэжьхэм пщIэ лей зыхуащIурэ къэгъуэгурыкIуа бэнэкIэ спорт лIэужьыгъуэм хэт адыгэ щIалэхэр. Къардэн Муратрэ Хъущт Аслъэнбэчрэ 2000, 2008 гъэхэм Сиднейрэ (Австралие) Пекинрэ (Китай) дыщэр къыщытхуахьащ. 10 Заказ №642 145 146
Публицистикэ Куэд щIакъым адыгэм ди пщIэр аргуэру лъагэу Iэта зэрыхъурэ. Бразилием и Рио-де-Жанейрэ къалэм щызэхэта I Гъэмахуэ Олимп джэгухэм текIуэныгъэ гукъинэжхэр щызыIэрагъэхьащ бэнакIуэ гъуэзэджэхэу Мудрэн Беслъэнрэ Джэду Iэниуаррэ. Ахэращ ди нобэрей тхыгъэр зытеухуари. Рио-де-Жанейрэ хуэзыша гъуэгур
ГъащIэми хуэдэу, спортым цIыхухэр лъагъуэ зырызкIэ хохьэ. Абы щыгъуэми зэтехуэныгъэ куэд щыIэщ. Къапщтэмэ, Мудрэн Беслъэнрэ Джэду Iэниуаррэ я натIэ хъунур къахухэзыхар я къуэшхэращ. Ахэращ мы щIалэхэр бэнакIуэм хэзышар. Беслъэн спортым зэрыхыхьар самбэращ. Зыгъэсэн зэрыщIидзэрэ куэд дэмыкIауэ, 2007 гъэм ар Урысей Федерацэм и чемпион хъуащ икIи дунейпсо зэпеуэм дыжьын медалыр къыщихьащ. Абыхэм къыхэкIыу «Дунейпсо классымкIэ спортым и мастер» цIэ лъапIэр къыфIащащ. АрщхьэкIэ иужькIэ дзюдор къыхихыжащ. Щхьэусыгъуэр зы закъуэщ – дэтхэнэ зы спортсменми хуэдэу, Мудрэныр щIэхъуэпсырт Олимп зэпеуэхэм хэтыну, арщхьэкIэ самбэр абы и программэм хагъэхьатэкъым. Дзюдом и Iуэхур абыкIэ нэхъыфIт. Зэман кIэщIым къриубыдэу бэнэкIэ лIэужьыгъуэщIэр Беслъэн къигъэIурыщIащ икIи къыкIэлъыкIуэ илъэсым абыкIи къэралым щынэхъ лъэщ дыдэ хъуащ. АдэкIэ Европэм чемпион (2012, 2014 гъэхэм), дунейпсо зэхьэзэхуэм етIуанэ (2014 гъэм) щыхъуащ, Европей джэгухэм (2015) дыщэ медалыр къыщихьащ. Абыхэм къапэкIуащ «Урысей Федерацэм дзюдомкIэ щIыхь зиIэ и мастер» цIэр. АдэкIэ Олимп лъагапIэм хуэкIуэ гъуэгур къызэIуха хъуащ.
Тыншу щытакъым Джэду Iэниуар спортым зэрыхыхьа щIыкIэри. Езыр щалъхуа Псыгуэнсу къуажэм и адэ къуэш Анатолэ къыщызэригъэпэща бэнакIуэ пэшым япэу щыкIуам и Iэр къутауэ къыщIэкIыжащ. Ирикъунт ар спортым гущыкI ирихуэпщIыну. АрщхьэкIэ ехъулIэныгъэ зыIэрызыгъэхьэфыр ерыщыращ. Япэ фэбжьым къригъэкIуэтакъым Iэниуар икIи и хъуэпсапIэм лъагъуэ хухишащ. Республикэм, къэралым текIуэныгъэхэр къыщихьурэ Урысей Федерацэм и командэ къыхэхам лъэбакъуэ зырызурэ хуэкIуащ. Апхуэдэ дзыхь къезыгъэзахэри хущIегъуэжакъым. 2010 гъэм щегъэжьауэ абы ди къэралми лъэпкъми я пщIэр иIэт зэпытурэ екIуэкIащ. А зэманым къриубыдэу Джэдум Дунейпсо кубокыр зыIэригъэхьащ, тIэунейрэ Европэм и чемпион хъуащ, Европей джэгухэм щытекIуащ, дунейпсо чемпионатым жэз медалыр къыщихьащ, нэгъуэщI зэпеуэ куэдми бжьыпэр щиубыдащ. Бразилием кIуэнухэр кIэухыу щызэхагъэкIа Урысей Федерацэм и чемпионатри Iэниуар къехъулIащ. БэнэкIэ хуитымкIэ килограмм 74-м нэс зи хьэлъагъхэм я зэпеуэм адыгэ щIалэм псори щытридзащ. КIэух Публицистикэ
зэIущIэм абы къыщыпэщIэуващ иужьрей Олимп джэгухэм жэз медалыр къыщызыхьа, дуней псом щэнейрэ и чемпион Царгуш Денис. А тIум я зэныкъуэкъуныгъэр гуащIэ зэрыхъунум шэч хэлътэкъым.
ЗэIущIэр иухыным секундищ фIэкIа имыIэжу бжыгъэр 2:2-т. Абдежым Джэду Iэниуар напIэзыпIэм зыкъызэкъуихри, и хьэрхуэрэгъур идзащ икIи аргуэру баллищ къилэжьри, 5:2-уэ текIуащ. Апхуэдэ щIыкIэкIэ ар ди къэралым и чемпион хъури, дыщэ медалымрэ саугъэту доллар минипщIрэ къыхуагъэфэщащ. ИкIи Псыгуэнсу къуажэм щыщ адыгэ щIалэр Бразилием щызэхэтыну Олимп джэгухэм зэрыкIуэнур абдеж щызэхэкIащ. Ди щIалэхэр Бразилием зэрыщымыхуэмыхунур хэт и дежкIи гурыIуэгъуэт. Нэрылъагъут ахэр зы щхьэкIи къызэримыкIуэтынур. Уеблэмэ, абы гу лъитат Урысей Федерацэм и Президент Путин Владимири. Мы илъэсым и пэщIэдзэм ар Сочэ кIуат, къэралым дзюдомкIэ и гуп къыхэхам абы зэрызыщигъасэм кIэлъыплъыну. Путиныр кимоно щыгъыу къыщIыхьэри, япэщIыкIэ гупым и тренер нэхъыщхьэ Гамбэ зымащIэрэ ебэнащ. ИтIанэ зызыгъасэ спортсменхэм яхыхьащ. Мудрэным и гъусэу зэрытрадзэ Iэмал гуэрхэр щагъэлъагъуэм, Президентыр абы къеупщIащ Олимпиадэм зэрызыхуигъэхьэзыр щIыкIэмрэ и мурадхэмкIэ. Беслъэн къэралым и Iэтащхьэм жриIащ Рио-де-Жанейрэ кIуэну зэримурадыр икIи Iэмал имыIэу медалхэм зэрыщIэбэнынур. 147
– Сыт хуэдэ медаль узыщыгугъыр? – щIэупщIэжащ Путиныр.
– Дауи, дыщэращ, – жэуап пыухыкIа итащ ди щIалэм. Хьэрхуэрэгъу нэхъыщхьэу къилъытэхэм щыщIэупщIэм, Беслъэн Японием щыщ Такатэ Наохисэ и цIэр къриIуащ. Нэхъапэм ахэр зыбжанэрэ зэпэщIэхуати, гъуэрыгъуэурэ текIуэныгъэр зыIэрагъэхьащ. Иджы Олимпиадэм Мудрэным щичэзууэ къелъытэ. Урысей Федерацэм и
Президентым игу къэкIыжащ Такатэрэ Мудрэнымрэ иужьу зэрызэбэнар зэрилъэгъуар. Зыщыщ лъэпПутин Владимиррэ Мудрэн Беслъэнрэ. Публицистикэ
къыр зригъащIэри, къыпищащ: «Сыт жыпIэр?! Къэбэрдейхэр японхэм нэхърэ куэдкIэ нэхъ лъэщщ. ИIэ, ятекIуэ…» Бэнэныр яуха иужькIэ зэхэта зэIущIэм Путиным щыжиIащ къэбэрдейхэр японхэм хъыжьагъэкIэ ефIэкIыу къызэрилъытэр. Ар ди лъэпкъэгъухэм я гуапэ зэрыхъуар наIуэщ икIи а Iуэхугъуэр зэрыпэжым куэд мыщIэу Бразилием щыхьэт щытехъуэжащ.
Бразилием и бэнапIэ утыкухэм
ГуфIэгъуэшхуэкIэ щIидзащ Бразилием и Рио-де-Жанейрэ къыщызэIуаха I Гъэмахуэ Олимп джэгухэм. Абы и япэ махуэм япэ дыщэ медалыр Урысейм къыхуихьащ Бахъсэн къалэм щыщ адыгэ щIалэ Мудрэн Беслъэн – дзюдомкIэ килограмм 60-м нэс зи хьэлъагъхэм я деж ар Олимп чемпион щыхъуащ! Къэбэрдей щIалэр и хьэрхуэрэгъу псоми ефIэкIри, Олимп лъагапIэм къыщыхутащ. Ар тыншауэ зыми хужыIэнукъым.
Бразилием щызэхэтыну Олимп джэгухэм и пэ къихуэу допингым ехьэлIауэ щыIа псалъэмакъ, Iуэху мыщхьэпэ куэдым иужькIэ ди къэралым и спортсменхэм я гур иудауэ абы ирихьэлIэн хуейт. Арат зыщыгугъар ди ныкъуэкъуэгъухэри. АрщхьэкIэ…
I Гъэмахуэ Олимп джэгухэм я япэ махуэм утыку къихьэнут дзюдомкIэ щэнейрэ Европэм и чемпион, Урысей Федерацэм спортымкIэ щIыхь зиIэ и мастер ди лъахэгъу Мудрэн Беслъэн. Абы тепыIэншэу дыпэплъэрт, дэтхэнэ зы хъыбарри къэтпхъуатэу телевизорымрэ интернетымрэ дабгъэдэсу. Мудрэным и япэ хьэрхуэрэгъу, Голландием къикIа Мурен Джерен адыгэ щIалэм къыпигъэувын иIакъым. Беслъэн ар хигъащIэри, Армением щыщ Давтян Ованес финалым и 18-нэ Iыхьэм щыIущIащ. Абыи зэрелIэлIэща щыIэкъым. АдэкIэт зэпэщIэтыныгъэ нэхъ гугъухэм щыщIидзэр.
Финал ныкъуэм кIуэн папщIэ адыгэ щIалэм къыпэуващ дунейпсо рейтингым щыпашэ Ким Вон Чжин. Корее Ипщэм щыщ дзюдоистыр лъэщым и закъуэтэкъым, атIэ хьилагъи зыхэлът. Ар «зэрымыщIэкIэ» Беслъэн и нэм щIэIэбащ, абыкIэ нэхъ мыхъуми иригъэкIуэтын и мураду. Мудрэныр апхуэдэу къыпхуэгъэдзыхэнутэкъым. Дохутырхэр къеIэзэри, бэнэныгъэм пищащ икIи и хьэрхуэрэгъур хигъэщIащ. Финалым хуэзыша гъуэгури тыншакъым. Куржым щыщ Папинашвили Амирани щIэхъуэпсырт и хэкур игъэлъэпIэну. АрщхьэкIэ текIуэныгъэр зыIэрыхьэнур а тIум язырат. Ар езым зэрынэхъ хуэфащэм Мудрэн Беслъэн зыми шэч къытрыригъэхьакъым – къыпэщIэтар къабзэу тридзэри, медалхэм ящыщ зы къызэрыIэрыхьэнур белджылы ищIащ. Ар дыщэми дыжьынми щызэхэкIынур иужьрей зэIущIэрат. 148 Публицистикэ
Къэзахъстаным къикIа Сметов Елдос и ныбжьыр илъэс 23-
рэ фIэкIа мыхъуми, дунейпсо чемпионт. Апхуэдэм упэщIэтыныр, дауи, къызэрыгуэкI Iуэхутэкъым. АрщхьэкIэ Мудрэным фIы дыдэу къыгурыIуэрт къикIуэт зэрымыхъунур – Къэбэрдей-Балъкъэрри, Урысей Федерацэри, дунейм и дэнэ щIыпIи щыпсэу адыгэхэри абы къыдэщIырт. Псори щIэхъуэпсырт Беслъэн и текIуэныгъэм.
Бэнэныгъэр гуащIэу щытащ. Сметовым и щIалагъэмрэ жыджэрагъымрэ Мудрэным и Iэзагъымрэ лъэщагъымрэ пигъэуващ. Нэхъ лъэрызехьэр щызэхэкIар иужь дыдэ секундхэращ. Беслъэн и хьэрхуэрэгъум лъакъуэпэщIэдз хуищIри, ириудащ. Ар текIуэныгъэт! Мэзкуу зэманымкIэ жэщыр сыхьэт 12-м нэблэгъами, Бахъсэн къали, Налшыки, Мудрэным дэщIа цIыху минищэхэр щыпсэу нэгъуэщI щIыпIэхэри дэрэжэгъуэ иным зэщIищтат. 149
Афэрым, адыгэлI! Зэи къэмыхъуауэ ди лъэпкъым иджы къыхэкIащ дзюдомкIэ Олимп чемпион. Ар Мудрэн Беслъэнщ! Бразилием щекIуэкI Гъэмахуэ Олимп джэгухэм Урысей Федерацэм япэ дыщэ медалыр къыхуэзыхьа Мудрэн Беслъэн и текIуэныгъэм теухуа хъыбарымкIэ къызэIуахащ дунейм я хъыбарегъащIэ IэнатIэ нэхъыщхьэхэм я къыдэкIыгъуэхэр. Дэтхэнэми хуэфэщэн пщIэ лъагэ щыхуащIащ Къэбэрдей-Балъкъэрым щыщ адыгэ щIалэм и ехъулIэныгъэ иным, къызыхэкIа лъэпкъым, къэралым я дежкIэ абы иIэ мыхьэнэм. Езыми, журналистхэм щепсалъэм аргуэру хэкулI нэсу зыкъигъэлъэгъуащ. Абыхэм ящыщ зы къеупщIат цIэрыIуэ зэрыхъуам къыхэкIыу дяпэкIэ дэнэ щыпсэуну къыхихынуми. «Си хэкужь хуэдэ щыIэкъым. Дуней псор тIэу-щэ хъурейуэ къэслъэтыхьащи, унэм щызгъэзэжынум сыт щыгъуи тепыIэншэу сыпоплъэ. Ди бгы лъагэхэм, дыкъэзылъхуахэм, гъунэгъухэм, Iыхьлыхэм зэи Публицистикэ
защызгъэнщIыркъым». Олимпиадэм зэрыщытекIуам папщIэ къратыну мылъкур къызэригъэсэбэпыну щIыкIэмкIэ къыщеупщIами, яритыжа жэуапыр абы пщIэ лей хуозыгъэщIщ. «Рио-де-Жанейрэ сыкъежьэн ипэкIэ ди анэм къызжиIащ: «Дэ уэ сом мелуанхэмкIэ дыпщыгугъыркъым, ахэр дэри къэдлэжьыфынущ, дыщэ медалыр зыIэрыгъэхьэ». Сэ мыбы олимп джэгухэм яхузиIэ хъуэпсапIэм сыкъишащ икIи ар къызэхъулIащ. Аращ псом ящхьэр». Олимпиадэм и щIэдзапIэр телъыджэт. Абы хуэфащэу къыпащэну дыщыгугъырт бэнэкIэ хуитымкIэ ди щIалэ ахъырзэманхэу Европэм щэнейрэ и чемпион Джэду Iэниуаррэ дуней псом апхуэдиз дыдэрэ щынэхъ лъэща Махуэ Билалрэ. Ди жагъуэ зэрыхъущи, Билал мэскъалкIэ зэрыбэлэрыгъам медалыншэу къигъэнащ, япэ дыдэ зэIущIэм къыщыхагъащIэри. Iэниуар абы и цIэкIи утыкур игъэбжьыфIэфащ. Ауэ ар къыщыхъуар Олимп джэгухэр иухыным зы махуэ иIэжущ.
ШыщхьэуIум (августым) и 19-м и мэрем пщыхьэщхьэм адыгэ лIыхъужь цIэрыIуэхэм иджыри зы къахэхъуащ. Ар Джэду Iэниуарщ. Рио-де-Жанейрэ дыщэ медалыр къыщылъымысами, дуней псор абы и лIыгъэм итхьэкъуащ икIи щытхъу псалъэ куэд къилэжьащ. Ди республикэм и къалащхьэм щыIэ ЗэгурыIуэныгъэм и утымрэ Iэниуар къыщалъхуа Псыгуэнсу къуажэм дэт спорткомплексымрэ телевизорышхуэхэр щагъэувауэ цIыху минхэр эфир занщIэкIэ ар зэрыбанэм кIэлъыплъырт. Джэдум япэу къыпэщIэхуа Абдурахманов Бекзод зэхьэзэхуэм урихыхьэну хьэрхуэрэгъу хъарзынэт. Iэниуар узбек щIалэм зэрелIэлIэща щыIэкъым икIи 10:5-уэ текIуащ. Нэрылъагъут абы и къарур зэрызэригъэзахуэр икIи бэнэныгъэ нэхъ гуащIэхэр дяпэкIэ къызэрыпэщылъыр къызэрыгурыIуэр.
АдэкIэ, пасэу ирагъэкIуэкIа пхъэидзэм ипкъ иткIэ, Джэду Iэниуар пэщIэтын хуейт нэхъапэм къыхэзыгъэщIауэ щыта, 2012 гъэм Лондон щекIуэкIа Гъэмахуэ Олимп джэгухэм я чемпион, дуней псом щэнейрэ щытекIуа, Дунейпсо Кубокыр тIэунейрэ къэзыхьа Барроуз Джордан. США-м и бэнакIуэр мы спорт лIэужьыгъуэм щынэхъ лъэщ дыдэхэм ящыщ зыуэ зэрыщытыр наIуэт икIи зыри темыкIуэфыну куэдым къащыхъурт. Джэду Iэниуаррэ абырэ я зэпэщIэтыныгъэм сыт хуэдэ зэхьэзэхуэми и кIэухыр игъэдэхэфынут. АрщхьэкIэ ахэр финалым и Iыхьэ плIанэм щызэхуэзат икIи тIум языр текIуэтын хуейт.
ЗэпэщIэтыныгъэр хуабжьу зэрыгуащIэнур япэ дакъикъэм къигъэлъэгъуащ. Барроуз къещхьэфэуэну зыкъыщишэщIым, Джэдур абы еIунщIри, алэрыбгъум ирихуащ. БэнакIуитIым я зэплъыкIэм уигъэшынэжырт, зыр адрейм IэщIэукIэну къыпфIигъэщIу. ТIуми быдэу епсалъэщ икIи дагъуэ яхуищIри, судьям адэкIэ бэнэныгъэм пригъэщащ. 150 Публицистикэ
Iэниуар и ныкъуэкъуэгъу цIэрыIуэм къыпимыкIуэт дэнэ къэна, ар зэхэзехуэн ищIат. Джордан Iэнкун хъуати, нэхъыбэу зэлIалIэр зэрызихъумэжынырат. АрщхьэкIэ абы къехъулIэр мащIэт. Хуэмхуэмурэ Джэдур 3:0-у япэ щищам, текIуэныгъэр зэрыгъунэгъу дыдэр псоми зыхащIащ. Ауэ угуфIэну иджыри пасэIуэт. Ар наIуэ къытщищIащ Барроуз. Абы и Олимп чемпионыгъэр фIырыфIкIэ игъэтIылъынутэкъым. Мис бжыгъэр 3:2 хъуащ. Къэнэжа секундхэр дыпIащIэурэ къыпыдобжыкI. Iэниуари и къару къызэрихькIэ зиIыгъщ. Тху, плIы, щы, тIу, зы… текIуэныгъэ! Джэду Iэниуар хигъэщIащ дуней псом щэнейрэ щынэхъыфIа, Олимп чемпион Барроуз Джордан. Ар хуабжьу ехъулIэныгъэшхуэщ, ауэ абдежми укъыщызэтеувыIэ хъунукъым.
Финалым хуэзышэ гъуэгур Iэниуар хуабжьу къехьэлъэкIащ. Азербайджаным щыщ Гасанов ДжэбрэIил дунейм щынэхъ лъэщхэм ящымыщми, Барроуз хуабжьу иригъэша Джэдур къыхигъэзыхьащ. ЗэIущIэм и япэ Iыхьэр щиухам ар 4:0-у япэ ищат. БэнакIуэ куэд щыIэкъым апхуэдизу къефIэкIыу щIэзыдза и хьэрхуэрэгъур иужькIэ иригъэкIуэтыжыфу. Джэдур а закъуэтIакъуэм ящыщщ. КъыкIэлъыкIуэ дакъикъищым абы бжыгъэр 5:4-м нигъэсри, финалым хэтыну хуитыныгъэ къихьащ. АрщхьэкIэ Гасановым къаруушхуэ дыдэ зэрытригъэкIуэдар нэрылъагъут. КъищынэмыщIауэ, Iэниуар и нэщIащэр зэгуэудауэ лъыр щIэх-щIэхыурэ ягъэувыIэн хуей хъурт. КIэух зэIущIэм зыхуигъэхьэзырыну Джэдум сыхьэт зытIущ иIэт. А зэманыр трагъэкIуэдащ игъуэта фэбжьхэр пIалъэкIэ нэхъ мыхъуми ягъэундэрэщхъуэным. Ди дохутырхэм ар хъарзынэу яхузэфIэкIа хуэдэт.
Финалым къыщыпэщIэува Язданишариати Хьэсэн Ираным щыщт. БэнэкIэм а къэралым ижь-ижьыж лъандэрэ гулъытэ хэха щегъуэт икIи абы япэ ирагъэщ спорт лIэужьыгъуэ щыIэкъым. Дауи, гурыIуэгъуэт а зэпэщIэтыныгъэр тынш зэрымыхъунур. И къарур зэрыгъуэтыжауэ икIи и узыншагъэр мащIэу зэфIагъэувэжауэ Джэду Iэниуар кIэух зэIущIэм утыкум къихьащ. Абы къыгурыIуэрт псынщIэ-псынщIэу и хьэрхуэрэгъур хигъэщIэн зэрыхуейр, армыхъумэ и фэбжьхэм зыкърагъэщIэнут. 6:0-у япэ щищам зы шэчи къытетхьэжыртэкъым адыгэ щIалэр чемпион зэрыхъунум. АрщхьэкIэ адэкIэ къэхъуам дигу къигъэкIыжащ илъэс мин ипэкIэ ди лъэпкъым къылъыкъуэкIа Iуэхугъуэ гуузыр.
ЕпщыкIузанэ лIэщIыгъуэм (1022 гъэм) урысыпщ Мстислав адыгэхэр дыкъызытехъукIыжа зиххэмрэ касогхэмрэ я щIыр къизэуну ежьащ. Зы лъы ткIуэпс къащIэмынэжыхукIэ зи Хэкур зыхъумэжыну ди адэжьхэр абыхэм къапэуващ. Дзэхэм зыщызэраупсейм, 151 Публицистикэ
адыгэхэм я пашэ Ридадэ къыхилъхьащ, зэбийхэм ящыщ зырыз зэрагъэбэну, текIуам и лъэныкъуэм зауэр ихьауэ къалъытэну. Абы щыгъуэми зэгурыIуащ Iэщэ къамыгъэсэбэпу я къарурэ зэфIэкIкIэ зэныкъуэкъуну.
Лъэныкъуэхэр арэзы хъури, я дзэпщхэр зэпагъэуващ. Ридадэрэ Мстиславрэ куэдрэ зэрызехьащ. Хуэм-хуэмурэ наIуэ хъурт адыгэпщыр зэрытегуплIэр икIи мыгувэу ар зэрытекIуэнур. Зи къарур кIуэщI Мстислав, нэгъуэщI хэкIыпIэ имыгъуэтыжу, и гъуэншэдж тхьэIум дэгъэпщкIуа хьэджэсэр къызыкъуихри, зыми гу лъамытэу, Ридадэ къепыджащ. УIэгъэ хьэлъэ хъуам и къарур щIэкIри хьэдэу къэджэлащ… 152
… Фэбжьыр зыхуэзэ щIыпIэр зылъагъу Язданишариати зэрымыщIэкIэ хуэдэурэ абы жьэхэуэрт. ИкIи лъым аргуэру къыщригъэудыжащ. ЗэIущIэр зэпагъэури, дохутырхэм къеджащ. Дыдейхэр Джэдум бгъэдагъэхьэртэкъым. Пасэу ягъэува хабзэмкIэ, утыку ит бэнакIуэхэм еIэзэр абы хухаха дохутырхэрщ. Зыкъомрэ елIалIэри, лъыр къызэтрагъэувыIащ. Бэнэн щIадзэжри, аргуэрыжьт. ЗэIущIэр адэкIи мызэ-мытIэу зэпагъэун хуей хъуащ. Лъыр ямыгъэувыIэмэ, бэнэныгъэр щагъэтынурэ, хьэрхуэрэгъум текIуэныгъэр иратынут. Дохутырхэр къеIэзауэ къыщихьэжам, Iэниуар лъыгъажэшхуэ хэтауэ фIэкIа пщIэнтэкъым. И нэхэр къызэрыщIэщ щымыIэу и щхьэри и пщэри къепхэкIат, бэуапIэ кърамыту. ЛIыгъэу иIэр зэхилъхьэри, абы бэнэныгъэм пищащ. АрщхьэкIэ и къарухэр щIэкI зэпытт. Ираным щыщ бэнакIуэр а щытыкIэм нэхъри къытригъэгушхуэрт икIи хуэм-хуэмурэ бжыгъэр 6:4-м нэсащ. Къэнэжар секунд бжыгъэт. Публицистикэ
Зи нэхэр къыщхьэрипхъуэ Джэду Iэниуар Язданишариати Хьэсэн къызэщIиубыдащ. Ахэр лIэн-къэнэну зоныкъуэкъу. ЗэIущIэр еух, ауэ абы зы мэскъалкIэ япэ иту перс щIалэм аргуэру очкоитI судьям кърет. Бжыгъэр 6:6 хъуащ. ЗэрытемыгъэкIуа хуэдэщ, арщхьэкIэ спорт бэнэкIэм езым и хабзэ иIэжщ: бжыгъэр щызэхуэдэм и деж иужьу очко къэзыхьар япэ ирагъэщ. А щIыкIэм тету Ираным къикIам япэ увыпIэр лъысащ. Лъыпсыр къызыпыж Iэниуар къыIэрыхьар дыжьын медалращ, ауэ IэщIагъэлIхэми абы кIэлъыплъахэми къызэралъытамкIэ, ар дыщэ куэдым нэхърэ нэхъ лъапIэщ. – Дыжьынмэ, дыжьынщ, – и щхьэр къыхуэмыIэту жиIащ Джэду Iэниуар зэхьэзэхуэ нэужьым. – Узыр къысфIэIуэхутэкъым, си фэр изыхар щIэх-щIэхыурэ зэIущIэр къызэрагъэувыIэрт. – Уи жьэпкъыр къызэщIиубыдэу уи щхьэр щыфIапхыкIам, убэ-
– Дохутырхэм яжесIат жьы зэрызмыгъуэтыр. АрщхьэкIэ къызгурагъэIуащ, лъыр къахуэмыгъэувыIэмэ, зэIущIэр иухауэ къызэралъытэнур. СлIот сщIэнур? Арэзы сыхъун хуей хъуащ.
СыщIыхагъэщIар сэ мы зэпэщIэтыныгъэр нэхъ пасэу езгъэухыну сыхущIэкъуащ, 10:0-у япэ сищу, ауэ къызэхъулIакъым. къызолъытэ. ИпэжыпIэкIэ, – Уи хьэрхуэрэгъум ирата иужьрей очкоитIыр уфIэзахуэ, уэ абы и арауэ уэфрэт?
лъакъуэр пIыгъащ.
– Судьяхэм нэхъ ящIэнщ. 153
– Барроуз узэребэна щIыкIэм тIэкIу утхутепсэлъыхьыфын?
– Абы мыхьэнэшхуэ иIэт. АрщхьэкIэ дыщэр зыIэрыхьари нэгъуэщIщ.
– Фэ тIур фызэзауэ пэтащ. Публицистикэ
– Барроуз занщIу сигъэшынэну и гугъащ. Сэри дыгъуасэкъым спортым сыщыхыхьар, хуэфащэ жэуап естын хуей хъуащ. – Дыжьын медалыр уи Iэрылъхьэу Олимпиадэм уокIыж. Абы щхьэкIэ къэмынэу, утекIуауэ, ехъулIэныгъэ ин зыIэрыбгъэхьауэ къэплъытэркъэ? – Сэ сыкъыздэкIуар дэнэми сщIэрт икIи си хъуэпсапIэр дыщэрат. АрщхьэкIэ гъащIэм сытри къыщохъу.
Джэду Iэниуар и лIыгъэр здынэсыр дуней псом щалъэгъуащ. ИкIи абы и дыжьын медалыр дыщэм ефIэкIыу къалъытащ ипэжыпIэкIэ спортыр фIыуэ зылъагъухэм. Хэкум щагъуэта пщIэр
Пасэрей алыджхэм ирахьэжьа хабзэм тету, Рио-де-Жанейрэ щекIуэкIа I Гъэмахуэ Олимп джэгухэм къыщыхэжаныкIа ди щIалэхэр Iэтауэ Хэкум къыщрагъэблэгъэжащ. Мэзкуу и «Шереметьево» кхъухьлъатэ тIысыпIэм къызэрыщетIысэхыу абыхэм адыгэ джэгукIэ къащыIущIащ, къэралымрэ лъэпкъымрэ я ныпхэр яIыгъыу. АдэкIи, Къэбэрдей-Балъкъэрым и гъунапкъэм къыщихьэжым, гупышхуэу къапежьащ республикэм и къалащхьэм, езыхэр щалъхуа Бахъсэн къалэмрэ Псыгуэнсу къуажэмрэ икIахэр. Абыхэм къыхуагъэфэщащ къэрал дамыгъэ лъагэхэр, саугъэт лъапIэхэр, псэупIэ екIухэр, я цIэр иратхащ Олимп щIыхьым и аллеем. Мудрэн Беслъэнрэ Джэду Iэниуаррэ IущIэну къэкIуахэм яхэтт благъэхэр, Iыхьлыхэр, ныбжьэгъухэр, къулыкъущIэхэр… Дэтхэнэми ахэр иIэтынут, игъэлъэпIэнут, псалъэ гуапэ, IэфI жриIэнут. КъызыхэкIа лъэпкъым а щIалэхэр хуигъадэрт зи лIыгъэм уэрэд хуауса Бэдынокъуэ, Сосрыкъуэ, Андемыркъан сымэ. Абы нэхъ лъапIэ сыт щыIэ?!
Беслъэнрэ Iэниуаррэ зыкъомкIэ зэщхьщ. Тхьэм и шыкуркIэ, зи адэ-анэр къызыщхьэщыт, езыхэм я унагъуэ яухуэжауэ щIэблэ узыншэ къызыщIэхъуэ, фIэщхъуныгъэрэ гу къабзагъэрэ зыхэлъ адыгэлI нэсщ ахэр. Я ныбжькIи зрагъэхь щыIэкъым – зыр илъэс 30 хъуа къудейщ, адрейр абы нэсыпащ. А зэман кIэщIым къриубыдэу яхузэфIэкIащ къызыхэкIа лъэпкъым, щыпсэу Хэкум я пщIэр лъагэу яIэтыну. Мудрэн Беслъэнрэ Джэду Iэниуаррэ я зэфIэкIымкIэ я цIэр тхыдэм дыщэпскIэ хатхащ. Шэч хэлъкъым къытщIэхъуэ щIэблэм ахэр сыт щыгъуи щапхъэ зэрахуэхъунум. Заурбэч,
Къэбэрдей-Балъкъэрым щIыхь зиIэ и журналист 154 Культурэ








- 155 Культурэ






- 156 Культурэ










- 157 Культурэ







- 158 Культурэ
МАКЪ ЗИIЭ
ЛIэщIыгъуэ ныкъуэ нэблагъэкIэ узэIэбэкIыжрэ лъэпкъ искусствэм и зыужьыныгъэм уриплъэжмэ, абы зи гуащIэ хэзылъхьа уэрэджыIакIуэхэр мащIэкъым. Ауэ абыхэм ящыщу классикэ уэрэд жыIэкIэр къэзыгъэIурыщIэфахэр закъуэтIакъуэххэщ. Эстрадэ (цIыхубэ) уэрэд гъэзэщIэкIэр щытепщэ нобэрей зэманыр къапщтэмэ, зи макъыр
лъэщу, классикэ макъамэм хуэузэтегъэпсыхьа-зэтеунэтIауэ зырызыххэщ. хуауэ Абыхэм Къэбэрдей-Балъкъэрымрэ Адыгэ республикэмрэ щIыхь зиIэ я артист Гуазэ Тимур. И лэжьыгъэм, фIыуэ илъагъу IэщIагъэм, дяпэкIи зыхуигъэувыж къалэнхэмрэ и мурадхэмрэ тедгъэпсэлъыхьыну дэ иджыблагъэ абы зыхуэдгъэзащ.
ящыщщ щыIэр – Тимур, гъуэгуанэ дахэ, IэщIагъэ гъэщIэгъуэн къыхэзыхауэ гъащIэм зи лъагъуэ щыпхызышыж дэтхэнэ цIыхуми уепсэлъылIэн щыхъукIэ, япэу зыщIэупщIэ хабзэр абы щIэдзапIэ хуэхъуарщ. Уэрэд жыIэным сыт щыгъуэ гу хуэпщIат икIи хэт абы удригъэхьэхат?
– Сэ зызэрысщIэжрэ уэрэд жызоIэ… СызэрыцIыкIурэ. Сыщалъхуа жылэжьым – Тэрч щIыналъэм хыхьэ Ботэщей къуажэм – и курыт еджапIэм сыщыщIэсым еянэ гъэ еджэгъуэр къэдухыхукIэ музыкэмкIэ дерсхэм уэрэд щыжысIащ, абы иужькIэ а предметым демыджэж хъури, си уэрэд жыIэнри тIэкIу нэхъ кIащхъэ хъуащ. Класс нэхъыжьхэм сыщыщIэсым уэрэджыIакIуэ сыхъуну си гугъэххакъым, атIэ математикэ, информатикэхэр фIыуэ сщIэрти, КъБКъУ-м и инженер-техникэ къудамэм сыщIэтIысхьэну си мурадащ. Ди унагъуэкIэ щыгъэтауэ, лъэпкъкIи къытхэткъым макъамэр, уэрэд жыIэныр IэщIагъэ зыхуэхъуа, абыкIэ щапхъэ зытесхыни сыкъэзыухъуреихьхэм яхэтакъым, ар къыздалъхуауэ, сэ езым схэлъу сыкъэхъуауэ къыщIэкIынущ. АрщхьэкIэ зэчий пхэлъыныр мащIэщ, ар зыузэщIын, гъуэгуанэ тэмэм утезыгъэувэн гъащIэм ущримыхьэлIэмэ…
– Мис а гъуэгуанэм утезышахэм, уи япэ творческэ лъэбакъуэхэм нэхъ гупсэхуу я гугъу уэзгъэщIынут.
– Курыт еджапIэр къэзуха къудейуэ, адэкIэ здэзунэтIынур убзыхуа мыхъуауэ, зы махуэ гуэрым зэрымыщIэкIэ гъуэгум дыщызэрихьэлIауэ щытащ а лъэхъэнэм къызэIуахагъащIэ, Кавказ Ищхъэрэм искусствэмкIэ и къэрал институтым и егъэджакIуэ Шэрыб Валерэрэ сэрэ. Дэ Тэрч щIыналъэм хыхьэ зэгъунэгъу къуажитIым, сэ – Ботэщей, ар – Астемырей, дыщыщти, нэхъапэкIи дызэрыцIыхуауэ, дызэнэIуасэт. Абы и чэнджэщкIэ езыр здэщыIэ, иджы сэри нобэ сыщылажьэ институтым сыкъыщIэтIысхьэн хуей хъуащ. КъэпщытакIуэ гупым я пащхьэ щызгъэзэщIа адыгэ цIыхубэ уэрэдыжьымрэ «По Дону гуляет казак молодой» уэрэдымрэ къызэхъулIауэ къалъытат. Абы ипкъ иткIэ инсти- 159 160
Культурэ
тутым щIэтIысхьэнухэр щагъэхьэзыр курсым сыкъащтэри илъэситIкIэ сыщеджащ, иужькIэ уэрэджыIакIуэхэр щагъэхьэзыр къудамэм и студент сыхъуащ.
– ЦIыхубэ уэрэд гъэзэщIэкIэр къыхыумыхыу, классикэ уэрэд жыIэкIэм дауэ ухуэкIуа?
– Япэрауэ, си макъым классикэ IукIэр, нэхъ тегъэчыныхьауэ жыпIэмэ – лирическэ теноркIэ дызэджэр езым пкърышып-
– сыхьауэ пкърытт. ЕтIуанэрауэ, абы япэу гу лъызытэу классикэ жыIэкIэм и лъагъуэм, сыхуей-сыхуэмейми, сыхуэзыунэтIар Кавказ Ищхъэрэм искусствэмкIэ и къэрал институтым и ректор Рахаев Анатолэщ. А лъэхъэнэм – 1996-
1997 гъэхэм – Нэхущ Чэрим и творчествэр зэфIэувагъащIэу, ар псоми я нэIурыт, я щапхъэу щытти, а лъагъуэм техьэ дэтныбжьыщIэри хэнэ Нэхущ Чэрим дыхъуну дыщIэхъуэпсырт. Ректорым и деж сыщIыхьэу цIыхубэ уэрэд жыIэкIэр къызэрыхэсхар щыжесIэм, «уэ узыхуейм ухурагъэджэнущ» жери сыкъыщIигъэкIыжауэ щытащ, ауэ сызыхурагъэджар си макъыр зыхуэунэтIа классикэрщ. ИужькIэ пIалъэ дэкIыжауэ, еджапIэри къэзухауэ, институтым уэрэд жыIэнымкIэ и кафедрэм и егъэджакIуэ нэхъыжь, си макъыр псыхьыным зи гуащIэшхуэ езыхьэлIа КъуийцIыкIу Валерэ къызэрызжиIэжамкIэ, сэ сыкъыщIэкIыжа нэужь, ар ректорым ириджэри унафэ къыхуищIат классикэ уэрэд жыIэкIэм тегъэпсыхьауэ сригъэджэну. Нобэр къыздэсми Рахаевым фIыщIэ хузощI си макъыр гурыгъуазэкIэ зэрызыхищIам, си зэчийр здэунэтIыпхъэ лъэныкъуэм псом япэу гу зэрылъитам папщIэ. ФIыщIэшхуэ хуэфащэщ си егъэджакIуэ КъуийцIыкIу Валери.
– ЕджапIэр къэбуха нэужь, уи творческэ гъуэгуанэм дауэ зишэщIа? Япэ дыдэ дауэ утыку уихьа? Сыт бгъэзэщIа?..
институтым – Кавказ Ищхъэрэм искусствэмкIэ и къэрал институтыр къыщызуха 2001 гъэ лъандэрэ къэрал филармонием, сыщеджа концертмейстер IэзагъымкIэ и кафедрэм (2014 гъэ пщIондэ), уэрэд жыIэнымрэ дирижированиемкIэ и кафедрэм (2014 гъэм къыщыщIэдзауэ нобэ къэсыху) сыщолажьэ. 2008 гъэм къыщыщIэдзауэ МузыкэмкIэ къэрал театрым срисолистщ. Япэ дыдэу сызыхэтар Леонкавалло Руджеро и «Паяцы» оперэрщ.
ансамблымрэ камернэ Культурэ
– Нэхъ гукъинэж пщыхъуауэ, нэхъыфI дыдэу плъагъуу сыт хуэдэ ролхэр, уэрэдхэр бгъэзэщIа? Иджыри сыт хуэдэхэм ущIэхъуэпсрэ?
– Нэхъ гукъинэж сщыхъуахэм ящыщщ 2011 гъэм Адыгэ республикэм срагъэблагъэу Нэхей Аслъэн и «Уафэгъуагъуэ макъ» («Раскаты далекого грома») оперэм Хьэгъур и партиер зэрыщызгъэзэщIар. А оперэр зыхуатхар драматическэ тенорым и макъыр арат (сысейр лирическэ тенорщ), апхуэдэу щытми, едэIуахэм къызэрызжаIэжамкIэ, сыпэлъэщауэ къыщIэкIынущ. А партиер сигу къыщIинэжам щхьэусыгъуитI иIэщ: Адыгэ республикэм япэу щагъэува адыгэ оперэр зыгъэзэщIар сэращ, етIуанэрауэ, ар къызэхъулIауэ къалъытэри, «Адыгэ Республикэм щIыхь зиIэ и артист» цIэ лъапIэр къысхуагъэфэщащ. Апхуэдэуи, Леонкавалло Руджеро и «Паяцы» оперэм Арлекин и партиер, Рахманинов Сергей и «Алеко» оперэм Цыджан щIалэщIэм и ролыр щызгъэзэщIащ, Чайковский Пётр и «Иоланта» оперэм щыщу Водемон и партиер згъэхьэзыращ. Нэхъыбэ дыдэу сызыщIэхъуэпсыр композитор цIэрыIуэ Верди Джузеппе и «Травиата» оперэм хэт Альфред и ролыр згъэзэщIэныр аращ. Дызэрыт илъэсым ар ди театрым щагъэувыжыну мурад ящIащи, сыщогугъ а ролыр сэ къысхуагъэфэщэну. – Сэ сызэрыщыгъуазэщи, зы мазэ ипэ – сентябрым и 26-м – ЩоджэнцIыкIу Алий и «Мадинэ» поэмэр и лъабжьэу композитор цIэрыIуэхэу Балэ Мухьэдинрэ Къардэн Хьэсэнрэ зэдатха оперэр режиссёр Дэбагъуэ Роман МузыкэмкIэ къэрал театрым щигъэуващ, абы уэ Заур и партиер щыбгъэзэщIащ… Оперэм еплъа, едэIуа куэдым къохъулIауэ къалъытэ, сэри абыкIэ сыарэзыщ. А ролым уджэгун хуей зэрыхъуам, узэрелэжьам и гугъу уэзгъэщIынут.
– «Мадинэ» оперэр 2015 гъэм ягъэувауэ щытащ, мы гъэм ар ещанэу утыку итхьауэ аращ. Япэ гъэлъэгъуэныгъэм – премьерэм – Мадинэрэ Зауррэ я ролхэр КъуэщIысокъуэ Роксанэрэ Мэкъуауэ Астемыррэ щагъэзэщIащ, етIуанэм – Мэкъуауэ Альмирэрэ сэрэ, ещанэу мы гъэми а ролыр аргуэру сэ къысхуагъэфэщащ. Заур и партиери зэрытхар драма- 161
«Мадинэ» оперэм хэтахэр.
11 Заказ №642 162
Культурэ
тическэ тенорщ, ар си макъымкIэ – лирическэ теноркIэ – бгъэзэщIэныр тынштэкъым, ауэ зэрысхузэфIэкIкIэ си гуащIэ есхьэлIащ, селэжьащ, куэдрэ си макъыр абы тезухуащ, ари, къызэрызжаIэжамкIэ, къызэхъулIащ.
– Тимур, 2015 гъэм «Къэбэрдей-Балъкъэрым щIыхь зиIэ и артист» цIэ лъапIэр къыпхуагъэфэщащ. Ар Заур и ролыр зэрыбгъэзэщIам зыгуэркIэ епхьэлIэ хъуну?
– А цIэр хэхауэ абы щхьэкIэ къысхуагъэфэщауэ схужыIэнукъым. СызэригугъэмкIэ, си лэжьыгъэхэр, зэфIэкI гуэрхэр сиIами, псори къапщытэжщ, зэхалъхьэжри абы папщIэ гулъытэ къысхуащIауэ аращ.
– Сэ сызэрыщыгъуазэмкIэ, а зи гугъу пщIы уи зэфIэкIхэр мащIэкъым, зэпеуэ куэдым ухэтащ, абы увыпIэ нэхъыщхьэхэр къыщыпхьащ. Абыхэм нэхъ зыубгъуауэ утезгъэпсэлъыхьынут.
– Пэжу, ахэр куэд мэхъу, нэхъ сигу къинэжахэм сыкъытеувыIэнщ. Институтым и еплIанэ курсым сыщIэсу си япэ текIуэныгъэр къыщысхьауэ щытащ Гъэсашэ Наталье и цIэкIэ зэхашауэ щыта, Кавказ Ищхъэрэм и уэрэджыIакIуэхэм я япэ зэхьэзэхуэ зэIухам. 2004 гъэм Калининград камернэ уэрэд жыIэнымкIэ щекIуэкIа «Янтарный соловей» ЕплIанэ дунейпсо зэхьэзэхуэм дипломант, 2006 гъэм Лисициан Павел и щIыхькIэ Владикавказ щрагъэкIуэкIа, оперэ уэрэджыIакIуэ ныбжьыщIэхэм я ЕтIуанэ дунейпсо зэхьэзэхуэм лауреат сыщыхъуащ. Бытырбыху щекIуэкIа, уэрэджыIакIуэ-фортепианнэ дуэтхэм я Ещанэ урысейпсо зэпеуэ зэIухам композитор щIалэ Къэбэрдокъуэ Муратрэ сэрэ лауреат дыщыхъуащ. 2007 гъэм Кавказ Ищхъэрэм искусствэмкIэ и къэрал институтым и студент хорым я гъусэу Собиновым и цIэр зезыхьэ Етхуанэ губернскэ фестивалым япэ увыпIэр къыщытхьащ, Бицу Юрэ зэлэжьыжа «ИстамбылакIуэ» адыгэ цIыхубэ уэрэдыр щыдгъэзащIэри. 2009 гъэм «21-нэ лIэщIыгъуэм и искусствэ» («Искусство 21-го века») зэхьэзэхуэм сыщытекIуащ. ФIыщIэшхуэ хуэфащэщ сыт и лъэныкъуэкIи щIэгъэкъуэн къысхуэхъу, зи гугъу ящIа зэпеуэхэм сыхэтынымкIи зи сэбэп куэду къызэкIа, филармонием и концертмейстер Тепловэ Вероникэ. Ар фортепианэ еуэу, сэ уэрэд жысIэу куэдрэ утыку дызэдихьащ, зэчий зыбгъэдэлъ цIыхущ, удэлэжьэну тыншщ.
– Макъамэм и сыт хуэдэ жанрхэр нэхъыфIу плъагъурэ? УэрэджыIакIуэхэм ящыщу хэт уи дежкIэ щапхъэ?
– Уэрэдыр зыгъэзащIэм и гумрэ и псэмрэ къыбгъэдэкIыу ар жиIэмэ, сыт хуэдэ жанрри дахэу утыку ирихьэфынущ, едаIуэхэм гунэс ящыхъун хуэдэу. Сэ, къапщтэмэ, оперэм щыщ ариехэр, романсхэр, неаполитан уэрэдхэр, адыгэ цIыхубэ уэрэдхэр, нэгъуэщIхэри бзэ зэхуэмыдэхэмкIэ жызоIэ. Зи уэрэд жыIэкIэр сыткIи зэпэщауэ, зи макъыр нэхъ лъэщ дыдэу сэ гунэс сщыхъур Лучано Павароттищ. Ар икъукIэ зэчиишхуэ зыбгъэдэлъа цIыхущ. Си фIэщ хъуркъым апхуэдэ уэрэджыIакIуэ афIэкI дунейм къытехъуэжыну.
– ДяпэкIэ сытхэр уи мурад? Сыт хуэдэ хъуэпсапIэхэр уиIэ?
– АдэкIи сызытет лъагъуэм пысщэну, уэрэдыщIэхэр, ролыщIэхэр згъэзэщIэну, кIэщIу жыпIэмэ, си гуи си пси етауэ сылэжьэну си мурадщ.
– Тхьэм къуигъэхъулIэ, Тимур! Уи ехъулIэныгъэщIэхэм дыпоплъэ.
Епсэлъар Людмилэщ Сабийхэм папщIэ
Таурыхъ ДАУР Зое И ЛатIиф и щхьэгъусэр дунейм ехыжати, и пхъуищым ятегужьеикIауэ гъащIэр ихьырт. НэгъуэщI ани и бынхэм къахуишэжыну дзыхь ищIыртэкъым. Езым зэрыхузэфIэкIкIэ ипхъухэр игъашхэрт, ихуапэрт, нэгъуэщI къэралхэм кIуэрти, и бынищыр зыщIэлъэIу хьэпшыпхэр, щыгъынхэр къахуихьырти игъэгуфIэрт. Зэгуэрым, ЛатIиф, Тыркум кIуэнути, и пхъуищым еупщIащ, хэт сыт къыхуихьынуми жригъэIэну.
Нэхъыжьым жиIащ: «Нэр щыджылу, уемыплъыфу дахэу дыщэ Iэлъын».
сыпхуэпэну сыхуейщ».
Курытым жиIащ: «Сэ си щхьэм щыщIэдзауэ си лъакъуэм нэс Хъыджэбз нэхъыщIэр зыри жимыIэу куэдрэ гупсысащ. ЛатIиф ар зэрыхэгупсысыхьам гу лъитэри бгъэдыхьащ: «Си кIасэ цIыкIуу си гъэфIэн дахэм сыт зыри щIыжумыIэр? Укъысщысхьу ара? Укъысщымысхь. Сэ сыщIэпсэури сыщIэлажьэри фэ щыр фызыхуей фыхуэзгъэзэну аращ».
Ар щызэхихым, хъыджэбз нэхъыщIэм жиIащ: «Дадэ, сошынэ сызыхуейр умыгъуэтынкIэ, аращ зыри щIыжызмыIэр. Сэ къысхуэпхьыну сызыхуейр жэнэт бзу цIыкIущ. Абы и зы лъэныкъуэр джабэплъщ, адрей лъэныкъуэр джабэхущ, и пэ цIыкIур фIыцIэщ, и натIэ цIыкIур, дыщэм хуэдэу лыду, гъуэжьыбзэщ. И лъакъуэ цIыкIухэр тригъэувэмэ, дунейр къигъэнэхуу. Аращ сэ насып къысхуэхъунур».
Адэр гузэващ, и хъыджэбз нэхъыщIэм и жыIэ имыгъэзэщIэну хузэфIэкIынутэкъыми, къэдзыхащ.
Сытми, ЛатIиф Тыркум нэсри ищэнуIами ищащ, хъыджэбз нэхъыжьитIым я лъэIур игъэзэщIащ, жыхуаIа псори къахуищэхуащ, итIанэ нэхъыщIэм къыхуихьынум лъыхъуэну ежьащ. Ауэ жэнэт бзу цIыкIури имыгъуэтауэ, и гугъэри хихыжауэ, зы мэзышхуэ гуэрым нэсащ. Мэзыр къэзыгъэнэхур къыбгурымыIуэу зыгуэрым къигъаблэрт, иужькIи нэхур кIуэдыжырт.
Жыгыщхьэм тес бзу цIыкIум къриш уэрэдым апхуэдизкIэ удихьэхырти, пхулъэмыкIыу укъызэтеувыIэрт, укъызэрыувыIэуи а макъыр бзэхыжырт. Жьынду абрагъуитIым бзу цIыкIур яхъумэрт. Ауэ ахэр зэзэмызи мэзым щIэлъэтыкIырт.
ЛатIиф занщIэу къыгурыIуащ езыр зыхуей бзу цIыкIур къызэригъуэтар. ЖьындуитIым я лъэтэгъуэм ирихьэлIэу, бзу цIыкIур и дамэм къытетIысхьащ. Ар къипхъуатэри ЛатIиф гъуэгу къытеувэжащ. НапIэзыпIэм дунейр къызэщIэуфIыцIащ, жьы къопщэ, гъуэжькуийм зеIэт, уафэр мэгъуагъуэ, мэхъуэпскI, макъ шынагъуэхэр къоIу. ЛатIиф, адэкIэ мыкIуэфу, ищIэнур имыщIэу здэщытым, 163 164
Сабийхэм папщIэ
зыгуэрым къыжриIэу зэхех: «Хэт уэ хуит узыщIар, хамэ щIыпIэ укъихьэу, ди жэнэт бзу цIыкIур бдыгъуну?».
ЛатIиф, къэшынауэ, етIысэхащ: «СынолъэIу, сумыукI, хъыджэбзищ сиIэщ, я анэ ящхьэщымытыжу, сэ къысщыгугъыу. НэхъыщIэр тIэкIу згъэфIащи, и лъэIур согъэзащIэ – мы бзу цIыкIур хуэсхьу аращ. Сэ сщIэххакъым бзур къэзубыд мыхъуну. Дунейм сыкъызэрытехьэрэ мыпхуэдэ бзу дахэ слъэгъуакъым. Езыр, сэ сыкъицIыху фIэкIа умыщIэну, къызбгъэдэлъэтащ. Сыт жыпIэми згъэзэщIэнущ. Си быным бэIутIэIуншэу сахэгъэхьэж».
ЖьындуитIым зыжьэу жаIэ: «КIуэж, ауэ уэ мы бзур зыхуэпхь
уи пхъур игъащIэкIэ мы щIыпIэм щыдгъэIэну къытхуэпшэн хуейщ. Ди щIыналъэм зы мастэ нэхъ мыхъуми зыхурахыр, псэууэ дутIыпщыркъым. ФIы къохъулIами, Iей ухуэзами уэ егупсысыж». Ахэр къыжраIэри жьындухэр лъэтэжащ.
ЛатIиф гъуэгу теувэжащ. Унэм зэрынэсыжу, ипхъу нэхъыжьитIым къахуихьар яритащ. НэхъыщIэр, и лъэIур адэм имыгъэзэщIэфа и зыбгъэдишэхукIэ. Бзур къызэрилъагъуу, IэщIипхъуэтри, еубзэрабзэу щIидзащ. Адэр къыщиудри гъащ.
гугъэу, къыбгъэдыхьакъым, езым «Умыгъ, дадэ, уи гур сыт щIыхэщIыр апхуэдизу? Уэ угъыу сэ япэ дыдэу слъагъуу аращ. Сыт къэхъуар?» – щIэупщIащ хъыджэбз тхьэIухуд цIыкIур.
ЛатIиф къэхъуар ипхъу цIыкIум хуиIуэтащ.
«Умыгузавэ, ди адэ, сыши сыкъэгъанэ. А зи гугъу пщIы щIыналъэм сэ сыщылIэнукъым», – жиIащ хъыджэбзым.
А псалъэхэр щызэхихым, ЛатIиф, и гур къызэрыгъуэтыжри, нэхъыщIэр жьындухэм яхуишащ, бзу цIыкIури зэриIыгъыу. Быцэ (арат хъыджэбз цIыкIум зэреджэр) къыздэкIуа мэзым, къызэралъхурэ щIэта фIэкIа умыщIэну, къыщекIухь. Зыми щышынэркъым. Мэзыр щымщи, псэущхьэ щIэмысми ярейщ, кIыфIщи, нэм къыщIэIэбэр плъагъуркъым, бзу цIыкIум иригъэдз лъапэ нэхум фIэкIа. Быцэ къэмэжэлIащи, ищIэнур къыхуэщIэркъым. Шхэну игу къызэрихьэу, дунейр нэху къохъу, икIи, езым фIыуэ илъагъу шхыныгъуэхэр телъу, и пащхьэм Iэнэ хъуреишхуэ къохутэ. IэфIу машхэ. Апхуэдизрэ гъуэгу тетар сабэм иуащи, зигъэпскIыну игу къохьэ. И лъэгуажьэхэр щIигъанэу занщIэу псынэпс хуабэ къыщIожри, ар псышхуэ мэхъу. Щыгъын щIагъщIэлъ дахэ, сабын, напэIэлъэщI, дыху, кIэщIу жыпIэмэ, зигъэпскIа нэужькIэ зыхуеину псори и пащхьэм къохутэ. Гъуэлъыжыну игу къызэрихьэу, пIэ щабэр къэхутащ. Апхуэдэурэ махуэхэр макIуэ. Быцэ зыхуейуэ имыгъуэт щыIэкъым. Ауэ бзу цIыкIумрэ жьындуитIымрэ фIэкIа дунейм зыри щилъагъуркъым. Жэщми махуэми бзу цIыкIур и гурыфIыгъуэу, ар иIыгъыу кърехьэкI.
Закъуэныгъэр къытохьэлъэ, дунейр зэшыгъуэ, гъэкIуэгъуей къыщохъу. Жьындухэми гу къылъатэри, къыжраIэ: «КIуэжи, уи Сабийхэм папщIэ
адэри уи шыпхъухэри лъагъу, ягу ирихьын тыгъи яхуэщI, ауэ зумыгъэгувэу къэгъэзэж, зыбгъэгувэмэ, дэ дыпсэууэ укъыдихьэлIэжынукъым, нэхулъэр къимыщI щIыкIэ, ди лъахэм укъэсыжын хуейщ».
Арати, дарий гуимэм ирагъэтIысхьэри Быцэ и Iыхьлыхэм я деж ягъэкIуэж, ауэ бзу цIыкIур здрагъэхьыркъым, ар здихьмэ къызэрымыкIуэжынур ящIэри.
Быцэ и Хэкум къосыж икIи и Iуэхур зэрыхъуэпсэгъуэр яхуеIуатэ. А псор щызэхахым, и шыпхъу нэхъыжьитIым къефыгъуэу щIадзэ. Нэм псэр и фыгъуэгъущ.
Быцэ нэхущым къотэджри ежьэжыну зегъэхьэзырыж. АрщхьэкIэ и шыпхъуитIым ягъэгувэ, къыпоуври щIагъэкIыжыркъым. Нэсыжмэ, жьындуитIыр лIауэ жыг щхьэкIэм фIэлъщ, бзу цIыкIур мэуфэразэри ящхьэщытщ. Быцэ, гужьеяуэ, жьындуитIыр жыгым кърехьэхыж. ЩIым зэригъэтIылъу, ахэр къохъуж икIи бзури хъыджэбзри яIэтри, уафэгум йохьэ. Зыкъомрэ къалъэтыхь. ЩIым къызэрытетIысхьэжу, Быцэ и бзу цIыкIур щIалэ дахэ мэхъу.
«Иджы, – жаIащ жьындухэм, – дэ тIум ди лIэныгъэм фэ насыпышхуэ къыфхуихьащи, фызэрышэ».
Быцэрэ Чашифрэ зэрошэ, я псэр зы чысэм илъу зэдопсэу, ямыIэ фIыгъуэ щыIэкъым. Ауэ Быцэ а псор и ни и пи къихьыркъым, и адэмрэ и шыпхъуитIымрэ имыгъусэу зэрыпсэум щхьэкIэ. Чашиф абы гу лъетэри, къыжреIэ: «УфIэфIмэ, уи шыпхъухэр къашэ, си анэкъилъху хуэдэу слъагъунщ. Сэ адэ сиIэжкъым, уи адэр къыпхуэкIуэмэ, ди Iуэхур нэхъыфIыж хъунущ, ар цIыху угъурлыщ».
Быцэ кIуэжри, и шыпхъуитIыр къишащ, и адэр къыхуэкIуакъым – хамэ щIыпIэ щылIэну хуейтэкъым.Чашиф щIэх-щIэхыурэ зекIуэ макIуэ. Ежьэн хуей хъуащи, и псэр мэгузавэ, и щхьэгъусэр зэрыуэндэгъум щхьэкIэ. Сытми, и щыкъу хъыджэбзитIым йолъэIури, гъуэгуанэ тоувэ: «Фи шыпхъу нэхъыщIэм и Iуэху зыIутыр фолъагъу, алыхьым иужькIэ, фэращ сызыщыгугъыр. Фи нэIэ тевгъэт».
Зэман докI. Быцэ зы щIалэрэ зы хъыджэбзрэ зэригъуэту, и шыпхъуитIыр къофыгъуэри, мурад бзаджэ ящI. СабиитIыр чейм ирагъэтIысхьэ, и щхьэр трапIэж, Чашиф и шы сокум щыщ налъэхэмкIэ кърапхэкIыжри тенджызым хадзэ. Анэм хьэпшыр цIыкIуитI кIэщIадзэ.
Чашиф къокIуэжри, и фызым хьэпшыр кIэщIэсу щилъагъум, псалъэ жримыгъэIэу, а тIури зэрыщIыгъуу, хьэпсым иредзэ.
Зы махуэ гуэрым, Быцэ и адэ ЛатIиф бдзэжьей ещэу, сабиитI зэрылъ чейр ныджэм къытредзэ. Къызэтрехри сабиитIыр, я псэ пыт къудейуэ, кърех. Алыхьым къритауэ къыщохъу и закъуэу унэ нэщIым къызэрыщIэнам щхьэкIэ.
НэгъуэщIым и сабийр щIэх ин мэхъу икIи пIыгъуафIэщ. Сыхьэт бжыгъэкIэ мыхъуу, сабиитIыр псынщIэу хохъуэ. Ахэр къызэригъуэтрэ ЛатIифи мэзым щопсэу, а тIур абы зэримейр цIыху- 165 Сабийхэм папщIэ
хэм къыжрамыIэн папщIэ. Сабийхэр къару, лIыгъэ, нэмыс яхэлъу егъасэ. Ауэ цIыхум къамыщIэн щыIэ?! Сабийхэр бдзэжьеящэ здишэурэ гу къылъатэ. Хъыджэбз цIыкIур дыгъэм хуэдэу лыдырт, щIалэ цIыкIур мазэм ещхьт. Чашиф деж нэсащ абыхэм я хъыбарыр, икIи зэзэмызэ егупсыс хъуащ: «Щхьэгъусэ къыщызмышэжынукIэ, а щIалэ цIыкIумрэ хъыджэбз цIыкIумрэ къуэрэ пхъурэ сщIамэ, сехъулIат. ЩIалэр си пIэм къизнэнт, си мылъкур щIэин мыхъужу, хъыджэбзыр шыпхъуу иIэнт».
ЛатIиф и узыншагъэм къыхигъащIэ щыхъум, сабиитIым Iуэхум и пэжыпIэр яхуиIуэтэжри, чейр къызэрепхэкIауэ щыта шы сокури яритыжащ.
Чашиф сабиитIым и нэ къыхуикIырт. Дунейм ехыжа и адэр къепсалъэ хуэдэу пщIыхьэпIэ елъагъу: «Нэхулъэр къыщищIым тенджыз Iуфэм кIуэ, а сабийхэм жей яIэжкъым, я адэр къагъуэтыжыну хуейщи. Уи шы сокум щыщ яIыгъынущ. Апхуэдизрэ гугъу ебгъэхьа цIыхубзым къилъхуащ а тIур».
ПщIыхьэпIэм къигъэушри, нэху щыхукIэ утыкум итащ Чашиф. Нэхулъэр къыщищIым, тенджыз Iуфэм кIуэри, цIыкIуитIыр, дыгъэ-мазэу къаблэу, абдеж щыст. Чашиф ябгъэдыхьэху загъэхъеякъым. ЗанщIэу къагурыIуат я адэр къызэрагъуэтыжар. Чашиф епIэщIэкIыу къэкIуэжри, и фызыр мащэм къришыжащ. Къуажэм цIыхуу дэсыр къызэхуригъэшэсри, псоми зэхахыу и фызым елъэIуащ къыхуигъэгъуну.
Быцэ и шыпхъуитIыр нэхъ Iеижу къыхузэгуоп. ИкIи щхъухь хузэхалъхьэу ягъэлIэну мурад ящI. Хьэ цIыкIуитIым ар къащIащи, къажыхь, Быцэ и кIэ къуащIэр яIыгъщ. Щхъухьыр ирагъэшхыну зэрырату IэщIауд, унэ лъэгум кIэрыткIуам Iэнэ лъабжьэм кIэщIэс джэдур йобзейри зэшэзэпIэу егъалIэ.
Абы и ужькIэ псоми къащIэ зэшыпхъуитIым ялэжьа щIэпхъаджагъэр. Нэлат ирахри, къуажэм даху.
Чашифрэ Быцэрэ, хьэ цIыкIуитIыр я хъумакIуэрэ жьындуитIыр я жыг баринэм тесу, нобэр къыздэсым унагъуэ насыпыфIэу мэпсэу. 166 Адыгэ къэкIыгъэцIэхэр
Бжьыныху – Чеснок обыкновенный.
ХадэхэкIщ. И лъагагъыр см 25-35-рэ мэхъу. КъэкIыгъэм и тхьэмпэ пIащIэхэм см 15-20 я кIыхьагъщ, я бгъуагъыр см 1, 5-м щIегъу. Гъэмахуэкум ирихьэлIэу къэкIыгъэм кIыгу къыпедзэ, абы зызэкIуэцIехри мэгъагъэ, сентябрым и пэхэм жылэхэр мэхъу.
Бжьыныху зэмылIэужьыгъуэхэр адыгэхэм ижь-ижьыж лъандэрэ къагъэкI, шхыныгъуэхэм халъхьэ. Бжьыныхущхьэр, тхьэмпэхэр витамин зэмылIэужьыгъуэхэмкIэ зэрыбейм папщIэ, мыхьэнэшхуэ зиIэ хущхъуэу медицинэм къебж. Адыгэхэми, нэгъуэщI лъэпкъхэми бжьыныхумкIэ узыфэ куэд ягъэхъуж. Бжьынышхуэ – Лук репчатый.
Щхьэшхуэ зыщI бжьын лIэужьыгъуэщ. Нэхъыбэм илъэситIкIэ къокI. Япэ илъэсым бжьын хьэсэ цIыкIум трасэри къагъэкI, бжьыхьэм Iуахыж бжьыныщхьэ цIыкIу къикIыкIахэр. ЕтIуанэ гъэм бжьыныщхьэ цIыкIухэр гъатхэм ягъэтIысри, ахэр бжьынышхуэ мэхъу. Бжьынышхуэр, щIымахуэм щылъа нэужь, аргуэру зэ бгъэтIысыжмэ, кIыгу къыпедзэ, мэгъагъэ, жылэ ещI.
БжьынцIыкIу – Лук репчатый.
Бжьынышхуэ жылэхэр гъатхэм тепсэмэ, зи щхьэм см 1, 5-рэ нэхъ зи мыинагъ бжьын цIыкIухэр къокIыкI. ГъэмахуэкIэм – бжьыхьэм ирихьэлIэу ар Iуахыж. ЕтIуанэ гъатхэм бжьын цIыкIухэр бгъэтIысмэ, бжьынышхуэ къокIыкI. ЩIымахуэм щылъауэ бжьынышхуэ хэплъхьэращ кIыгу къызыпидзэу жылэ зыщIыр.
Бжьыныхущэху – Гусиный лук полевой.
Илъэс бжыгъэкIэ къэкI бжьын-бжьыныхухэм я лъэпкъщ, къэкIыгъэ лъахъшэ цIыкIущ. И гъэгъа гъуэжьыфэхэр, Iэрамэ хъурей щIыкIэу зэхэту, удз щхьэкIэм гъэмахуэм къыпедзэ. Нэхъыбэу ущрохьэлIэ мэкъупIэхэм, дыгъафIэ джабэхэм, губгъуэхэм.
Адыгэхэм хущхъуэу къагъэсэбэп.
Бжьыныхущхьэхъурей – Чеснок обыкновенный озимый.
Бжьыныху лIэужьыгъуэщ. ГъэмахуэкIэм е бжьыхьэм пасэу къыхыумыхыжмэ, мэкIуэсэж. Гъатхэр къихьэн и пэ уэс щIагъым къыщыкIыу щIедзэ. Гъэмахуэм кIыгу къыпедзэри, бжьыхьэм жылэхэр мэхъу. Ахэр, и зэманым пумычыжмэ, полъэлъыжри, щIым йокIых, гъатхэм пасэу къэкIын ирегъажьэ. Мы бжьыныху
лIэужьыгъуэм и щхьэр дзэ цIыкIу зыбжанэу зэкIэщIэскъым, адрейхэм хуэдэу. Дауи, аращ апхуэдэ цIэи щIигъуэтар.
Бзииху – Липа.
ЛIэужьыгъуэ зыбжанэу зэхэгъэщхьэхукIа жыг лъэпкъыгъуэщ. Я лъагагъыр м 25-30-м нос. Я тхьэмпэхэр хуэхъурей щIыкIэщ. Пхъафэр Iувщ, щхъуэ-фIыцIафэщ. Гъэгъахэр, гъуэжьыфэ мащIэ къызыщIэувэхэр, зыбжанэу, Iэрамэ зэгъусэу, зи фэр хужь бзий бгъузэ-кIыхь цIыкIухэм якIэрыщIауэ, къудамэ щхьэкIэхэм июным и кIэм къапедзэ. Адыгэ хэгъуэгухэм бзииху лIэужьыгъуиплIым езыр-езыру къэкIыу уащыхуозэ. Ди къэралым езыр-езыру къыщокI бзииху лIэужьыгъуэу 16.
Гъэгъахэм бжьэм къыпах фор хуабжьу гурыхьщ, хущхъуэ хэлъщ. Пхъэр щабэщ, псэуалъэ зэмылIэужьыгъуэхэр къыхащIыкI. Адыгэхэм къэкIыгъэ зыбжанэ хэлъу шей щагъавэкIэ бзииху гъэгъар халъхьэ. Барэсбий 167 168 1 16. 