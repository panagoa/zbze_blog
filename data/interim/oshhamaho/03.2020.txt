Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
май 3 июнь Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКо ллегиеМ хэтхэР:
ацкъан Руслан, БакIуу хъанджэрий, БищIо Борис, гъут Iэдэм, Къэрмокъуэ хьэмид, тэтрокъуэ астемыр, тIымыжь хьэмыщэ, хьэвжокъуэ людмилэ,
истэпан Залинэ (жэуап зыхь секретарь)
налшыК
2020 Псалъащхьэхэр
ЖьантIэ
ТхакIуэ, критик, публицист КхъуэIуфэ Хьэчим
къызэралъхурэ илъэс 80 ирокъу
Куэдым хуэIэижьт. 3
КхъуэIуфэ Хьэчим хужаIахэм щыщ пычыгъуэхэр. 5
КхъуэIуфэХьэчим. Мэзыр жыг зырызурэ зэхэтщ. Повестым щыщ пычыгъуэ. 11 ТхакIуэ Мэзыхьэ Борис илъэс 80 ирокъу
Зи лъагъуэ хэзышыжа. 19
Мэзыхьэ Борис хужаIахэм щыщ пычыгъуэхэр. 21
МэзыхьэБорис. Новеллэхэр. 27
Артисткэ ЖьакIэмыхъу КIунэ илъэс 80 ирокъу
ИстэпанЗалинэ. Адыгэ лъэпкъ театрым и гуащэ. 41
ЖьакIэмыхъуКIунэ.Культурэм и гъуджэ. 51
Фырэ-КъаныкъуэАнфисэ.Мэуэтхэр. Тхыдэ роман. 55
Прозэ
Усыгъэ
МыкъуэжьАнатолэ. Усэхэр. 89
ЛитературэщIэныгъэ.Критикэ
ХьэвжокъуэЛюдмилэ. Адыгэ литературэм новеллэ жанрым зэрызыщиужьар. 105
Публицистикэ
НэщIэпыджэЗамирэ. БлэкIам дерс къыхэтхмэщ къэкIуэну дахэ щыдухуэфынур. 115
КъумахуэАслъэн. Адыгэ лъагъуэжьхэмкIэ. 121
КъэрмокъуэХьэмид. ЛIэщIыгъуэхэм я лъэужь. 132
ШэвлокъуэПётр.ЩIалэгъуэ макъамэхэр. 139
КъущхьэСулътIан. ЩIакIуэ щIагъым. Рассказ. 144
Нарт хъыбархэр. 148
ПерроШарль. Таурыхъхэр. 154
ШэрджэсИринэ. Зыхэтлъхьэ щыIэкъым. 169
ГушыIэхэр. 170
Нэщэнэхэр. 173
Псалъэжьу зэхэлъ псалъэзэблэдз. 174
Прозэ
IуэрыIуатэ
СабийхэмпапщIэ
Дэкъытхуатх ЖьантIэ
ТхакIуэ, критик, публицист КхъуэIуфэ Хьэчим
къызэралъхурэ илъэс 80 ирокъу 3
КУэДыМХУэIэИЖьт
КхъуэIуфэ Хьэчим Хьэбас и къуэр Бахъсэн районым хыхьэ
Дыгулыбгъуей къуажэм 1940 гъэм февралым и 10-м къыщалъхуащ.
1964 гъэм КъБКъУ-р къиухри, республикэм и хъыбарегъащIэ IэнатIэхэм щылэжьащ, хамэ къэрал щыпсэу ди хэкуэгъухэм щэнхабзэ пыщIэныгъэ яхудиIэныр къызэзыгъэпэщ «Хэку» обществэм и Къэбэрдей-Балъкъэр къудамэм жэуап зыхь и секретару, КПСС-м и обкомым печатымкIэ, телевиденэмкIэ, радиомкIэ и секторым, КъБР-м Телевиденэмрэ радиомкIэ и къэрал комитетым я унафэщIу, «Адыгэ псалъэ» газетым и редактор нэхъыщхьэм и къуэдзэу щытащ. 1998 гъэм ар япэу хахат КъБР-м и ТхакIуэхэм я союзым и тхьэмадэу, 2003 гъэм, Союзым и Уставым тету, тхьэмадэм и къуэдзэ хъуащ, 2008 гъэм аргуэру унафэщIым и къалэнхэр къыхуагъэфэщэжащ. КхъуэIуфэ Хьэчим итхахэр 1958 гъэм къыщыщIэдзауэ печатым къытохуэ. Художественнэ, художественно-документальнэ, литера- ЖьантIэ
турэ-критикэ, публицистикэ тхыгъэхэр щызэхуэхьэса тхылъ 14 и Iэдакъэ къыщIэкIащ. Абыхэм яхэтщ усэ, повесть, рассказ сборникхэр. Хьэчим статья, очерк куэд, и тхылъхэм я Iыхьэ щхьэхуэхэр триухуащ адыгэ культурэм и тхыдэр джыным, лъэпкъ тхыбзэр къызэрежьар зэфIэгъэувэжыным, хамэ къэрал къыщыхута ди лъэпкъэгъухэм
я адэжь Хэкум къыхуаIэ фIылъагъуныгъэм и инагъыр къэгъэлъэгъуэным. Абы и тхыгъэхэрщ адыгэ тхакIуэ Iэзэхэу хьэрып, тырку
литературэм хэлъхьэныгъэ ин хуэзыщIахэм я цIэр япэу ди деж щызыгъэIуар. КхъуэIуфэр яхэтщ документально-художественнэ жанрым и лъабжьэр къэбэрдей литературэм щызыгъэтIылъахэм. Апхуэдэщ Совет Союзым и ЛIыхъужь Къанкъуэщ Ахьмэдхъан теухуа «Орёл умирает в полёте» повестымрэ «ЛIыгъэм и фэеплъ» тхылъымрэ. Документальнэ прозэм, тхыдэ публицистикэм щыщщ Хьэчим истамбылакIуэхэм я натIэ кърикIуар къыщигъэлъэгъуэжа «ИгъащIэкIэ гъэрибхэр» и лэжьыгъэшхуэри. Къэбэрдей литературэм ехьэлIа Iуэхугъуэхэм ар мызэ-мытIэу тетхыхьащ, абы и лъэныкъуэкIэ уасэншэщ «В зеркале социальной жизни» тхылъыр. КхъуэIуфэ Хьэчим и тхыгъэхэр традзащ Налшык, Черкесск, Мейкъуапэ, Грознэ, Москва, Ростов, Тбилиси, нэгъуэщI щIыпIэхэми къыщыдэкI газетхэм, журналхэм, сборник щхьэхуэхэми ихуащ. 2006 гъэм Хьэчим къыхуагъэфэщауэ щытащ «УФ-м культурэмкIэ щIыхь зиIэ и лэжьакIуэ» цIэ лъапIэр. 4 ЖьантIэ



КхъуэIуфэХьэчимхужаIахэм
щыщпычыгъуэхэр
КхъуэIуфэ Хьэчим журналистым и гъуэгу щхьэпэ икIуащ. Ар абы дежкIэ гъащIэм и дерсхэр щахутэ еджапIэ хъарзынэ хъуат. А IэщIагъэм дунейм и щэхухэм куууэ кIуэцIрыплъыфу, гъащIэм и пэжыр къигъуэтыфу иригъэсащ. А щIыкIэм тету куэдым щыгъуазэ зэрыхъуар и художественнэ тхыгъэхэм наIуэу къыхощ. Абы и Iэдакъэ къыщIэкIащ «ЩIакIуэ кIапэ», «Гъатхэм и ныбжьыр», «Зауэм и IэпапIэхэр» тхылъхэр, нэгъуэщIхэри.
Сэ КхъуэIуфэ Хьэчим куэд щIауэ соцIыху, ар зэрыщIалэ зэчиифIэм сыщыгъуазэщ. Шэч къытесхьэркъым абы иджыри тхылъ хьэлэмэтхэр зэритхынум.
КУЛИЕВКъайсын
1974 Хэку зауэшхуэм хэтахэмрэ ди лъахэм и хуитыныгъэм, и насыпым папщIэ абыхэм ягъэлъэгъуа лIыхъужьыгъэ инымрэщ КхъуэIуфэ Хьэчим нэхъ дэзыхьэхри, зытетхыхьыну нэхъ къыхихри. «Адэхэм я лIыгъэм хуэпэжу» – очеркхэр щызэхуэхьэса тхылъым (1968), Совет Союзым и ЛIыхъужь Къанкъуэщ Ахьмэдхъан теухуа «Къуршыбгъэм и псэр уэгум щет» документальнэ повестым (1971), нэгъуэщIхэми наIуэу къагъэлъэгъуэж нэмыцэ фашизмэм ебэныным и тхыдэм дыщэпс напэкIуэцIхэр изытха ди сэлэтхэмрэ офицерхэмрэ хахуагъэу яхэлъар.
Прозаик, публицист, критик КхъуэIуфэ Хьэчим зыми емыщхь усакIуэ гъэщIэгъуэнуи зыкъигъэлъэгъуащ «ЩIакIуэ кIапэ» тхылъымкIэ. Ар 1969 гъэм къыдэкIати, псалъэ гуапэ прессэм щыхужаIат. 5
тЕУНэХьэчим

Уэ уи творчествэ гъуэгуанэр сыт щыгъуи пыщIащ щIэныгъэм и
щыгум ухуэзышэ лъагапIэщIэхэр къэгъэIурыщIэным.
Лъэныкъуэ куэд къызэщIэзыубыдэ уи литературэ лэжьыгъэр зэрыщыту адыгэ литературэм и зыужьыныгъэшхуэм и Iыхьэщ.
Уи критикэ тхыгъэхэр тхакIуэм и творчествэр тэмэму зэрызэпкърыпхыну, абы къуэлъ талантыр къызэрыбгъэнэIуэну щIыкIэм, ар сыт щыгъуи тегъэгушхуэным я щапхъэщ.
Уэ икъукIэ лэжьыгъэшхуэ зэфIэбгъэкIащ цIыху цIэрыIуэхэм я шыфэлIыфэхэр зэфIэгъэувэжыным, Хэку зауэшхуэм и лIыхъужьхэр къэхутэжыным ехьэлIауэ. ЖьантIэ



ИпэжыпIэкIэ къэхъуа Iуэхугъуэхэмрэ цIыху щхьэхуэхэм я къекIуэкIыкIамрэ ехьэлIа уи очеркхэм, рассказхэм, повестхэм зэреджэ къудейми къыбжаIэ уэ лIыхъужь-патриот темэм узэрыдихьэхыр:
«Гъатхэм и ныбжьыр», «Зауэм и IэпапIэхэр», урысыбзэкIэ птха «Адэхэм я лIыгъэм хуэпэжу» («Верность подвигам отцов»), «ЛIыхъужьыгъэм и фэеплъ» («Память о подвиге»), нэгъуэщIхэми.
Уэ гулъытэ хэха хубощI тхыдэм теухуа Iуэхугъуэхэм, Кавказ
зауэмрэ абы адыгэхэм къахуихьа хьэдагъэмрэ. Абы и щыхьэтщ «ИгъащIэкIэ гъэрибхэр» («Вечные странники») тхылъыр.
БэЧыЖьЛейла,
КъШР-м и ТхакIуэхэм я союзым и
правленэм и унафэщI;
УэХЪУтэАлександр,
Адыгэхэм я лъэпкъ-щэнхабзэ автономием и тхьэмадэ
2005 КхъуэIуфэ Хьэчим хуэIэрыхуэщ критикэм и жанр зэмылIэужьыгъуэхэм – рецензэ кIэщIхэм къыщегъэжьауэ, лъагъуэ куэдкIэ зызыубгъу, Iуэхугъуэ зэхэмыбзхэр наIуэ къэзыщIыф тхыгъэхэм нэсу, теплъэгъуэ закъуэкIэ къызэфIищIэрэ налъэ-налъэ куэду зэгуэща литературэ сурэтым хуэкIуэжу. 6
СОКЪУРМусэрбий
«Социальнэ гъащIэм и гъуджэ»
тхылъым хуитха пэублэ псалъэм щыщщ

Си ныбжь итхэм фIыуэ дощIэж ди критикхэм я нэхъыбэм «Дыкъызэджа тхыгъэхэр «хъуа-мыхъуа» жаIэным и пIэкIэ зэрегупсысу щытар: «Зытхар нэхъыжь, хьэмэ нэхъыщIэ?» арат къыщрагъажьэр. – «Нэхъыжьхэм я жагъуэ пщIы хъунукъым, ятхар хъуа-мыхъуами, пщIэ яхуэщIыпхъэщ, нэхъыщIэхэри гъэгушхуапхъэщ, ауэ, ятхар дагъуэншэми, тIэкIу убын хуейщ – щымыкIын, закъыфIэмыщIыжын щхьэкIэ».
«Ар пцIыщ, апхуэдэу щытакъым», – жызыIэ къэувмэ, щапхъэ си куэдщ… КхъуэIуфэм и тхылъым («Социальнэ гъащIэм и гъуджэ» тхылъырщ зи гугъу ищIыр – Ред.) къызэригъэлъэгъуащи, апхуэдэ критикхэм захригъэубыдакъым Хьэчим, зэджар къызэрыщыхъу дыдэр жиIащ КIыщокъуэ Алим, ЩоджэнцIыкIу Iэдэм сымэ я тхыгъэхэм щытепсэлъыхьми.
тХьэГЪэЗИтЗубер
1998 ЦIыху нэс, хабзэшхуэ зыхэлъ, щIэныгъэшхуэ зыбгъэдэлъ – ахэр и шыфэлIыфэщ си ныбжьэгъуфI КхъуэIуфэ Хьэчим. ЖьантIэ
Абы хэлъхьэныгъэфI хуищIащ ди культурэм, литературэм. Хьэчим и очеркхэр, повестхэр, критикэ тхыгъэхэр, усэхэр, рассказхэр гурыщIэ къабзэкIэ, гупсысэ куукIэ гъэнщIащ. Абыхэм къахотэджыкI образ гъэщIэгъуэнхэр, блэкIа зэманми нобэрей гъащIэми щызэфIэувахэр. Нэхъыщхьэращи, тхакIуэм и IэдакъэщIэкIхэр гъэпсащ бзэ къулейкIэ. Хьэчим куууэ щыгъуазэщ ди къэралми нэгъуэщI хэкухэми щыпсэу лъэпкъхэм я щыIэкIэмрэ литературэмрэ. Аращ тхакIуэм и IэдакъэщIэкIхэр гъэщIэгъуэн, щIэщыгъуэ зыщIыр. Абы и щыхьэтщ КхъуэIуфэм и рассказхэу «ЦIыхубз лъэIу», «ЗэIущIэ» зыфIищахэр, «Мэзыр жыг зырызурэ зэхэтщ», «Къуршыбгъэм и псэр уэгум щет» повестхэр. Иужьрейр документальнэ тхыгъэщ, зытеухуар Совет Союзым и ЛIыхъужь Къанкъуэщ Ахьмэдхъанщ. КЪАГЪыРМэСБорис


Къарууэ иIэр лъэпкъым и культурэм хуэзыунэтIам псалъэ гуапэ хужыпIэныр дэрэжэгъуэщ. Апхуэдэщ журналист, тхакIуэ Iэзэ, лъэпкъ гъащIэм теухуа публицистикэ тхылъ хьэлэмэтхэр къыдэзыгъэкIа КхъуэIуфэ Хьэчим. Хьэчим и Iуэху бгъэдыхьэкIэр, къищтэ темэр куууэ къызэрыщIигъалъэр сэ зыкъомкIэ сэбэп схуэхъуауэ къызолъытэ. БлэкIа лIэщIыгъуэм и бгъущI гъэхэм я кум хуэзэу КхъуэIуфэр КъБАССР-м радиомрэ телевиденэмкIэ и къэрал комитетым и тхьэмадэу ягъэувауэ щытащ. Телевиденэми радиоми а зэманым щыIа журналистхэр, режиссёрхэр, кинооператорхэр мыхуэмыхуу лажьэрт. КъыпфIэщIырт я Iэр зыхунэмыс щымыIэу, псори къызэщIрагъэубыдэу. Тынштэкъым программэ зэфIэувахэм щIэуэ зыгуэр хэплъхьэжыну. Ауэ Хьэчим хузэфIэкIащ творческэ гъэпсыкIэр къеплъ-къедаIуэ цIыхухэм «зэраIэрыхьэ шэрыуагъэр» иригъэфIэкIуэн, гъащIэр сурэту техауэ къыббгъэдэзылъхьэ телевиденэмрэ нэм имылъагъуу псалъэкIэ гум едэхащIэ радиомрэ ябгъэдэлъ художественнэ публицистикэм и къарур нэхъри къиIэтын. БЖэНыКIэМухьэб


Хьэчим бгъэдэлъ щIэныгъэ, зэхэщIыкI куум, акъыл жаным я хэкIыпIэр ерыщу, щхьэх имыщIэу, фIэгъэщIэгъуэну, дихьэхыу щIэныгъэм и щыгум зэрыдэкIуеярщ. Абы хэлъщ тхьэм кърита гурыхуагъэр – и псэм дыхьамэ, зэ къызэджа усэр е текст псор и гум ириубыдэфырт, щичэзум, щыхуейм деж IэкIуэлъакIуэу къигъэсэбэпу. Хьэчим и творчествэр бгъуэщ, кIыхьщ икIи кууущ, абы лъэныкъуэ куэд къызэщIеубыдэ, дэтхэнэ IэнатIэр къыумыщтами, тхыгъэ щхьэхуэ хуэфащэу. Ауэ япэ лъэбакъуэхэм щыщIэдзауэ абы наIуэ къищIащ и къарур, зэчийр зытриухуэну Iуэхугъуэхэр. Нэхъыщхьэра- ЖьантIэ
щи, дэтхэнэ IэнатIэм щымылажьэми, езым и псалъэ щыжеIэ, нэгъуэщIхэм я акъыл здынэмыса гупсысэ къыщеIэт. Мыпхуэдэ зы Iуэхугъуи сытепсэлъыхьыну сыхуейт: Хьэчим хабзэ дахэ зыхэлъ, нэмыс зиIэ, цIыхум пщIэ хуэзыщI цIыху пэжщ. ДызэрызэрыцIыху лъандэрэ дэ Iэджи зэдэтлъэгъуащ, дахи Iеи дыхэхуащ, ауэ сэ абы псалъэ мыхъумыщIэ, фIей къыжьэдэкIауэ зэхэсхакъым, сыт хуэдизу къэмыгубжьами е и жагъуэ къамыщIами. Сытым дежи зэрызэпIэзэрытщ, зэрызэтетщ. Абыи куэд къыбжеIэ. МэЗыХьэБорис


Нобэрей лъэпкъ интеллигенцэм щыщу и гум илъыр нэхъ нахуэу
къэзыIуэтэф литераторщ КхъуэIуфэ Хьэчим. Ар шынэркъым сыт
хуэдэ Iуэхуми езыр зэреплъыр къехьэкI-нехьэкI хэмылъу жиIэну, адрейхэм дзыхь щамыщIым дежи, ар пэжым и телъхьэ къэмылэнджэжу къоувыф.
Сэ ар куэд щIауэ си нэIуасэт. Ауэ ТхакIуэхэм я союзым зэгъусэу дызэрыщылажьэрэ нэхъ къэсцIыхуащи, ди унэ дисыжми, гъуэгу дытехьами, кIуэ пэтми нэхъ сыдехьэх и цIыхугъэ лъагэм, щIэныгъэшхуэ зэрыбгъэдэлъым.
Сытым хуэдэу екIуу, дахэу ди республикэр, абы и тхыдэр, абы ис лъэпкъхэм ягъэлъапIэ зэхэтыкIэр, псэукIэр, я хабзэхэр, я культурэр, ди тхакIуэхэм я творчествэр къигъэлъэгъуэфрэ, нэгъуэщI хэкухэм дыкIуамэ, нэгъуэщI щIыпIэхэм щекIуэкI зэIущIэхэм къыщыпсалъэмэ!
Куэд щIакъым ар ТхакIуэхэм я союзым и унафэщIу зэрылажьэрэ, ауэ урысей литературэ дунейм, тхакIуэ гупышхуэхэм абы и цIэ сыт щыгъуи фIыкIэ къраIуэ, Урысейм и тхакIуэ зэгухьэныгъэхэм я унафэщI нэхъ пажэхэм халъытэ. Апхуэдэу утыку уихьэфын щхьэкIэ щIэныгъэ къудейри, талант дыдэри мащIэщ. Уи лъэпкъым, уи хэкум я пащхьэ щыпхь жэуаплыныгъэри куууэ зыхэпщIэу щытын хуейщ.
тЕППЕЕВАлим


«ЩIакIуэ кIапэ» тхылъым ихуа усэ псори зэхуэдэкъым, ауэ нэхъыщхьэр зыхэплъагъуэ хъунур нэгъуэщIщ: къэхъукъащIэ гуэрхэм зыдримыгъэхьэхыщэу – лъахэм, лъэпкъым я дежкIэ щхьэпэ, джэгу зыхэмылъыж Iуэхугъуэ ткIийхэм ар кIэщIу зэрыхуэкIуэрщ. Апхуэдэ усэхэрщ Хьэчим нэхъ къехъулIэри.
А тхыгъэхэм уардэу щолъагэ икIи щолъапIэ лъэпкъым и хабзэр,
лъахэм и нэмысыр, къуршхэм я Iулыджыр, адыгэ цIыхубзым и лIыгъэмрэ и къабзагъэмрэ. А фIыгъуэхэм ящыщщ, абыхэм къагуэпх мыхъун зыщ бзэри…
Ахэр ижь-ижьыж лъандэрэ лъэпкъым къыщIиуIукIа, гузэвэгъуэ
куэдым къабзэу къыкIуэцIриха, накIэнэщхьагъэ зыхэмызэгъэн, зы мэскъалкIэ узэпцIыж мыхъун фIыгъуэщ… ЖьантIэ
Лъэпкъым и нэмысыр псом ящхьэу зылъытэ, дэтхэнэ зы пцIыупсри езым и ныбжь бийуэ зыбж, сыт хуэдэ къэхъукъащIэри лъахэм и пщалъэкIэ къипщыну хущIэкъу цIыхур «дызэкъуажэгъущ» е «дызэхуэдэ адыгэщ» жыпIэкIэ къыпхуэгъэпцIэнукъым: узыщыщым ухуэфащэрэ ухуэмыфащэрэ елъытауэщи абы пщIэ къызэрыпхуищIынур. Апхуэдэм, дауи, фIыуэ къыгуроIуэ адыгэ лъахэм хуиIэ лъагъуныгъэр здынэсыр, куууи зыхещIэ «бампIэу щыIэм я нэхъ гуащIэр – цIыхум ибгына хэкум» ар зэрыщIэбэгыр.
… «ЩIакIуэ кIапэм» сэ нэхъыщхьэ дыдэу къыхэслъагъукIар мыращ: авторым и фIэщу къилъыхъуэрт езым и темэр… Ар КхъуэIуфэ Хьэчим нэхъ къыщигъуэтар и документальнэ прозэрщ… Лъахэм дыгъуасэ и нэгу щIэкIахэр, абы и нобэр, ахэр зэрызэпыщIа лъагъуэхэр къэхутэнырщ.
КЪэЖэРХьэмид

КхъуэIуфэ Хьэчим и повесть «Мэзыр жыг зырызурэ зэхэтщ» жыхуиIэм зауэ зэманым къэхъуахэмрэ абы иужькIэ зэманыфI дэкIа нэужь екIуэкIахэмрэ къуэпс быдэкIэ щызэпхащ… Авторыр къызэрыгуэкI ущиякIуэу тхыгъэм къыхэщыркъым, атIэ абы и гупсысэхэр езы тхылъеджэм игу къегъэкIыф.
Къэбэрдей повестым зиузэщIынымкIэ мы дызытепсэлъыхьым
хэхауэ мыхьэнэ иIащ… Езы авторым и IэзагъкIэ зэхилъхьа сюжет пкъыгъуэхэмрэ пэж дыдэу къэхъуахэмрэ повестым щызэхэгъэшыпсыхьащ, абы щыгъуэми гъуазджэм и хабзэмрэ къэIуэтэныгъэм и логикэмрэ зыкIи пэрымыуэу… Зауэ зэманым ятхауэ архивым къыщагъуэтыжа документхэри авторым къегъэсэбэп къэIуэтэныгъэр гъащIэм зэрыпэджэжыр нэхъри нэрылъагъу ищIын щхьэкIэ. Абы пэж дыдэу тхыгъэр художественнэ тхыгъэу зэрыщытыр зэм-зэмкIэ пщегъэгъупщэжри, гъащIэм къыщыхъупахэм ябгъэдегъэувэ. Апхуэдэ Iэмалхэр нэгъуэщIыбзэ литературэхэм къыщагъэсэбэпу урохьэлIэр, ауэ адыгэбзэкIэ ятха повестхэм ящыщу ар япэу къезыгъэжьар КхъуэIуфэ Хьэчимщ. Апхуэдэу нэгъуэщIи къыхилъхьащ ди лъэпкъ литературэм: КхъуэIуфэм и IэдакъэщIэкIщ япэ адыгэ документальнэ повестыр… Ар летчик хахуэ, Совет Союзым и ЛIыхъужь Къанкъуэщ Ахьмэдхъан и гъащIэмрэ зауэм щызэрихьа лIыгъэмрэ теухуащ. Повестыр итхын щхьэкIэ авторым архив зыбжанэм щIэлъ документхэр къитIэщIыжащ, Къанкъуэщымрэ абы и Iыхьлы-благъэхэмрэ зэхуатхауэ къэна письмохэр къигъэсэбэпащ, цIыху зыбжанэм я гукъэкIыжхэр зэхуихьэсыжри, повестыр щитхым тегъэщIапIэ ищIащ. Апхуэдэ лэжьыгъэр икIи къэхутэныгъэ хъуащ, икIи художественнэ тхыгъэ щыпкъэм и лъабжьэу уващ.
ГЪУтIэдэм «Адыгэ литературэм и тхыдэ» тхылъым щыщщ 9 ЖьантIэ * * *
«Нал къута» романым (КIыщокъуэ Алим и романырщ жыхуиIэр – Ред.) куэд дыдэ тратхыхьащ… Апхуэдэу щытми, дэ къызэрытлъытэмкIэ, романым и купщIэр къызэкIуэцIыхыным, тхыдэ, литературэ щIэныгъэ пщалъэхэмкIэ художественнэ тхыгъэшхуэр «къэпщыным» нэхъ гъунэгъу хуэхъуар КхъуэIуфэ Хьэчимщ.
«Социальнэ гъащIэм и гъуджэ» тхылъыр а илъэсхэм къыдэкIа
литературэ-критикэ лэжьыгъэ нэхъыфIхэм ящыщ зыщ.
Критикым хэлъ тегушхуэныгъэр, гъащIэм, литературэм къыщыхъу зэхъуэкIыныгъэхэм езым и Iуэху бгъэдыхьэкIэ зэрыхуиIэр иужькIи мызэ-мытIэу къигъэлъэгъуащ КхъуэIуфэм. Абы и щыхьэтщ «доунэ, дофIакIуэ», жаIэурэ, 90 гъэхэм лъахэм и экономикэр, и щэнхабзэр зрагъэхуа щытыкIэ хьэлъэр къехьэкI-нехьэкI хэмылъу къыщигъэлъэгъуэжа тхыгъэшхуэр (зи гугъу ищIыр 1999 гъэм октябрым
и 12, 13, 14 махуэхэм къыдэкIа «Кабардино-Балкарская правда»
газетым тета «Дрейф культуры. К какому берегу она пристанет?» статьярщ – Ред). Критикым и псалъэр щапхъэ нэрылъагъухэмкIи щIэгъэбыдэжащ. Тхыгъэр цIыхубэм зэлъащIысащ, псалъэмакъышхуи къикIыгъащ. Ар зи гуапэ мыхъуа унафэщIхэм къызэрагъэпэща пэджэж псалъи газетхэм къытрадзащ, ауэ пэжыр зэрыпхущIэмыхъумэнур, гува-щIэхами зэгуэр ар къызэрыщIэщыжынур зэманым къигъэлъэгъуащ, критикыр илъэс бжыгъэкIэ япэ плъэфу зэрыщытыр наIуэ къищIри.
тIыМыЖьХьэмыщэ
«Адыгэ литературэм и тхыдэ» тхылъым щыщщ 10 ЖьантIэ КХъУэIУфэ Хьэчим
МэЗыРЖыГЗыРыЗУРэЗэХэтЩ
Повестым щыщ пычыгъуэ
Дэ зэи тхуэпшыжыну си фIэщ хъуркъым абыхэм къытхуащIа псор. Зэи. Зэи кIуэщIынукъым абыхэм я пащхьэм щытхь жэуапым и къарур. Дэтхэнэ зыми тхылъым я нэхъ фIэрафIэ хузэхэтлъхьами, уэрэдым я нэхъ уардэр хуэдгъэпсами, абыхэм я кхъащхьэм тет фэеплъ
сынхэм щIыхь къэрэгъулу жэщи махуи дыбгъэдэту дгъэкIуауэ щытми. Дуней псор ажалым щахъумэу зи щхьэ зымыхъумэжыфахэм я щIыхуэу ттелъыр, я пащхьэм щытхь жэуапыр, къалэныр. Нэхъыбэжщ дэ я щIыхуэу ттелъыр къэмыулэнджу бийм пэщIэтхэу, лIыгъэр я бащэрэ щэджащэ щауэхэу зэуапIэм Iутурэ хэщIахэм, я цIэрэ я щхьэрэ зыми имыщIэу хъыбарыншэу кIуэдахэм. А ухыгъэ
жагъуэр натIэ яхуэхъуат шуудзэм и зауэлI куэдым. Августым и 1-м 1942 гъэм шуудзэм и полкитIым щыщу къэнэжар нэмыцэхэм етIуанэу къыщаухъуреихьащ Ново-Николаевскэ
хуторым деж. А махуэми лIыгъэрэ хахуагъэкIэ ди зауэлIхэр пэщIэтащ бийм. ЛIыхъужьыгъэ яхэлъу куэдым я псэр щатащ мыбдеж. ХэщIыныгъэ ини иратащ бийм. Абы щыгъуэщ Шыгъушхым зи хъыбар къилъыхъуэжыну и мурад майор Захаровыр щыхэкIуэдари. Хуторыр къащта нэужь, яукIа советскэ зауэлIхэм я хьэдэхэр фашистхэм ирадзащ гъэш фермэм и гъунэгъуу щыIа силос мащэжьым.
Ар зылъэгъуауэ щыта лIыжь гуэрым абдеж ишащ походым хэтхэр. Зы мазэ хуэдиз ипэкIэ командирымрэ комиссарымрэ мыбы къэкIуауэ щытащ, щIалэгъуалэр я гъусэу къемыжьэ щIыкIэ ялэжьыну Iуэхухэм нэхъ щыгъуазэ защIын папщIэ. Абы щыгъуи зэхахат силос
мащэм и хъыбар. Арат мащэр къатIыжу зауэлI хахуэхэм я хьэдэ къупщхьэхэм хуэфащэ пщIэ хуащIыну апхуэдэ Iуэхугъуи план зэхалъхьам щIыхагъэхьар. Я гъусэу къэкIуа хьэлъэзешэ машинэм щабэу пхъэупсахуэм хэлъу къишат щIэуэ ящIыну къуэшыкхъэм трагъэувэну фэеплъ сыныр. Iэнащхьэм хуэдэу сэтей вэныжьыпкъэм хъурейуэ щIыIэпс тIэкIу иIэт, кхъэ иуэжар уигу къигъэкIыу. Вэныжьыпкъэр инкъым, абы узэпрыкIмэ, илъэс тIощIым щIигъуауэ силос мащэжьым и хъуреягъкIэ мамыру гъавэ къыщокI. Зыри щыIэ хуэдэкъым мыбдеж и мамыр
гъавэм гум кърит дэрэжэгъуэм жьауэ трищIэну, ауэ щIыIэпсым япэ белыпэр зэрыщхьэщахыу, Iугъуэ къыщхьэщыуам хуэдэщ куей псом, силос мащэжьым къиуащ Iугъуэ. А Iугъуэр занщIэу я гум тогъуалъхьэ кърихьэлIа псоми, я нэр щIесыкI, я тэмакъыр щеуд, щIым щхьэщыгъуалъхьэу дуней псор зэщIищта къыпфIощI. Аращ зауэ мафIэм
иджыри къыпиху гъуэзыр. КъатIын зэрыщIадзэу, шырыкъу лъапщэжь, тэджыжауэ, белым къыфIонэ, иужькIэ гъуэжь хъужа къупщхьэхэр къыщIощ. Ауэ сыт мыр зищIысыр? Къупщхьэхэр нэрылъагъуу Iэщ щIэинщ. Хуторым къикIауэ мыбдеж щытхэм жаIэ силос мащэм цIыху хьэдэхэр ирадза иужь гитлеровецхэм шы лIахэмкIэ ар ягъэсеижауэ. Ар пэжу къыщIокI, шы щхьэ 11 ЖьантIэ
къупщхьэхэр, дзажэналъэхэр, Iэпслъэпс кIапэлъапэхэр Iэтэ цIыкIу мэхъу. Белыпэр, гур зэригъэшхыу, зыгуэрым йопIэстхъри, ятIэм гъущI дыкъуакъуэ къуапитI къыхощ. Нал! Бгырыс псоми игъащIэм насып нэщэнэу ягъэлъапIэ налыр улъиижауэ, Iунэхэр къыфIэблэблу, белым щIым къыхех. Хьэсэн хуэсакъыурэ ар къещтэри, егугъупэу ятIэр елъэщI. ЯтIэр бдзантхьэщ, гъущIым гъуатIафэ дэхъуауэ, тхьэвым хуэдэу Iэм кIэропщIэ, Хьэсэн щытщ а «тхьэвыр» и Iэм кIэригъэкIыжыну пымылъыххэу. Аргуэру бел тхьэмпэр гъущI щIыфэм докIыргъ.
– Минэ! – мэкIий щIалэхэм ящыщ зы. Командирым псынщIэу унафэ ещI къэтIыныр зэпагъэуну, псори лъэныкъуэкIэ IукIыну. Шынахэу фэ зэрызытрамыгъэуэным пылъурэ, цIыхухэр мащэм къыщхьэщокI. Я пIэм имыкIыу къинэр «лIыжьхэм» я закъуэщ – Командирыр, Шыгъушхыр, Абубэ (старшинауэ щыта
лIы бжьыфIэр, Уэсмэн – «Слава» орден зи бгъэм хэлъ къэпталым
адыгэ цей телъу къежьар. ЗэгурыIуащ жыпIэнт, ауэ зэпсэлъэн дэнэ къэна, зыр зым хуеплъэкIыххэкъым. Ар щалъагъум, аргуэру зэгурыIуащ жыпIэнт, мыдрейхэми щIалищ къахокI, Комиссарри яхэтуи, лъэбакъуэ псынщIэкIэ мащэмкIэ ягъэзэж. – фыIукI, жысIакъэ? – ткIийуэ къоупщI абыхэм Командирыр. – Ныбжьэгъу полковник, – и Iэхэр едзыхауэ занщIэу зэфIоувэ Комиссарыр, – сэри дзэм сыхэтщ, запасым сержанту сыщыIэщ.
– Сэри аращ, – апхуэдэ дыдэ дзэ къулыкъу макъкIэ къопсалъэ – Запасым щыIэ сержант нэхъыщIэ. – къоIу и макъыр ещанэми.
Командирым и нэгу зэхэуфам нэхугъэ кIапэ щIопсэ, щIалэхэм я псэлъэкIэр игу зэрырихьар хущIэмыуфэу къыпогуфIыкIри, ткIиягъэ иукъуэдияр занщIэу къолалэ. Дзэм щызекIуэ хабзэхэм теувэн хуей щыхъу тIэкIухэр зыми пищIыртэкъым Командирым. ЛъэкIами, абы зыри тримыгъэкIыххэн хуэдизт. Иджыпсту а хабзэхэм псори техьахэт ямыщIэххэу, къытрагъэзэжрэ къапщытэжурэ зыхуагъэхьэзырам хуэдэу; хуеищи хъуагъэнутэкъым абы, ауэ хуеикъуэ хъужмэ, апхуэдэ дыдэу зэрекIуэкIынур зыхищIат Командирым, арат ткIиифэ къытеуар щIыщхьэщыкIыжари. – Дауи щрети, зыми щытщIэн щыIэкъым мыбдеж, фынакIуэ, – жиIащ абы, езыри япэ иту къыIукIыжащ. АтIэ, хуеймрэ хуэмеймрэ имыщIэмэ, ар командир хъужрэт. Саперхэм къеджэн хуейуэ унафэ ещI абы. Арати, мащэр къэтIыныр зэпагъэуну зэгуроIуэхэр. Шэджагъуэ нэужьым къэсащ саперхэр. Минэхэр, гранатэхэр Iэтэу зэтралъхьэ, итIани, къатIыху нэхъыбэ хъууэрэ макIуэ. ЦIыху къупщхьэхэр здэщылъым нэса иужькIи, кIэ иIэкъым. ЦIыху къупщхьэхэм ябгъурылъщ жьакIэ зэраупс жанхэр, адыгэ бгырыпх быжхэр, сэшхуэ зэпыудахэр, автомат къутахэр, узэреIусэу щащэ тхылъымпIэ чэтхъахуэхэр. А псоми яхэлъыжщ минометышэхэр, гранатэхэр, шэхэр. Саперхэм я гъусэу, походым хэтхэми бел яIыгъыу къатI. Хуэсакъыпэурэ лэжьэн хуей мэхъу. Убэлэрыгъамэ, насыпыншагъэ къыпщыщIынкIэ бетэмалщ. Ауэ щIалэхэм белхэр ягъэтIылъыркъым. Iуэху зыбгъэдэтыр зищIысыр апхуэдизкIэ куууэ зыхащIащ, мыбдеж апхуэдэу 12
етIуанэри. ЖьантIэ
хьэкIэкхъуэкIагъэ хэлъу щыщIатIахэм я пащхьэ щаIэ хъуа къалэным хуэфащэу зыкъагъэлъэгъуэныр я гуращэ быдэщи, дэтхэнэ зы ятIэ IэшкIэри сакъыу зэIапщIыкI, мащэм зи хьэдэ илъахэм я унэцIэ зытет хьэпшып гуэр, е документ гуэр къагъуэтынкIэ гугъэхэу. Зэрыщыту цIыху Iэпкълъэпкъыу зэфIэтыжу зы къыщIэкIыркъым, псори зэхэкъутащ, зэхэгъэщэщащ, зэхэпIытIащ. Къупщхьэхэм гъуанэ зиIэ куэду яхэтщ шэ зэрыпхыкIар нэрылъагъуу. Щхьэ
къупщхьэхэм ящыщ зы псэубзэщ, и дзэхэри зы къэмыту къекIуэкIыу Iутщ. – Мис мыбы езым зиукIыжауэ аращ, – ар куэдрэ зэпиплъыхьа
нэужь, жеIэ старшинауэ щыта Абубэ. – СыткIэ къызэрыпщIар? – фIэгъэщIэгъуэн мэхъу Хьэсэн. – Плъагъуркъэ и щхьэ щIыбым иIэр?
Щхьэ къупщхьэм и щхьэку щIыбагъым къэрэндащ икIыну гъуанэ цIыкIу иIэт. – И жьэм жьэдилъхьэри зэуэжащ, – нэхъ гурыIуэгъуэ ещI Абубэ. Ар Хьэсэн къеплъыну къыщIэкIынт, зыри хэпщIыкIыркъыми уэ дунейм, жыхуиIэу, ауэ, нэщхъейщи, и щхьэр къыхуэIэтыркъым. Хьэсэн, пэж дыдэу, зыри хищIыкIыркъым абы, уеблэмэ иджы фIэкIа игъащIэм еIусатэкъым цIыху хьэдэ къупщхьэ, ныкъуэкъуэн щхьэкIэ мыхъуу, нэхъ тэмэму зригъэщIэн щхьэкIэ шэч ещI:
– И щIыбагъымкIэ къыщытехуамэ-щэ?
– Къыщытехуакъым, – а зэрынэщхъейм хуэдэурэ хуэму къыгурегъаIуэ Абубэ, – и щIыбагъымкIэмэ, къупщхьэм щIэчар и кIуэцIымкIэ щыIэнут. Апхуэдэ щхьэ къупщхьэу щэщIрэ щырэ зэкIэлъыкIуэу зэбгъэдэлът мащэр къэтIын щаухам. Хьэсэн пэплъат мащэм иджыри нал къикIыну. НэгъуэщI мыхъуми, зы шым и налиплI ирикъуну хуейт. Ауэ
а зым фIэкIа нэгъуэщI нал мащэм къикIакъым. Къупщхьэхэр псори хуторыр зыхыхьэ совхозым и рабочэхэм
къахьа бэнищым далъхьэ. Бэнхэр щэкI плъыжькIэ къэIулIыхьащ.
Хуторым нэс километрищ нэблагъэ дэлъщ. Походым хэтхэм я дамащхьэм я бэнхэр тету а гъуэгур якIу советскэ зауэлI щэщIрэ щым я
къупщхьэлъапщхьэм.
ЗауэлIхэм я иужьрей гъуэгу. Ажалышэр къазэрытехуэрэ илъэс тIощIрэ плIырэ дэкIа нэужьщ абы техьэну мыбыхэм къащыхуихуар – захуагъэм папщIэ зи псэр зыта цIыхухэр иужьрей дыдэу зытрагъэувэж щIыхь гъуэгум. Гъуни нэзи зимыIэ губгъуэ данагъуэ щхьэфэм кIуэцIрыкI сабэ
гъуэгу цIыкIум зэи тетауэ къыщIэкIынкъым мыпхуэдэ цIыху гуп. Жэназыр, жыпIэнурамэ, инщ. Абы хэтщ районым къикIа лIыкIуэхэр,
совхозым и унафэщIхэмрэ и лэжьакIуэхэмрэ, еджакIуэ цIыкIухэр.
Бэнхэм апхуэдэу яужь итхэщ сэлэт взвод ныкъуэ, район военкоматым и лэжьакIуэхэр. Махуэм и хуабэгъуэ дыдэщ. Музыкауэхэм я бжьамий инхэм
дыгъэр апхуэдизкIэ гуащIэу къоуэри, жэзыр тхьэмбылыфэ хъуауэ къыпфIощI. Музыкауэхэм япэ итщ венокхэр зыхь пионер цIыкIухэр. Псоми япэ итыжщ щэкI фIыцIэкIэ къэдыхьа бэракъ плъыжьыр нэщхъейуэ зыхьыр. 13 ЖьантIэ
Къум гъуэжьу джыджым хьэлъэу тогуашэ нэщхъеягъуэ макъамэр. Зи Iур гъущIа мы губгъуэ нэщIым ар апхуэдизкIэ гуузу тоуIуэри,
дыгъэ жьэражьэм трижьыкIа гъуэгу напщIэ удзхэр етIуанэу елыпщI жыпIэнщ. Я щхьэр лъахъшэу ехьэхауэ, япэ ит бэныр яхь Командирым,
Шыгъушх Хьэту, старшинауэ щыта Абубэ, «Слава» орден зыхэлъ
Уэсмэн сымэ. Куэдрэ къахуихуащ абыхэм я ныбжьэгъухэр иужьрей
гъуэгум щагъэкIуэтэну, ауэ иджы хъунт я полкэгъухэм, зауэмкIэ я дарэгъухэм мыпхуэдэу хуэщыгъуэу сэлам ирахыжын хуей щыхъуар. Апхуэдабзэу нэщхъейхэу, зы псалъэ жамыIэу, зызэрахъуэкIыурэ, мыдрей бэнхэр яхь щIалэхэм. Хьэсэн хэхуат иужь дыдэ ит бэным щIэувахэм, дапщэрэ зызэрахъуэкIми, абы хуэзэжырт. Щхьэусыгъуи иIэт апхуэдэу щIищIым. КъаIэтыным и пэ а бэным и щхьэм Хьэсэн хуэму трилъхьат мащэм къикIа нал закъуэр, иджы ар бэныщхьэм тебза щэкI плъыжьым
тест и къуапэ фIыцIэхэмкIэ уафэм худэплъейуэ. Тест генерал фурашкIэр, матрос бескозыркэхэр бэныщхьэм зэрытес хабзэхэм хуэдэу. Хьэсэни мыдрей псори зэгурыIуэу зы псалъэ зэжрамыIами, хуэсакъырт бэныр зыщIыпIэкIэ ещIэу налыр мыхъеиным.
Адрейхэми хуэдэу нэщхъейт Хьэсэн. Зэи и гум къимыхьа гупсысэхэм аргуэру и щхьэр ирашэхырт. Мы гъуэгуанэм къызэрытехьэрэ
иджытэкъым апхуэдэ гупсысэхэм я къытегуплIэ щигъэунэхуар, ауэ
мы иджыпсту зэрыт щытыкIэр зэи хуэмыдэжу гущIэм теIэбэрт. ИгъащIэкIэ игу къэкIынтэкъым цIыхухэм я къупщхьэлъапщхьэ мыпхуэдэу зэрызэрахьэм хэхуэну, хэхуапэу щытми, имыцIыху, зейр имыщIэ цIыхухэм я къупщхьэ зы щIыпIэм деж къыщIахыжауэ нэгъуэщIыпIэ щыщIатIэжыну зэрагъэIэпхъуэм зэрыхэтым апхуэдизу
и гур игъэпIейтеину, абы къигъэуш гупсысэхэм и псэм къарууэ иIэр
апхуэдизу куууэ хэша хъуну. ИмыцIыху. Сыт щIимыцIыхур? Ахэр аракъэ къызэрежьэри зи хъыбар зэхихыр, зи лIыгъэр, хахуагъэр куейм ис псом яхуэмыIуэтэщIыжыр, зи фэеплъыр ягъэлъапIэр? «Хэт сымэ ахэр?» –
абы йогупсыс Хьэсэн, щхьэ къупщхьэ зэхэкъутахэр, блэгъу гъуанэпщIанэхэр, зэманым игъэща лъэдий къупщхьэхэр силос мащэжьым къихыжын зэрыщIадзэрэ. Сыту задэ, джабэр екIуэкIыу гугъу, пхуэмылъытэу хьэлъэ мы гъащIэм и гъуэгу нэшэкъашэхэр! Зы лъэныкъуэкIи, бгъэщIэгъуэну зыри хэлъ хуэдэкъым. ЦIыху цIыкIум псэ къызэрыпыкIэрэ ар къалъху, мэпсэу, мэлажьэ, мэшхэж, мэгуфIэ, мэфыщIэ, мэзауэ, мэлIэж. Ауэ мыбы хуэдэу игъуэ нэмысхэу, и пIэм кърачахэу, хьэзабищэр ятелъу, зауэм и мыгъуапIэм Iутхэу, лей къалъысу, хьэкIэкхъуэкIагъэрэ хъуагъэщагъэрэкIэ хэт яукIыу, хэт зимытын папщIэ езым зиукIыжу, хэт и уIэгъэр хьэпIацIэм ишхыу, хэт танк лъэгукIэ япIытIрэ апхуэдиз фасикъыгъэ хэлъу щыщIавэжым деж псоми нэгъуэщIынэкIэ уоплъ. Зауэм гущIэгъу иIэкъым. Ем пэщIэту абы щыхэщIа дэтхэнэри – захуагъэм и къурмэнщ. Хьэсэн и гум къокIыж и анэшхуэм жиIэу зэхихыу щыта псалъэхэр: «Зауэм хэкIуадэр шэхьидщ». Сыту пIэрэт абы нанэм къригъэкIыр? Ар дыдэр армырауэ пIэрэт – ем пэщIэтар сыт щыгъуи захуэщ жиIэу? Иджы фIэкIа егупсысатэкъым щIалэр а псом. 14 ЖьантIэ
Хьэсэн аргуэру и нэгу къыщIохьэж зырызурэ силос мащэжьым кърахыурэ вэныжь сэтейм щрагъэтIылъыкIауэ щылъ къупщхьэ къомыр. Хэт сымэ ахэр? Мис иджы абы и дамэм телъу абыхэм якIу иужьрей дыдэ гъуэгур – захуагъэм папщIэ зи псэр зытахэм я щIыхь гъуэгур. Ар якIу Тэрч, Урыху, Шэджэм, Бахъсэн, Балъкъ я ныджэхэм, я аузхэм къыщалъхуа, щапIа, щышэса щIалэхэм. «Сыт хуэдэ щIалэхэт ахэр.» – и тхьэкIумэм къыщоIу «Лысый» Iуащхьэм деж къыщыщыпсалъэм батальон комиссарым и гур къызэфIэзыгъэнауэ щыта псалъэхэр. Мис ахэр – лIыгъэр зи бащэ хэкум и бынхэр, ипщэ дыгъэм и бзий пщтырхэр зи лъынтхуэм хэухуэнауэ къалъхуа, зи набдзэр къуршыбгъэ дамэ, зи пащIапцIэр вынд тхыцIэ саут, зибгхэр бгырыпх ныкъуэ пщалъэ, зи плIэр уардэ щIалэ пкъыфIэхэр, хьэзырыбгъэ цейр я джанэ куэщIу, дыгъэр я пыIэ щыгуу къэшэса шухэр. Арауэ пIэрэт абыхэм я натIэм итар? Арауэ пIэрэт яхуэфащэр? Ахэр иджыри къэс къэтхэщ, иджыри къэс жеяхэщ, я шы
къупщхьэхэм IэплIэ хуащIауэ. Абыхэм иджыри къапоплъэ. Иджыри хиубыдакъым ахэр демобилизацэм. АтIэ ахэр иджыри шухэщ,
иджыри зэгъусэщ, иджыри зы эскадроным хэтщ. Арауэ пIэрэт абыхэм яхуэфащэр – лIыгъэмрэ хахуагъэмрэ я
уэрэдхэм зэрыцIыкIурэ щIапIыкIа щIалэхэм, бийм тезэрыгуэу зэрыхагъэщIэным хуагъэпса, бгы къыгуэуам хуэдэу, къэзыгъэувыIэфын дунейм темыт шуудзэ атакэм зи нэр къыхуикI, бийм и щхьэщыгум щыбзэ сэшхуэм и фий макъым зи гур щIэхъуэпс джатэрыжэ шууейхэм? Махуэ дапщэ? Махуищщ ахэр зауэм зэрыIутар. Иремахуищ! Дэтхэнэ зы цIыхури къыхуалъху зы махуищ гуэрым е зы махуэ закъуэм, зы сыхьэт закъуэм. Дэтхэнэми и насып гъуэгур, гува-щIэхами, нос адрей цIыхухэм папщIэ илэжьын хуейуэ и натIэм итыр щигъэзащIэ вагъуэбэ сыхьэтым, – цIыхугъэр, дунейм лъапIагъэу тетыр, хэкум и щIыхуэр, и напэр зищIысыр зэи хуэмыдэжу куууэ гурэ псэкIэ, и Iэпкълъэпкъ пщыкIутIымкIэ щызыхищIэ сыхьэтым. Гува-щIэхами, дэтхэнэми лъос ар цIыхугъэм, насыпым я мэIухуу щытэджын хуей, пэжыгъэм и бжаблэм щиувэн хуей чэзур. А чэзур зым дежкIэ илъэс зыбжанэщ, зым дежкIэ махуищщ, сыхьэтщ, дакъикъэ бжыгъэщ. Абы щыуагъэкIэ къызэрыхуамылъхуар псоми яфIэкъабылу щытынми пщIэуэ щIет щхьэж а зэман кIэщIым нэхъ зыхуэкъулейуэ къыщIидзыр – хэт и лIыгъэр, хэти и акъылыр, хэти и гъащIэ тIэкIур. Мелуан тIощIым я апхуэдэ чэзууэ, я вагъуэбэ сыхьэту зэхэлъщ дэ ди Зауэшхуэм и махуэ 1418-
ри. Насыпым и бжаблэм къэрэгъулу щиувэн хуей хъуа дакъикъэм щхьэж нэхъ зыхуэкъулейуэ къыщIэкIамкIэ – зым и лIыгъэмкIэ, зым и акъылымкIэ, зым и гуащIэмкIэ, зым и гъащIэ нэхумкIэ пшынащ ди ТекIуэныгъэ Иным и уасэри. Махуищщ ахэр зауэм зэрыIутар. Иремахуищ! И къуапэ улъияхэмкIэ уафэм худэплъей налыр мащIэу зэм зы лъэныкъуэмкIэ, зэм адрей лъэныкъуэмкIэ ещIэу зытелъ бэн плъыжьым и ужьым иту хуэмурэ здэбакъуэм, Хьэсэн иджы и фIэщыпэу къыщохъу ахэр псори пэж дыдэу ицIыхуу, псори и къуэшу, и Iыхьлыуэ, и ныбжьэгъухэу. Псори мыхъуми, языныкъуэхэр. Мис, псалъэм папщIэ, 15 ЖьантIэ мо налыр зи шы жэрым и лъакъуэ щIэлъа щIалэр. Е кIэрахъуэр зыжьэдиубыдэу зызыукIыжар. Абы и щхьэ къупщхьэр Хьэсэн зыщIэува бэн дыдэрат зыдэлъыр. Арат абы и щIыIум налыр щIытрилъхьари. «Тхьэм ещIэ мыгъуэ, – и гур щIогъу зи щIыбагъыр и кIуэцIымкIэ щIэчауэ шэм пхиха щхьэ къупщхьэм, – абы иджыри къэс къыпэплъэрэ и анэжьыр, е и бынхэр зеиншафэ ятету къэхъуа? Е, тхьэм ещIэ, Дон Iуфэ Iут станицэм япэ лъагъуныгъэр щызыгъэунэхуа щIалэр ара ар, абы бын къызэрыщыхуалъхунур къищIэнуи хунэмысу зиукIыжын хуей хъуауэ. Ей-й, мы зауэри мыр.»
Хьэсэн и щхьэр къеIэтри, и гъусэу походым хэт щIалэхэм яхоплъэ. Псалъэншэу зэIэпахыурэ абыхэм бэнхэр яхь. Сыту пIэрэ ахэр зэгупсысыр иджыпсту? Езым гукъэкI ищIахэм хуэдэ я гум къридзэу пIэрэ абыхэми? Хьэсэн зым нэхъ мыхъуми еупщIынут. Ауэ апхуэдэ иджыпсту ущIэупщIэну корреспондент дыдэм дежкIи къемыкIуу къыфIощI. И нэхэр хуозэ алътес джанэ плъыжь зыщыгъ щIалэ пэ псыгъуэм, Быгуэ Шафир, Дзэлыкъуэкъуажэ деж псалъэмакъ къыщыхъуам «уэлэхьи, сэ сыкIуэнум, зы гъусэ къысхуэхъун закъуэ нэкIуэххэу щытмэ. Ди адэр хэтащ, зиунагъуэрэ, абы, ар дыдэм щаукIауэ жаIэ», – жызыIарат. Къызэрежьэрэ мызэ-мытIэу епсэлъылIат абы Хьэсэн. И Iуэхухэм, и лэжьыгъэм, зыкъримыгъащIэу, щыгъуазэ зищIу. Шафир щIалэ губзыгъэу, куэдым егупсысу фэ тетт, жыIэщIэт, сыткIи жыджэрт. Механизатор школ къиухри колхозым игъэзэжа къудейт. СыткIи ягу ирихьырт щIалэр походым хэт псоми. Нобэ ар нэщхъей дыдэт, хуэсакъыпэу иIыгъыу етIуанэ бэным щIэтт, зэзэмызэххэ фIэкIа и увыпIэр зыми иримыту, «Тхьэм ещIэ, – игу къокI Хьэсэн абы здеплъым, – и адэм и хьэдэ къупщхьэ абы иджыпсту ихьыр. Дауи, езыри аращ зэгупсысыр. Iэджэ мыгъуэ щыщIэ хъунщ и гум. Сыт и лажьэ а щIалэ
ахъырзэманым? Сыт ар адэ щхьэщымыту къэхъун хуей щIэхъуар? Иджы апхуэдэ гукъеуэ игъэву мы гъуэгу хьэлъэм тетын щIыхуейр?..»
ГъэщIэгъуэнщ, ахэр зыми а нэщэнэмкIэ къыхищыпыкIатэкъым, ауэ шу дивизэм хэмытами, походым къежьа щIалэхэм я нэхъыбэм я адэхэр зауэм хэкIуэдахэт. А бжыгъэ къудейр урикъунт Хьэсэн зэрыт ныбжьым ит щIалэгъуалэ псоми я къэхъукIар зыхуэдэр къыбгурыIуэн папщIэ. Ауэ Хьэсэн игу къохьэри, ар ирехьэлIэ езым я хьэблэ щIалэ цIыкIухэм, гукIэ щIещыкI я гъунэгъу къуажэ уэрамхэр – гупэмкIи, щIыбагъымкIи, ипщэкIи, ищхъэрэкIи. Я къуажэми ардыдэрат – и ныбжьэгъухэм я нэхъыбэр адэншэхэт. Пэжщ, зым и адэм къигъэзэжат, ауэ уIэгъэшхуэ телъти, мыгувэу лIат. А гупсысэхэм здыхэтым, иджыпсту илъагъум хуэдэу и нэгу къыщIоувэж езым и адэр къыщыкIуэжа махуэр. Хьэсэнрэ и ныбжьэгъу цIыкIу Лъостэнрэ джэгуу шыгъуэгум дэтт, пщIантIэмкIэ зэрызехьэ Iэуэлъауэ гуэр къыщыIуам. ЩIалэ цIыкIуитIми зэуэ къагурыIуащ ар зищIысыр. А махуэхэм къуажэ гупэ уэрамыр псоми я плъапIэт. АбыкIэ къыдыхьэжхэрт зауэм къикIыжхэр. УэрамымкIэ жэну япэу зричащ Лъостэн. «УэI, мо къэкIуэжхэр! Ди адэхэр яхэтынкIэ хъунщ!» – жиIащ абы, жэкIэ щIэпхъуа нэужь. ЩIалэ цIыкIухэм псоми я нэр къикIырт хъыбарегъащIэ защIыну. Дэтхэнэри тхьэ елъэIурт мыгувэу и адэр илъагъужыну. Ауэ хэти хуэдэжтэкъым Лъостэн. И анэшхуэм зэрыригъэсам тету, пщыхьэщхьэми, 16 ЖьантIэ пщэдджыжьми, шхауэ къыщытэджыжкIи и псэлъафэр зыт: «Ялыхь, Хьэжчэл къытхуэхьыж!». И анэшхуэм хуэдэу, Лъостэни джэш тридзэрт, зригъэсауэ, зэмыщхьу хилъхьэ хьэдзитIыр гъунэгъу зэхуэхъурэ зэхуэмыхъурэ нэхъыбэ Iуэхум химыщIыкI пэтми. Абы нэмыщIкIэ, адакъэм зыгуэркIэ уеупщIрэ ар Iуамэ, узыщIэупщIар пэж мэхъу жаIэу зэхихати, пщэдджыжь къэс я адакъэ джэмыдэр зэрихуэрт: «Хьэжчэл къэкIуэжыну, адакъэжь?» –
жиIэурэ. АрщхьэкIэ сыт хуэдизкIэ емылъэIуами, емыдэхэщIами, емышхыдами, имыгъэшхами Лъостэн щеупщIымрэ джэмыдэжьым и Iуэгъуэмрэ зэтехуэртэкъым. Арми, сабийр емышу пэплъэрт и адэм. Ар абы зэи илъагъуххатэкъым – ныбэ илъу дэкIат. ИтIани, быдэу жиIэрт къэкIуэжу хуэзамэ занщIэу къицIыхужыну. Езы Хьэжчэл нэмыцэр къызэрыдыхьэрэ хъыбари-шыбари иIэтэкъым, зылъэгъуаи хуэзаи къыкъуэкIыртэкъым. Абырэ Хьэсэн и адэмрэ зэи зэгъусатэкъым, зэщIыгъуу къэкIуэжын жыхуэпIэри гъэщIэгъуэн дыдэт. ХъуапсэнэIуу уэрамым къыдэлъэда щIалэ цIыкIуитIым а псор сыткIэ ящIэнт. Къуажэ гупэ уэрамым цIыху гупышхуэ къехырт. Пежэжьауэ жэхэр, пщIантIэхэм къыдэкIхэр къахыхьэурэ, гупыр кIуэ пэтми нэхъыбэ хъурт. Хьэсэнрэ Лъостэнрэ я щIыбагъым дыргу-дыргу макъ гуэррэ хьэ къугъ макърэ къыщызэхахри, шынауэ къызэплъэкIахэщ. Хьэсэнхэ я хьэ гъуабжэжьрат. Къугъыу – банэу, къугъыу – банэурэ, хьэр псори здэкIуэмкIэ жэрт, шым хуэдэу хьэмкIэу. Ар хьэвшыр цIыкIуу Хьэсэн и адэм къихьри ипIат. ИужькIэ псоми тхьэ яIуэрт къэкIуэжыр хэтми хьэм мэкIэ къищIауэ, Хьэсэн и адэм IэплIэ хуищIу и нэкIум ебзеяуэ. Ар Хьэсэн илъэгъуатэкъым, хьэм куэдкIэ и ужь итут и адэм деж щынэсар. ПщIантIэм къыщагъэзэжам хэт къафэрт, хэти гуфIэщауэ гъырт, хэти къэкIуэжам лъэкI къимыгъанэу пкърыупщIыхьырт. Хьэсэн имыщIэххэу гу лъитащ абыхэм фIы дыдэу илъагъу и ныбжьэгъур
зэрахэмытым. Лъостэн къилъыхъуэурэ ар шыгъуэгум дыхьащ. И ныбжьэгъур жыгым кIэрыгъэщIауэ гъыуэ щытт. Хьэуэ, ар сабий гъыкIэтэкъым. Кхъужьей жыгыжьым и лъэдийм нэкIукIэ кIэрыIубауэ илъэсих иримыкъуа щIалэ цIыкIур гъырт цIыхухъу балигъхэр зэзэмызэ зэрыгъ хабзэм хуэдэу – зэрыхуэфащэкIэ зиIыгъыу, нэпси зэщыджи хэмыту. Нэрылъагъут ар фыгъуэм къызэрыхимыхри.
Жэназыр хуторым дэт школым и пщIантIэм дохьэри къоувыIэ. Мыбдежми цIыхур Iуву щызэхэтт. Къуэшыкхъэм щхьэкIэ къатIа мащэм къраха ятIэщIэр самэшхуэу зэтелът. Бэнищыр мащэм и гъунэгъуу сакъыу щIым щрагъэувэх. Нэщхъеягъуэ митингыр къызэIуех совхоз парткомым и секретарым. Абы и ужькIэ къопсалъэ походым хэтхэр, совхозым и рабочэхэм я лIыкIуэхэр. Бэнищыр зэбгъурыту хуэмурэ мащэм ирагъэувэх. Сабий жэрумэ зэкIуэцIылъым хуэдэу и Iэгу шияхэм телъу Комиссарым мащэ гъунэм къыIуехьэ къэдабэ фIыцIэм къыхэдыкIа къэп псыгъуэ кIыхь цIыкIу. Налшык къыщежьэу мыбы къэкIуа псоми ящIэ ар зищIысыр.
Дзэлыкъуэкъуажэ къыдэкIауэ походым хэтхэр Псыхуабэ хуэкIуэу щежьа уэлбанэ махуэм Къэбэрдей-Балъкъэрым и гъунапкъэм нэмысу 2 Заказ №372 17 ЖьантIэ япэ ит машинэр къэувыIат. Мис абы щыгъуэт къэдабэ къэп цIыкIур Хьэсэн япэ дыдэу щилъэгъуар. Гъуэгубгъу псыIэр белкIэ къатIурэ абы изу иракIутат щIыгулъ фIыцIэ щащэр. Абы лъандэрэ дэнэ кIуами къэпыр автобусым илъу кърашэкIырт. Иджы абы и щхьэр сакъыу къитIатэри, Командирым и Iэгу бгъуфIэм из щIы кърихащ. А щIы Iэбжьыбырщ щэкI плъыжькIэ зэщIэIулIа пхъэмбейхэм я щхьэм япэ дыдэу тещэщар. Псоми хъуржын цIыкIум я Iэр ирагъэлъадэурэ щIы Iэбжьыб кърахырти зэрагъэзэхуапэу бэнхэм тракIутэрт. Хьэсэни иIэбащ хъуржыным и Iу зэвым. ЩIыр гъущэт, ауэ щIыIэтыIэт. И Iэгур зэтрихри, Хьэсэн абы еплъащ. ЩIыгулъ фIыцIэ къабзэт, бэяу фIыцIэ зыщIагъэжа шэхум хуэдэу, дыгъэм пэцIууэ. Хьэсэн къыфIэщIащ ар зи бгъум деж къыщащта сэхуран хадэм и къэгъэгъэмэр щIым къыхихыу, зы напIэIэтыгъуэкIи къыIурыуащ щIы Iэбжьыбыр къыздикIа хэкум и епэрымэ псор, абы и губгъуэхэмрэ мэзхэмрэ мыпхуэдэ махуэхэм ящхьэщыт, фоумэ мащIэ къызыхих, бжьэ цIыкIухэм я дамэхэмрэ жэнэтбзу бгъэгуплъхэм я уэрэд макъымрэ щабэу ягъэву хьэуа нэхутхьэхур, ауэ псынщIэу зыкъищIэжри, и Iэгу зэIухар мащэм и щхьэм щиублэрэкIащ, и тхьэкIумэми къиIуащ ятIэ шыкъыр цIыкIухэм пхъэбгъум ирагъэщIа Iэуэлъауэ хьэлъэр. Дакъикъэ зыбжанэ нэхъ дэмыкIыу, школ унэм и бгъум деж Iуащхьэ кIыхь цIыкIум зыкъыщиIэтащ. Кхъащхьэдэсэ папщIэу абы щхьэщытт Налшык и мывэупсхэм ягъэжа сыныр, пхъэупсахуэм хэлъу мыбы нэс къашар. Мывэ пхъэбгъу лъагэм и нэкIум мрамор бгъуфIэ кIэрыIулIат «КъБАССР-м и щIалэхэмрэ хъыджэбзхэмрэ мыужьыхыжу я гум филъынщ фэ, 115-нэ Къэбэрдей-Балъкъэр шу дивизэм и зауэлI хахуэхэм, фи фэеплъыр» – жиIэу дыщэ хьэрфкIэ тетхауэ. Iуащхьэр псынщIэу щIагъэнащ пионер цIыкIухэм, адрей хутордэсхэм, райцентрым къикIа лIыкIуэхэм къахьа венокхэм, удз гъэгъахэм. Хьэсэн зыгуэр игу къэкIри, и нал улъияр къищтэжащ, ихьри кхъащхьэм трилъхьащ. Зыкъомри абы щхьэщытыжащ, и гъусэ псори езыр зэгупсыс дыдэм егупсысу, езым ещхьыркъабзэу, налым еплъу зэрызэхэтыр зыхищIэу. Автобусым къитIысхьэжауэ къыщежьэжым ар аргуэру налым хуеплъэкIыжащ. Бгырыс псоми игъащIэм насып нэщэнэу ягъэлъапIэ гъущI кIапэ дыкъуакъуэр венокхэмрэ удз гъэгъахэмрэ къахэщырт, зауэлI хахуэу щытар щыщIалъхьэкIэ яхь къэдабэ щхьэнтэ цIыкIу хэдыкIам лIыхъужьым и орденыр къызэрытещыр уигу къигъэкIыу. 18 ЖьантIэ ТхакIуэ Мэзыхьэ Борис илъэс 80 ирокъу 19
ЗИЛЪАГЪУэХэЗыШыЖА Мэзыхьэ Борис Беслъэн и къуэр Щхьэлыкъуэ къуажэм щыпсэу мэкъумэшыщIэ унагъуэм 1940 гъэм апрель мазэм и 7-м къыщалъхуащ. Курыт еджапIэр 1958 гъэм а къуажэм къыщиухащ. Школ нэужьым ар щылэжьащ я жылэм Кировым и цIэр зэрихьэу щызэхэта колхозым. ИтIанэщ ар щыщIэтIысхьар Къэбэрдей-Балъкъэр къэрал университетым – 1959-1964 гъэхэм ар щеджащ тхыдэ-филологие факультетым урысыбзэмрэ литературэмкIэ, адыгэбзэмрэ литературэмкIэ и къудамэм. А еджапIэм щIэныгъэ нэхъыщхьэ къыщIэзыха Мэзыхьэ Борис къулыкъу IэнатIэ зыбжанэ зэблихъуащ: ар щылэжьащ печатым и щэхухэр щахъумэу КъБАССР-м щыIа IуэхущIапIэм (1964-1967), «Ленин гъуэгу» (иджы «Адыгэ псалъэ») газетым (1967 гъэм къыщыщIэдзауэ 1979 гъэ хъуху корреспонденту, къудамэм и унафэщIу, жэуап зыхь секретару щытащ), 1979 гъэм ар ягъэуващ КПСС-м и обкомым печатымкIэ, телевиденэмрэ радиомкIэ и секторым и унафэщIу. ИлъэсищкIэ абы щыIауэ, «Ленин гъуэгу» газетым и редактор нэхъыщхьэ ящIащ. Мэзыхьэр Уры- ЖьантIэ сейм и Журналистхэм я союзым и Федеральнэ Советым, КъБР-м и ТхакIуэхэм я зэгухьэныгъэм илъэс куэд щIауэ хэтщ, Къэбэрдей-Балъкъэрым и Журналистхэм я союзым илъэс 35-м щIигъукIэ и тхьэмадэу щытащ. Борис тIэунейрэ хахащ Къэбэрдей-Балъкъэрым и Совет Нэхъыщхьэм и депутату. Мэзыхьэ Борис зэрылажьэм хуэдэурэ, 1986 гъэм къиухащ КПСС-м и ЦК-м деж Жылагъуэ лэжьыгъэхэмкIэ щыIэ академиер. КъБКъУ-м щыщIэса лъэхъэнэм къыщыщIэдзауэ абы литературэ Iуэхум быдэу зритауэ щытащ, и новеллэ кIэщIхэр а зэманым газетхэмрэ журналхэмрэ къытехуэу хуежьащ. ЗанщIэуи цIыхухэм я гумрэ я псэмрэ дыхьащ, и тхыгъэхэм гъэпсыкIэ дахэ зэраIэм, гупсысэ куу зэращIэлъым, тхакIуэр адрейхэм къыхэзыгъэщхьэхукI хъэтI щхьэхуэм къыхэкIыу. Апхуэдэу зи дамыгъэ зиIэжу адыгэ литературэм къыхыхьа Борис къищта темэм фIыуэ егупсысу, зэпкърихыу матхэ. Ар ди нобэрей гъащIэм и усакIуэу убж хъунущ. ГурыщIэ къабзэ хуиIэу, IэкIуэлъакIуэу ар тотхыхь къуажэдэс мэкъумэшыщIэхэм, хэкур зыхъумэжурэ зи псэр зытахэм, зауэм хахуэу хэтахэм, цIыху къызэрыгуэкIхэм я гурыгъу-гурыщIэхэм. Мэзыхьэ Борис тхакIуэ набдзэгубдзаплъэщ, гъащIэм нэ жанкIэ пхоплъ, абы сэтейм къытримыдзэ Iуэхугъуэхэми гу лъетэ, ахэр зэпкърыхауэ тхылъеджэхэм я пащхьэ ирелъхьэ, абыхэм я къежьапIэхэр, я къуэпсхэм зэрызаукъуэдийр къехутэри, ди фIэщ ищIу дыкIэлъегъэплъ. А псори гупсысэ къабзэкIэ псыхьащ. Аращ Борис и новеллэхэр гурыхь зыщIри.
И новеллэхэми, и тхыгъэ инхэми Борис щыпсалъэбэкъым. Псалъэр зэгъэзэхуауэ, купщIафIэу къегъэсэбэп, зытепсэлъыхьыр кIэщIрэ IупщIу, цIыхури, абы и IуэхущIафэри, и гурыщIэри, и дуней тетыкIэри къегъэлъагъуэ. Тхыгъэхэр адыгэбзэ къабзэкIэ, жыIэгъуэ дахэхэр куэду хэту тхащ, удихьэхыу укъоджэ. АдыгэбзэкIэ ятхауэ фIэкIа умыщIэну абы зэридзэкIащ урыс, ди лъэпкъ литературэ классикэм щыщ тхыгъэшхуэхэр. Псалъэм папщIэ, Мэлбахъуэ Елбэрд и «Iуащхьэмахуэ кIуэ гъуэгур шынагъуэщ», Вэрокъуэ
Владимир и «Яхуэзыгъэгъум къыхурегъэгъу» романхэр, Толстой Лев и «Хьэжы-Мурат» повестыр, нэгъуэщIхэри. Мэзыхьэр журналист, публицист IэкIуэлъакIуэщ. Ар илъэс 30-кIэ газетым щылэжьащ, абы щыщу илъэс 15-м редактор нэхъыщхьэу. Абы и къалэмыпэм къыщIэкIащ очерк хъарзынэхэр, публицистикэ тхыгъэ купщIафIэхэр, къэралым щекIуэкI IуэхугъуэщIэхэм, цIыхухэм я псэукIэм, лъэпкъ Iуэхум теухуауэ лэжьыгъэ куэд. Художественнэ творчествэми жылагъуэ лэжьыгъэхэми ехъулIэныгъэфI щызиIэ Мэзыхьэ Борис хуэфащэ гулъытэ игъуэту сытым дежи и къалэнхэр игъэзэщIащ. Ар Урысей Федерацэм щэнхабзэмкIэ щIыхь зиIэ и лэжьакIуэщ, абы къыфIащащ «Адыгэ Республикэм щIыхь зиIэ и журналист», «Къэрэшей-Шэрджэс Республикэм щIыхь зиIэ и журналист» цIэ лъапIэхэри. Мэзыхьэм къыхуагъэфэщащ СССР-м, Урысей Федерацэм я Журналистхэм я союзхэм я саугъэтхэр, ЩIыхь, Щытхъу тхылъ зыбжани къратащ. 20 ЖьантIэ * * *
МэзыхьэБорисхужаIахэм
щыщпычыгъуэхэр
Критикхэми, тхакIуэхэми, щIэджыкIакIуэхэми Мэзыхьэ Борис
нэхъыбэу къызэрацIыхур адыгэ новеллистикэм и зэхэублакIуэу зэрыщытымкIэщ. ТхакIуэ куэдым къехъулIэркъым псалъэ мащIэкIэ гупсысэшхуэ къэIуэтэныр. Мэзыхьэр а жанр мытыншым дэгъуэу зэрыпэлъэщыр пасэу наIуэ къыщыхъуащ газетхэмрэ журналхэмрэ къытехуа и япэ новеллэхэм. АбыхэмкIэщ зэман кIэщIым къриубыдэу ар тхакIуэ цIэрыIуэ зэрыхъуар. А тхэкIэ лIэужьыгъуэмкIэ Мэзыхьэ Борис лъэщIыхьа къахэкIагъэнкъым нобэрей ди тхакIуэхэм, ар адыгэ новеллистикэм и классикщ. «Гъуэгупэ псалъэ», «Вагъуэзэшибл», «ПцIащхъуэ хужь», «Мазэхэ жэщ», «Бжьыхьэр пщIащэ пылъэлъыжыгъуэщ», «Къуажэ пшыхьхэр», нэгъуэщI тхылъхэмкIэ, дэгъуэу адыгэбзэм къригъэзэгъэжа романхэмкIэ дызыгъэгуфIа Мэзыхьэ Борис творческэ зэфIэкIышхуэ иIэщи, ди гуапэу дохъуэхъу дигъэгуфIэу куэдрэ тхуэпсэуну. ХьэФIыЦIэМухьэмэд,
«Адыгэ псалъэ» газетым и редактор нэхъыщхьэ,
Къэбэрдей Адыгэ Хасэм и тхьэмадэ 21



Мэзыхьэ Борис адыгэ литературэм къыщыхыхьам, япэ итахэм хаша гъуэгуракъым зрикIуар, атIэ езым и лъагъуэ хишыжащ. Абы и лIыхъужьхэр псэкIэ бейщ, и IэдакъэщIэкIхэр плъыфэ куэду зэщхьэщокI. И бзэр гъэхуащ, шэрыуэщ.
тЕУНэХьэчим

Хуабжьу сигу ирихьащ рассказхэр. Си гуапэу селэжьащ. Уеплъыжыну ныпхузогъэхьыж икIи уи лэжьыгъэщIэхэм сыпоплъэ, злэжьын гъунэжу сиIэ пэтми. Сыпоплъэ, сыт щхьэкIэ жыпIэмэ, уи IэдакъэщIэкIхэм сыдахьэх.
ЦыБИНВладимир

Зауэм и лъэужь мыкIуэдыжын къызытенар зы цIыху лIакъуэкъым, зы ныбжькъым, зы гъащIэкъым. Езым хуэдэхэм я нэгу щIэкIар гум нэсу къигъэлъэгъуэфащ Мэзыхьэ Борис.
Ар нэ жанкIэ гъащIэм кIэлъоплъыф, утыкуакIуэ къещI икIи къегъэпсэлъэф занщIэу гу зылъумытэ хьэпшып цIыкIуфэкIухэр. И дуней еплъыкIэр, цIыхухэм зэрахущытыр къызэрыгуэкIщ, къабзэщ.
Ахэр зыхэплъагъуэ абы и IэдакъэщIэкIхэр занщIэу гум дохьэ.
СОКЪУРМусэрбий
1977 Сэ хуабжьу сигу ирохь, си гуапэуи сыкъоджэ Мэзыхьэ Борис итххэм, псом хуэмыдэжу и новеллэхэм. РадиокIи жысIауэ щытащ мыр дыдэр: новеллэ тхынкIэ Нало Зауррэ Мэзыхьэ Борисрэ япэхъун зэкIэ димыIэу си щхьэкIэ сэ къысщохъу. (Тхьэм абыхэм ящхьэпрыкIыфынухэр дяпэкIэ къыдит). Шэч къытезыхьэн щыIэу ди гугъэкъым новеллэ и IуэхукIэ а тхакIуитIым я цIэ-унэцIэхэр зэкIэлъыкIуэу ди литературэм зэрыхэувам.
IУтIыЖБорис

Хэку зауэшхуэм теухуауэ апхуэдиз ятхащи, щIэщыгъуэу зыри
пхужымыIэну, пхуэмытхыжыну къыпщохъу. Ауэ гъащIэр пхуэIуэтэщIыркъым. ЦIыхугури апхуэдэщ. Арауэ къыщIэкIынщ Мэзыхьэ Борис и новеллэхэм укъеджэну щIэщIэщыгъуэр, щIэгукъинэжыр.
КЛЕНОВСКИЙПетр

Мэзыхьэ Борис и IэдакъэщIэкIхэр щIыпIэ куэд ямыубыду, ауэ икъукIэ купщIафIэу апхуэдэщ. Абыхэм укъыщеджэкIэ литературэ нэсым узэщIеубыдэ. Уетхьэкъу къигъэщI образхэм я зэхэлъыкIэм, я псэ беягъым, гурыщIэ гуэрхэр къызэщIэзыгъэст къэхъукъащIэхэм.
И лIыхъужьхэр занщIэу гу зылъумытэн цIыху къызэрыгуэкIыу уегъэлъагъури, хьэл-щэн хьэлэмэтыщэхэр якъуэлъу къыщIегъэкI. ИкIи удэзыхьэхри аращ, гъащIэм зэрещхьырщ, абы къыщымыхъуарэ цIыхум яхэмылърэ къызэримыгупсысырщ.
БЕЛГЪэРОКЪУэЕвгение

ЖьантIэ * * *



Илъэс тIощIрэ пщIым щIигъуащ сэ ныбжьэгъу зэрысхуэхъурэ Мэзыхьэ Борис. А илъэсхэм сэ фIыуэ къэсцIыхуащ ар и хьэл-щэнкIэ, дуней тетыкIэкIэ, фIыуэ сыщыгъуазэщ и IэдакъэщIэкIхэми.
Мэзыхьэ Борис адрей ди тхакIуэхэм къащхьэщокI зытетхыхь IуэхугъуэхэмкIэ, и тхыгъэм хэтхэм зэрызаужьымкIэ, абыхэм я дуней еплъыкIэмкIэ. ТхакIуэм и тхыгъэхэм хэт цIыхухэр нэхухэщ, фIы зылэжьхэщ, мурадыфI зиIэхэщ. КIэщIу жысIэнщи, тхылъеджэр фIым къыхуреджэ. Мэзыхьэ Борис япэкIэ плъэ тхакIуэщ. Абы ди гъащIэм хэлъ щыщIэныгъэхэу илъагъухэр утыку кърихьэурэ «тефыщIыхьу» щыткъым. ТхакIуэр ди зэман блэкIарщ нэхъыбэу зытетхыхьыр.
Сэ мы зымкIэ сыхуэупсэну сыхуейт Мэзыхьэм: «Борис, цIыхухэм фIыуэ укъалъагъу уи тхыгъэкIи, уи дуней тетыкIэкIи. Тхьэм уи гъащIэ гъуэгу къыппэщылъыр кIыхь пщищI, уи тхыгъэхэри куэд ищI».
Сэ дапщэщи пщIэ пхузощI, пщIэ зыхуащIым ухуэдэщи.
ХьэХЪУПАЩIэХьэжбэчыр,
Къэбэрдей-Балъкъэрым и цIыхубэ тхакIуэ
1990 ЖьантIэ

Сэ Борис зэрыстудента лъандэрэ соцIыхури, фIы мыхъумэ, Iей лъэпкъ дэслъэгъуакъым. Псом япэу дэ тIур гъунэгъу дызэхуэзыщIар
лэжьыгъэрщ. Зы пэш дыщIэсу, ди лэжьапIэ стIолыр зэбгъурыту, зы Iуэху зэдэтщIэу, ди дзыхь зэдгъэзу илъэс зыбгъупщI зэдетхьэкIащ. Зэгуэр и жагъуэ щысщIаи, сыщешхыдаи къыхэхуагъэнщ, ауэ си нэхъыжьыгъэм и нэмысыр абы сыт щыгъуи иIыгъащ.
Сэ редакцэм сикIыжу радиокомитетым сыкIуэжа иужь щэнхабзэмкIэ отделым и унафэщIу си пIэкIэ Борис лэжьащ. Куэд дэмыкIыу аргуэру драгъэкIуэтейри, жэуап зыхь секретару ягъэуващ. Абы иужькIэ редакцэм щIашри, партым и обкомым яшащ, печатымкIэ секторым и унафэщIу. А лэжьыгъэр хъарзынэу илъэс зыбжанэкIэ ирихьэкIа иужь, здикIа редакцэм къигъэзэжащ газетым и редактор нэхъыщхьэу. А лэжьыгъэ гугъур Мэзыхьэм илъэс 15-кIэ ирихьэкIащ. Абы нэхърэ нэхъыбэкIэ а IэнатIэм бгъэдэта япэкIэ щыIауи сщIэркъым.
Борис республикэм и Журналистхэм я союзым и унафэщIу, Урысейм и Журналистхэм я союзым и секретару щытащ. Къэралым и Журналистхэм я союзышхуэм Къэбэрдей-Балъкъэрым и лIыкIуэу хыхьэ Мэзыхьэм абы пщIэшхуэ къызэрыщыхуащIым и щыхьэтщ езым и делегацэм и нэхъыщхьэу ар илъэс зыбжанэ ипэкIэ Бангладеш къэрал пхыдзам зэригъэкIуар, и саугъэтыр къриту лауреат цIэ лъапIэр къызэрыфIищар.
Илъэс 30 хъуауэ журналист къалэн мытыншыр хуэIэижьу езыхьэкI Мэзыхьэм а IэнатIэм щилэжьащ ущIыщытхъун Iуэху щхьэпэ куэд. Ауэ ар республикэм къызэрыщацIыхур журналист къудейуэкъым. Борис ящыщщ къэбэрдей литературэм хэлъхьэныгъэфI хуэзыщIа ди тхакIуэ нэхъ пажэхэм. АдыгэбзэкIи урысыбзэкIи къыдэкIауэ ди пащхьэ кърилъхьащ тхылъ куэд икIи ахэр цIыхубэм гунэс ящохъу.
Мыр гъащIэм нэ жанкIэ хэплъэф, пэжыр къэзылъагъуф икIи гум нэсу зытхыжыф тхакIуэхэм ящыщщ. Абы и новеллэхэр цIыхум и псэм нос, гум хыхьэу пэжщ, гъащIэм и нэхъ уэрыпIэм къыхэхъукIащ.
Насыпыр Iыхьэ мыгуэшщ, ари къузэритщ, – жаIэ. Ауэ абы зы хабзэ нэрымылъагъу гуэр, Iэмыр хъу ухыгъэ хэлъмэ, Борис и насыпым и къежьапIэр и анэм хуиIа лъагъуныгъэ мыухыжырщ. Зи анэ зыужэгъужа щыIэу къыщIэкIынкъым, ауэ Борис хуэдэу ар егъэлеяуэ зылъагъуфари зырызщ. Ахэр ауэ сытми жысIэ псалъэ тегъэлакъым, атIэ дыщызэдэлэжьа лъандэрэ абы дэслъагъу пэжщ. Анэр фIыуэ плъагъунри насыпщ.
Тхьэм пхущIигъэхьэ, Борис.
КЪэРМОКЪУэМухьэмэд,
Къэбэрдей-Балъкъэрым и цIыхубэ тхакIуэ


Сэр нэхърэ Борис зы хьэнтхъупс шынакъкIэ нэхъыжьщ. НэгъуэщIу жыпIэмэ, езыр дунейм къызэрытехьам папщIэ Тхьэм хуащI фIыщIэ IэшрыIыр гъунэгъухэм къыхурахьэкIа нэужь сыкъалъхуащ. НыбжькIэ куэдкIэ дызэрызэщхьэщымыкIым емылъытауэ, сэ абы, Мэзыхьэ Борис хъужым, пщIэрэ кIухьэнрэ хузощI, жьантIэри изотри зыдызогъазэ, сыдохасэ, дапщэщи и сэбэп къызокI, Iэмал иIэу, и кIэри сыутIыпщкъым. Илъэс 35-рэ хъуащи, «Черкес хэку» газетым (япэм «Ленин нуру» щытам) гугъу сыщохьри, фIыуэ соцIыху, согъэныбжьэгъу, и нэхъыжьыгъэри соIэт. Ар умылъагъун, уэим зыхуэпщIын, щIыхь зыхуумыщIын, 23 ЖьантIэ умылъытэн цIыхукъым. Уехьэху абы и цIыху хэтыкIэми, и зыгъэпсыкIэми, и хэлъэтми, цIыхугъэмрэ адыгагъэмрэ зэрилъытэми, ахэм пщIэ зэрахуищIми.
Борис журналист IэкIуэлъакIуэщ. Абы и къалэмыпэм къыщIэкIащ очерк купщIафIэхэр, публицистикэ тхыгъэфIхэр, цIыху псэукIэм, лъэпкъ Iуэхум ятеухуа лэжьыгъэ куэд.
Щэнхабзэм щиIэ фIыщIагъэхэм папщIэ ди ныбжьэгъум къыфIащащ «Урысей федерацэм щэнхабзэмкIэ щIыхь зиIэ и лэжьакIуэ»,
адыгэхэм яку дэлъ экономикэ, щэнхабзэ зэпыщIэныгъэхэр гъэбыдэным, лъэпкъыр зэрыубыдыжын щхьэкIэ лэжьыгъэшхуэ зэрыригъэкIуэкIым папщIэ – Адыгей Республикэми Къэрэшей-Шэрджэсми щIыхь зиIэ я журналист цIэ лъапIэхэр.
Борис! Сынохъуэхъу узыншагъэ быдэ уиIэу, гуащIэ пхэлъу, гукъыдэж ущымыщIэу иджыри апхуэдиз къэбгъэщIэну! Уи илъэсхэр иредахэ, удз гъэгъауэ!
ДэБАГЪУэМухьэмэд,
Урысей Федерацэм щэнхабзэмкIэ щIыхь зиIэ и лэжьакIуэ, Урысейм и ТхакIуэхэм я союзым хэт, Къэбэрдей-Балъкъэрымрэ Адыгэ Республикэмрэ щIыхь зиIэ я журналист

Мэзыхьэ Борис тхакIуэ Iэзэщ, журналист IэкIуэлъакIуэщ. Абы и щыхьэтщ Борис и къалэмыпэм къыщIэкIа дэтхэнэ зы повестри, новеллэ кIэщIхэри. «Вагъуэзэшибл», «Бжьыхьэр пщIащэ пылъэлъыжыгъуэщ» тхыгъэхэм емыджа адыгэ куэд щыIэу къыщIэкIынкъым.
Мыр сигу къокIыж. Черкесск къалэ IуэхукIэ сыкIуауэ си ныбжьэгъурэ сэрэ дытепсэлъыхьырт адыгэбзэкIэ къыдэкIа тхылъхэм,
адыгэ щэнхабзэм, адыгэ гъуазджэм и зыужьыныгъэхэм, адыгэ хабзэм. Псалъэм къыдэкIуэу жысIат Борис «Вагъуэзэшибл» зыфIища и тхыгъэр дунейм къызэрытехьар. Си ныбжьэгъум и нэхэр къицIыщхъукIащ: «Борис цIыху набдзэгубдзаплъэщ, къегъэкIуэкI куэд хэмыту и псалъэхэр купщIафIэщ. Абы и тхылъыщIэр дауэ къысIэрыхьа хъуну?» Сэ си ныбжьэгъур къэзгъэгугъащ икIи «Вагъуэзэшиблыр» хуезгъэхьауэ щытащ.
Адыгэхэм зыгуэрым щытхъупс кърагъэжэхыну фIыуэ ялъагъуркъым. Ауэ Мэзыхьэ Борис фIыщIи щытхъуи зыхуэфащэщ. Ар цIыху гуапэщ, адыгэлIщ.
Псоми фIыуэ фощIэж 1993-1994 гъэхэр. Абы щыгъуэ Мэзыхьэ Борис «Ленин гъуэгу» газетым и редактор нэхъыщхьэу щытащ. Къэралри цIыхури зэщIэукъубеят, псори зэрыхьзэрийрэ зым жиIар адрейм зэхимыхыжу. АтIэ а илъэсхэм ехутылIауэ, тщыгъупщэжыпэ нэхърэ нэхъыфIщ, жысIэри «Адыгэ хабзэ» тхылъыр стхат. АрщхьэкIэ пыIэзэфIэхьым хэтым ещхьу властыр зыгуэшхэм, абы щхьэкIэ зэпекъухэм уи хабзи, уи бзыпхъи къафIэIуэхужынт? Щай фIыцIэжьу кърадзэртэкъым.
Тхылъ щIатхыр зыгуэр къеджэн, жаIэри аращ. АрщхьэкIэ си Iэрытхыр си стIолым телът, и фэр гъуэжь хъуным нэсауэ, зэманым
ипхъэхыжауэ. Сытми, сигу къэкIащ: нэгъуэщI мыхъуми, мыбы щыщ пычыгъуэ гуэрхэр газетым традзамэ арат. СыкIуащ Борис и деж. ГурызгъэIуащ Iуэхур зыIутыр. Iэрытх пIащэ и пащхьэ ислъхьар, и 24 ЖьантIэ
хьэлъагъыр ишэчым ярейуэ, къиIэтащ, иужькIэ зыIэщIиубыдэжри жиIащ: «Мы япэ напэкIуэцIым къыщыщIэдзауэ мы и лъабжьэ напэкIуэцIым нэсыхункIэ зы хьэрф дэдмыгъэхуу теддзэнщ. Мыр
адыгэхэр дызыхуей Iуэхущ».
ИкIи илъэс ныкъуэм щIигъукIэ тхыгъэр газетым къытехуащ.
«Адыгэ хабзэ» тхылъыр иужькIэ щхьэхуэу къыдэкIащ. Ауэ абы нэхърэ нэхъ сыщогуфIыкI газетым тета пычыгъуэхэр зэхуахьэсурэ тхылъым ещхь ящIауэ жинт тралъхьэжауэ адыгэ унагъуэ сызэрыхьэхэм къыщащтэу сагъэлъэгъуа иужькIэ. АбыкIэ фIыщIэр зыхуэфащэр Мэзыхьэ Борисщ. Нэгъэсауэ уадыгэлIщ, Борис. Тхьэм ухущIигъэхьэ, Тхьэм гуапагъэ пщIэуэ, пщIар цIыхум, адыгэхэм зэхащIыкIыу, уузыншэу, уи унагъуэ, уи Iыхьлы, уи благъэ, уи ныбжьэгъухэм я ехъулIэныгъэ ущыгуфIыкIыу куэдрэ уигъэпсэу!
МАФIэДЗСэрэбий,
тхыдэ щIэныгъэхэм я доктор, тхакIуэ


ХыщI гъэхэм я пэщIэдзэм ди литературэм къыщIэтэджауэ щытащ тхакIуэ, усакIуэ щIалэ гупышхуэ. Ди тхыдэ благъэм щыгъуазэ дэтхэнэми ещIэ а зэманыр зыхуэдар: иджы зэрыжаIэ хабзэщи, дунейр уэфI хъууэ щыщIидза лъэхъэнэт ар, хуитыныгъэм ижь мащIэ къыкъуэури, цIыхум ягу илъыр я жьэкIэ яIуатэ хъуауэ.
Литературэми щызыхэпщIэ хъуащ а жьы мащIэм и IэфIыр, абы и бзэр хуит хъууэ щIидзащ. Апхуэдэ зэманым литературэм къыщIэтэджа тхакIуэ, усакIуэ щIалэхэрщ, я ныбжь нэсри, лIыпIэ иувауэ, нобэрей ди литературэм и жьантIэм щылажьэр, абы и фIыпIэр зи Iэдакъэ къыщIэкIар.
Сэ шэч къытесхьэркъым Мэзыхьэ Борис апхуэдэ тхакIуэхэм зэращыщым. Илъэс тхущIым щIигъуауэ щолажьэ ар ди литературэм, а лъэхъэнэм абы и къалэмыпэм къыщIэкIащ ди литературэм и тхыдэм зэи щымыужьыхыжын тхыгъэ хьэлэмэт куэд – и рассказхэрауи, и новеллэхэрауи, и повестхэрауи ирехъуи. Апхуэдабзэу шэч къытесхьэркъым Мэзыхьэ Борис и Iэдакъэ къыщIэкIа тхыгъэхэр зыхэгъуэщэн зэрыщымыIэм. Зи къалэмыр жан тхакIуэ набдзэгубдзаплъэм, зэрыхабзэщи, тхэн зэриублэ лъандэрэ къыдогъуэгурыкIуэ иужькIэ зэи IэщIыб имыщIыж темэрэ образрэ. Дапщэрэ игъэбатэми, зыщимыгъэнщIу, хуэмыухыу, Мэзыхьэм и тхыгъэхэм лъабжьэрэ купщIэрэ яхуищIыр цIыху цIыкIум и дунеймрэ и гурыгъу-гурыщIэхэмрэщ. Мэзыхьэм зи образ къигъэщI а цIыху «цIыкIум» и псэм и дахагъкIэ, и цIыхугъэкIэ, и гупсысэкIэ уимытхьэкъун плъэкIыркъым – дауи, ар зыхузэфIэкIыр цIыхум и гущIэлъапсэм къипсэлъыкIыф, абы и гум щыщIэмрэ и фэм дэкIымрэ дэзыгъэлъагъуф тхакIуэрщ. Апхуэдэ тхакIуэщ Мэзыхьэ Борис – зэфIэкI инрэ Iэзагъэшхуэрэ къыдалъхуауэ, Тхьэр абыкIэ къыхуэупсауэ.
КЪэРМОКЪУэХьэмид,
тхакIуэ

«Гъуэгупэ псалъэ» – арат Борис и япэ дыдэ тхылъым зэреджэр.
Тхылъым и цIэр абы ит рассказхэм ящыщ зым и псалъащхьэм къытекIат. Ауэ апхуэдэу щIыфIищам куэдым уригъэгупсысырт. Балигъ 25 ЖьантIэ хъуауэ гъащIэм щыхыхьэкIэ къыхих гъуэгурщ цIыхум дуней тетыкIэу иIэнур зыхуэдэр бэян къэзыщIыр. фIы уигу илъу гъуэгу утехьамэ, уи Iуэху тэмэму укъытекIыжынщ.
«Гъуэгупэ псалъэ» тхылъ цIыкIур къыщIэкIащ тхакIуэ щIалэр
литературэшхуэм хуэзышэ гъуэгум и къежьапIэу. Абы наIуэ къищIащ
художественнэ прозэм и лIэужьыгъуэхэм ящыщу Мэзыхьэм нэхъ зэфIэкI къыщигъэлъэгъуэнур. Ар рассказ кIэщIырщ, новеллэ жыхуаIэжырщ. Новеллэ жанрыр япэу нэхъ IэщIагъэ зыхуэхъуар, абы и дахагъэмрэ и фIагъымрэ нэхъ IупщI тщызыщIар Мэзыхьэ Борисщ. Абы и тхыгъэхэрщ ди прозэм и жанрыр зэрефIакIуэр нэхъ наIуэу къызыхэщыр. Мэзыхьэм новеллэм и хабзэхэр ди литературэм къригъэтIэсащ а тхэкIэ дахэ дыдэм и щапхъэ нэхъыфIхэм тету: тхыгъэр езыр кIэщIу, хъыбар къэIуэтэкIэ зэщIэкъузауэ, узыIэпишэрэ укъимыутIыпщу, зы Iуэхум зы Iуэхур жьы дэхупIэ имыIэу пыувэу, лIыхъужьхэм я гумрэ я псэмрэ щыщIэр зы къалэм IэтыгъуэкIэ уигъэлъагъуфу, уи гум къришэлIэфу, мы тхыгъэ тIэкIум мыпхуэдиз дауэ иригъэзэгъа, жыпIэу бгъэщIагъуэу Iуэхугъуэ куэд къигъэбатэу, зыкIи узыпэмыплъауэ хъыбарыр иухыу. Щхьэхуэу тепсэлъыхьыпхъэт тхакIуэм и бзэм. Борис адыгэбзэм хуеджащ, филологие щIэныгъэ иIэщ. Ауэ абы и тхылъхэм я бзэр езым Iурылъу къалэм къэкIуарщ, и анэм, и къуажэгъухэм я бзэрщ. Дауи,
щеджэм, газетым щыщылажьэм, Тхьэм кърита бзэм нэхъри зиузэщIащ. Борис и бзэр, пэж дыдэу, дахэщ, лантIэщ, псынэпс Iубыгъуэу щIэщыгъуэщ, ущызэкIэщIэплъу къабзэщ, мащIэрэ IэфIу зэгъэзэхуащ, жанщ, къуэлэнпщIэлэн зэмыфэгъущ и псалъэхэр. ИгъащIэкIэ Щхьэлыкъуэ удэмыхьами Мэзыхьэм и тхылъхэмкIэ къэпщIэнщ абы и къуажэгъухэр зэрыжьэнахуэр, псалъэ хуэIэзэхэу, IуэрыIуэдзхэрэ гушыIэрейхэу зэрыщытыр, адрей къуажэхэм зэрахэмыгъуэщэнур. Удехьэх тхыгъэ зыбжанэм публицистикэ плъыфэ зэращIэлъадэми. Ауэ
ахэр поэзие щIыкIэ зиIэ публицистикэщ. ЦIыхугъэм и пшыналъэ лъэщ зэфIэзыщIэ поэзиер, арыншэми, пэжыжьэкъым Мэзыхьэм и новеллэхэм. Рассказ гупышхуэхэм, уеблэмэ, тхылъ псохэм (псалъэм папщIэ, «Вагъуэзэшиблым») усэ сборникым хуэдэу укъоджэ, псори зы тхыгъэшхуэм и Iыхьэ щхьэхуэ хуэдэхэу, ауэ Iыхьэ къэс езым и къыщIэдзапIэрэ и ухыпIэрэ иIэжу, псори зы Iэпэм къызэрыщIэкIар наIуэ дыдэу къатещу, зы гупсысэ лъапIэкIэ, зы къуэпскIэ зэпыщIахэу, псори зы гум къишхыдыкIыу. Прозэу тха усэу къыпщыхъухэри къахокI новеллэхэм. Апхуэдэщ «Сэ ныбжьэгъу сиIэщ» новеллэм и вариант «Вагъуэзэшиблым» итар. Поэмэ дыдэм
хуэдэхэщ «Бжьыхьэ уафэхъуэпскI», «ЩихуитI», «Вагъуэзэшибл» тхыгъэхэр. Усэ псэлъэкIэхэр, жыIэгъуэ дахэхэр, зэгъэпщэныгъэ хьэлэмэтхэр, псалъэ шэрыуэхэр удз цIынэм хэщэща налкъуту прозэ напэкIуэцIхэм къыхопщIыпщIыкIхэр. ГъащIэм ину зихъуэжащ Борис и япэ тхыгъэхэр дунейм къытехьэу зэрыщIидзэрэ. Дэри зытхъуэжащ а гъащIэм дригъусэу. Ауэ Борис къыхиха гъуэгум тету ерыщу и вагъуэм хуэкIуащ. Дэтхэнэ зыми и хъуэпсапIэщ и вагъуэр къыхуэлыду уэгум исыну. ТхакIуэм и насып
вагъуэр литературэм и лъагапIэхэрщ. Мэзыхьэ Борис нэсащ а лъагапIэм. ДяпэкIи Тхьэм хущIигъэхьэ.
КХЪУэIУФэХьэчим
2015 26 ЖьантIэ
Новеллэхэр МэЗЫХЬэ Борис
ПIэщхьагъкъурэ
И лIыр къыщысыжыну дакъикъэр къызыхуэмыгъэс Зэрихъэ и гур куэбжэмкIэ щыIэ зэпытт, унэм щыщIэси пщIантIэм къыщыдэлъэдэжи, а джыдэ мыгъуэ, моуэ зэ къыдыхьэжу, сигу бампIэр тескъутащэрэт, жиIэу. «КIуэ, Алыхьым урицIыхумэ, жыIэ, сыт хуэзмыщIэу къэнэжар: си адэм сыбгъэдэсамэ, апхуэдизу зезмыгъэлIэлIэнкIи хъунт, тхьэ. Ипхъу дыдэхэм, унэм къихьэжа нэужь, «уэ ди адэр зэрыплъагъум хуэдэу дэ тхуэмылъагъункIэ хъунт, дыкъилъхуа пэтми», – къыжраIэ, я фIэщ дыдэу. ЩIыжамыIэни щыIэкъым: хуабэу игъашхэркъэ, щабэу игъэгъуэлъ-игъэтIысыркъэ, ерыскъы щIэщыгъуэ щигъащIэрэ, сэ сщIэ мыгъуэрэ, зыгуэркIэ и гуапэ сщIащэрэт, жиIэу къыпикIухь зэпыткъэ? Языныкъуэ хьэблэ лIыжьым ещхьу, Iэщхьэ бацэрэ пщампIэ фIейуэ цIыху къытеплъакъым, Алыхьым и шыкуркIэ, махуэ къэс щIыIутелъ къабзэкIэ уэрамым зэрытехьэм ещхьыркъэпсу пщэдджьыжькIэ щIагъщIэлъ къабзэкIэ зызэрызэфIихым и гугъу умыщIыххэ. Хьэмэрэ, вакъэ лъэдакъэ тепIытIакIэ лIыжь уэршэрым яхигъэхьэрэ, и спорт гъуэншэдж лъэгуажьэр махъшэ сыджу пIийуэ? Узыхуейр арамэ, игу къихьамэ, нобэ щымыIэж шырыкъу лъапщэ кIыхь щабэм джэлэфей уэдыр къыпытыжу хузэфIелъхьэри, щищIалэгъуэм и нэр къызыхуикIа туфлъэмкIэ зыкърырегъэхыжмэ.
ЦIыхур къыпхуэгъапцIэми, Алыхьыр лъагапIэм иту къоплъэри псори елъагъу, къыпхуэгъэпцIэнукъым. Зэрихъэ и тхьэмадэр езыри и псэм къыдохьэ: и псалъэр щабэщ, IэфIщ, пщIэ-нэмыс хуумыщIынкIэ Iэмал имыIэу езыми хабзэ къыкIэлъызэрехьэ, Зэрихъи фэрыщIагъ лъэпкъ хэмылъу бгъэдэтщ а нысэ IэнатIэм.
Бахъсэнокъуэ Мадин умылъагъун, умылъытэн цIыхукъым. И гъащIэ псом халат хужь щыгърэ сэм я нэхъ жаныр IэщIэлъу сымаджэщым щIэтащи, и Iэзагъ зэкIам ящыгъупщэркъым и Iэпэщабагъри и псалъэ гуапэри. ЛэжьапIэм къыпэрыкIыу етIысылIэжа Мадин щхьэгъусэ фIэкIуэдамрэ унагъуэ ихьа ипхъу закъуэмрэ гумащIагъэу яхуиIар нысэ нэхъыщIэ цIыкIум ирет. Зэрихъи ар зыхимыщIэу хъун?! АрщхьэкIэ лIыжьым и псалъэ гуэрхэр псэкIэ къимыщтэу, зыхуигъэгусэу, илъу щикIуэтыжи зэзэмызэ къохъу, нобэ хуэдэу.
Ныриуэ-къриуэу, унэ-хадэ жиIэу ар Iэуэлъауэху, Мадин тIэкIу кIыхьыIуэ къыIэщIэхъуа и шэджагъуэ зыгъэпсэхур иухщ, зитхьэщIщ, зилъэщIри гъэмахуэ пщэфIапIэм къыпыт лэгъунлей цIыкIум къэкIуащ. И Iэ хужь щабитIыр теукъуэдияуэ стIолым телъу, нысэм хуеплъэкIащ:
– Шей тIэкIу къысхуэпщIын, дахэ цIыкIу! Жейм сыкъигъэмэжэлIащ.
– Си хьэзырыпсщ, тхьэ.
Зэрихъэ дадэр щыжейкIэ къыщытэджыным пэплъэу сытым щыгъуи и шейр хьэзырт. Мадин зэрыфIэфIым хуэдэу крушкIэшхуэкIэ къыхуихьащ, лэкъум, кхъуей убзыта щIыгъуу, фошыгъури щхьэхуэу къыхутригъэуващ. 27 ЖьантIэ – ДэнIэ-тIэ уэ уи шейр? – и макъым къыхэщ гуапагъэм хуэдиз дыдэ IэфIагъ зыщIэлъ нагъуэ пIащитIыр къиIэтащ абы. – ИIэт, иIэт, шеибжьэ къэщIи къэтIысыт.
Шейм гукъыдэж хуимыIащэми, Зэрихъэ, «хьэуэ» хужымыIэу, Iэнэ кIапэм крушкIэм епщэу къыпытIысхьащ.
– Ы-хьы, армыраи хабзэр. Уи закъуэ пшхыр IэфIкъым. Ерыскъым я нэхъ IэфIыр зэдэпшхыращ. Уи гуащэ тхьэмыщкIэм щIэщыгъуэ ипщэфIамэ, «зыгуэр гъусэ щIыи къэкIуэж», жиIэу нэпсалъэу щытащ. Псом хуэдэкъым шейм и Iуэхур – фадэм ещхьу, шейми ефэгъу уиIэн хуейщ, армырамэ ар псыIэфI къудейщ. Японхэми китайхэми шеяфэм хабзэ дахэ иращIэкIыу къокIуэкI. Адыгэм шей папщIэу махъсымэр диIагъэнщ, ди хабзэм щыщ куэд епхащ. Шей IэфI дыдэ схузэхэпщIащ, нысащIэ, Алыхьым гъащIэ IэфI къыуит.
– Шейщи шейщ. – къригъэжьат Зэрихъэ, арщхьэкIэ Мадин идакъым:
– Хьэуэ, тIасэ, сэ псэкIэ зыхызощIэ мыбы и IэфIагъыр. ПщIэрэ сыт хуэдэ ерыскъыри зыгъэIэфIыр? ПщафIэм и псэращ. Ягурэ я псэрэ халъхьэу япщэфIаращ IэфI хъур, армыхъумэ тхъу, шатэ куэду зыхалъхьаракъым. Шейри апхуэдабзэщ: цIыхуитIым шейудзри фошыгъури зэхуэдэу халъхьауи сощIри, нэхъ мэ дахэ зиIэнури, нэхъ IэфI хъунури псэр зратаращ. Мы шейр апхуэдизу гурыхь зыщIар уэращ, алыхьыр насып мыухыжкIэ зыхуэупсэн.
Зэрихъэ зыхищIащ и нэгур дыхьэрэну къызэрызэщIэнэр. Мадин – Абы уримыукIытэ, дахэ цIыкIу, ар ущIэукIытэнкъым, ущIэгуфIэнщ. Апхуэдэу узыгъэса уи адэ-анэр Алыхьым пхуигъэпсэу.
– Упсэу, дадэ, спщэфIар ущытхъуу зэрыпшхым сэ сыт хуэдэу сригуфIэрэ, нэхъыбэж нэхъ IэфIу къыхуэсщтарэт си дадэ фом, жысIэу сохъуапсэ, тхьэ.
Апхуэдэурэ зэдэуршэрурэ шеибжьэ зырызыр ирафри, щхьэж и Iуэху и ужь ихьэжащ. Дыгъэр етIысэхати, Зэрихъэ хадэмкIэ ихьащ, тIэкIу пщIэну. Мадин нэгъуджэр зыIуилъхьэри, тхылъ гуэрхэр зыбгъэдигъэкIуэтащ – абыи ищIэн и мащIэкъым: лэжьапIэм щыIутым зэхуихьэсауэ тхылъ куэд иIэщ тхыдэм нэхъ теухуауэ.
Махуэр кIуэху Зэрихъэ нэхъ теужурэ, Астемыр и къэкIуэжыгъуэм тесабырэжыпащ. Тхьэмадэм шей дефа, абы и псалъэхэм Iичрам къезыгъэхьыжа нысащIэр иджы зэгупсысыр нэгъуэщIт: зыхуигъэгусэн, къэгубжьын хуэдизу сыт къыжриIат абы? Иджы йогупсысыжри, тхьэмадэм игу щIебгъэн къыхуэгъуэтыжыркъым – езым нэхъ нысэфI жылэ псом дэмысами, лIыжьыр арэзы хуэмыщIынми емыкIу илъкъым. «Сипхъу, си бын», жиIэу къеджэ пэтми, Зэрихъэ, дауи щрети, хамэ бынщ, хамэ унагъуэ щалъхуащ, щагъэсащ. Хадэм къыщикIыжами, Мадин къызэрехъурджэуар и жагъуэ хъуауэ хужыIэнкъым. «ТIэкIу зыгъэпсэху, дахэ цIыкIу, махуэ псом улъэрытетщ, телевизор еплъым, музыкэ едаIуэм уащыщкъым. Лэжьыгъэр зыуха щыIэкъым. Зыгъэпсэху». Дадэм елъагъу нысэм бостей быхъушхуэ зэрызэрихьэр.
Пщыхьэщхьэшхэр зэфIэкIри, зэрихабзэу, Мадин щыжей пэшым кIуэжащ, телевизорыр пигъанэу хъыбарыщIэхэм еплъыну. Зэщхьэгъусэхэр лэгъунэмкIэ екIуэкIыжащ. Зэрихъэ и гугъат нобэ зыхэта гурыгъугурыщIэхэр хуиIуатэу лIыр имыгъэпIейтеину, арщхьэкIэ хуэшэчакъым.
– Пщэдей дэнэкIэ бгъэзэн уи гугъэ? – жыжьэу къыщыщIидзащ абы.
абы гу лъитащ: 28 ЖьантIэ
хьар?
– Шэджагъуэ хъуху сыжеинт си гуапэу. НэгъуэщI хъуэпсапIэ симыIэ, уэлэхьи. СщIэркъым къысщыщIар – жей срикъужыркъым. Сыт щIыжыпIэр?
– Бэзэрым дыкIуэн жысIэри арат, тхьэ, Iуэху блэкI гуэр уимыIэмэ.
– Уэи, дыкIуэнмэ, ар проблемэ сытми? СлIо къэтщэхуну уигу къиА упщIэрат Зэрихъэ зыпэплъэххэри.
– Щхьэнтэ.
– Iэу! Сыт апхуэдизу щхьэнтэкIэ ущIэерыщыр? Бэзэр дыкIуэху къыбощэху. ДиIэр уфIэмащIэ?
– Тхьэ ди куэдыкIеймэ, дадэ игу ирихь къахэкIыркъым армыхъумэ. Сыт хуэдэ щIэзмыдзамэ, къурэщ, жи. Тхьэ, къазыц щхьэнти, бабыщыци, джэдыци, мо иджы къежьам хуэди щIэздзати, нэху къекIыу, «щхьэнтэ тыншт?», жысIэу сеупщIыху, «уэлэхьи, сэ щхьэнтэ тынш симыIэж, тIасэ, къурэ защIэщ», жеIэм. Ноби згъашхэщ, пIэ хуэсщIыжри «зыгъэпсэху, дадэ, уи щхьэнтэр дыгъэ езгъэуащ, къэзгъэбырыбащ», жесIати, аргуэрыжьу къысхупригъэхам.
– Уи щхьэ ирумыгъажэ, жьы хъуащ. Жьы щыхъукIэ, сабийм хуэдэу къииныныр Iуэхум хэлъ хъунщ. Ди анэр зэримыIэжрэ и цыр уащ.
– Хьэуэ, тхьэ, Астемыр, и щхьэнтэшхуэ хыфIэздзэжар игу къеуэу ара сфIощI. IитIкIэ къыпхуэщтэтэкъым, тхьэ, ар.
– Уэи, арами дыщэм хуэдэу пыкIамэ-тIэ. Сэ си Iуэхущ ар дгъуэтыжмэ. Дэ махуэ къэс дядэм щхьэнтэщIэ къыхуэтщэхуфынкъым, уи дыщым кърашахэм ящыщ зы щIэдз, нэхъ игу ирихьынуми пщIэркъым.
АбыкIэ зэгурыIуэхэри, а Iуэхум афIэкIа къытрамыгъэзэжу, унагъуэр, зэрахабзэу, гъуэлъыжыгъуэм нэсыху, пщIантIэм щащIа уэршэрыпIэ унэ цIыкIум деж щызэхэтIысхьэри щызэхэсахэщ, къуажэ хъыбар тепсэлъыхьу, Мадин и гушыIэн къикIати, и хъыбархэм иринэжэгужэу. Ауэрэ мазэр къыщыдэкIуэтейм, Мадин зиIэтыжащ. Зэман гуэр дэкIыу, Зэрихъэ, тхыпхъэщIыпхъэкIэ гъэщIэрэщIа щхьэнтэшхуэм IэплIэ иришэкIауэ, тхьэмадэм «нэхулъэфI укъикI» жриIэу и пIэр зэригъэзэхуэну щыщIыхьэм, лIыжьыр пIэкум ист, и щхьэр лъахъшэу щIэгуауэ. Нысэр щилъагъум, и гум къыщIипIытIыкIым ещхьу, ар пыгуфIыкIащ, итIанэ щхьэнтэм къеплъри:
– Уа, си нысэ дыщэ цIыкIу, мыпхуэдизрэ щхьэ си щхьэнтэр
пхъуэжрэ? – жиIэу къеупщIащ. Зэрихъэ, зыри къыгурымыIуэу, абы и нэгу иплъащ, пыгуфIыкI
хуэдэ зищIри, жиIащ:
– Тхьэ, си щхьэнтэр къурэщ, жыбоIэри щхьэнтэ хэплъэ пхузощIри арамэ, дадэ.
Мадин:
– Хьэуэ, тIасэ, уэлэхьи, щхьэнтэу къысщIэбдзыр жьым ихьын хуэдэу псынщIэмэ, щабэмэ, щхьэнтэм сыт и лажьэ, пIэщхьагъыр гъурмэ? ЩIэхыж, тIасэ, мыр икъусыкъужкIэ щхьэнтэ щабэщ.
Зэрихъэ къыщIэкIыжри, и лIым деж кIуащ, щхьэнтэр и бгъафэм зэрыщIэкъузауэ:
– Дадэ гъурщ жыхуиIэр щхьэнтэракъым, Астемыр, гъуэлъыпIэращ. Пщэдей дыгъаши, езыр зыхуейм хуэдэ гъуэлъыпIэ щабэ къыхуэдгъэщэху. И пIэщхьагъыр къурэу къыщIыфIэщIымкIэ лIыжьым еупщIыну къуэми нысэми ягу къэкIакъым. 29 ЖьантIэ БжьыхьэуафэхъуэпскI
Паркым ар кIуэрейщ. МакIуэ, жьауапIэм щIотIысхьэри, и башыр и жьэпкъыпэм щIэгъэкъуауэ, блэкIхэм нэкIэ якIэлъокIуатэ. Зэми, хогупсысыхьри, и нэ гъуабжитIыр зы щIыпIэм тедияуэ щысщ, иныкъуэми, игу илъ псори къипсэлъыным хущIэкъуу, адыгэ пшынэу, мэубзэрабзэ. Уэршэрэгъу щимыгъуэтым, и щхьэ щыхуэпсэлъэжри мащIэкъым.
Абы и ныбжь хэкIуэтащ, ауэ, зэ еплъыгъуэкIэ, илъэс бжыгъэу ептынур зыхуэдизыр пщIэркъым. ЕкIуу щIэща пащIэ гъумыщIитIми и щхьэц къэкIыжагъащIэми зэманым сэху трикIащ. Ауэ къыщикIухькIэ и щхьэр лъагэу Iэтащ, илъэс зыбжанэ щIауэ кърихьэкI нэгъуджэр къыIурыхуным тешыныхь пфIэщIу, и башри дахэу япэкIэ едзри, мыпIащIэу кIэлъобакъуэ.
КъыздикIухьым сабий цIыкIу хуэзэмэ, и щхьэфэм Iэ делъэ, и жып куум кърехри кIэнфет IэщIелъхьэ, балигъым хуэбзэIэфIщ.
Ар, хэти хуэмыдэу, зи ныбжь хэкIуэтахэм нэхъ яхуогумащIэ, ауэ урысыбзэ зэримыщIэм щIрищхьэжэр и гурыщIэр зэражримыIэфым къыхэкIыу арагъэнщ. Адыгэ къыхуэзамэ, сабийм хуэдэу дуней гуфIэгъуэр иIэщ.
Апхуэдэу махуэкIэрэ ар паркым исщ. Пенсием щысхэм сэлам гуапэ кърахыу, къегуакIуэхэр «парк дадэкIэ» къеджэу.
Иджы дыдэ ар бзэхри, тхьэмахуэ хуэдизкIэ зыми илъэгъуакъым. Абы щхьэкIэ паркыр нэщI мыхъуами, лIыжь щхьэпэлъагэм къесахэм, нысащIэу зэщIэхуэпыкIа жыг хадэм зыгуэр къахуэту къафIэщIырт. ЛIыжьым къыщигъэзэжам, нэхъ жьыфэ къытеуат. И нэгуми, япэм хуэдэу, нэщхъыфIагъэр къищыжыртэкъым, хэгупсысыхьрей хъуат. Зыкъом щIауэ зэмыфэж тутынри къиублэжат.
– Аращ-тIэ, бгым япэ дэкIыр япэ йохыж, – хуэпсэлъэжырт ар и
щхьэ. – Ажалым IулъхьэкIэ гурыIуа щыIэкъым. Сэри сщIэлъщ ар. Мынобэмэ – пщэдей, мазэ, илъэс дэкIым. Ей, Хьэмид, Хьэмид, усIэщIэкIащ. Уэри. Напэ хужькIэ тхьэм дызэхуихьыж, си ныбжьэгъуфI. ГъащIэ, гъащIэ, фом хуэдэу уIэфIи. УэркIэ зызыгъэнщIа цIыху щыIауэ пIэрэ? Хьэуэ, щыIагъэнкъым. ЦIыхум я гуфIэгъуэр умылъагъуу, сабий цIыкIухэр уи лъэгуажьэм щумыгъэджэгуу, щIы фIыцIэжьым ущIэлъыныр. – икIи лIыжьыр куууэ щатэрт.
Тхьэмахуэ енкIэ и ныбжьэгъум и лIэныгъэмрэ абы къызэщIигъэуша гупсысэ нэщхъейхэмрэ яIыгъащ дадэр, жэщкIэ ямыгъэжейуэ. Абы нэхъапэми къыгурыIуэрт зэрымыуахътыншэр, гува-щIэхами дунейр къызэрибгынэнур, ауэ мы нэщхъеягъуэм нэхъри къигъэхыщIат.
КъемыузIами, дадэр жэщкIэрэ щэIурт, сабий цIыкIум хуэдэу, къуэми нысэми гукъанэ яхуищIырт. Абыхэм къаужэгъуауэ къызыфIигъэщIырт. АтIэми, щIайпсэлъэн щхьэусыгъуэ игъуэтыртэкъым – зыхуей псори къыхуащIэ: шхын хэплъыхьакIэ ягъашхэ, игу къихьэху къуажэм лъагъунлъагъу яшэж, къемычэнджэщахэу зы Iуэху ялэжьыркъым: гуэныхь сыт щхьэкIэ къихьын, я псалъэ дахэ мыхъумэ, я гуауэ зэхихыркъым.
ЛIыжьым и къуэмрэ и нысэмрэ гу лъамытэу къанэртэкъым абы, бжьыхьэ махуэу, куэдрэ зызэрызэрихъуэкIым, мыхьэнэншэ тIэкIум 30 ЖьантIэ
щхьэкIэ губгъэн къазэрыхуищIым. АтIэми, зи щIалэгъуэхэм дежкIэ гурыIуэгъуейт дадэм и гурыгъур.
Ауэ Iэмалыншагъэм и къарур зыхэзыщIам и гум зишхыхьыжырт, абы нэхъри лIыжьым и къарур щIихырт, гъуэгу тету зи гудзэхэр зэхэщэща шэрхъыу, уфэрэнкIыным игъэшынэрт.
Дауэ мыхъуами, гъащIэм текIуа щыIэкъым, сыт хуэдэ гуауэри пщхьэщех, гуфIэгъуэр, нэщхъыфIагъэр къыпIэщIелъхьэ, гъунэжуи гугъэ уегъэщI. МафIэм къыпэрахыжа шэ къэкъуалъэр зэретIысэхыжым хуэдэу, куэд дэмыкIыу дадэри зэрыщыта хъужащ. Уэлбанэ кIыхьым и ужькIэ гъатхэ дыгъэр щIыфэм зыпхидзу хуабэщ. Дунейр уэмщи, парк дыдэми жьы щыбгъуэтыркъым. Псыутхым ищхъэрабгъукIэ жьауапIэм щIэс лIыжьым и хъурыфэ пыIэ хъурейр щхьэрехри, щхьэ упсам пщIэнтIэпс къекIуар ирелъэщIэкI, и джанэбгъэр ину зэIуех, пыIэр щIиупскIэури абы нэпкъымкIэ еунэтI, нэхъ акъужь щыIэнщ, жыхуиIэу.
IэплIакIуэ бгъафэм зыщIэзыкъузам и лъабжьэм сабий игъэджэгуу щIэс фызыжьым ар къызэрилъагъуу, мэтэдж икIи Iэдэбу йоплъых.
быдэхэмкIэ щIы лъэбжьанэ ЛIыжьыр погуфIыкI, нэхъ гъунэгъу зыхуещIри, гуапэу йоупщI:
– Уадыгэ, тIасэ? – фызыжьым «ы-ы» щыжиIэм, – жьыщхьэ махуэ ухъуи, – жиIэурэ абы бгъэдохьэ, сабийм Iэ делъэри, тетIысхьэпIэ кIапэм потIысхьэ. ТIэкIурэ зэхущIэплъхэу щысхэщ.
Бзылъхугъэр адрей адыгэ фызыжь куэдым бжьыфIагъкIи, дахагъкIи, щыгъынкIи гуэлмэдын упIышкIуауэ, и напэр лэдэхыфэт, щхьэфIэпхыкI фIыцIэм щхьэц тхъуа кIагуэр къыщIощ, и лъапэм теуэрэ жыпIэну, бостей гъуабжэ кIыхьыр ипкъ гъурым щIакIуэу теубгъуащ.
къазэрыхэщ щыIэтэкъым: – Мы цIыкIур уи къуэрылъху хъунщ, тхьэм къигъэхъу, сабий дыгъэщ. – ТIэкIурэ щыму щыса иужькIэ: – Мыбы удэс, дахэ? – еупщIащ.
– АIэ, мыдэ Брамтэм хьэщIапIэ сыкъэкIуащ, си пхъум деж. – фыЖыг зыжьыр псэлъэгъуейщ.
Ауэрэ дунейм узэрилыгъуэм, хьэку гъэплъам хуэдэу, асфальтыр нэкIум къызэреуэм, тыкуэнхэм щызекIуэ уасэхэм тепсэлъыхьа иужькIэ, зыщыщ къуажэхэмкIэ зэщIоупщIэхэри нэхъ гъунэгъууи зэроцIыху.
– фи къуажэ куэдрэ сынэкIуэреямэ, уэлэхьи. Домбейхэ пцIыхуркъэ, Домбейхэ Хьэжыкъарэ мыгъуэм и къуэ МамытIэ?
– Ы-ы, тпэIэщIэкъым. Азалыхь, цIыху хъарзынэхэм, я псалъэ
гуауэ зэхэзыха щымыIэ. Иджы дыдэ хьэгъуэлIыгъуэшхуэ яIаи, на-а, и къуэрылъхум фыз кърагъэшащ. Алыхь, нэрыбгэ цIыкIури цIыху дыщэмэ, къызыхэкIар тпэмыжыжьэу щопсэу, IэщIагъэри щIэныгъэри иIэмэ, жэм тIыса имыгъэтэджыну, Iэслъэс цIыкIущ жумыIэмэ.
Хъыбарым здедаIуэм, лIыжьым зыгуэр игу къэкIыж щIыкIэу пыгуфIыкIащ.
– Ей, уэлэхьи, «уей-уей» жригъэIамэ МамытIэ и зэманыгъуэм, –
дадэм «жедгъэIамэ», жиIэну къригъэжьат, ауэ, щхьэщытхъу къысхужиIэнщ жыхуиIэу, трилъэфэжащ икIи ар щIихъумэжын папщIэ бзаджагъэ хуекIуэ къыфIэщIыжу, гушыIэ щIыкIэу йоупщI: – Уэ мыбыкIэ хьэщIапIэ ущыIэмэ, хэзяныр дауэ хъурэ, къыпхуэзэшкъэ?..
– А зи гугъу пщIы мыгъуэр илъэс тIощIрэ пщыкIублым ситу зауэм кIуэри къигъэзэжакъым, – щэтащ ар.
– Бын дапщэ уиIэт, дахэ? 31 32
ЖьантIэ
– ХъыджэбзитI, щIалэу щытамэ, дуней насыпыр сысейти. Къуэ зиIэхэм сехъуапсэу си хьэдрыхэ кIуэгъуэ хъуащ. Си кхъаблэ къыщIэувэн сиIатэмэ, сымылIэжын сфIэщIынти.
– Ей, зауэ джаур, куэд дигъэпыхьащ абы, си къуитIми къагъэзэжакъым, хамэ щIыпIэ щыкIуэдащ, я кхъащхьэ здэщыIэр дымыщIэу. – зэуэ къытеуа гупсысэр зыщхьэщихуу и набдзэр дригъэуейри,
ар аргуэру щIэупщIащ: – УщIалэт, сыту удэмыкIуэжарэ, зыр лIа щхьэкIэ адрейм зилIэжыркъым. ЩIэгъэкъуэн пхуэхъунт.
ЕхьэкIыншэу къыхуигъэува упщIэм къигъэскIа фызыжьым и напщIэхэр дригъэлъеящ, итIанэ бостейр и куафэм тришащIэри лIыжьым дежкIэ зыкъригъэзэкIащ:
– Хъыджэбз цIыкIухэр дауэ хэхэсу есшэжьэнт?.. Гугъу сехьми, лъэпкъым яхэсшыфакъым. Иджы сипхъухэр унагъуэ хъуащ,
гъуэрыгъуэурэ сыщохьэщIэ, куэдри зыщысхуэIэжьэркъым, щыкъуанэ фIыуэ зылъагъу щыIэ? – фызыжьыр, щхьэл мывэм хуэдэу телэжьыкIа и дзэхэр къыщIигъэщу, погуфIыкI.
– Сэри си къуэ нэхъыщIэм сыбгъэдэсщ. гуэныхь щхьэ къэсхьын, нысащIэ цIыкIури дыщэм хуэдэм, ауэ сыт. щIалэм щIалэ и Iуэхущ, жи.
фызыжьым и щхьэр ищIурэ абы къодаIуэ.
– Си щхьэгъусэр дунейм зэрехыжрэ щхьэзакъуэ дыдэ сыхъуащ. Уи ныбжь итым хуэдэ пхуэхъун къэгъуэтыгъуейщ, уи ныбжь итым хуэдэ, дахэ, цIыхур жьы щыхъукIэ псэлъэгъу хуэныкъуэщ.
– Ан-а-а, уэ сыту зыгуэр къыумышэжарэ? – дакъикъэ ипэкIэ лIыжьым къыхуидза хъуэрыр фызыжьым и псалъэм гушыIэрэ ауанрэ щIэлъу къыхуеутIыпщыж.
– Къытхуэбгъуэтыркъэ зыгуэр. Iэпэ щабэу, бзэ IэфIу. Уэ. уэ бужэгъуакъэ, уи щхьэзакъуэ-уи лъакъуитIу упсэуныр? – Псалъэм пщIэ щIатрэ, дадэм зэрылъэкIкIэ зытрегъэу.
– Сэ сыт, на-а? Сэ жьы сыхъуащ. Уэ узыхуейр узезыхьэн, къыпкIэлъыплъын гуэрщ.
– Iэу, уэлэхьи, уэ пхуэмыдэ жьы жыхуаIэр? ЩIалэм я нэхъ дакъэр уи дамэм тесу бгым дэпхыни! Гугъуехьым узэщигуауэ аркъудейщ, – лIыжьым и макъыр нэхъ жьгъыру къохъу, жьэгу куум яжьэм щIэхъумауэ дэлъ дэпыр ущIэпщэм къызэрызэщIэнэжым хуэдэу, нэщIащэ куум игъэпщкIуа и нитIыр къызэщIолыдэ.
– Уи щIалэгур илъым уэ. – фызыжьым и Iупэ щхъуантIэхэр зэтож, ауэ лIыжьым и нэгум ткIиифэ къытоуэ, и натIафэр пшынэкуу зэхуелъэфэсри, щэху дыдэ мэхъу.
– Сэр нэхърэ нэхъыфIу уэр дыдэм уощIэ жьыщхьэр зищIысыр. УщыщIалэм, ущыджэлам укъыщотэджыж. Уи жьыщхьэрщ псалъэ дахэ, гу щабагъ, уигу дахэ пхуэзыщIын цIыху ущыхуэныкъуэри.
– Ар пэжщ, – мэщатэ фызыжьыр. А тIум адэкIи куэд къапсэлъыну къыщIэкIынт, ауэ алъандэрэ хъарзынэу джэгуа сабийм гъынанэу щыщIидзэм, фызыжьыр къэтэджыжащ. ЩIалэ цIыкIур и IэплIэм иригъэтIысхьэжри, лIыжьым гуапэу къеплъащ.
– Пщэдей къыдэкI, дыщысынщ, дыуэршэрынщ. – йолъэIу мы-
– Азалыхь, сымыщIэ, пщэдджыжь сыкIуэжын сфIэщIат.
– Дэнэ уздэпIащIэр, Iэгъу? Ухунэсынщ.
– Плъагъункъэ. – жиIэри, зиIэжьэжакъым фызыжьым. ЛIыжьри абы нэкIэ кIэлъыкIуэтащ. Дадэм и нитIымкIэ сабийр зыIыгъыу кIуэж дрейр. ЖьантIэ
фызыжьым уеплъамэ, ар зи щIалэгъуэ цIыхубзт, и кIуэкIэ къудейм уи гущIэр къызэщIиIэтэу.
ЛIыжьри куэдрэ щысыжакъым. фызыжьыр къуэгъэнапIэ
щыхъум, ежьэжащ. Ар иджы кIуэжырт нэхъ лъэ псынщIэкIэ, и щхьэр лъагэу Iэтарэ и Iупэр зэтежу, и гур къилъэтын хуэдизу къигуфIыкIыу. Жыгыжь лъабжьэм къыщIэжа чы цIыкIур уэгум, хуабэм зэрыхуеIэм хуэдэу, дадэм и гущIэм къыщытэджа макъамэм, къарууншэ дыдэми, зиIэтырт, зишэщIырти, макъкIэ сыжыIэ, жыхуиIэу, къеныкъуэкъурт. Абы къыфIэщIырт, блэкIа илъэсипщIхэм я хьэлъэр и плIэм дэхужу езыри илъэс тIощIым къиувэжауэ. «Сыт мыпхуэдизу сызыхуэгуфIэр? КъысщыщIауэ сызыхуэпIащIэр сщIарэт. СлIожь, си жьыщхьэ хьэщыкъ сыхъуауэ ара? – зэупщIыжырт ар. – Ейехь, ухэти уэ хъырцыжь и уджым».
ЕтIуанэ махуэм нэхъ жьыуэ лIыжьыр паркым къызэрихьар езыми игъэщIэгъуэжакъым – ар ежьэрт фызыжьыр къэсыным. «ЩIалэжь цIыкIум хуэдэу щхьэ сыпIащIэрэ?» – зыхуэшхыдэжырт ар. Ауэ фызыжьыр къыщысар шэджагъуэ нэсауэщ.
– Сызыпэбгъэплъаи, унэн, слIо, апхуэдизу узыгъэгувар? Ы-ы?
– Тхьэ сщIаи щымыIэ, унагъуэм тIэкIу сыщыIэбащ, – абы лIыжь зэщыхуэпыкIар зэпиплъыхьащ икIи, «уи фIэщи лIыжь пэдроскIэм, еплъыт мыбы зызэрызэщихуэпыкIам», – и щхьэ хужиIэурэ пыгуфIыкIащ. Мыдрейми къихьа IэфIыкIэхэр сабийм IэщIилъхьащ. Уэршэру, зи гугъу ямыщIи зи гугъу ящIи щымыIащэу зыкъомрэ щыса иужькIэ, псалъэм къыдэкIуэ хуэдэу, алъандэрэ къапсэлъам зыкIи емыпхауэ, дадэм и гупсысэхэр къызыпхигъэIукIащ:
– ИтIани, жьы ухъуауэ жоIэ, дэнэ къикIа жьы. Уэ пхуэдэ зы си унэ щIэсатэми, – уэлэхьи.
– АIэ, на-а, нэхъ щIалэщ узыхуейр, узэрихьэфын хуэдэу, сэ си щхьэ зеслъэфэжыф къудейщ, – а Iуэхум егупсыса хуэдэт нанэри.
– Сэ сылъэрызехьэщ, Iэу, куэд сыхуей сэ – тас-къубгъан къысхуигъэувмэ, дахэ къызжиIэмэ аращ. Ей, узижагъуэр ужьыщхьэ закъуэ, псэлъэгъу уимыIэмэ, гупсысэм уеукI. Дэвай, дегъауи, дызэгурыгъаIуэ.
– СыщыщIалэм сыдэмыкIуэжауэ, иджы цIыхум сыт жаIэн, на-а?
– Унэидзыхьэу усхьынщ.
– Унэидзыхьэу сыпхьмэ плъагъункъэ.
Ахэр зэдэгушыIэрт. Зытепсэлъыхьыр къазэремыхъулIэнур ящIэж пэтми, ехьэкI-къехьэкI хамылъхьэу, зэрызэдэпсэунур зэми гушыIэу, иныкъуэми я фIэщыпэ зытрагъауэу зэхуаIуатэрт.
– Мыдэ пщэдджыжьым дыкъыщылъэтрэ жэмыр къызэдэтшу, сэ жэмыжьымрэ мэл зытIущымрэ Iэхъуэм нэзгъэсыху, уэ шэр щIэпхуу.
– Шатэпсым уефэрэ тхъуэплъ ухъужауэ упэщащэу пщIантIэм удэсу.
хъуэу жаIэрэ?
– Iэмал имыIэу бжьэ зэзгъэпэщыжынщ. фор сытым хуэдэу хущМахуэ зыщыплIкIэ ахэр зэхуэзащ, икIи, апхуэдизкIэ зэсати, я
щэху зэщамыбзыщIыжу гукъеуэу яIэр зэхуаIуатэрт, пщыхьэщхьэкIэрэ зэхуэзэшхэрт.
* * *. Дунейр мащIэу къопсэпсауэри, асфальтыр уэгу хъуащ. Аузым къыдиху акъужь щIыIэтыIэр дадэм и къупщхьэ узхэм къопхъуэ. Пар-
3 Заказ №372 33 34
ЖьантIэ
кым цIыху щIагъуэ искъым. Пенсионер закъуэтIакъуэ газет йоплъри гъущапIэм щIэсщ.
МыпIащIэу дэкIуей дадэр и цIыхугъэхэм къагъэувыIащ.
– Уэ сыту хуабжьу зыкъытщыбдзей хъуа? КIэ зэв гуэрхэм удамыхьэхауэ пIэрэ? – жаIэу къыдогушыIэ.
– Лъаркъэ абы жаIэр! – АдэкIэ къыфIимыгъэкIыу лIыжьым и щхьэр ещIри йожьэж, игу къызэрилъэтыр и ныбжьым иримыгъэкIуу, абы ириукIытэнрэ ирипэгэнрэ имыщIэу. Куэдрэ ар паркым ирикIукIащ, ауэ фызыжьыр къакIуэртэкъым. МыувыIэу кърипхъых уэшх цIырхъри и щIыфэм зыпхридзауэ, нэщхъейуэ абы унэм иунэтIыжащ. Ауэ щхьэхьу блэжа автобусым абы щилъэгъуа фIэщIащ зэса фызыжьым и нэкIур. Абы къыщыхъуащ ари езым дежкIэ къэплъа, къыхуэгуфIа.
«Сэлам къудей къызимыхыжу кIуэжащ, – егупсысырт лIыжьыр, Iугъуэ къызыкIэщIицыцыкI автобусым кIэлъыплъурэ. – Ар хабзэ? Хъуакъым ар. Си Iэр къиубыдыжами сыт хъунт?»
Машинэ кIий макъым лIыжьым и гупсысэхэр зэпиудащ. Ар гъуэгум ику дыдэм итт. Щхьэрыхьу еуэкIыгъуэм къыкъуэжа машинэ псынщIэр кIыргъри, лъэбакъуитIкIэ нэхъ пэмыжыжьэу кIэщIу къыщыувыIат.
– СлIожь, усымаджэ, тхьэмадэ, хуабжьу уфагъуэ? – Дадэм и Iэблэр гъуэгурыкIуэ гуэрым иубыдащ, дохутыр къраджэну щыжаIэм – идакъым.
– НасыпыфIэ ухъу, тIасэ, си узым дохутырым и Iэзэгъуэ иткъым.
ЩIыIэ хыхьар лIыжьым хуэшэчакъым. Пщыхьэщхьэм плъыржьэр къэхъури, ар пIэм хэгъуэлъхьащ. Зэм щIыIэм исырт, зэми пщIэнтIэпсыр ирикъуэкIырт, Iуэщхъурт, дунейм зэрехыжрэ куэд щIа и ныбжьэгъухэм еуэршэрылIэрт, зыгуэрым хуэшхыдэрт.
«Сэлам къудей къызэпхыжакъым, ар адыгагъэ, и? Уэркъэ сызэупщIыр?..»
Зытепсэлъыхьыр къыгурымыIуэу, и дамэр дригъэуейурэ щIалэщIэм и адэм и натIэм къекIуа пщIэнтIэпсыр ирилъэщIэкIырт. Апхуэдэу тхьэмахуэ енкIэ дадэр хэлъащ. НэхъыфI зэрыхъужу, башыр къищтэри ар паркым кIуащ. Хэт ищIэрэ, хуэзэнкIэ хъунщ иджыри.
Гугъэмрэ жеймрэ адэ щIэинщ.
Гукъанэ
Дыгъэ жьэражьэм тупIэн пшэ Iэмбатэ уэгу псом илътэкъым, мафIэм илыгъуа губгъуэу уфIыцIа уафэм ар гъуджэ хъуреишхуэу къытолыдыкI. Дунейр уэмщ. Сэхуран лъагэхэм жьыбгъэр бжьаIуэм къагъэсыркъым. Губгъуэ псор щымщ, зэхэпхыр бжьэхэм я ву макъым и закъуэщ.
ЖьауапIэм щIэлъ Темыркъан и Iэпкълъэпкъ узыр хуэсакъыпэу къиIэтащ, «уэлбанэ хъуныфэщ», жиIэу гупсысэурэ кIагуэжьыр къищтэжри, пщыIэмкIэ иунэтIыжащ, псы крушкIэ ирифыху фIэкIа зимыIэжьэу, псыIэрышэмкIэ игъэзэжри зигъэщIыIэтыIащ. ИужькIэ къуажэм узышэж гъуэгужьым ириплъащ. Ар нэщIт.
Псэлъэгъу зымыгъуэт, зэшым иубыда лIыр бжьэ матэхэм яхыхьащ, фо зэращIым, бжьэпщ яхэсмэ еплъыну. Ауэ ари зэштегъэупIэ ЖьантIэ
хъунутэкъым. Ар хуейт и IитIыр дэзыхьэхын лэжьыгъэ е псэлъэгъу. Сыт ищIэн? Хьэсэпэхэр пиупщIри зэтрилъхьэжащ, бжьэ матэхэм и нэIэ тригъэт зэпытщ. И пащIэшхуитIыр здрилъэщIэкIым ар йогупсыс нобэ жеймэ, ныжэбэ зэремызэгъыжынум. И къуэрылъху цIыкIури къызэрымыкIуэм иризэгуоп, сыт хъуа шхур зэриухрэ?
фочыжьыр и плIэм иридзэри, Темыркъан гъуэгубгъур иIыгъыу иригъэзыхащ. Тхьэрыкъуэфхэри ещхьт. КъэгъэшыпIэм еуэкIауэ, абы къыфIэщIащ гъуэгужь сабэр зыгуэрым къигъэхъей. Iэдакъэжьауэ ищIрэ плъэмэ – шыдыгу гуэр къох. «Мышэу пIэрэ? Хьэмэ къилъхуар, дыгъуасэ къэкIуэн хуеящ, шыдыжьыр имыгъуэтыжу къэмынамэ.» – егупсысурэ бжьахъуэр гъунэгъу къэхъу шыдыгум пежьащ.
игъэцIывам хуабэм – Укъэса, лIышхуэ? Афэрым, афэрым. – Унагъуэм и узыншагъэм, къуажэ хъыбар щIэупщIэурэ Темыркъан шыдыр щIитIыкIащ, илъахъэри хъуэкIуэну иутIыпщащ, иужькIэ шхупс крушкIэ зэхищIэри,
гуапэу къуэрылъхум еплъу, пщыIэ джабэм зыкIэригъэщIащ. Мэкъумэр гумащIэу къыщIихьэрт, жьыбгъэ зэрыщымыIэм иригушхуа аргъуейм и ву макъым тхьэкIумэр игъэкIылырт. Темыркъан и гур мамырыжат унагъуэм и узыншагъэ зэрызэхихыу, ныжэбэ илъэгъуа пщIыхьэпIэр зыхуихьынур ищIэртэкъыми.
– Пщэдей ди къуажэм праздникышхуэщ, – жиIащ къуэрылъхум, – зауэм хэтахэм орден иратынущ, дамэтелъ цIу телъу лIы гуэр хьэщIэу къэкIуащ.
– И-и-ы? – щIэупщIащ Темыркъан зэрихабзэу, щIалэ цIыкIум жиIам емыдэIуащэу, ауэ и зэш теун щхьэкIэ пкърыупщIыхьу. ТIэкIу-тIэкIуурэ ар дихьэхащ къуэрылъхум къиIуатэм. Темыркъан къызэрыгурыIуамкIэ, пионер цIыкIухэм хьэщIэ гуэр кърагъэблэгъащ, абы военкоматым и лIыкIуи щIыгъущ, зыгуэрхэми орден е медаль иратыжынущ.
– Хьэмид сымэ фынакIуэ къыжраIащ, – щIалэ цIыкIум имыщIэххэу, Темыркъан и гущIэм къыщытэджа гупсысэхэм хъуаскIэ яхидзащ.
– Дыдей зыри нэкIуакъэ?
– Хьэуэ.
«Сэ сызэрыщымыIэр ящIэмэ, сыт щхьэкIэ нэкIуэн», – зытригъэужащ Темыркъан, ауэ щIыIэ-щIыIэу къызэрыдэхьея гупсысэхэр зыщхьэщихун щхьэкIэ, псалъэмакъыр нэгъуэщI Iуэхугъуэ гуэрым триухуащ.
Ауэ Темыркъан, сыт имыщIами, жимыIами, и гупсысэр пщэдей къуажэм щекIуэкIыну Iуэхум хуэкIуэжырт. Абы нэхъапэми зэхихырт пионерхэм зауэм гуащIэу щызэуахэр къыхатхыкIыу, ахэр я деж ирагъэблагъэу зэрыщытыр. АрщхьэкIэ абы щыгъуэ Темыркъан, «абыхэм къалъыхъуэр лIыгъэ зезыхьахэрщ, сэ батэкъутэшхуэ згъэшакъым», жиIэу егупсыса мыхъумэ, къыфIэIуэхуакъым. Ауэ зауэм хэкIуэдахэм сын щыхуагъэувым къызэремыджар и жагъуэ хъуат.
«ЛIо, я мэш сутэнт, уэри къакIуэ къызжаIамэ?» А гупсысэр куэдрэ абы игу илъащ, зыщигъэгъупщэжауи щытат. Иджы щIалэ цIыкIум
и псалъэхэм. Хьэуэ, Темыркъан и закъуэтэкъым. Абы зэхихат езым хуэдэ куэдым ар я жагъуэ зэрыхъуар. Абыхэм жаIэри нэгъуэщIт:
«-а, а псом егупсыса ар къызэзыгъэпэщахэр? Зы ямыщIами, нобэ къулыкъу зыIыгъым батэр ягъэшауэ ягъэIу». 35 36
ЖьантIэ. Жэщ псом Темыркъан жейм езэгъакъым. ПщIыхьэпIэ куэд
илъэгъуащ. ЩIэрыщIэу зауэр и нэгу щIэкIыжащ.
Зэрихабзэу, ар къуалэбзухэм къадэтэджащ. ЛэгъупыIэмпIэ зэфIидзэри, сэхураным хыхьа шыдыр кърихулIэжащ, къуэрылъхур къызэрытэджу, ар пщыIэм къытринэри, езыр къуажэм кIуэжыну ежьэжащ.
– Ныжэбэ хьэсэпэхъумэр уи жэщгъуэлъынщ, – жриIащ абы зыри къыгурымыIуэу къыкIэлъыплъ щIалэ цIыкIум.
Губгъуэмрэ къуажэмрэ яку апхуэдэ щIышхуэ дэлъу зэи Темыркъан къыщыхъуакъым. Шыдыжьыр игъэпIащIэ щхьэкIэ, гъуэгум зикI хэщIыртэкъым. Машинэ зэблэжым къаIэт сабэм и тэмакъыр икудауэ ар унэм къыхуеIэрт, езым кърагъэджауэ къыщIэкIрэ нэмысыжмэ емыкIу къызэрихьынум шэч къытримыхьэу. Ар езыми и фIэщ
хъущэртэкъым, ауэ нэгъуэщIу егупсысыну хуейтэкъым. Сыт щIрамыджэнур? ИлъэсиплIкIэ зауэм Iутакъэ. АтIэми, ар клубымкIэ блэкIыжащ, зыгуэрым гу къыслъитэнкъэ жыхуиIэу, ауэ зэхуэсхэм ар къамылъагъу хуэдэт, абыхэм ящыщ зым ар къигъэувыIакъым, –
щхьэж и Iуэху яужь итт. Куэбжэпэм щыт парторгыр щилъагъум, и гур нэхъ псынщIэу къеуэ хъуауэ, Темыркъан шыдыр тIэкIу къыжьэдикъуэри:
– Сэламыр уэхьэлейкум, Хьэсэн! – жиIащ.
– Уалейкум сэлам, дауэ щыт бжьэр?
– Хъарзынэщ, фо ящI, – Темыркъан шыдыр къигъэувыIащ, ауэ Хьэсэн абы къыщыфIимыгъэкIым, и гум зиублэрэкIауэ, вожэр иутIыпщыжащ.
Нэщхъыцэу, псэлъэну гукъыдэж лъэпкъ имыIэу ар пщIантIэм дыхьэжащ. Абы игу IуэхугъуитI щызэныкъуэкъурт: «сыкIуэн хьэмэрэ сымыкIуэн? Къызэмыджауэ дауэ сыкIуэн? НтIэ лIо, ефэ-ешхэкъым, собранэщ», – зытригъэужырт абы, арщхьэкIэ абыкIэ игу щыщIэр нэхъ мащIи хъуртэкъым.
зиупсащ МыпIащIэурэ абы (махуэкум уеджэу мэремым къэкIуащэрэт), зитхьэщIащ, гъуэтэрымэ мащIэ къызыкIэрих джанэгъуэншэдж зэпытыр щитIагъэри, пхъэ пхъуантэ фIыцIэжьым бгъэдыхьащ. ЩIегъуэжа щIыкIэу, Темыркъан зэ пхъуантащхьэр трипIэжат, ауэ ерыщагъ гуэр къыпкърыхьауэ, и щхьэр ищIри, тхылъымпIэпсым кIуэцIылъ зыгуэрхэр къыдихащ. Ар зауэм къыздриха орденымрэ медалхэмрэт. Медалхэр фIыцIафэ хъуати, шухьэ щэкI кIапэкIэ игъэцIууащ, егугъупэу зыхилъхьэри, адыгэ пыIэ хъурейр иутхыпщIу унэм къыщIэкIащ.
Клубым гъунэгъу хуэхъуху ар нэхъ пIейтей, укIытэ хъурт. «СыкIуэнщи сыщIыхьэнщ. ауэ хэт уэ укъезыджар жаIэнкъэ?» – апхуэдэ гупсысэм, абы и акъылыр къапхъэным иубыда хуэдэ, яIыгът. Здежьам гъунэгъу щыхуэхъупэм дзыхьмыщIу Темыркъан къэувыIащ, ихъуреягъкIэ зиплъыхьри, зыри щимылъагъум, и бгъэм хилъхьахэр хихыжри и жып ирилъхьэжащ. ЕкIукъым абы зрибгъэщIэгъуэну. Хуейм ещIэ щхьэж хуагъэфэщар, хуэмейм и нэм щIэпIукIи илъагъунукъым. «Сыт мыбы сыщIэкIуэри, емылъэIу щIыхьэхуу? Си жьыщхьэ ара си щхьэ пщIэуэ хуэсщIыжыр? Хьэуэ, Темыркъан, уи Iуэху щыIэкъым а зэхуэсым. Зыхуагъэфащэр ираджащ. Мис, пщIантIэр нэщIщ, щIадзагъэнщ.»
КIэщIу гъуэгум триIуэнтIыкIри, Темыркъан тыкуэнымкIэ игъэзащ, тутын къищэхуу унэм игъэзэжын и мураду. Ар нэщхъейт, лажьэншэу ЖьантIэ
зи жагъуэ ящIа сабийуэ, и гур къигъыкIырт, и Iур гъущIати, Iупсыр хурикъужыртэкъым. «ууей, хэт иджы дэ къытхуеижыр? Тхьэ соIуэ, зи кур кърашхыкIа дафэу дыхыфIадзэжакIэ.» – и щхьэ хужиIэжурэ Темыркъан тыкуэным нэсащ, ауэ ар гъэбыдати, тыкуэным къыпыт едзэкъапIэмкIэ екIуэкIыжащ.
ЕдзэкъапIэр нэщIт. Буфетчицэ хъыджэбзыр тхылъ еджэу плIанэпэм дэст, шхын къэзылъыхъуэ бадзэхэр къабзэу ялъэщIа стIолхэм теуфэрэзыхьырт. Я нэхэр къицIыщхъукIыу тегъэувапIэм тет аркъэ абджхэр щилъагъум, игъащIэм абы димыхьэхами, Темыркъан нобэ ефэн игу къихьащ. Абы и Iур апхуэдизкIэ фадэм хуэджэрти, зауэм щыIуту щIыIэм щигъэдийм спирт Iубыгъуэ зэрыщIэхъуэпсу щытар игу къэкIыжри пыгуфIыкIащ.
– Пивэ уиIэ, хъыджэбз хужь?
– Хьэуэ тхьэ.
– НтIэ, хужь тIэкIу къызэт, дахэ.
– Парторгым «собранэр зэфIэкIыху зыми иумыт», жиIэри си тхьэкIумэр къиIуэнтIащ, дадэ. Мамэ и псэ, Iейуэ къызэшхыдэнум.
Темыркъан и пащIэкIэ щIэгуфIыкIащ:
– Зи мамэр зыхуэпсэун, махуэ къэс апхуэдэ гукъыдэж сщIыркъым сэ. Чэф сыхъуху сефэн уфIэщIрэ, стэкан ныкъуэ сефэмэ аращ. Къащтэ, къащтэ.
Хъыджэбзыр щыму лIыжьым къеплъщ, къехьэлъэкIыпэурэ тхылъыр лъэныкъуэкIэ иригъэтIылъэкIри, фадэ къритащ.
– Зыгуэр уедзэкъэну?
– Ахьей. Сыфадафэжь гуэр уи гугъэ-тIэ, си Iэщхьэм сепэмрэ сежьэжу?
фадэм щIэплъу ар куэдрэ щысащ. Iэджи игу къэкIыжащ, гупсысэ зыкъоми и щхьэм щызэблэкIащ. ИныкъуэкIи абы стэканыр иIэтырт, ауэ и закъуэ ефэу емысам, и щхьэм щыукIытэжу, и Iупэм хуихьа фадэр стIолым тригъэувэжырт. БжитI зэхуакум зыгуэр къыщиувэм, гуфIауэ, абы и щхьэр къиIэтащ.
– Гуп махуэ апщий!
– Уэ тхьэр уи щIасэ ухъуи! КъакIуэ. Зы бжьэ къыдэтыжыт, хъыджэбз хужь.
КъыщIыхьар Темыркъан къеплъащ, икIуэтыж хуэдэуи зищIащ, арщхьэкIэ зыгуэр игу къэкIыжа щIыкIэу пыгуфIыкIри къэтIысащ. Ар Темыркъан и ныбжьт, нэхъ щIалэу плъагъуми. Куэд щIауэ имыупса жьакIэ фIыцIэм зы тхъугъи хидзатэкъым, и нэкIум зы лэдэхи иплъагъуэртэкъым. Ауан щIэлъу пыгуфIыкI и нащхъуэхэр игъэпщкIуурэ, абы и пэшхуэр иIуэтащ, пащIэр ирилъэщIэкIри, Темыркъан и узыншагъэмкIэ къеупщIащ.
Ауэрэ зы бжьэ ирафащ. ЕтIуанэр кърагъэщтащ. Темыркъан чэф хъууэ хуежьат, адрейм зыхимыщIа пэтми. Хьэутий бжьэр иригъахъуэурэ Темыркъан и нэм къыщIэплъащ.
– ИгъащIэм зогъэпартизаныжь, батэр щагъэш зэхыхьэм укIуакъыми, Темыркъан?
– Ы-ы, сыкIуакъым, – игу щыщIэр зыхуиIуэтэн зэригъуэтам иригуфIэу щIигъужащ: – Къызэджахэкъым, сыт жысIэу сыкIуэнт.
– Iэу! – игъэщIэгъуафэ зытригъэуащ Хьэутий. – Уэ къомыджэу дауэ щIадза, зиунагъуэрэ?
фIэщ дыдэу жиIащ:
Хьэутий и псалъэм щIэлъ ауаныр къызыгурымыIуа Темыркъан и 37 38
ЖьантIэ
– Уэлэхьи, къызэмыджа-тIэ.
ТIури тэлайкIэ щым хъуащ. Щхьэж и гупсысэм итхьэкъуауэ стэканыр зэраудэкIри яIэтащ. Хьэутий тутын пигъанэри, къакIэщIэдэIухьIам ещхьу, хуэм дыдэу къригъэжьащ:
– Аращ, Темыркъан, выр жьы хъуарэ емыкъужмэ, яутIыпщыж, фIэбгъэжкIэ и лыр пхуэшхынукъыми. Сыт абы зыщIебгъэлIэлIэжынур? Губгъуэм иутIыпщхьи, езыр-езыру лIэнщ е дыгъужьым яшхынщ. Абы ещхьщ цIыхури.
– Сыт а жыпIэхэм къибгъэкIыр?
– Уэлэхьи, фIыуэ къыбгурыIуам сэ жысIэр. Уигу къэгъэкIыжыт колхоз щызэгухьэм бжесIар. Сэращ, Темыркъан, захуэу къыщIидзар. Мис уэ зыбгъэпартизаныжьу ущытащ.
– Сэ зэрысфIэфIым хуэдэу сыпсэуащ, – Хьэутий псалъэмакъыр зыхуигъакIуэр къыгурыIуауэ, и щхьэр къиIэтащ Темыркъан. – СыщIебгъэгъуэжын уи гугъэмэ, уэлэхьи, Iейуэ ущоуэмэ. Ауэ уэ.
– СлIо сэ? СощIэ жыпIэнур? ИгъащIэм сыхъушэ хэмыхьэщ, аракъэ?
– Хьэуэ, узыхыхьэну хъушэри уощIэ.
– Абы и гугъу умыщI. Ар зэфIэкIащ, сыщыуамэ, тезыр схьащ. БлэкIам ущIытепсэлъыхьыжын щыIэкъым.
– БлэкIарщ уэ зи гугъу пщIыр, Iэу. Сэ зызгъэпартизанамэ, уэ
зыбгъэпэлицаящ. А тIур зы уи гугъэу ара? Ар Iуэхум узэреплъщ, Iуэхум узэрыбгъэдыхьэщ.
Темыркъан и пащхьэм ит стэканыр лъэныкъуэкIэ иригъэкIуэтэкIащ, алъандэрэ зэрыдефам хущIегъуэжауэ. Абы, Хьэутий Iумпэм имыщIа щхьэкIэ, а псалъэмакъыр хуидэнутэкъым. И жагъуэ ищIын и гугъэми, Темыркъан и псалъэхэр Хьэутий зэхимыхам ещхьт. Лъэгуажьэм иджыри къэс мамыру фIэлъа упщIэ пыIэр стIолым къытрилъхьэри, Хьэутий IупщIэ ищIащ:
– Хъунщ, хъунщ, зумыгъэцыдж иджы, Темыркъан. ЛIыжьитIыр зы бжьэ ефати зэфIэнэжащ, жиIэнщ мо хъыджэбз цIыкIум. ИIэ, дегъафэ.
– Уэлэхьи, афIэкIа Iуб зыIузмылъхьэну.
– Зыбгъэгусауэ ара? Хъунщ. Арами содэ. Апхуэдэу щыхъуакIэ, иджы сыноупщIынущ, – жиIащ Iумпэм зэрищIыр къызыгурыIуа Хьэутий къэгубжьауэ. – Мис уэ, зэрыжаIэщи, си къару, узыншагъэ нэхъыфIщ, жумыIэу властым и Iуэху къекIуэкIым ухэтащ. Уи жьыщхьэ сыт уиIэ, сыт къыпхуищIа а уи нэ-уи псэу узыхуэлэжьам? И? Сом пщыкIутху къыуиту уигъэтIысыжауэ аракъэ? Абы щхьэкIэ илъэс тIощIрэ пщыкIутхукIэ зыбукIыж хъунт-тIэ? И?
– Сызыхуей псори къызитащ.
Хьэутий дыхьэшхащ.
– СытхьэгъэпцIщ, къыуитамэ, Темыркъан, уи щхьэр къогъэпцIэж абыкIэ. Ауэ хэт уэрэ сэрэ фейдэ зыщIар? Уэ зауэ нэужь къомым пшхын умыгъуэту выкIэ, жэмкIэ увэу губгъуэм уитащ, сэ шахтэм сыщIэтащ, ауэ сэ сшхыныр сыт, жысIэу зы сыхьэти сыгузэвакъым. Тутнакъыр шхын щхьэкIэ ягъалIэркъым, ар къэралым епI. ЩIэх-щIэхыури дохутыр ирагъэплъ, уз къимыщтэн щхьэкIэ. Абы щыгъуэми, тIуми тлъэкI длэжьауэ аращ, уэ нэхъ гугъу уехьагъэнкIи хъунщ. Ар зы. Иджы тIури жьы дыхъуащ. Жьы ущыхъукIэ, зыбгъэпсэхун, уи щхьэр бгъэтыншын хуейщ. Мыбдейми хэт зи Iуэху къикIар? Уэ сом пщыкIутху къыуат, сэри мазэ къэс апхуэдиз къызат. Уэ иджыри колхозым ухуобжьахъуэ, сэ си лъакъуитIыр щIэукъуэдиикIауэ пщIантIэм сыдэсщ. Еп- ЖьантIэ
лъыж иджы уэ уи теплъэм, жьы кхъахэ ухъуащ, игъуэ унэмысу, сэ, уэлэхьи, уэ пхуэдэ си кIэпкъ дэIуауэ мэзым щIэзмыхым.
Темыркъан зэрифIэщкIэ IэгукIэ стIолым теуащ.
– ЗэтепIэ уи жьэр дахэкIэ! Уэ. – адэкIэ жиIэн имыгъуэтыжу,
ар къызэфIэуващ, и Iупэхэр кIэзызу, губжьыр къызыщIих и нитIым лъыр къытелъэдауэ. – Уэ. уэ ббгъэдэсу фадэбжьэ зыIэтарщ лажьэ зиIэр. Уэ, зи лъэпкъми, зи къупщхьэми епцIыжауэ щытам. СлIо, тутнакъэщым уисамэ, пхуагъэгъуа уи гугъэ? Ущоуэ, Хьэутий,
ящыгъупщэжакъым уэ зэхэпщIыхьауэ щытахэр. Уэрамым ущрикIуэкIэ, уи щIыб къызэрыбгъазэу, цIыхум я Iэпэр къыпхуаший. -а, уэ сопсалъэу щхьэ мыбдеж сыщыт? Уи псалъэ дахэ седаIуэу сыббгъэдэс нэхърэ а къызэджахэкъым жысIэу зызыхуэзгъэгусэхэм сахыхьэрэ зыщызгъэдыхьэшхыпэми нэхъыфIщ. Сыт мыгъуэм ущыщ уэ? – Буфетчицэм ахъшэр IэщIигуэри, и щхьэмрэ лъакъуэхэмрэ хузэмыгъэдэIуэжу Темыркъан уэрамым къытехьэжащ.
Дунейр къызэщIилъхьат. БещтокIэ къыдэкIауэ пшэ гуэрэныфI
къуажэм къыщхьэщыхьэрт. Жьыбгъэ щабэр, псыIэрышэр мывэкIэщхъым хэжым ещхьу, щиху щхьэпэлъагэхэм еIущащэрт. Хьэуар нэхъ щIыIэтыIэ, псыIэ къэхъуат. Зэрычэфри, зыгуэрхэм къалъагъункIэ зэрыхъунури, нэхъыщхьэращи, емыкIу къызэращIынури ищIэжу, ауэ фадэм зэпкърилъэсыкIа и Iэпкълъэпкъыр хузэщIэмыубыдэжу, Темыркъан клуб гупэм къит жыг хадэ цIыкIум хыхьащ. Удз гъэгъа Iэрамэхэм зи лъабжьэр щIагъэнауэ лъэгуажьэмыщхьэу лъагапIэм тет сэлэтыр Темыркъан гукъанэ хэлъу къеплъ къыфIэщIащ. Зи нэгум игъащIэкIэ нэщхъеягъуэ ижыхьа сэлэт-фэеплъым и нитIыр «сыт
апхуэдизу ущIефар? Ар сэлэт хабзэ?» жаIэу къеупщI хуэдэт.
Ешауэ Темыркъан жыгым зыкIэригъэщIащ икIи фэеплъ джабэм тетха хьэрфхэр зэблэж щыхъум, нэ лъэныкъуэр щIиукъуанцIэурэ ерагъкIэ хьэрфхэр зэпигъэувэурэ къеджэу щIидзащ. Абы зи цIэ тетхэр Темыркъан фIыуэ ицIыхурт, нэхъыбэр езым щIыгъуу зауэм кIуауи щытат. Ауэ къэзыгъэзэжар нэхъ мащIэщ хэкIуэдам нэхърэ. «Сэ сынэхъ насыпыфIэу къыщIэкIащ, – йогупсыс ар, – си бынхэм я щхьэфэ Iэ дэслъэжащ, си анэжьым и кхъаблэ сыщIэтащ. Хэт ищIэрэ, фэ фхэту къыщIэкIынщ сэ къызаутIыпщыну шэр зи IэпкълъэпкъкIэ зыубыда. фытщыгъупщакъым, къуэшхэ, мис, фи цIэхэр дыщэпскIэ ятхыжащ. Мо иджыпсту екIуэкI зэIущIэми фи гугъу щащI, сэ къызэмыджами. фэри псэууэ къэвгъэзэжатэм, къывэмыджэнкIи хъунт. Ягу фыкъэкIыжынтэкъым. Хьэуэ, цIыхур хьэпшыпкъым, пщыгъупщэну, – Темыркъан и щхьэр къиIэту сэлэтым щыхудэплъейм, абы и нитIым дыхьэшх мащIэ, ауан къыщIэпс фIэщIри, щIегъуэжауэ: – СощIэ уи гугъэр, жьы хъури сабий хьэлым ихьэжащ, жыпIэу аракъэ? Сэ мылъку сыхуейкъым, гулъытэ тIэкIущ.» – егупсысащ лIыжьыр.
Клуб пщIантIэм къыдэIукI псалъэмакъ нэжэгужэм ар зыIыгъ
гупсысэхэм къыхашыжащ. ЗэIущIэр дакъикъэ зыбжанэкIэ зэпагъэуати, цIыхухэр тутынафэ къыщIэкIауэ арат. Закъримыгъэлъагъун и гуращэу, Темыркъан бжыхьыбгъукIэ ежьэжат, ауэ гу къылъатэри, зыгуэр къыкIэлъыджащ. Ар къэувыIащ. Зыхэт гупым къахэкIри, абы къыбгъэдыхьащ парткомым и секретарыр.
– Дэнэ нобэ ущыкIуэдар? фи дей тIэуней машинэр згъэкIуащ. 39 ЖьантIэ
– БгъэкIуа? – гуфIащэри игу къызэфIэнащ Темыркъан.
– Мыр слIо, уефа хуэдэ? Дэнэ хьэзыр ущыхъуар уимыхабзэххэу? НакIуэ си кабинетымкIэ. ХьэщIэ къэкIуар хуабжьу къыпщIоупщIэ.
– Хэт и хьэщIэ? – чэфыр теужу щIэзыдза Темыркъан хуэму, ауэ лъэ быдэкIэ ежьащ.
– И унэцIэр сщыгъупщэжащ, военкомым щIыгъуу къэкIуа
полковникырщ. – И лэжьапIэмкIэ щIишэри, абы Темыркъан зригъэтхьэщIащ, зызэпригъэлъэщIыхьыжри клубымкIэ иришэкIащ.
ЦIыхухэр гуп-гупу бжэIупэм Iутт, уэршэру, дыхьэшхыу. Нэхъыжь гупым зи ныбжь хэмыкIуэтэпа полковникыр къаувыхьауэ
зыгуэрхэм нэжэгужэу тепсэлъыхьхэрт. Темыркъан щилъагъум хьэщIэм и Iэр зэриIэтауэ и псалъэр пичащ икIи зы лъэбакъуэ япэкIэ къичри, гуфIэу и IэплIэр зэIуихащ. Темыркъан зыIэзыбжьэкIэ и пIэм ижыхьащ, ауэ зэуэ зричри, а дакъикъэм абы и IэплIэм къихутащ, асыхьэтуи зэплъу иувыкIыжахэщ. Сэлам кърихыну полковникым и IитIыр аргуэру къишиящ, ауэ Темыркъан и Iэ ижьыр къыдэмыбзыжым хуэдэу жыпым илът. «Сэлам ех, сэлам ех, и Iэр къэшияуэ куэдрэ щыбгъэтыну?» – къеIущэщащ абы цIыхухэр. ЕмыкIу зэрыIэщIэщIэр къыгурыIуэжауэ, зэгупсыси щымыIэу, абы и Iэр кърипхъуэтащ икIи ишиящ. Къэхъуар къыгурымыIуэу полковникыр абы и Iэгум къиплъащ: лэжьыгъэм лэрыгъу ищIа Iэгушхуэм лъым хэлъу Краснэ звезда орденыр илът. Зыхихыу и жып ирилъхьэжа орденыр икъузурэ и Iэр иуIауэ арат. Къэхъуар и акъылым щынэсым, полковникым орденыр абы и бгъэм къыхилъхьэжри, Iэгу лъы защIэр IитIкIэ къикъузащ.
ЗэIущIэм щIадзэжа иужькIэ, полковникым Темыркъан и Iэблэр къиубыдри, хьэщIэхэм я тIысыпIэу сценэм итым дришеящ, къуажэдэсхэр къыкIэлъыплъу, икIи жьантIэм дигъэтIысхьащ, IэплIэ къришэкIыурэ. ЦIыхур куэд хуей? Темыркъан дуней гуфIэгъуэр иIэт, нобэрей махуэм ищIа гукъанэри щыгъупщэжам хуэдэт. Къызэхуэсахэм хъуэхъукIэ захуэзыгъэза полковникым жиIэрт:
– ЛIахэм я пащхьэ дэ дыщыщIыхуэлыщ, зэикI тхуэпшыныжынукъым а щIыхуэр. Ауэ псэухэри зыщыдвмыгъэгъупщэ. Мис, Темыркъан дэрэ нобэ дызэхуэзэжащ. фэ фщIэрэ абы зауэм лIыгъэу щызэрихьар? Зы орденкъым абы Хэкум къыхуигъэфэщар, махуэ къэс зыхимылъхьэ пэтми. Зи гъащIэр зытахэм я щIыхьрэ фэеплърэ иремыкIуэдыж, псэухэми пщIэрэ щIыхьрэ! – IэгуауэкIэ ар тIысыпIэм ягъэкIуэтэжащ.
ЩIалэгъуалэм ягъэлъэгъуа концертым и ужькIэ цIыхухэр клубым кьызэрыщIэхыжащ. Уэшх мащIэ къепсэпсауэрт. 40 ЖьантIэ
Артисткэ ЖьакIэмыхъу КIунэ илъэс 80 ирокъу 41
АДыГэЛЪэПКЪ
тЕАтРыМИГУАЩэ Лъэпкъ Iуэху зыгъэкIуатэ, абы зезыгъэузэщI, зэчий зыбгъэдэлъ, фIыщIэрэ щIыхьрэ къэзылэжь цIыхухэм я гугъу щыпщIкIэ, плъэмыкIыу уопIейтей, зыгуэркIэ хуэфащэ псалъэхэр къэзмыгъуэтмэ, и ехъулIэныгъэхэм щыщ гуэр гулъытэншэу къэзгъанэмэ жыпIэу. АтIэми, а цIыхум утепсэлъыхьыну тыншщ, хужыпIэнур куэдщи, хузэфIэкIар гъунэншэщи. Апхуэдэхэм ящыщ зыщ Къэбэрдей къэрал драмэ театрым и гуащэ зыхужыпIэкIэ ущымыуэну ди артисткэ гъуэзэджэ, цIыху дахэ, анэ, нанэ Iущабэ ЖьакIэмыхъу КIунэ.
ЖьакIэмыхъур Шытхьэлэ къуажэм 1940 гъэм мэлыжьыхьым и 21-м къыщалъхуащ. Хьэжбарэрэ Жэмгъуразхэ япхъу Сэлихьэтрэ я бын ебланэт КIунэ. Хьэжысмел, Хужьпагуэ, Жанпагуэ сымэ Кэнжэ къыщалъхуащ, унагъуэр Шытхьэлэ Iэпхъуа иужькIэ Розэ, Жансурэт, Хьэпагуэ, КIунэ сымэ дунейм къытехьащ… 42
ЖьантIэ
Зыхалъхуа зэманыр сыт хуэдэу мыхьэлъэми, дахагъэрэ гъащIэм хуиIэ лъагъуныгъэмкIэ Тхьэр зыхуэупса сабийти, дунейр тIэу пкIэгъуэ хуэхъуртэкъым абы. Дэтхэнэ зы хъыджэбз цIыкIуми ещхьу, гуащэ хьэпшып джэгурт, уэрэд жыIэныр зыхилъхьэ щыIэтэкъыми, Iэмал зэригъуэту, и благъэхэм я пащхьэм зыкъыщигъэлъагъуэрт. КIунэ, нэ пIащэ хъужауэ, лъагъугъуафIэт, Iущыцэти, зыгуэрым зыпищIыжыну фIэфIт: хуэмыхъу бостей кIыхьышхуэ зыщитIагъэрти, хьэблэм дэсыр игъэдыхьэшхырт, ягъэщIагъуэу дахэу джэгурт, къафэрт, уэрэд жиIэрт. «фыкъаплъи, фыкъэдаIуэ, – жаIэрт, – мы цIыкIум артист ин къыхэкIынкIэ!» ИгъуэгумкъыщыщIидзэр – Си адэ-анэм я дежщ си творческэ гъуэгуанэм къыщыщIидзэр, – къыддогуашэ и гукъэкIыжхэмкIэ КIунэ. – Абыхэм а хъуэпсапIэр къысхамылъхьамэ, сэ артист сызэрымыхъунум шэч хэлътэкъым. Илъэситху фIэкIа сымыхъуу дунейм ехыжа си адэр сщIэжыркъым, ауэ абы макъ дахэ дыдэ иIэу, лIы гуп зэхуэса иужькIэ, уэрэд яжриIэфу, яфIэфIу едаIуэу зэрыщытам сыщыгъуазэщ. Си анэращи, ар щыпсэуа зэманым апхуэдэ Iэмал игъуэтамэ, искусствэм мыIейуэ зыгуэр хэзыщIыхьыфын цIыху къыхэкIынут. Сыту жыпIэмэ, сурэт фIы дыдэу ищIырт, музыкэм мыIейуэ хищIыкIырт, сытым дежи ди унагъуэм илъ пшынэм къыдэкIуэу, иужькIэ мандолини аккордеони еуэу зригъэсат. Си анэр дахэ дыдэу зэрыщытам къинэмыщIауэ, щIэныгъэм зэрыпэлъэщын акъыл жан зиIэ цIыхут, ауэ зэман хьэлъэмрэ бын куэдымрэ и щхьэ кърагъэIэтакъым. ХузэфIэкIрати, быниблым IэщIагъэрэ щIэныгъэрэ ягъуэтынымкIэ и къару еблэжакъым. Мыхэр щIыжысIэращи, талант яIэт, абыхэм щахэлъкIэ, сэри си деж зыгуэр къэкIуащ, нэгъуэщI искусствэ лIэужьыгъуэу – артистыгъэу!
ГукъэкIыжIэфIхэр
– Унагъуэ ихьауэ Малкэ дэс си шыпхъу нэхъыжьым и деж сагъэкIуащ илъэсих фIэкIа сымыхъуу, и гуащэм и ныбжьыр хэкIуэтати, Iэпыдзлъэпыдз хъунщ, жаIэри. Школым и пэщIэдзэ классхэри аращ къыщызухар, – жеIэ ЖьакIэмыхъум. – Мис абы сыщыщыIэм къэзгъэлъагъуэу щIэздзащ схэлъ гуэрхэр. Си шыпхъур фельдшер-акушеру къуажэм щылажьэу арати, зэрыщIэкIыу и щыгъынхэр щыстIагъэрт, и туфлъэ лъэдакъэхэр къызэлъэхъшэкIмэ, нартыху жэпкъ ислъхьэрт, зылъыстIагъэрти Арсен (псэужкъым, и ахърэтыр нэху Тхьэм ищI) тезгъэун щIэздзэрт (мэдыхьэшх – И.З.) Я хадэр зэриухыу бгы къыщытти, абы дэсшейрт си шыпхъум и къуэ цIыкIури, уэрэд жесIэу, къуажэм дыкъыхэплъэу дытест. МыдэкIэ зыгуэр къызгурыIуэ щыхъуам щыгъуэ усэм сыдихьэхырт, мыIейуэ макъ сиIэуи къыщIэкIат. Театр училищэм сыщыщIэтIысхьам уэрэд жыIэнымкIэ дезыгъаджэм къызжиIауэ щытащ макъ хъарзынэ сызэриIэр. Ауэ къэзгъэсэбэпакъым, макъым уемылэжьмэ зиужьынукъым, арати, сфIэкIуэдащ а зэфIэкIыр. ЖьантIэ
НэмфIэбэрIэбэмеух
И пхъур дзэ дохутыр хъуным щIэхъуэпс и анэм йодаIуэри, и тхылъхэр медучилищэм щIелъхьэ КIунэ. Зы экзамени итыну хунэсауэ, къалэм хъыбарегъащIэ щелъагъу, къафэмрэ уэрэдымкIэ ансамблым хагъэхьэн къызэрыхахыр иту. Зыми яжримыIэу макIуэ, уэрэд жрагъэIэурэ нэхъ макъ дахэ зиIэхэр къыхахыу арати, къащтахэм КIунэ яхохуэ. «Мис а дакъикъэхэра къыщIэкIынщ си лъым зыкъыщызигъэщIар», – жеIэ КIунэ. – Зи деж сыкъыщыувыIэ си дэлъху нэхъыжь Хьэжысмел «зэхэсщIыхьар» сыгузэвапэурэ хузоIуатэ. СыкъызэрыгурыIуэнум шэч къытесхьэртэкъым, сыту жыпIэмэ, лъэпкъым щхьэкIэ зигъэлIэжынут абы, и ахърэтыр нэху Тхьэм ищI. Адыгэм я щэнхабзэм, я псэукIэм, я щIэныгъэм ехьэлIа ехъулIэныгъэ щыIэххэмэ, и щхьэкIэ къеуэлIа
фIыгъуэ гуэру фIэкIа къилъытэртэкъым абы. Хьэжысмел бзэщIэныгъэлIу щытащ, ар яхэтащ япэ адыгэ-урыс псалъалъэ зыгъэхьэзырахэм, лъэпкъ IуэрыIуатэр зэхуэзыхьэсыжа ди щIэныгъэлIхэм. – Ди анэм и жагъуэ хъуну къыщIэкIынщ, дохутыру уемыджэмэ, – щыжиIэм, уи щIалэгъуэмэ, сытми утегушхуэркъэ – а псори схузэдэхьыну си гугъэу Хьэжысмел къэзгъэгугъащ. АрщхьэкIэ кIэлъыкIуэ экзаменым сыкIуэжакъым. Къафэмрэ уэрэдымкIэ ансамблым сызэрыщылажьэрэ мазэ хъуат. Пщыхьэщхьэу си дэлъхум деж сыщIыхьэжауэ, ди благъэ артист цIэрыIуэ Токъуий Хъусен Хьэжысмел и хьэщIэу срихьэлIэжащ. КъысщIэупщIащ, артист IэщIагъэм сыдихьэхмэ, Ростов къыщызэIуаха училищэм цIыхуипщI хъууэ ягъакIуэ гупым сыхыхьэ хъунуи къыжриIащ. «Медучилищэти, хорти жиIэу, зэ зымкIэ, зэ адреймкIэ зедз. Хуейуэ щытмэ, уэлэхьи, сэ сыпэрымыуэну», – жиIащ Хьэжысмел. Ар зэхэсхауэ сыкъыпхуэгъэувыIэжынт! Ростов ягъакIуэхэр къыщыхахыр адыгэ театрырати, абдеж къыщызодаIуэ. Пушкиным, Островскэм, Крыловым я тхыгъэ гуэрхэм сыкъызэреджар фIы дыдэу сощIэж. КъэпщытакIуэ гупым «ухъунущ» къызжаIащ. Апхуэдэу театрым и гъуэгу бгъуфIэм сыкъытехутауэ жыпIэ хъунущ. АртисткэмизэфIэкIыр 43
ИлъэсиплIкIэ зыщIэса училищэм и
егъэджакIуэхэм къащIат КIунэ и зэфIэкIри, студентхэм я диплом лэжьыгъэу къащта спектаклым, Горький Максим и «Последние» пьесэм къытращIыкIам, Коломейцевэ Софье и ролыр щигъэзэщIэну къыхуагъэфэщат. фIы дыдэу къехъулIат ар ЖьакIэмыхъум. Арати, диплом
и КIунэрэ Дон Iус Ростов абы къыщыдеджа Лычко
Валентинэрэ.1962 ЖьантIэ
лэжьыгъэр «тхукIэ» етри, училищэр ехъулIэныгъэкIэ къеух. Адыгэ хъыджэбзыр апхуэдизкIэ фIыуэ къалъэгъуат, и зэфIэкIри къалъытати, Ростов дэт театрым къэнэну чэнджэщ къратат, нэгъуэщI къалэхэми къикIыурэ удэзыхьэх псалъэ IэфIхэр къыжраIэрт. Псалъэм папщIэ, еджэныр зэриухыу ар ирагъэблэгъауэ щытащ ГДР-у щытам щыIэ урыс театрхэм ящыщ зым, Ереван къалэм дэт, Станиславскэм и цIэр зезыхьэ урыс драмэ театрым. Училищэр щытхъу пылъу къэзыуха актрисэ щIалэр езым и деж щигъэлэжьэну хуейт Къэбэрдей-Балъкъэр Урыс къэрал драмтеатрым и унафэщI Яралов Александри. Ауэ ЖьакIэмыхъум Къэбэрдей театрыр къыхихащ, и гъащIэ псор абы тыхь хуищIащ. Япэщытхъухэр
Лэжьэн зэрыщIидзэу ехъулIэныгъэр занщIэу къыхуэкIуауэ жыпIэ хъунущ КIунэ. жыпIэу, артистхэри токъуий Хъусенрэ ЖьакIэмыхъу КIунэрэ
щоджэгу Арро Владимир и пьесэм къытращIыкIа
«ФеплъытмыкъэкIуам»спектаклым.1982
– Къыщызгъэзэжам театрым и Iуэхур фIы дыдэт, зи
ахъырзэманыгъуэт, сыт
хуэдэ пьесэми пэлъэщынущ, –
игу къегъэкIыж ЖьакIэмыхъум. – Сызыпэмыплъа гуапагъэкIэ къысIущIащ сэ театрым и лэжьакIуэхэр. Абы и зы щхьэусыгъуэр сэ нэхърэ нэхъ щIалэ зэрахэмытыр арагъэнт. Илъэс 23-рэт сызэрыхъур абы щыгъуэ. ДыщэкI КIунэ, Балъкъэр Калисэ, Сонэ Мухьэрбий, Сибэч сымэ,
нэгъуэщIхэми я нэIэ къыстрагъэтащ, къыздэIэпыкъуащ зэралъэкIкIэ. «Зэныбжьэгъуищ» жыхуиIэ спектаклырат япэ дыдэу сыщыджэгуар. Абы ДыщэкI КIунэрэ ТIыхъужь Алийрэ хэтти, утыку къызэрихьэххэу IэгуауэкIэ ирагъэблагъэрт. СощIэж, я дэ ди Тхьэ, сэри зэгуэр апхуэдэу цIыхухэм пщIэ къысхуащIу сыхъуну пIэрэ, жысIэу абы сыщIэхъуэпсу зэрыщытар. КъыкIэлъыкIуэу Бэлэ и ролырт къызатар. Абы щыгъуэ си дэлъху Хьэжысмел сымаджэщым щIэлъти, къыщIэкIри еплъат. Спектакль нэужьым нытхыхьащ, артистхэр псори
ицIыхурти. Дауэ къыпщыхъуа, жыхуэсIэу сыщеплъым: «СыукIытэу си щхьэр есхьэхакъым», – къызжиIащ. Щытхъу къызыжьэдэшыгъуей си дэлъхум, адэ папщIэу ткIийуэ къытщхьэщытым, ар къызжиIэныр си дежкIэ мащIэтэкъым. ТIыхъужь Быхуэ, Алий 44 ЖьантIэ
Зэщхьэгъусэхэр
ЗэрытщIэщи, артистыфI ди мащIэкъым, атIэ Уф-м щIыхь зиIэ и артистхэу ЖьакIэмыхъу КIунэрэ Мысостышхуэ Пщызэбийрэ (Пщызэбий нобэ къытхэмытыжми, зэщхьэгъусэхэм зэгъусэу тIэкIу я гугъу сымыщIын слъэкIынукъым) плъэмыкIыу щхьэ гу зылъыуагъатэу пIэрэт? Абы и жэуапыр сэр-сэру къыщыслъыхъуэжкIэ сыкъызытеувыIэр мыращ. ЩыIэщ IэщIагъэр фIыуэ зылъагъухэмрэ я IэщIагъэмкIэ фIыуэ закъезыгъэлъагъухэмрэ. Ахэр зэрызэщхьэщыкIыр япэхэр IэщIагъэм хуэлажьэмэ, адрейхэм IэщIагъэр зытрагъэлэжьэну яужь зэритырщ.
Пщызэбийрэ КIунэрэ зэгъусэу я гугъу пщIыну гугъущ икIи тыншщ. Гугъущ, абыхэм ящыщ дэтхэнэ зыри артист гъуэзэджэщи, языхэзми гъуазджэм хуищIа хэлъхьэныгъэр инщ, куущи. Тыншщ, щIэныгъэ, зэчиишхуэ зэрабгъэдэлъым деж щегъэжьауэ роль куэд дыдэ зэрагъэзэщIам щыщIэкIыжу, зэтехуэ куэд я гъащIэм хэлъщи. Театрыр фIыуэ зылъагъухэм ящIэ КIунэрэ Пщызэбийрэ къагъэщIа образхэр зыхуэдэр, ахэр зыхэт спектаклхэр ди театрым и дыщэ гъэтIылъыгъэ зэрыхъуар. НэгъуэщI зыми и гугъу умыщIын плъэкIыркъым: ЖьакIэмыхъумрэ Мысостышхуэмрэ я макъ гъуэзэджэмрэ я адыгэбзэ къабзэмрэ. Сыту псэгъэтынш а тIум я псэлъэкIэр: зэхэщIыкIыгъуэу, дэтхэнэ макъми и IэфIыр зыхыуагъащIэу, уи анэдэлъхубзэм урагъэхъуэпсэжу. Нобэр къыздэсым радиом едаIуэхэм ягу къагъэкIыж КIунэрэ Пщызэбийрэ ирагъэкIуэкIыу щыта нэтынхэр. Къитыну хъыбарыр зэрафIэгъэщIэгъуэным нэхърэ мынэхъ мащIэу ахэр пэплъэрт псэр зыгъэтынш, адыгэбзэр щызу къыппкърызыгъэхьэ макъхэм. Тхьэм и шыкуркIэ, иджыри КIунэ долажьэ радиом, а IуэхущIапIэм нэхъыбэ дыдэ щезыгъэтхауэ зи макъ архивым хэлъыр Мысостышхуэ Пщызэбий, КIунэ, Хъыдзэдж Борис сымэщ. Къэзанокъуэ Жэбагъы и цIэр зезыхьэ еджапIэм, эстетикэ гъэсэныгъэм хухэхауэ Налшык дэтым, и илъэс лэжьыгъэр къыщипщытэж зэIущIэм срихьэлIат сэ зэ. КIунэ абы щригъаджэ артист ныбжьыщIэхэм гъэхуауэ дэтхэнэ псалъэри къазэрыжьэдэкIым гу лъыдмытэу къэнакъым. «ЖьакIэмыхъум и школкIэ» уеджэ хъунущ апхуэдэ гъэсэкIэм. ИкIи сабийхэм къищынэмыщIауэ, гъуазджэмкIэ институтым и театр студием щIэсхэм я дежкIи щхьэпэ хъунут КIунэ и дерсхэр. Уеблэмэ ар радио, телевиденэ журналистхэм ядэбгъэлажьэ хъунут, абыхэм я псэлъэкIэр щапхъэу щытын зэрыхуейр къэплъытэмэ.
Куэд дыдэ яхужыпIэ хъунущ Мысостышхуэ Пщызэбийрэ ЖьакIэмыхъу КIунэрэ. Ауэ псом нэхърэ нэхъыщхьэращи, ахэр зытелэжьар, КIунэ ноби зытелажьэр цIыхугъэр, напэр, нэмысыр, мамырыгъэр, цIыхухэм я зэхущытыкIэфIхэр, лъэпкъхэм я зэныбжьэгъугъэр гъэбыдэнращ. Куэд хузэфIэкIащ Пщызэбий, ар зыхунэмыса псори КIунэ къехъулIэну ди гуапэщ, адыгэ лъэпкъыр иджыри абы куэдкIэ щогугъ.
ЛэжьыгъэмкъыпэкIуапщIэ
КIунэ зэрылэжьакIуэшхуэм куэд тепсэлъыхьащ, ар зыцIыху дэтхэнэми ар ещIэ. Лэжьыгъэм зэрызритыфым, Тхьэм кърита макъ, теплъэ 45 ЖьантIэ
дахэ зэриIэм, абы зэчий ин зэрыбгъэдэлъым къагъэщIа КIунэщ ар. И лэжьыгъэкIэ зыгуэрым щытхъу хуэфащэмэ, КIунэ абыхэм я пашэщ. И лэжьэкIэм къыхуихьа пщIэуэ КIунэ Налшык къалэ Советми (1968-1970) республикэм и Совет Нэхъыщхьэми (1985-1990) я депутату хахауэ щытащ. Абы ирихьэкI лэжьыгъэшхуэм папщIэ профсоюзхэм я обкомым, -м и обкомым, ди республикэм ЩэнхабзэмкIэ и министерствэм, Къэбэрдей лъэпкъ театрым, Президентым я ЩIыхь тхылъхэр къыхуагъэфэщащ. Апхуэдэу абы къратащ ДАХ-м, Урысей цIыхубэ артиадэм я саугъэтхэр. ЖьакIэмыхъу КIунэ Уф-ми КъБР-ми я щIыхь зиIэ, ди республикэм и цIыхубэ артисткэщ, Къэбэрдей-Балъкъэрым и Къэрал саугъэтым и лауреатщ, Волков фёдор и саугъэтри къыхуагъэфэщащ. Лъэпкъ театрым роли 120-м щIигъу щызыгъэзэщIам дежкIэ куэдкъым сыт хуэдэ фIыщIэри, сыт хуэдэ щытхъури. АтIэми ар зэрыпагэр, зэрыгушхуэр, и напщIэм телъыр а щIыхьыцIэхэмрэ дамыгъэхэракъым. И гум щызу абы игъафIэр театрым и утыкум къыщигъэщIа образхэрщ. Апхуэдэхэщ Медея (Ж. Ануй и «Медея» спектаклым, режиссёрыр Кулиев Б.), Лауренсие (Лопе де Вегэ и «Лауренсия», режиссёрыр Кулиев Б.), Тыргъэтауэ (IутIыж Б. и «Тыргъэтауэ», фырэ Р. и гъэувыгъуитIми, Теувэж С. щигъэувами), эпикастэ (IутIыж Б. и «эдип», режиссёрыр Теувэж С.), Снижко Нилэ (Салынский А. и «Ажалым къыдэфэ хъыджэбз» («Барабанщица»), режиссёрыр Ерчэн Л.), Ефросинье (Толстой А. и «Пащтыхьымрэ пащтыхь гуащэмрэ», режиссёрыр фырэ Р.), Отрадинэ-Кручининэ (Островский А. и «Хейуэ мысэ ящIахэр», режиссёрыр Теувэж С.), Алмэстхъан (IутIыж Б. и «Гуащэмыдэ хьэблэ», режиссёрыр Джэху Р.), Мими (Альдо Н. и «Гулъытэншэ хъуахэр», режиссёрыр фырэ Р.), Матильдэ (Касони А. и «ХьэжьэIужьэ», режиссёрыр фырэ Р.), Кэт (Миллер А. и «Ахэр псори си къуэщ», режиссёрыр Дэбагъуэ Р.) сымэ я ролхэр, нэгъуэщI куэди. Иджыблагъэ ар Къэзэрхъану щыджэгуащ Аброкъуэ Аслъэн и пьесэм къытращIыкIа «Хужьрэ фIыцIэрэ» спектаклым. Псалъэгуапэлейхъуркъым
ЖьакIэмыхъу КIунэ и лэжьыгъэм, и гуащIэм теухуауэ Iэджэ жаIащ, шэч хэмылъу, дяпэкIи жаIэнущ. Ди тхыгъэр ныкъуэ хъунт, абыхэм ящыщ зыбжанэ къэдмыхьамэ. НалоЗаур, КъБР-м и цIыхубэ тхакIуэ: – Мы Къэбэрдеижьым махуэ къэс шыкур хуэщIын хуейщ, ЖьакIэмыхъу КIунэ къызэрыдитам щхьэкIэ. Абы хуэдэ актрисэ диIауэ сщIэркъым, ауэ дяпэкIэ диIэну сыщогугъ. Нэсри къэсыжауэ артистышхуэщ КIунэ. Акъыл иIэщ, щIэныгъэ бгъэдэлъщ, псэ дахэ хэлъщ. Сэ сощIэж «Барабанщица» жыхуиIэ пьесэм къытращIыкIа «Ажалым къыдэфэ хъыджэбз» спектаклым КIунэ зэрыщыджэгуар. Апхуэдэу джэгуфа КIунэ фIэкIа слъэгъуакъым сэ. Нэсри къигъэзэжауэ художникышхуэу дигъэлъэгъуащ Нилэ Снижко и образыр. Москва апхуэдэ актрисэ ягъуэтамэ, IэплIэкIэ кърахьэкIынт. 2008 46 ЖьантIэ 47
КъэжэрБорис, ЖьакIэмыхъуКIунэ, токъуийХъусен, БалъкъызВалерэсымэ
IутIыжБориси«тыргъэтауэ»спектаклымщоджэгу.1976
IутIыжБорис, КъБР-м и цIыхубэ тхакIуэ, драматург: – Актёрым анэдэлъхубзэр гъэхуауэ, ириджэгуу, удихьэхыу, текстым и «щIыфэр зыхищIэу, къыхэгъэщхьэхукIыпхъэмрэ «щIэбзэу» къэнэн хуейхэмрэ зэхигъэкIыфу, ди бзэм и хабзэм театр адыгэ гупсысэкIэр тегъэпсыхьауэ текстым и архитектоникэр иухуэфу щытын хуейщ. Ар къохъулIэн щхьэкIэ, псом япэрауэ, бзэр пщIэ къудей мыхъуу, зыхэпщIэу, абы ухапIыкIауэ, псалъэхэм я мыхьэнэ пажэхэм нэмыщI, текстым щагъуэт мыхьэнэ гуэдзэхэри къэппхъуэтэфу, псалъэжьхэм, псалъэ шэрыуэхэм къарыкIымрэ я къэхъукIэмрэ хъарзынэу ущыгъуазэу, сценэм щыжыпIэ псалъэхэм интонацэ и лъэныкъуэкIэ ахэр тыншу хэбухуэнэфу ущытын хуейщ. КIунэ хуэдэу ар къызэхъулIэ щыIэкъым, артисткэм абыкIэ щапхъэ трах хъунущ адыгэ сценэм иIэн хуей щэнхабзэ лъагэм хущIэкъухэм. КъэжэрБорис, КъБР-м и цIыхубэ артист: – ЖьакIэмыхъу КIунэ зэчиишхуэ зыбгъэдэлъ артистщ. Сыт щыгъуи театрым гурэ псэкIэ
хуолажьэ. ПсалъэкIэ къыпхуэмыIуэтэн хуэдиз гуащIэ хэлъщ КIунэ. Сыт и лъэныкъуэкIи ар цIыху дахэщ, цIыху пэжщ, нэгъэсауэ артистыфIым и щапхъэщ. ЖьакIэмыхъу КIунэ хуэдэ цIыху щэджащэ лъэпкъым уиIэныр насыпщ. Ар лъэпкъ гупсысэмрэ адыгэбзэмрэ я хъумакIуэщ. 2008 Ширдий Маринэ, КъБР-м щIыхь зиIэ и журналист: – Артист IэщIагъэр IэщIагъэшхуэщ. Псом хуэмыдэу телъыджэщ ди адыгэ артистхэм я зэфIэкIыр. Ди театрым зэман зэхуэмыдэхэм щыджэгуа гуп-
2015 нут. 48
ЖьантIэ
хэм яхэтащ, иджыри яхэтщ дуней псом цIэрыIуэ щыхъуа, «вагъуэ» къызыхащIыкIа актёрхэм я зэфIэкIым хуэдэ зиIэ. ЩыIэщ цIыхум къигупсыса дунеймрэ (абы къиIуатэр пэж дыдэу, таурыхъыу, ауану, гушыIэу щытми) гъащIэ «пэжымрэ»
зэдэзыхьыфхэр, театрыр я гъащIэми, я гъащIэр театр ямыгъэхъуныр зыхузэфIэкIхэр. ЖьакIэмыхъу КIунэ абыхэм ящыщ зыщ. КIунэ цIыхум фIыуэ къыщIалъагъун теплъэрэ зэфIэкIрэ иIэу Тхьэм къигъэщI закъуэтIакъуэхэм ящыщщ. Абы и насып къихьащ къызыхуигъэщIар IэщIагъэ хуэхъуну, лъэпкъ щэнхабзэм, театрым и тхыдэм къыхэнэну. Лыкъуэжь Нелли, тхакIуэ: – МащIэ-куэдми, илъэсипщIым щIигъужащ ЖьакIэмыхъу КIунэ теухуа «Ди КIунэ» («Куна неповторимая») тхылъ-журналыр къызэрыдэдгъэкIрэ. КIунэ абы щыхужаIа псалъэ дахэхэм сыт дыщIызгъужыфын нобэ? Ди гупсысэр кIащхъэ хуэхъуа апхуэдиз щытхъур зыхужаIа артистым, хьэмэ, зэман дэкIыу, ди еплъыкIэм зыгуэркIэ зихъуэжа, жысIэу сызоупщIыж. Зихъуэжащ. Зихъуэжам и мызакъуэу, гупсысэм зедгъэубгъуащэрэт, нэхъ куууэ ар «етIтIыхащэрэт», дыкъыщхьэщыплъэфарэт жыдоIэ. КIунэ и гуащIэм лъэныкъуэ зыбжанэкIэ аргуэру зэ сыхэплъэжыЯпэу. Ди лIэщIыгъуэм къэунэхуа щIэныгъэлI нэхъ лъэщ дыдэхэм ящыщу къалъытэ «Международная академия каббалы» къэхутэныгъэм и тхьэмадэ Лайтман Михаэль. А щIэныгъэлIым и къэхутэныгъэхэм япкъ иткIэ дунейм убгъэдыхьэмэ, ар зэтезыIыгъэфыну щыIэжыр зэрыIыгъыныгъэмрэ лъагъуныгъэмрэщ. ЖьакIэмыхъу КIунэ цIыху куэд фIылъагъуныгъэкIэ зэщIешэ, нэгъуэщIу жыпIэмэ, гурыщIэ къабзэкIэ цIыхухэр зэпэгъунэгъу ещIри, ар цIыхухэм ятрегуэшэж.
ЕтIуанэу. Иджырей зэманым гъуазджэм теухуауэ къагъэсэбэп хъуащ «синусоидное колебание в творчестве» терминыр. КIунэ ехьэлIауэ къатщтэмэ, абы и творчествэм дэкIуеипIэ-къехуэхыжыпIэ зыIэщIэлъэгъуа къытхэт? КIунэ къимыгъэIурыщIэфын роль щыIэу хэт жиIэфын?
Ещанэу. Аргуэру зы терминкIэ ди гупсысэр къызэщIэткъуэнщи, «творческий абсолют» жыхуиIэ пщалъэм тету дыкъеплъынщ КIунэ и творчествэм. Шэч хэмылъу, псоми фIы дыдэу долъагъу, пщIэ худощI, дропагэ. И зэчийм и лъагагъэр зыхыдощIэ, и теплъэм, и макъым къигъэщI образхэми дахуэарэзыщ. А псоми дэ дынагъэсауэ къысщохъу зы гупсысэм: сыту мыджэгуми, дауэ мыджэгуми аракъым дэркIэ нэхъыщхьэр, атIэ ар ди адыгэ сценэм нэхъыбэрэ итынращ!
ЕплIанэу. Театрым и лIыкIуэ пажэ, хьэгъуэлIыгъуэ хьэндрэфийкIи, ефэ-ешхэ тегъэукIи зи щIыхьыр езымыудыхыжа КIунэ пщIэ лей щиIэпхъэщ адыгэ лъэпкъым деж. ЩIалэгъуалэм «интернет щIэблэкIэ» щеджэкIэ, зэманым дыдекIур пэжмэ, КIунэ къыхузэIухын хуейуэ къызолъытэ Интернет утыку. Къуэпс зыдз къуэпсыншэ хъуркъым жыхуаIэращи, щIэблэр щIэпIыкIын хуейщ КIунэ и талантым. ЕджапIэу республикэм итыр, ар щIэныгъэ щызрагъэгъуэту щрет, ар сабий сад ирехъуи, КIунэ и сайтым екIуэлIэжу щытын хуейуэ къызолъытэ.
Етхуанэу. Ди КIунэ тхьэм утхуигъэузыншэ. Утщымыгъупщэ къудейкъым, узэрыдиIэм зеиншафэ къыттригъауэркъым, куэдрэ утхуэпсэуну дыхуейщ. ЖьантIэ
IутIыж Ася, «Адыгэ унэ» тыкуэным и гуащэ: – ЖьакIэмыхъу КIунэ усэ къеджэу япэ дыдэ щызэхэсхам, абы и макъым налъэу
сиIэм зрагуэшауэ зэрыщытар сощIэж. КIунэ адыгэбзэр пшынэбзэм хуэдэу игъэбзэрабзэрт, гухэлъ уэрэдым хуэдэу игъэIурт. Абы хуэдэу анэдэлъхубзэр къабзэу зезыхьэф срихьэлIакъым. Псалъэхэр гъэщIэгъуэныщэу егъэщIэращIэ, а псалъэхэм къарыкI мыхьэнэр уи нэгум плъыфэ зэмыфэгъухэмкIэ къыщIегъэлыдэ. Аракъэ гъуазджэм и IэфIыпIэ жыхуаIэжыр?! Адыгэм къытщIэхъуэ щIэблэм ЖьакIэмыхъу КIунэ уэчыл
яхуэщIын, абы и дерсхэм щIэгъэджыкIын хуейт. РадиокIэ, телевизоркIэ махуэ къэс щIалэгъуалэм абы и Iэзагъэр зэхахыу щытамэ, адыгэ лъэпкъым куэду къытхуэщхьэпэнут, сабиипсэм дахагъэ куэд къыщигъэщхьэлъэнут, къыщигъэтIэпIынут. ЖьакIэмыхъу КIунэ и IуэхущIафэ инхэр мыкIуэдыжын Тхьэм ищI. И джэгукIэм си щхьэкIэ дэрэжэгъуэ ин къызет, ар зэрысцIыхум хуабжьу сропагэ. ГумкъеуэмрэнэркъызыхуикIымрэ
ХъуэпсапIэ 49
зимыIэрэ мурад гуэр зымыгъэтIыгъуэрэ щыIэкъым, сабий ныбжьым къыщыщIэдзауэ гъащIэ зылъэгъуа цIыхум деж щыщIэкIыжу. ИджыпстукIэ къехъулIэну зыхуеймкIэ сыщеупщIкIэ, КIунэ жэуапу къызет: – Си унагъуэм и гугъу пщIымэ, сыхуейщ си бынхэмрэ абыхэм къалъхужахэмрэ я гукъеуэ сымылъагъуну. ТIэкIу сахуэузыншэмэ, я гуфIэгъуэ сыхэплъэмэ, лэжьыгъэкIэ, IуэхукIэ зыхуей зэрыхуэзэхэр слъагъумэ, ахэращ си дежкIэ насыпыр. НэгъуэщI зыгуэри гъащIэм сыщыхуэныкъуэу сщIэркъым, Тхьэм и шыкуркIэ. Театрым и лъэныкъуэкIэ жыпIэмэ, абыи къехъулIэну сызыхуейр мащIэкъым. Псалъэм папщIэ, зыгъэдыхьэшх, и зэш тезыгъэу фIэкIа ди театреплъхэр зыхуей зэрыщымыIэр си жагъуэ мэхъу. Спектакль лъэщым япэ гъэлъэгъуэгъуитI-щым цIыхухэр къокIуэри, адэкIэ пэш нэщIщ. Дэри ди къуаншагъэ хэлъщ апхуэдэу ахэр зэрыдгъэсам, сыту жыпIэмэ, театрым зэпымыууэ игъэувын хуейщ классикэ тхыгъэхэм къытращIыкIа спектаклхэр, узыгъэгупсысэ лэжьыгъэ купщIафIэхэр. «Адыгэ спектаклхэращ ди цIыхухэр дэзыхьэхыр», – жытIэурэ абы Мережкэ Виктор и тхыгъэм къытращIыкIа «ЩакIуэ пэшым щаузэда
цIыхубз
Iэнэ» спектаклым ЖьакIэмыхъу КIунэрэ Балъкъыз Валерэрэ щоджэгу.1989
4 Заказ №372 ЖьантIэ 50
СэмэгумкIэ къыщыщIэдзауэ (щысхэр): тIыхъужь Алий, ЖьакIэмыхъу КIунэ,
КIуэкIуэЕлизаветэ;(щытхэр) теувэжСулътIан, МысостышхуэПщызэбий, токъуий
Хъусенсымэ.1982 тIэкIу зыдедгъэшэхащ. ПьесэфIхэр ерыщу къэтщтэн, утыку къитхьэн хуеящ. Театрым сыкъыщыкIуагъащIэм зэрадзэкIахэми еплъыфу щытащ ди цIыхухэр. Ауэ абы щыгъуэ нэгъуэщI зэмант, иджыпсту псори телевиденэм, интернетым, нэгъуэщIхэм дахьэхащ, ди жагъуэ зэрыхъунщи. Апхуэдэуи сыхуейщ иджы лэжьэн щIэзыдзагъащIэхэм адыгэбзэр фIыуэ ящIэну. Лъэпкъым къыхэкIа дэтхэнэ зыми ищIэн хуейуэ и хьэкъщ ар, ауэ а пщэрылъыр тIэуней щобагъуэ анэдэлъхубзэм ирилажьэ IуэхущIапIэ нэхъыщхьэхэм ящыщ зым къулыкъу хуэзыщIэхэм я деж. Гъэхуауэ, къаIурыщэщу, IупщIу Iун хуейщ абы я адыгэбзэр, фэри фызэрыщыгъуазэщи, театр пэшым и кIэ дыдэм деж щысхэми зэхахын, къагурыIуэн хуейщ артистым сценэм щыжиIэр, уеблэмэ къыщиIущэщыр. Зыгъэхьэзырар ИСтэПАНЗалинэщ. ЖьантIэ
КУЛьтУРэМИГЪУДЖэ
– Иджыпсту дэнэкIи щызэхыбох «Адыгэбзэр тфIокIуэд,
тIэщIоху, лъэпкъыр дыхокIуэдэж!» – жаIэу. Лъэпкъыбзэр хъумэным хуэлажьэ IуэхущIапIэхэм ящыщ зыщ театрыр. Сэ сызэреплъымкIэ, театрыр цIыху кIуапIэ, нэгузегъэужьыпIэ къудей мыхъуу, къакIуэхэм ягу щыпсэху, я псэр зыгъэкъабзэ, лъэпкъ псэкупсэмрэ гупсысэмрэ зезыгъэужь щIыпIэу щытыпхъэщ. Сэ сыхуейт щIэблэр гъэсэным, егъэджэным хуэлажьэ IуэхущIапIэхэм я унафэщIхэм, лэжьакIуэхэм зыкъытхуагъазэу: «НыбжьыщIэхэр зыщIэтпIыкIын пьесэхэр тхуэвгъэув, ди еджапIэхэм, гъэсапIэхэм фынытхуэкIуэ, ди сабийхэм фыкъедгъэцIыхунут, адыгэбзэр зэрыIур, зэрыдахэр, зэрыкъабзэр зэхедгъэхынут», – къыджаIэну. Дыкъалъыхъуэрэ, къытщIэупщIэрэ, ди творчествэр езым я фейдэ хэлъу къагъэсэбэпыну хуей? – Абы щыгъуэ дэри школым щаджыпхъэ пьесэхэмрэ таурыхъхэмкIэ спектаклхэр догъэув, утыку къыдохьэ. Апхуэдэу зэдэIэпыкъужын хуейщ еджапIэ-гъэсапIэхэмрэ театрымрэ. Сабий гъэсапIэхэм щегъэжьауэ ди хабзэр, ди культурэр яхэдмылъхьэмэ, иужькIэ кIасэIуэ хъунущ, театрым зыхущыIэн игъуэтыжынукъым. Театрым къыпкърыкI псэкупсэ къарур зыхуэбгъэдэн къэгъуэтыгъуазджэм и гъуейщ. Ар къызыхэкIыр, сэ сызэреплъымкIэ, унэтIыныгъэ куэд абдеж зэрыщызэпыщIарщ. Литературэмрэ макъамэмрэ я хъугъуэфIыгъуэхэр утыку къыщрахьэкIэ, абы дэщIыгъуу сурэтхэр, декорациехэр, фащэхэр щагъэлъагъуэкIэ, блэкIами къэкIуэнуми ущыхагъэплъэфкIэ, а псоми артистымрэ режиссёрымрэ я Iэзагъэрэ я псэрэ щыхалъхьэкIэ – телъыджэ къагъэщIыф. А телъыджэм пэгъунэгъу хъуа цIыхум мыхъумыщIагъэ илэжьынукъым,
сыт щыгъуи дахагъэм хуэпабгъэу щытынущ, фIы гуэр къызэригъэщIыным хущIэкъунущ. ЦIыхухэр театрым дихьэхын щхьэкIэ иджы сыт щIэн хуейр жыпIэмэ, сценэ гъэпсыкIэмрэ художникхэм я лэжьыгъэмрэ куэд дыдэ елъытащ. Спектаклым еплъыну къэкIуам (ар сабийми балигъми) и псэр зэуэ къэптхьэкъун щхьэкIэ, утыкур гъэщIэгъуэну гъэщIэрэщIауэ, къагъэлъэгъуэну Iуэхугъуэм и «хъыбар» къуигъащIэу щытын хуейщ. Пьесэ нэхъ къызэрыгуэкI дыдэри телъыджэ зыщI Iэмалхэм ящыщщ сценэм къыщагъэсэбэп нэхур. ЖаIэ, артист нэсыр утыку нэщIым къихьэми, хурикъун талант иIэмэ, еплъхэр къыдихьэхыфыну. Пэжу къыщIэкIынщ, зэ хузэфIэкIынщ ар абы, ауэ етIуанэу еплъын цIыху къыхузэхуэшэсыжынкъым, нэгъуэщI Iэмалхэр къимыгъэсэбэпмэ. ЗэрыгурыIуэгъуэщи, театрыр зытегъэпсыхьар драматургиерщ. Ди жагъуэ зэрыхъунщи, IутIыж Борис иужькIэ «драматургкIэ» узэджэн диIэкъым. Пьесэ зытххэр щыIэщ, хъарзынэу къызэхъулIи къахокI, ауэ драматург ухъун щхьэкIэ куэд дыдэ ухуейщ. Зы Iуэхугъуэм зэрипх цIыху зыщыплI зыгуэрхэр зэжраIэу щызэхэт тхыгъэракъым пьесэ
хъужыр. Ар хьэлэмэт, цIыхухэр дэзыхьэх, зыгъасэ, зыгъэIущ хъун щхьэкIэ, хэт лIыхъужьхэм иджырей гъащIэм щекIуэкI Iуэхухэм, абы къыдэунэху лъэпощхьэпохэмрэ гузэвэгъуэхэмрэ я хэкIыпIэхэр къалъыхъуэу икIи къагъуэту щытын хуейщ. КъищынэмыщIауэ, персонажым иIэн хуейщ езым и псэлъэкIэ, и хьэл-щэн, ролыр щыбгъэзащIэкIэ 51 ЖьантIэ
къэбгъэлъэгъуэн хьэлэмэтагъ гуэри пкърылъын хуейщ. Мис апхуэдэ Iуэхугъуэхэр къагурымыIуащэу зы темэ гуэр къащтэ, абы псалъэ къызэрыгуэкIхэмкIэ топсэлъыхьри егъэлеяуэ зэшыгъуэ мэхъу. НобэкIэ пьесэу къытхуахьыр мащIэ дыдэщ, а тIэкIури дигу щримыхькIэ, я жагъуэ мэхъури нэгъуэщIи ятхыжыркъым, ятхари ирагъэфIэкIуэну хэтыжкъым. Лъэпкъ драматургием зыщIимыужьым езы театрым и ягъэ хэлъынкIэ зэрыхъунур къэлъытапхъэщ. Сыту жыпIэмэ, драматургым дэлэжьэныр и пщэрылъу театрым зы IэнатIэ иIэщ «литературнэ IыхьэкIэ» еджэу, пьесэу театрым ягъэувари, ягъэувынури щызекIуэу. Театрым къахь пьесэщIэхэр здрахьэлIэн хуейр мис а литчасткIэ зэджэжырщ. Режиссёрыр щхьипщIкIэ артистым нэхърэ нэхъ лъагэу щытын хуейщ жыдоIэ: и щIэныгъэм и кууагъкIи, и дуней еплъыкIэкIи, и жыжьаплъагъкIи, игъэув пьесэм хилъагъуэмкIи, а хилъагъуэр къызэригъэлъагъуэмкIи, ар цIыхум я деж зэрынихьэсынумкIи. АтIэ мис а литчастым щылажьэр режиссёрым и щхьэжкIэ къыщытын хуейуэ къызолъытэ сэ. Театрым къищтэ хъунумрэ мыхъунумрэ а литчастым щызэхэгъэкIын хуейщ, артистхэмрэ режиссёрхэмрэ ди деж къэмысу. БгъэдыхьэкIэ пыухыкIа къахуигъуэту, щабэу, ящысхьу авторхэм епсэлъэн хуейщ литчастым и лэжьакIуэр, зы лъагъуэ-зы гъуэгу гуэр тришэрэ, тхакIуэм къиIуэтэну зыхуея гупсысэр «иузэщIыжауэ» къихьыжын зэрыхуейр къыгуригъэIуэфу. Мис апхуэдэ лэжьыгъэ Iэмал имыIэу щекIуэкIын хуейщ театрым. ТхакIуэм, псом хуэмыдэу драматургием зезыпщытам, игу ибуд хъунукъым, Iуэхум тезыгъэгушхуэ, и лэжьыгъэр нэхъыфI зэрищIыным хуэзыгъэпс псалъэхэмкIэ ар къыдэпхьэхын, и пщIэнтIэпс къыхэкIам гугъуехьыпщIэ гуэри лъыбгъэсын хуейщ. Драматургием епха щIэныгъэ уи еджапIэхэм щыщумытыфкIэ е ар щызригъэгъуэтын щIыпIэ щумыгъэкIуэфкIэ, къытхуэнэжыр аращи, дэ
езым дгъэсэжын хуейщ лъэпкъ театрым хуэтхэну драматургхэр. УрысыбзэкIэ пьесэ зытхаи зытхыни Урысейм щыбгъуэтынущ, ауэ уи лъэпкъ театрыр бгъэпсэунумэ, лъэпкъым и гъащIэм, и нобэрей псэукIэм, адыгэ цIыхум и гурыгъу-гурыщIэхэм теухуа пьесэхэр адыгэбзэкIэ тхауэ уиIэн хуейщ.
А лъэпкъ драматургиекIэ дызэджэжыр езыр щыIэнукъым, тхакIуэм и IэдакъэщIэкIыр театрым щагъэуву, щагъэлъагъуэу щымытмэ. Ар лъэныкъуитIкIэ зэпыщIа Iуэхугъуэ пэжщ. «Шекспир и пьесэхэри, Гольдони и пьесэхэри, нэгъуэщI классикхэм я IэдакъэщIэкIхэри гъэувын хуейщ!» – жызыIэхэм арэзы садохъу сэ – абыхэм ди артистхэр зэрыпэлъэщыр бгъэлъэгъуэн хуейщ Iэмал имыIэу, апхуэдэ щIыкIэкIи езы артистым и зэфIэкIыр зыхуэдэр егъэунэхуж. Ауэ сыт хуэдизу дыхуэмеями, мыадыгэ драматургхэм я IэдакъэщIэкIхэр ди театреплъхэм яфIэфIкъым, цIыху къришалIэркъым. ИщхьэкIэ зэрыщыжысIащи, ар ди театрым IэщIэкIа щыуагъэу къыщIэкIынущ, и зэманым классикэм дедгъэхьэхыфа хъункъым. Режиссёр лэжьыгъэм теухуауэ жыпIэмэ, и щIэныгъэкIи, и гупсысэкIэкIи зэтегъэпсыхьауэ, зыдэлажьэ-зыхуэлажьэ лъэпкъым и псэкупсэр зыхищIэу, театр утыкум къипхьэну екIумрэ емыкIумрэ къыгурыIуэу, цIыхум я гупсысэр зыхуишэнур ищIэу щытыпхъэщ а IэнатIэр зи пщэрылъыр. 52 ЖьантIэ
УщымыгуфIыкIынкIэ Iэмал иIэкъым ди театрыр теплъафIэ зэрыхъуам. Ауэ и щIыбыр дахэрэ и кIуэцIыр нэщIу къанэмэ, иращIэкIа лэжьыгъэхэм сыти и мыхьэнэ? Сыщогугъ зы илъэсым нэхърэ адрейм зэхъуэкIыныгъэфIхэр къытхудэкIуэурэ зыдужьыну. Мыри жысIэурэ сыкъаужэгъуами, къыхэзмыгъэщын слъэкIынукъым. Зи гугъу сщIыр артистхэм я улахуэрщ. Ар апхуэдизкIэ цIыкIущи, уи щхьэ пщIэ хууигъэщIыжыркъым, нэгъуэщIым къыпхуищIын дэнэ къэна. Си щхьэ къызощтэри, щIыхьыцIэ тIэкIу сызэриIэм къысхуихьри, артист пажэу ялъытэхэм сазэрыхэтри, илъэс
бжыгъэу сызэрылэжьари, нэгъуэщI къинэмыщIу си улахуэм сом къыщIызыгъу Iуэхугъуэу щыIэу хъуар зэхэплъхьэжа нэужьи сэ къысIэрыхьэм жыжьэ унихьэсынукъым. Зи щIалэгъуэу, зи псэугъуэу, бын япIу, ирагъаджэу абы щылажьэ адрейхэр-щэ? Дауэ ахэр зэрыпсэунур? Абыхэми а зы гъащIэрщ яIэр, я лэжьэгъуэ махуэри кърахьэлIэ, ауэ къахэхъуэр бжьиз хъуркъым. Ар щаримыкъукIэ, нэгъуэщI лэжьыгъи къалъыхъуэн, IэнатIэ зэхуэмыдэхэр ирахьэкIын хуей мэхъу. Артист улахуэм узэрыримыгъэпсэуфыр цIыхухэм ялъагъу, къагуроIуэ, къащыгурыIуэкIэ, артистым къыхуащI пщIэр йохуэх. Ар куэду икIи кIыхьу зэпыщIащ. Театрым щIалэгъуалэ хъарзынэ щыIэщ, зэчиифIэхэри яхэтщ,
гъэлажьэ къудей, мыщхьэхыу, емызэшу гугъу зрагъэхьынущ. Абыхэм ящыщхэр хэти къуажэ къокI, хэти фэтэр хьэху щIэсщ, унагъуэ, бын зытIущ яIэу. Ар дауэ хъун, апхуэдэу Iэмалыншэ-хэкIыпIэншэу цIыхур бгъэлэжьэну?! КъызыгурымыIуэм жиIэнущ: «АтIэ щхьэ щылажьэрэ апхуэдиз фIэкIа къыщыхэмыхъуэ театрым?» Абы и жэуапыр мыращ: «Лъэпкъ театрыр куэд щIауэ лъэлъэжынти и сабэри жьым ихьыжынт, абы щылажьэхэр театрым езышалIэр улахуэ къудейрауэ щытамэ».
Мы нобэ ди нэгу щIэкI мыхъумыщIагъэ къомыр къэхъунтэкъым, культурэм хуащI пщIэр нэхъ лъагэу щытамэ. Я щхьэр здахьын ямыгъуэту лэжьапIэншэу къыдэнахэр мис апхуэдэурэ тфIокIуэд, игъащIэкIэ зыхуэмей гъуэгум трашэ, мэунэхъу. Хэт ар зи ягъэр? Сэ си
ягъэщ, уэ уи ягъэщ, зэрылъэпкъыу ди зэхуэдэ къуаншагъэщ. Хэт нэхъыбэу, хэти нэхъ мащIэу, ауэ псори дыкъуаншэщ абыкIэ. Мис абыхэм согупсыс, абыхэм сагъэгузавэ, сагъэпIейтей. Сытемыпсэлъыхьуи схуэшэчыркъым, жытIэми къикI зэрыщымыIэри солъагъу. Адыгэбзэр хъумэным ди лъэпкъ театрыр зэрыхуэлажьэм хуэдэу, лэжьэн, щыIэн, псэун хуейуэ къызолъытэ «Iуащхьэмахуэ» журналымрэ «Адыгэ псалъэ» газетымрэ. А тIур ди унэ къихьэу щыщымыта зэман щыIауэ сщIэжыркъым. IутIыж Борис «Iуащхьэмахуэм» хуищIам нэхърэ нэхъ мащIэкIэ сыщыгугъыркъым иджы а журналым и редактор нэхъыщхьэ Мыкъуэжь Анатолэ. «Адыгэ псалъэр», «Iуащхьэмахуэр», «Нурыр» къыдэмыкIмэ, цIыхухэм къамыщэхумэ, емыджэмэ, адыгэ театрым дымыкIуэмэ, ди телевиденэмрэ радиомрэ адыгэбзэкIэ мыпсалъэмэ, ди щIэблэм анэдэлъхубзэр едмыгъэджмэ, дауэ ди лъэпкъыр зэрытхъумэнур?! Япэм школхэм драгъэблагъэу щытащ, дыздэкIуэхэми яфIэфIу, дэри ди гуапэу. Мыхьэнэшхуэ иIэт апхуэдэ зэIущIэхэм. Сэ къызгуроIуэ: иджыпсту зэманыр гугъущ, цIыхум я щхьэр щIахьауэ я бын зэрапIынрэ зыхапIыкIынрэ къалэжь. Абы къыщыдэхуэ зэзэмызэм комедие купщIэншэ цIыкIухэм йоплъ, мэдыхьэшхри зэбгрокIыж. 53 ЖьантIэ
Сагъыз IэфIыншэм ещхьу, апхуэдэ теплъэгъуэ зэштегъэухэмкIэ ди театреплъхэм я гупсысэкIэри, я дуней еплъыкIэри яуфIейри, Iуэху еплъыкIэ хэIэтыкIа къэзыIуатэ спектаклхэми яхуэгъэкъэбзэжыркъым. Аращи, дызытес къудамэр пыдупщIыжми ярейщ. Сэ куэд щIауэ сыхуейт актерхэм папщIэ зыгъэпсэхупIэ пэш театрым къыщызэрагъэпэщыну, репетицэм е спектаклым асыхьэтым хэмыт актерхэм зыщагъэпсэхуу, щызэпсалъэу, шей шынакъ щрафу, газет, журнал тIэкIу къыщеджэ хъууэ, шэнт щабэ зытIущрэ зы Iэнэ цIыкIурэ щIэту. Театрым сызэрыщылажьэрэ илъэс щэ ныкъуэм нэблэгъащи, иджы ерагъпсэрагъкIэ «къыдэтхыфауэ» аращ апхуэдэ пэш. Театрым и лэжьыгъэр тэмэму екIуэкIынымкIэ мыхьэнэшхуэ зиIэхэм ящыщщ администратор IэнатIэр. Псалъэм папщIэ, урысей артист цIэрыIуэхэр, абыхэм я дежи унэмысу арыххэу цирк Налшык къыщыкIуэкIэ, телевизорми, уэрамым къыщыфIадзэ «ныпхэми», макъкIэ ягъэIуу къалэм дэт машинэхэми – псоми зыжьэу хъыбар къыдагъащIэ икIи дыкъыхураджэ дыкIуэу а концертым е циркым деплъыну. Рекламэм и къэгъэсэбэпыкIэр ищIэн хуейщ адыгэ театрым и администраторми. Ауэ абыхэм къащохъу театр щIыхьэпIэмрэ цIыху зэхуэсыпIэ зыбжанэмрэ афишэ зыщыплI къыщыфIадзэмэ, абыкIэ Iуэхур зэфIэкIыу. ТелевизорымкIэ къагъэлъэгъуэным ахъшэ тIэкIу иратын хуейщи, ари, къазэремэщIэкIым къыхэкIыу, якъузын хуей мэхъу. Мы Iуэхум фIыкIэ зихъуэжу хуежьащ Пащты Иринэ театрым и унафэщIу къызэрагъакIуэрэ. Псалъэм папщIэ, «Пащтыхьымрэ пащтыхь гуащэмрэ» спектаклым аншлаг иIэу дыджэгуащ, абы хуэфэщэн рекламэ хуащIати.
«Тыргъэтауэ», «Къанщобийрэ Гуащэгъагърэ», «Уафэгъуагъуэ макъ», «Кхъужьеибэ» спектаклхэр, Шортэным, Акъсырэм, IутIыжым я пьесэхэр театр утыкум имыкIыу итын хуейт, жьы хъуа артистхэр къыдэкIуэтейхэмкIэ зэрахъуэкIыу. Апхуэдэ хабзэ шэщIа уимыIэу, хэпхъуэ-хэлъадэу, нобэ зы пьесэ къапщтэрэ, зэ-тIэу фIэкIа умыгъэлъагъуэу къуэплъхьэжу, аргуэру нэгъуэщIым зупщытрэ ари бгъэтIылъыжу хъунукъым. Зыбжанэрэ фIэкIа умыгъэлъэгъуэнумэ, сыт абы мылъкуи, узыншагъи, къаруи, зэфIэкIи щIытебгъэкIуэдэнур?
Мыри щIызгъужынут. Спектаклыр щыбгъэувкIэ, абы щыджэгу артистми и лэжьыгъэмкIэ гупсэхугъуэ игъуэту, зи пащхьэ
къихьэ театреплъми и гумрэ и псэмрэ ар лъэIэсу щытын хуейщ.
Театреплъыр къызэрыпхущытыр, нобэ ебгъэлъэгъуар къызэрыщыхъуар къызэрыпщIэну IэмалыфIхэм ящыщу сэ къызолъытэ «чэнджэщ тхылъкIэ» еджэу япэм къэдгъэсэбэпу щытар. Абы иратхэ хъунущ ягу ирихьари, егъэфIэкIуэн хуейуэ къащыхъухэри, нэгъуэщI я гупсысэхэри. Дэ абы ди жагъуэ хъун зыри хэлъынукъым, дыщыгуфIыкIын мыхъумэ. Дэтхэнэ лъэпкъми и зыужьыныгъэр псом япэу къызэралъытэр
абы и культурэр зыхуэдэрщ. Театрыр культурэм и гъуджэщ. Ауэ щыхъукIэ, абы гулъытэ хэха хуэщIын зэрыхуейр шэч зыхэмылъыжщ.
ЖьАКIэМыХЪУКIунэ,
УФ-ми КъБР-ми щIыхь зиIэ я артисткэ, Къэбэрдей-Балъкъэрым и цIыхубэ артисткэ 54 Прозэ
фЫРэ-КъАНЫКъУэ Анфисэ
МэУэтХэР
Тхыдэ роман
Джэтэр гъуэгу1
Нартыдзэм зэрызаIэтыным зыхуагъэхьэзырри, хьэщIэри бысымри я пIэ изэгъэжауэ, Алэдамэ къэрэгъул чэщанэм дэкIуеящ. Нэрыбгеищ плъыру тетщ, зыр ищхъэрэкIэ, етIуанэр тенджыз ещанэр ипщэкIэ гъэзауэ. Я нэщхъыр зэхэлъу цIыхухъум къыхуеплъэкIри, псалъэ лей къыхамыгъэкIыу, щхьэж и лъэныкъуэм и нэр иритыжащ, щIалэми, абыхэм зэран яхуэмыхъуу, зиущэхури лъэныкъуэ зригъэзащ.
лъэныкъуэмкIэ, 55
Уафэ къабзэр мазэ изым къегъэнэху, вагъуэ бжыгъэншэхэр ипхъащи, КIэбгъулъ мэзым и жыг щхьэкIэхэр зэрыхъейр уолъагъу. ЦIыхухэр зэгъэжами, мэзыр даущыншэ?! Аддэ жыжьэу, псыпцIэ лъэныкъуэмкIэ хьэндыркъуакъуэхэр къыщоджэ, гъунэгъу дыдэу щыт дэжьейм2 къытетIысхьа жьындум и джэ макъ къоIу. Жьындур джэмэ – лIэныгъэщ, жаIэ нартхэм. Дауи, пэж хъунщ ар, къапэщылъыр зауэшхуэщ. ЩIыIэ-щIыIэу, уи щIыфэм зыгуэр ирижэу, уегъэшынэ жьындум и джэкIэм.
– Псатхьэ, гущIэгъу къытхуэщI! – щэху дыдэу мэхъуцацэ нэрыбгейхэм ящыщ зы. ГъащIэр IэфIщ. Мыхьэнэ иIэкъым ухэтми. Пщыри, цIыху къызэрыгуэкIри, зауэлIри, мес, нэрыбгейхэри щошынэ ажалым. Мыпхуэдиз дахагъэ зыхэлъ гъащIэр убгынэми къыпфIэмыIуэхуу, ажал щIыIэм дауэ-тIэ узэрыщIэхъуэпсынур. Я нэхъ лIыхъужьри, къызэремылынур ищIэми, ар къыфIэмыIуэхуу зауэм зэрыкIуэр пэжкъым. ЦIыхум фIэIэфIщ и псэр, гъащIэр, щошынэ зыри зыхимыщIыкI хьэдрыхэм. Ауэ щыIэщ Iуэхугъуэ, ажалым нэхърэ нэхъ шынагъуэжу. Псалъэм папщIэ, зыкIи удэмыIэпыкъуфу, уIэмалыншэу, фIыуэ плъагъу гуэр ажалым зэрыпIэщIихыр, къызэмылыну узым ишх цIыхум и нэм ущIэплъэныр (ар къыпщыгугъыу, уэ зыри хуумыщIэфу), анэм и быныр игъеижыныр. Е, мис, нобэ хуэдэу, тхьэхэм тыгъэу къыуата уи щIыналъэр хамэм птрихыу, утыку укъинэныр. Мис ахэращ къару къыпхэзылъхьэр, ажалым и нэгум хуиту уизыгъаплъэр, уи гур утIыпщауэ, щхьэмыгъазэу кIыфIыгъэм ухэзыгъэбакъуэр. Дэтхэнэ зыми иIэщ зыгъэдзыхэ гуэр. Ауэ а узыгъэдзыхэр мардэ гуэрым икIа нэужь лIыгъэ къыпхелъхьэж. * КIэухыр. ПэщIэдзэр япэ, етIуанэ къыдэкIыгъуэхэм итщ.
1 Джэтэр гъуэгу – бжыр зэрадз жыжьагъ.
2 Дэжьей – дэ цIыкIу, мэзыдэ. Фундук (лесной орех). 56
Прозэ
Апхуэдэщ мы быдапIэм дэтхэр. Мэуэтхэм захъумэжым и закъуэкъым, атIэ адрей нарт лъэпкъхэм бийр ялъэмыIэсын папщIэ мэзауэ. Алэдами аращ. Удыжьым деж къыщина и анэм и закъуэкъым ар иджы псэун щIыхуейр. Абы и гъащIэм къыхыхьащ иджыри зы бзылъхугъэ, къыхукъуэкIащ етIуанэ дыгъэ, мы дунейм Iейуэ тетым щихъумэну гукъыдэж къезыт, къару къыхэзылъхьэ, и гур хэзыгъахъуэ. А псори и щхьэм иригъэзэгъэну, гупсысэну къуэгъэнапIэ къилъыхъуэу щIалэр чэщанэм къыдэкIуеящи, махуэ псом къриубыдэу Алэдамэ и тхьэкIумэм зэхихамрэ и щхьэр зытеухуауэ щыта лей къомымрэ кърелъэсыкIыж тенджызымкIэ къихь хьэуа щIыIэтыIэм. Псыудзымрэ1 шыгъумрэ я мэ хьэлъэр мащIэу зыпиху жьы щIыIэм Алэдамэ зыкърешэкI, зауэлI дзажэпхъэбгъум2 и пкъым къыщызэщIэуша мафIэм иримыгъэлыпщIыпэу, къигъэщIыIэтыIэу. Абы къыдэкIуэуи, мэгуфIэ Алэдамэ, апхуэдиз зэманкIэ и бгъэм илъу кърихьэкIа хьэлъэр кIэрыхужащи, дамэ къытекIэжащи. – Къэуш, щIалэ! Дожьэ, – зыгуэр къеджащ Алэдамэ щэхуу. ЩIалэм и напIэр къызэтрихмэ, блыным кIэрыгъэщIауэ, щIакIуэ Iувыр тепIауэ щысщ езыр. ЗэрыIурихами гу лъитакъым, зимыщIэжуи жеящ. – IэфI дыдэу ужеящ, неуэ иджы, куэдщ ар, – къыщыдыхьэшхащ абы, я шхужьыр щIаупскIэу, чэщанэм къехыж нэрыбгейхэм ящыщ зы. – Мыхэр жэщ псом зэфIэту плъыращ, сэ быдзафэм хуэдэу сыжеящ. СаIуэтэжынщ иджы, къысщIэнакIэу, – и щхьэ ехъурджэуэжурэ, зыкъиIэтащ щIалэм. ЩIалэр лъагапIэм ехыжащ, псом япэ Удынэ щIэупщIэн мурад иIэу. Бжэр Iуихмэ, пщащэр утыкум итщ, дэщIыр зыщитIэгъауэ, и джабэхэр лэрыпскIэ зэрегъэубыдыжри. Жан къикIукI-никIукIыу щIэтщ, къытехьауэ и ныбжьэгъум ешхыдэу. – Мыр зауэ зэрыхэмытыфынур къысхугурыгъаIуэркъым! – Алэдамэ зыкъыхуигъэзащ щхьэц фIыцIэм. – И бзэгур хуэгъэкIэрахъуэркъым, ерагъыу зэфIэтуращ, мащIэу къэбэдзэуэжащи, шым зэрышэсынумрэ Iэщэр зэриIыгъыну щIыкIэмрэ къыгурыIуэ си гугъэкъым. Ажал гъущэ мэлъыхъуэ! Удынэ и ныбжьэгъур зэрыкIийм хуэдэгу-нэф нэхъей, ерыщу зызэщIекъузэ, и напIэр къимыIэтыххэу. – КъэгъэдаIуэ мыр, пхузэфIэкIынумэ. Сыкъэчэнущ, абы фIэкIмэ, – жиIэри, Жан щIэжащ пэшым. Удынэ нэщхъей-нэщхъейуэ щIалэм къыхуеплъэкIри, ещIэкъуауэми, нэхъ псынщIэжу Iэбащ и IэрылъхьэхэмкIэ. Пщащэм къыщыхъурт мы быдапIэм и нэхъыщхьэу щыщыткIэ, нэжьгъущIыдзэм япэ иту зауэм имышэмэ, емыкIу къытехуэну, зыри хузэфIэмыкIыжу къалъытэу, зи ныбжь хэкIуэта, ныкъуэдыкъуэ хъуа нэрыбгеижьхэм къахуэнэжа гъащIэ мащIэр щрахьэкI жылэм дадзэжыну. Дэнэ щищIэнт абы и псэр зыкIэрыпщIа цIыхухъум и гум къыхуилъ псори, къызэрыщыгугъри, къызэрыхуэныкъуэри!
– Зэ, увыIэ, – щэху дыдэу жиIащ Алэдамэ. Удынэ зэхэIэзэхэпхъуэ3 хъуа нэхъей, пIащIэу зехуапэ, псынщIэпсынщIэу хьэзыр хъууэ, щIалэм Iумыплъэу зэрежьэным хуэпабгъэу. 1 Псыудз (псылъэудз) – удз лъэпкъыгъуэ. Хвощ.
2 Дзажэпхъэбгъу – къарукIи сыт и лъэныкъуэкIи гъэпсауэ щыт.
3 ЗэхэIэзэхэпхъуэ – истерие (нервнэ уз лъэпкъщ, егъэлеяуэ дыхьэшх, гъы ещI цIыхур). Прозэ
Зэхэкъутауэ, зэхэчэтхъауэ, махэу къилъагъуну хуейкъым. Зыхуэмеиххэу пихыжыпар – цIыхум яфIэгуэныхь зэрыхъурщ. КъищынэмыщIауэ, Жан къыжриIэжащ Удынэ пцIанэу щIалэр къызэрытеплъари, а здэщытым деж щыкIуэцIрыщэтмэ нэхъ къещтэ, укIытащи. – Дызэхуэмызэж хъумэ, Алэдамэ. фIыщIэ пхузощI дыгъуэпшыхь къысхуэпщIам папщIэ! – и напIэр зэрехьэхауэ, и нэкIущхьэр дыхьэрэну къызэщIэплъауэ, жеIэ Удыни, епIэщIэкIыу щIэкIыпIэмкIэ егъазэ. – УвыIэ, жысIакъэ! – Алэдамэ и макъым зрегъэIэт, мапхъуэри, нэрыбгейм и IэпщитIыр еубыд. – КъызэдаIуэ. КъызэдаIуэ, зэ. Сыгъэпсалъэ. ЩIалэм Удынэ зрешалIэ щабэу, я натIэхэр зэжьэхэкIуэтэху. Пщащэм и гур къолъэт, Iуэхум апхуэдэу зыкъызэридзэкIыну и гугъэххакъыми. Алэдамэ и макъым щабэ зрегъэщIыжри, мэIущащэ:
– СощIэ. Псори къызгуроIуэ. Сызэхэпхрэ, псори къызгуроIуэ. Ауэ сынолъэIу: мы си бгъэм къыщыпхуэуша гурыщIэм хьэтыр гуэр иIэххэмэ, унэмыкIуэ, – пщащэм и Iэ иубыдар Алэдамэ и гум хуехь. Удынэ къэхъу псори и фIэщ мыхъу хуэдэ, нэпс къызытеува и нащхъуитIыр еIэтри, щIалэм и нэгум йоплъэ. – КъыщызэщIэушар, жыпIа? – щэху дыдэу щIоупщIэ, тепыIэжу. – Зызгъэгувами, къызгурыIуащ ар. Сэ уэ Iэджи бжесIэжын
хуейщ, иджыпсту зэман димыIэми. Ауэ, зэгъащIэ – къэплъэжащ си нэр. КъызгурыIуащ иджы си нэгум уи теплъэр щIыщIэмыкIыр, уи цIэр си щхьэм иуфэразэу щIитыр. Апхуэдиз зэман дэкIауэ, мо псыхъуэжьым си лъэр къыщысхьэсыжам къыщыщIэдзауэ гъуазэ усхуэхъуащ. Уи нэхум сыкъыкIэлъыкIуэурэ, си псэ гъуэщам къицIыхужащ гъащIэм и IэфIыр. СынолъэIу, стумыхыж къыслъихьэжа гугъэр – унэмыкIуэ. Къэзгъэзэжыну псалъэ быдэ узот, Удынэ. Ауэ сыщIэпсэун, сыкъызыхуекIуэлIэжын си щIыбагъ къыдэнэн хуейщ. Сызэхэпхрэ, унэмыкIуэ! – Алэдамэ апхуэдизкIэ быдэу зэщIиубыдат пщащэри, Удынэ щеIущащэкIэ, и Iупэр бзылъхугъэм и тхьэкIумэм лъэIэсурэ и щIыфэр игъэтхытхырт. Нэрыбгейр, пэжщ, щIэхъуэпсырт абы, ауэ зэгуэкIуа щIалэм и гу щIыIэр къызэригъэвыжыну щIыкIэр къыхуэщIэртэкъыми, мис мыпхуэдэу, цIыхухъу IэплIэм ижэбзыхьу нэху къытещхьэну игугъэххакъым. Iэджэрэ и нэгу къыщIигъэхьэрт абы и гурылъхэм Алэдамэ къыпэджэжауэ, ауэ апхуэдэу IэфIу ищIакъым гурыIуатэ псалъэхэр. Удыни Алэдами я Iэпкълъэпкъыр зэщIэзыкъузэ дэщI щIыIэжьхэр зыщадзу, IэфIым хуэлIа Iэпкълъэпкъхэр хуабагъэмкIэ зэдэгуэшэну хьэзырт. – Сэ къэзгъэзэжынщ, уэ гуащэм щIыгъуу мыбы къыщынэ. Къэхъуну псори зыми ищIэркъым, быдапIэм къебгъэрыкIуэIамэ, бзылъхугъэхэмрэ цIыкIухэмрэ гъэпщкIун хуейщ. Ауэ, сыкъэгъэгугъэ зауэм и лыгъейм уныхэмыхьэну! Псалъэ къызэт уныткIэлъымыкIуэну! – хегъэзыхь Алэдамэ нэрыбгейр. – КIуэ. Уогувэ, – иджыпсту IурымэхыкIынукъэ жыпIэу, щэхуу, щабэу жэуап итащ Удынэ. – фIыкIэ, – щIыбкIэ икIуэтурэ, щIэкIыжащ Алэдамэ. Удынэ и щхьэр ищIащ, мащIэу пыгуфIыкIри. Тхьэ елъэIурэ, гъуэгу махуэкIэ нартыдзэр иригъажьэу, нэху- 57 Прозэ

мыщым чэщанэм и щхьэм зы нэрыбгей къытеуващ, гугъэмрэ гуфIэгъуэмрэ къызэщIаIэтауэ, и нащхъуитIыр къигуфIыкIыу зауэлIхэм къакIэлъыплъу. Аскъалэ и Iэшэлъашэм мэуэтыдзэм уэрищу зыщиукъуэдийри, зэрыжаIам хуэдэу, лъэныкъуиплIкIэ ебгъэрыкIуащ зэрыпхъуакIуэхэм. ИщхъэрэкIэ – щэрмэтхэмрэ мэуэтхэм я Iыхьэ щанэмрэ, щэрмэтыпщ Лъостэн я дзэзешэу; ипщэкIэ – арыкъейхэмрэ мэуэтхэмрэ, Тотрэш я гъуазэу; тенджызымкIэ – щындхэр; къуэкIыпIэмкIэ – тэрэуэтхэмрэ Щэуей къиша агъырейхэмрэ мэуэтыдзэм и Iыхьэ щанэр щIыгъурэ, Адэмей я уэртету къаухъуреихьащ къалащхьэр. НэжьгъущIыдзэр мэзым къыщIэнауэ хьэзыру къыщытт, тенджызымкIэ Iугъуэ фIыцIэм зыщиIэтмэ, ар я пIалъэу зрачыну. къаузэдым-къаутIыпщурэ, Дауи, дэрдэнейхэм ящIэрт мэуэтхэм, гува-щIэхами, я къалащхьэм къызэрыкIэлъагъэзэжынури, хуэхьэзыру къыщIэкIащ. ЛъагапIэм къытрагъэува мывэгъэлъатэхэр хьэуазэ мафIэ топкIэ къаузэдым-къаутIыпщым, нартыдзэм мафIэсыр къыхалъхьащ. Iугъуэ щхъуэ-фIыцIафэр нартыдзэм Iуву щIехури, нэр щIесыкI, етхьэлэ, здэкIуэр ялъагъужыркъым. Ауэ
щыхъум, зи хэщIапIэр фIыуэ зыцIыхуж мэуэтхэр нартыдзэм япэ йоувэри, нэрыуфIыцIу кIуэцIракъутыкI. БыдапIэм и щхьэм къытеува шабзауэхэм шабзэшэ бжыгъэншэхэр нартхэм къыхаутIыпщхьэри, Iугъуэ Iувым хэт нартыдзэм и пэIущIэр къызэфIагъэщэтащ. Иужь итхэм къэхъуар къагурыIуащи, я шэпэIудзхэр Iэтауэ зрач. Мывэ къалэм и къуэкIыпIэ блыныр псощи, абы ущхьэпрыпщын хуейкъэ! КIапсэ IэплIэхэмрэ пкIэлъей кIыхьышхуэхэмрэ зэпаIыгъыу лъэсыдзэр
кIуэцIрокI. Абы хэту, мывэ къалэм и гъущIыбжэ абрагъуэхэр яIэт, зэрыгъэкIийуэ дэрдэней лъэсыдзэр къыдолъэтри, къебгъэрыкIуа, Iугъуэм хэгъуэщыхьа нартыдзэм къыпожьэ.
Нартхэм я Iуэхур щагъэпсынщIащ абыхэм – бийр езыр-езыру быдапIэм къыдэкIащи, зытебукIэнуи, къалэм удыхьэнуи нэхъ тынш хъунущ. Аращи, джатэрыбзэр яублэ. – Алыджхэм зэуэкIэ ямыщIэжура? Щхьэ къызэрыдэха быдапIэм, нэщанэуапIэ защIу? – игъэщIэгъуащ Щэуей. – Къызэраухъуреихьар къагурыIуамэ, лIыгъэм зрагъэхь хъунщ, –
и пащIэкIэ щIогуфIыкI тэрэуэтыпщ Къарэшу. – фызэригугъэм хуэдэкъым дэрдэнейхэр. Зыгуэр ягу илъщ
абыхэм, – хэгупсысыхьауэ, и нэщхъым къыщIоплъ Адэмей. – Зиусхьэн, алыджхэр зауэлI лъэпкъщ. Абыхэм я псэр пытыху икIуэтынукъым, я щхьэр зыхалъхьэн Iуэхуи, нэрыуфIыцIщхьэрыуэу, кърахьэжьэнукъым. Адэмей жиIэр пэжщ, бзаджагъэ гуэр ягу илъщ мыбыхэм. Ауэ сытми къыдэкIакъым лъэсыдзэр быдапIэм, – щэху дыдэу жиIащ Тыуар ижьырабгъукIэ къыщыт Алэдамэ. – Сыт тщIэнур? – ткIийуэ еупщIащ Тыуар и гъусэхэм. – ЗымащIэкIэ дыпэплъэнщ адэкIэ ящIэнум, – пщым и сэмэгурабгъумкIэ къыщыIуащ Адэмей и макъ гъуагъуэр. – Алыджхэр нэхъыфIу уоцIыху. Уэри ара жыпIэр, щIалэ? – Щэуей Алэдамэ зыкъыхуегъазэ. 58 Прозэ
– ЗытIэжьэнщ, – жэуап щыпкъэ итыжащ щIалэм. Зэ IуплъэгъуэкIэ дэрдэнейхэр ажал гъущэ лъыхъуэу къызэрехьэжьами, алыджыкъуэхэм къагурымыIуэу аратэкъым мэуэт шууейхэр хьэщхьэрыIуэдзэу къахэлъэдэнкIэ зэрыхъунур. ЯцIыхужырт абыхэм нартыжьхэр. Мэуэтхэм зыкъызэкъуаха нэужь езыхэми зыкъаIэтыну ежьэу арагъэнут. Зэшхуэзэесу1 тэлайкIэ зэхэуауэ, зауэ губгъуэм дэрдэнейхэр нэхъ мащIэ зэрыщыхъуар нэрылъагъу къэхъуащ. Ауэ щыхъум, Еней и шуудзэр къыдиутIыпщыкIащ быдапIэм. Толъкъун хьэлъэу къызэрыхь шууейхэм япежьа нартыдзэм зыщиукъуэдийм, зэрызэгурыIуам хуэдэу, мэуэтхэр гъуом епщащ. ШэщIауэ, зэкIэлъхьэпыту щэ къэIуа гъуо макъыр зи тхьэкIумэм ицырхъа уэритIыр ищхъэрэрэ ипщэкIэрэ къыщызэрехьэжьащ, дыхьэпIитIыр яубыдыну. Шуудзэхэр зэхэлъэдэжауэ зэроупщIатэ, уэритIыр, кIуэрыкIуэм тету мывэ къалэм и гъущI бжыхьхэр хахри, быдапIэм дохьэ.
Дыхьэмэ – быдапIэр нэщIщ. Къалэкум деж щызэрихьэлIэжа дзэпщитIыр – Тотрэшрэ Лъостэнрэ – зоплъыж, зыри къагурымыIуэу. Дэнэ щыIэ дэрдэнеипщымрэ абы и дзэмрэ? КъызэплъэкIмэ – Бэсыдж2 мэз Iувым къызэрыщIэхауэ, гуэрэн вындыржьычу къызэрохь биидзэр. Дэрдэнейхэр уэрдыхъум ираубыдэн я гугъами, езы нартыжьхэр нэсри, къапхъэным иувауэ къыщIокI!
Тыуар зэригугъауэ къахуэухъуреихьакъым Аскъалэ, атIэ биидзэр щIыбырыуэу и ужь къиуващ. Абдежым дзитIыр зэхэлъадэри, зэхэуэ гуащIэр яублащ. Еней дежкIэ гъэунэхупIэт а зауэр. Къыхуэхьрэ – и адэ хуэфэщэн лIы хахуэу и цIэр Iунщ, къыхуэмыхьрэ. «Къыхуэмыхь» къыхэкI хъунукъым, а псалъэр зыщигъэгъупщащ пщым. Сыт зэран къыхуэхъур? Дэрдэнейхэр нэхъыбэщ, я шэпэIудзхэр лъагэщ, яшхэр жэрщ, я дэщIхэр быдэщ, я джатэхэр жанщ, ябжхэр папцIэщ, езыхэр Арэс хуэфэщэн щIэблэ лъэрызехьэхэщ. Ауэ абыхэм ящIэртэкъым уей-уей жезыгъэIэ нартыжьхэм гу зэракIуэцIылъыр, зэрыубыдамэ, къару гуащIэ зэрызэрыгъэхъур, я нэм лъы къытелъэдамэ, яхузэфIэмыкIын зэрыщымыIэр. Нартыжьхэм ирагъэгъэзэжынут бийм къиутIыпща шабзэшэм, кIуэцIрахынут дэрдэней дэщI быдэхэр, зэгуагъэщэщынут мэIу телъыджэхэр. Зы нартым, зыуи къыщымыхъуу, дэрдэнеищ зэрыхигъащIэм гу щылъитэм, Еней, япэщIыкIэ, къызэкIуэкIащ, къытехьащ. ПщыхьэщхьэхуегъэзэкIыу тенджыз лъэныкъуэмкIэ Iугъуэ фIыцIэшхуэм зыщыщиIэтым, я кхъухьыжьхэм мафIэ зэрырадзамрэ къухьэпIэмкIэ иджыри зы уэр къызэребгъэрыкIуамрэ къыгурыIуэри, и лъэр щIэхуащ. Махуэ псом увыIэгъуэ имыIэу зэхэуахэм я къарур кIуэщIат, тIэкIу замыгъэпсэхумэ хакъухьыпэнут, зыгуэр щIэн хуейти, Еней унафэ ищIащ икIуэтыну. Дэрдэнейхэр щикIуэтым, нартхэри зэтеувыIащ. Нарт уэриплIымрэ нэжьгъущIыдзэмрэ зэхыхьэжауэ зы дзэшхуэу ищхъэрэкIэ щызэхэтщ, дэрдэнейхэр псым икIыжри, Бэсыдж щIыхьэжауэ ипщэкIэ къыщытщ. – «ДызэгурыгъаIуэ», – жиIэнурэ, къежьэнущ мыгувэу, – лIыщхьэ гупым я гъуазэу нартыдзэм япэ ит Тыуар къэпсэлъащ, бауэбапщэу. 1 Зэшхуэзэесу – зэрытемыгъакIуэу.
2 Бэсыдж – Азов тенджызым хэхуэж псыми, а псыр щежэх щIыпIэми зэреджэщ. Бейсуг. 59 Прозэ
Тхьэмахуэ ипэкIэ кхъуэпIащэм зэхикъутэу къыIэщIахыжа пщы уардэм, зэхэуэр хуабжьу къехьэлъэкIами, куэщэпкъыщэ ищIами1, зиIыгът, умыгъэщIэгъуэн плъэмыкIыу. Хэт ищIэрэ абы дэрдэней дапщэ хигъэщIами! И фащэр зэрыщыту лъы защIэщ, уIэгъэ мащIэкъым езыми и щIыфэм телъыр. Бетэмал, узыншатэми.
– Дауи, дыгурыIуэнукъым! – зауэм зэрыпащэжынуми, бийм IэпапIэ къызэрыхамынэнуми шэч къытримыхьэу, жиIащ Тотрэш. Куэд дэмыкIыу, Тыуар зэрыхуигъэфэщам хуэдэу, лъагэу Iэта дэрдэней ныпыр зыIэщIэлъ зауэлIыр гупым япэ иту къежьащ Еней, и блыгущIэтхэр щIыгъуу. Тыуари, и дзэзешэхэмрэ зауэ губгъуэм зауэлI телъыджэу зыкъыщызыгъэлъэгъуа пщыгъусэмрэ щIыгъуу, пежьащ абы. – Хъарзынэу дызэхэуащ, мэуэтыпщ, тхьэхэр къыдэхъуапсэу! – япэ зыкъригъэщащ алыджыкъуэм. 60
Мэуэтхэр.
Пагэу зызыIыгъ, зи нэгум шынэ къримых щIалэщIэ хабзэншэр къызэрещар игу ирихьакъым Тыуар.
– И фIыгъуэ дыдэм уикIуэтыжати, къызгурыIуэщакъым, Ахей и къуэ, – пэджэжащ абы мэуэтыпщыр. – Псалъэмакъым кIыхьлIыхь зедмыгъэщIу, дызэгурыгъаIуэ, Тыуар, – игурэ и щхьэрэ зэтелъщ щIалэщIэм.
– Сэ уэ сыбгурыIуэным ущIэхъуэпсу си хэку укъихьакъым. Псыхъуэр бубыдыну, бзаджэ уигу илъу укъэкIуащи, ар зэзгъэзэгъын хуейуэ уогъэув иджы! Сыт хуэдэпщ ар зыдэнур?! – жи Тыуар. 1 Куэщэпкъыщэ ищIами – и Iэпкълъэпкъыр зэрыщыту къезауэ хъуами. Прозэ
– Нобэ лъышхуэ дгъэжащ, уэри сэри лIы хахуэ куэд тфIэкIуэдащ. Зауэ щыхъукIэ, аращ хабзэр. Куэдщ, дрикъунщ хьэдэу зэтетлъхьам.
– Дахэу уопсалъэ, ауэ узыхуейр Iэрылъхьэ умыщIауэ уежьэжынукъым уэ, ар быдэу сощIэ, – мэуэтыпщым къызэпеуд алыджыкъуэр.
– Зэ догуэт! Мо уи гъусэр хьэтыпщым и хъумакIуэракъэ?! – нобэрей махуэм илъэгъуа псом нэхърэ нэхъыбэу Еней игъэщIэгъуащ Алэдамэ зэрыхуэзэжа щIыкIэр. – Щхьэ мыбы укъыщыхута? Алэдамэ, и нэщхъым къыщIэплъу, щыму йоплъ абы. Уэрышыкъуэр зытес хуарэм и фIалъэ лъакъуэхэмкIэ щIыр къреуд, мэпырхъ, и щхьэр щIеупскIэ, зричыну щIэкъуу. Абыи фIэмащIэ хуэдэт биидзэм тралъхьа бэлыхьыр. Алэдамэ и шыр къыжьэдекъуэри, зэпIэзэрыту зыхуегъазэ дэрдэнеипщым:
– Уи адэ къыщIэна пщыгъуэр пхуэфащэкъым, Еней! КIыхьлIыхь хъункъым уи тетыгъуэри!
Еней къыгурыIуэжыркъым псалъэмакъым щымыщ къызэрыхилъхьар зэрыемыкIур, мы дуней фIыгъуэр къыкIэрыщэщми, мыфэмыцыфэ къызэрытеуэр. Еней игъуэта жэуапыр «зэрепIэскIуар» къапщIэу, и нэгур къызэхэуащ, Алэдамэ икIагъэ кърихын мурадкIи къыпидзыжащ:
– Хьэтыпщым ипхъу гъэфIар къущимытым, нарт хьэлу, укъытехьэщ, зыбгъэгусэри, укъежьэжащ. Ар лIыгъэ?! Алэдамэ ерагъыу зызэтриIыгъэу арат. Къытричу, дэрдэнеипщым шабзэшэр и натIэм хигъэтIысхьэным зымащIэ тIэкIут иIэжыр. Хуэмхуэмурэ пэпщэн щIэзыдзэ, и хьэдзэгъейм1 теIэба щIалэм Щэуей гу лъитэри, щэху дыдэу къызэпсэлъэкIащ:
– Укъыщимытхъ, щIалэ! Зызэтеубыдэ зэ!
– Уэ пхуэдэкъым нартхэм тепсэлъыхьыр! ЗыгъэкIэщIи, узыхуейр жыIэ, Еней! – и макъым зригъэIэтащ Тыуар. Дэрдэнеипщым и щIыхьыр зэрыхаутэр и щхьэм нэсщ, щыму тэлайрэ нартхэм къахэплъэри, жиIащ: – Пэжщ, мэуэтыпщ. Дэ уи псыхъуэр къэдзэуну дыкъэкIуащ. КъухьэпIэмкIэ зыщызыIэта Iугъуэр и щыхьэтщ си хыдзэр зэрызэтебгъэсхьам. Ауэ щыхъукIэ, дызэрыкIуэжын кхъухь диIэжкъыми, къытхуэнэр зыщ – зауэм пыдощэж. Сэ сытекIуэрэ – Iузэв и Iуфэр хуит къывощIри, фыкъыкIэлъыгъуазэкъым. Лъэпкъыу дыкъыщытIыскIэ, дыбэгъуэн хуейщи, уи нэрыбгейхэр ди къуентхъщ. – Дэ дытекIуэмэ-щэ?! – и пащIэ фIыцIэм щIогуфIыкI Тыуар,
апхуэдэ къэхъумэ, я дэрдэнеилIхэр жейм хэту нэрыбгейхэм зэрыфIагъэжыжынум шэч къытримыхьэу. – фэ фытекIуэмэ, фытекIуащ. Ауэ, зэгъащIэ – зы дэрдэней зауэлI
и псэр Iуту зынитынукъыми, зы къэмынэу дызэтевукIэн хуейуэ
аращ, – ткIий къохъуж Еней. – Уи гур ибэтыкIаи! Дунеижьым зэи фытемытыххам хуэдэу, фыбзэхыжауэ бжы, хьэмысэкI, – ину жиIащ Тотрэш, дэрдэнейм нартыдзэр щигъэдыхьэшхыу. И бийр къызэрыщIэнакIэм, лIыфэ къызэрыримыплъым Еней Iэл фIыцIэу къызэщIигъэнами, бзаджэу пыгуфIыкIа мыхъумэ, закъригъэщIакъым. 1 Хьэдзэгъей – пасэрей джатэ лIэужьыгъуэ. 61 62
Прозэ
– Нартхэр дыхьэщхьэрыIуэкъым, а уэ зэрыхуэбгъэфащэм хуэдэу. ЦIыхугъэрэ гущIэгъурэ зэрытхэлъым и щыхьэту, мыпхуэдэу дызэгурыгъаIуэ. КъыхэщыпыкIа защIэу лIы щэ ныкъуэ къыбогъэув, сэ абыхэм нартитху япэщIызогъэувэри, зи къару къихьым ейщ псы
Iуфэр. ДытекIуэрэ – мэз ди куэдщ, мазищ пIалъэ фызот, кхъухь фощIри, фи хэкум фогъэзэж. фытекIуэрэ – махуэ фхухъу мы щIыналъэри нэрыбгейхэри. Ди лIыгъэ къимыхьынур ди насып къремыхь! – хэкъузауэ жиIащ Тыуар. НэжьгъущIыдзэм и пашэм арэзыуэ и щхьэр ищIащ, къытхуэпщI
ди унафэщ, жыхуиIэу.
– Ерэхъу! – кIэщIу арэзы техъуащ абы Енеи. – Зывгъэхьэзыр! – и шыр къриIуэнтIэкIри, къежьэжащ Тыуар. – Зиусхьэн, нэрыбгейхэр дауэ иут дэрдэнеипщым?! – къыгурыIуэртэкъым Адэмей.
– Илъэситху мэхъу нэжьгъущIыдзэр къызэрытхэсри, иджыри къэс къыпхуэмыцIыхуауэ ара, Адэмей?! Ахэр зыхуэпэжыр дэращ, ялIхэр зэтраукIэнурэ нагъэзэжынущ, щIым и гъунэм дыщыIэми. Хэт хэувэнур дзэгъащтэм? – нартыдзэм хэплъащ мэуэтыпщыр. ГукIэ зэрыщIэм хуэдэу, арыххэу дзэм къыхэкIуэтащ Щэуей, Тотрэш, Адэмей, Алэдамэ, Жан сымэ. – Уи фIэщ, цIыхубз? – нэмыплъ хуищIу, хуеплъэкIащ абы Щэуей.
– Уэ укъэзылъхуам укъимылъхуатэмэ, нартхэ зы лIыхъужь хуэчэму дыпсэунут. Уащхъуэ, абы нэхърэ сымынэхъ тIасхъэу! – щыдыхьэшхащ абы Жан. Щэуей и нэ къилыдыкIыр пщащэм триубыдащ. – АтIэ, псэууэ мы зэхэуэм укъыхэкIмэ, унэгуащэ усхуэхъунщ! – и фIэщ дыдэт лIыхъужьым. Жан абы зыри пидзыжакъым, и щхьэр ищIа мыхъумэ. – Сэ быдэу си фIэщ мэхъу сыкъызэрывмыгъэщIэхъунур. Дэтхэнэри лъэпкъым хуэфэщэн быну фылъэрызехьэщ. Тхьэхэм я нэфI къыфщыхуэ! Псалъэр лейщ, псори фощIэ, зэхэфхащ. Сыфщогугъ! – гугъэ нэху хэлъу, кIэщIу захуигъэзащ абыхэм Тыуар. Зауэ тхьэрыIуэр зэфIэкIщ, дзэгъащтэм хэтхэм фащэ плъыжькIэ зыкъахуапэщ1, я дэщIхэмрэ афэ джанэхэмрэ зыщакъузэжри, нартыдзэм и пэ къиуващ. Еней и зауэлI щэ ныкъуэ къыхэщыпыкIар абыхэм къапэщIигъэуващ, езыр жыжьэу къэуварэ, я гур хэхъуэу къакIэлъыплъу. Е улIэн, е улIын жыхуиIэращи, гъащIэ гъуэгум и зэхэкIыпIэм наIуэ къищIынут псори. – Дыгъэр йотIысэхыж, кIыфI къыттехъуэмэ, ди Iуэхур къызэIищIэнущ. ПсынщIэ-псынщIэу зэфIэдвгъэуд мы хьэIуцыдз гупыр, – и плIэр зэригъакIуэу, и пщэгурыгъыр зэригъэлъэлъурэ жиIащ Тотрэш. – Щэуейрэ сэрэ дынэхъ Iэчлъэчщи, нэхъ лIышхуэхэр дыдейщ, – къапэщыт гупым яхэплъэурэ жиIащ дзэпщым. – Мо шууейр, армырми, псом нэхърэ нэхъ абрагъуэщ, сыт а зыр шым щIэшэсар? – пыдыхьэшхыкIащ Тотрэш. – Ар сэ къысхуэвгъанэ! – и щхьэц кIыхьыр ишыхьри, таж пыIэм щIигъэпщкIуащ Жан, бзаджэу къыщIэплъу. 1 Фащэ плъыжькIэ зыкъахуапэщ – зауэм хыхьэн и пэ къихуэу дзэгъащтэм хэтхэм фащэ плъыжькIэ зыкъахуапэу щытащ. Прозэ
– Уи гугъэ? – игъэщIэгъуащ ар Щэуей. – А домбейр уи пащхьэ къыщезмыгъэщэтэхмэ, сумышэ! – игурэ и щхьэрэ зэтелъу, пщащэр абы хуоплъэкI. Зыри зэхэзымыхыжу, щыму ипэкIэ плъэр Алэдамэ и закъуэт. Дэрдэнейхэм я бзаджагъэр зыщIэж щIалэм куэд зэхуигъэхъурт, куэдым и щхьэр хуэжэрт. Абы къыфIэIуэхутэкъым, лъэпкъ псом зэхахыу, Еней къызэрыщIэнэкIар, алъандэрэ и гум щихъума щэхур, къыгуилъэфу, утыку къызэрырихьар. А псори зырикIщ. БлэкIа Iуэхущ. Еней и адэ и къуэщ, абы хьэрэмагъкIэ и гур щызщ. Хэлъщ а залымри бзаджэри. Алэдамэ и Iэ сэмэгум IэщIэлъ мэIу хъурейр и джабэм кIэрекъузэ, джатэ Iэпщэр быдэу икъузащи, Iэ ижьым и пIэкIэ хьэдзэгъей къыпыкIа хуэдэ, и дзэпкъитIыр лъы зэрыхуэджэр пкъыкIэ зыхищIэу къыщохъу. Абы зэхуегъэхъу биидзэм зэрыхэлъэдэну щIыкIэр, япэу зызытришэщIэнур, къыкIэлъыкIуэу хигъэщIынур. Хуегъэфащэ, зэпебж, зэпешэч. ЩIалэм и нэгу къыщIоувэ набгъэ хъуа и анэ тхьэмыщкIэр, Ахей IэщIэукIа, зи нэгу къыхуэмыщIэж и адэм йогупсыс, зи щIыфэм гъущапIэ къытемынауэ дэрдэнейхэм зэхаущэба пщащэмкIэ и щхьэр мажэ. Губжьыр нэхъри къызэщIохъае, Алэдамэ и Iэпщэм гуащIаер къыщIалъхьэу, хьэщхьэрыIуэ гущIэгъуншэр къызэщIигъэушэу. Уэрышыкъуэ зыри зэхихыжыркъым, и бгъуитIымкIэ къыщыт лIыхъужьхэмрэ нэрыбгей
ябгэмрэ гу ялъитэххэркъым. Уеблэмэ абы и нэр зытедияр къапэува лIы щэ ныкъуэракъым. Абыхэм я щIыбагъ къыдэтыжу, дэрдэнеипщ бзаджэнаджэрщ нэщанэуапIэу и нэр зытригъапсэр. Асыхьэту зэрохьэжьэ нартхэри, къагъэува биидзэм яхолъадэ, зытрагъапсэр къраупщIэтэхыу, зыкIуэцIыпыджэр хагъащIэу, IэпщэкIэ зэIэр щIым хагуэу. Тотрэш и бжыпэм дэрдэней зауэлIыр пылъу лъагэу еIэтри, биидзэм яхедзэ, модрейхэри щтауэ, йокIуэт. Адэмей и Iэ зырызым IэщIэлъ джатэ хьэлъэшхуэхэр къыпэщIэувэм трекъутэ. Щэуейрэ Жанрэ, зым адрейр ихъумэу, я щIыбыр зэхуэгъэзауэ, къебгъэрыкIуэр ирах, зытегушхуэр бгъунжырыкIуэу ирагъэщэтэкI. Алэдамэщи, псэ зыIутым зызыщагъэпщкIу мафIэсу, кIуэцIрекъутыкI, хьэдэ гурышэхэр къызэринэкIыу, и нэ къеIа дэрдэнеипщым и псэм зэреIэнур къыхуэмыгъэсу. Ауэрэ утыкум цIыхуих къонэ: нартхэмрэ алъандэрэ зимыгъэхъейуэ къахэплъэу щыта дэрдэней шууеймрэ. – Сысейщ ар, жысIатэкъэ?! – бауэбапщэрэ, и накIэм къылъэIэса
сапэм къригъэутIыпща лъыр ирилъэщIэкIыу, и гъусэхэм къахэувыкIащ Жан. – Зэ егупсысыж! – хуеплъэкIащ абы Адэмей.
– СыкъыхигъащIэмэ, силъ фщIэжынщ, – жиIэщ Жани, утыкум къиувэри, шууейм Iэ хуищIащ, «къежьэ», жыхуиIэу. ЗауэлIыр зытес шы къарэ лъэбыцэр зи лъэпкъыр къыпхуэмыщIэну абрагъуэт. Езым хуэфэщэж псэущхьэм елъэдэкъауэри, зыкъричащ дэрдэнейм. Пэжыр пэжщ, Жан зэрыпсынщIэрыгъазэм къыхэкIыу, зылъимыгъэIэсу, бзаджагъэ гуэркIэ къыпемыкIуэкIмэ, Iэпщэ защIэкIэ узытемыкIуэн лIыщ ар. КIуэрыкIуэм тету пелуаным къигъэлъэта бжыр зытримыгъахуэу, Жан зыщIидзщ, цыжьбанэу зигъэджэрэзри, къызэфIэувэжащ. Шууейм къигъэзэжщ, и бгырыпх бгъуэш- 63 64
Прозэ
хуэм дэIуа щIопщыр къиутIыпщри, щIиупцIыкIыу нэрыбгейм къыщеуэм, Жан лъэныкъуэкIэ зидзри, зытригъэхуакъым. Нэрыбгейр шууейм кIэлъыщIэпхъуэщ, напIэзыпIэм лъэщIыхьэри, дэрдэней шууейм иджыпсту зыкъригъэзэкIыжынукъэ жыпIэу, шым и щхьэр сэмэгурабгъумкIэ щрихьэкIым ирихьэлIэу, Жан лъэщ, шыпхэм IитIкIэ теувэри, и лъэдийхэр шууейм и пщэм деж щызэригъэлъэдэжащ. Нартхэм быдэу ящIэрт лIы абрагъуэр нэрыбгейм зэрыIэщIэмыкIынури,
ягурэ я щхьэрэ зэтелъу, къыкIэлъыплъырт утыкум къыщыхъу телъыджэм. Дэрдэнейхэр, я жьэпхъэбгъур хуэшым иубыдауэ, я дзэр зэтекъузауэ, зэхэтт, я зауэлI нэхъ хахуэ дыдэр нартхэм нэхъ цIыкIу дыдэу яхэт бзылъхугъэм зэрилъэхъам къигъэуIэбжьауэ. ГъущI дэкъацым1 драгъэубыдам хуэдэу, домбейм и пщэр щиубыдыкIат нэрыбгейми, и лъакъуэр зэхуишэху, дэрдэнейм и нэIур нэхъ Iеижу узым зэщIишэрт. Пелуаным и пщэр Жан зэм быдэу икъузырт, иджыпсту фIищIыкIынукъэ жыпIэу, зэми мащIэу къиутIыпщыжырт, дэджэгу нэхъей. Шууейр зэм щIопщымкIэ къызоуэкI, нэрыбгейм и щIыфэмрэ и нэкIумрэ зэприхулыкIрэ, лъы зэхуихусахэр лъагъуэ
псыгъуэу къытридзэу, зэми и пщэр къригъэутIыпщыжын и гугъэу,
Жан и лъакъуэм къоныкъуэкъу. – Пелуаныр уи пащхьэ къыщезгъэщэтэхыну жысIатэкъэ,
цIыхухъу?! – шыпхэм IитIкIэ зэрытетым хуэдэу, Щэуей дежкIэ
плъэри, джащ Жан. Щэуей и пащIэм щIэгуфIыкIри, и щхьэр ищIащ. Абы хэту, Жан и жыр лъакъуитIыр зэрифIэщкIэ икъузщ, лъэныкъуэкIэ еIэри, дэрдэней пелуаным и пщэгурыгъыр зэрищIыкIащ. И къалэныр игъэзэщIауэ, нэрыбгейр шым къелъэжри, зэмыплъэкIыххэу нартхэмкIэ иунэтIыжащ, дэрдэнейри лъэныкъуабэ хъури, шы лъэбыцэм къещэтэхащ. Нартхэм я гукъыдэжым зыкъиIэтауэ мэгушхуэ, мэгуо. Я щIыр
яхъумэжащ! Тыуар и гур псэхужауэ мэгуфIэ: и дзэгъащтэхэм уIэгъэ хьэлъэхэр ятелъми, тхури псэущ, и дзэр нэхъ кIащхъэ хъуами, щIыналъэр къазэужащ. Алэдамэ и закъуэщ хьилагъэм пэплъэр, щIыIэщIыIэу зи щIыфэм зыгуэр ирижэурэ, гузавэр. – Афэрым! Афэрым! Дызэкъуэтмэ – дылъэщщ! – жи Къарэшу, и
гур хэхъуэу зиплъыхьу. – Тыуар! – къоджэ Еней. – фызхэмрэ сабийхэмрэ нэрыбгей быдапIэратэкъэ щыбгъэпщкIуар? МафIэм ису жаIэ ар.
Мис! Мис Алэдамэ зыщышынар, зыпэплъар, алъандэрэ псэхугъуэ къримыту зыгъэпIейтеяр. Еней щысхьынукъым цIыкIуи, жьы хъуаи, сымаджи. Абы къигъуэтынущ цIыхум и тIасхъапIэр, лъакъуащхьэкIэ абы теувэнурэ узым уи псэр хихыху трикъузэу, абы иригуфIэу къыпщхьэщытынущ. – И адэ и къуэщ. ЖысIатэкъэ! – и гур ехуэхри, и щхьэ хужиIэж
хуэдэ, Iущэщащ Алэдамэ, Еней КIэбгъулъ мэзым лIыукI гуп зэриутIыпщар къыгурыIуэри. – Зы уэр къащти, псынщIэу фIыкIуэ нэрыбгей быдапIэм. ПсынщIэу! – къыхуеплъэкIащ Тыуар пщыгъусэм. Алэдамэ зричащ, мэуэт гупрэ нэрыбгей зыбжанэрэ и ужь иту. ЩIалэм и гум щыщIэ хьэзэрышхым и бгъэр къызэгуитхъыным хуэ-
1 Дэкъащ – IэдэIуантIэ (тиски). Прозэ
дэу къеныкъуэкъурт. Губжьри, бампIэри, шынэри, имыIуэта лъагъуныгъэри зэхэзэрыхьыжауэ, ибэмпIыхьырт абы и гум. ЗыхуэпIащIэр ямыгъуэтыжмэ-щэ?! БыдапIэр яжьэ хъужауэ, щагъэпщкIуауэ хъуар мафIэм илыгъуэжауэ ирихьэлIэжмэ-щэ?! Ар яхуэщIэнущ Еней и хьэщхьэвылъэхэм! Апхуэмыдэ гущIэгъуншагъэ куэд ялэжьащ алыджхэм. Ерыщ екIуэмэ, ахэр зыми къыхуэгъэувыIэнукъым. – Ди адэжьхэм я псэр ди гъусэщ! феуэ биидзэм! феуэ! Зы алыдж и псэр Iуту дэвмыгъэкI мы псыхъуэм! ЗэтевукIэ зэрыщыткIэ! – и джатэр лъагэу иIэтщ, и шым елъэдэкъауэри, псом япэ зричащ мэуэтыпщым. Нартыдзэ къызэщIэплъар, ялъ ящIэжу, Тыуар и ужьым иуващ. УкъызэмыщхьэкIуэ!
Удынэ и пэш щхьэгъубжэ закъуэр ищхъэрэкIэ гъэзат. Арат ар сытым дежи щIэщIыIэтыIэр, нэху тэмэму къыщIыщIэмыпсэр. ТIэкIу щылъыну, зигъэпсэхуну гуащэм унафэ къыхуищIри щIэкIыжащи, Алэдамэ къыжриIа псалъэхэм Удынэ егупсысу щылъщ, мыжеифу, псэхугъуэ кърамыту. Езыри къыхуэгумащIэщ. Ар къызэреIущэща! Зыгуэрым иригубжьарэ и губжьыр темыкIыжыныр къыхуэкIуам хуэдэу, сытым дежи и нэщхъыр зэхэлът щIалэ ткIийми, пщащэм зэи и гугъэнтэкъым Алэдамэ апхуэдэу бзэIэфIу, Iущабэу. Еплъ ар къызэрыщIэкIам! Теубыдэгъуэ хурикъуркъым, пщIантIэм щыдэмысыр нэхъыбэщи, мащIэрэщ зэрызэхуэзэр. АтIэ, сыткIэ ицIыхунт щIалэр Удынэ! Иджы. Псори дяпэкIэщ. Удынэ тегушхуэрэ ахэр зы хъуми, щхьэгуащэм деж нагъэсыжмэ, тIуми гъащIэ яIэкъым. фIыуэ илъэгъуам и гъащIэм тешыныхьрэ нэрыбгейм и щIасэр зыпигъэкIуэтми, и щхьэр щIыфIахын Iуэхугъуэ илэжьащи, дауэ мыхъуами, ягъэпсэунукъым. Хэт хуиIуэтэн и щэхур? И щэху нэхъыщхьэр, шынагъуэр. Апхуэдизу зыгъэнэщхъей, гуфIэну гукъыдэж къезымыт хьэлъэр.
А псори зэхуигъэхъуу, адэкIэ зэрыхъуным егупсысу тэлайрэ щылъащ пщащэр. Нартыдзэр Аскъалэ нэсакъэ иджы щыжиIэм, Удынэ и тхьэкIумэм къицырхъащ шы лъэ макъ. БыдапIэм зыри дэкIынукъым, плъыртетым химыщIыкIыу. Нартхэм ящыщ гуэрхэм къагъэзэжауэ пIэрэ? Сыт щхьэкIэ? Пщащэм зыкъиIэтри, щхьэгъубжэмкIэ кIуэтащ. Плъэмэ, шууей гуп къэблэгъауэ къызэрохь. Мэуэткъым ахэр, нарткъым, атIэ биидзэм щыщщ – дэрдэнейщ! – Мо къакIуэхэм фIы ягу къытхуилъкъым. ДаукIынущ, – жиIэри, Удынэ къыщIэжащ и пэшым. Чэщанэм дэжейри, быдапIэм зи щхьэр къезыхьэлIа мэуэт бзылъхугъэхэмрэ сабийхэмрэ къыхигъэскIыкIыу, гъуом епщащ Удынэ. Зи тхьэмбылым щIыIэ хыхьауэ, армырми гугъу дыдэ ехьу бауэ пщащэм гъуор хуэшэщIынт, псчэр къыщыхьэм, жьы къыпиубыдурэ къригъэкIа тIэкIумкIи жылэдэсхэм къагуригъэIуащ шынагъуэ гуэр къызэрыблагъэр. Бзылъхугъэхэм я щIэблэм я Iэпэхэр быдэу яIыгъыу бгъэныщхьэ унэхэм къыщIэжри, уэрамым къытеуващ, чэщанэмкIэ къаплъэу. Нэрыбгей ныбжьыщIэхэр щагъасэ унэшхуэм щIэсу хъуари къызэрыщIэхащ. Абы хэтуи, НэтIасэ чэщанэм дэжеящ, къэхъуар къыгурымыIуэу. 5 Заказ №372 65 Прозэ
– ПсынщIэу, гуащэ, зыгъэпщкIун хуейщ! Дэрдэней гуп къокIуэ. Дапэлъэщынукъым, куэдыIуэ мэхъу. Апхуэдиз сабий быдапIэм дэмытатэмэ, утегушхуэу, уапэщIэувэ хъунут, ауэ лажьэ зимыIэ къомым я щхьэр схухэлъхьэнукъым. Ди кIэн къикIмэ – даукIынщ, псэууэ дакъыIэрыхьэмэ. – Сегупсысыххэну сыхуейкъым абыхэм псэууэ даIэрыхьауэ! – и нэщхъыр зэхиукIэри, и щхьэр игъэкIэрэхъуащ гуащэм. – Жылэм узэрыдэкI хъун гъуэгу щэху щыIэ?
– ЩыIэщ. Ди хъыджэбз цIыкIухэр щыдгъасэ унэр зытетщIыхьа Iуащхьэм и лъабжьэр бгъуэнщIагъщ. А бгъуэнщIагъым ущIэкI мэхъу, хыгъэхъунэ лъэныкъуэмкIэ укъыщикIыжу, – чэщанэмкIэ къаплъэу щыт нэрыбгей-гъэсакIуэхэм IэпэтэрмэшкIэ зыгуэр яригъэлъэгъуащ Удынэ. Арыххэуи, гъэсакIуэхэм уэрамыщхьэм къытеувахэр ираджэри, зэрыщыту бгъуэнщIагъым ирашэхын щIадзащ. – Нежьэ, гуащэ, допIащIэ, – зыхуигъэзащ Удынэ, чэщанэм и дзакIэм теувауэ, къэблэгъа биидзэмкIэ плъэ гуащэм. – Удынэ! – абы хэту къэджащ цIыхухъу гуэр. Бзылъхугъэхэр чэщанэм къеплъыхмэ, шууей щытщ, дэрдэней гупым япэ къищри, и закъуэ къэувауэ къоджэ, алыдж фащэкIэ хуэпащ, къахуэцIыхуркъым.
– Удынэ, къызэдаIуэ! БыдапIэм дэкIыпIэ щэху иIэмэ, псынщIэу фыдэкI. Си ужь итхэр къэсмэ, гущIэгъуншэу фызэтрагъэсхьэнущ, – жи. – Хэт мыр? – и набдзэ хъурейхэр иIэтри, гуащэр къыхуеплъэкIащ Нэрыбгейм къыхуэцIыхуркъым цIыхухъур, хузэхэцIыхукIыркъым и нэгур. Ауэ и макъыр къищIэжащ. Аращ Удынэ хьэпсым
щисам къыдэIэпыкъуар. Пэжщ, аращ, шэч хэмылъу. – Хэт ухъуну? – щIоупщIэ пщащэр. – фепIэщIэкI! – нэхъыбэ жиIэным хунэмысу, шууейм и бгъэгур
лъагэу иригъэIэтрэ уанэм къытриIэтыкIыу, и гущхьэм шабзэпэр къыкIуэцIрыкIащ. Къэхъуар къызыгурымыIуэща НэтIасэ щтэри, икIуэтащ. Мэзым къызэрыщIэха дэрдэней гупыр зэрызехьэрт:
– ЖысIатэкъэ хьэ кIуэцIым къикIам мэуэтхэр ягу зэрыпымыкIыр, абыхэм зэрадэщIыр, – къыхэкIиикIащ зыр.
Шым къещэтэха щIалэм и таж пыIэр щхьэрыхуа нэужьщ Удынэ ар къыщицIыхуар. Мэуэтейм и гъукIэ Iэзэ Джатокъуэр дэрдэней тIасхъэщIэхыу алъандэрэ къахэтауэ арат. Бий лъэпкъым щыщми, нэрыбгейм къыхуищIа гухэлъыр куу хъунти аращ, и щхьэ щымысхьыжу, ар абы къыщIыдэIэпыкъуар. Зы лъэныкъуэкIи, Джатокъуэ мыхъуатэмэ, Удынэ Ахей хуэмыукIынри хэлът. Пщыжьыр дэрдэнейхэм гъуазэу яхэтыжамэ, зауэри нэгъуэщIут зэрекIуэкIынур. НэгъуэщI лъэныкъуэкIэ – тIасхъэщIэхыр тIасхъэщIэхщ! Удынэ, и гум щыщIэр и нэгум къищу, хуеплъыхащ къызыхэкIа дэрдэнейхэми нартхэми зэхуэдэу епцIыжа гъукIэм и щхьэр алыдж «нэхущвагъуэм» зэрикъутэм. – Удынэ, кIуэ псынщIэу! Уэ мы щIыпIэхэр нэхъыфIу уоцIыху. Сэ мэуэтхэм яхуэсщIэжыфынур аращи – зы шабзэрэ шабзэшэ хъуржынрэ къызэти, мохэр зымащIэкIэ нэхъ кIащхъэ сщIынщ. – Удынэ и нитIыр 66
Удынэ. Прозэ
Джатокъуэ и хьэдэм тедиящи, НэтIасэ абы и IэблитIыр быдэу иубыдауэ зэредзэ. – ЖумыIэххэт, гуащэ! Сэ уи закъуэ укъыдэзнэнукъым быдапIэм. Нех! – зыкъещIэжри, и нэщхъыр зэхеукIэ нэрыбгейм. – Сэ сыхъумакIуэщ. Си къалэн нэхъыщхьэ дыдэр схуэмыгъэзащIэмэ, сытым срипэрмэн?
– Пэжщ, ухъумакIуэщ. Мохэр нэхъапэщ сэр нэхърэ. Унафэ быдэ пхузощI, нэрыбгей, цIыхухэр дэш быдапIэм. Уи щхьэр хэлъхьи, лъэпкъыр хъумэ. КIуэ! – идэркъым гуащэм. Удынэ абы и нэм щIэплъэри, къыгурыIуащ – гуащэр жиIам текIынутэкъым. Нэрыбгейм абы псынщIэу шабзэрэ выфэ хъуржынрэ хуигъэтIылъри, къэувыжащ. – Уогувэ! Уи гур умыгъэныкъуэ, Удынэ. Мыр плъагъурэ?! – и дыщэ бгырыпхым кIэрыщIа сампIэм къамэ кIэщIыр кърех гуащэм. – Псэууэ заIэрызгъэхьэнкъым! 67
Абы хэту, дыхьэпIэбжэ лъагэ Iувыр хахын я гугъэу, дэрдэнейхэм пкъо гъумышхуэр IэплIэкIэ зэпаIыгъыу къеуэу щIадзащ. Пкъом зы «быргу» жиIэху, быдапIэ псор дэхъей
джэрпэджэжу
хуэдэ, пщIантIэмкIэ къыщыIурт, уи псэр хихыу. Удынэ, яужь дыдэу и гуащэм Iуплъэжри, зричащ. Гуащэми шабзэр къызэфIидзэри, дэрдэней зауэлIхэм я пщэм, Iэблэм, куэм тригъапсэу къытеуващ чэщанэм. – Си лъэпкъым щхьэкIэ! Си щIыналъэм папщIэ! Силъ сщIэжу! – жиIэурэ, тебжэ нэхъей, къиузэдыжырт шабзэр. цIыхуу бгъуэнщIагъым БыдапIэм Мэуэт зауэлIхэм я шыфэлIыфэр.
дэсар ирашэхри, зэщIыгъуу абрэмывэр ирагъэжэкIыжащ. – фыкъызэтемыувыIэу фыныкIуэцIрыкI! – еджащ Удынэ гупым япэ иту кIуэ гъэсакIуэхэм. БгъуэнщIагъым и кIуэцIыр IэкIэ къращIыкIа фIэкIа умыщIэну, нэщIышхуэт, удэплъеймэ, адэкIэ-мыдэкIэ иIэ гъуанэпщIанэхэмкIэ дыгъэ бзийхэр къиплъырт, хьэуа къабзэр зэрыщызекIуэри а гъуанэхэр арагъэнут. БгъуэнщIагъым псынэпс къабзэ щIожри, нэшэкъашэу Прозэ
ирижэурэ, зыщIыпIэкIэ кIэщIолъэдэж. КъыздикIри здэкIуэжри хэт ищIэрэ?! БгъуэнщIагъыщхьэм илъэс мин бжыгъэ хъуауэ къеткIух шыгъупсым, къамэм хуэдэу, мывэ папцIэхэр кIэрыригъэщIащи,
иджыпсту къещэтэхынукъэ жыпIэу уагъэшынэ. Абы и закъуэ. Шыгъупсыр зытеткIуэж щIыпIэхэми мывэ сыджу зыкъаIэтащ, благъуэм и жьэр зэтришауэ и дзэ жанхэр къигъаплъэм хуэдэу. – фыхуэсакъ! – якIэлъоджэ Удынэ япэ итхэм. ГъэщIэгъуэныракъэ, щIыбымкIэ къыщыхъу псори хуиту зэхыбох. «Быргу-быргу» макъым и джэрпэджэжыр бгъуэнщIагъымкIэ къыщоIу, уеблэмэ. Iуащхьэ лъапэм деж щыщIидзэу лъагъуэр Iузэ мэхъуж, цIыкIухэр хуиту кIуэцIрыкIми, балигъхэр зыфIэгъэуауэ щIокI. – ТIэкIу зыхуэвгъэшэч, дяпэкIэ блынхэр нэхъ лъагэ хъужынурэ, хуиту дикIынущ, – яхуогузавэ Удынэ мэуэт бзылъхугъэхэм. – Щхьэ зыдгъэпщкIурэ, Удынэ? БыдапIэм Iэщэ дэлъмэ, дапэщIэвгъэувэ дэрдэней бзаджащIэхэм. Дэ куэд дохъу, дэтхэнэ зыми Iэщэ гуэри тхуогъэIэкIуэ. Дывгъэгъэзэжи, дывгъэзауэ! – къызэтоувыIэри, ерыщу иужь зыкъренэ зи щхьэцыгъуэ кIыхьышхуэр тIууэ еухуэнэха, балигъыпIэ иува къудей мэуэт пщащэ лантIэм. Гупым апхуэдэ пщащэ зыбжанэ къыхоувыкIри, щхьэцыгъуэм къыбгъуроувэ. – Сэ быдэу сощIэ мы быдапIэм къекIуэлIа хьэщхьэрыIуэ гупым дазэрыпэмылъэщынур. фызутIыпщынукъым, фезгъэукIыфынукъым! Сэ тхьэ Iуа сиIэщи, зы цIыхум фи щхьэцыпэ хэмыхуу фисшынущ мы щIыпIэм. Нартхэр къекIуэлIэжмэ, къэдгъэзэжынщ, – идэркъым
нэрыбгейм. – ДатекIуэну уи гугъэ? – и напэм ятIэр ецIэлэкIарэ и щхьэцыр
зэхэтхъуауэ къопсалъэ зы щIалэ цIыкIу.
– Шэч къытумыхьэ, нарт щауэ! фынежьэ! – пщащэхэр япэ иригъэщри, ежьэжащ Удынэ. * * *
КIыфI хъуауэ, КIэбгъулъ быдапIэм нэсащ мэуэтхэр, Алэдамэ псом япэ иту. ЗрихьэлIэжари гужьеигъуэт. ДыхьэпIэм деж дэрдэней зауэлI зыбжанэм я хьэдэр щызэтелъщ, дэтхэнэми е и натIэм, е и пщэм, е и блэгущIэм шабзэшэр къыхэпIиикIыу. Ауэ щыхъукIэ, быдапIэм къыдэнахэр къапэщIэуващ. ДыхьэпIэбжэр кIуэцIрахарэ, зэпкърыщэщауэ, яхуэгъэсыр ягъэсарэ яжьэм Iугъуэ псыгъуэр пихуу, быдапIэм жьыуейр щызепщэрэ, псэ зыIуту зы цIыху дэмыту. Дэнэ щыIэ псори? Алэдамэ шынапэурэ яжьэр зэбгретхъу, хоплъэ. Хьэдэ сахуэ хэлъкъыми, зымащIэкIэ и псэр мэпсэхуж. Я псэр Iуту мы дунеищIэм щIэтмэ къагъуэтыжынщ. Мэуэтхэмрэ нэрыбгейхэмрэ хьэблэр къызэхажыхь, унэхэр нэщIщ. Ауэ щыхъукIэ, е езыхэм загъэпщкIуащ, е зыщIыпIэ яхуащ дэрдэнейхэм. Дэнэ здэкIуар? КъыщыкIуэм зыри ялъэгъуакъым. – Дэнэ кIуагъэн цIыхубзхэр? – ауэ блэж нэрыбгейм и Iэблэм йопхъуэри, къызэтрегъэувыIэ Алэдамэ.
– СщIэркъым! СщIэркъым бжесIэнур, Алэдамэ, – и IитIыр и шхужьым ирегъэувэри, зэщIоувыIыкI нэрыбгейр. – Мыращ жысIэу, зыми си щхьэр хуэкIуэркъым. 68 Прозэ
– ЗекIуапIэ щэху фиIэ? ЩIы щIагъкIэ щIэкIыпIэ гуэр? – гугъэ хэлъу щIоупщIэ Алэдамэ. – ЗекIуапIэ сщIэркъым, ауэ мо унэшхуэр бгъуэнщIагъым тетщIыхьауэ щытащ. СызэрыщыгъуазэмкIэ, ихьэпIэр ягъэбыдат, – и Iэр еший бзылъхугъэм. Алэдамэ абы зыри пимыдзыжу, зречри, Iуащхьэм дожей, мафIэ пыгъэнакIэ унэм и кIыхьагъыр къызэхежыхь, мэлъыхъуэ. ЦIыхубз макъ гуэр къеджэ хуэдэщ, хьэмэрэ къыщыхъурэ?! ДэнэкIэ къыздиIукIыр макъыр? МэIущащэ зыгуэр, щIалэм и цIэр жиIэу. Пэжри нэпцIри зэхэзэрыхьыжауэ, щIалэм гузэвэгъуэр телъщ, и гум зешхыхьыж. И бампIэр зыгуэрым тримыкъутэмэ, и бгъэр къызэгуитхъыну къыщохъури, блыным IэштIымкIэ йоуэ. IэщIэкIащ
аргуэру. IэщIэкIащ и псэм щыщ хъуа бзылъхугъэр. Сыту гъащIэ гущIэгъуншэм халъхуа! Дауэ ар и гум зэрытригъэхуэнур? Абы и закъуэ?! БыдапIэм зауэлI гуп къыданэн хуеящ щежьэм. Иджы еплъ! Я делагъэкIэ фызи быни Мэуэтейм имысыжу, зэрыщыткIэ ягъэкIуэдащ. Щхьэ зыми и щхьэ хуэмыкIуарэ хъумакIуэ гуп къагъэнэну?! Я къарур зэрыщыткIэ псыхъуэм хуаунэтIри, я щIыбагъыр гъэбыдэн зэрыхуейр яIэщIэхупат. – Удынэ. Дэнэ ущыIэ? Уи псэр пытмэ, зыгуэркIэ зыкъэзгъащIэ, – тхьэ елъэIу хуэдэ, мэIущащэ Алэдамэ. ЩIыунэм йожэх, пырхъуэм ирожэ, кърожэж. Аргуэру егъэзэж. Блын пцIанэ. Блын пцIанэ. Блын пцIанэ. Алэдамэ гузэвэгъуэ
къылъэIэсащи, зыхуэгъэIурыщIэжыркъым. Абдеж щIалэм и нэм къыфIонэ пырхъуэм и кIэ дыдэм деж блыным и пIэкIэ абрэмывэ зэрыщылъыр. Ар щIопхъуэри, и тхьэкIумэр мывэ щIыIэм Iуелъхьэ. Макъ гуэрхэр зэхих хуэдэщ. Хьэмэрэ къыщыхъурэ?! МафIэр къуапэм хуехь. Иришэмэ, абрэмывэм адэкIэ зыгуэр щыIэщ. Алэдамэ, Iэпэлъапэсыс
хъуауэ, бэуэн шынэу, йоплъ мафIэм. Иреш! Иреш мафIэр! Ауэ щыхъукIэ, аращ бгъуэнщIагъым и ихьэпIэр. ЩIалэм мафIэр лъэныкъуэ ирегъэз, къарууэ иIэр ирехьэлIэри, абрэмывэм йоIэ. IуигъэкIуэтмэ – бгъуэнщIагъ телъыджэм Iуоплъэ, аддэ, псынэм деж нэрыбгей щхьэцыплъыр щылъу. Пщащэм иришэжьа гупыр игъэпщкIуу, гуащэм дэIэпыкъуну къыщигъэзэжым, къару мащIэ тIэкIу хуримыкъужу, темэхыкIауэ арат. – Удынэ! – джэурэ бгъэдолъадэ абы щIалэр. – Удынэ, къаплъэт! Сызэхэпхрэ? Мис, къэзгъэзэжащ. Псалъэ уэстати. Иджы уэ къаплъэ, си дахэ. – бзылъхугъэ темэхыкIам и щхьэр Алэдамэ и куэщIым ирелъхьэри, йодэхащIэ, пщIэнтIэпс щIыIэр къызытрикIута и натIэм ба хуещI, и напэ хужьым Iэ делъэ. БгъуэнщIагъым къыщIихыжа пщащэр и IэплIэм илъу, Алэдамэ пщIантIэм къыщыдыхьэм, псори къызэхуэсащ. Удынэ и пэшым яхьыжа нэужь, Алэдамэ ар хуиту зэпиплъыхьащ. Нэрылъагъуу дыркъуэ телъкъым, уIэгъи иIэкъым. Арамэ, абрэмывэр хуIумыхыжурэ, бгъуэнщIагъым ириша Iугъуэм куэдрэ ирибауэри, игъэмэхауэ аращ. Арагъэнут пщащэр псынэм щIехар, зыкъигъэщIыIэтыIэмэ нэхъыфI къэхъужын и гугъэу. Алэдамэ и нэ фIыцIитIыр пщащэм тедияуэ щхьэщысу, пэшым къыщIыхьащ зы нэрыбгей. Бзылъхугъэм и плъэкIэмкIэ Алэдамэ къыгурыIуащ шынагъуэ гуэр къызэрахутар. 69 Прозэ
– НакIуэт! – нэгъуэщI жимыIэу, нэрыбгейр щIэкIыжащ.
Алэдамэ абы и ужьым иту пырхъуэм къытехьэмэ, гуащэр щIым щылъщ, щIакIуэ фIыцIэм телъу. Абы и гущхьэм къыхопIиикI зи Iэпщэр налкъутналмэскIэ гъэщIэрэщIа къамэ кIэщIыр. И щхьэцыгъуэ баринэр и щхьэнтэ щабэу щылъщ зи лъэпкъым пэжу бгъэдэта, гуащэ нэсу кIуэдыжа бзылъхугъэ хахуэр! – Чэщанэм и щхьэм телъу къэдгъуэтыжащ. – щэху дыдэу жеIэ нэрыбгейм. – ДыхьэпIэм деж щылъа дэрдэнейхэр зыукIари гуащэр арагъэнущ, шабзэ бгъурылът. Псоми я фэр пыкIауэ, щыму щхьэщытщ гуащэ хьэдэм. ЖаIэнури ящIэнури ямыщIэу. – Мыпхуэдэу, лъы защIэу пщым илъагъумэ, нэхъри гукъутэ щыхъунщ. Хьэдэр вгъэпскI. Нэху щырэ, нартхэр къекIуэлIэжмэ, зэрылъэпкъыу щIэтлъхьэнщ гуащэр, – жиIащ Алэдамэ. Мэуэтхэм я гуащэ лъапIэм и хьэдэр нэрыбгейхэм зыхуей хуагъэзэху, цIыхухъухэм лъэныкъуэ зрагъэзащ, Алэдами Удынэ деж игъэзэжащ. Бжэр Iуихмэ, Удынэ пIэкум исщ, и щхьэр IитIкIэ фIиубыдыкIауэ, и нэпситIыр къежэхыу, зэщIэкIэзызэу. Ар Алэдамэ къыIуоплъэ, нэхъри и гур къызэфIозэрыхьри, щэхуу гурымын щIедзэ. Алэдамэ щIэмыупщIэми, къыгурыIуат ар щIэгъыр. ЩIалэр абы бгъуротIысхьэ, блыным щIыбкIэ зыкIэрегъащIэри, нэрыбгейр зэщIеубыдэ. – ЖиIат абы и псэр Iуту бийм заIэримыгъэхьэну. – зэщыджэу жеIэ – И псалъэр иIыгъыжащ! – жи щIалэм. – Ди гъусэу нэкIуамэ, къелынут, ауэ къызэдэIуакъым. НысхуэкIуакъым. Зы къалэн закъуэ си пщэм дэлъу арати, сыпэлъэщакъым! Сэращ ар зи ягъэр!
– Уэ сыт уи ягъэ?! – идэркъым Алэдамэ. – Псалъэ стауэ щытащ зэи нэпс щIэзмыгъэкIыну. Ауэ зысхуэшыIэркъым. Мы си щхьэр къэчэнущ иджыпсту.
– ЦIыхур гъыфмэ – гу зэрыкIуэцIылъым и нэщэнэщ, – пщащэм и щхьэплъым щабэу йодэхащIэ Алэдамэ. – Дэнэ кIуа быдапIэм дэсахэр? – ЗгъэпщкIуащ. – жеIэри, нэхъ уэрыжу и нэпсыр къожэх. – Ар фIыкъэ-тIэ, бгъэпщкIуамэ, псори узыншэмэ! – мэгуфIэ Алэдамэ. Игу-и псэр зыкIэрыпщIа нэрыбгей тхьэIухудым и щхьэц плъыжьыр Алэдамэ и бгъэм тепхъауэ щылъщ, бзылъхугъэхэмрэ цIыкIухэмрэ зыхуей хуэгъэзащ, пщэдджыжь нэхъ фIэмыкIыу нартыдзэм къигъэзэжын хуейщ. Пэжщ, хэщIыныгъэ яIэщ. Зауэ щыхъукIэ, аращ-тIэ, сыт пщIэн?! Алэдамэ Удынэ и гъы макъым щIэдэIуурэ, гупсысэ куухэм кIуэцIрыщэтащи, щхьэгъубжэмкIэ къыдэплъ вагъуэхэм и нэр топлъызэ, лъэпкъыр адэкIэ зэрыхъунум йогупсыс. – ПщIэрэ. Сэ щэхушхуэ скъуэлъщ. Ар мыгувэу дунейм къытехьэнущ, икIи быдэу сощIэ, абы иужькIэ сэ сагъэпсэунукъым. Ахэр псори зырикIщ. Сыарэзыщ. Сэ къызэныкъуэкъур гухэлъ къабзэ зыхуэсщIа уэ гу пщызмыхуауэ сызэрыкIуэдыжынурщ, – нэпсым зэкIэригъэпщIа нэбжьыц кIыхьхэр къеIэтри, щIалэм и нэгум хуиту йоплъэ Удынэ. Удынэ. 70 Прозэ
– Сыт умыщIами, сэ зэи сигу пщыкIынукъым! ЖумыIэ зыри. ЦIыху къэс зыгуэр и щIыбагъ дэлъщ, – гъунэгъу дыдэ къыхуэхъуа пщащэм и жьэпкъ псыгъуэм Iэ делъэ щIалэм. – Уэрэ сэрэ нэгъуэщI гъащIэ дыщызэрихьэлIатэмэ. Сэ, сымынэрыбгейуэ, къызэрыгуэкI пщащэу сыкъалъхуауэ, сыщхьэхуиту. – Сэ уэ иджыпсту узэрыщытым хуэдэ дыдэущ сызэрыпхуэныкъуэр! Зи Iур игъущIыкIа, вэржьэрым иукIа, къумым игъуэщыхьа цIыхум псынэпс щIыIэ Iубыгъуэ IуракIам хуэдэу, гъащIэр щIэщыгъуэ сщыхъужащ, уэ укъэсцIыхури. ЗэгъащIэ. ЦIыху цIыкIу дэнэ къэна, ажалыр си пащхьэ къиува пщIондэ, уестынукъым. Нэрыбгейр апхуэдизу къэзыгъэгумэщIа гупсысэхэр, дэнэкIэ щыхэтами имыщIэжу, бзэхыжащ, а псалъэхэр зэрызэхихыу. – Пщэдей зэхэкIынщ псори. ТIэкIу жей. Къарууншэ дыдэ
ухъуащ, – щэху дыдэу жеIэ щIалэм. Гугъу ехьа нэрыбгейри жей куум кIуэцIрощэт, и псэр зыкIэрыпщIа цIыхухъум и Iущащэ макъым щIэдэIуурэ. Зэрызехьэ макъым къигъэушащ ар. Нартхэр къекIуэлIэжат. ХэщIыныгъэшхуэ яIэми, текIуэныгъэр я Iэрылъхьэу, дэрдэнеидзэр, къанэ щымыIэу, зэтраукIэри, я щIыналъэр зэрыпхъуакIуэхэм къыIэщIахыжащ. ГъэрыпIэ ихуэми арэзыуэ зыкъэзытахэр хуит ящIащ, алыдж хабзэм тету, нартхэм Iуащхьэу зэтралъхьа дэрдэней хьэдэхэр ягъэсыжыну. Ар зэфIэкIмэ, мафIэр зылъэмыIэса алыдж кхъухьхэр иратыжынурэ, я хэкум ирагъэгъэзэжынущ. И щхьэр зауэм хилъхьэн и пэ къихуэу зи джатэр дэрдэнеипщым тезыкъута Тыуар мэуэтыпщым и ужькIэ къэрал унафэ ищIыну хуитыр дзэпщыращи, аращ Адэмей дэрдэнейхэм яхуигъэувар. Удынэрэ Алэдамэрэ зэкIэлъхьэужьу быдапIэм къызэрыдэхри, нартыдзэм япежьащ. Дзэм япэ иту къакIуэ шыгум иубгъуа щIакIуэ фIыцIэм телъу къашэжырт Тыуар и хьэдэр. Абы и ужьым иту къакIуэрт нарт лIыхъужь хахуэхэмрэ дзэзешэхэмрэ. Лъэпкъым щIыналъэр къизэужами, зауэм и кIэр хьэдагъэкъэ – щIалъхьэжын хуейри куэдт. Нартыдзэм къыпежьа гупым я нэгум щиплъэм, Адэмеи къыгурыIуащ Iуэхур зэрымыщIагъуэр. – Еблэгъэж, Адэмей! – жиIащ зи фэр пыкIа нэрыбгейм. – Упсэуж, Удынэ! Дэнэ щыIэ си шыпхъу-гуащэр? – и нэ удзыфэхэм къригъэжыхьащ дзэпщым, дэп ужьыхыжар зыпылъэлъ быдапIэр зэпиплъыхьурэ.
Удынэ и напIэр едзыхауэ, зы псалъи къыхудэмышейуэ щытт. – Щхьэ къытпемыжьэрэ НэтIасэ? Дэнэ кIуа бзылъхугъэхэмрэ цIыкIухэмрэ? – и гум зыгуэр щIыIэ-щIыIэу къэкIауэ щIоупщIэ Адэмей. – Адэмей. – и макъыр йохуэх Удынэ. – УкъызэмыщхьэкIуэ! – и нэщхъыр зэхиукIэри, и нитIыр нэрыбгейм триубыдащ дзэпщым. – Уи пщэ къыдалъхьа бзылъхугъэхэр пхуэмыхъумауэ жумыIэ!
– Ахэр псори Удынэ игъэпщкIуащ, Адэмей. Сэкъатыншэщ. Ауэ. Ди жагъуэ зэрыхъунщи, гуащэр диIэжкъым, – Удынэ къызэрыхудэмышейм гу лъитэри, псалъэр къищтащ Алэдамэ. 71 Прозэ
Адэмей и Iупэр зэтрикъузэри, и щхьэр здихьынур къыхуэмыщIэу, къэпIейтеящ. Зи анэкъилъху закъуэр зыфIэкIуэда цIыхухъур гумащIэу къыщIэкIащ, дунеижьыр и дамитIым телъу хуэIыгъыфыну къыщыхъужу щытами. – Пщыри гуащэри зы махуэм щIэплъхьэжыну тыншкъым. Ахэр мы гъащIэм щызэрыгъуэтащи, хьэдрыхи щызэкIэрыхункъым, – Щэуей щыжиIэм, нартыжьхэм я щхьэр къыфIэхуащ. А махуэ дыдэм зэрылъэпкъыу зэщIыгъуу щIалъхьэжащ лъэпкъ уардэм хуэфэщэн быну къыщIэкIа зэщхьэгъуситIыр. Тыуар и Iэщэфащэр, НэтIасэ и хьэпшып лъапIэхэр ящIыгъуу зы мащэм иралъхьэри, Iуащхьэшхуэ тратхъуэжащ. ЕтIуанэ махуэм плъыртетыр утыку ирашащ, гуащэм и кIуэдыкIамрэ цIыхухэр щигъэпщкIуамрэ кърагъэIуэтэну. ЖимыIэми мыхъуу, жиIэми, ар и кIуэдыжыпIэ зэрыхъунум хуэхьэзыру, и иужьрей дыгъэ къыкъуэкIыгъуэм гу щимыхуэж нэхъей, уафэбгъум и нэр теплъызауэ утыкум итт Удынэ. Алэдамэ къыгурыIуэртэкъым щIыналъэм апхуэдиз бзылъхугъэр жэуаптыпIэм щIрашэлIари, кърагъэIуэтэну зи яужь итри. Ауэ хабзэр хабзэщ, Iуэхум и пэжыпIэр къамытIэщIауэ хасэр зэхэкIыжынутэкъыми, и нэхъ шынагъуэ дыдэм хуэхьэзыру лъэныкъуэкIэ къэуващ щIалэр. хуэзыщIа Удынэ, и Iэщэ-фащэ нэхъыфI дыдэхэмкIэ зэщIэузэдарэ, пщэдджыжь акъужьым зэрихьэ и щхьэцыплъыр дыгъэпсым пэлыду, щытт уардэу, и гупэр хасащхьэм хуэгъэзауэ, и щIыбагъым псэм и щIасэр къызэрыдэтыр щIыфэкIэ зыхищIэрэ и гур абы дэпсэхуу. Абы и закъуэ – я гъуазэм лей къытехьэнкIэ шынагъуэ щыIэмэ, бещтоужьу къыкъуэуну хьэзырыххэу зэхэтщ шэпэIудз хъуреишхуэхэмрэ бжыкI псыгъуэ кIыхьхэмкIэ зэщIэузэда нэжьгъущIыдзэр. КIэбгъулъ быдапIэм дэт цIыху мин бжыгъэхэм лъэныкъуитIу загуэшауэ зэпэщытми, бадзэ зэрыблэлъэтыр зэхэпхыу щэхущ. – Удынэ, ди цIыхухэр дэнэ щыбгъэпщкIуар? – плъыртетым щэху гуэрхэр къызэрылъыкъуэкIам къыхэкIыу, дзыхьщIыгъуэджэу къеплъащ абы Адэмей. Дзэпщым къыгурыIуэртэкъым мэуэтхэм зыхамыщIыкI зекIуапIэ щэхухэр нэрыбгейхэм щIаIэм и щхьэусыгъуэр. Пэжщ, блэкIа илъэситхум къриубыдэу мэуэтхэмрэ нэжьгъущIыдзэмрэ зэсэжами, щыхупIэ задэ я зэхуаку дэлъым хуэдэу, зым адрейр къыгурыIуэркъым. – Умыгузавэ, Адэмей, цIыхубзхэри фи щIэблэри узыншэщ, зыхуей ягъуэт. Ахэр здэщыIэр бжесIэнщ, ауэ абы и пэ къихуэу зызумысыжыну сыхуейт. – и щхьэр къиIэтри, дзэпщым и нэгум иплъащ Удынэ.
– ЖыIэ! – Мы щIыпIэм дыщыщетIысэхам щыгъуэ бгъуэнщIагъышхуэ къэтхутауэ щытащ, ауэ абы и хъыбар мэуэтхэм къедмыгъащIэу, ихьэпIэр зэхуэтщIыжри, ди хъыджэбз цIыкIухэр зыщIэсыну унэшхуэ тетщIыхьыжащ Iуащхьэм. ЗэхуэтщIыжыпа я гугъащ псоми. Ауэ сэ сыщызекIуащ а бгъуэнщIагъымкIэ иджыри къэс, – и псалъэр зэпигъэуащ Удынэ. Ар укIытэрэ шынэрэ къыпхуэмыщIэу, и нэгум уз гуэр къищырт. 72 Прозэ
– ЖумыIэ уэри тIасхъэщIэхыу укъытхэтауэ, Удынэ! – хэти хэт, ауэ Удынэ апхуэдэ икIагъэ зэи хуимыгъэфэщами, нэрыбгейм жиIам арат къикIыр. – Сэ зэи си лъэпкъ и Iей зесхуакъым, ауэ, абы нэхърэ нэхъ тIасхъэкъым сщIари, – Удынэ иригубжьакъым Адэмей къызэрещам, ауэ щыхъукIэ, шынагъуэ дыдэщ зытепсэлъыхьыр.
– Сыт-тIэ абы нэхърэ нэхъ Iейуэ щыIэр? – къыгурыIуэркъым Адэмей. – Хы дэкIыпIэм къыщхьэщытщ цIыхум и лъэ здынэмыса Iуащхьэ задэхэр. Абы цIыхухэр дэмыкIыфурэ куэд зэриукIам щхьэкIэ, а щIыпIэм псори къыпокIуэкI. Ауэ зыми ищIэркъым, а сыдж папцIэхэм ущхьэпрыкIмэ, цIыхунэ зытемыплъа гъэхъунэ1 пшэрхэр зэрыщыIэр. Мис а гъэхъунэмкIэ къыщыхокIыж бгъуэнщIагъым и зекIуапIэри. Аращ ди цIыхухэр щызгъэпщкIуар, – ину жеIэ Удынэ, псоми зэхахын хуэдэу. Алэдамэ гу щимыхуэжу йоплъ пщащэ хахуэм, иропагэ апхуэдэ цIыхубз Iущ зэрыхуэзам, и нэгу къыщIегъэхьэ псэгъу зэхуэхъуауэ. – Ар сыт а жыпIэр? Ар сыт телъыджэ? – къызэщIэхъеящ хасэр.
– Ауэ фи фызхэмрэ бынхэмрэ я закъуэкъым абы щызгъэпщкIуар! – нэхъ иныжу къэпсэлъащ нэрыбгейр. – Мы щIыналъэм дызэрыщепсыхрэ сыт хуэдиз щIалэ цIыкIу нэрыбгейхэм къамылъхуами, зэрыщыту абы щызгъэпщкIуащ. Абдеж нартхэм я закъуэ мыхъуу, Удынэ и щIыбагъ къыдэт нэрыбгейхэри къызэщIэстащ. Ягу щIыIэхэр пыкIэзызыкIащи, а Iуэхугъуэм иригуфIэнрэ иригубжьынрэ езы дыдэхэм къагурымыIуэжу, зоплъыж, ягъэщIагъуэу зоIущащэ. – Сыт а жыпIэр, цIыхубз? Дауэ? фи щIалэ цIыкIухэр фукIыж фи хабзэтэкъэ? – шэнтым зыкъытриIэтыкIащ Адэмей пелуаным. – Ди хабзэт, ауэ схуэукIакъым, – и щIыб къыдэт бзылъхугъэ къэпIейтеяхэм захуигъазэри, пыгуфIыкIыу, щэхуу жиIащ Удынэ. – СхуэукIакъым зы щIали! Абыхэм щIэузын гу си бгъэм илъыххэн хуэмеями, схуэукIакъым. ЩIалэ цIыкIухэр щыхупIэм ихьурэ иридзыхыну фызгъалъхуэм и къалэнт, ауэ а къалэныр сэ си пщэ дэслъхьэжу жысIэри, щIалэ къалъхуху, сукIыну дэсхыу фIэкIа ямыщIэу, бгъуэнщIагъымкIэ щIэсхыурэ, гъэхъунэм схьырт. ГъэсакIуэми, дэгызэми, пщафIэми, нэрыбгей гуп, сымаджэ хьэлъэ хъуауэ нэрыбгеижьхэм я жылэм дэзгъэтIысхьэжа хуэдэу згъэIури, си гукъыдэжыр къыздэзыIыгъыну фэ зэсплъхэр тIэкIу-тIэкIуурэ згъэIэпхъуащ щIалэхэм я деж. Алэдамэ и закъуэ хуэдэт быдапIэ псом а Iуэхугъуэм имыгъэгузэвауэ, имыгъэгужьеяуэ дэтыр. Абы и нитIыр къигуфIыкIыу Удынэ зэпиплъыхьырт, гущIэгъу хэлъу, гу кIуэцIылъу къызэрыщIэкIам щхьэкIэ. Уеблэмэ, абы щхьэкIэ нэхъ гуащIэжу илъэгъуауэ къыщыхъурт. Удынэ къыхуеплъэкIащ псэм и щIасэм. Зы плъэгъуэм уи псэр щыхихи къару къыщыпхилъхьи щыIэщ. Алэдамэ и нэгум къищ нэхум къару къыхилъхьауэ къыщыхъури, Удынэ пищэжащ:
– Ахэр зыкIэ быдэ цIыкIуу, къарууфIэу, Iущу къохъури! – пщащэр и ныбжьэгъум бгъэдэкIуэтащ, пыгуфIыкIыу. 1 Гъэхъунэ – хъупIэ. 73 Прозэ
А псалъэхэм Жан зэхэзехуэн ящIати, и щхьэр игъэкIэрахъуэурэ, щIыбкIэ икIуэтырт, и ныбжьэгъур зыбгъэдимыгъэхьэу. – Ар фIыкъым! Аратэкъым дэ дызыхуагъэсар. Дэ цIыхухъу къытхэтын хуейкъым. Ар фIыкъым, – зы шынагъуэ гуэр илъэгъуам хуэдэу икIуэтурэ, и нэщхъыр зэхэлъу къеплъащ абы Жан. Адэмей жиIэнури ищIэнури имыщIэу, псори фIызэхэзэрыхьыжауэ Удынэ жиIэм щIодэIукI. – ПщIэрэ, Жан, хъыджэбз цIыкIу къэплъхуа уи гугъэжу, нэгъабэрей быдзафэхэм щэхуу уахэплъэ щхьэкIэ, яхэткъым абыхэм уэ къыпкIэрыхуар. ПщIэрэ, сыт щхьэкIэми?! Хъыджэбзкъым къэплъхуари. ЩIалэт ар. 74
Нэрыбгейхэр.
Жан а псори зэхихыну хуэмейуэ, и щхьэр егъэкIэрахъуэ.
– Щыгъэт, Удынэ! Гъэбэяу уи жьэр! КъыфIумыгъэкI! – мэIущащэ Жан, бжыкъур быдэу икъузауэ. – А цIыкIур сыту къарууфIэ уи гугъэ, иджыри цIынэми. IэпIащэлъэпIащэ хъужауэ, мыщэ шырым хуэдэу жыджэру.
– Щыгъэт, зо! ЗэтепIэ уи жьэр! – и макъым зригъэIэтри, и нэм
щыблэр къыщIихыу, и ныбжьэгъум къыжьэхэлъащ Жан. – Апхуэдэхэр куэдщ, Адэмей. МинитIым щIегъу Адэ1 къыщыхъу дзэ мыхэр, – и щэху нэхъ хьэлъэ дыдэр къитIэщIащи, и гур зэгъэжауэ, сыт къращIэми арэзыуэ, дзэпщым зыхуегъазэ Удынэ. – Уи щхьэгуащэм къыпхуищIа унафэм уебэкъуэн хуей щхьэ
хъуа? – набдзэгубдзаплъэу пщащэр тэлайкIэ зэпиплъыхьри, щIэупщIащ Адэмей.
– Дауэ къыпщыхъурэ апхуэдизым къамыгъэщIар уи гум хьэлъэу телъу упсэуну?! Сэ сыпсэуфынутэкъым. Аращ щIэзмыукIари. 1 Адэ – мыбдеж: Краснодар щIыналъэм и Темрыкъуэ куейм хыхьэ Голубицкая жыхуиIэ станицэм ижькIэрэ зэреджэу щытар. Прозэ
КъищынэмыщIауэ, илъэс минкIэ нэрыбгейхэм яукIыжа я къуэхэр ямыукIыжу, я адэхэм иратыжу щытатэмэ, ахэр лъэпкъым иIэжатэмэ, нэхъыбэж дыхъунут, дыгъуасэ къыдэбгъэрыкIуэу Iисрафыр къытхэзылъхьа лъэпкъри къыттегушхуэнутэкъым. Псоми ящIэ нэрыбгейхэм къызэрымыкIуэу бын узыншэ къызэралъхур. Нэрыбгеикъуэ защIэу зы дзэ диIатэмэ, тхыдэм тIэщIиха щIыналъэр къэдзэужынти! – пагэу жиIащ Удынэ.
– ЖыпIэмкIэ сыарэзыщ, Удынэ. Губзыгъагъэщ. Ауэ сэ къэзгупсыса хабзэкъым уэ къызэпыбудари, уи унафи сщIынукъым. Мэуэтхэм зыкIи уекъуэншэкIакъым уэ, – жи Адэмей.
– Уи нэмыс нэхъ лъагэ ухъу, Адэмей, ауэ Удынэ мыхъуатэмэ, дыгъуасэрей зэхэуэр апхуэдэу тыншу къепхьэлIэн уи гугъэрэт? – Алэдамэ, зыхуэмышыIэу, къыщхьэщыжащ фIыуэ илъагъу цIыхубзым. – Псалъэ уиIэмэ, утыкум къихьи жыIэ, Уэрышыкъуэ! – къыхуеплъэкIащ абы дзэпщыр, и напщIэ лъэныкъуэр хишри. Арыххэу, Алэдамэ утыкум къихьэри, къэрэгъул бжыхьу Удынэ и пащхьэ къиуващ. – Еней мыхъуу, Ахей унафэр IэщIэлъыжатэмэ, нэгъуэщI зыгуэрут зауэр зэриухынкIэ хъунур. Пэжщ, нартыжь хахуэхэр уи гъусащ, абыхэм я фIыщIэ куэд хэлъщ узэрытекIуам, ауэ Удынэ Ахей имыукIатэмэ, зауэ IэнатIэм хьэжьпэжь хэхъухьа лIы гъуэзэджэм къыуищIэр
плъагъунт. Хьэпсым къарууншэ ихъухьа бзылъхугъэм IэщIэукIащ дунеижьыр зыгъэгызу щыта пщыжьыр. Абы хьэтыр гуэр иIэн хуейкъэ? Абы и унафэ уэ щIыж, жыпIэу, щхьэгуащэм хуумыдзыжу, укъыщыжыну хуэфащэкъэ Удынэ?! – зэпIэзэрыту жиIащ Алэдамэ. – Абы хьэтыр имыIэу жысIэркъым, Алэдамэ. Дэтхэнэ зыри мы щIыналъэм зэрыщIэзэуар слъэгъуащ сэ, лъэпкъым и шэпэIудзу уэри укъызэрызбгъурытар сщыгъупщакъым, – ифI зыкърешэж Адэмей, Алэдамэ зэи дзыхь хуищIу щымытами, иужьрей Iуэхугъуэхэм зыкъригъэдзэкIыжауэ. – Плъыртетым ищIар щIэщхъуу къэфлъытэми, сэ Удынэ и хэлъэтыр къызгуроIуэ. БдызоIыгъ, цIыхубз! – зыкъиIэтщ, и Iэ ижьыр и бгъэм трилъхьэри, нэрыбгейм щхьэщэ хуищIащ Щэуей. – Мыбдеж къекIуэлIахэр делэ фыхъужауэ ара? фи плъыртетым и щэхур щхьэгуащэм деж нэсыжмэ, мафIэсу къызэрыфхэлъэдэнур фщIэрэ? – зыкъиIэтащ Къарэшу. – Зы унафэ закъуэт нэрыбгейхэм къыхуащIари, ари нэсу ягъэзэщIэфакъым. Мэуэтхэри фызэдрагъэхьынущ, Адэмей. ЩIыгум тетаи темытаи жаIэу, лъапсэрыхыр къыфхалъхьэнущ! фыпсэуну фыхуеймэ, Удынэ щIалэ цIыкIуу игъэпщкIуар фукIи, езыр щхьэгуащэм деж евгъэшэж. Абы ирещI и гъэсэным и унафэр. Къарэшу жиIэм арэзы техъуащ дзэзешэ зыбжанэ. Удынэ и напIэр едзыхауэ Алэдамэ и щIыбагъ къыдэтт, сыт хуэдэ унафэ къыхуамыщIми, абыкIэ арэзыуэ. – Пэжщ Къарэшу жиIэр, Адэмей, – зыкъиIэтащ Тотрэш. – Щхьэгуащэр, Iэмал имыIэу, къежьэнущ. Къежьэми, фIы щIэфхынукъым.
– Сыт сщIэн хуейр, нартыжьхэ? Сывочэнджэщ. – жиIащ Адэмей, хасэм хэтхэм захуигъазэу. 75 Прозэ
– Хуит сыкъэпщIмэ, сэ згъэIэпхъуэнщ нэрыбгейр щхьэгуащэм деж, фэ гъусэ къыхуэфщIынур фи Iуэхужщ. Ауэ, Iэжьэкъур ивмыч, мэуэтхэ, Адэ щагъэпщкIуа щIалэ цIыкIухэр фукIыну фемыпIэщIэкI. Зыми ищIэркъым щхьэгуащэмрэ Удынэрэ зэрызэIэпыкIыну щIыкIэр. Дауэ мыхъуами, нэрыбгейхэмрэ мэуэтхэмрэ я зэхуаку къыдэкIа щIэблэщ ахэр. ЗэкIэ фымыгужьей. фи фызхэмрэ бынхэмрэ къефшэлIэжи, фытIысыж. АдэкIэ деплъынщ, – хэкъузауэ жиIащ Тотрэш. АбыкIэ арэзыуэ хасэр зэхэкIыжащ, Удыни, бзаджащIэ гуэр нэхъей, и пэшым щIаубыдэри, хъумакIуэу нэрыбгеитI щIыхьэпIэм деж ягъэувыжащ. ежьэжыну ЕтIуанэ махуэм зызыгъэхьэзыра нартыжьхэр ягъэхьэщIэжырт мэуэтхэм. Лэгъупым фIэдза шыуан фIыцIэшхуэм мэлыл пшэрыр ивыкIырт, лы гъэгъуа гъэжьэрымэм узыIэпишэу, быдапIэм дэсхэм я гурыIупсыр къигъажэу хьэуам кърихьэкIырт, лъэпкъылI Iущхэр уэршэру Iэнэ кIыхьышхуэм пэрыст. Шхэнуи хьэщIэм яхэплъэнуи гукъыдэж зимыIэр Алэдамэ и закъуэтэкъым. Я пщымрэ гуащэмрэ зы махуэм зэрыщIалъхьэжам, хасэм къыщапсэлъар къахухыхьэжауэ, куэдым я кIуэцIыр къижьыкIырт. Апхуэдэт гуитIщхьитI хъуа нэрыбгейхэр. КъызэрыгуэкI цIыхубзыр щIохъуэпс и щхьэр лъагэу езыгъэлъагъужын, лъэпкъ къупщхьэу къыщIэувэн къуэм. Нэрыбгейхэри апхуэдэу псэуфыну пIэрэт, къуэ къыщIагъахъуэу щытамэ?! Абы хигъэгупсысыхьырт бзылъхугъэ ябгэхэр. Сыт жамыIэми, дауэ замыщIми,
хуабагъэ, цIыхугъэ, IэфIыгъэ гуэр ябгъэдэлъу къыщIэкIынт абыхэми. Дауэ мыхъуами, сыт хуэдэ гъэсэныгъэ хамылъхьами, цIыхущ ахэри! Нэрыбгейхэм къалъхухэм зэ Iуагъэплъатэмэ, я бгъафэ зэ закъуэ иракъузылIатэмэ, зыхащIэнут, къагурыIуэнут ар. Я мыщэ шыр цIыкIухэм зэи зэраIумыплъауи, ахэр зыщIыпIэ зэрыщыхэтым, зэрыщыпсэум и хъыбар къудейм нэрыбгейхэм я щхьэр зэтрихуауэ закъыхуэужьыжыртэкъым. Хэт и гугъэнт хьэщхьэрыIуэдзэм хэт цIыхубз
ябгэхэр бын Iуэху щхьэкIэ зэхэзехуэн хъуарэ, я фэм имызэгъэжу къэнэну?! Арат абыхэм я тIасхъапIэр, къызэрыщIэкIымкIэ. – Шэми шхуми уисрэ? – плъыр чэщанэм имычэзууэ дэкIуея Жан и гупсысэхэм къыхишыжащ Щэуей. – Сыт зи гугъу пщIыр? – нартым къыхуеплъэкIри, и щхьэр иридзэкIыжащ нэрыбгейм. – ГуитIщхьитI ухъуащ, жызоIэ. УзыщIапIыкIар нэгъуэщIщи, уи ныбжьэгъум ищIар хуэбгъэгъуфыркъым, ауэ уи къуэр зэрыпсэур анэгум хыхьащи, плъагъуну ущIохъуэпс. Уи щхьэр умыгъэкIэрахъуэ, нэрылъагъущ ар. СыкъыпхуэгъэпцIэнукъым, – жи нартым. – КъызгурыIуэркъым узытепсэлъыхьыр, – Жан и нэр егъэпщкIу. – Ерэхъу! Сэ нэрыбгейм сыкъилъхуу, си адэм сыкъызэрыритыжар псоми ящIэ, ауэ а нэрыбгейр хэтми зыми ищIэркъым. Уэ уощIэ, пэжкъэ?! – пщащэм и пащхьэ къиуващ Щэуей, и нэгум хуиту иплъэу.
– Хузогъэфащэ, – и губжьыр хуэмыгъэпщкIуу, и нэ фIыцIитIыр нартым триубыдащ Жан. – Уи ныбжьэгъур сэкъатыншэу къыхэпшыфынущ мы Iуэхум. 76 Прозэ
Удынэ илэжьа щыуагъэм хуэдэ дыдэ IэщIэкIащ си анэми, ар къебгъэщIэжрэ, абы тепкъузэмэ укъикIащ. Хэт ищIэрэ, гъащIэщIэ къыфхуэунэхунри хэлъщ нэрыбгейхэм.
– Къатинэ зэи зиумысынукъым. Сэ, къызэрыгуэкI къэрэгъулым, жысIэра хьэмэрэ щхьэгуащэм жиIэра нэрыбгейхэм я фIэщ хъунур? Си жьэр зэтезмых щIыкIэ си щхьэр фIихынущ, – идэркъым пщащэм. – Пэжщ, хэкIыпIэу тIущ щыIэр: е уиукIынщ, е къэбгъэдэIуэнщ. Абы хуэдэ гуащэ гуэрщ нэрыбгейхэм я къуэхэр яукIыжыну къыхэзылъхьари, си анэм хуэкъутэжынущ а хабзэжьыр. Нэрыбгейхэм я гуащэм и къуэр псэууэ къигъэнауэ къащIэмэ, хуагъэгъунукъым, ар напэтехышхуэщ. Аращ зытепкъузэнур. Гъэшынэ. Щэуей Iущ-бзаджэу къыщIэкIащи, Жан абы ирогуфIэ. – Уэ зы щIалэ пхуэзгъуэтамэ, мы дунейм теттэкъым зэрезгъэукIын! Уэ хуэдэлIхэм яхуэфащэщ бэгъуэну, – и нитIыр къилыдыкIащ Жан. – Къыпхуихуэнщ апхуэдэ гурыфIыгъуэ, ауэ Удынэ щхьэгуащэм деж езышэлIэжынухэм уахэту Iуащхьэмахуэ лъапэ укIуэжынщи, Къатинэ уепсэлъэнщ япэщIыкIэ. Хэт ищIэрэ, итIанэ нэрыбгейхэр къызэрыгуэкI бзылъхугъэхэм хуэдэу лIы дэкIуэну хуит фыкъащIынри хэлъщ, – жи Щэуей, Жан и щхьэц пыпхыкIа гупэмкIэ къыдэдзам и кIапэм епэщэщурэ. – Къатинэ и зэманыгъуэм абы хуэдэ нэрыбгей лъэщ хэтакъым
нэжьгъущIыдзэм. Абы къыхэкIыу, гъэсакIуэ нэхъыщхьэ ящIри, къащIэувэ щIэблэр езым хуэдэу игъэсэн хуейуэ къалэн щащIат. Сымылъхуэсу дунейм сыкъытехьати, фызгъалъхуэм щыхупIэм сыщидзыну яужь итащ, а махуэм къалъхуа щIалэ цIыкIухэм я гъусэу. Ауэ Къатинэ сыкъыIэщIихауэ щытащ ажалым, сэ спIынущ мыр, згъэсэнущ, жиIэри. ИужькIэ къызгурыIуэжауэ аращ а лъэхъэнэм Къатинэ къефыкIар.
Зыгуэр къеныкъуэкъуу къызэгуиудым хуэдэу, бампIэм ихьырт, зишхыхьыжырт. Жэщ гуэрым, псори зэгъэжауэ, Къатинэ санэхур кърихьэжьэщ, чэф хъуху ефэри, и пэшыр цырыц ищIыжат. СыкIуэщ, тезгъэужщ, згъэгъуэлъыжри, пэшыр зэлъыIусхыжащ, щхьэгуащэм къищIэмэ, тезыр къытрилъхьэнути. А жэщым, зимыщIэжу, Iуэщхъуащ Къатинэ: «Уэ нэхърэ нэхъыжьу къуэ сиIэщ сэ, цIыкIуэ! Си Щэуей и адэм естыжауэ епI». Тэлай дэкIауэ, тIуащIэм дэс нарт лIыхъужьым и хъыбар щызэхэсхым, щIыIэ-щIыIэу сигу къэкIащ, мырмырауэ пIэрэ, жысIэри. Услъэгъуа нэужь шэч къытесхьэжакъым, уи анэм узэрещхьымкIэ, – жи нэрыбгейм, и нэр хэплъызэу, и гупсысэхэр зэкIэлъигъакIуэу. – Щхьэгуащэр уи IэмыщIэ илъу бжы-тIэ, дахэ! КъыбгурыIуащ уэ псори, пэжкъэ? – КъызгурыIуащ!
– Сыт хуэдэу бын губзыгъэ диIэну уэрэ сэрэ, – и дзэ хужьхэр къаплъэу, ину дыхьэшхащ Щэуей, пщащэм дэгушыIэри. ВыщхьэфIэч
Нартыдзэм япэ иту кIуэрт Тотрэш, Щэуей, Алэдамэ, Удынэ, Жан сымэ, нэрыбгей зыбжанэ ящIыгъуу. КIэбгъулъ быдапIэм къыщекIуэкIа псалъэмакъым псори иIыгъ хуэдэт, иджыри къимыутIыпщауэ, зэхаха 77 Iуащхьэм и хъыбар. 78
Прозэ
псори я щхьэ яхуимыгъэзэгъауэ. Шы лъэ макъ мыхъумэ, псалъэмакъ къэIуххэртэкъым. Щхьэж и гупсысэм хэгъуэщыхьыжауэ, щымт. Удынэ и щхьэр лъагэу Iэтауэ, и пкъыр захуэу иIыгъыу, уардэу шым тесми, и напIэр едзыхащ, нэщхъейщ. Алэдами абы щIэх-щIэхыурэ хуоплъэкI, и гум лъыр къыпыжми, и нэщхъыр зэхэлъщ, зэпIэзэрытщ. «Уи кIуэдыр си кIуэдщ! ДызэкIэрыхункъым», – жиIэу, и гугъэ хихыжам хуэдэщ Алэдамэ. Ауэ абы къыгуроIуэ Удынэ мэуэтхэм я деж къыщыбнэу, зэрылъэпкъыу нэщанэуапIэ пщIы зэрымыхъунур. А тIум ямыщIэр
зыт – Щэуейрэ Жанрэ хэкIыпIэ яхуэхъункIэ хъунур къызэрагъуэтарт. Щхьэж и жылэжь къэблэгъа нэужь, нартыдзэм пыхуурэ, Iуащхьэмахуэ лъапэкIэ зыунэтIа гуп цIыкIум я закъуэу къыщынэм, нэхъ хуабжьу заукъуэдиящ. – Мы щIыпIэхэмкIэ зэи укъэкIуакъэ, Алэдамэ, – щIоупщIэ Тотрэш, гупыр Псыжь къикIыу загъэпсэхуну епсыха нэужь. – Си вакъуэ адэм зекIуэ сыкъришажьэу щытащ, ауэ Псыжь зэи сыкъикIатэкъым, – Iэгъуэблагъэр зэпиплъыхьу жеIэ Алэдамэ. – Дэнэ дыкъэса?
Тотрэш зыри жимыIэу зыкъеIэтри, мэзыкум ит IуащхьэмкIэ псынщIэу еунэтI, «накIуэ» жыхуиIэу, и щхьэр Алэдамэ къыхуещIри. Нарт щIалитIыр Iуащхьэм и щыгум къыщыхута нэужь, Тотрэш и Iэр еший:
– МодэкIэ плъэт. Зэи умылъэгъуами, яIуэтэжу зэхэпха хъунщ мо Аддэ жыжьэу, губгъуэ щхъуантIэхэмрэ уафэ къащхъуэмрэ щызэхыхьэж щIэплъыпIэмкIэ, и IитIыр уафэ лъащIэм щIигъэкъуауэ, къримыгъэщэтэхыу иIыгъ хуэдэ, пагэу щыхэIэтыкIат Насып Iуащхьэр. Ар иджыри жыжьэ дыдэ щыIэми, и щыгум телъ щIымыл Iувыжьхэр дыгъэм пэлыдырти, махуэ шэджагъуэм уэгум къитIысхьа вагъуэу
плъагъурт. – Iуащхьэмахуэ! – и нэгум псэхугъуэ гуэр къищу, щэхуу жиIащ Алэдамэ, и нэ фIыцIитIыр щIэплъыпIэм тедияуэ. Нартыжьхэм зэрыжаIэмкIэ, а Iуащхьэрат Псатхьэ и хэщIапIэр. «Пщэдджыжь къэс Iуащхьэ щыгум къытоувэ Тхьэшхуэри, зеплъыхь. Хэт сыт хуэныкъуэми, щIэхъуэпсми, хуэчэмми елъагъу абы. Псатхьэ нэхъ гъунэгъу зыхуащIу лъаIуэхэри куэду йокIуалIэ Насып Iуащхьэ и лъапэм. Бын зимыIэу щIэлъэIур зэхех, гъуэщауэ гузэвэгъуэ зытелъыр елъагъу, узым къигъэдзыхэм и щэIу макъыр лъоIэс, апхуэдэу, дэтхэнэ зыми насып трегуашэри, мэбзэхыж. Узэрыхуа щытыкIэм елъытащ уи насыпыр зыхэплъагъуэри. Насыпым пыухыкIауэ зы теплъэ иIэкъым, зы цIэ зэрихьэркъым, зы плъыфэкъым къыщIэувэри. КъыбгурыIуэрэ, си щIалэ?!» – къищIэжащ Алэдамэ и вакъуэ адэм зыхуигъэIущу щытар. Иджыпстущ Алэдамэ къыщыгурыIуар а псалъэхэм я мыхьэнэр. ЩIалэм быдэу ищIэрт Насып Iуащхьэм гъунэгъу хуэхъумэ, Псатхьэ зэрелъэIунур. – Мы дызытетыр Къамэ жыхуаIэ Iуащхьэращ. МодэкIэ уплъэмэ, иджыри Iуащхьэ зыбжанэ щытщ. IуэрыIуатэм зэрыжиIэмкIэ, щIы
лъабжьэм щыжей благъуэр къэушауэ дунейм къытехьэну хуейуэ ныкъуакъуэу къеIэрт. КъеIэхукIи, мыпхуэдэ зы Iуащхьэм зыкъиIэтырт, благъуэм и къарур хуримыкъуу, щIыр къызэгуимытхъыфу. Ауэрэ На- Прозэ
сып Iуащхьэ деж къыщыщIэкIащ сытми. Абы щыгъуэу жаIэ Псатхъэ хьэршым къехыу Насып Iуащхьэ къыщытетIысхьар, цIыхухэр а благъуэжьым щихъумэн папщIэ. Мор Мэшыкъуэ жыхуаIэращ, – и щхьэр ещI Тотрэш.
– Нэрыбгейхэр щызэпеуэ Iуащхьэр. – пещэ Алэдамэ.
– НтIэ. Гъатхэ къэс Мэшыкъуэ деж щызэхуос нэрыбгейхэри, зэпоуэ, хэт нэхъ жэрми, лъэщми, псынщIэми. НакIуэ, хуэмурэ дехыжынщ. Щэуеи, щакIуэ къикIыжауэ, гъумэтIымэу пшэрыхьыр зэIих хъунщ, – мэдыхьэшх Тотрэш. – Дахащэщ! – и нэр Насып Iуащхьэ къытрихыжыфыртэкъым Алэдамэ. Алэдамэ и нэр зэтрипIэщ, и бгъэм изу жьы зыжьэдишэри, хуэмурэ къыжьэдигъэкIыжащ. Тотрэш къыгурыIуэрт псори, щIалэщIэм зыри жимыIэми. Мы зекIуэр Алэдами Удыни яужь дыдэ яхуэхъункIэ шынагъуэт, уеблэмэ, Къамэ емыхыж щIыкIэ, нэщанэуапIэ ящIынкIэ шынагъуэт. Щхьэгуащэр бэлэрыгъыркъым зэи, куэд щIауэ къеплъакIуэ хъунщ гупым нэрыбгейхэр. Арами, нартыжьыр щыгугъырт Iуэхур нэгъуэщI зыгуэру зэхэкIыну, зэи къэмыхъуа телъыджэ къэхъуу, Къатинэ и гъэсэным гущIэгъу къыхуищIыну. Хуэфащэт а бзылъхугъэ цIыкIум псэуну, цIыхубзым и насыпыр зыхилъагъуэ дыдэм хэтхъыкIыу дунейм тетыну, апхуэдизу зыщIэхъуэпс хуитыныгъэр къратыну. – Умыдзыхэ, щIалэ! ЗэхэкIынщ псори. НакIуэ, – жиIэри, Тотрэш къежьэжащ. Удынэ Алэдамэ хуэмызэмэ нэхъ къищтэрт. Ар укIытэрт. УкIытэрт апхуэдэ щэхушхуэ къызэрылъыкъуэкIам, и нэрыбгей тхьэрыIуэм зэребэкъуам, абы къыхэкIыуи дзыхь хуэпщI мыхъуну цIыхум къазэрыщыхъум щхьэкIэ. Пэжщ, дэтхэнэ зы цIыхуми щэху гуэр и щIыбагъ дэлъщ, ар и тIасхъапIэу къыщыщIэкIи щыIэщ. Ауэ щыхъукIэ, гъащIэ гъусэ щыбгъуэтам деж уи щэхуу хъуар хуэпIуэтэн хуейщ, ар иужькIэ къыкъуэщыжу, мис, Удынэ къызэрыщыщIам хуэдэу, укIытэгъуэ уимыхуэн папщIэ. Ауэ Удынэ и Iуэхур нэхъ куут, къызэрыгуэкIтэкъым. Лъэпкъ псом и пащхьэ иувэри, зыщиумысыжат абы, иджы и щыуагъэм хуэфащэ жэуап ихьыну щхьэгуащэм деж макIуэ. КъыгуроIуэ абы псори, а Iуэхум щыпэрыувэми къыгурыIуэрт ар зэгуэр къызэратIэщIынур, зэ мыхъуми зэ и щэхур иIуэтэжын хуей зэрыхъунур. Ауэ абы щыгъуэ Удынэ и гугъакъым псом нэхърэ нэхъ зыщыукIытэн и гъащIэм къыхыхьэну. Хэт ищIэнт абы и гъащIэм Алэдамэ къыхыхьэу къигъэнэхуну?! Пщащэхэр лъэныкъуэкIэ щысщ. Хэт и сэр елъ, хэти, мэзым щIэж псым зыщигъэпскIащи, и щхьэцыр игъэгъущу дыгъэм зрегъэу. Удынэ нэхъ жыжьэ IукIуэтауэ и закъуэ щысщ, жыгым кIэрыгъэщIауэ, и щхьэр ехьэкIауэ мэгупсысэри. Жанрэ Щэуейрэ мафIэ ящIауэ нышыр ягъажьэ. – Апхуэдизу уи щхьэ щIыщIэпхьэн блэжьакъым уэ, – Удынэ зыкIэрыгъэщIа жыгым Алэдамэ къекIуэкIри, пщащэм къыпэтIысащ.
– Сэ сщIам нэхърэ нэхъ Iей щыIэкъым, – нэщхъейуэ пыгуфIыкIащ – Апхуэдэу къысщыхъуркъым сэ. Быдзафэ минитI букIамэ пщащэр. нэхъыфIт? 79 Прозэ
– Иджыри зэ сыкъалъхужрэ, апхуэдэ IэнатIэ сыIууватэми, арат сщIэнур, – нэрыбгейм и нащхъуэхэр щIыIафэми, хуабагъэ къыщIихырт.
Арат абы Алэдамэ гухэлъ щIыхуищIари – зэ IуплъэгъуэкIэ гущIыIэу къыпщыхъуми, пщащэм и гум гуапагъэрэ къыхуэмыIуатэ лъагъуныгъэрэ къызэрикъуэлъыкIым щхьэкIэ. Арат дэгу-нэф хъуа щIалэр зыщIэзышэр, «къэуш» жиIэурэ къеныкъуэкъур, дунеишхуэр зи инагъыр и дамитIым къытралъхьами, ар езыгъэшэчын гуащIэрэ гукъыдэжрэ къыхэзылъхьэр. – Сэ сощIэ гъащIэ мытынш къызэрыбгъэщIар. Иджы си ягъэкIэ, лажьэ уимыIэу, мыргуэрым ухэджэрэзащ.
– Апхуэмыдэ куэд ялъэгъуащ нартхэм, – Алэдамэ къызэпиудащ нэрыбгейр.
– Иджыри бгъэзэж хъунущ, Алэдамэ. Гуащэнагъуэ къешэлIэж, Мэуэтейм нэхъ дахэ дыдэу ис пщащэр къыбдэкIуэнущ, унагъуэ ухъужынщ. Сэ укъыскIэлъыкIуэу, уи щхьэр хыумылъхьэ. Гъэзэж, – пщащэр Алэдамэ и нэгум имыплъэфу и напIэр ирихьэхьауэ, зимыщIэжу, зэпэщэщ удзыр кърефыщIыкI. – Сэ сщIэр сощIэж, бзылъхугъэ, уэ унафэ къысхуумыщIми, – къэлыбащ Алэдамэ. – Уэ пщIэркъым нэрыбгейхэр зэрыгущIэгъуншэр. Зыри къыдэмыдэIуэххэу, губгъуэжьым драукIыхьыфынущ. Сэ сыIуэхутэкъым, си ягъэкIэ уи анэм и закъуэ дыдэу къэнэнущ. Щхьэ абы уемыгупсысрэ? – япэрей плъыртет ябгэм ещхьыжыххэтэкъым Удынэ. Ар иджыпсту Iэсэт, щабэт, махэт, нэрыбгей фащэ щыгъми,
бзылъхугъэ гумащIэт. Дэтхэнэ зы нэрыбгейми лъагъуныгъэр къыпкърыхьа нэужь апхуэдэу зыкъызэридзэкIыу пIэрэ?!
– Щыгъэт. Сызыхуеймрэ сыздэкIуэмрэ къызгурыIуэжу сыкъежьащ. СщIэркъым дызэрыхъунур, ауэ зэгъащIэ – уи кIуэдыр си кIуэдщ, уэрэ сэрэ зырызу дыпсэуфынукъым. Щхьэгуащэм сыт къыпфIимыщми, а бгъэпщкIуа къомыр щыхупIэм щызымыдза уи IитIыр си нэм хуэсхьу сыпсэунт, – жи Алэдамэ, щабэ зыкъещIыжри. Удынэ, зэхихыр и фIэщ мыхъужу, и напIэр къеIэтри, Алэдамэ и нэгум йоплъэ. Псалъэр лейщ. Псори нэхэм къаIуатэ. «Зэ сIэщIэкIащ зы бзылъхугъэ, иджы си Iуэхущ узутIыпщмэ», –
игукIэ жиIэрт Алэдамэ. Япэрейр IэщIэкIами, ар уз хуэхъуу куэдрэ зыкъыхуэмыщIэжу къэгъуэгурыкIуами, а Iуэхугъуэр мыхъуатэмэ, Удынэ къицIыхунутэкъым. Ауэ щыхъукIэ, зыр къигъуэтын щхьэкIэт адрейр щIыфIэкIуэдари, а псори псыхэкIуадэ мыхъун папщIэ сытри хуэщIэнут. ГъащIэм Iущ ищIа цIыхухъум икIуэт иIэтэкъым. Ар пщащэм и Iэм щабэу теIэбащ, Удынэ псэ хилъхьэж хуэдэ. Удыни псори къыгурыIуащи, пыгуфIыкIыурэ и щхьэр мащIэу егъэхъей, къеуэлIа насыпышхуэр и фIэщ мыхъужу. Хьэрэ-Кхъуэрэ Iуащхьэм ущхьэдэхрэ Бахъсэныжь укъикIмэ зызыукъуэдий щIыналъэм ихьа нэужь, адэкIэ-мыдэкIэ къыкъуэхуа нэрыбгейхэм къаухъуреихьри, гупыр быдапIэм нашэсащ. КъызэрыщIэкIымкIэ, щхьэгуащэм куэд щIауэ ищIэрт «хамэ» гуп къазэрыхуэблэгъар. Чэщанэ лъагэхэм тет нэрыбгей зэщIэузэдахэр, хэти къыщIэнакIэу, хэти гущыкI и нэгум къищу, хэти нэщхъкIэ пыджэу, 80 Прозэ
къыхуеплъыхырт Удынэ. Дауи, Къатинэ къылъагъэIэсыжагъэххэт пщащэм и щыуагъэр. Мы щIыпIэхэм япэ дыдэу къыщыхута Алэдамэ къыгурыIуащэртэкъым нэрыбгей щIыналъэм дэнэ нэскIэ зишэщIми, ауэ Хьэрэ-Кхъуэрэ къыщыдэкIым гу лъитат нэм къиплъыхьыр жылэ-жылэу зэпрыхулыкIарэ къегъэбыдэкIауэ зэрызэхэсым. Плъыр чэщанэхэр лъагапIэхэм щыхэIэтыкIауэ, тIасхъэщIэххэр щабэрыкIуэ щэхурыгъазэ хъужауэ къуакIэбгыкIэм иту. ИпщэкIэ уплъэмэ, Iуащхьэмахуэ деж къыщыщIидзэу къуэкIыпIэмкIэ екIуэкIыу къурш тхыцIэм зыщеукъуэдий, нарт хэкум мывэ къалэу къыщхьэщыуварэ къихъумэ нэхъей. Дыжьын уэсыр зытепщIыкI къуршыщхьэр къыхуоплъых и куэщIым ис лъэпкъыжьым, и бын тIэкIур щызэхэзекIуэ щIыналъэм. Благъуэр щIы лъабжьэм къыщыщIэпща щIыпIэм къыщыунэхуа, дыкъуакъуэу жьэдэупсыкIа Iуащхьэжьым илъэс мин бжыгъэ хъуауэ телъ щIымылым хуэдэу щIыIэщ хьэщIэхэм къапежьа щхьэгуащэм игури и теплъэри. 81
НэжьгъущIыдзэмхэтфызшумиIэщэ-фащэр.
Вындыржьычу фIыцIэ щхьэц кIэщIыр тIууэ зэгуэхауэ Къатинэ и дамащхьэм тоуэ, и нэ фIыцIэ пIащитIыр хьэщIэхэм къатриубыдауэ зэпеплъыхь, и Iупэ дыкъуакъуэхэр и нэщэнэщ бзылъхугъэр ябгэм я нэхъ ябгэжу Псатхьэм къызэригъэщIам. Къурш щIыIэр зэрыблагъэм къыхэкIыу, нэрыбгей лъахэр щIыIэтыIэщ, жьапщэщ, дыгъэм укъигъэхуабэркъыми, щхьэгуащэм и лъэнкIапIэм мыщафэ бацэр ешэкIащ,
6 Заказ №372 Прозэ
гъуэншэдж фIыцIэм фэ етIуанэу исщ, кIэрыщIа Iэщэр щIихъумэу и дамэ лъэныкъуэм тепхъуа щIакIуэ фIыцIэ Iувым къыщIоплъ дэщI дыжьыныфэ екIур, и Iэ ижьыр хуиту и пкъым гуэлъщ. НыбжькIэ ар Алэдамэ и анэм хуэдэнми, цIыхубзыр жанщ, зэкIужщ, и Iэпкълъэпкъыр жырым хуэдэщ. Абы и набдзэ псыгъуэ къурашэхэр зэхуишауэ, нэщхъкIэ къоплъ Удынэ, и пэ псыгъуэ кIыхьыр еIэтри, хьэуар къызэприхулыкIыу ину къопсалъэ:
– Къеблэгъэж, си хъыджэбз! Уи къулыкъур хъарзынэу епхьэкIауэ жаIэри.
Щхьэгуащэм и псалъэхэм щIэлъ щIагъыбзэр псоми къагурыIуащ. ИхъуреягъкIэ игъэзджызджу, иджыпсту къуакIэбгыкIэр зэщIичу зыгуэр къэуэным хуэдэу, Къатинэ гуащIэ къыпкърокI, шыхэр къигъэпIейтеяуэ зэщIэпырхъэу, щIыр фIалъэхэмкIэ кърауду. Удынэ, и гум шыни гузави икIуэдыкIа хуэдэ, и нэщхъыр зэхэлъу щхьэгуащэм и нэгум хуиту иплъэ мыхъумэ, зы псалъэ къыфIигъэкIакъым. Абы ищIар ещIэжри, нэхъ шынагъуэ дыдэм хуэхьэзыру екIуэлIэжащ. – Узыхуейр къызэщIэ. Зыми зыри хищIыкIакъым а сэ сщIам. Си закъуэщ къуаншэри, абыкIэ жэуап зыхьын хуейри сэ зырщ, – щэху дыдэу, гъэхуауэ жиIащ Удынэ. – Адрейхэм сыт есщIынуми сэ си Iуэхужщ. КъызжеIэт, Удынэ,
илъэс мин хъуауэ дызытет хабзэм щхьэ уебэкъуэн хуей хъуа? Куэд щIа апхуэдэу щхьэзыфIэфI узэрыхъурэ? Нэхъыщхьэ дыдэу пхуэсщIа унафэм щхьэ пщIэ хуумыщIарэ? – Къатинэ и губжьыр зыхищIа хуэдэ, зытес шы къарэ лъэдий псыгъуэм и щхьэ кIыхьыр зэрехьэ, мэныкъуакъуэ. – СхуэукIакъым. Си гум къысхуидакъым, – зегъэкIэщI Удынэ.
– Нэрыбгейм гу кIуэцIылъкъым. Уи гум имыдауэ щыжыпIэкIэ, пхуэфащэкъым уэ нэрыбгей щIыхьыр. Апхуэдэхэм иращIэр зыщ, узэрыщыгъуазэщи, – Къатинэ и Iэ ижьым IэщIэлъ бжыкI папцIэмкIэ щIым тоуэ, къриуду. – Къысхуэбгъэфащэр си тезырщ, ауэ си гъусэхэр утIыпщыж, – жи пщащэм. Алэдамэ и шым елъэдэкъауэри, пщIантIэкум ирагъэува Удынэ бгъурыуващ. Къатинэ ар нэкIэ илыгъуэным хуэдэу къыхуеплъэкIри, и напщIэ лъэныкъуэр хишащ. – ЛIо, Удынэ, укIыти шыни умыщIэжыххэу, уи щIасэлIыр къыздэпшауэ ара? Ущысхьыркъэ? – хъыджэбзым щIэнакIэу пыдыхьэшхыкIащ щхьэгуащэр. – Зи щIыхьыр ин щхьэгуащэ, куэдщ ар. Унафэ зыIэщIэлъыр уэращи, къытхуэпщIыр ди зэхуэдэщ. Ауэ япэщIыкIэ сыгъэпсалъэ, – зэпIэзэрыту жиIащ Алэдамэ, Къатинэ и нэгум хуиту иплъэу. – Уэ слъагъур е ухахуэщ, е уделэщ. ЖыIэ, ямыгъэпсалъэу яукIыркъым.
– Узэрыщыгъуазэщи, иджыблагъэ дэрдэнеипщыр Мэуэтейм къытеуэри, зауэшхуэ дыхэтащ. Ар я щыпэкъым алыдж лъэпкъхэм. Илъэс куэд щIауэ къыдоныкъуэкъу тенджыз Iуфэр яубыдыну, ди щIыналъэр тIэщIахыну хуейуэ. Алыджыкъуэхэм я хъуэпсапIэр къехъулIэрэ, Мэуэтейр яубыдмэ, абдеж къыщызэтемыувыIэу мыбыкIи къэIэбэнущ. Зы лъэныкъуэкIэ алыджхэр, адреймкIэ чынтхэр, нэгъуэщI щIыпIэкIэ гъуэтхэр къыщыдэныкъуэкъумэ, Нарт хэкур дачэтхъэнурэ, дыкIуэдыжынущ. 82 Прозэ
Дызэкъуэувэмэ, зы дыхъумэ, зыри къыттегушхуэфынукъым, – жи щIалэм. – Сыт сэ сыбгъэщIэну узыхуейр, Уэрышыкъуэ? – Къатинэ зыхимыщIыкI къыщыхъуртэкъым хэкуми, и пащхьэ къитыр хэтми ищIэрт, дауи. – Илъэс миным щIигъужауэ фи закъуэу нэрыбгейхэр фопсэу, нартхэми а фи хабзэм пщIэ хуащI. Ауэ дызэгухьэну и чэзу къэсауэ къысщохъу. – Илъэс минкIэ лIыншэу дыпсэуами, нобэм дыкъэзышэсар а ди хабзэ ткIийхэращ. Ди анэжьхэм пщIэ хуащIу яхъума бзыпхъэр сэ уи жыIэкIэ зы махуэм щIэстIэжынумэ, сыт и мыхьэнэ къэзгъэщIа гъащIэм, цIыхухъу?! – и макъым зригъэIэтащ Къатинэ, и щIыбагъ къыдэт нэжьгъущIыдзэм зэхригъэхыу. – Биижь умыгъэблагъи, уи адэ и благъэжь умыбгынэ, жиIащ пасэрейм, къыдэбгъэрыкIуэхэр зэи благъэ тхуэхъунукъыми, нартхэр дызэфIэкIуэдми, зыри сэбэп къытхуэхъужынукъым. Мынобэми, пщэдей къыкъуэкIынщ нэрыбгей ябгэхэм къыфтекIуэн гуэр, – пидзыжащ абы Алэдамэ.
– Зыкъызэкъубохри, щIалэ! Хуэсакъ! УэркIэ шына сыхъунукъым, – погуфIыкI Къатинэ. – Уэри, уи щIыбагъ къыдэт дэтхэнэ зыми ещIэ ар зэрыпэжыр. ПсалъэкIэ фымыIуатэми, фи гум илъщ, – щхьэгуащэр егъэлеяуэ зэрыпагэм къригубжьат Алэдамэ.
– Нэрыбгейхэр дытIысыжмэ, нэжьгъущIыдзэр зэрыкIуэдыжынум уегупсыса хъунщ, апхуэдизу ущыгубзыгъэкIэ, – губжькIэ къыпэджэжащ абы щхьэгуащэри. къызэрыгуэкI бзылъхугъэу – Сегупсысащ. Ауэ щыIэщ нартхэми нэрыбгейхэми нэхърэ нэхъ лъэщыж. ТIуми я фIыр къэзыщта гуэрхэр. Нэрыбгей щылъхухэр, – кIыхьлIыхь зэрыгъэхъуа зэдауэм и гупсысэ нэхъыщхьэр, зыхуэмышыIэжу, утыку кърилъхьащ Алэдамэ. – ЩыIэкъым апхуэдэ! ПцIыщ! Нэрыбгейхэмрэ нартхэмрэ я зэхуаку хъыджэбз мыхъумэ, щIалэ зэи къыдэхъуакъым, – идэркъым Къатинэ. – ЩыIэщ, зи щIыхьыр ин. ЩыIэщ! – и макъ гъуагъуэм зригъэIэтащ Щэуей, къыфIэмыIуэхущэ хуэдэ, лъэныкъуэкIэ еплъэкIыу. Къатинэ и къуэр къицIыхуами, игу къэпIейтеяр игъэувыIэжын и гугъэу зишыIэми, къыIурыпкIыжыным хуэдэу и гур и къурмакъейм къыщIэгъуэлъхьауэ къыщыхъуащ, Щэуей и нэгум щиплъэм. Щхьэгуащэр апхуэдизкIэ къызэщIэнащи, и пэ псыгъуэ кIыхьыр къэпщIэнтIауэ, ткIуэпс цIыкIухэр тесщ, и Iум гъуэз кърихум хуэдэу къэплъащи, и жьэр зэрызэтрихыу псалъэхэр зэхэзэрыхьыжауэ къыIурыщэтыну къыщохъу, зэми и жьэпхъэбгъур къемыдэIуэжу гужьеигъуэм зэхуешэ. – ЩыIэмэ, мыбдеж къэгъэув апхуэдэ зы щIалэ, – лIыгъэм зригъэхьу щыжиIэм, и макъыр ехуэхащ Къатинэ. Щхьэгуащэм и Iур апхуэдизкIэ игъущIыкIащи, псы Iубыгъуэ Iумыхуэмэ, и тэмакъыр къэчэну къыщохъу, и нэм пшагъуэ къытрихьащи, и нэбжьыц фIыцIэ кIыхьхэр щIэх-щIэхыурэ зэтрегъауэ. 83 Прозэ
– Си гуащэ, ди гъусэхэр нарт лIыхъужь хахуэхэщ, гъуэгуанэ кIыхь къызэпытчащ, – щхьэщэ ищIри, жиIащ Жан, щхьэгуащэр зэрыхуа щытыкIэм къишын зэрыхуейм гу лъитэри. Къатини, и бзэгур кърачам хуэдэу, зы псалъэ къыдримышеижыфу, и Iэр унэбжэмкIэ ищIащ, хьэщIэхэр иригъэблагъэу, и гъусэхэми нэкIэ яригъэлъэгъуащ Iэнэр къытрагъэувэну. Дэтхэнэми зэригъэзахуэрт жиIэнумрэ зэрыжиIэнумрэ. Къатинэ псалъэмакъым зэрыпищэжынур къыхуэщIэртэкъым, унафэ гуэр имыщIуи хъунутэкъым. Щхьэгъэрыту къащхьэщыт нэрыбгейр мыхъумэ, тхьэкIумэ лей къахэттэкъым пэшым щIэсхэм. Къатинэ и щхьэр мащIэу щищIым, нэрыбгейм зигъэбзэхащ. – КъызэрызгурыIуамкIэ, нэжьгъущIыдзэр зэрыщыту унагъуэ ихьэу, лъхуэрэ-пIэуэ бгъэтIысыжыну къыхыболъхьэ? – жи гуащэм, Алэдамэ зыхуигъазэу. – Сэ къызгуроIуэ нэрыбгейхэм игъащIэ лъандэрэ къадекIуэкI хабзэр зы махуэм зэрыпхуэмыгъэкIуэдыжынури, ар псоми зэуэ къызэрамыщтэнури. Ауэ хэкIыпIэу диIэр аращ. ЩIэблэ лъэщ, узыншэ, быдэ, къарууфIэ дыхуеймэ, нэрыбгейхэм къалъху щIалэхэр ямыукIыжу, хъыджэбз цIыкIухэр зэрывгъасэм хуэдэу, ахэри пIын хуейщ, – жэуап щыпкъэ итащ Алэдамэ. – Ди хъыджэбз цIыкIухэр зэрытпIым и щэхум и фIыгъэщ нобэм дыкъызэрысар, щIалэ. Уэ жыпIэм къикIыр – а щэхухэмкIэ нартхэм садэгуэшэн хуейуэ аращ. – Нэрыбгейхэр дыкъызыхэкIыжа нартхэр дэрыншэу псэуащ,
гуащэ. АдэкIи псэунщ. Мис, Щэуейрэ Тотрэшрэ зауэм зэрызыкъыщагъэлъэгъуар цIыху цIыкIум ягъэщIагъуэу, а тIум ялъэкIыр псалъэкIэ яхуэмыIуатэу, уэрэдыжьхэр траусыхьыжу къекIуэлIэжащ. Апхуэдэ защIэу дзэшхуэ диIэмэ, зэи зыри къыттегушхуэнукъым, къыдэбгъэрыкIуэри, шэмэджым ирихам хуэдэу, хэдгъэщIэнущ, – псалъэмакъым къыхэIэбащ Удынэ бгъурыту щыт Жан. – Щэху лъэпкъ зэрызедмыхьэм хуэдэу, нартхэм я лIыгъэр здынэсыр уэри уощIэ, гуащэ. Нэрыбгейхэмрэ нартхэмрэ я зэхуаку къыдэкIа щIалэхэр сыт хуэдэу лIы телъыджэ хъунут! – и нэ фIыцIитIыр и анэм триубыдауэ щысщ Щэуей. нэрыбгейхэм – Алъандэрэ дызытета псэукIэр зы махуэкIэ схуэгъэкIуэдыжынукъым! Ар къагурыIуэнукъым. фэ бзаджагъэкIэ фыкъызбгъэдыхьащ, пэжщ, икIи сыкъэвгъэгумэщIащ. Сэ сыкъыфхуэгъэдаIуэми, адрейхэр пэкIэ псы ефэу зэхэткъым, си тетыгъуэр сIэпатхъыну пIэцIэеиж Iэджи дэтщ мы быдапIэм. СыффIэхьэщхьэрыIуэми, сэ нэхърэ нэхъ Iеижи къытхэтщ. Укъызэмыплъ, Жан, къызгурыIуащ уи гум илъыр. УзыпIар сэращ, сэ узмыцIыхумэ, зыми укъицIыхуркъым. Пэжщ, тIасхъапIэ сиIэщ сэри, ар къэптIэщIыфащ. Ауэ щыхъукIэ, щхьэгуащэ къулыкъур схуэфащэкъым. Сэ жысIэр фщIэ, сэ сщIэр фымыщIэ жызыIам хуэдэ сыхъуащ. – зыгуэрым зэхихынкIэ шынэу, щэхуу жиIащ гуащэ набдзэгубдзаплъэм. – Дауэ мыхъуами, унафэ гуэр умыщIу хъунукъым, гуащэ. Ауэ, зэгъащIэ, Удынэ игъэпщкIуа щIалэ цIыкIухэм Iэпэ хуэфхьынукъым. Лъэпкъ зауэ къисха пщIондэ, зы цIыкIум Iэпэ хуэфхьынукъым, – ткIийуэ жиIащ алъандэрэ псалъэмакъым щыму щIэдэIуа Тотрэш. 84 Прозэ
Гуащэр абы хуеплъэкIщ, пыгуфIыкIри, и щхьэр игъэкIэрэхъуащ. Удынэ псалъэмакъым хэмыIэбэххэу щытт, и нэщхъыр зэхэлъу, жаIэр зэпишэчу. – Тотрэш Ябгэ, си Iэнэщ узыпэрысыр. Зы щхьэгуащэ къыпхуимыдэн сыбгъэдэну яужь уиту укъекIуэлIами, хьэщIагъэ уэсхащ. Иумыгъэлей. Удынэ мы Iуэхум зыгуэру хэсшми, тезыркIэ сыпыкIми, нэрыбгей щылъху минитIым гущIэгъу яхуэсщIу нэжьгъущIыдзэм къысхуадэнкъым. фэри сэри дызэдрагъэхьынщ, – жи Къатинэ. – Хъунщ ар, гуащэ. Ди Iуэху зыIутыр къыбгурыIуащ, зыгуэрым
жэуап зэрихьын хуейр наIуэщи, сэ къыстекъутэ уи бампIэр, – хэкъузауэ жиIащ Удынэ. – ЗэрыжысIащи, Удынэ теплъхьэр ди зэхуэдэщ, – зыкъиIэтащ Алэдамэ. – Сэ жьэ сиIэкъым Удынэ згъэкъуэншэну. Ауэ щыхъукIэ, зы хэкIыпIэщ щыIэри, уи насып тхьэм тригъакIуэ, Удынэ! НыщIэкI, – Iэнэ лъакъуищым IэштIымкIэ теуэщ зэпкъригъэщэщуи, Къатинэ къыщылъэтащ.
Нартхэр напIэзыпIэм къызэфIэуващ, щхьэгуащэм и щхьэм къищхьэрыуар къагурымыIуэу. – НыщIэкI, жысIакъэ! – щIыбымкIэ щыIэхэм зэхахын хуэдэу, ину къэкIиящ Къатинэ, Удынэ зыхуигъазэу. Зи лъэпкъым «епцIыжа» нэрыбгейр япэ иту пщIантIэм къыдэлъэдащ Къатинэ, и дамэм едзэкIа щIакIуэр зытридзри. – Уи гум нэхъ Iэпихыр уи Iэщэщ, хэдэ! – жиIэри, щхьэгуащэм и джатэр Iэ ижьымкIэ игъэджэгуу, сэмэгумкIэ мэIу хъурейр и джабэм ирикъузылIэу къиуващ утыку. Iэщэншэу кърашэжьа Удынэ зэхэзехуэн хъуауэ Алэдамэ щыхуеплъэкIым, щIалэм и джатэр къыхуидзащ. – КъедаIуэ си унафэм, Удынэ. фыкъэдаIуэ псори. Удынэ лъэпкъым хуилэжьар къэплъытэмэ, напэтехыу кIуэдыжыну хуэфащэкъым. КъытлъэIэсыжащ дэрдэнеипщыр зэрыбукIар. Иджы сэ укъыстекIуэмэ – хуитыныгъэр къэбзэуауэ бжы, сыптекIуэмэ – уи тезырыр упшынащи, уи хьэдрыхэ дахэ ухъу! Мы утыкум псэууэ икIынур зырщ, ауэ зэвгъащIэ, нэрыбгейхэ: ди лIыхъужь хьэщIэхэм ялъ вгъажэу нартхэр бий фымыщI, хьэщIэукI дзыр къызэрыффIащын напэтех фымыщIэ, – жиIэри, иувыкIащ Къатинэ. Удынэ итIанэщ къыщыгурыIуар. ДжатэрыуэкIэ Удынэ нэхъ Iэзэ нэжьгъущIыдзэм зэрахэмытыр ищIэжу, Къатинэ и щхьэ хилъхьэну гурылъ ищIауэ арат, хэкIыпIэу илъагъур а зырати. ЗэрыжиIауи, Удынэ текIуэмэ, пщащэр щхьэхуитщ. ЗэрытекIуэнури нэрылъагъущ. Удынэ щIалэщ, нэхъ псынщIэщ, нэхъ лъэщщ. И щIасэм и къарум щыщи къыпкърыхьам хуэдэу, Удынэ и Iэпкълъэпкъым зрегуашэ Алэдамэ къыIэщIилъхьа и джатэм къыпкърыкI гуащIэм. Пщащэр къызэщIонэ, ирогубжьыж Къатинэ и щхьэр хилъхьэну езыхулIа гъащIэм, и Iэпщэм и мызакъуэу, и щхьэцыпэ нэгъунэ мафIэ бзий къыпихым хуэдэу къызэщIоплъэ. Езым и гъащIэм и закъуэкъым Удынэ зыщIэбэныр. Абы и щIыбагъ къыдэтщ цIыкIу-цIыкIу защIэу минитI. 85 Прозэ
– Ерэхъу! УкъыстекIуэмэ – си ужьыр махуэ пхухъу, сэ сытекIуэрэ – Мэуэтейм согъэзэж, ди Iуэху зэхэмылъу, фыныткIэлъымыгъуазэу, – псоми зэхахыу жеIэ Удынэ. – Мы утыкум псэууэ уикIмэ, Мэуэтейм тыгъэ хуэсщIа нэрыбгейхэр фызэрыхуейуэ фыпсэу.
Лъымэ къызыщIихьа хьэщхьэрыIуэм хуэдэу, зэрыIэтащ быдапIэм нэрыбгейуэ дэтыр, лIэщIыгъуэм зэ къэхъу зэхэуэ телъыджэ я нэгу зэрыщIэкIынум къызэщIигъэпIейтеяуэ зэрыгъэкIийуэ. Алэдамэ шэч къытрихьэртэкъым Удынэ зэрытекIуэнум, ауэ къызэщIэIэта нэрыбгейхэм гупыр псэууэ быдапIэм дамыгъэкIыжынри хэлът. Зы телъыджэ гуэр къэхъурэ щыхупIэм щхьэщимышмэ,
ахъырнэфэсэм1 Iутт Удынэ. Сыту хуамыгъэгъурэт абы нэрыбгей
щылъху минитI зэригъэпщкIуар! Уафэгъуагъуэу зэрызехьэ нэрыбгейхэр зэуэ щым щыхъужым, джатэхэр зэтезышэщIа цIыхубзитIым къэхъуар къагурымыIуэу къызэплъэкIащ.
БыдапIэм и бжэ зэIухам къыдыхьэрт къыу фIыцIэу есу зы бзылъхугъэ. Абы и кIэ кIыхьышхуэр щIым хилъафэурэ къакIуэрт, щIыкIафIэу зекIуэ Iэпкълъэпкъ лантIэм нэр тедиеу. ПщIантIэм дэтхэр бэIутIэIуншэу къиплъыхьу, бзаджэу пыгуфIыкIыурэ, и нэ щIыхуитIым зэрыщыту игъэдиям хуэдэу, щIым трилъафэ и кIэм и щхъыщхъ макъыр зэхэпхыу утыкум къихьэри, цIыхубзитIым я зэхуакум иуващ ар. 86
Мэуэтпсэуалъэ.
Мэуэткхъуэщынхэр.
– Емынэм къелар джэдылIэм ехь жыхуаIэракъэ! – Удынэ хуеплъэкIри, бзаджэу пыгуфIыкIащ цIыхубзыр. Дауи, псоми къацIыхуат Маисэ удыр. А зырат нэрыбгейхэр зыпикIуэтыр. Абы къыпкърыкI щIыIэ уаем иригъэкIуэтырт псори. Зыщышынэри псалъэкIэ къахуэмыIуатэу, зыгуэр я тхыцIэм ирижэрэ щхьэкумкIэ щыхэкIыжу, я щIыфэр тхытхырт нэрыбгейхэм, Маисэ щалъагъукIэ е и хъыбар щаIуэтэжкIэ. – Апхуэдиз илъэскIэ укъемыплъэкIауэ, щхьэ къэбгъэзэжа жыпIэу ара, гуащэ, укъызоплъри?! Ехьэх уи джатэр, нобэ зыми илъ щагъэжэнукъым мы быдапIэм, – жиIэри, и нитIыр къилыдыкIыу, Къатинэ дежкIэ зигъэзащ удым. 1 Ахъырнэфэсэ – псэ зэпылъхьэпIэ. Прозэ
Щхьэгуащэм и джатэр сампIэм иригъэлъэдэжри, Маисэ гъунэгъу зыкъыхуищIащ. Удыжьыр Удынэ щыхуеплъэкIым, плъыртетми джатэр ирихьэхащ.
– Дэтхэнэри хуейщ зыгуэркIэ цIыхум игу къинэну, и цIэр тхыдэм къыхинэну. ДызыхэпсэукI зэманыр апхуэдэщи, къарукIэ мыхъумэ, нэгъуэщI щIыкIэкIэ къыпхуэзэунукъым а щIыхьыр. Удынэ и тхыдэр иусыжагъэххэщ, зэи зы нэрыбгей зытемыгушхуа Iуэхугъуэ илэжьри. Уэри, щхьэгуащэ, мы Iуэхугъуэм уи щхьэр хыумылъхьэми, цIэрыIуэ узыщIын унафэкIэ ухэкIыфынущ. Уи псэр пыту. – Къатинэ и пащхьэм иувэри, гуащэм и нэ фIыцIэшхуитIым щIэплъащ Маисэ. – Ди лъэпкъым и лъабжьэр зыгъэтIылъа нэрыбгей хахуэхэм сепцIыжын хуейуэ къокI а уэ жыпIэм, – ину жеIэ щхьэгуащэм. – УкъызытехъукIыжа нэрыбгейхэр илъэс минкIэ япэ ищу епцIыжащ я щIэблэм, ди цIыхубзыгъэр ттрахри. Абы уегупсысакъэ зэи? Мыбдеж дэт нэжьгъущIыдзэри, къримыхьэлIахэри, дэтхэнэ зыри щIохъуэпс къыпкърыкIа быным и нэгум зэ иплъэну, и бгъафэ зэ щIикъузэу и быдзышэ Iуигъэхуэну. Дэтхэнэми и гум щэхуу щегъафIэ зэгуэкIуа цIыхухъум хуищIа гухэлъыр. ЦIыхухэр апхуэдэу дыкъигъэщIащи, щхьэзакъуэу дыпсэуфыркъым. Дэ щхьэзакъуэу дымыпсэумэ, дыкIуэдыжыну ди фIэщ ящIащи, цIыхуфэ зэрыттемытыжым гу лъыттэжыркъым. Лъыттэми, идогъэнэх. Ди хабзэм къезэгъыркъым апхуэдэ гупсысэ мыфэмыцхэри, ди щхьэ къэдгъэпцIэжу дыкъэсащ нобэм. Аращ сэ жысIэмэ, къысхуэвмыдэу сыщIызыхэфхуар, Iумпэм сыщIэфщIар. Уи закъуэкъым, гуащэ, щыуар, зи къуэр и адэм езытыжар. Уи япэжкIи щыIащ апхуэдэ куэд, уи яужькIэ, гу лъумытэу, я къуэхэр ятыжащ нэрыбгей зыбжанэми. Ауэ, дызэригугъам хуэдэу, нэжьгъущIыдзэр дикIуэдыкIакъым абы, къеухакъым мо уафэ къащхъуэр, къэхъуакъым фи къуэхэр хьэщхьэрыIуэу. Мес, къэхъуащ нарт лIыхъужьу, тхьэбын пэлъытэу, я лIыгъэр ягъафIэу, хъыбарыжьхэр хузэхалъхьэжу. Апхуэдэ хъыбархэм нарт анэхэм я бынхэр щIагъэдэIу, щIапIыкI. Апхуэдиз дапщэ фукIыжар, къытщIэхъуэфыну?! – и нэм уафэхъуэпскIыр къыщIихыу яхэплъащ удыр нэжьгъущIыдзэм. – Куэдщ жыпIар, Маисэ, – псоми ялъагъуу и щIыхьыр къызэрещэтэхам иридзэлашхэу къызыжьэдикъузыкIащ Къатинэ.
– Куэдкъым-тIэ, щхьэгуащэ! Куэдкъым. Пэжым и чэзур къэсащи, укъызэдэIуэнущ. Дэтхэнэ зыри фызыщIэгупсысыж, сыт фи лIыукI гъащIэм мыхьэнэуэ хэлъыр? Сыт фи ужькIэ мы щIыгум къытенэнур? Апхуэдизу фи щхьэр лъагэу фэзыгъэлъагъуж фипхъухэра? Зы нэрыбгей дэткъым мыбдеж бын дапщэ къилъхуами, хъыджэбз дапщэ абы хэтами ищIэу. фи зы бын и нэгу зэ фиплъакъым. Сыт абы и мыхьэнэр? Гужьгъэжьым хихыу, зэгуэр Iэщэм епхъуа бзылъхугъэхэм я губжьыр нобэм къэтхьэсащ. Пэжщ, цIыхубз телъыджэхэр къэвгъэщIащ. Иджы а телъыджэр хьэщхьэрыIуэ мыхъуж щIыкIэ, цIыху гъащIэмкIэ къэвгъэзэж. – СампIэм къитха джатэхэр псыф дымыщIу дауэ итлъхьэжын?! КIэух гуэр иIэн хуейщ мы Iуэхуми, екIуэтэкI, удыжь, – къолъ щхьэгуащэр. – Уи джатэр сампIэм иплъхьэжакIэщ. Плъыжьыгъэ гуэркIэ уи Iэщэр ипIэн хуейуэ къыпхэхъыжьауэ арамэ, шагъыр текIи, пыкI, – 87 Прозэ
щIэнэкIащ Маисэ гуащэм. – Мо Iуащхьэмахуэ и къуапитIыр зэблэкIуэтыкIа пщIондэ, щIэблэщIэ къэунэхуам илъ бгъэжэнукъым, Къатинэ. А щIэблэр дунейм къызэрытехьар зи фIыщIэми и насып текIуауэ, щхьэхуиту дэкIыжынущ мы быдапIэм. Ар тхьэхэм къытхуащIа тыгъэщ. Уафэр къызэрытхуэупса гуфIэгъуэшхуэщ.
Нартыжьхэр лъэхъэнэщIэм зэрыхэбэкъуам, гъащIэщIэм и лъабжьэр зэрагъэтIылъам и нэщэнэщи, махуэ тхухъу! Къытхуагъэгъункъым тхьэхэм, мафIэс гуащIэхэмрэ узыфэ шынагъуэхэмрэ къытхалъхьэнщ. ДыкъэзыгъэщIахэм яфIэмыфI къэхъугъэкъым ари, щхьэж и унэ бжэн лъакъуэу фызэбгрыкIыж. Нобэ щыщIэдзауэ фи зы бын щыхупIэм щывдзыжынукъым. Зым и кIуэдыжыгъуэм адрейр къоунэху. КъэунэхуакIэщ лъэпкъыщIэр! къызэхэнат. АдэкIэ. ПщIантIэм дэтхэр мыпсэлъэжыфу, мыбэуэжыфу, зэмыплъыжыфу зэгупсысынури къахуэмыщIэу, я пIэм ижыхьауэ, ундэрэщхъуауэ зэхэтт ахэр. Дэтхэнэ зыми и гум къипсэлъыкIат Маисэ, егупсысыну зыщышынэр
утыку кърихьати, я жьэкIэ зыкъаумысыжам хуэдэу, укIытэжауэ я напIэр къахуэIэтыртэкъым. зэрыхъунури Алэдамэ Удынэ и Iэр иубыдщ, утыкум къришри, гуп цIыкIур быдапIэм къызэрыдэхащ, Маиси, дэтаи-дэмытаи жаIэу, зигъэбзэхыжащ. Дуней къутэжыгъуэм ирихьэлIэу къызэщIэуша гурыщIэ къабзэр зи бгъэм щыгъэгъа нэрыбгей тхьэIухудым и фIыгъэкIэ апхуэдэу къэунэхуащ зыхьэ лъэпкъыщIэр, зэи зы цIыхум имылъэгъуауэ лIыхъужь къарууфIэхэр, акъылыфIэхэр, пелуан зэкIужхэр, лъэпкъыр фIы и фIыжкIэ зыщыгугъ зауэлI телъыджэхэр. Бгым къыщыщIэжу тенджызым хэлъэдэж псы ежэхым зыщагъэщIыIэтыIауэ, мэзым щIэтт Алэдамэрэ Удынэрэ. Уи цIыху ущыхуэзам деж удэщымынуи гупсэхугъуэщ. Зэрызэрыгъуэтам иригуфIэу, псалъэр лейуэ, гъащIэр яфIэIэфIу, яфIэдахэу, я нэгум гупсэхугъуэмрэ гуфIэгъуэмрэ къилыдыкIыу, хуэм дыдэу къаущыхьырт гъащIэ Iэлыр зыгъэIэсэфахэм. Эпилог Нарт хэкум къещэкIуэн щIэзыдза алыдж лъэпкъыжьхэр чэзучэзукIэ Iузэврэ Ахынрэ я псыхъуэм дэса пасэрейхэм къатеуэу, мыдрейхэми бийр зытрамыгъакIуэу зыкъомрэ екIуэкIащ. Зи чэзу теуэгъуэм биидзэм къыкIэрыхуахэр Iузэв Iуфэм деж къыщынэрэ, багъуэм, къыкIэлъыкIуэ зэхэуэм къелахэр абыхэм къахэтIысхьэжурэ, ди лъэхъэнэм и пэкIэ лIэщIыгъуэм ирихьэлIэу алыджхэр щыбэгъуащ
адыгэ щIыналъэм. Апхуэдэущ къызэрыунэхуар Боспор къэралыгъуэр. Ди лъэхъэнэм и пэкIэ 480 гъэм ирихьэлIэу Темэнрэ Пантикапейрэ куэдыIуэ щызэрыгъэхъуа алыдж къалэхэр зэгухьэри, мэуэтхэмрэ щындхэмрэ я щIыналъэр яубыдащ, лъэпкъыр тенджыз фIыцIэмкIэ кърагъэкIуэтэхыу. Iузэв и Iуфэр зэрыщыту зыIэрыхьа зэрыпхъуакIуэхэм Щындейр дамэгъу ящIами, Боспор къэралыгъуэр зэрыщыIа илъэс щэ бжыгъэхэм къриубыдэу мэуэтхэр къагъэдэIуэфакъым, икIи зэман жыжьэм къыщежьэж гужьгъэжьыр я зэхуаку дэмыкIыу, зэрытемыгъакIуэу къэгъуэгурыкIуащ. Ди лъэхъэнэм и 370-400 гъэхэращ Боспор къэралыгъуэм и лъэр щыщIэкIар, Византиер къытекIуа нэужь. 88 Усыгъэ Хэкум, мамырыгъэм, цIыхугъэм теухуа усэхэр Анатолэ 89 * * *
Хуейщ дыгъэр бзийкIэ гуэшэну,
ЩIым гуапэу къедэхэщIэну.
Зауэм и Iугъуэм щIиуфэм –
Дыгъэм и лажьэр сыт?
Хуейщ бзухэр уэгум итыну,
Хуиту уэрэд кърашыну.
Шэм и фий макъым игъащтэм – Бзухэм я лажьэр сыт?
Удз дахэр хуейщ къэгъэгъэну,
Еплъ псоми ягу хигъэхъуэну.
Ем къыщIэхутэм и лъэгум –
Гъэгъам и лажьэр сыт? 90
Усыгъэ
Хуейщ сабий цIыкIухэр джэгуну,
ЩIым гуфIэу къыщажыхьыну.
Балигъхэр зэгурымыIуэм,
Сабийм я лажьэр сыт? * * *
Дунеишхуэ, умыIэуэлъауэ.
Дунеишхуэ, сынолъэIу, зыущэху.
Топ зыщIыпIи зэрыщамыгъауэр
Хьэкъ къысщыщIи, мы си гур гъэпсэху.
Дунеишхуэ, умыдаущыншэ,
Ущыбзэншэм, псэншэ ухъу къысфIощI:
Сабий макъкIэ дыхьэшх уэ щIумычэу,
Бзу уэрэдхэр уемызэшу шэщI.
Гъэщхъыщхъ пщIащэр, псыхэри гъэушэ, Iэуэлъауэ, гъахъэ, щIэ уи Iуэху:
ГъащIэр щIым зэрыщекIуэкIыр кIэншэу
ЗыхэзгъащIи, мы си гур гъэпсэху. * * *
Гъатхэ хадэр, зэрахабзэу,
Бынунагъуэм ягъэкъабзэ.
ЯщIа мафIэм къыхеху Iугъуэ –
Уафэ къащхъуэри мэгуфIэ.
И нэгу къищу нэщхъыфIагъэ,
Анэр бынхэм яхуопщафIэ.
Хьэку уэнжакъым къреху Iугъуэ –
Уафэ къащхъуэри мэгуфIэ.
ЩIимыгъанэм зауэ Iугъуэм,
Хуиту щIылъэм къыIуплъэфмэ,
Уафэр хуейкъым нэгъуэщI фIыгъуэ.
Уафэ къащхъуэр ирегуфIэ! Усыгъэ
КъыщоIур щIылъэм
Макъ зэмыщхьу Iэджэ,
Я бжыгъэр дапщэ хъуми
Хэт ищIэн?
Я уэрэд дахэр
Къуалэбзум пщэдджыжькIэ
Мы си псэм гуапэу
СфIэфIщ къедэхэщIэн.
И даущ макъым
СедаIуэу щIэмычэу
Пщыхьэщхьэ хъуам
Псы Iуфэм сыIутын, Iэгуауэ иным Унэр зэтричу
СфIэфIщ хьэгъуэлIыгъуэ хъуамэ
Сыхэтын.
КъыщоIур щIылъэм
Макъ зэмыщхьу Iэджэ,
Я бжыгъэр дапщэ хъуми
Хэт ищIэн?
Мэгъуагъуэ уафэр –
Къыгуоху къырым дзакIэ, – Апхуэдэ макъри
Трырет мы щIым.
Сабий къалъхунум ПсэкIэ щыгуфIыкIыу,
ЦIыхубзхэр насыпыфIэу
ИрещэIу.
Ауэ ирехъу щIыр
Гуауэм къыдэмыскIэу – Мы щIылъэм
Шэ фий макъ къыщремыIу. 91 92
Усыгъэ * * *
Сыхьэт закъуи и IитIыр мыпсэхуу,
Зы чырбышым трилъхьэу адрейр,
Унэ дэгъуэ ухуакIуэм еухуэ.
Еплъ мыбдеж уэ узэрыщылейм.
И натIэпэм пщIэнтIэпсыр щилъэщIу,
ФIыгъуэу щыIэр къеуэлIа нэхъей,
ЗэщIекъуэж гъавэщIэр мэкъумэшыщIэм.
Еплъ мыбдеж уэ узэрыщылейм.
ЗэгуэкIуахэм зызэщамыгъэнщIу,
ЗэрыщыIэр ямыщIэжу жей,
Мазэ щIагъым IэплIэ щызэхуащIыр.
Еплъ мыбдеж уэ узэрыщылейм.
И бын цIыкIум псэкIэ щыгуфIыкIыу,
Гущэ къуапэр анэм егъэхъей,
Жэщ мамырыр абы щIодэIукIыр.
Еплъ мыбдеж уэ узэрыщылейм.
Семышыжу сэри жэщи махуи
Къызыхуисшыр уэрэд гъащIэ дахэрщ.
Къыуах нэлат, щымыIэ уэ къыпхуей,
Си сатырхэми пщыхуащ я ней,
Зауэ!

Хэт къыпфIэзыщар
Тхьэрыкъуэ пщэхум
ЦIэуэ Мамырыгъэм
И тхьэрыкъуэ?
СщIыркъым шэч,
Щытащ ар фIым хущIэкъуу,
ЩIыр насыпыфIэну ЗыфIэфI цIыхуу. Усыгъэ
Ит уафэгум,
Хуиту къэплъэтыхьу,
Зигу хэщIам
ГуфIэгъуэ къыхуэплъыхъуэу.
Дыгъэр бзийкIэ
Гуапэу къодэхащIэу,
Уэ лIэщIыгъуэ минхэр
КъыурегъащIэ.
Тетщ дунейм иджыри
ЦIыху еIуящIэ,
Зи фоч гъуазэр
Тезыгъапсэ
ГъащIэм.
СлъэкIыху,
Мамырыгъэм и тхьэрыкъуэр
Ем ущысхъумэну си тхьэрыIуэщ.

БлэкIа зауаем щыгъуэ
Си адэшхуэм,
ХуищIащ и Хэкум
И псэр щхьэузыхь.
Абы и лIыгъэр,
Ноби сригушхуэу,
Дамыгъэу схэлъым хуэдэу
КъызокIухь.
Си адэр зэрыцIыкIурэ
Итщи губгъуэм,
Щымысхь зы махуэ закъуи
И пщIэнтIэпс.
Абы лэжьыгъэрщ
И дуней гуфIэгъуэр,
Абы и гъащIэр сэркIэ
Щапхъэ нэсщ. 93 94
Усыгъэ
Сахуэмыфащэу хъун
Си япэ итхэм?
Сэ срикIуэнщ
Абыхэм я лъэужь.
СхулъэкI си Хэкум
Хуэзмылэжьу щытмэ,
Сыт схужиIэн
Къихъуэнуми си ужь?

Ди зэманыр зэрыакъылыфIэ,
Ди зэманыр зэрыакъыл жан.
И Iущагъыр цIыхум уафэ бгъуфIэм
УафэхъуэпскIыу лъокIыр ирижэн.
Къехъуэпсэну блэкIахэр лIэщIыгъуэу
СыткIи хъуащи ар зэпIэзэрыт,
ПхуимыщIэну хэлъадэу делагъэ – И цIи, и щхьи имыгъэпуд.
ГубзыгъагъкIэ мы дуней къэхъукъащIэр
КъигъэIурыщIэну цIыхум лъокI.
ЩIым телъыджэу щилэжьар фIэмащIэу,
БлэплъыкIыну мазэм и гум къокI.
ФIыгъуэхэкIхэр зи Iэужь Iуэхушхуэ
ЦIыху акъылым щыдэслъагъум дей,
ЖызоIэ, ди зэманым сригушхуэу:
Зэрыбалигъыр сыту фIыт дунейр.
Ди зэманыр зэрыакъылыншэ,
Ди зэманыр зэрыакъыл пхэнж.
Къегупсыс IэщэщIэхэр щIэмычэу – Нэкуи напIи имыIэж афIэкI.
Уэгу адрыщIым ихьэу-къеухыжу,
ЩIыр икъутэжыну цIыхур хэтщ. Усыгъэ
Зи акъылым зытIэкIукIэ итыжу
Фоч езыгъэпщэжыр и анэм хэт?
Зэрымыхъур мафIэкIэ удалъэ
ЕщIэр фIыуэ сабий цIыкIурэ пэт.
ЕтщIэкIыжмэ мафIэс ди щIыналъэм,
ЗыгъэункIыфIыжынур къакIуэу хэт?
И Iущагъыр цIыхум ем хуиунэтIу,
ГушыIэншэу, сэ щыслъагъум дей,
ЖызоIэ, ди зэманым сриукIытэу:
Арат щытам сабийуэ мы дунейр.

Гур дэгуфIэу уи гуфIэгъуэм,
ДэткIуу ар уи гузэвэгъуэм – Сыпсэуным нэхъ насып сэ,
Си Хэку лъапIэ,
Сыхуэмей.
Си анэ дыщэр сэ къызэжьэу,
СыщыкIуэжкIэ ар къыспежьэу –
Сыпсэуным нэхъ гуфIэгъуэ
ЩIылъэм сэ
Сыщыхуэмей.
Умыкъутэт гугъэр уэри,
КъызжумыIэт дахэм зыри,
Сэ сопсэури сигу птхьэкъуауэ – НэгъуэщI фIыгъуэ
Сыхуэмей.

Егъэлеяуэ мы щIылъэм
ФIыуэ цIыхуитI щыслъэгъуащ, 95 96
Усыгъэ
А тIуми Сахуэмыныкъуэу,
А тIуми
Сахуэмысакъыу
Сыщыпсэуа къэмыхъуа.
Сэ гуауэм сигу щыхигъэщIым,
СыздэкIуэр Ахэм я дежщ.
Си щхьэр иралъхьэм
Я куэщIым,
Я Iэр къыздалъэм –
Сохъуж.
Зыр
Си анэ дыщэ гумащIэрщ,
ФIыуэ слъагъу пщащэрщ
Адрейр,
ТIуми яхуэсщIэр
СфIэмащIэщ:
Зым къызитащ сэ си гъащIэр,
Хуитщ къыпищэну
Адрейм.
ПщэдджыжькIэ,
Тхъуэплъ хъужауэ, дыгъэр
КъыкъуэкIыу слъагъумэ –
СогъэщIагъуэ.
Бзум, имыкIыжу
Я щIэщыгъуэр,
Уэрэд кърашри –
СогъэщIагъуэ.
СыплъэхукIэ слъагъуми,
Я уардагъэр
Къуршхэм, мычэму
СогъэщIагъуэ.
Удзыпэ пэбжу Усыгъэ
ЖэщкIэ вагъуэ
Зыуфэбгъур уафэр – СогъэщIагъуэ.
Сэ сабиипсэм
И къабзагъэр
ПхуэмыIуэтэну
СогъэщIагъуэ.
ЦIыху щыпхызышхэм
Уэгум лъагъуэ
Яхэлъ хахуагъэр
СогъэщIагъуэ.
Бгъэдэлъщи
МыкIуэщIыж дахагъэ,
Мы дунеишхуэр
СогъэщIагъуэ.
А псори ЦIыху зымыгъэщIагъуэ
ЩIым зэрытетыр – СогъэщIагъуэ. * * * 97
Щылъщ уэс къесагъащIэр зэщIэлыдэу,
Нэм къиплъыхьыр ихъуреягъкIэ хужьщ.
Уи фIэщ хъункъым дунеишхуэм тету
Зи гур фIыцIэ. ихъуреягъкIэ хужьщ. * * *
Алыхь лъапIэ, мэхъу си фIэщ шэчыншэу, –
ЩIыр дахагъэщ къызыхуэбгъэщIар.
УзэплъэкIыу укъеплъэкIыжыхукIэ
Еплъ Iиблис мыбы щызэIищIам! * * *
Дунеижьу фIыр зыхудиплъапIэр
МэкIэрахъуэ пхэнжу – къэплъэнэфщ.
7 Заказ №372 98
Усыгъэ
Щхьэщыхуат куэд щIауэ ар щыхупIэм,
Зи псэр нэхухэм хуамыщIам гулъэф. * * *
ЗэхуэтщIамэ
Балигъхэм гукъанэ,
Тщыгъупщэжкъым
Зэман кIыхькIэ ар.
Къытхуэхъуам жагъуэгъу
Дыхуэмыупсэ,
ЗэIыхьэну тфIэфIщ
И Iуэхуу хъуар.
Дигу зэхуилъыр
Ди нэгу къидмыгъэщу,
Къохъу фэрыщIу
Дыщызэбгъэдэт.
Зым адрейр
ИригъэпкIэну мащэ
Мурад щэхукIэ псэухэр
Щхьэ къытхэт?
Сэ дапщэщи
Сигу зригъэбгъэжу
Псэ къабзагъэ Сабийм дызолъагъу:
ПщIам и гуапэ,
Къоплъыр ар гуфIэжу,
ПщIам и жагъуэ,
Къыщеудри магъ. * * *
Мы дуней хьэхужьым щызэрахьэу лей
СлъагъухункIэ, ди тхьэ, си гум къыполъадэ:
Сэ щысхуэмышэчхэр пIалъэкIэ дунейм
Дауэ зэрыпшэчыр уэ игъащIэ лъандэм?! Усыгъэ * * *
ЦIыху къэсыхукIэ къэралыгъуэщ,
И бэракъ щIэтыжу.
И унафи, и IуэхущIафи
Игъэтэрэзыжу.
Си гъунапкъэм сэрщ и плъырыр, – Зэтезмылъхьэ напIэр.
ГуращэфIкIэ укъысхуэкIуэм,
УзихьэщIэ лъапIэщ.
СыкъэпщIыныр сэ джэгупIэ –
Пхуэзмыдэн Iуэхугъуэщ.
Уи Iумэтым сынихьэнуи
Укъэзмыгъэгугъэ.
ПщIэ къысхуэпщIмэ, уи гулъытэм
Сыныпэджэжынущ.
Мамыр IуэхукIэ сыныплъихьэу
СыныбдекIуэкIынущ.
Укъыстеуэм, шэч хэмылъу,
Сэ зысхъумэжынущ.
Зысхъумэжым къыщымынэу,
Сыныптеуэжынущ. * * *
Къэхъугъэм лейуэ
Зыри къигъэщIакъым.
ИIэжщ и хабзи, Хъунум, тевгъэтыж.
Хым фыщимышэ – ФхуигъэгъущыкIынкъым,
Бгыр бгыуэ, мэзыр мэзу
Щывгъэтыж.
Бэшэчщ къэхъугъэр,
Ауэ хуэмыхьыжу 99 100
Усыгъэ
Лей кIэлъызетхьэр
Хъум къыщиудын,
Iущагъ-хьилагъкIи
Дыпэмылъэщыжу,
IэубыдыпIэншэу,
Къыдидзынщ удын:
КъэкIыгъи цIыхуи
Дыхригъэсхьэжу,
МафIэ жьэражьэ
ЩIым къыщIикIыкIынщ.
Е псыдзэ IэлкIэ
Мы дунейкъутэжыр
КъыдищIэкIынуи
Абы хулъэкIынщ.
Къэхъугъэм къытхуидэнкъым
Дыпэуву.
ТпхыкIыну хьэкъыу
Хъуакъэ и чэзу:
Къуршыжьхэр зэи
ПхуэмыщIыну тафэ,
Къуршыбгъэр зэи
ПхуэмыщIыну бзу. * * *
Мы дунейр щиухуэм
Дэ къыдэупщIакъым,
Дунеишхуэр Тхьэшхуэм
И IэдакъэщIэкIщ.
Хабзэ гуэрым тету
Уафэр зэIуищакъэ,
Хабзэ гуэрым тету
ЩIыр йокIэрэхъуэкI.
Хабзэ гуэрым тетущ
ПсэщIэ къызэрыхъур.
Хабзэ гуэрым тетуи
ЦIыхур щIым токIыж. Усыгъэ
Хабзэншагъэу плъагъухэм
Нэр къыщхьэребгъапхъуэу,
Iейм ебэкI дахагъэм
ЗыхыумыгъэкIыж.
ЩIы къабыл дунейр уэ
А зэрыщыт дыдэу,
Зыпшхыхьыж зэпыткIэ
УиIэкъым фейдэ.
Уи насып къихьащи
ЩIым ущыпсэуну, Тхьэм и тыгъэ лъапIэу
Хуейщ ар къэплъытэн.
Нэпсеягъэм, фыгъуэм
Ухуашэнущ мыгъуэм.
Iиблис и IэщIагъэм
Зыдумыгъэхьэх.
НэхулъэфI укъекIамэ,
Бжы уи кIэн къикIауэ, Къэунэхуа махуэщIэм
Уи бжэр хузэIух.
Псэу ущыгуфIыкIыу
Уафэм, щIылъэ щхъуантIэм,
Дыгъэм, мазэм, къуршхэм, Жыгхэм, къуалэбзум.
Блэлъэтынущ гъащIэр
НапIэдэхьеигъуэу,
Къиувэнущ уи пIэм
АдкIэ зи чэзур.
ЩIышхуэр зи Iэужьым
ХуумыщIыж гукъанэ,
Тыншу упсэунум
Хьэкъ зыщыщI мы зыр:
ЕбгъэфIэкIуэфыну
Зыри къыумыгъанэ,
ПхузэфIэмыкIынум – Техъуэ арэзы! 101 102
Усыгъэ * * *
Зэманыр хъункъым
ХэткIи пцIытелъхьэпIэ,
Хуимыт ар къуаншэу
Къилъытэну зым.
Къохъу дегупсысу:
Длэжьыфынт Iуэху лъапIэ,
Зэман тхурикъуу
Дытетамэ щIым. Къилъэтри хъыжьэу
ЩIылъэм и IэмыщIэм,
Уэгу хьэршым щыпхишакъэ ЦIыхум гъуэгу.
Зи Хэкум зи псэр
ШэпэIудз хуэзыщIу
Къинахэри мымащIэ
Тхыдэм игу.
Дыпсэумэ
Зэман лъапIэм дыдемыкIуу,
Къуаншагъэр щытлъагъупхъэр
Ди щхьэм дейщ:
Iуэху жьгъейхэр арщ Зэман зыхуримыкъур,
Зепхьэным лIыгъэ
Зы дакъикъэщ хуейр.

Ивмыубыдэ гъущI хъарым,
Ивмыубыдэ бзу цIыкIур.
Ар есакъым апхуэдэу –
Хуэшэчынукъым и гум.
Ар есащ уафэ къащхъуэм,
Ар есащ хуитыныгъэм. Усыгъэ
ЩIихуу жьы и дамащхъуэм,
Ивгъэтыж уафэ-губгъуэм.
Псэ зыIутыр джэгупIэ
Зым ищIыну хуимыт.
Зэштегъэууэ бзу цIыкIур
Щхьэ фIыгъыну фыхэт?
ПщIэншэу бзум фемыубзэ,
Хуейкъым фи гъэфIэгъыбзэ.
Дыщэ защIэу хуэфпхъынми,
Ар хуэмей фи щыкъуни.
Щэхуу гъыбзэ зыусым
ЖиIэфынкъым уэрэд.
КъыффIэщIами къывэсэу,
Къыфлъегъэс и нэлат.
Дунейм теткъым зы фIыгъуи
Хуитыныгъэм пэхъуну.
Уэм щыхуарзэм щхьэхуиту
ЩIыр тыншыпIэ хуэхъункъым.
И Хэку закъуэу и уафэм
Бзур щIэмычэу йопщIыхь.
Хъар бэмпIэгъуэр зэIуфхмэ,
Къыфхуэгъунщ фи гуэныхь:
Ихьэжынщи, уафэгум
ЩигъэIунщ уэрэд-хъуэхъу,
ИгъэщIагъуэу цIыху цIыкIум
Зэрытхэлъыр гущIэгъу. * * *
Сабий быдзафэу емызэгъыр
Мамыру папщIэкIэ жеин,
Уэрэд дахащэ, анэм щIыгъуу,
Гущащхьэм хуейщ сэ щызгъэIун. 103 Усыгъэ
ЩIигъэкIыу нэпсхэр щыс фызабэм
И гуауэм папщIэ хигъэщIын,
ЦIыхупсэм Iэ дилъэфу гуапэу
Сэ нобэ хуейщ уэрэд згъэIун.
Сымаджэу хэлъым хущхъуэ хуэхъуу
И узыншагъэр дефIэкIуэн
Хуэдэу, къыхэсшурэ гуфIэгъуэм,
Сэ нобэ хуейщ уэрэд згъэIун.
Зигу изылъхьауэ щIэпхъаджагъэ
Мы щIылъэм тетхэр укIытэн
Хуэдэу, сабийм и псэ къабзагъэр
Къыхэщу хуейщ уэрэд згъэIун.
Хэзыхыжахэм гъащIэм гугъэр
Зэхахмэ, хуэдэу хъуэпсэжын,
Пщэдейрей дыгъэм и гуапагъэр
Къыхэщу хуейщ уэрэд згъэIун.
ЩIыр насыпыфIэу, къыхэмыщту
Дапщэщи папщIэ кIэрэхъуэн,
Захуагъэр ныпу къыщхьэщыту
Сэ нобэ хуейщ уэрэд згъэIун.
1982 104 Литературэ щIэныгъэ. Критикэ
Адыгэлитературэмновеллэ
жанрымзэрызыщиужьар
(Нало Заур и новеллэхэм япкъ иткIэ)
НэгъуэщI лъэпкъ литературэхэм я тхыдэм тещIыхьа пIалъэкIэ къэбгъэлъагъуэмэ, адыгэ литературэм къикIуа гъуэгуанэр кIыхькъым – зы лIэщIыгъуэм мащIэу щIигъуу аркъудейщ. Ауэ абы и зыужьыныгъэр здынэсар, зыIэригъэхьа ехъулIэныгъэхэр къэпхутэну иужь уихьэмэ, лъэпкъышхуэхэм я литературэ зызыужьахэм къазэрыкIэрымыхур, уеблэмэ зы пщалъэ гуэрхэмкIи япэ зэрищыр нэрылъагъу мэхъу. Зы лIэщIыгъуэм къриубыдэу абы дунейпсо литературэм и жанр нэхъыщхьэхэр къигъэIэрыхуащ, сонет, роман-миф, лирикэу гъэпса роман-дневник, роман-арабескэ, роман-поэмэ, драмэпоэмэ, нэгъуэщI жанр гугъусыгъухэри хэту. Апхуэдэхэм ящыщщ новеллэри.
дыдэми зэпэгъунэгъу Новеллэмрэ рассказымрэ (уеблэмэ «рассказ», «новеллэ» псалъэхэр синоним зэхуэхъуу къыщалъытэ лъэхъэни щыIащ), абыхэм ящыщу япэр (новеллэр) къэзыхута
литературэджхэмрэ ар нэгъэсауэ къэзыгъэIэрыхуэфа тхакIуэхэмрэ зэрыщыгъуазэ-зэрыщыхьэтщи, новеллэм езым и зыужьыныгъэ гъуэгуанэ щхьэхуэ иIэжщ, жанрым и кIуэцIкIэ щызекIуэ хабзэхэм ятещIыхьауэ. Жанрым и пщалъэ хэхахэмкIэ новеллэр рассказми, нэгъуэщI прозэ тхыгъэ кIэщIхэми (очеркым, миниатюрэм, н.) къащхьэщокI.
Новеллэм литературэдж зэхуэмыдэхэм къыхагъэщхьэхукIахэм щIэныгъэлIхэм лъэхъэнэ ящыщщ: тхыгъэр кIэщIу, и сюжетыр зы къэхъугъэ щхьэхуэм теухуауэ («мнособытийность» е «однособытийность» жыхуаIэращ) щытыныр, абы къыщыхъу-къыщыщIэхэр зэфIэхыгъуэм («развязка») щыхуэкIуэкIэ, щIэджыкIакIуэр зыпэмыплъэ, къэзыгъэуIэбжь Iуэхугъуэ гъэщIэгъуэн дыдэ, телъыджэ гуэр къэхъуныр. КъищынэмыщIауэ, новеллэм нэщэнэ гуэрхэм, мифологием щыщ мотивхэм, мифологемэхэм, къэхъункIэ, щыIэнкIэ фIэщ щIыгъуей, фантастикэ пкъыгъуэхэм ущрохьэлIэ. Новеллэм нэхъыбэрэ къыщагъэсэбэпхэм ящыщщ «парадокс» Iэмалыр, абы къыдэкIуэуи, а жанрым
ит тхыгъэм гушыIэ щабэ, ауан мащIэ щIэлъ хабзэщ. нэхъыщхьэу ухуэкIэ хабзэ и Жанрым и зыужьыныгъэр куууэ зыджа Мелетинский Е. М. зэритхымкIэ, новеллэм ижь-ижьыж лъандэрэ хабзэ нэхъыщхьэу къыдекIуэкIхэм ящыщщ таурыхъым, шыпсэм, апхуэдэуи «анекдоткIэ» зэджэ гушыIэ хъыбар лIэужьыгъуэм и нэщэнэ гуэрхэр хэплъэгъуэныр («анекдотичность», «анекдотизм»). Новеллэр тхыдэ къэхъугъэхэм тегъэпсыхьа хабзэкъым, атIэ зытепсэлъыхьыр зэ еплъыгъуэкIэ къызэрыгуэкI Iуэхугъуэщ, махуэ къэскIэ узрихьэлIэн хуэдэщ (нэгъуэщIу – «повседневность», «реалистичность» жыхуаIэ 105 106
Литературэ щIэныгъэ. Критикэ
хьэл хэлъщ), абы щыгъуэми къэхъункIэ Iэмал зимыIэ гуэрхэри (фантастикэ, мистикэ пкъыгъуэхэмрэ мотивхэмрэ) хэухуэнащ.
Новеллэм гъащIэм пэжу къыщыхъуа Iуэхугъуэхэр лъабжьэ
хуохъу, абыкIи ар очеркым пэгъунэгъущ, арщхьэкIэ абы, ищхьэкIи къызэрыхэдгъэщауэ, къэхъункIэ Iэмал зимыIэ гуэрхэри пкърылъщ, къыщыгъэлъэгъуащ. Жанрым и нэщэнэ псори къызэщIэкъуауэ, кIэщIу, ауэ куууэ къиIуэтауэ щытащ – ХIХ лIэщIыгъуэхэм хэпсэукIа нэмыцэ философ, тхакIуэ Гёте Иоганн. Абы и еплъыкIэмкIэ, новеллэр – «зыми зэхамыхауэ (ямылъэгъуауэ) къэхъуакъэщIащ» («случившееся неслыханное происшествие»).
Новеллэр щызэфIэувагъащIэ ХI – Х лIэщIыгъуэхэм ар цIыхум и гурыгъу-гурыщIэхэр къызэкIуэцIыхыным, психологизмым хуэхейуэ, атIэ тхыгъэм и лIыхъужьыр зэрыхуэ щытыкIэмрэ абы къызэрикI, конфликт гуэр зэрызэфIих щIыкIэмрэ щIыIу («внешне») еплъыкIэкIэ къигъэлъэгъуэжу щытащ, нэгъуэщIу жыпIэмэ цIыхум псэкIэ игъэвыр тхыгъэм къыпкърыщ хабзэу щытакъым. Зэманыр кIуэхукIэ новеллэм психологизмыр, лирикэ пкъыгъуэхэр, философие гупсысэхэр къыхыхьэу хуежьащ. Абы кърикIуащ психологие новеллэ, лирикэ новеллэ, философие новеллэ лIэужьыгъуэхэр къэунэхуныр. ЖытIам и щыхьэту мэув ди лъэпкъ новеллэм и зыужьыкIэри.
Адыгэ новеллэм къикIуа гъуэгуанэр кIэщI дыдэми, абы и къуэпсхэр IуэрыIуатэм, тхыдэ хъыбархэм, Нарт эпосым къыщожьэ. Лъэпкъ новеллэм и ублапIэхэм ящыщщ, псалъэм папщIэ, IуэрыIуатэм увыпIэ хэха щызыубыд ауан, гушыIэ хъыбархэу Хъуэжэ теухуа циклыр къэзыгъэщIхэр. Я гъэпсыкIэ-ухуэкIэкIэ ахэр рассказ кIэщIхэм, миниатюрэхэм пэгъунэгъущ, ауэ я купщIэкIэ новеллэм и хьэл яхыболъагъуэ. Мыбыхэм гушыIэ мащIэрэ щIагъыбзэрэ щызэщIэлъщ, нэгъуэщIу жыпIэмэ ищхьэкIэ зи гугъу щытщIа «анекдотизм»-р яхэлъщ. Дызэрыщыгъуазэщи, анекдотым (жьэрыIуатэ анекдотыр мыхъуу, литературэ анекдотыр аращ зи гугъу тщIыр) щыхабзэщ хьилэшыхэм, хьэкIэпычхэм зэрахьэ хьилагъэхэр «щагъэлъапIэрэ», ахэр зыкIэлъызэрахьэ, къагъапцIэ, щытыкIэ дыхьэшхэн ирагъэувэ цIыхухэр щыщIэнэкIалъэу. Апхуэдэхэм деж сюжетым нэхъыбэрэ лъабжьэ хуэхъу хабзэщ мылъкукIэ зэхуэмыдэныгъэр. Iэмалищэ зыщIэ хьилэшыхэр (Хъуэжэ хуэдэхэр) къызэрыгуэкI цIыхубэм ящыщу, образ гурыхьу къэгъэлъэгъуамэ, ахэр зыщIэнакIэхэр къулейуэ, мылъкум я нэхэр щипхъуауэ, цIыхугъэр яфIэкIуэдауэ, нэпсейуэ, ныбаблэу тхыгъэм къыхощ. Апхуэдэ образ гурымыхьхэм иту къагъэлъагъуэхэм ящыщщ пщыхэр, тепщэхэр, диным и лэжьакIуэхэр, н. Зи гугъу тщIы тхыгъэ лIэужьыгъуэхэм (Хъуэжэ теухуа циклым хыхьэ хъыбархэм хуэдэхэм) щынэхъыщхьэр икIи нэхъ нэIурыту къыхэщхьэхукIыр хьилэшыхэм я Iущыгъэрщ, зэрахъэ гъэпцIагъэхэрщ, лейзехьэхэм
акъылрэ жьэнахуагъэкIэ зэрапэщIэтыфырщ, уеблэмэ зэратекIуэрщ. Абы щыгъуэми мыпхуэдэ тхыгъэхэм ящIэлъ ауанымрэ гушыIэмрэ щабэщ, хуэкIуэу) щыткъым. КъыщынэмыщIауи, апхуэдэ ауанымрэ гушыIэмрэ я къалэн нэхъыщхуэунэтIауэ (сарказмым ем Литературэ щIэныгъэ. Критикэ
хьэр щIэджыкIакIуэр е зэхэзыхыр гъэдыхьэшхын къудейр аракъым, атIэ гъэсэныгъэ-ущииныгъэ мыхьэнэи ящIэлъщ. IуэрыIуатэ хъыбархэм къыхэщыж хьилэшыхэм я образхэр нэхъ иужьыIуэкIэ псысэм, таурыхъым хыхьащ. Абыхэм щIэнэкIалъэ ящI цIыхухэр, аллегорие Iэмалыр къэгъэсэбэпауэ, хьэкIэкхъуэкIэхэм я образкIэ зэхъуэкIа хъуащ. ИужькIэ хьэкIэкхъуэкIэхэм ятеухуа псысэхэмрэ таурыхъхэмрэ къатепщIыкIыжащ новеллэ жанрым къежьапIэ хуэхъуа баснямрэ псысэ-анекдотымрэ. НэгъуэщIу жыпIэмэ, новеллэм псысэ, таурыхъ мотивхэри щыхэплъагъуэр мащIэкъым, уеблэмэ ахэр жанрым и зы нэщэнэу къалъытэ.
Адыгэ литературэм новеллэ жанрыр щыщызэфIэувар ХХ лIэщIыгъуэм и етIуанэ Iыхьэрщ. Новеллэм и нэщэнэхэр зыхэлъ япэ тхыгъэхэр Къущхьэ СулътIан, ХьэхъупащIэ Амырхъан, ХьэхъупащIэ Хьэжбэчыр сымэ я Iэдакъэ къыщIэкIауэ щытащ. ГъэщIэгъуэнращи, ди лъэпкъ литературэм нэхъ япэу щызэфIэувар цIыхум и гурыгъугурыщIэхэр лъабжьэ зыхуэхъуа психологие новеллэ лIэужьыгъуэрщ. Апхуэдэхэщ Къущхьэ С. и «Анэр», ХьэхъупащIэ А. и «Щынэ хужьыр», нэгъуэщI зыбжани.
Зи цIэ къитIуа тхакIуэхэм я тхыгъэ кIэщIхэм новеллэм и хьэл
гуэрхэр яхэплъагъуэми, абыхэм я творчествэм жанрыр щызэфIэувауэ къэплъытэ хъунукъым. А тхыгъэхэм гуащIэу екIуэкI, драматизм зыхэлъ Iуэхугъуэхэр лъабжьэ яхуэхъуами, новеллэм и хабзэхэм къызэрагъэувым тету, абыхэм щIэджыкIакIуэр зыпэмыплъэ зэфIэхыкIэ гъэщIэгъуэн тхакIуэхэм къыхуагъуэтыфакъым. Абы щыгъуэми Iуэхум къыхэлъытапхъэщ а тхыгъэхэр новеллэм и ублапIэу зэрыщытыр. Жанрым и нэщэнэ куэд хыболъагъуэ, псалъэм папщIэ, ХьэхъупащIэ Амырхъан и «Щынэ хужь» (1962), «Кърухэм я таурыхъ» (урысыбзэкIэ – «Журавлиная сказка», 1963) тхылъхэм иту дунейм къытехьа тхыгъэхэм: «Щынэ хужь», «Анусэ», «Гъыбзэ», «Къарэмырзэ и фалъэ», н.
Адыгэ (къэбэрдей-шэрджэс) литературэм и кIуэцIкIэ новеллэм и жыпхъэм къитIасэу, жанрым и хабзэхэм тету тхауэ нэхъ япэу дунейм къытехьа тхыгъэхэм ящыщщ Журт Биберд и «Мэрэмэжьейр». Ар 1977 гъэм «Iуащхьэмахуэ» журналым и етIуанэ къыдэкIыгъуэм къытехуащ, иужькIэ тхакIуэм и тхыгъэхэр щызэхуэхьэса «Гъатхэ пасэ» (1980 гъ.) тхылъым иту къыдэкIащ.
«Мэрэмэжьейр» новеллэм и щапхъэ нэхъыфIу япэу къэбэрдей литературэм къыхыхьахэм ящыщщ. Абы лъабжьэ хуэхъуар Хэку зауэшхуэм къиша насыпыншагъэхэрщ, зауэм и удын мыгъущыжхэр зытехуа цIыху щхьэхуэхэм ягъэва хьэзабхэрщ. Апхуэдэхэм языхэзщ тхыгъэм персонаж нэхъыщхьэу къыхэщ Къундуз нанэ. И ныбжьыр илъэс 80-м щхьэдэхами, нанэм къарууэ иIэр зэхилъхьауэ зауэм щыIэ и къуэхэм япоплъэ. Я щIапIэм щыщ щIы Iыхьэ пичыну къебгъэрыкIуа Хъызыр нанэр зэрылъэкIкIэ пэщIэтщ, адэжь и лъапсэр быным яхуихъумэным папщIэ. АрщхьэкIэ и къуэхэм къагъэзэжыркъым, Къундузи махуэ къэскIэ узыр къытогуплIэ, икIэм-икIэжым, пIэрыхэнэ мэхъу. Быным 107 108
Литературэ щIэныгъэ. Критикэ
пэплъэ анэм и псэм бэлыхьу телъыр психологизм куу хэлъу тхыгъэм къыщыIуэтащ. Псом хуэмыдэжу гущIыхьэу къэгъэлъэгъуа хъуащ нанэм дзэм къикIыжа я гъунэгъу щIалэр и къуэр арауэ къызэрыфIэщIыр, Iуэщхъуурэ абы зэрепсалъэр: «. Сыту куэдыщэрэ сызыпэбгъэплъа мыгъуэ, си псэ тIэкIу. Апхуэдизрэ сыкъыумылъагъуу сыту пхуэшэча? Сыфщыгъупщэжыпа мыгъуи-тIэ! Дэнэ щыIэ, тIысэ, Мухьэмэдрэ Адэлбийрэ? Ахэр къэбгъанэу укъэкIуэжа, хьэмэрэ.». Къундуз и нэпсыр къыфIыщIэжри, и кIуэцIыкIыщIэ псом зыкъигъазэу бауэри, и псалъэхэм пищащ: «Тобэ, апхуэдэ къэмыкIуэжыкIэ дунеишхуэм тету хэт зылъэгъуар!».
ИщхьэкIэ къэтхьа пычыгъуэм къэсыху тхыгъэм драматизмыр щыщIэхуабжьэурэ макIуэ. Дуней псом гуауэу къатепсыха зауэм и Iэужьхэр лъабжьэ хуэхъуами, жанрым и хабзэхэм къызэрагъэувым тещIыхьауэ, зи гугъу тщIы новеллэм и сюжетыр зы Iуэхугъуэм хуэунэтIащ – зы цIыхум (Къундуз нанэ) и гъащIэр, гурыгъу-гурыщIэхэр къыщыгъэлъэгъуэжащ. НэгъуэщIу жыпIэмэ, тхыгъэм зы сюжет къуэпс щыпхрышащ – «однособытийность» е «монособытийность» жыхуэтIэ нэщэнэр хыболъагъуэ.
Новеллэм и кIэухым деж, жанрым зэрыщыхабзэу, щIэджыкIакIуэр зыпэмыплъэ Iуэхугъуэ къыщохъу. Ар къызэрыгуэкI Iуэхугъуэу зэрыщымытым «АдэкIэ къэхъуам зыри пэплъакъым…» жыIэгъуэмкIэ тхакIуэм тхылъеджэр хуегъэхьэзыр икIи къеIуатэ: «Къундуз. – Хь.Л. Фызхэр зыдигъэIэпыкъуурэ бостейр щитIагъэри, и лъакъуэхэр пIэм къригъэувэхащ, лъакъуэкIэ и вакъэхэр къилъыхъуэу. «НакIуэ, си псэ тIэкIу, сэ зыгуэр пхуэзгъэтIылъащи.». Къундуз щIалэр дэшхуей лъабжьэм пэмыжыжьэу щылъ мывэшхуэм деж ишэри жриIащ: «Мы мывэр егъэкIуэтэкIи мыбдеж къэфтI. Куэд мыщIэу щIалэхэм пасэрей кхъуэщын ин, литр тIощIым щIигъу ихуэну къыщIатIыкIащ. «Иджы, си щIалэ цIыкIу, мы хьэблэми жылэми цIыхухъуу дэсыр къызэхуэшэси гъэхъуахъуэ, мыбы итыр мэрэмэжьейщ», – жиIащ Къундуз, кхъуэщыныр зэпалъэщIыхьу и пащхьэ кърагъэува иужь. «Мыр щIалэхэр щыдэкIа гъэм лIыжь мыгъуэм сэрэ щIэттIат», – жиIащ нанэм цIыхухэм яхэплъэурэ, – «куэдрэ щIэтащ щIым, ауэ сэ сщIэрт сытым дежми ар зэ къызэрыщIэсхыжынур. Къеджэ, тIасэ, псоми, иралъагъу жылэм си щIалэр къызэрыкIуэжар, ирыращIэ сылIэмэ, си кхъаблэм къыщIэувэн зэрызиIэр».. ЩIэх дыдэу пшынауэри къашэри пщIантIэм джэгушхуэ къыщызэIуахащ. Мэрэмэжьейм зи гур жан къищIа щIалэгъуалэр Iэгумрэ лъакъуэмрэ щысхьыртэкъым, абыхэм я джэгу макъыр жылэшхуэм и лъэныкъуэ псоми нэIусырт.. Мэрэмэжьейм хэщIа щыIэтэкъым, джэгур зэпыууэ пщIантIэм хьэдагъэм зыкъыщиIэтам». КъызэщIэкъуауэ жыпIэмэ, «Мэрэмэжьей» тхыгъэр и япэ къыдэкIыгъуэм («Iуащхьэмахуэ» журналым къызэрытехуамкIэ) рассказу дунейм къытехьами, абы новеллэм и хабзэ нэхъыщхьэхэм тет ухуэкIэ, гъэпсыкIэ иIэщ.
Лъэпкъ новеллэр зэфIэувэнымкIэ, зыужьыныгъэ ин игъуэтынымкIэ нэхъыбэ дыдэ зыхузэфIэкIар Нало Заурщ. Апхуэдэ Литературэ щIэныгъэ. Критикэ
еплъыкIэ диIэнымкIэ шэсыпIэ дизыгъэувэри тхакIуэм и IэдакъэщIэкI новеллэхэм я бжыгъэ къудейр аракъым (а лъэныкъуэмкIэ
укъыщеплъми, ахэр мащIэкъым), атIэ абыхэм жанрым и нэщэнэ псори нэгъэсауэ зэрыщызэдэлажьэрщ. Налом и новеллэхэм IупщIу щынэрылъагъущ ар зи IэдакъэщIэкI тхакIуэм игу къридза е зэхиха хъыбар гуэр къригъэкIуэкI къудейуэ зэрыщымытыр, атIэ литературэм и теорием куууэ зэрыщыгъуазэр. ТхакIуэр литературэм и теорием щыгъуазэу щытын зэрыхуейр къызэрыхэдгъэщымкIэ щIэ гуэр къызэIутхыу аракъым, ауэ щхьэусыгъуэ хэха иIэщ: ди жагъуэ зэрыхъунщи, «новеллэ» фIэщыгъэм щIагъэувэу ди тхакIуэхэм дунейм къытрагъэхьа тхыгъэхэм я нэхъыбэм, а фIэщыгъэм нэмыщI, новеллэм пыщIэныгъэ гуэри хуаIэкъым, жанрым и зы хьэли, нэщэни яхэплъагъуэркъым. Ар щыхьэт тохъуэ апхуэдэ тхыгъэхэр зи IэдакъэщIэкIыр, «тхэным гу хуищIами», «профессиональная литература»-кIэ зэджэм, литературэм и теорием зэрыпэжыжьэр.
Нало Заур IуэрыIуатэми, литературэми, щIэныгъэми куууэ щыгъуазэ къудейм къыщымынэу, езым къигъэщIыжа художественнэ дунейм хэпсэукIыу, художественнэ гупсысэр къызыдалъхуауэ, псэкIэ зезыхьэу щыта цIыхущ. Апхуэдэ еплъыкIэ диIэнымкIи абы и новеллэхэм нэхъ щыхьэти дыхуейкъым, нэгъуэщI и IэдакъэщIэкIхэм я гугъуи дымыщIу.
Новеллэ жанрыр къэбэрдей литературэм зэфIэува щыхъуар ХХ лIэщIыгъуэм и 80 гъэхэрщ, хэхауэ къэбгъэлъагъуэмэ, Нало З. и «Къру закъуэ» тхылъыр дунейм къыщытехьа 1981 гъэрщ. ИужькIэ тхакIуэм и новеллэхэр щызэхуэхьэсауэ тхылъ зыбжанэ къыдэкIащ: «Мазэм фIэкIа зыми имылъэгъуар» (2006 гъ.), «Къру закъуэ» (2012 гъ.), «Новеллэхэр» (2014 гъ.).
А тхылъхэм ихуа новеллэхэр гъэсэныгъэ-ущииныгъэ мотивхэр щытепщэ КъуэкIыпIэ хъыбархэм пэгъунэгъущ. Абыхэми хуэдэу, Налом и тхыгъэхэм дидактикэ икIи философие гупсысэ куу зыхэлъ Iущыгъэхэр, афоризмхэр, псалъэжьхэр, шабзэшэм хуэдэу упэпцIа жыIэгъуэ шэрыуэхэр япкърыгъэшыпсыхьащ. Новеллэхэм я фIагъхэм ящыщ зыуэ къыхэгъэщхьэхукIыпхъэщ ахэр, зы лъэхъэнэ щхьэхуэм емыпхауэ, атIэ сыт хуэдэ зэманми декIуу зэрыгъэпсар. Налом и новеллэхэм лъабжьэ яхуэхъуар дунейр къызэриухуэрэ цIыхухэм къадекIуэкI лъапIагъэхэрщ – гуапагъэр, цIыхугъэр, лъагъуныгъэр, пэжыгъэр, н. Абы щыгъуэми тхыгъэхэм къыщыгъэлъэгъуар махуэ къэскIэ узрихьэлIэн хуэдэу къызэрыгуэкI Iуэхугъуэхэщ, нэгъуэщIу жыпIэмэ жанрым и хабзэхэм къызэрагъэуву, абыхэм я сюжетым «повседневность», «реалистичность» нэщэнэхэр хыболъагъуэ. КъищынэмыщIауи, зытеухуа и лъэныкъуэкIэ зэщхьэщыкIыу, новеллэхэм лирикэ, философие, психологие мотивхэр хэухуэнащ.
Нало З. и прозэ тхыгъэхэм я фIагъхэм ящыщщ образ гукъинэжхэр къызэрыщыгъэщIар. Литературэдж, критик, егъэджакIуэ Къэжэр Хьэмид пэжу гу зэрылъитащи, «Нл Зур и пзэм къхэтэджыкI цIыххэ я хьэлэлгъкIэ, я псэм и къбзгъкIэ дэзыхьэхщ. Зэ 109 Литературэ щIэныгъэ. Критикэ
плъыгъуэкIэ хэ цIых къызэыгэкIщ, я IэщIгъэкIи дй къжэдэхэм къщхьэщыкIыкъым: вкIуэлIщ, гъкIэщ, фщIэщ. э нэхъыщхьэр – «къызэрыгэкIхэм» я цIыхгъэщ, я нпэщ, быхэм я хьилмыщ, къкъэщ лIыгъэщ. ТхкIэм хэIэзэ хъыбы къэдийи, и песнжхэ зыхэдэ IпщI къыщылъэгъэн къэхъкъщIэ хдзэзы Нлм и пслъэкIэ жыпIэмэ, быхэм я «дыщэ гъэпщкIу дэшым къыдзыгъэхыжын» щхьэыгъэ екI къхегпыыф. бы къыхэкIкIи хэ зищIыымэ зыхэдэмэ, и пщхьэ къитым щхь, лъгъ».
ТхакIуэм и творчествэми и япэ новеллэ тхылъми увыпIэ нэхъыщхьэ щызыубыда «Къру закъуэ» тхыгъэм зи лэжьыгъэм псэемыблэжу бгъэдэт гъукIэ Iэзэм и образ екIу къыщыгъэщIащ. Къэжэр ХьэкIашэ и образыр сыт и лъэныкъуэкIи уардэщ: и теплъэкIэ бжьыфIэщ, къарууфIэщ, и IэщIагъэм хуэIэкIуэлъакIуэщ, зэрыгъукIэм емылъытауи, куэдым хэзыщIыкI, тхылъ куэд щIэзыджыкIа цIыху акъылыфIэщ, псом нэхърэ нэхъыщхьэжращи – гу махэрэ псэ хьэлэлрэ зиIэщ. Абы и сурэт наIуэ тхыгъэм псалъэкIэ щыщIащ: «Къэжэр ХьэкIшэ лIы фIыцIэшхуэт, ныкъуэтхъуу пщIэ дхэ тету. бы и IэпщитIым сыщеплъкIэ тхуей кIащIэ лъэдийм езгъэщхьырт, лъынтхуэ пIащэхэмрэ мускул налъэхэмрэ къытридзэжауэ. Уадэм я нэхъ хьэлъэр зелъатэу къигъафэрт. Е зэрыфIыцIэ лъэщы арат, е нат рыкъуэ кIыщым зэрыщпыхьар арат – сытми сэ лIы фIыцIэ гъущIынэм езгъэщхьырт, игъащIэм уадэ нэхъ шынагъуэ Iэщэ къимыщта пэтми. Зэм-зэмкIэрэ си пщIыхьхэм къыхэхуэрт сэ Лъэпщ и лъащэIэмпIэм ыбгъэдэту ыздэщытым нт рыкъуэ и хъуэжьейм тесрэ и бжыщхьэ дыкъуакъуэ сысу къыIухьэу, и пыIэ щыгум дыгъэр кIэахъуэу къитрэ уимыгъэплъу, тажыр зэрызыщхьэрихыу ар Къэжэр ХьэкIашэу къыщIэкIыжу». Мыпхуэдэ къэIуэтэкIэ екIум тхакIуэм и художественнэ зэфIэкIыр зэрыинри къыпкърыщащ.
«Къру закъуэ» новеллэр Нало З. и гъащIэм гуэхыпIэ имыIэу епхащ, Къэжэр ХьэкIашэ и гъукIэгъэсэну абы къыхэщ щIалэ ныбжьыщIэм – БлутI – и образми езы тхакIуэр прототип хуэхъуащ. КъищынэмыщIауи, Iуэхур щекIуэкIыр тхакIуэр къыщыхъуа щIыпIэхэрщ – КъБР-м и Лэсчэн щIыналъэм хыхьэ Хьэтуей, Къугъуэлъкъуей жылэхэрщ, и сабиигъуэр щигъэкIуа Урыхужь псыхъуэм и гугъуи тхыгъэм къыхощ. Жанрым и хабзэхэм къызэрагъэувымкIэ, новеллэм къетхэкI куэд хэтын хуейкъым, ауэ Налом зы къэхъугъэ е образ гуэр къыщритхэкIкIэ, ар къетхэкI къудейм хуэкIуэркъым, атIэ тхыгъэм къалэн пыухыкIа щегъэзащIэ – и психологие лъабжьэр, драматизмыр нэхъ куу щIыным толажьэ. Апхуэдэщ, псалъэм папщIэ, ХьэкIашэ и лъэщэкIэр къызыхэщу «Къру закъуэ» новеллэм щыщ Iыхьэр: «
щылъщэкIэ уеплъыну гухэхъуэт – и удэ, уээд жиIэу, къигъафэт, мо хужьу плъ гъущIым зэытехуэу, хупхъэм тхьэвы зэыхихум
хуэдэу, хихуу, зыехупхъэм шэрыуэу техуэуэ зыхуейм хуигъакIуэу: тхьэм ибгынэж гъущI кIапэжь къищтэрти псэ хилъхьэт, зэрыхъури-зэыщIри умыщIэу нал хъут, шыр теувэхукIэ щIым тхыпхъэ тидзэу! ХьэкIашэ гъущIы зыхуейм хуигъэкIу нэужь, 110 Литературэ щIэныгъэ. Критикэ
къыпыгуфIыкIынт, и щхьэ кIуэцIым дыгъэ къыщепсэ ны и жьэм къыIуыпс нэхъей, и дзэ хужьыбэ къэлыду».
«Къру закъуэ» новеллэм ижь-ижьыж лъандэрэ лъэпкъым къыдэгъуэгурыкIуэ дин дуней еплъыкIэ къыхощ, уеблэмэ тхыгъэм
хэлъ конфликтми ар лъабжьэ хуохъу. ХьэкIашэ къру закъуэ гъущIым къыхищIыкIыу кIыщыбжэм фIидза нэужь, къуажэдэсхэр абы хуэхъущIэу щIадзэ, псэ зыIутым и теплъэ ищIу псэ зэрыIуимыгъэкIэжыфар диным къемызэгъыу жаIэу. Диныр я тегъэщIапIэу, абыхэм къызэралъытэмкIэ, псэ зыIуту дунейм къытехъуэ дэтхэнэ цIыхуми псэущхьэми а псэр яIузыгъэкIэфыр ди щхьэщыгу къитым и закъуэщ, абы къыхэкIкIэ, псэ зыIутым и сурэт, и теплъэ къэбгъэщIрэ абы псэ пхухэмылъхьэжмэ, пхуэмыпшыныжын хуэдиз гуэныхьышхуэ пылъщ. ХьэкIашэ и теплъэкIэ лъэщу
плъагъуми, игукIэ махэу къыщIокI: абы и IэрыкI хьэпшыпым къиша псалъэмакъ гурымыхьхэр и псэм щытегуплIэкIэ, гъущIым къыхэщIыкIауэ кIыщыбжэм фIэлъ кърур къыфIех, сыджым
трелъхьэри, цIыкIу-цIыкIуу зэхеупщIатэ. А Iуэхур БлутI зэрызыхищIар, игу зэрыщIыхьар психологизм куу хэлъу новеллэм къыщыгъэлъэгъуэжащ: «… Сигу ихуркъым ХьэкIшэ и кър закъэр. сыдж пщIапхъэм илъхьээ зэызэпигъэлъэлъыж и нэг къыщыщIыхьэжкIэ, сыхлъэт, ил паупщI нэхъй», – жиIэрт абы.
«Къру закъуэ» новеллэм диным епха нэгъуэщI еплъыкIэхэми, мифологие мотивхэми, лъэпкъ нэщэнэхэми, фIэщ щIыгъуей Iуэхугъуэ
гуэрхэми уащрохьэлIэ. Псалъэм папщIэ, новеллэм и пэщIэдзэ дыдэм деж Урыхупсыр къиуауэ, адыгэ мифологием щыщ персонаж Псыхъуэгуащэ «Си шыр цIыкIухэр ирикъуакъым» жиIэу къаджэу къыщыгъэлъэгъуащ. Адыгэхэм зы лъэхъэнэ гуэрым фIэщхъуныгъэ яIащ Псыхъуэгуащэр къаджэмэ, цIыху псым ихьу. А фIэщхъуныгъэр Нало З. и новеллэм IэкIуэлъакIуэу хэухуэнащ: Псыхъуэгуащэр къэджа пэтми, зи лъы къэплъыгъуэ щIалэ ныбжьыщIэ БлутI абы игъэшынэн дэнэ къэна, уеблэмэ псы къиуам зыхидзэну и гур мэпабгъэ. Апхуэдэ щытыкIэр тхакIуэм сабиигъуэмрэ балигъыпIэмрэ я зэхуакум дэт БлутI и ныбжьым хуехь, ар езы щIалэм и бзэкIи къеIуатэ: «лыхьым щIэ… илъэс пщыкIплI фIэкIа щымыхъкIэ Iэджэ щхьэм къщхьэрыэ», – жеIэ абы.
КъызэщIэкъуауэ къэбгъэлъагъуэмэ, Нало З. и «Къру закъуэм»
жанрым и нэщэнэ нэхъыщхьэхэр псори щызэдолажьэ: зы сюжет
къуэпс щыпхрышащ, мифологие, дин мотивхэр хэухуэнащ, жыIэгъуэ шэрыуэхэмкIэ, философие гупсысэ IущхэмкIэ узэдащ (псалъэм папщIэ: «Къру закъуэр уэгум къинэм, кIуэдыгъуафIэ мэхъу, лIы пелуаныр закъуэ хъуамэ, сабий хуэдэ къонэ!»), тхыгъэм и кIэм деж узыпэмыплъэ Iуэху къыщохъу.
Новеллэм и щапхъэ нэсщ Нало З. и нэгъуэщI тхыгъэхэри: «Мусэрэ Мусэ и дыдымрэ», «Хьэбалэ и пхъэ гуащэр», «Исмел и бригантинэ ныкъуэщIыр», «ТIытIу и дыгъэ шыщIэр», «ТхьэIухуд нэ къуэлэн» «Муратрэ Гуазизэрэ», «Унэидзыхьэ», н.ку.
Лъэпкъ литературэми, хэхауэ къэбгъэлъагъуэмэ, новеллисти- 111 112
Литературэ щIэныгъэ. Критикэ
кэми я ехъулIэныгъэ нэхъ ин дыдэхэм ящыщщ «Хьэбалэ и пхъэ
гуащэр». Тхыгъэр новеллэм и хабзэхэм тету тхащ, и купщIэкIи, и ухуэкIэкIи жанрым къигъэув пщалъэхэмрэ жыпхъэхэмрэ къотIасэ. Абы анекдотми таурыхъми я пкъыгъуэ, нэщэнэ гуэрхэр хэлъщ,
гушыIэ мащIэмрэ дыхьэгъымрэ щызэхэухуэнащ. А псоми я курыкупсэщ тхыгъэм и лIыхъужь нэхъыщхьэ Хьэбалэ и образыр – нэхъ зэгъэпэща, нэщIыса хъуауэ ди лъэпкъ литературэм къыхэщ образ нэхъыфI дыдэхэм языхэзыр.
Новеллэм и пэщIэдзэм деж зи гугъу тщIа гушыIэр зэ еплъыгъуэкIэ Хьэбалэ ехьэлIауэ пфIэщIынущ, ауэ тхыгъэм и кIэухым деж ауаным хуэкIуэж гушыIэр тхакIуэм зрихьэлIэхэр наIуэ къохъу – ар, къызэщIэзыкъуэ образу («собирательный образ» жыхуаIэращ) къэгъэлъэгъуа жылагъуэрщ, абы и лIыкIуэ щхьэхуэхэрщ (Хьэбалэ и адэанэр, къуажэ ефэндыр, Амдэж, Iунэ, жылэдэсхэр, н.).
Хьэбалэ зыми ещхькъым, зыхэпсэукI зэманымрэ жылагъуэмрэ
хэмызагъэ цIыхущ, абы къыхэкIкIи тхыгъэм къыхэщ адрей персонажхэм абы и акъыл зэтемысу къалъытэ. Уеблэмэ апхуэдэу къэзылъытэхэм Хьэбалэ и адэ-анэри яхэтщ: «Къаныкъуэрэ Бабыхурэ есэжат я къуэ закъуэр зэрымытэмэмми, и гугъу ящIыжыртэкъым.
Хъуэхъужьейми Хьэбалэ цIыху зэтес дыдэу къалъытэртэкъыми, и ныбжьэгъухэм джэгу яшэну е щIопщакIуэм ираджэну ягу къэкIыххэртэкъым…». ГъащIэм и лъапIагъэ нэсхэр зыIэщIэхуауэ, нэм къыIуидзэ къудейм нэмыщI зымылъагъухэм, зи зэхэщIыкIыр лъахъшэхэм, зи псэкупсэкIэ къулейсызхэм Хьэбалэ и лъагъуныгъэри, и псэ къабзэри зыхащIэркъым. ИгъащIэ лъандэрэ зэрыхабзэщи, куэдым ямыщхьыр, зи дуней лъагъукIэ хэха зиIэж цIыхур бэм къагурыIуэ хабзэкъым, абы фIэкIыжауи, акъылкIэ ныкъуэдыкъуэу къалъытэ. Апхуэдэхэм я еплъыкIэкIэ, Хьэбалэ и образыр дыхьэшхэнщ. Абы щыгъуэми абыхэм зы цIыхуи къахэпшыфынукъым Хьэбалэ хуэдэу сабийхэр фIыуэ илъагъуфыну, псэ лъащIэм къыщежьэ лъагъуныгъэ къабзэ ищIыфыну, гъащIэр нэкIэ илъагъу къудей мыхъуу, псэкIи зыхищIэфыну. Хьэбалэ и псэм и къулеягъыр и IэрыкI хьэпшыпым – фIыуэ илъагъу пщащэм трищIыкIа гуащэм – къыпкърощ. Зылъагъуу хъуам ягъэщIагъуэу, а гуащэр Унэрытхэ япхъу Iунэ ещхьщ, ауэ ещхь дыдэу абы и теплъэм хэлъыр къахуэщIэркъым: щхьэхуэ-щхьэхуэрэ уеплъмэ, и нэри, и пэри, и набдзэри ещхькъым… «АтIэ ещхьыр сыт?» упщIэм пидзыжу Хьэбалэ итыжа жэуапыр узыпэмыплъэщ, ауэ философие куу зыщIэлъ, зэхэщIыкI лъагэм и щыхьэт жыIэкIэщ. А жэуапыр ефэндымрэ Хьэбалэрэ я псалъэмакъым къыхэщащ:
«Ей тхьэмыщкIэ, – къопсалъэ ар ефэндыр. – Хь. Л., зылъыхъуэр къыщыхуэмыгъуэткIэ, – ей, тхьэмыщкIэ, мыр гуащэр. – Хь. Л. Iунэ ещхьи-тIэ!
– Уэи, къэпщIам! – жи Хьэбалэ, ныкъуэгуфIэ-ныкъуэдыхьэшхыу.
– Тхьэр согъэпэж, ещхьыркъабзэкIэ! Ауэ ещхьыр дэндейми къысхуэгъуэтыркъым. Литературэ щIэныгъэ. Критикэ
– И псэращ ещхьыр, – жи Хьэбалэ, зэрихабзэжьу псалъэхэр зэпишу.
– Аргуэру мы делэм жиIэр! – мэгубжь ефэндыр. – Пхъэ тыкъырым псэ хэт? Псэ хэзылъхьэр Алохьу тэхьэла дыщэращ!
– Мыр пхъэ тыкъыр-тIэ! – жери идэркъым Хьэбалэ».
ИщхьэкIэ зи гугъу щытщIа «Къру закъуэ» новеллэми хуэдэу, «Хьэбалэ и пхъэ гуащэм» динкIэ псыхьа дуней еплъыкIэ щхьэхуэхэр пкърыгъэшыпсыхьащ. Мыбдежми псэ зыIутым и сурэт пщIыным е и теплъэр зыгуэрым къыхэпIущIыкIыным гуэныхьышхуэ пылъу къыхощ. Аращ ефэндыри мыпхуэдэ псалъэ гуемыIухэмкIэ щIэхъурджауэр: «Гъуэгу мыгъуэм ежьа делэ! Уэ уи зэранкIэ зэрыжэмыхьэту Алохьу
тэхьэлам и нейр къытщыхуэнущ. Щхьэ щумыгъэтрэ мы джаур IэщIагъэр! Муслъымэным укъилъхуакъэ уэ! Хьэмэрэ учыристан? Пу, нэлат! Пу! Пу! Алохьу тэхьэлам игъэхьэрэмар къыхебзыкIри щысщ, цIыху зыхуеин гуэр ищIыным и пIэкIэ! Мажусий IэщIагъэщ мыр! Ярэби, шейтIан Iэужь хэмылъу пIэрэ мыбы и IэщIагъэм? Бисмылахьи рэхьмани рэхьим!».
Хьэбалэ и IэрыкI пхъэ гуащэр, зылъагъу псори къигъэуIэбжьу, псэ зыIутым хуэдэу зэрищIыфар, тхыгъэм къыхэщ дин еплъыкIэхэр, абы фIэщ щIыгъуейуэ къыщыхъу-къыщыщIэхэр, таурыхъхэм нэхъыбэу узыщрихьэлIэ егъэлеиныгъэ гуэрхэр зэрыхэлъыр (псалъэм папщIэ, Iунэ фызышэу щыдаш махуэм зи щхьэцыр фIыцIэу жыгым дэкIуея Хьэбалэ зы жэщ пIалъэкIэ уэсым хуэдэу зэщIэтхъуауэ къызэрехыжар) – ахэр псори новеллэ жанрым и нэщэнэщ. Сыт нэхъри нэхъыщхьэжращи, тхыгъэр жанрым зэризагъэр щIигъэбыдэжу, абы и кIэм деж узыпэмыплъэ Iуэхугъуэ къыщохъу – Хьэбалэ къыщыщIари здэкIуари ямыщIэу мэбзэх икIи абы ищIа пхъэ гуащэр Iунэ здаша унагъуэм я куэбжэпэм деж щылъу къагъуэтыж. А псом къадэкIуэуи, «Хьэбалэ и пхъэ гуащэм» Нало З. и новеллэхэм зэдайуэ яхэлъ зы нэщэнэ хыболъагъуэ: тхыгъэм кIэIунэ етыжауэ, абы хэлъ конфликтыр лъэныкъуэ псомкIи зэфIэхауэ щыткъым, ауэ тхакIуэм новеллэр философие гупсысэ куукIэ зэхуещIыж. Тхыгъэм и кIуэцIкIэ ефэндым и дуней еплъыкIэм зехъуэж, гъащIэм щыауанри, щынэхъыщхьэри, щыдыхьэшхэнри, щыдыхьэгъри зэхигъэкIыф мэхъу, и зэхэщIыкIым зеузэщI. Зи гугъу тщIыр нэхъ гурыIуэгъуэ хъун папщIэ новеллэм и кIэух Iыхьэр къэтхьынщ:
«… Зы тхьэмахуэ дэкIа, мазэ дэкIа, сытми, мэжджыт пщIантIэм дэсу жэмыхьэтыр уэршэрт Хьэбалэ и кIуэдыкIам тепсэлъыхьуи, зы къэпсалъэри:
– Делэти, делэ кIуэдыкIэу кIуэдыжащ! – щыжиIэм, ефэндым ар
хуидакъым:
– Алохьу тэхьэла дыщэм ещIэ дэрэ абырэ нэхъ делэр! – жиIэри».
«Хьэбалэ и пхъэ гуащэм» и щхьэхуэныгъэу къэдгъэлъэгъуахэр иджыри зэ щыхьэт зэрытехъуащи, Нало З. и новеллэхэм гъэсэныгъэ-ущииныгъэ мыхьэнэ ящIэлъщ: абыхэм я къалэн нэхъыщхьэр гъащIэм и щIыIум телъыр къетхэкIыныр аркъудейкъым, атIэ зэ еплъыгъуэкIэ къызэрыгуэкIыу пфIэщIыну Iуэхугъуэхэр, те-
8 Заказ №372 113 Литературэ щIэныгъэ. Критикэ
мэхэр къызэкIуэцIихкIэрэ, а гъащIэм щынэхъыщхьэр, пкърылъ лъапIагъэхэр къэгъэлъэгъуэнырщ, цIыхур фIым, пэжыгъэм, гущIэгъум хуэунэтIынырщ.
Нало З. и новеллэхэр къызэщIэкъуауэ къапщтэмэ, романтизм унэтIыныгъэм и нэщэнэхэр хэплъагъуэу тхащ, романтикэ новеллэм и хьэл куэд ядэплъагъуу ухуащ. Псалъэм папщIэ, абыхэм символхэр, мифологемэхэр, мифологие мотивхэр, фантастикэ икIи мистикэ пкъыгъуэхэр, таурыхъхэм, «анекдот»-кIэ зэджэ гушыIэ хъыбархэм я нэщэнэхэр куэду яхэухуэнащ. Апхуэдэуи, абыхэм дунеймрэ ахърэтымрэ я зэхуаку дэт, «зыми емыщхь» (урыс литературэм «странные герои» жыхуаIэращ) образ уардэхэр (Къэжэр ХьэкIашэ, Хьэбалэ, Мусэ сымэ хуэдэхэр, н.) щызэфIэгъэуващ.
Нало Заур и новеллистикэр зи пIалъэ имыкIыж хъугъуэфIыгъуэу лъэпкъым ноби къыдогъуэгурыкIуэ. Гете и псалъэхэм къытедгъэзэжынщи, тхакIуэм и новеллэ творчествэр «зэи къэмыхъуа (зыми къимыгъэхъуфа) къэхъуакъэщIащ». Налом и IэдакъэщIэкI новеллэхэм лъэпкъ новеллистикэр зэфIагъэува, куууэ икIи бгъуфIэу зрагъэужьа къудейкъым, атIэ, нобэр къыздэсми ябгъурыувэфа щымыIэу,
адыгэ литературэми щэнхабзэми я налкъутналмэсщ.
ХьэВЖОКЪУэЛюдмилэ,
филологие щIэныгъэхэм я кандидат 114 Публицистикэ
БлэкIамдерскъыхэтхмэщ
къэкIуэнудахэщыдухуэфынур
Дунейпсо Адыгэ Хасэм и ГъэзэщIакIуэ гупым хэтхэм я зи чэзу зэхуэсыр Адыгэхэм я щыгъуэ-щIэж махуэм ирагъэхьэлIэри, накъыгъэм и 20-м видеоконференц щIыкIэм тету къызэрагъэпэщащ. Онлайн жыпхъэм ит видеоконференцыр къызэIуихащ икIи иригъэкIуэкIащ Дунейпсо Адыгэ Хасэм и тхьэмадэ Сэхъурокъуэ Хьэутий. 115
Интернетым и Iэмалхэр къагъэсэбэпу зэIущIэм хэтащ КъБР-м граждан жылагъуэ IуэхущIапIэхэм ядэлэжьэнымрэ лъэпкъ IуэхухэмкIэ и министр КIурашын Анзор, Бахъсэн къалэ округым и Iэтащхьэ Мамхэгъ Хьэчим, КъБКъУ-м и проректор Къущхьэ Хъусен, Къэбэрдей Адыгэ Хасэм и тхьэмадэ ХьэфIыцIэ Мухьэмэд, КъБР-м ит Адыгэ жылагъуэ зэгухьэныгъэхэм я зэзыгъэуIу советым и унафэщI Къалмыкъ Жылэбий, ДАХ-м и тхьэмадэм и чэнджэщэгъу Къуэдзокъуэ Анатолэ, ДАХ-м и тхьэмадэм и къуэдзэхэу Бырсекъуэ Орфан, Щоджэн Iэминат, Иорданием щыIэ Адыгэ фIыщIэ Хасэм и тхьэмадэ Къардэн Самир, КАффЕД-м и гуащэ Мамхэгъ Йллдыз, Израилым щыIэ Адыгэ Хасэм и тхьэмадэ Нэпсо Закариерэ ДАХ-м и ГъэзэщIакIуэ гупым хэт Тхьэухъуэ Зухьер, Германием щыIэ Адыгэ Хасэм и тхьэмадэ Вэрокъуэ Затийрэ ДАХ-м и вице-президент ДыщэкI эртанрэ, Сирием щыIэ Адыгэ фIыщIэ Хасэм хэт Къэбэрдей Аднан, Урысейм и хэгъэгухэм щылажьэ Адыгэ Хасэхэм я тхьэмадэхэу ЛIымыщэкъуэ Рэмэзан (Адыгей), Аслъэн Алий (КъШР), Дербит Валерийрэ ДАХ-м и ГъэзэщIакIуэ гупым хэт ХьэбытIэ Вячеславрэ (Осетие Ищхъэрэ-Алание), Шыбзыхъуэ Юрий (Ставрополь къалэ), КIэкIыхъу Мэжид (Краснодар край), ЩIалэгъуалэ Хасэм къыбгъэдэкIыу Жу Тимуррэ Борэ эльдаррэ, нэгъуэщIхэри.
ЗэIущIэр къыщызэIуихым Сэхъурокъуэ Хьэутий жиIащ ДАХ-м и ГъэзэщIакIуэ гупым и зи чэзу зэIущIэр накъыгъэм и 21-м ирагъэхьэлIэу Публицистикэ
Налшык щрагъэкIуэкIыну зэрамурадар, ауэ дуней псом щыщыIэ щытыкIэм къыхэкIыу интернеткIэ зызэпащIэн хуей зэрыхъуар. ЗэIущIэр нэхъыбэу зытеухуауэ щытар адыгэхэм я щхьэ кърикIуа лъапсэрых зауэжьым, абы и ягъэкIэ къэрал куэдым щызэбгрыпхъа хъуа ди къуэшхэм я Iуэху зыIутыр зэгъэщIэнырт, апхуэдэуи Хасэ тхьэмадэхэр нобэ нэхъыбэу зэлэжьхэмрэ я мурадхэмрэ къэгъэнэIуэнырт. Зэбгъэдэмысми, зэрылъагъуу, зым жиIэр псоми зэхахыу, щхьэж и гурылъымрэ и къалэнхэмрэ кIэщIу къиIуатэу екIуэкIащ видеоконференцыр. Япэу псалъэ зрата, Иорданием щыIэ Адыгэ фIыщIэ Хасэм и тхьэмадэ Къардэн Самир къыхигъэщащ Иорданием щыпсэу адыгэхэм я Iуэхур нобэкIэ зэрымыIейр, ди лъэпкъэгъухэм хьэрыпхэм пщIэшхуэ къызэрыхуащIыр, дзыхь къызэрырагъэзыр, хэхэсхэм я бзэр, щэнхабзэр яхъумэжын папщIэ лэжьыгъэшхуэ зэрырагъэкIуэкIыр. – Псом япэу фIэхъус гуапэ фызох, хэкужьым щыщуи, нэгъуэщI къэрал щыщуи сызэхэзыххэм, – жиIащ Къардэным. – Иорданием ис адыгэхэм ди пщIэр кIуэдакъым, ди бзэр тIэщIэхуакъым, дяпэкIи, Тхьэм жиIэмэ, ар зэрытхъумэным, зэредгъэфIэкIуэным иужь дитынущ. фызэрыщыгъуазэщи, ди къэралым и Пащтыхьым деж щегъэжьауэ адыгэр зыпащI щыIэкъым. Пащтыхьым и пэшым зы цырхъ макъ къыщыIуамэ, япэ нэсу иIэр и адыгэ щхьэхъумэхэрщ. Абы и лъэныкъуэкIэ къэрал псом щыцIэрыIуэщ адыгэхэр, щапхъэ зытехыпхъэ куэди къагъэлъагъуэ. Абыхэм зэи ящыгъупщэркъым апхуэдиз пщIэр къызэрахьа я адыгагъэр, я лъэпкъ хабзэр. Иорданием ис
адыгэхэр зэрыщIэу, зэпсалъэу, зы унафэ гуэр ящIын хуеймэ, зэчэнджэщу, адыгэу къызэтенэн папщIэ яхузэфIэкI ящIэу апхуэдэщ. Ди хасэм и лэжьыгъэр къапщтэмэ, цIыкIуи ини бзэр зэредгъэщIэным нэхъыбэу дыпылъщ. Бзэр щымыIэмэ, лъэпкъри щыIэнукъым, хабзи зепхьэжыфынукъым. А хабзэращ дэ адрейхэм дакъыхэзыгъэщыр. Хьэрыпхэм щапхъэу дыкъахь зэпытщ: хэт сыт хуэдэ IуэхуфI илэжьами, зэкIужу зихуэпами, къабзэлъабзэу зэлъыIуихами, «адыгэм ещхь хъуащ» жаIэ, ар абыхэм я дежкIэ щытхъу пэлъытэщ. Дэнэ щыпсэу адыгэми сыныволъэIу, мы нэщхъеягъуэ махуэр зэи фигу ивмыгъэху, ауэ фигу фымыгъэкIуэд. Си адэм адыгэ хьэщIэщ иIащ, пщIэ зиIэ лIыжьхэр щызэхуэсрэ щыуэршэру. Абы щыгъуэм сыIэпыдзлъэпыдзти, бжэ къуагъым сыкъуэту, адыгэхэр хэкум зэрырашам и хъыбархэм седаIуэрт. Хэкум ираша лIыжьхэри яхэтт абы. ГущIыхьэ куэд зэхэсхащ абы щыгъуэм, ахэр нобэми си гум илъщ. Апхуэдэ лей къызытехьа лъэпкъыр нобэ дэнэ къыщыщIимыдзами, дэри, ди яужь къихъуэ лIакъуэхэми хуитыныгъэ диIэкъым ди лъэпкъ хъугъуэфIыгъуэхэр зыIэщIэдгъэхуну. Аращ щIэри жьыри дызыхуэлэжьэн хуейр. Ди плъапIэр зыуэ, ди къару зэхэлъу дызэдэлажьэмэ, дэ зэи дыкIуэдынукъым, дыхуэвгъэсакъ мы зэман бзаджэм, адыгэу зыдвгъэхъумэж, – жиIащ Къардэн Самир. Тыркум щылажьэ Кавказ Хасэхэм я федерацэм и гуащэ Мамхэгъ Йлдызи хуеплъэкIыжащ лъэпкъ тхыдэм. «Адыгэм ди щхьэ кърикIуа лъапсэрыхыр дэ зэи тщыгъупщэнукъым. Ди адэжьхэм я фэеплъыр зэрытхъумэфынур тхыдэр, хабзэр, бзэр зетхьэжкIэрэщ, сыт щхьэкIэ жыпIэмэ, лъэпкъыр лъэпкъ зыщIыр и бзэр, и хабзэр аращ. Дэнэ щып- 116 Публицистикэ
сэу адыгэри зэрыубыдыжу, зэпэIэщIэми, зым жиIэр зым зэхихыу, зым Iэпыхур адрейм къищтэжу дызэдэпсэумэ, къытщIэхъуэ щIэблэм лъэпкъ зэхэщIыкIыр яхэтлъхьэфынущ, бзэр яIурытлъхьэфынущ, апхуэдэу екIуэкIмэ, дяпэкIи гъуэгу диIэнущ. Iэмал имыIэу дытелэжьэн хуейщ адыгэхэм я хэку егъэгъуэтыжыным, ар хуэм-хуэмурэ зэдгъэхъулIэмэ, насыпышхуэу къызолъытэ. Лъэпкъыу дыкъызэтезыгъэнэнур ди хэкур, ди тхыдэр, ди хабзэр, ди бзэр аращ. КъищынэмыщIауэ, дызыхэс къэралхэми ди хэкужьыр здэщыIэ Урысейми зы дыхъужынымкIэ зыкъытщIагъэкъуэну Iэмал гуэрхэр къапытхын хуейщ. Хэкум къэкIуэжыну хуейм хуитыныгъэ иIэу хъуамэ, нэхъыбэ дыхуейтэкъым», – къыхигъэщащ Йлдыз. Израилым щыIэ Адыгэ Хасэм и тхьэмадэ Нэпсо Закарие видеоконференцым хэт псоми фIэхъус гуапэкIэ захуигъэзащ. ИкIи жиIащ, щIыпIэ зэмылIэужьыгъуэхэм исми, адыгэхэм зы гупсысэкIэ яIэн зэрыхуейр, хамэ къэралхэм щыпсэухэр нэхъыбэрэ хэкужьым кIуэурэ абы и Iуащхьэхэр, мэзхэр, псыхъуэхэр зрагъэлъагъумэ, абыкIэ я гур щыIэу зэрыщытынур, кIуэжыну тегушхуэхэм я бжыгъэм зэрыхэхъуэнур. НобэкIэ дунейм къыщыхъуа щытыкIэ гугъур Кфар-Камэрэ Рихьэниерэ къазэрыжьэхэмыуар, коронавирус уз зэрыцIалэр къызыпкърыхьа адыгэхэм зэрахэмытым зэрыщыгуфIыкIыр жиIащ абы. «Махуэ къэс дызэкIэлъымыкIуэфми, хэкум зыгъэзэжыр зэкIэ мащIэми, дяпэкIэ Интернетым нэхъ гъунэгъуу зэпищIэну, хэхэсымрэ хэкурысымрэ нэхъыфIу зэрыщIэнымкIэ, зэкъуэтынымкIэ сэбэпышхуэ хъуну къысфIощIри, мы Iэмалыр къэдгъэсэбэпу дызэдэвгъэлажьэ, ди Iуэху дывгъэгъэкIуатэ», – дыщIигъуащ Нэпсом. ДАХ-м и ГъэзэщIакIуэ гупым хэт Тхьэухъуэ Зухьер жиIащ
адыгэбзэм урипсалъэмэ, адыгэ щэнхабзэр пхъумэмэ, зи хэкум исыж лъэпкъым уемыхъуапсэу укъэгъуэгурыкIуэну нэхъ тыншу зэрыщытыр, абы и лъэныкъуэкIэ Израилым исхэм хэкIыпIэфIхэр зэраIэр. ДАХ-м и вице-президент ДыщэкI эртан тепсэлъыхьащ Европэм ис адыгэхэм я Iуэху зыIутым, ДАХ-мрэ Европэмрэ зэрызэдэлэжьэн хуей Iэмалхэр, адыгэм хамэ щIыпIэм зыщихъумэжын папщIэ езым и гупсысэхэр къиIуэтащ. Германием щыIэ Адыгэ Хасэм и тхьэмадэ Вэрокъуэ Зэтий:
– Накъыгъэм и 21-р къыщысым деж зыщ дызэгупсысыр, абы кърикIуа Iэужьыр Урысей федерацэм иузэхужын зэрыхуейрщ. Дэ, щIыналъэ зэмылIэужьыгъуэхэм исхэм ди бзэмрэ ди хабзэмрэ зиужьыжыным папщIэ ди къэухь къихьыр тщIэн хуейщ, Хэкум къыщащтэ унафэм дэри дытету, диаспорэм щызекIуэ фIыр, дахэр,
акъылыр ди адэжь хэкум къыхуэдгъэсэбэпу дыпсэупхъэщ. А псори къыщыдэхъулIэнур Дунейпсо Адыгэ Хасэм и жьауэм дыщIэту дызэкъуэту дызэдэлажьэмэщ. Дэ, Европэм щыпсэу адыгэхэр, куэд дымыхъуми, ди къарури ди акъылри хэкумкIэ унэтIащ. Сирием щыIэ Адыгэ фIыщIэ Хасэм хэт Къэбэрдей Аднан а къэралым ис адыгэхэм къабгъэдэкIыу къэпсэлъащ икIи жиIащ нобэ дунейм адыгэу тетыр зыгъэгузавэр икъухьауэ зэрыщытыр зэрыарар, лъэпкъ куэдым дахэу дыкъезыгъэцIыхуа ди хабзэр Iэпэдэгъэлэл тщIы зэрымыхъунур. Адыгэм щыгъуэ-щIэж махуэр зэрыдихым 117 Публицистикэ
хуэдэу, Iуэтэжыгъуэ ихуэу щызэрыгъуэтыжа гуфIэгъуэ махуэшхуэ ягъэлъапIэу ялъагъуну зэрихъуэпсапIэр къыхигъэщащ Аднан. «Сирием ис адыгэхэр илъэсипщI хъуауэ зауэм хэтщ, Iэмал зэриIэкIэ я щхьэ яхъумэжу. Зыхэхуа мафIэм и ягъэкIэ, аргуэру зэбгрыкIын хуей хъуащ ди лъэпкъэгъухэр, аргуэру ди щхьэр гузэвэгъуэ
хэхуащ. Адыгэу дунейм тетыр зыщыгугъыр хэкум ис адыгэхэращ.
Дызэкъуэвгъэт, дызэдэвгъэIэпыкъуж. Куэд щIащ ди хэкужь къикI
адыгэ лIыкIуэ гуп Сирием къызэрымыкIуэрэ. Ди щытыкIэр зэхэкIыжмэ, дыхуейщ дызэрыс хэгъэгум фыкъеблэгъэну, нэхъыбэрэ дызэхуэсыну. КъищынэмыщIауэ, дэ куэд щIауэ долъаIуэ Дунейпсо адыгэ фонд диIэн зэрыхуейм теухуауэ. КхъыIэ, абы девгъэгупсыс, ар хуабжьу сэбэп хъунущ гузэвэгъуэ хэхуэ ди къуэшхэм и чэзум защIэдгъэкъуэнымкIэ. Къэбэрдей Адыгэ Хасэм и тхьэмадэ ХьэфIыцIэ Мухьэмэд къыхигъэщащ адыгэм и щхьэ кърикIуам хуэдэ гузэвэгъуэ зи фэм дэкIа лъэпкъ куэд зэрыщымыIэр. «Адыгэхэр дызэкъуэувэрэ унафэ тщIыфу, ар ди къэрал унафэщIхэм я пащхьэ итлъхьэрэ пхыдгъэкIыфу щытын хуейщ. Псом нэхърэ нэхъыщхьэр – зи хэку къэзыгъэзэжыну хуейхэр хуиту къэкIуэжыфу зэтеублэнырщ», – жиIащ ХьэфIыцIэм икIи къыпищащ: – 1994 гъэм, Урыс-Кавказ зауэр зэриухрэ илъэси 130-рэ щрикъум, Урысей федерацэм и Президенту щыта Ельцин Борис итха тхыгъэм фIэкIа хэмытми, къэрал Iэтащхьэхэм унафэ къащтэну хьэкъ яIэщ. Ар нобэ къэхъун Iуэхуу щымытми, абы дыщыгугъынщ икIи дытелэжьэнщ. Дэтхэнэ лъэпкъри щыпсэур щIэж (память) щиIэм дежщ. Мис нобэрей ди онлайн-зэхыхьэр, интернет зэпыщIэныгъэр, зэпсэлъэныгъэр щыхьэт тохъуэ ди гукъеуэр зэрызэтехуэм, зы лъэныкъуэкIэ дыплъэу дызэрызэдэлэжьапхъэм. 1992 гъэм, сэ Къэбэрдей-Балъкъэрым и Совет Нэхъыщхьэм сыхэту, унафэ къэтщтауэ щытащ Урыс-Кавказ зауэр лъэпкъгъэкIуэду зэрыщытым теухуауэ, илъэситI дэкIри, Адыгейм къищтащ апхуэдэ дыдэ унафэ. Иджы, ди пIэм диуджыхьу дыщымыту, ДАХ-м лэжьыгъэшхуэ щедгъэкIуэкIын хуейщ. Иджыпсту къекIуэкI уз бзаджэм теухуауэ жысIэнут, дызыхуэсакъыжмэ, ари хэщIыныгъэншэу къызэрызэднэкIыфынур. Адыгэр
апхуэдэ узыфэ зэрыцIалэ куэдым къелащ, 1804 гъэм щыIа емынэ узым Къэбэрдейм и ныкъуэр ихьауэ щытащ. Тхьэм дыщIэгузэвэн димыгъэлъагъукIэ, диIэ гуныкъуэгъуэхэр зэзыгъэзэхуэжыфын Тхьэм дищI. Урысейм и хэгъэгухэм щылажьэ Адыгэ Хасэхэм я тхьэмадэхэу ЛIымыщэкъуэ Рэмэзан (Адыгей), Аслъэн Алий (КъШР), Дербит Валерий (Осетие Ищхъэрэ-Алание), Шыбзыхъуэ Юрий (Ставрополь къалэ), КIэкIыхъу Мэжид (Краснодар край), ЩIалэгъуалэ Хасэм къыбгъэдэкIыу Жу Тимур, Борэ эльдар, Тыркум къыбгъэдэкI лIыкIуэу ДАХ-м хэт Бабыгу эргун сымэ чэзууэ къаIуэтащ зыщыпсэу щIыналъэхэм елъытауэ я Iуэху зыIутыр; коронавирус уз зэрыцIалэм зригъэува щытыкIэ гугъум зэрехъулIэр. 118 Публицистикэ
Шыбзыхъуэ Юрий къыхилъхьащ ДАХ-м и ГъэзэщIакIуэ гупым хэтхэр мазищым зэ фIэкIа зэхуэмызэми, мы видеоконференцым и Iэмалыр къагъэсэбэпурэ комитетым хэтхэр нэхъ щIэх-щIэхыурэ зэрыщIэмэ, щхьэпэ зэрыхъунур. КъищынэмыщIауэ, Юрэ гу зылъитауэ къыхигъэща Iуэхугъуэхэм ящыщщ тхыдэм и напэкIуэцIхэр ягу къыщагъэкIыжкIэ, Урыс-Кавказ зауэр зэрекIуэкIам, абы кърикIуахэм зыщызыгъэгъуазэ щIалэгъуалэм ящыщ языныкъуэхэр а Iуэхум къызэрызэщIигъаплъэр, интернетым къратхэхэм шэч зэрыригъэщIыр. «Адыгэм зыдгъэлъагэу, адрей лъэпкъхэр едудыхын хуейкъым. Ди тхыдэр щхьэж зэрыхуейуэ къигъэсэбэп хъунукъым, мис абы и лъэныкъуэкIэ ди нэхъыжьхэр щIалэгъуалэм ядэлэжьэн хуейуэ къызолъытэ. КъищынэмыщIауэ, фейсбукымрэ Инстаграмымрэ щыдгъэлажьэ ДАХ-м и напэкIуэцIхэм дяпэкIэ лъэпкъ тхыдэм, хабзэм теухуа тхыгъэ купщIафIэхэр къыхэтхрэ къитлъхьэмэ, сэбэп хъуну къызолъытэ». Къэбэрдей-Балъкъэр къэрал университетым и проректор Къущхьэ Хъусен: – Тхыдэ напэкIуэцIхэм уриплъэжмэ, гъуэтыгъуейщ адыгэм и нэгу щIэкIа гузэвэгъуэм хуэдэ зи тхыдэм хэт лъэпкъ. ЩIэныгъэм къызэригъэлъагъуэмкIэ, зауэжьым щIидзэн ипэ къихуэу, хуэбгъэфащэ хъунущ, хэкужьым цIыху мелуанитIым нэблагъэ исауэ. Ауэ илъэси 101-кIэ екIуэкIа зэпэщIэувэныгъэр иуха нэужь, ажалымрэ истамбылакIуэмрэ къелар мини 100-м нэс къудейщ. БлэкIам дерс къыхэтхмэщ къэкIуэну дахэ щыдухуэфынур. Ар зэлъытар щIэныгъэмрэ технологиемрэщ. Зэманым декIур лIыфIщ, жиIащ адыгэм. Нобэ Къэбэрдей-Балъкъэр къэрал университетыр щIэныгъэ куурэ IэщIагъэ нэсрэ къызыщIах IуэхущIапIэ инщ икIи абы и бжэхэр хузэIухащ хамэ къэралхэм ис ди лъэпкъэгъухэм я щIэблэм. Абыхэм ди университетым щрагъащIэ адыгэбзэр, щрагъэдж адыгэ хабзэр. НэгъуэщIу жыпIэмэ, КъБКъУ-р хэхэсхэм папщIэ щIэныгъэ къызыщIах IуэхущIапIэ къудейуэкъым зэрыщытын хуейр, атIэ хэкужьым узышэж гъуэгуу къалъытапхъэщ. Дэ сыт и лъэныкъуэкIи дадэIэпыкъунущ ди къуэшхэм я щIэблэм. Бахъсэн къалэ округым и Iэтащхьэ Мамхэгъ Хьэчим жиIащ УрысКавказ зауэм адыгэм гузэвэгъуэ, гугъуехь куэд къызэрыхуихьар. – Ди хэку яхъумэу зауэм хэкIуэда ди адэжьхэм ахърэт нэху Тхьэм къарит, абыхэм я фэеплъым хуэфащэу псэун щIэблэ Тхьэм дищI. Къэпсэлъахэм къыхагъэщащ щIалэгъуалэ куэд мы Iуэхум
теухуауэ къызэрызэщIагъэстыр. Абыхэм захуэзгъазэу жысIэну сыхуейт: зауэкIэ дрикъуауэ щытын хуейщ, дэ ди къэкIуэнур мамырыгъэрэ зэгурыIуэныгъэкIэ духуэнырщ нэхъ къезэгъри, нэхъ фейдэри. КъищынэмыщIауэ, хамэщI щыпсэу ди къуэшхэм захуэзгъазэу дызэрыгъуэтыжу бжыгъэкIэ куэд дыхъун, абыхэм къагъэзэжын зэрыхуейр жызоIэ. ЦIыху бжыгъэр мащIэу зэи къэралыгъуэ пхуэухуэнукъым, къэралыгъуэ тIыгъын папщIэ куэд дыхъун, дызэрыубыдыжын, нэхъуеиншэу къагъэзэжын хуейщ. Абы зэман куэд текIуадэми, гугъуехь
куэд къыхэкIми, хэкурыс щIалэгъуалэр гъуэгу пэж тедгъэтмэ, ди
лъэпкъэгъухэм жэрдэм яIэу къагъэзэжын щIадзэмэ, ди къэкIуэнур фIы зэрыхъунум шэч къытесхьэркъым. 119 Публицистикэ
ДАХ-м и тхьэмадэм и чэнджэщэгъу Къуэдзокъуэ Анатолэ: – Къэхъуар къэхъуащ, дэ дяпэкIэ дызыпылъын хуейр абы къытхуихьа мыхъумыщIагъэхэр гъэзэкIуэжынырщ. Ди лъэпкъыр бэгъуэн, зэрыгъуэтыжын папщIэ ди пщэ дэлъ къалэнхэр дгъэзэщIэн хуейщ, ар политикэм, экономикэм, щэнхабзэм, псэукIэм ехьэлIа Iуэхуу щрырет. А псалъэмакъхэр нобэкъым ДАХ-м къиIэту щыхъуар, лэжьыгъэшхуи иригъэкIуэкIащ. Ауэ дяпэкIэ дызэрыс къэралхэм а Iэмалхэр и лъабжьэу программэ щхьэхуэ зэхэлъхьауэ къедгъэщтэн хуейщ. Пэжщ, адыгэм лъэныкъуэ гуэрхэмкIэ сэбэп къытхуэхъуу программэ гуэрхэр щыIэщ, ауэ абы мащIэщ къытхуищIэр. Дэ дызэлэжьын хуейр хэхауэ адыгэм ехьэлIа программэщ, къэралым и хабзэхэр и лъабжьэу, къэрал унафэщIхэм етхьэлIэ хъуну. Ар тхузэфIэкIамэ, ди Iуэхур нэхъ тынш хъунут. КъБР-м ит Адыгэ жылагъуэ зэгухьэныгъэхэм я зэзыгъэуIу советым и унафэщI Къалмыкъ Жылэбий къыхигъэщащ адыгэм къытехьа лейм тхыгъэ куэд зэрытриухуар, Iуэхум куууэ зэрыхищIыкIыр.
Апхуэдэуи къыхигъэщащ адыгэм и блэкIар къапщытэжу унафэ пыухыкIа къащтэн хуейуэ. «Мы зауэжьым кърикIуам цIэ зэмыщхь куэд фIащащ, залымыгъэкIэ хэкум ирагъэкIа, хэкум ирахуа, икIа, нэгъуэщIхэри. Ауэ пэжыр пэжу щытын хуейщ, лъэпкъгъэкIуэдщ дэ къыдащIар. Ар дызыхэс лъэпкъышхуэм я фIэщ тщIыфтэмэ, ди унафэщIхэм къедгъэщтэфатэмэ, итIанэт лъагъуэр зэIуха щыхъунур, ди лъэпкъэгъухэр къыщытхуэшэжынур. Ди гуапэ зэрыхъущи, ДАХ-м и тхьэмадэ Сэхъурокъуэ Хьэутий къэралым и жылагъуэ-политикэ Iуэхухэм куууэ хыхьащ, жыджэру яхэтщи, дыщыгугъынщ дяпэкIэ ди Iуэхухэр кIуэтэну. ЗэIущIэм и кIэухым Сэхъурокъуэ Хьэутий жиIащ дунейр зэхэкIыжмэ, къыкIэлъыкIуэ зэIущIэр Налшык щрагъэкIуэкIыну зэрызэраухылIэр, зэман гъунэгъум ДАХ-м хэтхэр нэхъ зэлэжьыпхъэр. НэЩIэПыДЖэЗамирэ 120 Публицистикэ
АДыГэЛЪАГЪУэЖьХэМКIэ
Гъуазэрыплъ къуажэкIэм
Мы тхыгъэм и пэ къихуэу дэ кIэщIу щыгъуазэ фыхуэтщIащ адыгэхэм я хэкужьу щыт Ищхъэрэ-КъухьэпIэ Кавказым и бгылъэ щIыпIэхэм тIэунейрэ зыплъыхьакIуэ дызэрыкIуауэ щытам. Зыгуэрым жиIащ: «Уэрэ сэрэ дэнэ дыщыпсэур? Кавказ къудейракъым, пэжкъэ? АдыгэщIщ.» Ипэми хуэдэу, мы зекIуэми видео-тхыгъэхэр къыздитхат. Абы еплъахэм ящыщщ си ныбжьэгъу, Къармэхьэблэ къыщыхъуа налшыкдэс Бышэн Хьэбас. Ари, сэ сэщхьу, и телъхьэщ «адыгэу ущытыным» къикIыр Къэбэрдейм ущалъхуауэ зыкъэплъытэжыным и закъуэкIэ зэрызэфIэмыкIым. Дэ дызэрегупсысымкIэ, «къэбэрдей къэухь зэщыкъузам» къимыкIыфым адыгэу зибжыжыныр мащIэщ.
ГъэмахуэкIэм ирихьэлIэу Бышэным зыгъэпсэхуакIуэ здришэжьэн хуей хъуат и къуэ Аслъэнрэ абы и ныбжьэгъу цIыкIу Мэремыкъуэ Амиррэ. НыбжьыщIэхэр хы Iуфэм хуеIэрт, Хьэбасрэ дэрэ Адыгейм щыIэ Лагъуэнакъэ бгыщхьэ тафэм дыдэкIыну дыхуейт. Абы хэту Тхьэшхуэм сигу кърилъхьащ зэ еплъыгъуэкIэ зэтемыхуэ гъуэгуанитI зэщIэбгъэхьэ зэрыхъуну щIыкIэр. Си ныбжьэгъум и гугъу хуэсщIащ илъэс куэд ипэкIэ сызрихьэлIа, «Адыгейм узэпхрыкIыу – хы Iуфэм!» жыхуиIэ тхылъ цIыкIум ислъэгъуа гъуэгугъэлъагъуэ картэм сигу къигъэкIауэ щыта гупсысэр зыхуэдэм. ИкIи, ар фIэгъэщIэгъуэн хъуауэ къыщыздищтэм, апхуэдэ гъуэгуанэ мытыншым дытехьэ хъуну къэтлъытащ.
ДыщызэгурыIуэм, щIалиплIыр дитIысхьащ Налшык икIыу Мейкъуапэ кIуэ автобусым. Адыгейм и къалащхьэм дынэблэгъащ
пщыхьэщхьэхуегъэзэкIыу. Мейкъуапэ дынэсыным километри 4 фIэкIа имыIэжу, Махуэхьэблэ къуажэ цIыкIум дынэсащ. А жылэм и къэунэхукIэ хъуам Хьэбасрэ дэрэ дыщыгъуазэ щхьэкIэ, щIалитIым захедгъэхмэ ди гуапэу, и хъыбарым дахутепсэлъыхьащ.
Югослав къэралым и зы Iыхьэу щыта Косовэм зауэ щекIуэкIырт. А щIыпIэм илъэси 100-м щIигъукIэ щыпсэуа адыгэхэр (иужьым къуажитI щызэрыгъэхъужауэ щызэбгъэдэсахэр) зэхэзехуэн щыхъуати, Адыгэ Республикэм а лъэхъэнэм и Президенту щыта Джарым Аслъэн и жэрдэмкIэ хэхэсхэр хэкужьым къашэжри, къуажэ щхьэхуэу ягъэтIысыжат.
Вокзалым къыщытпэплъэрт благъагъэкIэ къызгухьэ Тхьэрыкъуахъуэ Азэмэт. Ар Мейкъуапэщ щыпсэур, аращ япэ пщыхьэщхьэм бысым тхуэхъуари.
Нэху дыкъекIащ, къалащхьэм дыщыщахуэу, Щхьэгуащэ псыхъуэмкIэ дэдгъэзеин ди мураду.
Бгыщхьэхэм дыхуеIэу
Азэмэт Мейкъуапэ бэзэрым дытришэу дызыхуеинухэр къэтщэхуа нэужь, иджыри зэ дызэчэнджэщыжащ. Псоми къыдгурыIуэрт хы фIыцIэм лъэсу ухуэкIуэну ухуеймэ, зыщIиплъэфыхьыжын зэрыщымыIэжыр. Щхьэгуащэ и псыхъуащхьэхэмкIэ дэкIуей гъуэгу 121 Публицистикэ
нэхъыщхьэр щиух Гъуазэрыплъ къуажэ цIыкIум и Iэгъуэблагъэм псынщIэу дынэсын хуейт, абдеж зыщыдгъэпсэхуу, къыкIэлъыкIуэ махуэм бгым дихьэфын хуэдэу. Азэмэт ар щызэхихым, аргуэру дэIэпыкъуэгъу къытхуэхъуащ. И машинэ псынщIэм «дигъэкIэсри», Къэбэрдейм къикIа щIалиплIыр бгым хуэкIуэ гъуэгум дытришащ. 122
КIыщейрэЩхьэгуащэрэязэхэлъэдапIэмдеж.
Нэм къиплъыхьыр щIэщыгъуэ къызыщыхъу ди гупыр Щхьэгуащэрэ КIыщейрэ щызэхэлъэдэж щIыпIэ дахэкIейм дыIулъэдащ. «Гу псынщIэм» дыкъыщикIым, щIалэ цIыкIухэр лъэтэным хуэдэт. ПсышхуитI зэхыхьэжымрэ абдежым къыщыIу Iэуэлъауэ лъэщымрэ дахьэхат, я ни, я пси итхьэкъуат. Дыхуэсакъыпэурэ ныджэ-къуэладжэм дыдыхьащ. АдэкIэ-мыдэкIэ псыхъуэм дэлъ мывэ дзакIэжьхэр я теплъэкIи, я фэкIи зэмылIэужьыгъуэбэт, щхъуэкIэплъыкIи, фIыцIи, хужьи, къинэмыщIи яхэплъагъуэу.
Машинэм «дышэсыжри», куэд дэмыкIыу дилъэдащ Гъуазэрыплъ къуажэкIэм зыщызыуфэбгъуа хуей дахэшхуэм. Псышхуэ зыщхьэщытым нэмыщI, ар ягъэдахэт зипкъхэр IэплIакIуитI-щы хъу, зи щхьэкIэхэр метрипщIым нэблагъэкIэ дэзыIэтея уэздыгъей уардэхэм. Абдежым зэгъусэу тIэкIу дыщедзакъэри, щыкъу щIалэр къэдутIыпщыжащ.
ПщыхьэщхьэхуегъэзэкI хъуат. «Жэщхэс пщыIэ» духуэн хуейтэкъэ? ЩIалиплIым нэхъыжьу Хьэбас хэтхащ. «МафIэ щIынкIэ Iэзэр унагъуэ зэгъэзэгъщ» жыхуиIэрати, ди гуп цIыкIур псом япэ абы иужь дихьащ.
Къыздетхьэжьа чэтэн унэ цIыкIуитIри дызэдэIэпыкъуурэ къэдухуащ. МафIэ бзийхэу ди гур хэзыгъахъуэм нэмыщI, Щхьэгуащэ псышхуэр зыщыбгъэпскIынкIэ зэгъыу къызэрыщIэкIари телъыджэт. Хьэбас зыуи къыщымыхъуу зэпрысыкIащ япэ зекIуэгъуэхэм шынагъуэу къэтлъыта псым и куупIэхэм.
И лъакъуэхэмкIэ къыщызэфIэувэрэ зыкъытхуигъэщIагъуэу езыр
зыхэсыхьым щIалэ цIыкIуитIым сащIыгъуу дыхэмыхьэу къытхуидакъым си ныбжьэгъум. Арати, дэри тIэкIурэ зыкъыщыдгъэщIыIэ- Публицистикэ
тыIэри, ди «пщыIэр» здэщыIэ лъэныкъуэмкIэ дыкъыщыхэкIыжащ. Езы Хьэбас псышхуэм зэпрыкIри, яхъумэ щIыпIэ дахэм къыщыщIидзащ. КъызэрыщIэкIымкIэ, адрыщIымкIэ тIэкIу уекIуэтэхмэ, пасэрей испы унэжь цIыкIу гуэр ущрохьэлIэ. Абы и ныбжьыр, щIэныгъэлIхэм зэрыхуагъэфащэмкIэ, илъэс мини 4 – 5-м я зэхуаку дэтщ. КъызэрабжамкIэ, апхуэдэ унэу адыгэ-абхъазхэм я Хэкужьым 2000-м щIигъу итщ.
«Дольмен»-кIэ зэджэ испы унэжьхэм теухуа фильм гъэщIэгъуэн къыдигъэкIащ щIэныгъэлI-археолог Дмитриев Александр. Абы
къыхэщ гупсысэ нэхъыщхьэхэм ящыщ зыщ, къуэкIыпIэ лъэныкъуэмкIэ хы фIыцIэм къегъэщIылIа абхъаз-адыгэ щIыгужьыр зэмылIэужьыгъуэбэу зыгъэдахэ испы-мывэ унэжьхэм я къежьэкIэ хъуам тэрэзу зыри зэрыщымыгъуазэр. «Ар зы лъэпкъ гуэрым и IэдакъэщIэкIыу жытIэнри тфIэпасэIуэщ», – щыжеIэ а фильмым къыщыпсалъэ езы щIэныгъэлIым.
«Зи ныбжькIэ жьы дыдэу къалъытэ апхуэдэ унэ ухуэкIэм ущрохьэлIэ хы ЩхъуантIэм (Средиземнэ жыхуаIэм) и Iуфэм егъэщIылIа языныкъуэ къэралхэми лъэныкъуэкIэ къыщыт Болгариеми. АрщхьэкIэ, къагъэлъагъуэ зэкIэлъыкIуагъэкIэ, мывэ зэтелъхьэкIэм и зэмылIэужьыгъуагъэкIэ Кавказ КъухьэпIэм щыIэ дольменхэм ялъэщIыхьэн дуней псом тебгъуэтэнукъым», – адэкIэ къыпещэ зи гугъу тщIы фильмым. 123
ГъуазэрыплъиищхъэрэлъэныкъуэмкIэ.
ЗэрыхуагъэфащэмкIэ, адыгэхэр мывэ джафэжь зэтелъхьахэм зэреджэ «испы унэ» цIэр нарт эпосым къыхэкIащ. Испыхэр нартхэм зэми къезауэу, зэми къекIужу къадекIуэкIа лъэпкъ цIыкIужьейщ. Дапхуэдэу щымытами, мывэжь къыхэIущIыкIахэр телъыджэщ. Ахэр ауэ сытми екIурэ абхъаз-адыгэ хэкужьым! Апхуэдэ ухуэныгъэхэм 124
Публицистикэ
иджыри «мегалиткIэ» йоджэ. «Испы унэхэм» яхужытIэн ди куэдми, иджыпстукIэ къедгъэзэкIыжынщ ди хэщIапIэм.
Арати, дыкъызэрыхута хуейр зэрыщIыпIэ хьэлэмэтыщэм дыщыгуфIыкIрэ къытпэщылъ гъуэгуанэми дрипIейтейуэ, гуп цIыкIум хэтхэр щхьэж и «гъуэ» дигъуэлъхьэжащ. Нэху дыкъекIмэ, дэ къытпэщылът абазэхэ, убых Iуащхьэ лъагэхэм дащхьэдэхыну, хы фIыцIэ Iуфэм дынэсын папщIэ, зы пIэм дикIыу адрейм дыкъыщыхутэурэ, иджыри пщэдджыжьитху бгыхэм къыщидгъэхьэну…
Партизан хуей
Кавказым и ищхъэрэ-къухьэпIэ щIыпIэ дахащэм адыгэ лъагъуэжьхэмкIэ къыщызыкIухьын зыфIэфIхэр куэд дымыхъуми, нэхъыщхьэр аракъым, атIэ апхуэдэ нэгузегъэужьыкIэм дихьэххэр зэрыщыIэрщ.
Дэ, щIалиплIым – Бышэн Хьэбасрэ сэрэ, нэхъыщIэ цIыкIухэу Хьэбас и къуэ Аслъэнрэ абы къыдеджэ Мэремыкъуэ Амиррэ нэху къыщыттещхьа щIыпIэ дахэм махуэщIэр гуапэу къыщытпежьащ. Ди зекIуэм адэкIи зэрыпытщэнур дигу илъу зыкъэдужьа пэтми, лъэсу куэдрэ дыкIуэн зэрыхуейр къыттехьэлъэ хъужыкъуэмэ, жытIэри, тIэкIуи дызыщIэгупсысыжат. АрщхьэкIэ, «гъуэгу техьэ къытенэркъым» псэлъафэм хуэкIуэ Iуэху бгъэдыхьэкIэр тедгъакIуэри, зекIуэм адэкIи пытщэн зэрыхуейм тедубыдэжащ.
Гъуазэрыплъ деж къыщыдгъэсэбэпа чэтэн пщыIэ цIыкIуитIымрэ адрей хьэпшыпхэмрэ къызэщIэткъуэжри, щхьэж къылъыдгъэсар и плIэидзэу, кIапсэ щIыкIэу ищхъэрэкIэ едукъуэдиехащ. Сыджышхуэхэр иригъэщIу ижьрабгъумкIэ щешкIурэх Щхьэгуащэ зыдедгъэкIуу
дыздеущэхым, куэд дэмыкIыу дынэсащ сэмэгумкIэ къыщыунэхуа къуэ бгъунж бгъуфIэм. ХьэкхъуафэпскIэ зэджэри абы бзэрэбзэжу къыдэкъуэлъыкI псы къуэпс цIыкIурат.
Дыкъемыжьэ ипэ дубзыхуа гъуэгуанэм ипкъ иту дызекIуэнумэ, адэкIэ здэдунэтIын хуейр а псы цIыкIур здэщыIэ лъэныкъуэр арати, Щхьэгуащэ зыщигъазэ тIуащIэшхуэм дыкъыдэмыкI щIыкIэ иджыри
зэ дызэчэнджэщыжащ.
Гъуазэрыплъ ищхъэрэкIэ дыкъызэреха тIэкIум къигъэлъэгъуат
щхьэж къыхуехьэкIыну хьэлъэр зыхуэдизыр. Щхьэгуащэ кIейр Мейкъуапэ нэсыху зэщIэзыгъэхьэ асфальт гъуэгу зэлъыIухам нэмыщI, ихъуреягъкIэ нэм къаплъыхьыр мэзылъэ джабэ нэкIухэмрэ абыхэм я лъабжьэм щIэж псышхуэмрэт. Иужьрейм и даущ макъым дигъэдымауэ заулрэ дыщысри, зыкъэтIэтыжащ. Мы иджырей ди зекIуэм и пэ къихуэу, си адэ шыпхъум и къуэ Уэлджыр Зауррэ сэрэ Хьэкхъуафэпс зыдэт къуэ бгъунжым декIуэкI гъуэгум и кIыхьагъкIэ дрикIуауэ щытащ. Абы къыхэкIыуи, ар тщызыгъэпсынщIэн Iэмал дылъыхъуэмэ зэрынэхъыфIыр къыхэзгъэщащ. ИкIи, а лъэныкъуэмкIэ дунэтIауэ дыздэкIуэм, дэ щIэх дыдэу гу лъыттащ гъуэгубгъум Iут унэщIэхэм ящыщ зым и деж щыт «УАЗ» машинэм, ар зей урыс щIалэм. Абы дыщелъэIум, дыкъигъэщIэхъуакъым: уасэ мащIэ гуэркIэ дызэгурыIуати, и «шым» дигъэкIэсри, дыздишэфым нэс зынедгъэдзысащ. «АдэкIэ быркъуэшыркъуэщ» щыжиIэм, сыт тщIэнт, «гум» дыкъипкIыжащ. Публицистикэ
Дызыдэт къуэм ищхьэхэмкIэ щыIэ Нагъуэ къущхьэ бгы екIуэкIым и лъабжьэм щIэт псы хъурей дахэм, урысхэм «Партизан хыжьей» зыфIащам, дынэсын папщIэ иджыри километри 10 хуэдиз ткIун хуейт. Ари хьэпшып хьэлъэхэр тIыгъыу. Лъагъуэр Iейт, япэхэм зэрыщытам хуэмыдэу, вагъэбдзумэ зэгъэдзэкIам ещхьрэ дэтхъуа куухэри иIэжу. Ар нэхъ бгъуфIэ икIи машинэхэмкIэ зекIуэгъуафIэ щIыным
ехьэлIа лэжьыгъэр илъэс зыбжанэ хъуауэ мы щIыпIэм зэрыщекIуэкIым сыщыгъуазэт. А махуэр гъуэгуухуэхэм я зыгъэпсэхугъуэти,
«зеиншэу» къэна трактор-машинэшхуэхэр адэкIэ-мыдэкIэ щызэхэтт. Унэжь цIыкIу гуэрым деж щикIукI хъумакIуэм дыбгъэдыхьащ. фIэхъус зэтхыу, дыздежьари щыхуэтIуатэм, езыр къыдэлъэIуащ: «ИщхьэхэмкIэ Анзор фыщыхуэзэмэ, сызэрыпэплъэр, кхъыIэ, схужефIэж!», – жиIэри.
АдэкIэ дыздэкIуэм, дыгъэм и зыкъэIэтыгъуи хъуауэ, дэ дынэсащ илъэситI ипэкIэ Зауррэ сэрэ дызыIущIауэ щыта псынэпс цIыкIум. Мывэ жьанэхэм бзэрэбзэжу къащхьэпрыж ткIуэпсыбэм дыщымыгуфIыкIыу, дауи, къэнакъым: зыщыбгъэпсэхункIэ, псылъэхэм ярытыр щызэпхъуэкIынкIэ щIыпIэ телъыджэт.
Даущ макъым щIэщхьэукъукIа ныбжьыщIэхэр гъуэгубгъум зыщрагъэщIауэ здэщылъым, ищхьэкIэ къех щIалэ къамылыфэр къэтлъэгъуащ. И «шыфэлIыфэкIэ» адыгэм едгъэщхьати, анэдэлъхубзэкIэ: «Уи махуэ фIыуэ!» – жытIэри, зыхуэдгъэзащ. Езыми, ди фIэхъусым зэрыщыгуфIыкIар и нэгум къищу, «нэхъыфIыжу!» – къытпидзыжащ.
И жэуапым къигъэлъэгъуащ къыдихьэлIар зэрыкъэбэрдей
адыгэр. КъыбгурыIуэ зэрыхъунумкIи, Адыгэ Республикэм хыхьэ
къуажэхэу Хуэдз, Блашэпсынэ, Куэшхьэблэ, Улапэ къыдэкIахэм ящыщ гуэрт. ИкIи, абдеж къыдбгъэдыхьа щIалэм дыкъыздикIа сытхэмкIэ зыкъыщедгъэцIыхум, езыми: «Хуэдз жылэ, Пщымахуэхэ сащыщщ, си цIэр Анзорщ», – жиIащ.
Дыкъызыхэхута щIыуэпсым и гуакIуагъэмрэ махуэм и дахагъэмрэ ядекIун гуапагъэ хэлъу къыдэпсэлъащ а щIалэр. АрщхьэкIэ, къыпэплъэ и лэжьэгъум и деж езыри ехыжын, дэри гъуэгум адэкIэ пытщэн хуейт.
ДыздэкIуэм и гугъу щыхуэтщIым, Пщымахуэхэ я къуэм чэнджэщ къыдитащ электрокъарур зэрырикIуэ гъущI кIапсэхэр зыпыщIа пкъо абрагъуэхэм я лъабжьэм щыпхаша лъагъуэм дригъуэзэну.
– Ар сыт щхьэкIэ? – дыщеупщIым:
– Нэхъ кIэщIщ, – къытпидзыжащ Анзор, – Партизан хыжьейм щIэх фынэсынымкIи нэхъыфIу къысщохъу.
Псы къуэпсхэм я къежьапIэ щIыпIэм а махуэм дынэсын ди гугъа щхьэкIэ, хьэпшып куэд зэрытIыгъым къыхэкIыу, ар тхузэфIэкIакъым. ИтIани, щхьэж къехъулIамкIэ дызыхуэарэзыжу, пшапэр щызэхэуэм «зекIуэ хэщIапIэ» щхьэкIэ зытплъыхьын щIэддзащ. ИкIи къэдгъуэтащ гъуэгущIхэм ираупщIыкIыурэ мэзыншэрэ джафэшхуэу къагъэна къуэ бгъунжыр, и курыкупсэм хуэзэу псы цIыкIу гуэр бзэрэбзэжу щежэхыу. Пхъэ гъэсын щыкуэд, псыми пэмыIэщIэ щIы IэнэщI тIэкIум чэтэн пщыIэхэр щыдгъэув хъунут. Ахэр зэгъэзэхуэныр си пщэ щыдэслъхьэжым, пщыхьэщхьэшхэр Хьэбас зэригъэпэщащ. Ныбжьэгъум и нэшхуэгушхуагъэмрэ и IэбэкIэмрэ щыплъагъукIэ, уигу хэмыхъуэн пхузэфIэкIынутэкъым. Унэ кIуэцI щIэмысми, тын- 125 126
Публицистикэ
шыгъуэм пэIэщIэми, щIыуэпсым хэшыпсыхьарэ хэсыхьу, дэнэкIи зимыгъазэми зыми хуэмычэм хуэдэу зыкъыпщигъэхъуфынут Бышэным. Дакъэжь мафIэ зэщIэтщIамкIэ кIэртIофрэ лы гъэгъуамрэ зэдэдгъавэри, шейри тедгъэувэжащ. IэфIу дызэдэшхэри, мафIэ бзийхэм я нэхур зыкIэридзэ уэздыгъей жыгышхуэхэм я лъабжьэм дыщигъуэлъыкIащ. Уафэ лъащIэншэм ис вагъуэбэм дахэплъэрэ гупсысэ IэфIхэм дыхэту зы зэман дгъэкIуауэ ди нэхэр щызэтепщIэм, пщыIэхэм зыщIэдгъэзэгъэжащ. Нэху зэрыщу Хьэбас псом япэ къэтэджри, мафIэ ужьыхыжар зэщIигъэстыжащ. Дыгъуэпшыхьрей ерыскъым щыщу къэнар игъэхуэбэжарэ къыдэжьэу дыкъэушащ.
АрщхьэкIэ, дапхуэдизу дыщымытхъэми, зи мэз ныкъуэиупщIыкIыу къагъэна къуэ «зэхуэщIам» дыдэсын щхьэкIэтэкъым дыкъыщIежьар. ЗызэщIэкъуэжауэ гъуэгу техьэжын хуейт. Арати, Iэгъуэблагъэ зэхэфыщIар къызэнэкIыным дыхуэпIащIэу зыкъэтIэтыжащ. Дызыхуэплъэ сэнтхыр мылъагэ дыдэми, и щыгу къытехутэныр хьэпшыпым хьэлъэ къытщещI. Ауэ, итIани, дэ шэч къытетхьэртэкъым абы дызэрыдэкIыу, IуплъапIэм зэрызихъуэжынуми, дыкъыщыщIидзынур щIэщыгъуэ къызэрытщыхъунуми.
Апхуэдэуи къыщIэкIащ: быркъуэшыркъуэ задэм дызэрыфIэкIыу, дэгъэзеигъуэ «бзаджэм» зиузэщIащ, щIыри нэхъ сэтей къэхъужащ. ТIэкIу дыщекIуэтэкIым, ухуэныгъэ гуэрхэм дарихьэлIащ. Ахэр сэ зэуэ къэсцIыхужащ: мы щIыпIэм япэу дыщыщыIам дызыIущIауэ щыта зыгъэпсэхупIэ унэхэрат. Ауэ, дэ, мыдрей гупым хэтхэр, абыхэм я щIыбагъымкIэт дыкъызэрыпекIуэкIар. ЖыпIэнур арамэ, хуей зыкъызэкъуэзыхым мы иджырей ди къихутэкIэ хъуари, апхуэдизу гугъу дехьу дыкъызэрыхуэкIуари сэ езым гъэщIэгъуэн сщыхъужат. АдэкIэ здэбгъазэ хъуну иIэр сэмэгумкIэт. Ар сэ занщIэу къызгурыIуащ. Ауэ, ижь лъэныкъуэмкIэ гъунэгъубзэу зыкъыщызэкъуэзыха теплъэр апхуэдизу телъыджащэти, си гъусэхэм селъэIуащ абдежым зы тэлай нэхъ мыхъуми зыщыдагъэIэжьэну. фIэщщIыгъуейт, ауэ дэ дыщхьэщытт ищхъэрэкIэ зэуэзэпсэу къыщыунэхуа мэзылъэ къуэладжэ куужьым и къежьапIэ дыдэм. Абы и джабэнэкIу уэх езыгъэзыххэр, апхуэдизу задэти, зи лъащIэм унэмыплъысыф тIуащIэ кууужьым, кIуэцIрыхуами ярейуэ, дэкIуадэрт.
АрщхьэкIэ, дызрихьэлIа къуэладжэм дапхуэдизу димыгъэтхытхами, адэкIэ къытпэщылъыр тщIэжырти, абдежми куэдрэ зыщытIэжьакъым. Унэ цIыкIу зытIущым хуэшэмэджыпэу дазэрыфIэкIыу, зэуэ къэIэгъуащ дыгъуасэрей махуэм дыкъызыхуеIа хуей дахэкIейри абы и курыкупсэм ит хыжьейри.
фэхур телъыджэщ: гъунэгъуу узыхуеплъых мэзылъэ джабэ уэххэм къищынэмыщIа, мыбдежым зы напIэдэхьеигъуэу уи нэгу къыщыщIоувэ щIэплъыпIэмкIэ къыщыIэгъуа бгыщхьэ хъупIэхэм я нэзри, абыхэм я щIыбагъ къыдэт Iуащхьэгъуафэжьхэри, нэхъ жыжьэжу зыкъэзыший уэсылъэ аранэхэри. Хуейм уздитым хуиту уолъагъу мы лъагапIэм укъэзышэс гъуэгу нэхъыщхьэр къызэщIэзыIэтэ къуэбэкъу кIейм и щIэдзапIэри, мэз Iувыжь дурэшхэм къахэкIыфIыкI къуэладжэхэри, ахэр псори мы щIыпIэм зэзышэлIэж тафэу къущхьэ зэIухуэпхъкIэ дызэджэри.
Партизан хыжьейм и Iэгъуэблагъэри удэзыхьэхт. Жыгыншэ щIыгур удз зэмыфэгъубэт. ЩIыуэпсыр зыджхэм къызэрахутамкIэ, гъунэгъуу дыкъызыбгъэдыхьа Лагъуэнакъэ бгыщхьэ тафэм къэкIыгъэ зэмылIэужьыгъуэу миным щIигъу ущрохьэлIэ. Абыхэм яхэтщ цIыхум Публицистикэ
и узыншагъэм дежкIэ сэбэпышхуэ хъухэри: бжьэхэм фо къызыпаххэр, шхынхэлъхьэ-хущхъуэхэлъхьэ хуэдэхэр, нэгъуэщIхэри. Абы нэмыщI, мы бгыщхьэ хъупIэхэр Кавказ шытхышхуэм и лъэныкъуитIымкIи къыдаху Iэщым дежкIэ Къэбэрдей-Балъкъэрым и Къущхьэхъум хуэдэщ, апхуэдизу мыхьэнэ ин иIэщи. 127
Партизанхыжьейр.
ГъэщIэгъуэнщ икIи къыхэгъэщыпхъэщ, Лагъуэнакъэ и Iэхэлъахэм къыщыкI удз лIэужьыгъуэхэм ящыщу 120-м Кавказ псом и зы нэгъуэщI щIыпIи уазэрыщримыхьэлIэр. Уеблэмэ, фыщт, Уэщтенэ Iуащхьэхэм я бгы зэхуаку-зэпылъыпIэм (гузэпыщIэм) деж уащыхуэзэнкIи хъунущ дуней псом къыщумыгъуэтын удзхэм.
Махуэр уэфIу ирихьэлIат. ИкIи, ди япэ зекIуэгъуэми хуэдэу, мы хуей дахэм псори дызыIэпишат. Дыкъызэрихьэу, мы щIыпIэм ехъуэпса си ныбжьэгъур псы хъурейм и адрей лъэныкъуэмкIэ екIуэкIауэ къыщытт.
Абы хэту, дэнэкIэ къикIами къыдгурымыIуэща нэгъуэщI зыгъэпсэхуакIуэхэри зи псыIу дыщепсыха хыжьейм къекIуалIэу щIадзащ. Ахэр гуэлым хыхьэу щытлъагъум, дэ дыпхузэтеIыгъэжынт? Ди
гупым хэтхэри псы къипщIыпщIыкIым дыкъыщыщIидза лъэныкъуэмкIэ дыщыхыхьащ.
Тхыдэ мыжыжьэм ижь зыщIихуа
Дэ дыIухьащ Хы мывэ тхыцIэм и нэхъ лъагапIэ дыдэ Нагъуэ къущхьэ бгым и лъабжьэм хуэзэу фэху телъыджэм щэхубзэрэ нэр теплъызэу зизыгъэзэгъа «Уэздыгъей закъуэм и гуэлкIэ» зэджэ псы хъурей дахэм и Iуфэм. Абы нэхъри удезыгъэхьэх Партизан хуейм а цIэр кIэрыпщIа Публицистикэ
щыхъуар I лIэщIыгъуэм и пэщIэдзэхэм екIуэкIа Граждан зауэм иужькIэщ. ЗэрыжаIэжымкIэ, мы щIыпIэр 1919-1920 гъэхэм партизан «плъыжьхэм» я хэщIапIэу щытащ. Iэгъуэблагъэр Хэку зауэшхуэм и лъэхъэнэм нэмыцэ зэрыпхъуакIуэхэм япэщIэувауэ щыта партизанхэми я зэхуэсыпIэт. Бийм и кхъухьлъатэхэм зыкърамыгъэхутэн папщIэ, абыхэм зыщагъэпщкIурт псы хъурейм и IэщIэр зи къежьапIэ мэзылъэ
къуэладжэхэм. Ауэ, нэмыцэхэм ятеуэн хуей хъумэ е нэгъуэщI зы Iуэху гуэр къыщызэдаIэткIэ, мы щIыпIэ зэлъыIухам деж псори щызэхуэсыжырт.
Тхыдэ мыжыжьэм къызэрыхэщыжымкIэ, совет зауэлIхэмрэ партизанхэмрэ Сочэ къалэ хуеIэ нэмыцэ зэрыпхъуакIуэхэм мы щIыпIэм деж лъэщу щапэщIэувэри, ахэр благъэкIакъым. Апхуэдэ лIыхъужьыгъэ зезыхьа хэкупсэхэм фэеплъ папщIэу хуагъэува мывэ пхъэбгъу дызрикIуэ гъуэгуанэм дыщрихьэлIэнущ, Щхьэгуащэ (Белореченскэ) щхьэдэхыпIэм дызэрынэсу… Лъагъуэ гъэпщкIуар къызэрыдгъуэтыжар
Псы хъурейм укъыпекIуэкIмэ, мэз Iуфэ гъуэгум адэкIэ уешэ, умыщIэххэуи узыIэпешэ: узрикIуэ лъагъуэм утеплъэкъукIмэ, къуэладжэ уэххэми уахуешэ.
Ар наIуэ щыхъуар ижь лъэныкъуэмкIэ щыIэ мэз тIыпх Iувым къыхэгъуэщыкIыу хэкIуэсэжа зекIуапIэм дыблэкIа иужькIэщ. Гъуэгум зригъэзыхыжат, ипэкIэ дыкIуэтэху къэси алъандэрэ къыддекIуэкIа бгы лъагэхэми загъэпщкIужат. ЛъэныкъуэкIэ дыIуишу гу щылъыттэм, гупыр дыкъэувыIащ. ЩIыпIэм и картэ-схемэ къыздетхьэкIыр зэгуэтхрэ диплъэмэ: гъуэгум адэкIэ дыдишэрт Щхьэгуащэ хэхуэж и къуэпсхэм ящыщ зым зыдигъэпщкIухь мэзылъэ къуэладжэ куум! Ар, дауи, дызыхуэмей Iуэхут! Гурылъ диIэм ипкъ иту дызекIуэн ди гугъэмэ, къущхьэзэIухуэпхъ сэнтхым гупыр дыкъытещхьэрыукI хъунутэкъым. Абы къыхэкIыуи, къыкIэлъыкIуэ лъэбакъуэу дэ тчын хуейр Лагъуэнакъэ бгыщхьэ тафэм нэхъри дыхуэзышэу, абы къуэкIыпIэ лъэныкъуэмкIэ декIуэкI «адыгэаптIэхъуэ (убых)» лъагъуэжьым дытехьэжынырт.
ГъэмахуэкIэр мы щIыпIэхэм щыдуней жэнэтщ. Ауэ ар тыншыгъуэ
защIэу зэхэтщ жыпIэмэ ущыуэнущ. УзыщIэзышэ, уи псэми уи Iэпкълъэпкъ псоми къыхыхьэ пIейтеиныгъэ гуэрым апхуэдизкIэ узэщIеубыдэри, Iэпхлъэпх уищIам, Iэубыд-лъэубыду укъигъанэм хуэдэщ. Бгыщхьэ щIыпIэхэм ущиткIэ, уигукIи уи IэпкълъэпкъкIи зыхыбощIэ къэхъугъэм и IэфIагъым, и гуащIагъым и инагъыр. А щытыкIэм узыIэпешэ, укъыIэщIэкIыжыну узэрыхуэмеищэри зыхыбощIэ. Ар гурыщIэм къыщежьэ къэIуэтэгъуей гуэрщ. ИкIи уи псэм щэхуу щыбгъафIэ, улъэIэсынкIэ куэд щIауэ узыпэплъэ хъуэпсапIэ гуэрым укъызэщIиIэтэнкIэ, къаруущIэхэр къыпхилъхьэнкIэ гугъэ IэфIхэр уэзыгъэщIщ.
Арати, мэзылъэ уэх дызыхуехым зыдедмыгъэхьэхыу, гупыр дызэщIэувыIыкIри дызэчэнджэщыжащ. ИкIи, къедгъэзэкIыжмэ нэхъыфIу къэтлъытащ. Апхуэдэуи тщIащ. Дэгъэзеигъуэ защIэу дыкъыдэпщыжри, Партизан хуейм къыпекIуэкI мэз гъуэгум дыкъытехьэжащ. 128 Публицистикэ
Абы и бгъумкIэ лъагъуэ гъэпщкIуа гуэр иIэт, жыгхэм набдзэгубдзаплъэу уахэмыплъэмэ яхыумылъагъукIыу.
Дзыхь дымыщIыщэу, абы щабэрыкIуэу дрикIуэн щIэддзащ икIи дыхущIегъуэжакъым: куэд дэмыкIыу къэтлъэгъуащ а зекIуапIэм Мывэ сыдж къырылъэ шытхым дызэрыхуишэм. Дэри аратэкъэ дызыхуейр?
фэхум дызэрихьар
Лъагъуэм зы къуэ цIыкIуи дыдишауэ, дэри дезэшауэ, егъэзыхыпIэ гуэр дыщхьэщыхьащ. Хуэегъэзыхыгъуэу жыгышхуэхэм дапхрыплъмэ, аддэ жыжьэу кIей кIуэцIым жыг зэрымыт, удз кIырым зэщIищтэжа щIы нэщIышхуэ щыдолъагъу, и нэзым къуршыпс уэр цIыкIу щежэхыу. Гу лъыдотэ, абы и Iуфэхэми, хуейм къыщхьэщыт уэздыгъей инышхуитIым я лъабжьэхэми цIыхухэр зэрыщыпэкIум.
Дащыбгъэдыхьэм, гуапэу фIэхъус зэтхащ, дызэрыцIыхуащ. КъызэрыщIэкIымкIэ, ахэр мейкъуапэдэст, бгылъэ щIыпIэхэм къыщызыкIухьын фIыуэ зылъагъухэм я клубым хэтхэм ящыщт. Абыхэм къыджаIащ мыпхуэдэ нэгузегъэужьыкIэм, мы щIыпIэхэм зыщаплъыхьыным пащI зэрыщымыIэр. КъыдаIуэкIащ мы удзылъэ фэхум нэху къыщекIыу, къыкIэлъыкIуэ махуэм Лагъуэнакъэ дэкI лъагъуэм техьэн зэрамурадри. Дэ гъуазэ тхуэхъуну къэтлъытэ, хы фIыцIэ Iуфэм нэхъ тыншу икIи нэхъ псынщIэу дыхуэзышэну лъагъуэжьыр нэгъуэщI лъэныкъуэмкIэт здэщыIэр.
Ауэрэ дызэдэуэршэру дыздэщытым, дызыхуэза гупым я нэхъыжь Василий къыджиIащ дыкъыздэса щIыпIэм зыщыдгъэпсэхуу, нэху ща иужькIэ дежьэжмэ зэрынэхъыфIыр. Дэри щIалэ къэтцIыхуагъащIэм фIыщIэ хуэтщIащ, ар къызэрытхуэсакъыр ди гуапэ зэрыхъур
къедгъащIэу. Арыххэуи, гупым хэтхэр дызэгурыIуащ абдежым дыщетIысэхыну.
Ди гъунэгъухэм зэран дахуэмыхъун щхьэкIэ, тIэкIу дакъыпыIукIуэтри, чэтэн пщыIэхэр дгъэуващ. ЛэгъупыIэмпIэ зэфIэддзамкIэ пщэфIэнри зэфIэдгъэкIауэ, дыгъэри къухьэжауэ, мафIэм дыбгъэдэсу, и гъусэхэр къызэхинэри, Василий ди деж къекIуэкIащ.
Уэршэрэгъу тхуэхъуами дыщыгуфIыкIрэ, мафIэ бзийхэр ди нэгу къридзэу дызэбгъэдэсащ Мейкъуапэрэ Налшыкрэ къикIа «щIыпIаплъэхэр». ЩIыуэпсым дыхуэсакъын, къыщыпкIухь щIыналъэм
щыпсэу лъэпкъхэм я тхыдэм, щэнхабзэм хэпщIыкIын зэрыхуейм, нэгъуэщIхэми жэщыбг хъуху дытепсэлъыхьащ.
Пщэдджыжьым, хьэл зэрытхуэхъуауэ, нэхъыщIэ цIыкIухэм я гугъу дымыщIу, дэ жьыуэ дыкъызэфIэуващ. ИкIи пщыхьэщхьэм къызэхэдна хьэкъущыкъухэр къуршыпс къабзэкIэ ттхьэщIыжри, мафIэ ужьыхыжари къызэщIэдгъэстыжащ.
Жьыуэ зыкъэзыужьа ди гъунэгъухэми я пэщэщэныр апщIондэху зэфIэкIщ, кIапсэ щIыкIэу дблэкIыу сэлам къыдахыжри, адэкIэ бгым хуекIуэкI лъагъуэм кIыхьу зытраукъуэдиящ. Мыдрейуэ, дыкъагъэнахэм шхын къэхуэбэжар «тхьэрыкъуэф» Iэнэм тедгъэувэри, плIыри IэфIу дызэдэшхащ. АпщIондэхукIэ нэхъри зыкъэзыIэта дыгъэм и бзийхэр ди пащхьэм къит «мывэ бгырыпх» къурш зэдекIуэкIми, дыкъэзыухъуреихь жыгхэм я щхьэкIэхэми гуапэу лъэIэсащ. Тэлай дэкIри, IэщIэм щежэх псынэпс цIыкIуми, дыгъэм и бзийхэр зэрылъэIэсу, къипщIыпщIыкIыу щIидзащ. 9 Заказ №372 129 Публицистикэ
Ежьэжыгъуэр къыщыблагъэм, зэуэ Хьэбас зыкъызэкъуихащ: «Еуэ, зыдвгъэгъэпскI», – жиIэри. Хэтыт абы хуэмейр! ЩIыпIэ гъэщIэгъуэнщ зи гугъу ищIари: псынэпс ежэхыр жыг гуэрэным хэкIуасэрти, метритI зи лъагагъ нэпкъым зыщидзырт, и лъабжьэмкIэ аргуэру къыщыунэхужрэ архъуанэ куухэр иригъэщIу.
«Хъункъэ иджы» щыжытIэм, псыхъуэ цIыкIум дыкъыдэкIыжри, щхьэж къылъысыр и плIэидзэу гъуэгу дытехьэжащ.
ЛъагъуитI щызэхэкI щIыпIэм дынэсащ. ДыкъэувыIэри, Iэгъуэблагъэр къэтплъыхьащ. ИжьымкIэ дэгъэзеигъуэ задэщ. Ар, дауи, Лагъуэнакъэ бгыщхьэ тафэм уизышэ лъагъуэхэм ящыщ зыщ. Ауэ дэ абыкIэ дыдэмыкIыу илъабжьэмкIэ екIуэкI лъагъуэм дригъуэзэн хуейуэ къыджаIати, сэмэгумкIэ дунэтIащ, къуэладжэ зыбжанэм я щхьэкIэхэр щызэхыхьэж сэтей лъагапIэ къущхьэ зэIухуэпхъым, фыщт бгы уардэм хуэкIуэм, дытету… 130
Фыщт.
Лагъуэнакъэ цIэр зытеIукIа щIыпIэр бгыщхьэ тафэ хъупIэщ, «къущхьэхъущ». Зыпэгъунэгъу хы фIыцIэм ар метр 2000-м нэблагъэкIэ щхьэщыIэтыкIащ. Шытх Нэхъыщхьэм и уанэгу щхьэнтэр фIэзыубыда Лагъуэнакъэ Ищхъэрэ-КъухьэпIэ Кавказым и псыщхьэ куэдым и къыщIэдзапIэщ. Лагъуэрэ Накъэрэ
ЩIыпIэ дахэкIейм зэреджэ хъуам хуэгъэзауэ адыгэхэм хъыбар зыбжанэ яIэщ. Абыхэм ящыщ зыщ «фIыуэ плъагъум мафIэми удыпэрыхьэнщ!» жыхуиIэ кIахэ адыгэ псалъэжьым пэджэж IуэрыIуатэ кIэщIри. Ар, къагупсыса шыпсэу щыт пэтми, фIылъагъуныгъэ къабзэ зи зэхуаку дэлъа, гурэ псэкIэ зэбгъэдэта ныбжьыщIитIым – Лагъуэрэ Накъэрэ – ятеухуащ. Публицистикэ
Лагъуэ щIалэ цIыкIуу и анэм дэщIыгъуу гъэрыпIэ къихутащ.
Бзылъхугъэм хамэ щIыпIэм зэшыр куэдрэ къыщытеуэрт. АпщIондэхукIи пэIэщIэ зыхуащIа и хэкум ехьэлIа хъыбархэм къуэр щIигъэдэIурт. Абыхэм, псом хуэмыдэжу, къахэщырт зи дахагъэм зыри пэмыхъун адэжь щIыналъэмрэ уэс мыткIужыр зи щыгу телъ фыщт бгыжьымрэ ятеухуахэр.
Гъэхэр блэкIащ. Лагъуэ ин хъуащ, и Iэпкълъэпкъыр зэрыубыдащ, лIыпIэ иуващ. Ауэрэ здекIуэкIым, хэхэсу зыхэс бысымхэр зэгуэрым игъэхутыкъуэри, щIалэр къыщIэпхъуэжащ. Здигъэзэнур щимыщIэм, и анэм зи гугъу къыхуищIу щыта фыщт бгыжьым лъыхъуэри, абы и Iэхэлъахэр егъэзыпIэ ищIащ. Апхуэдэ щIыкIэм иту зыбжанэрэ псэуа Лагъуэ бгыщхьэ хъупIэхэм ит Iэщыхъуэхэр кърихьэлIащ икIи ар абыхэм гъусэ зыхуащIащ.
ИхъуреягъкIэ къэлъагъуэ бгыхэм, зыпэгъунэгъу къуэладжэхэр зи хэщIапIэ псэущхьэхэм, адэкIэ-мыдэкIэ къыщыщIэж псынэпс жьгъырухэм я макъым итхьэкъуа ныбжьыщIэм усэ зэхилъхьэн щIидзащ. Абыхэм макъамэ щIигъэувэжурэ, дзапэ уэрэдхэр къришырт.
Лагъуэ и пшыналъэр Накъэ зэхихащ. Хъыбарым зэрыжиIэжымкIэ, а пщащэр дахащэт, езыри пщы лъэпкъ къыхэкIат. Накъэ и адэр бейт, хъупIэхэри, ахэр зыуфэбгъуа Iэщ бжыгъэшхуэхэри абы ейт.
Лагъуэрэ Накъэрэ фIыуэ щызэрылъагъум, щхьэгъусэ зэхуэхъуну зэгурыIуащ. АрщхьэкIэ абыхэм я хъуэпсапIэм пэрыуэн цIыху къыкъуэкIащ – ар пщащэм и адэрат.
НэгъуэщI хэкIыпIэ щамыгъуэтыжым, щIалэмрэ хъыджэбзымрэ зэдэкIуэсащ. Ауэ абыи фIы къикIакъым… И пхъум и жыIэмыдэIуагъэм къигъэгубжьа пщым и блыгущIэтхэр пхъэру иутIыпщащ. Я
лъэужь зыхухэр къащыкIэлъыс дыдэм ирихьэлIэу, Лагъуэрэ Накъэрэ бгым и нэзым къыIухутащ. Сытыт иджы ящIэжынур?.. Я щIыбагъым пхъэрыр дэтщ, ипэкIэ щыхупIэщ. Куэдрэ гупсысакъым фIыуэ зэрылъэгъуаитIыр: щыхупIэм зэгъусэу зэдепкIащ.
Абы лъандэрэ гурыщIэ къабзэмрэ щыпкъагъэ нэсымрэ я фэеплъу мы щIыпIэ дахащэм «ЛагъуэнакъэкIэ» йоджэ.
Аращ зи гугъу ныфхуэтщIа хъыбарым къиIуатэр. Ар, ищхьэкIэ
къызэрыхэдгъэщащи, къагупсыса шыпсэу къищIыдзынри зыми хуэIуакъым. Ауэ, итIани, щIыпIэцIэ телъыджэр къызытехъукIам ехьэлIауэ иджырей туристхэм къыздрахьэкI Iуэху еплъыкIэхэм ящыщ зыщ…
КЪУМАХУэАслъэн 131 Публицистикэ
ЛIэЩIыГЪУэХэМЯЛЪэУЖь

ЩIэныгъэлIхэм къызэрахутамкIэ, адыгэшым и ныбжьыр илъэс минищым ноблагъэ. Нартхэм я лъэхъэнэм дунейм къытехьэри, апхуэдиз гъуэгуанэ къызэпичащ абы, шы лъэпкъ цIэрыIуэхэм ящыщ зы хъун папщIэ.
Адыгэхэм ижь-ижьыж лъандэрэ шы зэрызэрахуэм щыхьэт тохъуэ археологхэм щIы щIагъым къыщIахыж пасэрей хьэпшыпхэри пасэрейхэм къызэранэкIа хъыбархэри. Тхыдэм къыхэнащ мыпхуэдэ хъыбар: пасэрей дзэпщ цIэрыIуэ Александр Македонскэм и адэм, пащтыхь филипп, Псыжьрэ Тэнрэ къыщищэхугъащ… шы мин тIощI.
Пасэ дыдэу цIэрыIуэ хъури, адыгэшым и пщIэмрэ и уасэмрэ зэи ехуэхыжакъым, абы щыхьэт техъуэфынущ мы зы щапхъэри: шы ящэхун щхьэкIэ, сатуущIэхэр щызэхыхьэ кърым бэзэрхэм адыгэшыр нэгъуэщI шы лъэпкъхэм елъытауэ хуэдэ 20-25-кIэ щынэхъ лъапIэт. Пасэрей дзэпщхэм я деж къыщыщIэдзауэ, шуудзэ зыгъэшэс дэтхэнэми адыгэшым пащI щыIакъым, ар щхьэусыгъуэ хуэхъури, адыгэшым и лIэужьыр жыжьэ нэсащ, абы илъ ящIэтщ нобэ дуней псом щыцIэрыIуэ шы лъэпкъ куэдым. Пасэрейм мыпхуэдэ псалъэ къызэринэкIащ: цIыхум дамэ къритакъым тхьэм, дамэ къыщримытым, шыкIэ къыхуэупсащ. Дамэ пэлъытэт шыр цIыхум дежкIэ. Гъуэгуанэм я нэхъ кIыхьри игъэкIуэщIыфырт адыгэшым, еш ищIэртэкъым, зекIуэлIыр гъуэгум къыщытрини къэхъуакъым. Бгылъэ ихьамэ, адыгэшыр мэз бжэным хуэдэт, бгы задэми, щыхупIэми, лъагъуэ зэвми, къуршыпс уэрми щыщтэртэкъым – шыщIэ ныбжьым щитым щыщIадзэрти, а псом хуагъасэрт.
Шы лъэпкъ цIэрыIуэ зыбжанэ къагъэхъуащ адыгэхэм. Нэхъ цIэрыIуэхэм ящыщт щолэхъур, трамыр, абыкъур, бекъаныр, есэнейр, нэгъуэщIхэри – шыр зей лъэпкъым я цIэр фIащыжауэ. Зейм я дамыгъи традзэрт шым, зы лъэпкъым и дамыгъэ нэгъуэщI лъэпкъым къигъэсэбэпи хъунутэкъым. ЩолэхъукIэ зэджэ шы лъэпкъым мыпхуэдэ хъыбар къыдогъуэгурыкIуэ. Шыр зейм, Щолэхъупщым, и дамыгъэр нэгъуэщIхэми къагъэсэбэп щыхъум, пщым ар къезыщIэр къиумысын мурад ищIащ. Пхъэшыкъу лъагэ игъэуври, пщым дамыгъэ нэпцI зытелъ шыхэр зэхуригъэхусащ, езым ишхэри яхиутIыпщхьащ. Пхъэшыкъум ихьэри, пщым шыхэр игъэщтащ яхэуэурэ. Щигъащтэм, пхъэшыкъум елъэфар езым ишхэрщ, дамыгъэ нэпцI зытелъ шыхэр пхъэшыкъум къинащ. «Пхъэшыкъум къинар щолэхъукъым, щолэхъур пхъэшыкъум елъащ», – жиIащ пщым. Абы иужькIэ Щолэхъупщым и дамыгъэ зыми къигъэсэбэпыжакъым…
Гъуэгуанэ кIыхь зэригъэкIуэщIыфым, тафэри бгылъэри зэризэхуэдэм нэмыщI, адыгэшыр Iущт, жэщ мазэхэми гъуэщэнутэкъым, епсыхамэ, ямылъахъэми, зейм бгъэдэкIынутэкъым, апхуэдизкIэ есэрти. Адыгэшым итхьэкъуа тхакIуэ цIэрыIуэ гуэрым мыпхуэдэ псалъэ къызэринэкIащ: «фIамыщIым хуэдэщи, къарапцIэщ, и лъэр псыгъуэщ, и нэ дахитIыр птригъэкIыркъым, и гуащIэр-щэ! Ибгъэлъамэ, къыжьэдэпкъуэжыху къызэтеувыIэнукъым; къосэнщи, хьэм хуэдэу уи ужь итынущ…» Абы щIыдгъужынщ: адыгэшым нал щIалъхьэу щытакъым, и лъэбжьанэр апхуэдизкIэ быдэти. 132 Публицистикэ

Нарт эпосым и купщIэр дунейм къызэрытехьэ лъандэрэ адыгэхэм къадогъуэгурыкIуэ дамыгъэкIэ зэджэр. ЩIы щIагъым къыщIэкIащ илъэс минищым нэблагъэ ныбжь зиIэ дамыгъэ, кхъуэщын къутахуэхэм, мывопцIэхэм, къинэмыщI пасэрей хьэпшыпхэм къытенауэ. Тхыдэр щыхьэт тохъуэ дамыгъэхэм мыхьэнэшхуэ зэраIэм. КъыщежьагъащIэм дамыгъэм и къалэнар зыщ: абыкIэ ягъэнахуэу
щытащ цIыхум бгъэдэлъ мылъкур – шым, Iэщым, унагъуэм щызэрахьэ хьэпшыпхэм, Iэмэпсымэхэм традзэурэ. Хуэм-хуэмурэ ар хъуащ лъэпкъым и дамыгъэ, и къалэнми зиубгъуащ. Дамыгъэр нэхъ иужьыIуэкIэ традзэ хъуащ мывэ сынхэм, ныпхэм, Iэщэ-фащэхэм.
Дамыгъэр лъэпкъым и тхыдэ пэлъытэщ, абы уригъуазэмэ, белджылы пхуэщIынущ лъэпкъхэм я къежьапIэр, абыхэм зэпача гъуэгуанэр. Куэдрэ урохьэлIэ лъэпкъ зыбжанэм зы дамыгъэ щызэрахьэ. Зы дамыгъэ зэрахьэнкIэ мэхъу уеблэмэ зэхамэ, зэпэжыжьэ лъэпкъхэми. ЗэрымыщIагъэкIэ зэтехуэнкIэ мэхъу лъэпкъ зыбжанэм зэрахьэ дамыгъэр – нэхъыбапIэм деж аращ зэрыхъу хабзэри, итIани лъэпкъ зыбжанэм зы дамыгъэ зэрахьэу урихьэлIэмэ, апхуэдэ лъэпкъхэм зы щIэдзапIэ яIэу плъытэ мэхъу – зы лIым къытекIауэ. Зы дамыгъэ зезыхьэ лъэпкъ куэд ущрохьэлIэ, псалъэм папщIэ, къэбэрдейхэмрэ кIахэ адыгэхэмрэ я деж, езыхэм ямыщIэжынкIэ мэхъу ахэр зэрызэшыр, зы лIым къызэрытехъукIар – зэшхэр зэрызэфIэкIуэдрэ куэд щIамэ, ауэ къызытехъукIам къахуигъэна дамыгъэр ягъэгъуащэркъым.
Лъэпкъ дамыгъэхэм пщIэшхуэ щаIащ пасэрей адыгэхэм я деж, нэхъыбэрэ къызэрагъэсэбэпари шым традзэурэщ, хабзэ гъэщIэгъуэни яхэлъащ шыр зейм елъытауэ. Шым и кIэбдз сэмэгум дамыгъэ тезыдзэ хабзэр пщырат; кIэбдз ижьым тедзауэ урихьэлIэмэ, ар зи шыр е уэркът, е лъхукъуэлIт. Абы щхьэусыгъуэ иIащ. Шу гуп зэдежьэмэ, щырыщурэт зэрызэбгъурыувэ хабзэр, пщыр, нэхъыщIэми, яку дагъэувэрт, абы и шым и дамыгъэр щIауфэн щхьэкIэ. Пщым и сэмэгурабгъумкIэ увыр уэркъ шу нэхъыжьырати, абы и дамыгъэр зытелъын хуейр шым и кIэбдз ижьырат; пщым и ижьырабгъур зылъысым и дамыгъэр шым и кIэбдз сэмэгум телът, ар уэркъыуи лъхукъуэлIуи щрырети. Апхуэдэ хабзэкIэ зэбгъурыувамэ, шууищми я дамыгъэхэр гъэпщкIуа хъурт. Шууищым зы яхэкIын хуей хъумэ, хэкIыр ижьырабгъумкIэ щытырати, ар къабгъурыувэжыху, модрей шууитIым я дамыгъэхэр зэрыщIэхъумауэ къанэрт.
Лъэпкъ дамыгъэхэм къалэн зэмылIэужьыгъуэ куэд ирырагъэзащIэу къэгъуэгурыкIуащ адыгэхэр. Тхыдэр щыхьэт тохъуэ,
псалъэм папщIэ, адыгэ дзэпщхэм я ныпхэм дамыгъэ хащIыхьу зэрыщытам. ЗекIуэ щежьэкIэ, зэрыхабзэти, дзэпщым нып здрихьэжьэн
хуейт, и лъэпкъ дамыгъэр хэщIыхьауэ. ЛIыгъэ зэрихьауэ зауэм хэкIуэда цIыхум и кхъащхьэм щыхасэрт ар къызыхэкIа лъэпкъым и дамыгъэ зытелъ нып, абы кхъащхьэдэсэкIэ еджэрт. А хабзэр ди деж къэсакъым, къэсар мывэ сынырщ: мывэ сыным ноби хащIыхь лъэпкъ дамыгъэр, ар щыхьэт тохъуэ нобэрей мывэ сынхэм пасэрей нып кхъащхьэдэсэхэр щIэдзапIэ зэрахуэхъуам. Лъэпкъ дамыгъэхэр традзэрт хьэгъуэлIыгъуэм, вакIуэ щыдэкIкIэ, къаныр щрашэжкIэ, шурылъэс щыджэгукIэ зэра- 133 134
Публицистикэ
хьэу щыта ныпхэми. Адыгэ уэрэдыжь гуэрым мыпхуэдэ псалъэ хэтщ: «Емынэм и бэракъ фIыцIэр Мэртазэхэ къыщызэфIащIэ». Тхыдэм ущымыгъуазэмэ, а псалъэм къикIыр къыбгурыIуэнукъым. Бэракъ фIыцIэ трагъэувэу щытащ емынэ узым ихьа унагъуэм я унащхьэм, я лъэпкъ
дамыгъэр хэщIыхьауэ…

Пасэрейм жиIащ: «Унэм зыщыгъаси, хасэм кIуэ». Нартхэм я хасэ лъандэрэ адыгэхэм къадогъуэгурыкIуэ а псалъэжьыр.
Мыри жиIащ пасэрейм: «Гупсыси, псалъэ. Зыплъыхьи, тIыс». Хасэм яхыхьэ нарт щауэр зэрагъэIущ псалъэщ ар.
ЗекIуэ ежьэ нартым жраIэ: «ПащIэгъэлыгъуэ джэгу хэлъкъым». Гъуэгу утехьэрэ Iэщэ къыщипхакIэ, уи щхьэр щыхэплъхьи къэхъунщ жыхуиIэщ…
Апхуэдэ псалъэ Iущ куэд къызэринэкIащ пасэрейм. ЛIэщIыгъуэ кIыхьхэм я акъылрэ я щIэныгъэрэ къызэщIакъуауэ ди деж къэсащ пасэрейм къызэринэкIа псалъэ Iущхэр. Ныбжьышхуэ зэраIэм, губзыгъагъэ зэраIуатэм, щIэблэ Iэджэм зэрызэIэпахам и хьэтыркIэ абыхэм псалъэжькIэ еджэ хъуащ. Псалъэжьым нэхъ псэ быдэ щыбгъуэтынукъым IуэрыIуатэм, ар дяпэ итахэм нобэрей щIэблэм къыхуагъэна уэсят пэлъытэщ, и къарур мыкIуэщIауэ, и лъымрэ и Iэпкълъэпкъымрэ мыупщIыIуауэ ди зэманым къэсауэ. Псалъэжьым ди деж къихьэсащ пасэрей цIыхум и дуней еплъыкIэмрэ и гупсысэмрэ, аращ абы и къалэн нэхъыщхьэр – дуней зылъэгъуа, гъащIэм и IэфIи и дыджи зыгъэва цIыхум и акъылымрэ и щIэныгъэмрэ щIэблэхэм яхуэхъумэн. ЛIыгъэм щIапIыкIа, абы и уасэр зыщIэ цIыхущ щIэблэм мыпхуэдэ псалъэ къыхуэзыгъэнэфынкIэ хъуну щытар: «ЛIыгъэр Iыхьэ мыгуэшщ», «ЛIы и псалъэ епцIыжыркъым», «ЛIыхъужь и джатэ бзэщхъуркъым», «ЛIыгъэ зиIэр мазэхэм мэгушхуэри, лIыгъэншэр мазэгъуэм мэшынэ», «ЛIыгъэм Iэщэр хуэжыIэщIэщ», «Iэщэ зыгъэдалъэм илъ япэ мажэ».
Пасэрейхэм къызэранэкIа псалъэжьхэм уригъуазэмэ, гу лъыботэ адыгэхэм лIыгъэм, цIыхугъэм, захуагъэм, пэжыгъэм, ныбжьэгъугъэм пащI зэрыщымыIам, щIэблэр апхуэдэ хъугъуэфIыгъуэхэм щIагъэджыкI зэпытурэ къызэрыгъуэгурыкIуам. Хабзэр псом япэ изыгъэща лъэпкъым и щIэблэм къыхуигъэнащ мыпхуэдэ псалъэхэр: «Хабзэр бзэгупэкIэ къахьыркъым», «Хабзэр убзэ зыфIэщIым хуэпщIэнум и ныкъуэ къегъанэ», «ЖьантIэм ущIэмыкъу – пхуэфащэмэ, къыплъысынщ».
Гупсысэм и лъащIэкIэ еджэ хабзэщ псалъэжьым. Абы шэч хэлъкъым. Псалъэжьым иIуатэ гупсысэр зы цIыхум е цIыху гупым, зы хьэблэм е зы жылэм, зы гъэм е зы лIэщIыгъуэм я акъылкъым. Ар зэман кIыхькIэ зэфIоувэ, лъэпкъ псом я акъылымрэ я щIэныгъэмрэ къызэщIекъуэ. Абы щыхьэт техъуэфынущ дэтхэнэ адыгэ псалъэжьри. Техъуэфынущ, псалъэм папщIэ, «Дунейр шэрхъщи, мэкIэрахъуэ» псалъэжьыр. ЛIэщIыгъуэ кIыхь Iэджэм япсыхьащ а псалъэжьыр, пасэрей адыгэхэм ябгъэдэлъа акъылымрэ щIэныгъэмрэ къапкърыкIащ. Публицистикэ
Ныбжьышхуэ щаIэкIэ, псалъэжьхэм лIэщIыгъуэ Iэджэм я лъэужь яхъумащ, лIэщIыгъуэхэм къащхьэдэхыурэ къыщыгъуэгурыкIуэм къызэщIакъуащ ди тхыдэм и пэжыпIэр. Абы ипкъ иткIэ жыпIэмэ, ди псалъэжьхэр ди тхыдэм и гъуджэ пэлъытэщ. Иджыри къэс жаIэ: «Емынэм къелар Хъумбылейм ихьыжщ». Илъэс щитI и ныбжьщ а псалъэжьым, и мыхьэнэри нобэрей цIыхум дежкIэ гурыIуэгъуэщ, мыгурыIуэгъуэр (нобэрей щIэблэм ямыщIэжыр) апхуэдэу жаIэнкIэ хуей щIэхъуарщ. Тхыдэр щыхьэт зэрытехъуэмкIэ, епщыкIуиянэ лIэщIыгъуэм и кIэухым Къэбэрдейм емынэ узыр щыятэри, лъэпкъым и нэхъыбапIэр ихьауэ щытащ – цIыхуипщI къэс бгъур ихьауэ хуагъэфащэ. Емынэм къела мащIэр пащтыхьыдзэм пэувыгъащ, я хэкур зэрырамыгъэпхъуэн щхьэкIэ. Пащтыхьым и дзэмрэ адыгэхэмрэ щызэзэуар Хъумбылей псым дежщ: бий къанлыр емынэм къела мащIэм «къытекIуащ». Абдежым жаIащ: «Емынэм къелар Хъумбылейм ихьыжщ», – жари. Емынэ узымрэ пащтыхьым и дзэлIхэмрэ ета нэужьщ Къэбэрдейм и щIыналъэм и нэхъыбапIэр щыфIэкIуэдар – тIури лъапсэрых яхуэхъуащ адыгэхэм.

Балигъ хъууэ шырэ Iэщэрэ зэригъэпэща нэужь, нартыр зекIуэ
йожьэ. ЗекIуэм къыщонахуэ нартым и лIыгъэр: зекIуэ щIежьэ хабзэр бийр хагъэщIэн, ялъ ящIэжын щхьэкIэщ е шыбз гуартэ къахун папщIэщ. Нарт хъыбархэм къызэрыхэщщи, зекIуэ ежьэмэ, нартхэм гъуэгуанэшхуэ зэпач: Индыл зэпрокI, хы тIуащIэм дохьэ. Индыл зэпрыкIащ Насрэн ЖьакIэ зи шу пашэ нартхэр – Ашэ зыукIа Лъэбыцэжьей Индыл адрыщIкIэ тIуащIэм дэсщ; Уэзырмэдж хы тIуащIэм дыхьащ кхъуафэм итIысхьэри; чынтыр зи ныкъуэкъуэгъу Бэдынокъуэ
и зекIуапIэр Тэн губгъуэщ – нарт хъыбархэм къызэрыхэщщи, Тэн
иригъуазэурэ мэзекIуэри чынтым яхохьэ, чынтыр хегъащIэри шыбз гуартэ къеху. ЗекIуэм апхуэдэ гуэркIэ цIэрыIуэ щымыхъуа
яхэткъым нартхэм. Жьы хъууэ и унэ итIысхьэжыху, е и щхьэр хилъхьэху (нэхъыбэм дежи аращ зэрыхъур), епсыхыркъым нартыр, хъыбар къадэгъуэгурыкIуэнтэкъым, зекIуэм хэт зэпытурэ я дунейр къамыхьатэмэ. Ди тхыдэм ущыгъуазэмэ, адыгэр зы махуэ епсыхауэ е и Iэщэр игъэтIылъауэ уи фIэщ мыхъуным хуэдизщ. ЗэрыпхъуакIуэ Iэджэм натIэрыуапIэ къащIауэ, къумым къикI, хым къызэпрыкI зауэшыхэм псэугъуэ ирамыгъахуэу, лIэщIыгъуэ кIыхьхэм къыпхыкIащ адыгэхэр, я псэр дзапэкIэ яIыгърэ лъы щрамыкIут махуэ ямылъагъуу.
ЗэрыгурыIуэгъуэщи, апхуэдэ дунейр ижь-ижьыж лъандэрэ зи натIэ адыгэхэр зауэм хуэщIауэ псэун хуей хъурт, я щIэблэр лIыгъэм щIапIыкIын хуейуэ я пщэ къыдэхуэрт. Аращ нарт эпосми нэгъуэщI IуэрыIуатэхэми зекIуэлI хахуэр щIагъафIэр, абы и щапхъэм щIэблэр щIыщIагъэджыкIыр. Ижь-ижьыж лъандэрэ цIэрыIуащ адыгэ шур – абы щыхьэт тохъуэ адыгэхэм я тхыдэм щыгъуазэ дэтхэнэри. «3ы адыгэ шум хигъэщIэфынущ бий шу тIощI, – итхыгъащ адыгэ лъахэм Iэщэри игъэтIылъыркъым. Адыгэхэм апхуэдэ 135 Публицистикэ 136

къихьа хьэрып тхакIуэ гуэрым. – Ар ишкIи, и IэщэкIи, и лIыгъэкIи хэти йофIэкI». НэгъуэщI зыми итхыгъащ: «Дунейм теткъым адыгэ шуудзэм пэхъун. Ар ежьэмэ, мафIэ лыгъэм зидза хуэдэщ. Адыгэ шу зыбгъупщIым зэхакъутэнущ шууищэ». НэгъуэщIми етх: «Адыгэ шур бийм и дзэм хыхьамэ, аслъэныр Iэщ хъушэм хэлъэда хуэдэщ. Абы и сэшхуэр уафэхъуэпскI пэлъытэщи, бийр лъэрыщIыкI зэтрещIэ». Пасэрей тхыдэджхэм къызэраIуэтэжымкIэ, зауэм Iухьамэ, адыгэ шум и псэр пытыху зиттэкъым, бийм псэууэ зыIэригъэхьэнутэкъым, апхуэдэ къызыщыщIыр цIыхум хабжэжыртэкъым, гъуси ящIыжыртэкъым.
тхакIуэхэм, щIэныгъэлIхэм, дзэпщхэм, Илъэсым нэблагъэкIэ гъуэгу щытет щыIэт зекIуэ ежьар. Я пашэр Iущмэ, дуней илъэгъуамэ, зекIуэ ежьа шу гупыр гъуэгум щыгъуэщэнутэкъым. ГъуазэкIэ еджэу щытащ зекIуэ ежьа шу гупым я пашэм. Гъуазэр ныбжькIи лъэпкъкIи къыхахыртэкъым, гъуазэ ящIыр зекIуэлIхэм я дзыхь зрагъэз, пщIэ зыхуащI, лIыгъэ зыхэлъ цIыху Iущырт. Гъуазэм и псалъэм емыдаIуэ, абы и унафэм емыувалIэ зекIуэм къыхэкIыртэкъым. ЗекIуэ ежьа шу гупыр кIуэдыпIэ ихуэнуми зылъежьар къехъулIэнуми зэлъытар гъуазэрат, арат абы и пщIэр щIэлъагэр.
ЗекIуэ хабзэр куэдрэ яхэлъащ адыгэхэм – лIыгъэ зэхэгъэкIыпIэу. Ар хэбгъэгъуащэ хъунукъым иужькIэ дунейм къытеужьгъауэ щыта хъунщIакIуэ-дыгъуакIуэ гупхэм.
Археологхэм щIы щIагъым къыщIахыж пасэрей Iэщэхэм ящыщщ джыдэр. Тхыдэр щыхьэт зэрытехъуэмкIэ, мывэм къыхащIыкI зэрыхъу лъандэрэ пасэрейхэр джыдэм ирищакIуэу, иризауэу къэгъуэгурыкIуащ, ар шабзэми джатэми нэхърэ нэхъ пасэу къытехьащ дунейм. ЩIы щIагъым куэдыкIейуэ къыщIэкIыж пэтрэ, зэзэмызэххэщ нарт хъыбархэм джыдэм и цIэ къыщраIуэр: Iэщэу къежьами, абы и Iэщэ «къалэныр» хуэм-хуэмурэ фIэкIуэдри, унагъуэм щызэрахьэ Iэмэпсымэ хъуащ. Джыдэм Iэщэ «къалэн» щиIам пасэрей адыгэхэр абы зэреджэу щытар нэгъуэщI псалъэщ – «уэщ» («уэн» псалъэм и лъабжьэгъущ, ар щыхьэт тохъуэ джыдэр пасэрейхэм Iэщэу зэрызэрахьам). «Джыдэ» псалъэр нэгъуэщIыбзэм къыхэкIащ, ар адыгэбзэм къыщыхыхьам щыгъуэ джыдэм «Iэщэ» мыхьэнэ иIэжакъым – унагъуэм щызэрахьэ Iэмэпсымэ хъуакIэт (абы нэхърэ нэхъ IэщэфI къагупсысати), аращ хамэбзэм къыхэкIа псалъэм («джыдэм») адыгэ псалъэр («уэщ»-р) иригъэкIуэтын, абы и пIэ иувэн щIыхузэфIэкIар.
«Уэщ» псалъэр лъэныкъуэ егъэза хъуа щхьэкIэ, ар адыгэбзэм хэкIуэдыкIыжакъым: «джыдэм» нэхърэ нэхъ мащIэрэ къагъэсэбэпми, адыгэбзэм ноби къыщызэтенащ, и мыхьэнэм зэрызихъуэжа щIагъуэ щымыIэу. Шабзэми джатэми нэхърэ нэхъыжьщ уэщыр – пасэрей цIыхум япэ дыдэ къищта Iэщэщ ар: япэщIыкIэ мывэм (псалъэм папщIэ, щтаучым), иужькIэ гъущIым (бронзэм) къыхищIыкIыурэ. Шабзэр, иужькIэ джатэр зэрихьэ хъуа нэужь, пасэрейм гу лъитащ шабзэри Публицистикэ
джатэри уэщым нэхърэ зэрынэхъ Iэрыхуэм. Ар щхьэусыгъуэ хуэхъури, уэщыр IэщIыб ищIыжащ пасэрейм, нэхъ тэмэму жыпIэмэ, ар унэм къринэри, шабзэрэ джатэкIэ зызэщIиузэдащ. Псэ быдэу къыщIэкIащ а тIур: адыгэхэм шабзэри джатэри зэрахьащ епщыкIубгъуанэ лIэщIыгъуэ пщIондэ. Япэ дыдэ къежьа Iэщэм – уэщым – апхуэдэ гъащIэ иIакъым; нэхъ гъащIэ кIыхь хъуащ уэщым къытехъукIыжа Iэщэр – маит хъужыр (секирэ жыхуаIэр). * * *
Нартыр гъуэгу техьэн, зекIуэ ежьэн и пэ Iэщэ-фащэкIэ зызэщIеузадэ – зекIуэ ежьа нартым нэхъыбэрэ дэплъагъур шабзэрэ джатэрэщ; бжы е бжыщхьэ дыкъуакъуи зэрехьэ нартым. Тхыдэр щыхьэт тохъуэ шабзэри, джатэри, бжыри япэ дыдэ къежьа Iэщэхэм зэращыщым. Джатэ ящI щыхъуар, зэрыгурыIуэгъуэщи, гъущIыр дунейм къытехьа нэужьщ, абы и пэ ящIащ шабзэмрэ бжымрэ, ауэ а тIури Iэщэ шынагъуэ щыхъуар
гъущIыр къежьа нэужьщ: щIы щIагъым куэдыкIейуэ къыщIокIыж шабзэшэмрэ бжымрэ палъхьэу щыта гъущI папцIэхэр. Джатэм и гугъу умыщIыххэми, нартхэм я лъэхъэнэ лъандэрэ адыгэхэм зэрахьа шабзэмрэ бжымрэ епщыкIубгъуанэ лIэщIыгъуэм къэсащ: шабзэрэ бжыкIэ зэщIэузэдауэ Кавказ зауэм хэтащ адыгэ шухэр. Хъан-Джэрии нэгъуэщI щыгъуазэхэми зэратхыжамкIэ, адыгэ зауэлIым зэрихьэ шабзэр Iэщэ шынагъуэт, ар фочым нэхърэ зэрынэхъ тIасхъэ щыIэтэкъым, фочышэр здынэсым шабзэшэри нэсырт, ар зыщIхэм (шабзащIэхэм) я IэщIагъэм пщIэшхуэ иIэт, адыгэ шабзэхэр куэдыкIейуэ ящэхурт нэгъуэщI лъэпкъхэм (Хъан-Джэрий щыхьэт зэрытехъуэмкIэ, кърым хъанхэм я дзэр зэрызэщIэузэдар адыгэхэм я деж къыщащэхуа шабзэт).
Нарт хъыбархэм зэзэмызэщ къамэрэ сэшхуэрэ къыщыхэхуэр. Абы и щхьэусыгъуэр гурыIуэгъуэщ: къамэри сэшхуэри къыщежьар иужькIэщ – курыт лIэщIыгъуэхэрщ. Джатэм нэхърэ зэрынэхъ Iэрыхуэм гу лъата нэужь, адыгэхэм ящI хъуащ зи цIэр жыжьэ дыдэ Iуа сэшхуэр: адыгэ сэшхуэкIэ заузэдауэ щытащ, псалъэм папщIэ, урыс пащтыхьым и шуудзэм, езы «сэшхуэ» псалъэри урысыбзэм хыхьащ – аращ урысхэм я «шашкэр» къызытекIар.
«Лэныстэ» псалъэм иджырей адыгэбзэм щиIэ мыхьэнэр зэрабз Iэмэпсымэщ. Ауэ къызыхэкIа латиныбзэм абы щиIар нэгъуэщI мыхьэнэщ: пасэрей латинхэр лэныстэкIэ зэджэу щытар Iэщэ лIэужьыгъуэщ –
дротикщ. Тхыдэр щыхьэт тохъуэ пасэрей адыгэхэми апхуэдэ Iэщэ лIэужьыгъуэ зэрызэрахьам: дротик зыбжанэ я бгым ищIауэ шэс я хабзащ пасэрейхэм, бийм ираутIыпщурэ иризауэу.
Пасэрейхэм, псалъэм папщIэ, алыджхэм, Iэщэ гуэр яIащ баллистэкIэ еджэу: абыкIэ мывэ ядзурэ къалэ блыныр якъутэрт. Пасэрей адыгэхэми апхуэдэ Iэщэ гуэр зэраIам щыхьэт тохъуэ нарт эпосыр: Гъуд къалэ къыщащтэм, нартхэм Батрэз къалэм дадзэ… Нарт эпосым апхуэдэ хъыбар къыщIыщызэтенар, дауи, щхьэусыгъуэншэкъым: баллистэ (къалэ зэракъутэ) Iэщэ пасэрей адыгэхэм ямыIатэмэ, я IуэрыIуатэм абы и лъэужь къыщызэтенэнутэкъым.
Адыгэбзэм ихъумащ пасэрей Iэщэм (баллистэм) и цIэри – «мы- 137 Публицистикэ
вэдз». «МывэдзкIэ» (баллистэкIэ) якъутэри, нартхэм Гъуд къалэ къащтащ (нарт хъыбархэм къызэрыхэщымкIэ, Гъуд къалэ мывэ сэреиблкIэ къэщIыхьауэ щытащ). Нарт эпосым къыхэнар а зы къалэм и цIэрами, пасэрей адыгэхэр, зекIуэ ежьэурэ, нэгъуэщI быдапIэхэми ебгъэрыкIуэу зэрыщытам тхыдэр щыхьэт тохъуэ.

«Сэ къэрабгъэр зы псалъэкIэ хахуэ, хэкум и хъумакIуэ сощIыф, дыгъум и хьэлыр зыхызогъэн; си пащхьэ къиувэфынукъым цIыху бзаджэр; сэ цIыхугъэншагъэм, икIагъэм срабийщ…»
Пасэрей адыгэ джэгуакIуэхэм ящыщ зым къызэринэкIа псалъэщ
ар. Тхыдэр щыхьэт тохъуэ адыгэ джэгуакIуэхэм я псалъэм апхуэдэ
къару зэриIам. ДжэгуакIуэм апхуэдиз пщIэ иIэти, абы и нэмысыр
зыкъутэр ягъэпшынэу щытащ.
Дауи, апхуэдиз пщIэ хуащIын щхьэкIэ, джэгуакIуэм и IэщIагъэм мыхьэнэшхуэ иIэн хуейт. Нэгумэ Шорэ зэритхыжамкIэ, дзэр зауэм щыIухьэм деж джэгуакIуэхэр, шы пщIэгъуалэ шэсырти, дзэм и пащхьэ иувэрт: бийм пэува дзэр пасэрей лIыхъужьхэм я хъыбар щIагъэдэIурт, хэкум и щIыхьымрэ и хуитыныгъэмрэ хъумэным цIыхур къыхураджэрт. Зауэр увыIэху, джэгуакIуэхэр лъагапIэ тест, дзэм кIэлъыплъу: хэт лIыгъэ игъэлъагъуэрэ, хэт къэрабгъагъэ къыкъуэща? А псор джэгуакIуэхэм иужькIэ яус уэрэдым халъхьэрт: лIыгъэ зезыхьар ягъэлъапIэрт, къэрабгъагъэ зыдалъэгъуам и цIэри ябзыщIыртэкъым – абы и цIэри жылэм хэIуэрт. Уэрэдым дэуэгъу иIэтэкъым, абы псалъэ хадзыжынуи джэгуакIуэр хагъэзыхьынуи зыри хуиттэкъым. ЛIыгъэ зезыхьа, хэкум, лъэпкъым папщIэ зи псэр зэуапIэм щызыта цIыхум, жылэм я унафэкIэ, джэгуакIуэхэм уэрэд хуаусырт. ЛIыхъужьыр щIалъхьа нэужь, абы и Iыхьлыхэм джэгуакIуэ цIэрыIуэхэр кърагъэблагъэрт, дунейм ехыжа лIыхъужьым уэрэд хурагъэусын щхьэкIэ. Уэрэдыр яусыху, джэгуакIуэхэм лъэныкъуэ зрагъэзырт. Уэрэдыр яуса нэужь, жылэм къыдыхьэжырти, цIыхур уэрэдым щIагъэдэIурт. Уэрэдыр цIыхум ягу ирихьамэ, абы дамэ къытекIа пэлъытэти, хэку псор зэлъищIысырт.
Къалэнышхуэ я пщэ дэлъащ адыгэ джэгуакIуэхэм, ахэращ тхыбзэ зимыIа лъэпкъым и тхыдэр зыхъумар, нарт хъыбархэр, пшыналъэхэр, нэгъуэщI IуэрыIуатэхэр ди деж къэзыхьэсар. ДжэгуакIуэм ищIэн хуейт лъэпкъым и тхыдэмрэ и IуэрыIуатэмрэ. А псор, дауи, зы джэгуакIуэм и гум ириубыдэфынутэкъым: зым нарт хъыбархэмрэ пшыналъэхэмрэ ихъумэрт, адрейм пасэрей уэрэдыжьхэр уахътыншэ ищIырт; бжьамийм епщэри, шыкIэпшынэм еуэри щхьэхуэт. ХьэщIэ къахуепсыхами, ар исыху, хьэщIэщым джэгуакIуэхэр кърашэрт, хьэщIэр уэрэдкIэ, къафэкIэ трагъэун, пасэрей хъыбархэм ирагъэдэIуэн щхьэкIэ…
Адыгэ джэгуакIуэхэм лIэщIыгъуэ кIыхьхэм къыпхахащ, гукIэ
яхъумащ Сосрыкъуэ, Бэдынокъуэ, Ашэмэз, Насрэн ЖьакIэ, Сэтэней
Гуащэ сымэ я хъыбархэмрэ я пшыналъэхэмрэ. АфIэкIа фIыщIэ ябгъэдэмылъатэми, адыгэ джэгуакIуэхэм я цIэр уахътыншэ хъунт.
КЪэРМОКЪУэХьэмид 138 Прозэ
ЩIалэгъуэмакъамэхэр (ТхакIуэ Къущхьэ СулътIан къызэралъхурэ илъэс 90 щрикъум ирихьэлIэу)
я гуащIафIэхэм Ди литературоведенэм къызэрилъытэмкIэ, тхущI гъэхэм лъэпкъ литературэм лъэбакъуэщIэ ичащ. Псом хуэмыдэу прозэм нэхъ къыщонахуэ рассказ, очерк жанрхэр. Зэманым и нагъыщэу щыт Iуэхухэр, цIыху дуней тетыкIэр, я гурыгъу-гурыщIэхэр гупсысэ жанкIэ узэщIауэ, акъыл хэлъу, пэжу цIыхухэм я деж нэзыхьэс тхыгъэ купщIафIэхэр зи IэдакъэщIэкI тхакIуэ щIалэу зыбжанэм я цIэ а лъэхъэнэм сэтей къохъу. Абыхэм ящыщ зыщ игъуэ нэмысу дунейм ехыжа тхакIуэ Къущхьэ СулътIан. ЩIалэ дыдэу и гъащIэ пшыналъэр зэпычами, СулътIан и творчествэмкIэ ди литературэм и тхыдэм лъэужь дахэ къыщинащ. Къущхьэ СулътIан 1930 гъэм и июнь мазэм Сэрмакъ къуажэм къыщалъхуащ. Ар къызыхэкIа Къущхьэхэ лъэпкъыфIщ, лъэпкъ дахэщ. СулътIан и адэшхуэ Къущхьэ Екъуб 1918 гъэм Тэрч щIыналъэм щыпсэухэм я цIыхубэ съезд екIуэкIам хэтащ. А гъэм и март мазэм, Налшык округым щыпсэу лъэпкъхэм я япэ съезд екIуэкIам хиха окружной цIыхубэ Советым ар хагъэхьауэ щытащ. А гъэ дыдэм революционер лIыхъужьыр белогвардейцхэм яукIащ. Екъуб и къуэ закъуэ Хьэпагуэ (СулътIан и адэр) 1940 гъэм дунейм ехыжащ. СулътIан и къуэш нэхъыжь офицер-топгъауэ, лIыгъэрэ хахуагъэу зэрихьам папщIэ орден зыбжанэ зыхуагъэфэщауэ щыта Къущхьэ Амырхъан Хэку зауэшхуэм хэкIуэдащ. Апхуэдэ лъапсэщ, апхуэдэ лъэпкъщ СулътIан къызыхэкIар. Къуажэ школыр къиуха нэужь, СулътIан Къэбэрдей-Балъкъэр педагогикэ институтым щеджащ. 1951 гъэм къыщыщIэдзауэ ар Мэзкуу Максим Горькэм и цIэкIэ щыIэ Литературнэ институтым и студентщ. Мис а гъэращ, а еджапIэм и етIуанэ курсым сыхэсу, сэ япэ дыдэу СулътIан щысцIыхуар. ЩIэх дыдэуи зэныбжьэгъу дыхъуащ, зы щIакхъуэ Iыхьэр тIу итщIыкIыу, ди гухэлъи, ди щэхуи зэхуэтIуатэу. СулътIан зэи укъэзымыгъэщIэхъуну ныбжьэгъу пэжу зэрыщытам,
гуапагъэу, цIыхугъэу, дахагъэу, уеблэмэ лIыгъэу хэлъам теухуауэ куэд игъащIэкIэ сщымыгъупщэжыну сигу къинащ. Мэзкууи нэгъуэщI къалэшхуэхэми щIэныгъэ щызэзыгъэгъуэта ди адыгэ щIалэхэм ящыщу нэхъыфI дыдэу еджауэ, зыхуеджа IэщIагъэм теухуауэ 139 140
Прозэ
щIэныгъэшхуэ ягъуэтауэ, куэдкIэ узыщыгугъ хъуну ди лъахэм къихьэжахэм ящыщт СулътIан. Мыпхуэдэ хьэл телъыджи хэлъащ абы. Зыгуэр
мурад ищIарэ, ар Iуэху щхьэпэмэ, къызэрикIуэтын дунейм теттэкъым. Телъыджэт абы хэлъ ерыщагъыр. Зы щапхъэ закъуэ. СССР-м и ТхакIуэхэм я союзым и Литературнэ институтым ущIэтIысхьэн папщIэ ущхьэпрыкIынкIэ Iэмал имыIэу зы хабзэ щыIащ, иджыри щыIэщ (ар Литинститутым щеджа псоми фIыуэ ящIэж). Тхэн IуэхумкIэ талант уиIэу укъигъэгугъэмэ, дэнэ ущеджауи ирехъу (зи гугъу сщIыр еджапIэ нэхъыщхьэхэрщ), сыт хуэдэ IэщIагъи уреIэ, Литинститутым ущIэтIысхьэну, ущеджэну ухуеймэ, япэ курсым къыщыщIэбдзэжын хуейт. СулътIан Литинститутым щыщIэтIысхьам, шэч хэмылъу, а хабзэм щыгъуазэти, экзамен итри, япэ курсым хагъэтIысхьащ. Арати,
еджэн щIидзэри махуэ тIощI-мазэ нэхъыбэ дэмыкIауэ, зы пщыхьэщхьэ гуэрым къызиIуэтылIащ: ди институтым и директор Иван
Николаевич (Иван Николаевич Серегиныр икъукIэ цIыху зэтетт,
цIыху ткIийт, псори фIэлIыкIыу) деж сыкIуэнущ, жиIэри. «Сыт щхьэкIэ?» – щыжысIэм: – «Сэ Налшык пединститутым и япэ курситIыр къыщызухащ, ди институтым и ещанэ курсым сыхигъэтIысхьэну селъэIунущ, – жиIащ. И фIэщрэ гушыIэрэ къызгурымыIуэу, игъащIэкIэ мыхъун Iуэхуу мыбы къыхиIуар сыт жыхуэсIэу, губгъэн хэлъу сеплъащ СулътIан. АрщхьэкIэ, къызэрызгуригъэIуамкIэ,
хуабжьу игурэ и щхьэрэ зэтелъу, и фIэщт. «ХъункIэ Iэмал зимыIэщ, сыт а мыхъунум щхьэкIэ директорым деж укIуэу делафэ зыщIребгъэплъынур?» – жесIащ, СулътIан кърихьэжьа Iуэхум зыри къызэримыкIынур, псом хуэмыдэу, мо щIалэ Iущым апхуэдэ къемызэгъ, «мыхъумыщIагъэ» и щхьэм къихьэну си фIэщ мыхъуу.
АрщхьэкIэ дэнэт!.. КIуащ директорым деж. ЗэрыкIуам нэхърэ нэхъ псынщIэжуи къигъэзэжащ; губгъэн, емыкIу къыхуищIри къыщIигъэкIыжащ. Сытми, абы иужькIэ зы тхьэмахуэ хуэдэкIэ СулътIан апхуэдэ псалъэмакъ лъэпкъ хэтыжакъым. Ауэ, аргуэру «директорым деж сыкIуэнущ», жиIэри СулътIану плъагъум къыхэхъыжьэжащ. «УмыщIэ апхуэдэу, къэбгъэгубжьынщ, емыкIущ…» – Iэджэ жесIащ, селъэIуащ. АрщхьэкIэ дэнэт, щIезгъэгъуэжыну Iэмал хуэзгъуэтакъым. ЕтIуанэ махуэ гуэрым кIуащ. КъэкIуэжащ, щIэкIуам аргуэру зыри къимыкIауэ… Ауэ СулътIаныр япэм хуэдэу къепэзэзэхтэкъым. Уеблэмэ, къызэщIэбла-къызэщIэблауэ щытт. «Дауэ зэрыхъуар?» – щыжесIэм, «Япэрауэ, сызэрыщIыхьэу, иджыри щхьэ укъэкIуа, сыт узыхуейр?» – жиIэри, а уэ пщIэр ткIийуэ къызэплъащ. Аргуэру сыкъыщIэкIуар мыращ щыжесIэм, нэхъ пхъашэжу къызэплъщ-къызэплъри, моуэ хэпщIыкI къудейуэ къыпыгуфIыкI хуэдэу къэхъури щIилъэфыжащ, итIанэ уи цIэр сыт жиIэри къызэупщIащ. Арати, дахэ дыдэу си цIэмкIэ къызэджэри, апхуэдэ ткIиягъи хэмылъыжу, Iэдэбу къызэупщIащ: «Сыноплъри, ущIалэ делэкъым, дэнэ
апхуэдиз ерыщагъ къыздипхар?» – жиIэри. Си жэуапми пэмыплъэу, ярэби, мы Иван Николаевич игу къысщIэгъуа хуэдэщ жызигъэIэу, «Сэ зыми иджыри къэс яхуэзмыщIа сщIэну сыхуиткъым, армыхъумэ Прозэ
сыбдэIэпыкъунт. Уи жагъуэ умыщI, ди институтыр инкъым, псом ящхьэращи, фIыуэ еджэ, сэ гулъытэншэ усщIынкъым, мы мыхъуну Iуэхур къэгъанэ, нэгъуэщI IуэхукIэ укъакIуэмэ сыбдэIэпыкъунщ», – зыри къысхуимыщIами, дахэ къызжиIэри сыкъыщIигъэкIыжащ», – и зекIуэм кърикIуар СулътIан къысхуиIуэтэжащ. Абдежми щиухакъым СулътIан и зекIуэр. Зэман дигъэкIри, ещанэуи кIуащ. КъыжриIар мыращ: «Уэ пхуэдэу езыгъэлей иджыри къэс срихьэлIакъым, апхуэдэу ущыетакIэ, сеплъынщ уэ пхузэфIэкIынум», – ткIийуэ жиIэри кIэщIу пиупщIащ: «Уэ бгырыс щIалэр дахэкIэ уувыIэнукъым, пIалъэу махуипщI узот, а махуипщIым и кIуэцIкIэ а укъыздикIа институтым щумыджауэ, илъэситIым къриубыдэу ди деж спецкурсу щаджа псори, зачёти экзамени, фIырэ фIы дыдэкIэ тыи, мис итIанэ къакIуэ, армыхъумэ…» – жиIэри, гуапагъэ лъэпкъ и нэгум имылъу, сыкъыщIигъэкIыжащ». Си щхьэфэцым зиIэтащ – предмет гугъу защIэу, япэм зэи имыджауэ, пщIым щIигъу апхуэдэ зэман кIэщIкIэ а сэ сщIэ егъэджакIуэхэм ептын жыхуэпIэр дзыхьщIыгъуэджэм къыщымынэу шынагъуэт. Ауэ ар СулътIан хузэфIэкIауэ щытащ. Си фIэщ хъункъым (си закъуэкъым ар зыгъэщIэгъуар, ди институтым а зэманым щеджа псоми телъыджэ ящыхъуат) абы фIэкIа ар зыхузэфIэкIын щыIауэ. Арати, зэи апхуэдэу Литинститутым къыщымыхъуауэ, директорым и приказкIэ Къущхьэ СулътIан езанэ курсым къыщIашри, ещанэ курсым хагъэтIысхьащ… Илъэсищ дэкIри, Литературнэ институтыр ехъулIэныгъэкIэ къиухри къэкIуэжауэ щытащ. СулътIан и ерыщагъым теухуа мы хъыбарым щIызгъужынур мыращ. Сэ си нэгу щIэкIащ къыхуагъэува а махуипщIым къриубыдэу а щIалэ къэмылэнджэжыр (мы псалъэр СулътIан хуэфэщэпст) зэреджа щIыкIэр. Суткэм и кIуэцIкIэ сыхьэт зыплIытху нэхъыбэ и напIэр зэтрилъхьакъым. Жэщи махуи жыхуаIэм хуэдэу тхылъым кIэрысащ. Дапхуэдэу зэреджэр жыпIэмэ,
студент зэблэкIыпIэу, къыщIыхьэмрэ щIэкIыжымрэ зэпымыууэ… Ауэ, нобэр къыздэсым згъэщIагъуэу сигу имыхужыращи, СулътIан тхылъ щеджэм е зыгуэрым и фIэщу яужь щитым и деж, дунейм цIыху тетми-темытми, псалъэмимыпсалъэми – зыри, зыри зэхихыртэкъым, и тхьэкIумэм иригъэхьэртэкъым, езыр зэджэм теплъэкъукIыу зэхихи илъагъуи щыIэтэкъым. Куэдрэ си нэгу къыщIохьэж: СулътIан хьэмбыIу цIыкIуу гъуэлъыпIэм е шэнтжьейм итIысхьэнти, къэмыхъейуэ сыхьэт бжыгъэкIэ щысынт. ЩIалэм и гурыхуагъэр, езым иIа талантыр абы хэплъхьэжмэ, апхуэдэу ехьэжьауэ къыфхуезгъэкIуэкI хъыбарым – СулътIан и ерыщагъым кърикIуам – телъыджэу зыри хэлъу къыщIэкIынтэкъым. зытхух щыпсэу пэшым щIэсу, цIыху Литературнэ институтыр Къущхьэм къыщиухар 1954 гъэращ. Къэбэрдей-Балъкъэрым икIауэ ди адыгэ щIалэхэм ящыщу СулътIанщ япэ дыдэу а институтыр къэзыухар. Нобэ хуэдэу си нэгу щIэтщ СулътIан Литинститутыр къыщиухам кърата дипломыр щыпхигъэкIа махуэр, 1954 гъэм и май мазэр. … Студентхэм я дипломхэр щыпхагъэкI пщыхьэщхьэм япэ 141 142
Прозэ
утыку кърашахэм ящыщт СулътIан. Абы кърихьэлIат студентхэри, егъэджакIуэхэри, тхакIуэшхуэ зыбжани. Защитэм къэкIуат СулътIан зыхэта творческэ семинарым и унафэщI Паустовский Константин.
Паустовскэр тхакIуэ нэхъ цIэрыIуэхэм ящыщт. Абы и прозэр дыщэ налкъуту хыхьащ ди зэманым и урыс литературэм. Дипломыр пхигъэкIын папщIэ СулътIан комиссэм и пащхьэм ирилъхьат урысыбзэкIэ итха «ШагъдиитIыр», «Механикыр», нэгъуэщI рассказ зытIущи. Ахэр урысыбзэкIэ итхауэ щыта пэтми, подстрочник пэлъытэу игъэлъэгъуат СулътIан. Зэрыхабзэу, дипломым хэплъэн зэрыщIадзэу, псалъэ иратащ СулътIан. Ар гъэхуауэ, гурыIуэгъуэу, кIыхьыщи зримыгъэщIу, тепсэлъыхьащ и тхыгъэхэм зэрелэжьа щIыкIэм, абы ехьэлIауэ иIа мурадхэм, гупсысэхэм. Абы и ужькIэ къэпсэлъащ Паустовскэр. Нэгъуджэшхуэ зыIулъ лIыжь гъур цIыкIум и макъым зримыгъэIэту, Iэдэбу, сэ къызэрысхуэгубзыгъыжымкIэ, кIэщIу жиIар мыращ: «Къущхьэ СулътIан си семинарым зэрыхэтар иужьрей зы илъэс закъуэращ. А зэман мащIэм къриубыдэу абы и творчествэм нэсу сыхэгъуэзэну Iэмал сиIакъым. Ауэ сэ гу лъыстащ а щIалэм гупсысэ жан зэриIэм, ди семинарыр зытепсэлъыхь тхыгъэхэм яфIри, я дагъуэри тэмэму зэпкърихыу, тхыгъэм пкърылъ щэхухэр къихутэфу, персонажхэм я образхэр налъэ-налъэу сэтей къищIыфу зэрыщытам. КIэщIу жыпIэмэ, зэрытхэфынум и нэщэнэ хэлъщ. Сэ шэч къытесхьэркъым абы ди деж щIэныгъэфI зэрыщигъуэтым. Сэ Къэбэрдейри абы щыпсэу лъэпкъри си нэIуасэкъым. Абы къыхэкIкIэ сыхуейт Къэбэрдейр, адыгэ лъэпкъыр нэгъэсауэ дэзыгъэцIыхун тхыгъэхэр ди гъэсэн щIалэм и къалэмыпэм къыщIэкIыну, абыхэм я дунейм, я гъащIэм теухуауэ тхылъ купщIафIэ куэд итхыну дехъуэхъунщ». Литературнэ институтыр къиухыу ди республикэм къигъэзэжа нэужь, япэу Къущхьэр щылэжьар «Советская молодёжь» газетыращ, пропагандэмкIэ къудамэм и унафэщIу. Зи ныбжьыр илъэс шэщI иримыкъуа щIалэм а зэман кIэщIым – илъэс зы-тIум къриубыдэу – зыкъигъэлъэгъуащ зэфIэкIышхуэ зиIэ лэжьакIуэ, къызэгъэпэщакIуэ гъуэзэджэу, сыт хуэдэ Iуэхуми фIы дыдэу хэзыщIыкI, сыт щыгъуи захуагъэм и телъхьэу щыт унафэщI Iэзэу, IэкIуэлъакIуэу. зыхыхьа сборникыр. СулътIан псэууэ 1953 гъэм къыдэкIащ абы и япэ рассказхэу «Механик», «ШагъдиитI», «Пшагъуэ», «ЩIакIуэ щIагъым» жыхуиIэхэр тхылъ
щхьэхуэу Къэбэрдей-Балъкъэр тхылъ тедзапIэм къыщыдэкIащ. КъимыдэкIэ, «Iуащхьэмахуэ» журналым тетащ абы итха «фаризэт», «Анэ» рассказхэр. ПьеситIи итхат Къущхьэм. «Хьэ бзаджэ тIысыпIэншэщ», «Гъуэгущхьэм тетхэр» жыхуиIэхэр. «Хьэ бзаджэ тIысыпIэншэщ» пьесэр ЩоджэнцIыкIу Алий и цIэр зезыхьэ къэрал драмтеатрым щагъэлъэгъуащ. ТхакIуэр дунейм ехыжа нэужь, 1961 гъэм, урысыбзэкIэ къыдэкIащ «Родня» повестыр. «ШагъдиитIыр» Прозэ
Иужь дыдэу СулътIан итхауэ езыр псэууэ дунейм къытехьар
«Светильник жизни» тхылъ цIыкIурщ – брошюрэрщ. Ар къыщыдэкIар 1960 гъэрщ. Абы иужькIэ тхакIуэр зэрыпсэужар илъэс иримыкъущ. ТхакIуэм и гъащIэм, и творчествэм теухуауэ жытIа псалъэм
иджыри Iэджэ къыпыпщэ хъунут. Ар зыцIыху, и творчествэм щыгъуазэ тхакIуэхэми Къущхьэ СулътIан и гъащIэм, и тхыгъэхэм къыхэхыпхъэ дерсхэм теухуауэ дяпэкIи псалъэ гуапэ зэрыжаIэнуми, куэдрэ куэдрэ фIыкIэ ягу къызэрагъэкIыжынуми шэч хэлъкъым. Ауэ кIэщIу жытIэнур мыращ: илъэс тIощIрэ пщIырэ япэкIэ ди лъэпкъым, ди культурэм, литературэм цIыхушхуэ, цIыху Iэзэ, цIыху щхьэпэ фIэкIуэдащ. Илъэс щэщIрэ зырэ фIэкIа къимыгъэщIауэ дунейм ехыжа Къущхьэ СулътIан а гъащIэ кIэщIым къриубыдэу хузэфIэкIам уеплъыжмэ, Хэкум, лъэпкъым, ди культурэм, литературэм папщIэ абы нэхъыбэж, нэхъыфIыж, телъыджэ куэд хузэфIэкIынут. Гуауэщ апхуэдэ цIыхухэр зэрыгъащIэ кIэщIыр, ауэ щIэпсэуа лъэпкъыр дунейм тетыхукIэ ахэр уахътыншэщ. ШэВЛОКЪУэПётр
1994 143 Прозэ
КъУЩХЬэ СулътIан
ЩIАКIУэЩIАГЪыМ
Рассказ
Мы гъэм къэзуха школымрэ иджы сызыщылажьэ, сызыщалъхуа колхозымрэ теухуауэ газетым статья езгъэхьу щыта фIэкIа, рассказ е нэгъуэщI художественнэ произведенэ стхыну зэикI ручкэ къэсщтакъым. Ауэ нобэ си Iэр къызэмыдаIуэу тхылъымпIэмкIэ мэIэбэр. Си гум жеIэр псори къэсIуэтэн хуейуэ.
Зи жьакIагъуэ пIащIэмкIэ лермонтовскэ шэрджэсыр гум къэзыгъэкIыж Мудар, Линэ, сэ Къуратышхуэ дыкъикIыжырт. Iэнкуну сыщытт, зыри жызмыIэу тхьэрыкъуэф тхьэмпэ хуэлам хуэдэу Мудар лIыжьым щхьэрыгъ упщIэ пыIэ хужьым си нэр тедияуэ сеплъырт. Япэми, Линэ зыхэт гуп сыхэхуамэ, Iэнкун сыкъэхъурт, иджы. зыгу дису гъуэгу дытетти, си гурылъыр мыхъуу, гушыIэ зыхэлъ псалъэ IэфI, псалъэ губзыгъэ жысIэн хуейт, ауэ. схузэфIэкIыртэкъым.
Мудар зыгуэр жытIэным ежьэу, пасэрей уэрэдыжьым и макъамэр къришырт. Ауэрэ зэманыр кIуэрт, дэрикI дыдымауэ дыщысти, Мудар дыкъигъэпсэлъэну мурад ищIащ:
– эх, фи пIэм ситатэмэ, къуалэбзу псори къызыщIэдэIун уэрэд къыхэздзэнт. Иджырей щIалэгъуалэм фIыуэ уэрэд жиIэфыркъым, щIэныгъэм зритащ, – къыщIидзащ абы.
Мудар и псалъэхэм акъылэгъу сытемыхъуэу, фестивалыр игу къэзгъэкIыжащ. Дызэдэуащ икIи сэ сытекIуауэ къысфIэщIырт. Ауэ щIыIэ-щIыIэу къыпыгуфIыкI Линэ сыщыIуплъэкIэ лIыжьыр арэзы
зэрымыхъуар, и фIэщ зэрысхуэмыщIар къызгурыIуэжырт.
Дыкъызэрежьэрэ сыхьэтитI дэкIагъэнт. Къуажэм дынэсыжыным куэд иIэжу уэс зытелъ къурш щыгухэмкIэ къыкъуэкIри, дыгъэ къухьэпIэ лъэныкъуэмкIэ пшэ гуэрэнхэр къызэрыкъуэхащ. КIуэ пэтми нэхъ гъунэгъу хъууэрэ, абыхэм къуршхэр щIауфащ, мыгувэуи ди щхьэщыгум къиуващ. Гъуэгум сабэ къыщыхъеящ. Бгы нэкIум мэкъу Iэнэ илъхэм щыщ IэплIэ жьым ипхъуатэри уэгум ирихьащ. Хы толъкъуным хуэдэу удз щхъуантIэхэри жьым зэрихуэрт. Жьы бзаджэм гущIэгъу къахуищIыну елъэIу щIыкIэу, удз гъэгъахэм загъэщхъащ.
– УэшхыфI къешхынущ, дызыхуей дыдэщ, – жиIэщ Мудари,
къыбгъэдэлъ щIакIуэм нэбгъузкIэ хуеплъэкIащ.
– Сэбэпынагъ иIэкъым, – жэуап ездзыжащ, – гъавэр кьехьэлIэжын хуейщ.
Мудар губжьа-губжьауэ къызэплъащ:
– Уэ иджыри умэкъумэшыщIэ ныбжьыщIэщ. Ди щIыпIэм гъавэр Iухыжыным щыщIадзэнум, нэхъ мащIэ дыдэу къапщтэмэ, махуипщI
хуэдиз иIэжщ. Уэшх зыкъом щIауэ къешхакъым. Нартыхум, кIэртIофым, сэхураным уэшх хуэмейуэ жыпIэн? А къэкIыгъэхэм папщIэ уэшхыр и зэман дыдэщ. Уэлбанэм иужькIэ гъавэри кърырахьэлIэж, нартыхуми зрыреужь, – жиIащ абы. – Иджы уэшхым сэбэпынагъыу иIэм теухуауэ таурыхъыжь гуэрым къыщIэдэIу. 144 Прозэ
ЦIыху IэпщIэлъапщIэхэм шитI зыщIэщIа дыщэ фитон пащтыхьым яригъэщIат. Абы налкъуту, налмэсу, мывэ лъапIэхэу хэлъхэм бжыгъэ яIэтэкъым. Пащтыхьым лIы Iущ гуэр къреджэри йоупщIыр:
– Мы фитоныр дапхуэдиз и уасэн? Къызэпиплъыхьщ-нызэпиплъыхьри, лIы Iущым жэуап къитащ:
– И уасэнур майм и кIэ уэшхщ.
– Абы майм и кIэм жиIащ, иджы июныр еухыр, – дыщIызгъуащ сэ.
– Умыныкъуакъуэу пхуэшэчынукъым уэ, – къыжиIащ Линэ. А макъым щIэтт губжьи, жызмыIэн зэрыжы къызгуригъэIуэжащ.
Уэшхым къыщIимыдзатэмэ, дэ аргуэру нэгъуэщI IуэхугъуэщIэм теухуауэ дызэныкъуэкъуну къыщIэкIынут. Мудар щIакIуэр къытхуигъэкIуатэри, езым плащ удзыфэ зыщитIэгъащ.
Уэшх ткIуэпсхэр кIуэ пэтми нэхъ хуабжь, пIащэ хъурт. Гъуэгум фIыцIафэ къыщIэлъэдат, удзхэр нэхъ хьэлъэ къэхъуат. Уафэгъуагъуэ макъыр аузым апхуэдизкIэ ину къыдэIукIырти, тпэгъунэгъуу къуршхэм къыщагъауэ хуэдэт. Ди щыгъынхэр псыф хъуным щIагъуэ иIэжтэкъым, ауэ Лини сэри щIакIуэр къатщтэртэкъым.
Уэшхым зэуэ нэхъ хуабжьыж зыкъищIащ. Ар щыслъагъум щIакIуэм сепхъуащ, зэкIуэцIысхри Линэ тезубгъуащ. Уэшхым и Iэуэлъауэ макъым къыхэIукIыу зэхэсхащ Iуэхутхьэбзэм папщIэ абы фIыщIэ къысхуищIу. Сэри щIакIуэ кIапэмкIэ мащIэу зыщIэзуфащ. Жьы хуабжь зыщIэт уэшхыр зэпыуртэкъым, къуршхэм къежэх псыхьэлыгъуэхэр ину Iэуэлъауэу къуэм дэлъадэрт. Сэ япэкIэ сыплъэрт, ауэ пшэ фIыцIэрэ бгы нэкIум щхьэц псыфу телъэщIа удз щхъуантIэхэмрэ фIэкIа зыри слъагъуртэкъым.
Абы хэту Линэ къэтэджщ, щIакIуэр иIэтщ, ар ишэщIыжри етIысэхыжащ. Линэ сригъусэу щIакIуэ щIагъым сыкъыщIэхутащ. Иджы зы щIыпIэм деж нэху къызыпхидзу арт. Линэ и щхьэмрэ и плIэмрэ пшагъуэм къыхэщым хуэдэу слъагъурт. Уэшх ткIуэпсхэр щабэщабэу щIакIуэм къытешхэрти, а макъым гурылъыфI къишэт.
– Линэ, – седжащ.
Зыри жиIакъым.
– Линэ! – жысIащ аргуэру.
– Сыт? – гупсысэ куум къыхаша щIыкIэу, ар хуэм дыдэу къэпсэлъащ.
– Уэрэд жыIэ! – къыхэдзэ «НэфIыцIэр» е «МуIэед».
– Сыт уэ жыпIэ щIэмыхъур? Уэ макъыфI уиIи, – жиIащ Линэ. МакъыфI сиIэу жаIэу япэ дыдэу зэхэсхыу арт, зыхуэсхьынур сщIэркъым.
– Налшык щекIуэкIа фестивалым ягъэкIуар сэракъым, уэращ, – жэуап естащ.
– СыщыIакIэ сышыIащ, ауэ дапхуэдиз гукъеуэ сиIэу сыкъэкIуэжа. МахуитIкIэ уэлбанэр зэпыуакъым, уэрамым укъыдыхьэ хъуртэкъым. Иджырей праздникым, а зэманым хуэдэу, дунейр уэлбанэу щытыну пIэрэ?
– Праздникым иджыри махуиплI иIэжщ, уэшхыр апщIондэху увыIэжынщ, – жысIащ.
10 Заказ №372 145 Прозэ
Къэбэрдейр езым фIэфIу Россием зэрыгухьэрэ илъэс 400
щрикъум и щIыхькIэ ди республикэм и столицэм щекIуэкIыну махуэшхуэм хэтыну Лини зэрагъакIуэм сригуфIэрт, ауэ а махуэхэм ар зэрызмылъагъунур, абы сызэрыримыгъусэнур си гум къехьэлъэкIырт.
Ди псалъэмакъыр зэрызэпыухэу, Линэ хуэму, макъ къабзэкIэ «МуIэед» къыхидзащ. Апхуэдэу уэрэд жызыIэфынур лъагъуныгъэ зигу лъэIэса хъыджэбзырщ. Уэрэдым хэтщ «Ди бжэIупэм банэ Iулъкъым, уэ зэ къакIуи, къызэпсалъэ» жыхуиIэ псалъэхэр. А уэрэдыр сэ къысхуэгъэзауэ, Линэ и гурыщIэхэр къызэрызгурымыIуэм къыхэкIыу зыкъысхуигъэгусэу къысфIэщIащ.
Уэрэдыр иухащ. Зэрыхъуар сымыщIэу япэкIэ сещIащ, зызгъэщхъри хъыджэбзым и гум и къеуэ макъыр гъунэгъу дыдэу зэхэсхащ. Ар щыбауэкIэ си нэкIур къэплъырт. Линэ си дежкIэ къещIэу гу лъыстащ.
А зэман дыдэм, кIыфIым дыхэт пэтми, ар зэикI хуэмыдэу IупщIу къэслъэгъуащ: и нэкIукIэ къамылыфэт, и набдзэ ижьым ищхьэIуэкIэ дыркъуэ мащIэ телът, и Iупэр балий хъуам хуэдэу плъыжьт, щхьэц фIыцIэт. Линэ и Iэхэр субыдащ. ЩIакIуэр зэIусхыу фIыуэ хьэуа жьэдэсшэу, къурш аузхэм джэрпэджэжу гуфIэгъуэ макъ къыщыIужын хуэдэу, «-э-г-ге-й» жысIэу сыкIиину сигу къэкIырт. Ауэ, Линэ мащIэу си Iэр икъузати, зызгъэхъеякъым.
– Сыт нэгъуэщI фермэм умыкIуэу дыдейм укъыщIэкIуэр, ди фермэм нэхърэ нэхъыфI колхозым щыIэщ? – къызэупщIащ ар.
– Хэплъыхь сымыщIу сыкъэкIуащ, – естыжащ жэуап, нэгъуэщI – Сэ етIуанэ фермэм сагъэкIуэну я мурадщ. Налшык сыкъызэрикIыжу абы сыунэтIынущ, – жиIэщ Лини къэнэщхъеящ.
– Арэзы утемыхъуэ, – сыпIащIэу скъузащ абы и Iэр.
– Сеплъынщ, сымыкIуэнкIи хъунщ.
Уэшхым и макъым гъуэгу къэтIэтIам ирикIуэ выхэм я лъакъуэр
зэраупцIымрэ гу шэрхъхэм къапыж псым и Iэуэлъауэ макъымрэ къыхэIукIырт. Гур хэпщIыкI къудейуэ хъейуэ арт.
АдэкIэ тхуэмышэч щIакIуэр зытеддзащ, итIанэ ди вакъэхэр
лъытхри гум дыкъелъащ. ЯпэщIыкIэ щIалэ цIыкIухэм хуэдэу псым лъакъуэкIэ дыхэуэурэ, гъуэгум дытету дежьащ, иужькIэ удзыпцIэм дыхэлъадэри дыдыхьэшхыурэ удзыпсыр зэдутхыу, удз гъэгъа къитчу щIэддзащ.
Мудар къыдэплъри, и щхьэр игъэсысащ. Уэшхыр нэхъ хуабжьыж хъурт, ауэ гум дитIысхьэжыну дыпIащIэртэкъым. Линэ и нэгу нурыр къызыщIихым сиплъэурэ, сегупсысырт: «СыткIэ абы фIыуэ сыкъилъагъун? – жысIэу. – Школым сыщыщIэсым си ныбжьэгъухэр «КъарэкIэ» къызэджэу щытащ, си щхьэцыр пыжьей чыцэм ещхьщ, дэIуэгъуейщ, зэхэзэрыхьащ. Си пэр къызэрыгуэкIщ, дэтхэнэ зы бгырысым ейм хуэдэщ: пэкъурш кIыхьщ».
Гъуэгуанэ псор мыпхуэдэу псым сыхэуэурэ, Линэ сеплъу скIунт, ауэ жьым зихъуэжри ди гупэмкIэ къеуэу, ткIуэпс пIащэхэр къыттрикIутэу щIидзащ. Гум дылъэщIыхьэжри дитIысхьащ. Линэ бэлътокукIэ сакъыу си напэр илъэщIащ. Абы и Iэр апхуэдэу гуапэу зэикI къызэIусатэкъым, хъыджэбз гумащIагъэр зищIысыр сэ а дакъикъэрщ къыщысщIар. 146
псалъэхэр си Iупэ къэса пэтми. Прозэ
Уэшхыр нэхъ хуабжьыж щыхъум, дэ щIакIуэр зытедубгъуэжащ.
– Сыт уэ еджакIуэ ущIэмыкIуэр? Налшык университет къыщызэIуахащ, абы мэкъумэшхозяйственнэ факультет иIэщ. А Iуэхугъуэм зептыну уи мурадати, – къызэупщIащ Линэ.
– Директорымрэ си адэмрэ япэщIыкIэ сылэжьэну чэнджэщэгъу къысхуэхъуащ. Абы къыдэкIуэуи фермэм сыщылэжьэну сфIэфIщ. Къущхьэхъур фIыуэ солъагъу.
фермэм сыкIуэн хуей щIэхъуар тэмэм дыдэу жысIакъым. Ар къызыхэкIар фермэм дыдэIэпыкъуну, боевой листокхэр къыщыдэдгъэкIыу, газетхэм дыкъыщеджэу, концертхэр щытту, шкIэхэм дакIэлъыплъу, Линэ куэдрэ сыIущIэу зэрыщытарщ. Линэ жэмыш нэхъыфI дыдэт, фермэм къыщыдэкI блын газетым и редакторт, гъуэзэджэу уэрэд жиIэрт. Ар ди классым щIэкIыу нэгъабэ фермэм кIуауэ арт: и анэм дэIэпыкъун хуейт. Ар щыпсэур тпэжыжьэтэкъым. Абы къыхэкIыу киноми школми зэгъусэу куэдрэ дыкIуэрт. Мис иджы Линэ праздникым макIуэр, – сэ выпускной вечерым.
– Сэри епщIанэ классыр къэзухыу заочнэу институтым сыщIэтIысхьэну си мурадщ. Уэрзей Риммэ жэмышу лажьэурэ заочнэу еджэн хузэфIокIыр, – жиIащ Линэ, хэгупсысыхьурэ.
– Гугъу уехьынщ.
– Дауэ хъуми, плъагъункъэ, Iэмал имыIэу сыщIэтIысхьэнщ.
Абы и ужькIэ куэдрэ дызэпсэлъащ, гур къыщыувыIари къэтщIакъым. ЩIакIуэм дыкъыщIэплъащ, ауэ дунейр кIыфIти, зыри къэтлъэгъуакъым. Мудар гум исыжтэкъым, ар гъуэгум лъыхъуэну ежьат. Ауэ мыгувэу абы и лъэ макъ зэхэтхащ. КIыфIым хэту ар гъуэгу щылъыхъуэм, сэ щIакIуэ степхъуауэ гум сызэрисар къыщысщIэжым сыкъэукIытащ.
– Сэ япэ сиувэнщ, – жысIэри сыкъэтэджащ.
– Уэлбанэр пщэдджыжь пщIондэ зэпыунукъым, мыбдеж нэху щыдгъэщынщ, – къитащ жэуап Мудар.
Гъуэгум дытекIри, выхэр щIэтIтIыкIащ. Тпэмыжыжьэу къуэкIийм псыр щыгъуахъуэрт, бгы джабэм къежэх псыхьэлыгъуэхэр абы и макъым щIэжьыуэрт. Гум хуит-хуиту дитIысхьэри, щIакIуэр зытедубгъуэжащ. Линэ зигъэхъеящ. Хъыджэбзыр Iэхуитлъэхуиту зэрымытIысам гу лъыстэри, Линэ и щхьэр си дамащхьэм къытезгъэщIащ. Ар къыхэщтыкIащ, итIанэ дзыхь къысхуищIу зыкъыстригъащIэри зиущэхужащ. Сэ зызгъэхъейртэкъым, абы зэран сыхуэмыхъуну сыхэтт. Ауэ Линэ куэдрэ жеякъым.
Нэхущым дыкъэушащ. Ди гум Балъкъ лъэныкъуэмкIэ иунэтIащ. Шоссер жыжьэжтэкъым. Уафэр къабзэ дыдэт. Дыгъэр къыщIэкIыным зыкъом иIэжт. Уафэ къащхъуэр хуэмурэ нэхъ хужьыфэ хъурт, вагъуэхэр кIуасэхэрт. ЗызытхьэщIа къуршхэмрэ удзхэмрэ уэлбанэ жэщым иужькIэ хуиту загъэпсэхурт. Дунейм махуэ бзыгъэм IущIэну зыхуигъэхьэзырырт. 147 IуэрыIуатэ
Нарт хъыбархэр
жэмыхъуэжьрэ нартхэмрэ
Жэмыхъуэжь гуащIэшхуэ хэлът, пэлъэщ щыIэтэкъым. Бгыкъу пIащэр иубыдмэ, унэ зэтричыфырт, нартхэ ядежьэмэ, нартхэ зы
тхьэмахуэм якIур езым зы махуэм икIурт.
– Жэмыхъуэжь дыIэщIэкIуэдэжынущ, бзаджагъэ дыхуевгъакIуи, дывгъэгъэкIуэд, – жари, нартхэ зэгурыIуащ.
– гъуд къалэ ткъутэнущи, ныддежьэ, – хуаIуэхуащ Жэмы-
– Сывдежьэнт, си Iэщым къыпэрызнэн сиIатэмэ, – къажриIащ
Жэмыхъуэжь. – Iэщым къыпэрызнэн щIалэ къысхуэвгъакIуэ.
Зы щIалэ ягъэкIуащ.
– Си Iэщыр бжыи, зы хэщIауэ сыкъребгъэхьэлIэжмэ, узукIынщ, – хъуэжь.
къыжриIащ щIалэм.
жьэжащ.
Iэщым хэплъэри, хуэбжакъым щIалэм. щыхуэмыбжым, кърихунэгъуэщI зы щIали ягъэкIуащ. ЗдэкIуэм тхьэгъэлэдж и мэш хьэсэм хыхьэри, хьэсэм хэтыху гуващ щIалэр.
– щхьэ зыбгъэгува? – къеупщIащ Жэмыхъуэжь.
– тхьэгъэлэдж и мэшыщхьэр сыбжурэ сыгуващ, – жиIащ щIалэм.
– Убжа-тIэ?
– Сыбжащ. Сыбжри зы мэшыщхьэ хэщIауэ щысхутэм, сылъыхъуэурэ си лъэрыгъым дэнауэ къэзгъуэтыжащ.
– Си Iэщри пхуэбжынущ уэ, – жери щIалэр и Iэщым къыпэринартхэ ядежьауэ гъуэгу здытетым, жэщ къатехъуащ.
нартхэр епсыхащ, шым уанэ трахри, шым я пэр щапхыкI защIащ.
– шым я пэр щхьэ пыфпхыкIрэ? – еупщIащ Жэмыхъуэжь нартхэм.
– ныжэбэ зиш щыщыр зекIуэ здэтшэнукъым, гъуд къалэ дэлъ фIыгъуэми хэкIыжащ.
ар и фIэщ хъури, Жэмыхъуэжь и шым и пэр щикъузыкIащ:
– Ущыщынщи, фIыгъуэм сыхэбгъэкIыжынщ, – жери.
Жьы щимыгъуэтыжым, Жэмыхъуэжь и шыр зэгуэудащ.
нэху щыри, нартхэр шэсыжащ.
– щIэщхъу къысщыщIащ, – яжриIащ Жэмыхъуэжь нартхэм. – Си шыр зэгуэудащ.
– Уи шыр зэгуэудамэ, гъуд къалэ дэлъ фIыгъуэм ухэкIыжащ, – жари, нартхэр ежьэжащ, Жэмыхъуэжь гъуэгум къытранэри. «хьэ къежэнщи, гъуэгум трашхыхьынщ» – арат нартхэр зэщэр.
– Ущыпсэум сэ сызепхьащ, иджы сэ узесхьэнщ, – жиIащ Жэмыхъуэжь, и шыр и дамащхьэм трилъхьэри, нартхэ якIэлъежьащ, ядэхри, къалэм япэ дыхьащ, фIыгъуэу дэлъыр къыдихри къежьэжауэ нартхэ къаIущIащ.
– нэвгъэзэж, гъуд къалэ къыдэзна щыIэкъым, – къажриIащ нартхэ.
– дыздэгъэгуашэ, – щыжраIэм, Жэмыхъуэжь идакъым:
– Си шым и уасэ къыдэсхакъым гъуд къалэ, – жери. 148
нащ. IуэрыIуатэ
нарт щэуапцIэ
тэкъым.
нарт щэуапцIэ къишагъащIэт. лэгъунэм ихьэжмэ, нысащIэм и щхьэщыгум Iэлъын тригъэсырти, шабзэкIэ къриудыхырт. Къриудыхырти:
– Сэр нэхъ лIыфI щыIэ! – жиIэурэ и пащIэкIэ пиIуэнтIыкIырт.
нысащIэм сыт ищIэнт: унэм къихьагъащIэт, щауэм пэрыуэфырнысащIэр Iей хъууэ хуежьащ. гуащэмрэ тхьэмадэмрэ гу лъатащ я унэ къихьагъащIэ нысэр Iей зэрыхъум.
– ди нысэм игу къеуэр сыт: щхьэ нэщхъей, сыт Iей щIэхъур? – жари, я нысэм ирагъэупщIащ гуащэмрэ тхьэмадэмрэ. нысэм къажриIащ Iей щIэхъур: шабзэ махуэ къэс щрагъапщэкIэ, игу фIы щыщIэнт?
гуащэмрэ тхьэмадэмрэ я нысэр ягъэIущащ.
лэгъунэм ихьэжауэ, хабзэ зэрыхуэхъуати, щэуапцIэ нысащIэм и щхьэщыгум Iэлъын тригъэсри, шабзэкIэ къриудыхащ.
– Сэр нэхъ лIыфI щыIэ! – жиIащ щэуапцIэ, шабзэр зэIуидзэжри.
– щыIэщ, – жиIащ нысащIэм, гуащэ-тхьэмадэм ягъэIущати. – лIыныкъуэс блокI ди жылэмкIэ, ар уэ нэхърэ нэхъ лIыфIщ.
– ЖыпIэр пэжмэ, лIыныкъуэсыр спхынщи, къыпхуэсхьынщ, – жери щэуапцIэ дэкIащ, лIыныкъуэсым щIыхьэри пэуващ. – лэгъунэм щIэсыр къызэщащ лIыныкъуэсыр нэхъ лIыфIщ жери. Уи ужь сыкъыщIихьар пщIэрэ?
– СощIэ, – къыжриIащ лIыныкъуэсым.– Укъыспэлъэщмэ, сыпхьын мурад пщIащ. абы ухуэмыпIащIэ: уэр нэхъри сэр нэхъри нэхъ лIыфI щыIэщ, узрихьэлIэнур пщIэнукъым. Си щхьэкIэ згъэунэхуар пхуэсIуэтэжынщи, итIанэ узэрегуакIуэщ.
лIыныкъуэсым мыпхуэдэ хъыбар къригъэдэIуащ нарт щэуапцIэ. «дэ тхуэдэ дэнэ щыIэ!» – жытIэри шууищэ дызэрыгъэхъуауэ мэзым дыхэуващ, гъуэгум къытехьэр тшхын-тлIын мурад тщIауэ.
Мэзым дыкъыхэплъри, выгу къэтлъэгъуащ. гублащхьэм лIыжь дэсщ, гум зы гуащэрэ зы бзылъхугъэрэ исщ, гупкIэм зы гъэлъэхъу пысщ. Зы шу бгъурытщ гум, шы пщIэгъуалэ тесу.
гур къыщыблагъэм, гуащэм и псалъэ зэхэтхащ:
– Мы мэзым шууищэ къыхэкIрэ къытпэувмэ, сыт епщIэн?
гуащэр зэупщIыр гум бгъурыт шурат.
– Яхуэфащэр есщIэнщ, – жиIащ шум.
Мэзым дыкъыхэцIэфтын хьэзырщ, зэдмыкунрэ дызытемыгушхуэнрэ щыIэкъым – дыщIалэщ, ди лъы къэплъыгъуэщ.
– шабзэшэр яхэздзэурэ мафIэ ездзынщи, шууищэри згъэсынщ, – зэхыдох шум и псалъэр.
дызэрыгъэщтэжри, мэзым дыкъыхэкIакъым: гури шури блэдгумрэ шумрэ блэкIа нэужь, «уягъэщ-сягъэщ» жытIэри, шууищэр гъэкIащ.
дызэщыхьэжащ.
– хэт и ягъэми, къагъэзэжмэ, блэдгъэкIынкъым. – абы тедубыдэжри тхьэмахуэ дэкIауэ, гумрэ шумрэ къагъэзэжащ, тхуэзанщIэ щыхъум, дадзыхри шур епсыхащ, выри щIатIыкIащ, гъуэмылэм етIысылIауэ, мэзым сыкъыхэкIри сабгъэдыхьащ, тхьэмыщкIафэ зытезгъауэри. Жыг итти, жыг щIагъым сыщIэтIысхьащ. 149 IуэрыIуатэ
– Мори вгъашхэ, – жиIащ шум, – гъуэгурыкIуэ мэжэщIалIэщ.
гъуэмылэм щыщ Iыхьэ си пащхьэ къралъхьащ. Сэ сызэщэр нэгъуэщIт: шум и шабзэр жыгым ириупсеяти, сышхэ зысщIри, бзэпсыр избзащ.
Жыг щIагъым сыздыщIэсым, гуащэ гуэрым и псалъэ зэхызох:
– Мы мэзым шууищэ къыхэкIрэ къытпэувмэ, сыт епщIэфын? гуащэр зэупщIыр шурат.
– шабзэшэр яхэздзэурэ мафIэ ездзынщи, шууищэри згъэсынщ, – жиIащ лIым.
гуащэм щIыгъу бзылъхугъэм мыр жиIащ:
– шууищэм мафIэ ебдза нэужь зылI къезгъэлмэ, ар сэ къызэт. СакIэщIэдэIухьри сыкъэтэджыжащ, мэзым сыхыхьэжри, си гъу-
– Бзэпсыр избзащ, къыдащIэфын щыIэкъым.
шууищэр мэзым къыхэсшащ, япэ сиувэри.
дыкъыщилъагъум, лIыр къэшэсащ, си деж къэсри къысщIэсэм яжесIащ:
губжьащ:
– Бзэпсыр изыбзар уэра? – жери.
лIыр си плIэм шабзэшэкIэ къыдэуащ, сэ зблэкIри си гъусэхэм яхыхьащ: шабзэшэкIэ яхэуэурэ мафIэ яридзащ. Сэ зым фIэкIа къелакъым – псори игъэсащ. Сэ бзылъхугъэм псым сыхидзэри, мафIэм сыкъригъэлащ. «МафIэм къезгъэлыр къызэт», – жери бзылъхугъэр шум елъэIуати, сыкъыщригъэлым, абы сритауэ ноби аращ сызыбгъэдэсыр. хуэмыза лIыфIщ. Псоми ефIэкI къэхъуакъым. «Сэ схуэдэ дэнэ щыIэ!» жумыIэ дяпэкIэ, уи лэгъунэм щIэсми лей иумых. лIыныкъуэсым и псалъэм едаIуэри, нарт щэуапцIэ и хьэлыр уи мыIуэху зепхуэмэ
– нарт Мэджаджэ и хьэщIэщ уихьэ хъунукъым: хьэщIагъэ къуехри, укъыщригъэжьэжкIэ, и пшэрыхь бэлагъкIэ къуегъауэ, – жари Мэджаджэ щыщтэ хъуащ нартхэр.
– хьэщIапIэ сызэрихьэн шырэ фащэрэ сиIатэмэ, сэ сыкIуэнт Мэджаджэ деж: и пшэрыхь бэлагъкIэ къызигъауэрэ къызимыгъауэрэ зэзгъэщIэнт, – жери зы щауэ къэуващ.
шырэ фащэрэ къратащ щауэм.
– Мэджаджэ деж укъыщыхьэщIэрэ укъыщыдэкIыжкIэ и пшэрыхьыр къуимыгъауэмэ, шыри фащэри къыпхуэнэнущ, – къыжраIэри, нарт щауэр кърагъэжьащ.
Мэджаджэ деж нэсри, щауэм и шыр Iахащ, езыр хьэщIэщым ирашэри, Iэнищэ кърахьэху къагъэхьэщIащ. хьэщIэщым здисым пщIантIэм доплъэри – я джэдыр лъакъуэ закъуэщ. Псыхьэ кIуэуэ зы бзылъхугъэ пщIантIэм докI-къыдохьэжри – и пщэм щыгъэ ищIащ.
Жэщищ-махуищкIэ хьэщIапIэ исри, щауэр тэджыжащ:
– Мэджаджэ тхьэм игъэунэ, – жери.
шым къагъэшэсыжри, кърагъэжьэжащ щауэр – бэлагъкIэ къеуаIакъым.
зэзгъэщIэнщ, – жери.
гъуэгу къытехьэжауэ, щауэр егупсысыжащ:
– Згъэзэжынщи, я пшэрыхьыр бэлагъкIэ къыщIызамыгъэуар 150
зыхинащ. IуэрыIуатэ
игъэзэжри, Мэджаджэ и хьэщIэщым ихьэжащ щауэр. аргуэрым кърахащ хьэщIагъэ, Iэнищэ кърахьэху къагъэхьэщIащ. хьэщIэщым здисым, джэдыр зэрылъакъуэ закъуэри псыхьэ дэкI-къыдыхьэж бзылъхугъэм и пщэм щыгъэ зэрищIари илъэгъуащ. илъэгъуар гъэщIэгъуэн къыщыхъуа щхьэкIэ псалъэ жиIакъым.
тэджыжын щыхъум, щауэм жиIащ:
– Фи тхьэмадэм сыIувгъащIэ: хуеймэ сэ сыкIуэнщ, хуеймэ езыр хьэщIэщым кърырехьэ. – езыр кърекIуэ, – къажриIэри, Мэджаджэ щауэр иригъэшащ. Мэджаджэ и пащхьэ ихьэри, щауэм жиIащ:
– Уи хьэщIэщ хьэщIэ къихьэмэ, щебгъэжьэжкIэ, пшэрыхьыр бэлагъкIэ ибогъауэ. Сэ къыщIызумыгъэуар сыт? аращ къыщIэзгъэзэжар.
– Зи мыIуэху зезыхуэм изогъауэ, – къыжриIащ Мэджаджэ. хьэщIэщым Iэнищэ ирезгъэхьати, «Iэнищэ щхьэ къифхьа?» жыпIакъым, Iэнищэ зэрыпхуэмышхынур пщIэрэ пэт. «Фи джэдым зы лъакъуэ фIэкIа щхьэ щIэмытрэ?» жыпIакъым, уи Iуэху хэлътэкъыми: лъакъуищ ящIэтами, ущIыщIэупщIэн щыIэкъым, ущимыджэдкIэ. «Псыхьэ щыкIуэкIэ цIыхубзым щыгъэ зыпщIэхилъхьэрэ?» жыпIакъым, абыи уи Iуэху хэлътэкъыми: хуеймэ, чыбжьэ зыпщIэхилъхьэнщ –
сыт хуиIуэху? УцIыху гъэсауэ фэ птетщ, армырамэ, уи мыIуэхум ущIэупщIэнут, зи мыIуэху зезыхуэм и щхьэм бэлагъ къохуэ щIыжаIар аращ. ЦIыху мыгъасэращ бэлагъкIэ зэзгъауэр. Уэ уи хьэщIэгъуэ щызэфIэкIым, «тхьэм фигъэунэ» жыпIэри уежьэжащ, уи мыIуэху зепхуакъым. аращ си пшэрыхьыр бэлагъкIэ ныщIозмыгъэуар.
щауэм игу зэгъауэ, Мэджаджэ и пщIантIэ къыдэкIыжащ. нарт зэшищымрэ испыхэмрэ
нарт зэшищ шэсри, испым яхыхьащ:
– дыкъыщыхьэщIэнщ, – жари.
испыр Псыбащхьэ дэст. Псыбащхьэ нэсри, испым я хьэщIэщ ихьащ нарт зэшищыр. Жэщищ-махуищкIэ къагъэхьэщIащ испым нарт зэшищыр. хьэщIапIэ здисым, зэшищым испы гуащэр къаIэщIэлъэгъуащ.
– гуащэр яфIэтхьынщ, – жаIащ зэшищым.
Я хьэщIэгъуэ зэфIэкIами, зэшищыр испым къахэкIыжыркъым, испыр ягъэбэлэрыгъын мурад ящIащи.
испым гу лъатащ зэшищым зэрызралъэфыхьым.
Iэнэ кърахьэри: – ФыхэIэбэт, ди хьэщIэ, – къыжраIэ.
Фадэбжьэ къахьри:
– Фыкъефэт, ди хьэщIэ! – къыжраIэ: «ЗэрыхьэщIэр етIуэкIмэ, тхэкIыжынкъэ», – жари.
ЗэрыхьэщIэр къраIуэкI щхьэкIэ, дэгу защIащи, нарт зэшищым испым я хьэщIэщым зыщаIэжьэ, зэщэр езым ящIэжри.
– хабзэмыщIэщ ди хьэщIэр, – жари испыр бэлэрыгъащ. – хабзэ щамыщIэкIэ, емыкIу дэ къэтхьынкъым, зи емыкIур езыхэращ: загъэнщIыху дгъэхьэщIэнщ, загъэнщIмэ, ежьэжынкъэ, – жари хьэщIэщым Iэнэ кърахьэ зэпытурэ, хасэ къалъыкъуэкIри, хасэм кIуащ, я гуащэр унэм къранэри. 151 IуэрыIуатэ
нарт зэшищыр зэщэр арат: испыр хасэу зэхыхьауэ, я гуащэр кърахьэжьэри, зэшищыр къежьэжащ.
– ди гуащэр яхь! – хъыбар ирагъэщIащ хасэм.
испыр къэшэсри, нарт шууищым къалъежьащ. Къалъежьа
щхьэкIэ, къащIыхьакъым. КъащыщIэмыхьэм, шабзэкIэ къакIэлъыуащ – шабзэшэри хэзэгъакъым нарт шууищым. итIанэ гыбзэ къыкIэлъадзащ:
– Мывэ фыхъу! – жари.
испым я гыбзэр къатехуащ нарт зэшищым: щыри мывэ хъури, Псыбэ шытхым къытенащ.
нарт зэшищкIэ ноби йоджэ Псыбэ шытх тет мывэ дууищым.
нартщауэрэ лIы цIыкIумрэ
нартщауэ шэсри ежьащ. Здежьар и ныбжьэгъу дежти, щынэсым и хьэщIэщым ихьащ. и ныбжьэгъур зекIуэ кIуауэ къыщIэкIащ. хьэщIэщым зы лIы цIыкIу ист. ари хьэщIэт.
тIури хьэщIэщым здисым, жьэгум мафIэ дэлъти, зы дэп къэлъейри, лIы цIыкIум и джанэр пхисыкIащ. джанэр зыщихри, мафIэм пэридзащ лIы цIыкIум.
нэху щыри, мафIэр зэщIагъэстыжащ. Пщэдджыжьым зы дэп къэлъейри, нартщауэ и джанэр пхисыкIащ. щыпхисыкIым, джанэр зыщихри, мафIэм пэридзащ нартщауи. ар илъагъури, лIы цIыкIур пыдыхьэшхыкIащ.
– щхьэ удыхьэшхрэ? – еупщIащ нартщауэ лIы цIыкIум. – Уи джанэр мафIэм зэрыпэрыбдзаращ сыщIэдыхьэшхыр, – жиIащ лIы цIыкIум.
– дыгъуэпшыхь уэ пэрыбдзауэ слъэгъуати, нышэдибэ дэпыр къыщылъейм сэри пэрыздзащ джанэр мафIэм – дэп къэлъеймэ, хабзэ хъунщ жысIэри.
– Си джанэр мафIэм щIыпэрыздзар бжесIэнщ: си нысэ уэндэгъу хьэлъэ хъуауэ сыкъежьати, дэпыр къэлъейри, щIалэхъу къызэрытхуалъхуам и хъыбар сигъэщIащ. «гуфIапщIэщ» жысIэри си джанэр мафIэм пэрыздзащ. Уи джанэр пхызысыкIа дэпым уэ къыпхуихьа хъыбарыр пщIэрэ?
– дэнэ щысщIэн? – жиIащ нартщауэ.
– хъыбар щIагъуэкъым, – къыжриIащ лIы цIыкIум. – Уи шыбз хакIуапщIэр шыдыгъум яхуащ, уи шыпхъури ирахьэжьащ – аращ дэпым зи хъыбар уигъэщIар.
ар зэхихауэ, нартщауэ хьэщIэщым изэгъэжынт: шэсыжри, и шыкIэ мафIэ егъэуауэ ежьэжащ. нэсыжмэ, и шыбз хакIуапщIэр шыдыгъум яхуащ, шыпхъу закъуэ иIэти, ари ирахьэжьащ.
нартщауэ шыдыгъум кIэлъыпхъэращ, зызэщIиузадэри.
шыдыгъур Псыжь зэпрыкIыжакIэт. Псыжь адрыщI ихьауэ, хьэщIэщым къыдиса лIы цIыкIур къыIущIащ нартщауэ.
– Сыт пхуэсщIэн, нартщауэ? – къеупщIащ лIы цIыкIур.
– лIыкIуэ схуэхъу, – жиIащ нартщауэ. – шыдыгъум яхыхьи, схуажеIэ: хакIуапщIэр яхуми, си шыпхъур езгъэхьынукъым. Салъихьэмэ, фIы щIезгъэхынукъым: хакIуапщIэр язот, си шыпхъур къызретыж. ар схуажеIэ.
лIы цIыкIур, лIыкIуэ хъури, шыдыгъум яхыхьащ. 152 IуэрыIуатэ
– нартщауэ къыфкIэлъыпхъэращ, – яжриIащ шыдыгъум. – шыбз хакIуапщIэр фхуми, едэ, и шыпхъур къефтыжмэ.
– нартщауэ и шыпхъур еттыжын щхьэкIэкъым къыщIетхьэжьар, – къыжраIащ шыдыгъум. – и шыпхъури тхьынущ, и хакIуапщIэри тхунущ, – жари, шыдыгъум лIыкIуэм и натIэр къыхурабзащ.
лIы цIыкIум нартщауэ деж къигъэзэжащ.
– КъызащIар уолъагъу, нартщауэ, – жиIащ лIы цIыкIум. – иджыри кIуэ жыпIэмэ, сыкIуэнщ. Сыт пхуэсщIэфын иджыри? – гъусэ къысхуэхъу абы щыгъуэ, – жиIащ нартщауэ, и шабзэр зэIуидзэри, шым елъэдэкъэуащ.
нартщауэрэ лIы цIыкIумрэ шыдыгъум ящIыхьащ, шу кIашэмкIэ яублэри шабзэшэр хадзащ. шибл яхидзауэ, нартщауэ и бзэпсыр зэпычащ. ар къыщилъагъум, нартщауэ и шыпхъур къегуоуащ:
– Уи бгъэгущталъэм иIэбэ! – жери.
нартщауэ и бгъэгущталъэм иIэбащ: и шыпхъум ирилъхьауэ бзэпс илът бгъэгущталъэм.
Бзэпсыр ирищIэри, нартщауэ шабзэр иузэдащ.
нартщауэрэ лIы цIыкIумрэ шыдыгъур зэпахуащ, губгъуэм
иракъухьри, шыбз хакIуапщIэр къызэщIакъуэжащ, нартщауэ и шыпхъур къахьыжри, Псыжь къызэпрыкIыжащ. 153 Сабийхэм папщIэ
Таурыхъхэр Шарль Удыгъэ зыхэлъ тхьэIухудым и тыгъэхэр
Еуэри, зы фызабэ гуэрым пхъуитI иIэт, жи. Нэхъыжьыр нэкIукIи хьэлкIи и анэм ещхьыркъабзэт – икIи бзаджэт, икIи нэщхъыцэт.
НэхъыщIэр и адэм ещхьт: цIыхуфIт, нэфIэгуфIэт икIи дахэт.
Шэч къытевмыхьэ: анэр нэхъыжьым щыгуфIыкIырт –
хэти езым хуэдэр нэхъыфIу елъагъу. Ауэ ипхъу нэхъыщIэм теплъэ хъуртэкъым, зыгъэпсэху имыIэу игъэлажьэрт, щигъашхэри пщэфIапIэрат. 154

лэжьыгъэ псом ящIыIужкIэ, хъыджэбз тхьэмыщкIэр махуэ къэс тIэуней вёрст ныкъуэкIэ кIуэурэ гуэгуэным изу псы къихьын хуей хъурт.
Адрей Йоуэри, зэгуэрым ар псынэм деж щыту, зы фызыжь тхьэмыщкIэ гуэр къыбгъэдохьэри, псы щхьэкIэ къолъэIу.
– Тхьэм щхьэкIэ, нанэ! – жи хъыджэбз дахэми.
ПсынщIэу гуэгуэным псы ирегъэжыхь, псынэм щыщ кърегъахъуэри, фызыжь цIыкIум хуеший. Нэхъ ефэгъуафIэ щыхъун щхьэкIэ, езым гуэгуэныр хущIеIэтэ.
Псым ефэри, фызыжь цIыкIум итIанэ жиIащ:
– Уэ узэрыцIыхуфIым, нэмыс зэрыпхэлъым щхьэкIэ, тыгъэ пхуэсщIынущ. (Ар удыгъэ зыхэлъ тхьэIухудт, хъыджэбз щIалэр игъэунэхун мурадкIэ мэкъумэшыщIэ фыз тхьэмыщкIэ зищIауэ).
– Сэ уэ пхуэсщIэнуращ, – жи тхьэIухудым, – псалъэ жыпIэху уи жьэм е удз гъэгъа, е мывэ лъапIэ къыжьэдэхуу узощI!
Хъыджэбзыр къызэрыкIуэжу, и анэр къешхыдащ, – куэдрэ
– Къысхуэгъэгъу сыкъызэрыгувар, мамэ, – жи тхьэмыщкIэ укъэтащ, жиIэри:
цIыкIум. Сабийхэм папщIэ
Ар щыжиIэм, абы и жьэм къыжьэдэхуащ розэу тIу, налкъуту тIу; налмэсышхуитIи къадэкIуэу.
– Мы слъагъур сыт! – къэуIэбжьащ анэр. – Уи жьэм налкъутрэ налмэсрэ къыжьэдолъэлъри! Сыт ар зищIысыр, си хъыджэбз?
Ар зэикI «си хъыджэбзкIэ» къеджатэкъым абы – нобэ фIэкIа.
Налмэсымрэ розэмрэ къыIурылъэлъу хъыджэбзым къеIуэтэж къехъулIа псори, ар зыхуихь лъэпкъ щымыIэу.
– Алыхь-алыхь! – жи анэм. – Ауэ щыхъукIэ, си нэхъыжь цIыкIури гъэкIуэн хуейщ абы. А Фаншон, мыдэ къеплъыт мы уи шыпхъур щыпсалъэкIэ къыIурылъэлъым! Уэри абы ещхь ухъуну
ухуейкъэ? Псынэм укIуэрэ, цIыхубз тхьэмыщкIэ къолъэIуа нэужь, Iэдэбу псы хуэпшиймэ – зэфIэкIащ.
– Ахьей, тхьэ! – жи хъыджэбз сэхъуам. – ЛI сэ абы щызбгъэщIэнур!
– КIуэ жызоIэ иджыпсту! – къытокIие и анэр.
ГъумэтIымэурэ ежьащ пхъу гъэфIэныр, унэм нэхъ дахэ дыдэу ит дыжьын гуэгуэн цIыкIур здищтэри.
Ар псынэм бгъэдыхьа къудейуэ, зы гуащэ гъэщIэрэщIа мэзым къыщIокIри, «псы тIэкIу сегъафэ», жеIэри къолъэIу. Ар шыпхъу нэхъыщIэм къыбгъэдыхьауэ щыта тхьэIухуд дыдэрат. Ауэ иджы абы гуащэ зищIат, хъыджэбзым и жьэхъугъэр игъэунэхун мурадкIэ.
– НтIэ, тхьэ, уэ псы уезгъэфэну аращ сэ мыбы сыкъыщIэкIуар! – зегъэщIагъуэ хъыджэбз сэхъуам. – Мы дыжьын гуэгуэн цIыкIури арат къыщIэсщтар, уэ гуащэ IэкIуэм псы нрипхуэсшиин жысIэри! Хъунщ-хъунщ, мэ, ефэ, апхуэдизу псы щхьэкIэ ущылIэкIэ.
– Тхьэ, уэ сэ слъагъум нэмысыфIащэу фэ птемыт, – жи тхьэIухудым мыгубжьу. – Ерэхъу-тIэ! Уэри пхуэфэщэн тыгъэ пхузощI: псалъэ жыпIэху, зы блэ къыбжьэдэпщынщ е зы хьэндыркъуакъуэ къыбжьэдэпкIынщ.
Арати, и пхъур къэкIуэжу щилъагъукIэ, анэр маджэ:
– Дауэ хъуа? – жи.
– Щхьэ сумыгъэпсэурэ, мамэ? – къыжьэхолъэ мо жьэхъур, икIи абдеж блащхъуэжьеитIрэ хьэндыркъуакъуитIрэ къыIуроху.
– Мы слъагъур сыт! – къыхокIиикI анэр. – А псор зи ягъэр уи шыпхъуращи, сэ сыхурикъунщ абы! – жеIэри, ипхъу нэхъыщIэм зредз аби, еубэрэжь.
ТхьэмыщкIэ цIыкIур щIопхъуэри, гъунэгъу мэзым зыщегъэпщкIу. Королым и къуэр щакIуэ къикIыжу абы шокъу жиIэу щыхуозэ.
Хъыджэбзым и дахагъыр гъэщIэгъуэн щохъури, королыкъуэр къоупщI: мы мэзым щыпщIэри сыт, ущIэгъри сыт, жеIэри.
– Тхьэ, принц, ди анэм сыкъыдихуа мыгъуэм, – жи хъыджэбзым. 155 Сабийхэм папщIэ 156 Королыкъуэм гу лъетэ абы налкъутиплIрэ налмэсищрэ къызэрыIулъэлъам икIи йолъэIу а телъыджэр зищIысыр къыжриIэну.
Мис абдеж хъыджэбзым абы псори хуеIуатэ. Принцыр хъыджэбзым дехьэх. Йоуэри, ар королыкъуэм и адэм и унэм ирегъэблагъэ икIи щхьэгъусэуи къешэ.
И шыпхъу нэхъыжьыр апхуэдизкIэ шэчыгъуей мэхъури, къэзылъхуа и анэ дыдэми игу темыхуэжу къызыбгъэдеху.
Удыгъэ зыхэлъ тхьэIухудым игъэжея принцессэр
Еуэрэ-еуэрэт, жи, зы королрэ зы король гуащэрэ псэут. Бын яIэтэкъыми, пхужымыIэным хуэдизу абы иригузавэрт. СыткIэ тхьэр ямыгъэгугъами, дапщэрэ тхьэлъэIупIэм мыкIуами, сыт хуэдизрэ псы хущхъуэм хэмыхьами – зы мыхьэнэ къикIакъым.
Арати, зы зэман зэ, королымрэ гуащэмрэ я гугъэр хахыжыпауэ, йоуэри, пхъу ягъуэт.
Тхьэм ищIэнщ абы хуащIа дауэдапщэр зихуэдар! Принцессэ цIыкIум деж кърагъэблагъэ удыгъэ зыхэлъ тхьэIухуду хэкум ирагъуэтар. КъыщIрагъэблэгъарат – а зэманым апхуэдэ тхьэIухудхэм хабзэ гъуэзэджэ яIэт, жи, жорыпхъухэм1 тыгъэ телъыджэ хуащIу. 1 Жорыпхъу – чристэн хабзэкIэ, жоранэм езым и диным иригъэхьа хъыджэбзыращ. Сабийхэм папщIэ
ТхьэIухудибл къраджати, дыщырыкI хуэдэу, принцессэм къылъысыну угугъэ хъунут, щэныфIагъэ-цIыхуфIагъэми – фIыгъуибл мынэхъ мащIэ.
ТхьэIухудхэри адрей кърагъэблэгъахэри пащтыхь унэшхуэм щызэхуос, мо хьэщIэ лъапIэхэм тхьэлъэIу Iэнэхэр хуаухуэ.
ТхьэIухудхэм я пащхьэ иралъхьэ зэрышхэ Iэмэпсымэ гъуэзэджэхэмрэ, дыщэ гъэжауэ, я пхъуантэ цIыкIу зырызрэ. Пхъуантэ цIыкIу къэс дэлът дыщэм къыхэщIыкIарэ налкъутналмэскIэ гъэщIэрэщIэжауэ бжэмышх, гуахъуэ, сэ.
Мис абдеж, хьэщIэхэр Iэнэм пэрытIысхьа къудейуэ, бжэр зэIуожри, тхьэIухуд фызыжь – блым еянэу! – къыщIохьэ: тхьэлъэIум къраджэну ящыгъупщат ар.
ЩIащыгъупщари нэгъуэщIтэкъым – илъэс щэ ныкъуэм щIигъуауэ ар и чэщанэм къыщIэкIыжтэкъыми, псоми лIауэ я гугъат.
Королым унафэ ещI абыикI зэрышхэ Iэмэпсымэ хутралъхьэну. УнэIутхэр напIэзыпIэм иужь ихьат абы жиIар ягъэзэщIэну, ауэ бжэмышх, гуахъуэ, сэ зыдэлъ дыщэ пхъуантэр яхурикъуакъым. Апхуэдэ пхъуантэ цIыкIуу къызэрагъэпэщар блы къудейт – тхьэIухуду къраджам я зырызт.
Дауи, тхьэIухуд фызыжьым Iейуэ зигъэгусащ. Абы и гугъаращ: королымрэ гуащэмрэ цIыху щэныфIэхэкъыми, сэ схуэфэщэн пщIэ къысхуащIыркъым, жиIэри. Тепщэчымрэ Iэгубжьэмрэ зыбгъэдегъэкIуэтри, мэгъумэтIымэ, фыпэзгъэуджэжынщ, жеIэри.
Ди насыпти, къыбгъурыс тхьэIухуд ныбжьыщIэм зэхихащ тхьэIухуд фызыжьым къигъумэтIымар икIи, абы принцессэм тыгъэ мыгъуэ къыхуигъэфэщэнкIэ гузавэри, хьэщIэхэр Iэнэм къыщыпэрыкIыжым, сабий пэшым зыщIигъахуэри, гъуэлъыпIэ цIыкIум къепхъуха щащыху къуагъым зыкъуигъэпщкIуащ. Абы ищIэрт мэгъу зэныкъуэкъум щытекIуэ хабзэр иужьрей псалъэр зейрауэ зэрыщытри, езым и хъуэхъур яужь къригъэнэну мурад ещI.
Ефэ-ешхэр зэфIокIри, тхьэлъэIум и нэхъыщхьэ дыдэр къос: тхьэIухудхэр зэкIэлъхьэужьу сабий пэшым щIыхьэурэ я жорыпхъум тыгъэ хуащIу щIадзэ.
ТхьэIухудхэм я нэхъыщIэр мэхъуахъуэ принцессэр дунейм тетым я нэхъ дахэ хъуну. Адрей тхьэIухудри къыхуоупсэ гу щабэ къабзэкIэ. Ещанэм къыхуегъэфащэ абы и щIыкIэ псори цIыхум гъэщIэгъуэн ящыхъуну. ЕплIанэм къегъэгугъэ принцессэр къафэкIэ Iэзэ хъуну; етхуанэми къытреIуэ уэрэдкIэ жэнэт бзум текIуэну; еханэр хуолъаIуэ сыт хуэдэ пшынэми хэзагъэ пшынауэфI къыхэкIыну. 157 158
Сабийхэм папщIэ
Ауэрэ тхьэIухуд фызыжьым и чэзур къос. Ар гъуэлъыпIэ цIыкIум бгъэдохьэ, и щхьэр фIэсысыхьу (жьыи хъуат икIи зэгуэпт!), зегъэщхъ аби, йобг, принцессэм и Iэм цыкIуэкI къыхэуэу, абы илIыкIыну.
Уд бзаджэм принцессэм триIуа мыгъуагъэр къыщащIэм, псори къыхощтыкI.
къуокIри, ину къажреIэ:
Мис абдеж тхьэIухуд ныбжьыщIэр щащыху къуагъым къы-
– Умыгузавэ, король, умыгузавэ, гуащэ! – жи. – Фи пхъур псэууэ къэнэнщ. Пэжщ, сэ мобы жиIар жимыIа сщIыфыну апхуэдэ къару сиIэкъым. Дыхуей-дыхуэмейми, принцессэм и Iэр цыкIуэкIкIэ иуIэжынущ, ауэ ар абы илIыкIынукъым, атIэ жей куум хыхьэнурэ, илъэсищэкIэ жеинущ, принц дахэ гуэрым къигъэушыжыхукIэ.
Королымрэ гуащэмрэ я гуауэр абы тIэкIу къигъэпсынщIащ.
ИтIани, королым мурад ещI уд фызыжь бзаджэм принцессэм къытриIуа мыгъуагъэр зэрыхузэфIэкIкIэ щхьэщихыну. Абы теухуауи королым унафэ ткIий къыдегъэкI – къэралым Iуданэ щадж мыхъуну, зэрадж Iэмэпсыми щызэрахьэну хуимыту, а унафэм ебакъуэм и судыр укIкIэ ящIэну.
Йоуэри, илъэс пщыкIутху-пщыкIух хуэдиз докI. Зы махуэ гуэрым королыр, и гуащэмрэ и пхъумрэ щIыгъуу, къалэ щIыбым нэгузегъэужь макIуэ.
Ахэр здэкIуа унэшхуэр къиплъыхьыну йохъуапсэ принцессэри, зы пэшым щIэжым адрейм щIэлъадэурэ, къыздижыхьым, унэшхуэм и щыгу чэщанэм нос.
Абдеж зы гъуэмбырэщ гуэрым щIэсу зы фызыжь цIыкIу хуозэ. Абы цы иджырт, зыри къыфIэмыIуэхуу. Телъыджэракъэ, королым и унафэ ткIийм теухуауэ, абы иджыри къэс зы псалъэ зыми къыжриIатэкъым.
– Уарэ, мы уэ пщIэр сыт, нанэ? – йоупщI абы мо игъащIэм цы яджу зымылъэгъуа принцессэр.
– Цы содж, си хъыджэбз, – жи фызыжь цIыкIум, а зэпсалъэр зэрыпринцессэр и пщIыхьэпIи къыхэмыхуэу.
– Уа, сыту хьэлэмэт! – жи принцессэм. – КхъыIэ, сегъэплъыт, сэри уэ пхуэдэу дахэу схуэджыну пIэрэ!
Принцессэр цыкIуэкIым йопхъуэри, еIуса-емыIусауэ, тхьэIухуд фызыжьым и гыбзэр къытохуэ: и Iэпэр еуIэри, къызэфIолIэ.
Фызыжь цIыкIур шынауэ цIыхухэм йоджэ, маржэ хъужын, жи. ЦIыхухэри къызэхуожэс.
Абыхэм ямыщIа къагъэнакъым: принцессэм и нэкIум псы ираутхэ, и Iэгухэм IэгукIэ йоуэ, венгр королевэм и серчэр и натIэбгъухэм щахуэ – зыри сэбэп хъуркъым. Сабийхэм папщIэ
Сыт ящIэнт, королым деж мажэхэр. Ар чэщанэм къыдокIуей, принцессэм йоплъри, занщIэу къыгуроIуэ гуащэмрэ езымрэ апхуэдизу зытешыныхьу щыта гуауэр къызэрыхъуар.
И щхьэр къыхуэмыIэту, унафэ ещI принцессэр унэшхуэм и пэш нэхъ дахэ дыдэм яхьу, дыжьынрэ дыщэкIэ хэдыкIа пIэм иралъхьэну.
ПсалъэкIэ пхуэIуэтэнтэкъым а хъыджэбз жейм и дахагъыр. Абы и фэр пыкIатэкъым, и нэкIур тхъуэплът, и Iупэр плъыжьт, кораллым1 ещхьу. И нэр быдэу зэтепIами, хуэму зэрыбауэр зэхэпхырт.
Апхуэдэу щыщыткIэ, ар жейуэ арат, ахъумэ лIатэкъым.
Королым унафэ ещI принцессэм и къэушыжыгъуэр къэсыху ямыгъэпIейтеину.
Жорыпхъур илъэсищэ жейм и сэбэпкIэ ажалым къыIэщIэзыха тхьэIухудыр а зэманым королым и унэшхуэм куэду пэIэщIэт. ИтIани, къэхъуа гуауэм и хъыбарыр абы псынщIэу Iэрыхьащ, цIыкIужьейпсынщIэрыкIуэм нигъэсри: абы милибл2 шырыкъу жыхуаIэм хуэдэ лъыгът (щыIэщ апхуэдэ шырыкъу телъыджэ – лъыптIэгъамэ, зэ убэкъуэху, милу блы уигъэкIуу).
ТхьэIухудыр занщIэу къежьащ. Сыхьэт дэкIатэкъым благъуитI зыщIэщIа мафIэбзиигум ису ар королым и унэшхуэм къыщыбгъэдэлъэдам. Королым и Iэр хуешийри, дэIэпыкъуурэ, ар гум кърегъэх.
ТхьэIухудым зэрылъэкIкIэ зэтриуIэфIащ королымрэ абы и гуащэмрэ. Ар япэкIэ плъэ тхьэIухудти, занщIэу егупсысащ: илъэсищэр дэкIрэ, принцессэр къэушыжа нэужь, мы унэжьым езым ицIыху гуэр щIимылъагъуэмэ, и гур къутэнкъэ, жиIэри.
Апхуэдэ къэмыхъун щхьэкIэ, тхьэIухудым ищIар мыращ.
И мэгъу баш цIыкIумкIэ ар еIусащ унэшхуэм щIэт псоми, королымрэ гуащэмрэ фIэкIа къэмынэу. Абы щIэтт королым и блыгущIэтхэри, фрейлинэхэри, дэгызэхэри, унэIутхэри, абыхэм я унафэщIхэри, пщафIэхэри, пщафIэгъэсэнхэри, псынщIэрыкIуэхэри, унэшхуэ плъырхэри, куэбжэхъумэхэри, пажэхэри, лакейхэри.
И баш цIыкIумкIэ ар йоIусэ королым и шэщым щIэт шыхэми, шыхэм я кIэр зыжь шызешэхэми. ЙоIусэ пщIантIэшхуэм дэт хьэшхуэжьхэми, ПуффкIэ зэджэ хьэ бэлацэ цIыкIуми – ар принцессэ жейм и лъапэм телът.
ЗанщIэуи тхьэIухудым и баш цIыкIур зэIусар Iурихащ. ИлъэсищэкIэ жеинхэу Iурихащ, я хъыджэбз гуащэм щIыгъуу къэушыжын хуэдэу – япэм абы зэрыхуэпщылIам ещхьу хуэпщылIын щхьэкIэ. Iурихащ ягъажьэу жьэгум пэрылъ ныбгъуэхэмрэ мэз джэдхэмри. Ахэр зыфIэлъ дзасэри жеящ. Ахэр зэрагъажьэ мафIэри жеящ.
1 Коралл – мывэ плъыжь лъапIэхэм ящыщщ.
2 Милибл – миля: километррэ ныкъуэм щIигъу пщалъэ. 159 Сабийхэм папщIэ
А псори зы напIэзыпIэм зэфIэкIащ. ТхьэIухудхэм ящIэф ар – я баш цIыкIур яIэтри зэфIокI.
Абы и ужькIэ королымрэ королевэмрэ, япхъу жеям ба хуащIыж, нэхулъэфI укъикI, жраIэри, залым къыщIокIыж.
Къалащхьэм къагъэзэж аби, унафэ къыдагъэкI, къару телъыджэм иубыда унэшхуэм цIыху бгъэдыхьэну хуимыту.
Ауэ апхуэдэ унафэ къыдумыгъэкIми хъунут, сыт щхьэкIэ жыпIэмэ – сыхьэт ныкъуи дэмыкIыу, унэшхуэм и хъуреягъкIэ къекIэкIащ цIыхуи хьэкIэкхъуэкIи емызэгъыну мэз Iув – жыгышхуэхэри жыг цIыкIухэри, пыжь банэри хьэцыбанэри зэхэкIэжарэ зэхэухуэнэжауэ.
А унэшхуэм ищхьэ чэщанэр плъагъун щхьэкIэ, жыжьэ уIукIыу, Iуащхьэшхуэ укъытеувэн хуейт.
А псор тхьэIухудым щIищIар принцессэ тIасэм и жейм зыри зэран хуимыгъэхъун папщIэт.
ным къриубыдэу.
тета королым и къуэр.
Илъэсищэр докI. Король Iэджи, королевэ Iэджи зэблэкIаи а зэмаЙоуэри, зы махуэ гуэрым щакIуэ йожьэ а лъэхъэнэм пащтыхьу Аддэ жыжьэу мэз дэгу Iувым чэщанэ унащхьэ къыхэщу къе-
– Мо унэшхуэр зейр хэт? – щIоупщIэ ар. – Хэт абы щыпсэур?
Хэт зыхуимыгъазэми, щхьэж зэхихарат къыжриIэр. Иныкъуэхэм жаIэрт а унэжь лъэлъэжым хьэдэджадэ щIэсу, адрейхэм яфIэщыпэу тхьэ яIуэрт – а щIыпIэм уду исыр мы унэшхуэ бгынэжам щызэхуэсрэ джэгу щащIу. Ауэ нэхъыбэр зэрызэгурыIуэрат – а унэшхуэжьыр цIыхушх гуэрым ейуэ. ЗэраIуатэмкIэ, а цIыхушхым сабий щхьэрыуахэр къеубыдри, и чэщанэм ехь аби, зыри зэран къыхуэмыхъуу ешх. Абы и гъуэм зыри кIэлъихьэфынукъым – уд къарум IэщIэлъ а мэзыжьым зы гъуэгу закъуэ пхокIри, ар зыцIыху мы дунейм теткъым, езы цIыхушхым фIэкIа.
Принцым зытриухуэнур имыщIэу здэщытым, зы мэкъумэшыщIэ лIыжь къыбгъэдохьэри, щхьэщэ къыхуищIурэ, къыжреIэ:
– Принц, – жи, – лIэщIыгъуэ ныкъуэ япэкIэ, сэри уэ уэщхьу сыщIалэу, си адэм жиIэжу зэхэсхыгъащ принцессэу щыIэм я нэхъ дахэр, къэуш имыIэу, мы унэшхуэм щыжейуэ; ар иджыри лIэщIыгъуэ ныкъуэкIэ жеинущ, – жиIэрт, – и щауэр, зы король гуэрым и къуэр, къакIуэу къигъэушыжыхукIэ.
А псалъэхэр щызэхихым, къеуэнтэкъэ принцым и гур! МафIэу къызэщIонэ абы и гур; занщIэуи гугъэ ещI принцессэ дахэм и къэгъэушыныр езым къылъыса насып Iыхьэу. 160
лъагъу. Сабийхэм папщIэ
Куэдрэ мычэнджащэу, шхуэмылакIэм йокъури, принцым еунэтI унэжьышхуэмкIэ, лъагъуныгъэмрэ щIыхьымрэ здраджэ лъэныкъуэмкIэ.
Арати, нос уд къарум иIыгъ мэзыжьым. Принцыр шым къолъэри – занщIэу жыг лъагэ гъумыжьхэри, пыжь банэхэри, хьэцыбанэхэри – псори зэлъыIукIуэтурэ гъуэгу кърату щIадзэ. КIыхьу иша лъагъуэм тет хуэдэ макIуэ ар, жыжьэу къыщыт унэшхуэм хуэкIуэу. 161
Принцым и закъуэт кIуэр. И гъусэхэм ящыщ зыгуэрми лъэкIакъым абы кIэлъыкIуэн: принцым и щIыбыр къызэригъазэу, жыгхэр зэкъуэувэжырт, банэ къудамэхэми зызэрашэкIыжырт.
Апхуэдэ телъыджэм имыгъэшынэн щыIэ, ауэ принцым и щIалэгъуэт, игуми лъагъуныгъэр изт – ар мащIэт лIыгъэ къыплъыкъуэкIын щхьэкIэ?!
Иджыри зы лъэбакъуищэ ечыжри, унэшхуэм и гупэ пщIантIэм къыдохутэ. Принцыр ижьымкIэ плъэщ, сэмэгумкIэ плъэри, и псэр къэгузэващ: ихъуреягъкIэ пасэрей щыгъынкIэ хуэпауэ цIыху гуэрхэр щылъщ, щысщ, щытщ, хэти блынхэм кIэрыгъэщIащ. А псори жат, хьэдэ нэхъей.
Ауэ куэбжэхъумэхэм я нэкIу тхъуэплъыр щилъагъум, къыгурыIуащ ахэр, жей мыхъумэ, зэрымылIар. Абыхэм Iэгубжьэхэр яIыгът, Iэгубжьэхэм ярыт санэр иджыри игъущIыкIатэкъым – абы къигъэлъагъуэрт а къомыр, ямыщIэххэу, бжьэр ирафыну зыщагъэхьэзыр дакъикъэм, зэрыIурихар.
Принцым мраморкIэ къищIыкIа пщIантIэшхуэр зэпеупщI, дэкIуеипIэмкIэ дожейри, унэшхуэм и плъырхэм я залым щIохьэ. Мо жам. 162
Сабийхэм папщIэ
афэ зыщыгъ плъырхэр, зэбгъурытрэ фочхэр я дамэм телъу, пырхъыжхэу мэжей.
БлыгущIэт гуащэхэмрэ кавалер щIэращIэхэмрэ зыщIэз пэш зыбжани къызэренэкI. Ахэри – хэт щыту, хэт щысу – жейрт.
Сытми, зы зэман зэ ар щIохьэ пэш ин гуэр, и щхьэри, и блынхэри дыщэпскIэ лауэ. ЩIохьэри – зэщIоувыIыкI.
ПIэм илът илъэс пщыкIутху-пщыкIух зи ныбжьын (зэрыжея
илъэсищэр хыумыбжэмэ) принцессэ ныбжьыщIэ дахэр. ГъуэлъыпIэм къепхъуха щащыхум и кIапэр къэIэтат.
Принцым лъэмыкIыу и нэр еуфIыцI: хъыджэбзым къыщхьэщих нурым дыщэри фагъуэ щIэхъукIырт. Ар зыубыда гуфIэгъуэм дэкIэзызу, принцессэм и пащхьэм лъэгуажьэмыщхьэу йоувэ.
Мис а дакъикъэм къос тхьэIухудым къигъэува пIалъэри.
Принцессэр къоуш, и нэр къызэтрехри, мыгъуагъэм къыIэщIэзыха щIалэм къоплъ.
куэдрэ сызэбгъэжьа!..
– А-а, уэра ар, принц? – жеIэр абы. – Тхьэм и фIыщIэщ! Сытуи А псалъэхэр жыIэн иухатэкъым, ихъуреягъкIэ псори къыщыушыПсом япэ зи макъ къэIуар Пуфф жыхуаIэ хьэжь цIыкIуращ, ар и пIэ лъапэм деж телът. Пуфф ину къэбэнащ мо щIалэ мыцIыхур щилъагъум. Ар зэхэзыха пщIантIэхьэ хъумакIуэхэр макъыжькIэ къыпобэнэж абы.
Шэщым щIэт шыхэр къоуш, унащхьэм тес тхьэрыкъуэхэр зодэхащIэ. Хьэкум илъ мафIэри гуащIэу къопIэнкI. Илъэсищэ лъандэрэ мыжьэ мэз джэдхэр зы дакъикъэм тхъуэплъ мэхъу.
УнафэщIыр къащхьэщыту, Iэнэзехьэхэм Iэнэр щаухуэ гъуджэу гъэпса шхапIэм. БлыгущIэт гуащэхэр, шхэгъуэм пэплъэу, я кавалер жейбащхъуэхэм яхуогуфIэ, илъэсищэ лъандэрэ зэмыIуса я щхьэцхэм йоIэзэщIэжхэ.
Япэу узыхуэзэ залым щIэт плъырхэри я Iуэхум похьэж – я Унэшхуэ куэбжэм шырыкъухэмкIэ тоуэ, я IэщэхэмкIэ мэIэуэлъауэ.
Iус хъумакIуэхэми апхуэдизрэ яIыгъа Iэгубжьэхэр ягъэщIей, аргуэру санэфIыр ирагъэхъуэж – иджы ар илъэсищэкIэ нэхъ жьыи нэхъыфIи хъуат.
Унэшхуэм – чэщанэм къыщхьэщыт ныпым деж къыщыщIэдзауэ санэр зыщIэт щIыунэм нэсыху – и псэр къыхыхьэжри, Iэуэлъэуэн щIидзэжащ.
Ауэ принцымрэ принцессэмрэ зыри зэхахыркъым. АитIур зоплъ зызэщамыгъэнщIу. Принцессэм щыгъупщэжащ лIэщIыгъуэ псо лъандэрэ зэрымышхар, езы принцми игу къэкIыжыркъым нышэдибэ лъан- Сабийхэм папщIэ
дэрэ дзэкъэгъуэ зэрыIумыхуар. СыхьэтиплI енкIэ уэршэращ ахэр, итIани ягу илъым и ныкъуи зэжраIэну хунэсакъым.
Ауэ мыдрейхэр, хьэщыкъ зэхуэхъуа ныбжьыщIитIым хуэмыдэу, шхын щхьэкIэ лIэрт.
Зы зэман зэ, адрейхэми ещхьу мэжэлIэща фрейлинэ нэхъыжьым зыхуэмышыIэжу принцессэм жреIэ Iэнэр хьэзыр зэрыхъуар.
Принцым и Iэр и къэшэным хуешийри къегъэтэдж, икIи шхапIэ пэшымкIэ яунэтI абыхэм.
Принцессэр зихуэдэ щымыIэжу хуэпати, гъуджэм иплъэху, и гур хэхъуэрт, ауэ принц хьэщыкъым зы псалъэкIи къыхигъэщакъым абы и бостейр модэм зэрикIрэ илъэсищэ зэрыхъуар, и анэшхуэм и анэж лъандэрэ апхуэдэ пщампIи гъуапи зэрамыщIыжыр.
Ауэ а модэм икIа бостейр зэрыщыгъыуи принцессэр мы дуней псом бзылъхугъэу тетым я нэхъ дахэт.
Щауэмрэ нысащIэмрэ Iэнэм мэтIыс. Я нэхъ зызыгъэлIыфI кавалерхэм къыхуахь пасэрей шхынхэм я нэхъ щIагъуэхэр. ШыкIэпшынэхэмрэ бжьамийхэмрэ пасэрей уэрэд дахэхэр кърагъэкI.
БлыгущIэт уэрэдусым, япэрей усэкIэм тету, уэрэдыщIэ зэхелъхьэ, уд къарум иIыгъ мэзым илъэсищэкIэ щыжея принцессэ дахэм теухуауэ. Уэрэдыр зэхэзыхахэм ягу ирохь, абы лъандэрэ а уэрэдыр инми цIыкIуми, пщафIэхэми королхэми жаIэ.
Уэрэд жызымыIэфхэм ар псысэу яIуатэрт. А псысэр зым жьэдэкIым адрейм жьэдыхьэурэ ди дежи къэсащ.
АкIэ зиIэ Рике
Еуэрэ-еуэрэт, жи: зы королевэ гуэр щыIэти, лъхуэри къуэ къилъхуащ. Къилъхуар апхуэдизкIэ фаджэти, куэдрэ чэнджэщахэщ, цIыхуу пIэрэ мыр, жаIэурэ. Ар къыщалъхум щыта тхьэIухудым быдэу къажриIат – мыр фаджэ щхьэкIэ, губзыгъащэ хъунурэ, псори фIыкIэ иухыжынущ, жиIэри. Уеблэмэ, абы къыщIигъужат: сэ мыбы еста зэфIэкIымкIэ, фIыуэ илъагъу пщащэм езым и акъылым хуэдэ иритыфынущ, жиIэри.
Королевэм и гур абы нэхъ къиIэтыжащ, армыхъумэ сабий гъуамэ къызэрилъхуам ар куэду игъэщхьэжагъуэрт. Пэжуи, нэнаум къэвэн зэрыщIидзэу, хьэлэмэтхэр жиIэ хъуащ, итIанэ ищIэ псоми апхуэдиз губзыгъагъэ хэлъти, ар умыгъэщIэгъуэн плъэкIыртэкъым. Мыдэ сщыгъупщэрти: абы и щхьэм акIэ цIыкIу тету къалъхуати, псоми «АкIэ зиIэ Рике» къыфIащащ. «Рике» жыхуиIэр лъэпкъым и цIэт. 163 164
Сабийхэм папщIэ
Илъэсибл-илъэсий хуэдиз дэкIауэ, я гъунэгъу къэралым и король гуащэри лъхуэщ аби, пхъуитI къилъхуащ. Япэу дунейм къытехьа цIыкIур, махуэм хуэдэу, дахэт: королевэр абы зыуэ иригуфIэрти, псори игъэгузавэрт, зыгуэр къыщымыщIарэт, жаIэу. АкIэ зиIэ Рике
къыщалъхум щыта тхьэIухудыр мыбыи кърихьэлIати, гуфIэгъуэр игъэкIэщхъэн щхьэкIэ, къажреIэ: принцессэ цIыкIум акъыл иIэнукъым, – жери, – и дахагъэм хуэдиз и делагъэуи щытынущ. Ар король гуащэм и жагъуэ дыдэ мэхъу, ауэ, дакъикъэ зытIущ нэхъ дэмыкIыу, зыгъэгузэсэн къытопсыхэ: пхъу етIуанэ къелъхури, ар икъукIэ фаджэу къыщIокI.
– Апхуэдизу зумылIэж, гуащэ, – жи тхьэIухудым, – уи пхъум, дахагъэм и пIэкIэ, нэгъуэщI фIагъ къылъысынущ: ар апхуэдизкIэ губзыгъэ хъунущи, зыми гу лъатэнукъым абы и дагъуэм.
– Тхьэм жиIэ! – жи король гуащэм. – Ауэ апхуэдиз зи дахагъ нэхъыжьыр тIэкIу нэхъ губзыгъэ пхуэмыщIыну пIэрэ?
– Акъыл и IуэхукIэ, гуащэ, сэ зыри хуэсщIэфынукъым, – жи тхьэIухудым, – ауэ Iуэхур дахагъэм щыхуэкIуэкIэ, сэ сыти слъэкIынущ: уи хьэтыркIэ сэ сымыщIэн щыIэкъыми, сэ абы лъэкIыныгъэ естынщ игу ирихьар дахэ ищIыфу.
Принцессэ цIыкIуитIыр зэрыхэхъуэ елъытакIэ, фIагъыу ябгъэдэлъри багъуэрт, икIи дэнэкIи щызэхэпхыр нэхъыжьым и дахагъэмрэ нэхъыщIэм и акъылымрэ я хъыбарт. Пэжыр жыпIэмэ, гъэ къэсыхункIэ я дагъуэхэри нэхъ IупщI къэхъурт. НэхъыщIэр, плъагъуурэ, нэхъ
фаджэж, нэхъыжьри махуэ къэс нэхъ акъылыншэж хъурт. Абы зыгуэркIэ уеупщIамэ, е жэуап къыуитыжыххэртэкъым е делагъэ гуэр къыбжиIэрт. ИтIанэ, ар апхуэдизкIэ Iэшмэкъугути, жьэгу дапхъэм тет фарфор хьэпшып цIыкIухэр игъэIэпхъуэн хъуамэ, Iэмал имыIэу абыхэм я зыр икъутэнт; псы ефэн хъуамэ, и ныкъуэр езым зытрикIэжынт.
Дахагъэр хъыджэбзым дежкIэ фIагъышхуэ щхьэкIэ, нэхъыжьым нэхърэ, нэхъыщIэр псоми нэхъ ягу ирихьырт. ЯпэщIыкIэ, дахэм еплъыну, псоми абы дежкIэ зрагъэхьырт, ауэ куэд дэмыкIыу губзыгъэм деж къэкIуэжхэрт, сыт щхьэкIэ жыпIэмэ – уедэIуэну гъэщIэгъуэнти; хьэлэмэткъэ: сыхьэт плIанэ, уеблэмэ нэхъ мащIэж фIэкIа дэмыкIауэ, нэхъыжьыр и закъуэпцIийуэ къагъанэрти, хьэщIэхэм нэхъыщIэр къаухъуреихьырт. Нэхъыжьыр мыгубзыгъэ пэтми, абы гу лъитэрт, икIи, хузэфIэкIыну щытамэ, шыпхъу нэхъыщIэм и акъылым щыщ тIэкIу къищэхунт, езым дахагъэу иIэр псори щIитынти. Королевэр Iущ пэтми, зыхуэмыубыду и пхъум и делагъэр щрихъуэн къэхъурт, принцессэ тхьэмыщкIэми, илIыкIыным хуэдэу, ар и жагъуэ хъурт.
Зэгуэрым, и гуауэр игъеину мэзым кIуауэ, принцессэм къыбгъэдохьэ зы цIыху фаджэ лъагъугъуей, езыр дахэу, бейуэ хуэпауэ. Ар АкIэ Сабийхэм папщIэ
зиIэ Рике жыхуаIэ принц щIалэрат. Мы дунейм куэду траутIыпщхьэ сурэтхэм ящыщ къыпэщIохуэри, ар а сурэтымкIэ принцессэм хьэщыкъ хуохъу. Хуохъу аби, и адэм и къэралым къокIри, мыбы къокIуэ – хъыджэбзыр илъагъун, абы епсэлъэн мурадкIэ.
Хъыджэбзыр и закъуэу мыбдеж къызэрыщыхуэзам иригуфIауэ къыбгъэдохьэри, пщIэшхуи къыхуищIу, Iэдэбышхуи хэлъу, зыкърегъэцIыху. ЗэрыхуэфащэкIэ фIэхъус кърехри, итIанэщ гу щылъитэр принцессэр икъукIэ зэрынэщхъейм. ИужькIэ мыпхуэдэу къыжреIэ:
– КъызгурыIуэркъым, гуащэ, уэ пхуэдэ бзылъхугъэ дахэр апхуэдизу нэщхъеин хуей щIэхъур? Сэ бзылъхугъэ дахэ куэд слъэгъуащ, жысIэу зызгъэщIагъуэ хъунущ, ауэ жыIэн хуейщ уэ уи дахагъэм жыжьэрэ гъунэгъуу бгъэдыхьэн гуэри сызэрыхуэмызар.
– Сыту Iэдэб дахэ пхэлъ, зиусхьэн, – жеIэ принцессэми, нэгъуэщI жиIэн къыхуэгъуэтыжыркъым.
– Дахагъэр, – жи АкIэ зиIэ Рике, – апхуэдизкIэ фIыгъуэшхуэщи, адрей псоми я пIэ иувэфынущ, икIи ущыдахэм деж, сэ къызэрысфIэщIымкIэ, ущIэнэщхъеин щхьэусыгъуэ щыIэн хуейкъым.
– Сэ нэхъ къэсщтэнт, – жи принцессэм, – уэ уэщхьу сыфаджэрэ уэ пхуэдэу сыгубзыгъэу сыщытыну, мы зэрыплъагъуу сыдахэрэ сыделэ нэхърэ.
– Хьэуэ, гуащэ, акъыл уимыIэу зыкъыпщыхъужыныр акъыл узэриIэм и щыхьэт наIуэщ – цIыхур апхуэдэу къигъэщIащ: ар нэхъыбэу уиIэху нэхъ къомэщIэкI.
– Тхьэ сэ ар сымыщIэ, – жи принцессэм, – ауэ сэ сызэрыакъылыншэр сощIэжри, аращ гуауэм сыщIихьыр.
– Уэ узыгъэнэщхъейр ара къудеймэ, гуащэ, уэ уи гуауэр сэ тыншу пщхьэщысхыфынущ.
– Дауэ зэрысщхьэщыпхынур? – егъэщIагъуэ принцессэм.
– Сэ лъэкIыныгъэ сиIэщ, принцессэ, – жи АкIэ зиIэ Рике, – нэхъыфI дыдэу мы дунейм щыслъэгъуа бзылъхугъэм си акъылым хуэдиз естыну. Апхуэдэу слъэгъуа бзылъхугъэр уэращи, губзыгъэ зыпщIынур пэжмэ, абы хуитыр уэ зыращ – сэ укъызэдаIуэмэ, зэфIэкIащ.
Принцессэр абы Iэнкун къищIри, жэуап хуетыжакъым.
– Солъагъу, – жи АкIэ зиIэ Рике, – мы ныбжесIам гуитIщхьитI узэрищIар, ар сэ къызгуроIуэ икIи илъэс пIалъэ узот угупсысэну.
Принцессэр апхуэдизкIэ акъыл хуэныкъуэт, апхуэдизкIэ абы щIэхъуэпсти, а пIалъэр игъащIэкIэ къэмысын фIэщIри, къыхуагъэувам арэзы техъуащ. Илъэс дэкIмэ, Рике дэкIуэну къызэригъэгугъэу, зэрыщымыта хъууэ гу лъетэ. Иджы абы зыхуей псори гъэщIэгъуэну, тыншу жиIэфырт, езыри губзыгъэу, хуиту псалъэрт. А дакъикъэ дыдэми ар Iэдэб хэлъу, хуиту Рике епсалъэу щIедзэ, икIи апхуэдиз губ- 165 166
Сабийхэм папщIэ
зыгъагъэ къылъыкъуокIри, АкIэ зиIэ Рике къыщохъу езым и акъылым нэхърэ нэхъыбэ хъыджэбзым иритауэ.
Принцессэр уардэунэм къэкIуэжа нэужь, блыгущIэтхэм псоми ягъэщIагъуэ, мыр сыт зыхъуэжыкIэ телъыджэ, жаIэри: япэм акъылыншагъэ фIэкIа дамылъагъуу щытамэ, иджы гупсысэ куууэ, гушыIэ дахэу къылъыкъуэкIым цIыхур къегъэуIэбжь. БлыгущIэтхэм я гуфIэгъуэм гъунэ иIэжтэкъым, ауэ шыпхъу нэхъыщIэм ар фIэфIыщэ хъуакъым, сыт щхьэкIэ жыпIэмэ абы акъылкIэ текIуэжыртэкъым, зэбгъэдэхуамэ, езыр фаджэ дыдэ щIэхъукI мыгъуэт.
Королыр ипхъу нэхъыжьым и жыIэм едаIуэ, абы и пэшым щыхасэ хъуащ. телъыджэу Принцессэм зэрызихъуэжар дэнэкIи щыIуати, я гъунэгъу къэралым къикI принц щIалэхэр хущIэкъурт ар къыдахьэхыну, я нэхъыбэри къылъыхъурт; абыхэм ящыщу зыми акъыл гуэри ядилъагъуртэкъыми, жаIэм едаIуэ мыхъумэ, зыри къигъэгугъэртэкъым. Ауэрэ нэгъуэщI принц гуэри къокIуэ абы и деж – ар апхуэдизкIэ лъэщт, бейт, апхуэдизкIэ губзыгъэт, апхуэдизкIэ дахэти, принцессэр емыгуэкIуэн лъэкIакъым. И адэм абы гу лъитэри къыжриIащ: узыхуейр уэ къыхэхыж, уи щхьэ хуэпщI уи унафэщ, жиIэри. ЦIыхур нэхъ губзыгъэху, и щхьэм и унафэ ищIынри нэхъ гугъу мэхъу – абы къыхэкIкIэ, и адэм тхьэр арэзы къыпхухъу жриIэри елъэIуащ тIэкIу гупсысэну зэман къритыну.
Йоуэри, къызыхихи щымыIэу, зэгуэр принцессэр макIуэ Рике щыхуэзауэ щыта мэзым, зэран къыхуэмыхъуIауэ гупсысэну. Хэгупсысыхьауэ къыздикIухьым, щIым къыщIэIукIыу зы Iэуэлъауэ гуэр и тхьэкIумэм къоIуэ – моуэ цIыху гуэрхэм къакIухь, къажыхь, зэрызехьэ хуэдэу. ЕдэIуапэри – псалъэхэр зэхищIыкIащ: «Мо шыуан цIыкIур къысхуэхьыт!» – жи зыгуэрым; нэгъуэщI зыми: «А шыуан цIыкIур къызэтыт!» – жи; ещанэми: «МафIэм пхъэ телъхьэт!» – жи. А напIэзыпIэм щIыр зэгуозри, принцессэм и лъабжьэм пщэфIапIэшхуэ къыщелъагъу, ефэ-ешхэ бгъэхьэзырын щхьэкIэ узыауэ Сабийхэм папщIэ
хуеину пщафIэхэри, пщафIэ къуэдзэхэри, къинэмыщIхэри щIэзу. Абыхэм къахокI цIыху тIощI-щэщI хуэдиз; ахэр дзасэIыгъхэрати, зы аллее гуэрымкIэ ягъазэри, Iэнэ кIыхь гуэрым къеувэкIхэщ аби, лым щэ зэрыхалъхьэ мастэхэр яIыгъыу, бажэкIэ зыпыт пыIэхэр ящхьэрысу, уэрэд хьэлэмэти жаIэурэ, лэжьыгъэм щIадзэ. Принцессэм илъагъур гъэщIэгъуэн щыхъуауэ йоупщI абыхэм: фызыхуэлажьэр хэт, жеIэри.
– Гуащэ, – жи я нэхъыщхьэ хуэдэм, – дэ дызыхуэлажьэр Рике принцыращ, пщэдей абы и хьэгъуэлIыгъуэщ.
Принцессэм ар нэхъри игъэщIэгъуащ, итIанэ занщIэу игу къэкIыжащ Рике дэкIуэну къызэригъэгугъэрэ нобэ илъэс зэрыхъур.
Ар зыуэ къэуIэбжьати, джэлэным тIэкIущ иIэжар. Ар абы щIыщыгъупщэжар принцыр щигъэгугъэ дакъикъэм иджыри акъылыншэу щытати аращ – принцым кърита акъылыр къыщыпкърыхьэм, и делагъэ псори кIуэдыжат.
Ар ежьэжащ, и нэгу зригъэужьыну, арщхьэкIэ лъэбакъуипщIи ича хъунтэкъым и пащхьэм АкIэ зиIэ Рике къыщихутам: абы игурэ и щхьэрэ зэтелът, ар зэщыхуэпыкIат – кIэщIу жыпIэмэ, хьэгъуэлIыгъуэм зыхуэзыгъэхьэзыра принцт!
– Зэрыплъагъущи, гуащэ, – жеIэр абы, – сэ си псалъэм сытетыжщ икIи шэч къытесхьэркъым уэри, псалъэ къызэптар бгъэпэжу, мы дунейм цIыхуу тетым я нэхъ насыпыфIэ сыпщIыну укъызэрыкIуам.
– ЕхьэкI хэмылъу бжесIэнщи, – жеIэ принцессэм, – а уэ узыхуей жэуапым хуэдэ сэ иджыри згъэхьэзыракъым икIи зэгуэр схуэгъэхьэзырынуи си фIэщ хъуркъым.
– Мы уэ жыпIэр гъэщIэгъуэнщ, гуащэ! – къыпедзыж абы АкIэ зиIэ Рике.
– Тхьэ, си фIэщ мэхъум, – жи принцессэм, – икIи сэ сызэпсалъэр цIыху сэхъуауэ е акъылыншэу щытамэ, си Iуэхур гугъу хъунут. «Принцессэр и псалъэ епцIыжыркъым, – къызжиIэнт сэ абы, – уэ сыкъыщыбгъэгугъакIэ, укъыздэкIуэну уи къалэнщ!» Ауэ сызэпсалъэр мы дуней псом нэхъ цIыху губзыгъэу тетыращи, си фIэщ мэхъу сызэхищIыкIыну. Уэ уощIэж сэ акъыл щызимыIам щыгъуи сыбдэкIуэну таучэл занщIэу зэрысхуэмыщIыгъар – иджы мы уэ къызэпта акъылыр сиIэу, япэм нэхърэ куэдкIэ нэхъ хэплъыхьи сыхъуауэ – дауэ а зэманым сымыдар нобэ зэрыздэнур? Уэ сыбдэкIуэну ухуеяр пэжмэ, си акъылыншагъэр сщхьэщыпхыу псори къызыгурыIуэ сыпщIынтэкъым.
– Уэри зэрыжыпIауэ, – жи АкIэ зиIэ Рике, – уи псалъэр бгъэпэжакъым, жиIэу акъылыншэм къыуихъуэныну хуитмэ, сэри ар дыдэр бжесIэ щхьэ мыхъурэ, Iуэхур насыпым щыхуэкIуам деж? СыткIэ щхьэпэ губзыгъэхэм я Iуэхур, акъылыншэхэм я Iуэхум нэхърэ нэхъыкIэ хъумэ? Апхуэдиз акъыл зиIэ уэ, апхуэдизу губзыгъагъэм щIэхъуэпсу 167 Сабийхэм папщIэ
щыта уэ, ар дауэ пхужыIэрэ? Абы нэхърэ Iуэхум дытегъэпсэлъыхьи нэхъыфIщ. Сызэрыфаджэм нэмыщI, уигу иримыхьу сыт схэплъагъуэр? Уигу иримыхьрэ сыкъызыхэкIа лъэпкъыр, си акъылыр, си щэныр, си щытыкIэр?
– Хьэуэ, – жи принцессэм, – къыубжэкIа псори сигу ирохь.
– Ар пэжмэ, – жеIэ АкIэ зиIэ Рикэ, – куэду си гуапэщ, сыту жыпIэмэ сэ уэ цIыхуу щыIэм я нэхъ насыпыфIэ сыпщIыфынущ.
– Ар дауэ хъункIэ зэрыхъунур? – егъэщIагъуэ принцессэм.
– Хъунущ, – жи Рике принцым, – уэ апхуэдизкIэ фIыуэ сыкъэплъагъурэ сэ насып згъуэтыным ущIэхъуэпсу щIэбдзэмэ. Абы шэч къытумыхьэн щхьэкIэ, мыр бжесIэнщ, гуащэ: сэ сыкъыщалъхуам щыгъуэ, тхьэIухуд нрихьэлIэри, абы лъэкIыныгъэ къызитащ сэ фIыуэ слъэгъуа цIыхур губзыгъэ сщIыфыну – а тхьэIухуд дыдэр уэри къыпхуэупсэри, фIыуэ плъагъуу уи нэфI зыщыхуар бжьыфIэ пщIыфыну апхуэдэ къару къыпхуигъэфэщащ.
– Ар пэжмэ, – жеIэ принцессэми, – сигурэ си псэкIэ сыпхуоупсэ принцу щыIэм я нэхъ дахэрэ я нэхъ гуапэрэ ухъуну: сэ си лъэкIыныгъэм къызэрихькIэ уэ тыгъэ пхузощI бжьыфIагъэр!
Принцессэм а псалъэхэр къыжьэдэкIа къудейт, Рике принцу щыIэм я нэхъ бжьыфIэ, я нэхъ къудан, я нэхъ гуакIуэ щыхъуам.
Iэджэми хуагъэфащэ а къэхъуам тхьэIухудым и Iуэху хэмылъу, а псори лъагъуныгъэ Iэужьу. Абыхэм жаIэращ: принцессэр щIалэм и Iэдэб дахэм, и пэжагъым, и акъыл куумрэ и псэ къабзагъымрэ дахьэхри, абы и фаджагъэр фIэмыIуэхуж хъуауэ, зэрыплIэухуэм уардэ щIэхъукI фIэщIауэ, лъэкIэ зэрыхэуэри зекIуэкIэ хьэлэмэту къилъытауэ икIи а псоми иригуфIэу. Уеблэмэ мыпхуэдэуи жаIэ – и нэ назэхэр нэхъ лыд къыфIэщIу, абыхэм лъагъуныгъэ гуащIэ щIилъагъуэу, мо и пэ плъыжьышхуэри лIыгъэмрэ зыми зэрыхуэмыдэмрэ я нагъыщэ къыщыхъуу.
Абы и пэжыр тхьэм ещIэ, принцессэм Рике иджыпстуи дэкIуэн хьэзыру жреIэ, и адэр къытригъэхьэ закъуэмэ. Рике принцыр хъыджэбзым зэригуапэр къыщищIэм, королыр арэзы мэхъу ар малъхъэ ищIыну, сыту жыпIэмэ зэрыпринц Iущым, гупсысэ ин зэриIэм щыгъуазэти. ХьэгъуэлIыгъуэр етIуанэ махуэм зэхыхьащ, АкIэ зиIэ Рике зэригугъамрэ унафэ зэрищIыгъамрэ тету.
ЗэзыдзэкIар НАЛО Заурщ 168 Дэ къытхуатх
ЗыхэтлъхьэщыIэкъым
Сэ илъэс куэд щIауэ «Iуащхьэмахуэ» журналыр къысIэрохьэ, зы къыдэкIыгъуэм нэхърэ адрейр нэхъ щIэщыгъуэ сщыхъуу
соджэ. Журналым кIэух напэкIуэцIхэм къытехуэ псалъэзэблэдзыр сыт и уасэ? Ар унагъуэм щIэс псоми икъукIэ тфIэгъэщIэгъуэнщ. и Ди бзэр кIуэдыжыну жызыIэ цIыхухэм иужьрей зэманым куэду уарохьэлIэ. Ар сэ зэи си фIэщ хъунукъым, мыпхуэдэ журнал, абы къытехуэ тхыгъэхэм, ахэр зи IэдакъэщIэкI цIыхухэм хуэдэхэр ди лъэпкъым иIэу. Журналым зи тхыгъэ дахэхэр къытехуэ дэтхэнэ зыми и цIэр къисIуэнут, ауэ зыри къысхуэгъэнэнукъым. «Iуащхьэмахуэр» къыдэкIыным зи гуащIэ хэзылъхьэ
дэтхэнэ зыми узыншагъэ быдэ фиIэну, журналым къытехуэ тхыгъэ купщафIэхэмкIэ куэдрэ дывгъэгуфIэну сохъуахъуэ. 169
ШэРДЖэСИринэ.
Аушыджэр къуажэ ГушыIэхэр

Зауэ нэужьт. ЦIыхухэр шхынкIэ хуэкъулей дыдэтэкъым. ЛIыжьфызыжьым япхъу закъуэр зыша я малъхъэ щIалэжьым малъхъэишэ хуащIат. НэгъуэщI яIэтэкъым ирагъэшхыни, джэдыкIэ гъэвар укъэбзыжарэ тепщэчым папцIэу изу къыхутрагъэуващ, зы цырибон литр и гъусэу. Езы тIури лъэныкъуэкIэ къэтIысыжащ.
Малъхъэ щIалэжьым зы цырибон стэчан изу ирикъухри, джэдыкIэ укъэбзахэр зыр зым и ужь иту зыжьэдигъэтIысхьэурэ иригъэмэрэкIуэхыу щIидзащ. Малъхъэжьыр апхуэдизкIэ псынщIэу шхэрти, джэдыкIэхэр зэкIэлъхьэужьу тепщэчым къикIыурэ щIалэм и жьэм кIуэрт. ЛIыжьыр, и нэр тенауэ, абы еплъырт.
– Ана мыгъуэ, сыбогъэукIытэ, сыт апхуэдизу ди малъхъэм ущIеплъыр? – жиIащ фызыжьым.
– Уэлэхьэ, фызыжь, а джэдыкIэр къызэрыкIамрэ ар здэкIуэмрэ
зэрызэщхьыркъабзэр согъэщIагъуэри арам сызэплъыр, – жиIащ лIыжьым.
Я адэр лIэуэ телъти, и къуэхэр щхьэщытт, Iыхьлыхэри благъэ- 170
хэри зэхуэсат.
– Ей, сэ фэ къыфхуэзгъанэри!.. – къыхэщэIукIырт адэр.
– ЖыIэ, ди адэ, сыт къытхуэбгъанэр? – еупщIырт и къуэхэр.
– Ей, сэ фэ къыфхуэзгъанэри!.. – аргуэру жиIэрт адэм.
– Ди адэм къытхуигъанэр къыщIыджимыIэр хамэ щIэтщи аращ. фыщIэкI! – унафэ ящIри, езыхэм нэмыщI адрей псори пэшым щIагъэкIащ.
– ЖыIэ иджы, ди адэ, сыт къытхуэбгъанэр? – щIэупщIащ зэшхэр.
– Мы дуней нэхур къыфхузогъанэ, хуэмыху къом! Сыт щыIэ абы нэхъыфI?! Дахэ-дахэу фытет, фымыуцIэпIу.


Зэныбжьэгъу щIалэжьитI пщыхьэщхьэу я ныбжьэгъу ещанэм деж ефакIуэ макIуэ. Бжьыхьэщ, уэшхымрэ уэсымрэ зэщIэлъу къотIэтIэх. Къуажэ уэрамыр кIыфIщ, ятIэщ. Езы тIури махуэ псом лэжьащ. АрщхьэкIэ фадэр бзаджэщ, я ныбжьэгъум цырибон яIэу къажриIащи, къуажэкIэм икIауэ къуажапщэм нэс епIэщIэкIыу макIуэхэр. ТIури щымщ. Ауэрэ кхъэм нэсауэ здыблэкIхэм:
– ТхьэмыщкIэхэ, ефи-ешхи зимыIэж насыпыншэхэ, – жиIащ зым кхъэм щIэлъхэм щхьэкIэ.
Зэ нэсынтэкъэ, зэныбжьэгъуитIыр здэкIуэм нэсащ. Ауэ, здэкIуа я ныбжьэгъур дэмысу, куэбжэри гъэбыдарэ хьэри къэутIыпщауэ ирихьэлIащ.
Кърагъэзыхыжауэ къохыж. ЩIыIэщ, псыIэщ, ятIэщ. Бжьыхьэ щIыIэр я нэкIум къоуэ. ТIури щымщ. Ауэрэ кхъэм къэсыжащ. – Насып зиIэ, хуабэ-хуабэу кхъэм щIэлъхэщ, дэ уэсри къыттесэу, уэшхри къыттешхэу, ятIэри зэхэдутэу дыдэтщ, – жиIащ етIуанэм.

И лIыр лIэри нанэр и закъуэу къэнат. Къуищ иIэти, щыри хэкIауэ унагъуэ щхьэхуэ зырызу псэут. И нысищри бзаджэ защIэти, нанэр зыми зрашэлIэн ядэртэкъым. Дэтхэнэми жиIэрт: – Сыт сэ си закъуэ си гуащэр щIэспIыжын хуейр?
Апхуэдэу щыхъум, и къуищыр зэхуэсыжри, я анэм унафэ тращIыхьащ зы тхьэмахуэм зым деж, адрей тхьэмахуэм адрейм деж яхьурэ щагъэIэну.
Апхуэдэу екIуэкIыурэ, зэгуэрым, зэшищым я зым и анэр езым и деж щихьым, куэбжэпэм деж щыт ефэндым ахэр къилъагъури:
– фи анэр апхуэдэу щIыбкIэ къевмыхьэкIыу, лIы ефтыжын
хуейщ, – жиIащ.
хуигъэгусащ:
и щIыбым итIыхьащ.
Зи анэр зи щIыбым ис щIалэм зыкъигъазэри, ефэндым зыкъы-
– Iэу, ефэнды, жьы хъуа ди анэм щхьэкIэ ар дауэ пхужыIа?
– Ефэндым имыщIэу уэ нэхъ пщIэрэ! – жиIэри, фызыжьыр къуэм ТIу шыгум ису здэкIуэм, япэкIэ плъэхэри – зы лIыжь тхьэмыщкIэ гуэр хьэлъэ телъу къалъэгъуащ.
– Мобы дызэрыщIыхьэу, сивгъэтIысхьэ жиIэнурэ къыдэлъэIунущ. Сэ сымаджэ зысщIынщи, сигъуэлъхьэнщ. Уэ сымаджэ илъщ жыIэ, – жиIэри, я зым щIакIуэ зытрипIэри шыгум игъуэлъхьащ.
Шыгур жэурэ хьэлъэ зытелъ лIыжьым щIыхьащ. – КхъыIэ, сигъэтIысхьэ, щIалэфI, хьэлъэ стелъщ, псапэ хъунщ! – – Уэлэхьэ, мыхъуну, тхьэмадэ, сымаджэ хьэлъэ илъщ! – жиIэри жиIащ лIыжьым.
шым яхэуэри блэжащ.
– Алыхьым узыншэ ищIыж! – жиIащ лIыжьым.
Куэд ямыжу, шыгухур и гъусэм еджащ:
– Дыкъыблэжащ а сымаджэ зыщIэпщIам, тэджыж! – жиIэри.
АрщхьэкIэ къэтэджыжыркъым.
ЩIакIуэр трихрэ еплъмэ – «сымаджэр» лIат.
Къигъэшыжауэ къыщыблэжыжым, лIыжьыр шыгухум еупщIащ:
– Щхьэ къэбгъэкIэрэхъуэжа, тIу?
– Сымаджэр лIащ! – жиIащ шыгухум.
– Алыхьым гущIэгъу къыхуищI! – жиIащ лIыжьым.

ЛIыжьым нысэ къыхуашат. Зэрыхабзэти, нысэр зэрагъэфIэну
цIэр фIащыну псори зэхэзежэрт. Пхъэ къутапIэм IущIэу хэс лIыжьым бгъэдэлъадэхэри елъэIуащ.
* * * 171 – Дадэ, ди нысэ цIыкIум фIэтщыну цIэ дахэ къыджеIэ!
– Абы и цIэр езым зыфIищыжынщ, тIасэхэ, фэ гугъу зевмыгъэхь, – жиIащ лIыжьым.
Тхьэмахуэ зытIущ нэхъ дэмыкIыу, нысащIэр псыхьэ кIуэну къыщIэкIауэ, пщIантIэм зы ажэжь дэтти, нысащIэ мыцIыхур щилъагъум, езауэу щIидзащ.
НысащIэм зыкъиплъыхьщ-зыниплъыхьри, зыри щимылъагъум, пэгунитIыр игъэувщ, ажэм шэсри, пхъэхьымкIэ иубэрэжьу щIидзащ.
ЛIыжь къыдыхьэжым ар щилъагъум жиIащ:
– «Ажэ шущ» дяпэкIэ фызэреджэнур.

Зэрыхабзэти, зэтехьа щхьэкIэ, нысэр и тхьэмадэм епсалъэртэкъым.
– Си нысэ цIыкIур згъэпсэлъэнущ, – жиIэри, тхьэмадэжьым мэл иукIащ, и ныбжьэгъухэр къриджащ, нысэм псэлъапщIэу тыгъэ лъапIэхэр къыхуищэхури, зыбгъэдишащ:
– Хъунщ, тIасэ, умыпсалъэу узэрыщытар, уи нэмыс и хъер
улъагъу. фIыщIэ пхузощI! ДяпэкIэ укъызэпсалъэ хъунущ! – жиIэри къыхуищэхуахэр иритащ. Тхьэмадэжьым и ныбжьэгъу лIыжьхэри нысэм быдэу къехъуэхъури къыщIагъэкIыжащ.
Нысэм и гъэпсэлъапщIэм и хьэтыркIэ зэныбжьэгъу лIыжьхэри хъарзынэу зэдефэщ-зэдешхэри, я нэгу зиужьауэ, я ныбжьэгъужьым къехъуэхъужри, зэбгрыкIыжащ.
Псэлъэну хуит хъуа нысэр етIуанэ махуэм хьэблэ псом зэхахыу ЛIыжьым нысэр ириджэри жиIащ: – Дыгъуасэ мэл пхуэзукIамэ, нобэ вы пхуэзукIынщ, нысэ, ауэ 172
кIийуэ къыдэуващ.
умыкIий закъуэ.
Зытхыжар КЪАРДэНГЪУЩIЗырамыкущ Нэщэнэхэр
Абгъуэрынэ кърамынэу джэдыкIэ псори кърахтэкъым. Бещто лъэныкъуэкIэ зызэIуибзмэ – уэфIщ жаIэрт. Бещтоужьыр къепщэмэ, гъэр гъэфI хъунущ жаIэрт.
Бжэ блыпкъым зыкIэрыбгъащIэмэ, тхьэмыщкIагъэ къишэу къалъытэрт. БжэщхьэIум зыгуэр щызэIэпыпхмэ, узэщохьэ жаIэрт.
БжэщхьэIум утету е утесу уигу къэкIар мэхъу жаIэрт. Бжыхь я зэхуакуу ахъшэ зэIахтэкъым. Бзэгу зепхьэну гуэныхьышхуэщ жаIэрт.
Бзэгупэр шхэмэ, пцIы къыптралъхьэ жаIэрт.
БзыхьэхуэщIэ бгъэсыну фIыкъым жаIэрт.
Блэгъур жьэдумычу хыфIэбдзэу ядэртэкъым. Былым букIамэ, уи гъунэгъухэр хэбныну фIыкъым жаIэрт.
Былымыр, насыпыр къызыдэкIуэр бынырщ жаIэрт.
Вагъуэзэшиблым загъазэмэ, нэху мэщ жаIэрт.
Вагъуэбэр гъавэм хэплъэмэ, къэкIыгъэхэр хохъуэ жаIэрт.
Вакъэм зиIубмэ, фIыкъым жаIэрт. Гущэ нэщI щIэбупскIэну фIыкъым жаIэрт.
Гъавэм утеувэмэ, берычэтыр хокI жаIэрт. Гъатхэр гъэгъа нэгумэ, бжьыхьэр гъавэ гуплIэщ жаIэрт. Гъуэгу утету уиш и нал къыщIэхуну фIыкъым жаIэрт.
Гъуэгу техьам кIэлъыпхъанкIэртэкъым, пхъэнкIий кIэлърадзтэкъым. ГъуэгурыкIуэм и гъуэгу зэпаупщIыртэкъым. ГъуэгущхьэIум пхъэщхьэмыщхьэ жыг хэпсэну фIыщ жаIэрт.
Гъубж махуэм Iуэху яублэртэкъым, гъуэгу техьэртэкъым.
Гъуджэ пIэщIэкъутэну фIыкъым жаIэрт.
Гъунэгъур бий пщIыну фIыкъым жаIэрт.
ГъущIыпэ къэбгъуэтыну фIыщ жаIэрт.
Джэдум и щIыб мафIэм хуигъазэмэ, уае хъунущ жаIэрт.
Джэдум уи гъуэгу зэпиупщIыну фIыкъым жаIэрт. Ежьам кIэлъыгъэхуабэ хуащIырт.
Ежьам кIэлъыджэртэкъым, кIэлъыгъыртэкъым, фIыкъым жаIэрти. Жэп темыхауэ къэбыр хъуркъым жаIэрт.
Жыхапхъэр уэмэ, хьэщIэ къэкIуэнущ жаIэрт.
Жэщу жьыщIэпс иумыкIут, фIыкъым жаIэрт. Зи цIэ жыпIэм игу укъокI, уи гугъу ещI жаIэрт. Имылъэгъуа зылъагъум и гъащIэм хохъуэ жаIэрт.
Ищхъэрэжьыр къепщэмэ, гъэр гъей мэхъу жаIэрт. 173 псАЛъэжьУ ЗэхэЛъ псАЛъэЗэбЛэдЗ











































ЕкIуэкIыу: 1. Дунейр гъуэрыгъуэ. 2. хъыбаррэ дауэ хъыбаррэ уримыпсалъэ. 8. щIыхуэрэ зэIахыу хабзэжьщ. 10. зиIэм ажал иIэщ. 11. зы ептмэ, щэ къыуетыж. 12. уи махуэщ, пщэдей си махуэщ. 14. и щхьэрэ зэтелъщ. 16. Уи дагъуэр къыбжезыIэр уифIщ, . зыбзыщIыр уи бийщ. 19. я нэхъ дахэр укIытэщ. 22. фэрыщI лIыгъапцIэщ.
25. Акъыл зиIэм. иIэщ. 26. зыдэса жылэрэ ябгынэжа щIапIэрэ. 27. Iэщми псэ. 28. АнэнэпIэсыр уэсым нэхърэ нэхъ щIыIэщ, . нэхърэ нэхъ дыджщ. 30. Псым ухуэлIэмэ, IэфIщи, фIыуэ
плъагъур. 33. псори зи анэм къилъхуркъым. 35. Хьэлэболэ былым. 37. ЕмыкIур екIу мэхъури, екIур. мэхъу. 38. делэ хъумэ, . лъэужьыншэ хъуркъым. 24. зейми йодзэкъэж. 40. Бзум и. хуэдэщ и лэпсри. 41. Уи анэр фIыуэ плъагъумэ, . зыми уемыхъуэн. 42. зыщыпщIыжыр. пхуохъу.
43. Гъэрихым щауэр. Къехыу: 2. къабзэ, гу бзаджэ. 3. лъакъуэри и IэмыщIэ илъщ. 4. Нэм ипэ псэр. 5. къыпхуэкIуамэ, уи жагъуэгъури ныбжьэгъущ. 6. жьыми докIу. 7. и пщыжщ. 9. нэхърэ узэтэ. 13. И хъер мащIэщ, и гумэщI. 15. и Iэпэ йодзэкъэж. 17. зыхуэпщIым гущIэр къегъэхъей. 18. Джэдыгу. пщыдзэ етарэ. 20. нэмыс, урыс насып. 21. Мыщэм зыщихъумэурэ, . ихуащ.
22. Адыгэр вакъэ лъэныкъуэу шхэркъым, шхэурэ. жиIэркъым.
23. дыгъэ си нысэ типси, бжьыхьэ дыгъэ сипхъу типсэ. 28. ЗэуауитI яз нэхъ. 29. Ажалыр., ар тIущ. 31. хэкIуадэр кхъэхалъэншэщ. 32. зэIузэбзмэ, бажэбз къехь. 33. Зым и. щэм йокI. 34. и кIэм зеукIыж. 36. ЩхьэлыкIыр зыхьри, . мывэр зыхьри мэгурым. 37. пшэрыхьщ. 39. ПцIы. нэхърэ пэж дыдж.
ЕтIуанэ къыдэкIыгъуэм тета псалъэзэблэдзым и жэуапхэр 175
ЕкIуэкIыу: 1. Щэ. 2. Ди. 6. Щхьэщытхъу. 9. Мэкъутэ. 10. Ахъшэр. 13. ЗэдэфI. 15. ЩIэгъуэм. 16. Нэмыс. 17. Щэным. 18. Мылъхуэ. 20. Судым. 22. Мардэ. 25. Ныбгъуэ. 26. ГъунэгъуфI. 27. Бгъуэтынщ. 29. Нэ. 30. ЦIэ. Къехыу: 1. Щыщ. 3. Ипхъу. 4. Iэзэгъуэ. 5. ЗыхуащIэ. 7. Нэхърэ. 8. УэфIрэ. 11. Пхуэмыдэ. 12. Умылъыхъуэ. 14. Данэр. 19. Хуэмыху. 21. Унагъуэ. 23. Анэмэт. 24. Дыгъужьыр. 27. Бын. 28. Щхьэ. 176
IуащхьэМахуэ №3
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, хамид Кармоков, астемир татроков, хамиша тимижев, людмила хавжокова, Залина истепанова (ответственный секретарь) Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 19.06.20. Выход в свет 30.06.20 Формат 70х108116.Бумага офсетная №1. Печать офсетная. Усл. п. л. 15, 4.Уч-изд. л. 12, 3. тираж 2.525 экз. Заказ №372 Подписная цена на 2 месяца 34р. 73к.
Подписная цена на 6 месяцев 104р. 19к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано ооо «тетраграф»
360000, КБР, г. нальчик, пр. ленина, 33
обложка художника Юрия алиева
отпечатано в полном соответствии с качеством
предоставленного электронного оригинал-макета АВтОРХэМПАПЩIэ
Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат,
«Iуащхьэмахуэ»журналымиредакцэ. 177
телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i.
ЖУРНАЛыРЗыIэРыХьэХэМПАПЩIэ
Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Лениным и цIэкIэ щыIэ уэрам, 33, ООО «Тетраграф». 11 Заказ №333 