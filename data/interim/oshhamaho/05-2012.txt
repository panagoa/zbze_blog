Адыгэ тхакIуэхэм я журнал
1958 гъэ лъандэрэ къыдокI 5 2012 Сентябрь - гъэ октябрь
Къэбэрдей-Балъкъэр Республикэм ХъыбарегъащIэ IуэхущIапэхэмкIэ и къэрал комитетымрэ КъБР-м и ТхакIуэхэм я союзымрэ къыдагъэкI
Редактор нэхъыщхьэм и къалэнхэр зыгъэзащIэр
Елгъэр Кашифщ
Редколлегием хэтхэр:
Налшык

Джэрыджэ Арсен, Къэжэр Хьэмид, Къэрмокъуэ Хьэмид, КхъэIуфэ Хьэчим, Тхьэгъэзит Зубер, ХьэкIуащэ Андрей Iуащхьэмахуэ
(Эльбрус)
На кабардинском языке Учредители: Государственный комитет Кабардино-Балкарской Республики по средствам массовой информации (360000, КБР,
г.Нальчик, пр. Ленина, 5), Общественная организация Союз писателей Кабардино-Балкарской Республики (360000, КБР, г.Нальчик, пр. Ленина, 5, офис 501)
И. о. главного редактора
Кашиф Эльгаров
Редакционная коллегия:
Арсен Гергов, Хамид Кажаров, Хамид Кармоков, Хачим Кауфов, Зубер Тхагазитов, Андрей Хакуашев Корректор – Марина Жекамухова
Компьютерный набор и верстка – Зарета Князева
Подписано к печати 05.10.12. Формат 70×108116. Бумага газетная. Печать офсетная. Усл. п. л. 12, 3. Уч-изд. л. 12, 00. Тираж 2000 экз. Заказ № 223. Цена в розницу – договорная.
Индекс издания: 73926
Регистрационный № Н-0036 Адрес редакции:
КБР, г.Нальчик, пр.Ленина, 5.
Отпечатано на ООО «Тетраграф». КБР, г. Нальчик, пр. Ленина, 33
Обложка художника Заурбека Бгажнокова:
Лохвицкий Михаил. Уафэгъуа- гъуэ макъ. Повесть. 3 Къагъырмэс Борис. Рассказ кIэщIхэр. 25
Тхьэгъэпсэу Увжыкъуэ. БанкIищ. Рассказ. 28
ХьэкIуащэ Мадинэ. Унэм ухуэзы- шэж гъуэгу. Романым щыщ Нэхущ Хьэжпагуэ. ЗэшыпхъуитI. Рассказ. 61
Тэтрокъуэ Астемыр. ГъащIэм и зы теплъэгъуэ. Рассказ. 73
Iыхьэхэр. 41
Уэрэзей Афлик. Усэхэр. 79
Зи лъэужьыфI гъащIэм къыхэзына. 89
Къардэн Бубэ. Насыпыншагъэ. Рас- сказ. 90
ХэкулI. 103
Кулиев Къайсын. Усэхэр. 104
«Къеблагъэ. КъыщIыхьэ си унэм.». 111
Макитов Сэфар. Усэхэр. 112
Дынохъуэхъу, ди ныбжьэгъу!. 116
Кучинаев Магомет. КъыкIэрыхуа письмо. Рассказ. 117
Зи IэщIагъитIми хуэIэкIуэлъакIуэ. 124
Бейтыгъуэн Сэфарбий. ЖыIэгъуэ- хэр. Шорэ и унагъуэр. 125
Куэдым хунэс Виктор. 132
Елгъэр Кашиф. ТхылъыфIым уи псэр егъэлажьэ. 133 И Бабыгуей Залинэ. «Дунеижьыр кIуэцIрыкIыбжэщ.». 139 Къэжэр Хьэмид. АдыгэбзэкIэ хьэ- мэрэ?. 148
Ержыб Аслъэн. Япэ игъэщыпхъэр яужь къонэ. 151 И Нало Заур. ТIалиб и тракторыжьыр. Къуэдзокъуэр мазэм зэрыкIуар. 154 3
Урыс-Кавказ зауэр зэриухрэ илъэси 150-рэ щрикъум ирихьэлIэу Михаил
Уафэгъуагъуэ макъ
Повесть
Си адэшхуэ Лохвицкий (Аджыкъу Джэрий) З.П. и фэеплъу
«ЦIыху псори зы лъэпкъыу щытащ,
иджы зэбгрыкIащ армыхъу…»
Шапсыгъ жылэм сыздыдэсым, си тхылъхэм сахуэзэшырт. Зы жэщ сепщIыхьащ: стIолым сыбгъэдэс хуэдэщ, си пащхьэм тхылъ Iувышхуэ илъщ, напэхэм езыр-езырурэ зызэрадзэкI. Си быфэкъуэ анэм таурыхъ Iэджэ сригъэдэIуэгъащ сыщысабиям. Сигу къэкIыж таурыхъхэмрэ шыпсэхэмрэ хуэсIуатэрт Закир. ЩIалэ цIыкIум абыхэм защигъэнщIыртэкъым. Зейдэти Биби гъусэ къыщыхуэхъу щыIэт Закир. Аджыкъу гушыIэрт, ди унэр джэгуакIуэ тIысыпIэ хъуащ, жери.
Тхыбзэ зэрамыIэм заригъэужьыртэкъым шапсыгъхэм, ар езыхэми къагурыIуэрт. Зэгуэрым бжыхь джабэм сыкIэрыст, Iэджэрэ щIэзджыкIа тхылъхэм сыдахьэхыжауэ. Лъэ макъ зэхэсхащ абдежым. Сэлихьт къызбгъэдыхьар. КъызбгъэдэкIуэтащи, и нэр тхылъым къытрихыртэкъым.
– Уигу къызумыгъабгъэ, – жиIащ абы, – къысхуумыдэнкIи хъунщ, итIани сыблэкIыфакъым…
– ЗыгуэркIэ укъызэупщIыну ара?
– Хьэрып тхылъ узэджэр?
– Хьэуэ, урыс тхылъщ.
Абы къыфIигъэкIакъым: хэщэтыкIри збгъэдэкIыжащ.
Зы махуэм адрейр кIэлъокIуэ, ауэрэ гу лъыстащ си бгъэм гурыщIэ гуэр къызэрыщыушам. Зейдэтщ, дауи, зи лажьэр. НэлейкIэ сеплъ хъуат абы. Езыри къызэрызэплъым гу лъыстэрт. Иджыпстуи аращ: сыхьэтым фIэкIакъым я унэ зэрыщыслъагъурэ, къакIуэри си пащхьэ къиуващ, и нэр къыстриубыдауэ къызоплъ. ДызэрыгъэIуща хуэдэ, зытIэтри зэкIэлъхьэужьу дежьащ. Дежьащи, псынэ цIыкIухэм допкIэ, долъэ. КъызэплъэкIри, Зейдэт зричащ, мэзымкIэ иунэтIауэ. СыщылъэщIыхьэм, жыгей абрагъуэм и зы къудамэ шэсащ ар. Дзитакъуэ бгыжьыр ди пащхьэ къихутами, абы еткункIэ хъунут, бгыщхьэм дыкъихутэн щхьэкIэ. Сэри КIэухыр. ПэщIэдзэр мыгъэрей 3-4-нэ къыдэкIыгъуэхэм итщ. 4
сышэсащ жыгей къудамэм, Зейдэт сыбгъэдэтIысхьащ. Пщащэм зыкъысхуигъэгусауэ фэ тетт. Ар къызиIуэкIащ: сызэбгъажьэурэ жьы сыхъунущ. Сэ ар хуэздакъым: къуаншэр езырауэ жесIащ. Илъэс пщыкIуийм нэсыху сыпэплъэн хуей зэрыхъур гурызгъэIуащ, ар ищIэрэ пэт, и пIэм къинауэ хэхъуэркъым. Зиужьыркъым.
Жыгей къудамэм дытесщи, гу зэщытхуэркъым, бзу цIыкIухэри къытщыдыхьэшхым ярейщ. Бзум дахуэдэщ тIури, ди макъыр къызэрылъэлъащи, жылэм дызэхахынкIэ зыхуэIуа щыIэкъым. Ара хъунт дызыщыщтэр: ди жьэр мыувыIэми, жыгей къудамэм дызэрышэсам дыфIэкIыртэкъым. Лъагъуныгъэм ущIыхуэпIэщIэн щыIэкъым – аращ шапсыгъхэм жаIэр: гува-щIэхами, абы уIэщIэкIынукъым, япэ ущIилъэдэныр лIо? Абы сыхущIегъуэжащ иужьым, ауэ кIасэ хъуакIэт…
ЕтIуанэ махуэм жылэм хэз хъуащ: Зейдэт Екъуб егуэкIуащ, дэкIуэнущ. ХьэгъуэлIыгъуэр щедгъэкIуэкIыну махуэмкIэ дызэгурыIуащ. Аджыкъу сэрэ унэщIэ хэтсэн хуейти, деувэлIащ.
Хъыбар къытIэрыхьащ: урыс пащтыхьым и дзэр къэблэгъащ. Дзэр Шэпсы къызэпрыкIащ, ХьэкIув псыри къызэпаупщIащ, Шахэ псыхъуэ нэщI ящIащ, Сашэ псым и Iуфэм къыIухьащ. Абы дигъэгузэвэнтэкъэ псори – хьэ щтам дыхуэдэт: ди щхьэм кърикIуэнкIэ хъунур хэт зыщIэр. ИужькIэщ ар си нэгу щыщIэкIар…
ХьэгъуэлIыгъуэ щедгъэкIуэкIыну махуэм Закир бауэбапщэу къэсри мэзым зы щIалэ къызэрыхэкIар къыджиIащ.
ЩIалэм Шумахуэт и цIэр, Аджыкъу и гъунэгъу фызыжьым и къуэр илъэс и пэкIэ къиукIат абы, иджы лъы щIыхуэр ипшыныжын щхьэкIэт къыщIэкIуар. ЩIалэм и анэр шапсыгъ бзылъхугъэт, и адэр ахъчыпсот.
Аджыкъу сэрэ щыхь къэтщэкIуауэ зэIытхырти, ар цIыхубзхэм къахуэдгъанэри, Шумахуэ и анэм деж дыкIуащ. Сурэт и пщIантIэм цIыхур дэзт. Сэ фызыжьым деж сыщIыхьащ, Аджыкъу Едыджрэ Сэлихьрэ къабгъэдэнащ.
Сурэт плIанэпэм дэст, IэлъэщI фIыцIэ къепхъухауэ. И нэпсыр IэлъэщI кIапэкIэ илъэщIурэ, фызыжьыр зэщыджэрт:
– Си щIалэ закъуэ, дэнэ гущэм укъисхыжын? Сыт мыгъуэр си махуэ: ди лъэпкъым цIыхухъу къинэжакъым, уи лъыр хэт ищIэжын? ЛIыукIыр ди пщIантIэ къыдыхьащ, плъагъурэ ар? Жылэм лIы къыдэнэжакъым – хэт къыпщхьэщыжын?
Сурэт цIыхубзхэм къаувыхьат, ахэри зэщIэгъуагэрт.
Шумахуэ, щIалэ къуэгъу лъагэр, и IитIыр и бгъэгум щызэридзауэ, жыхафэм тетт, и щхьэр щIигуауэ. ЦIыхухъухэр еувэкIауэ зэхэтщ, къамэ Iэпщэр якъузауэ. ЛIыукIым нэщхъыр хузэхахыркъым. Едыдж къыщIыхьащ. Абы и Iэблэр Аджыкъурэ Сэлихьрэ яIыгът. ЛIыжьым шэнт щхьэгуэ хуагъэуващ. ЩетIысэхым, нэхъри зэлымпIыжауэ къысщыхъуащ лIыжь цIыкIур. ЗэлымпIыжами, и нитIыр жан дыдэт. Шумахуэрэ Сурэтрэ еплъри, Едыдж жиIащ:
– Уи гуауэм гъуни нэзи иIэкъым, къуэ закъуэ уиIэти, пфIэкIуэдащ, уи жьыщхьэ узыпIыжын уиIэкъым.
еплъащ, нэкIэ ишхын хуэдэ:
Фызыжьым и щхьэр къиIэтащ, и нэпсыр щIилъэщIыкIри, Шумахуэ – Мис сызыгъэунэхъуар! ФыукI мыр!
Шумахуэ и щхьэр нэхъри ирихьэхащ. Аджыкъу щыгъуазэ сищIауэ сщIэрт: бжэщхьэIум къебэкъуар яукIыркъым, лъы телъми. Унэм къихьар яукIын дэнэ къэна, цIыхубз щытмэ, абы Iэпэ тралъхьэнукъым – аращ шапсыгъхэм я хабзэр. Гъуэгум е мэзым щызэрихьэлIэрэ зэбиитIым Iэщэ 5
кърахамэ, лъы ягъэжэнукъым цIыхубз къахуэзауэ: а тIум я кум IэлъэщI дидзакъэ, зэпикIуэтыжын хуейуэ я пщэ къыдохуэ.
Едыдж щIэупщIащ:
– Сыт къыджепIэнур, Шумахуэ? ДынодэIуэнущ…
Шумахуэ и щхьэр къиIэтыжащ, къытхэплъэри, блыным къыбгъэдэкIуэтащ. Псалъэр хузэкIэлъыгъакIуэртэкъым, абы жиIащ: – Мы нанэм и къуэр зэрызукIам фыщыгъуазэщ псори. Сыт къызэфщIэми, схуэфащэщ. Сэ фыкъыщIысщысхьын щыIэкъым. Фи пащхьэ ситщ, къамэкIэ фыкъызэпыджи, сывукI. ЛIыгъэ зиIэм сиукIынщ!
Шумахуэ къащIэнакIэ къызыщыхъуаи къахэкIащ.
– Зэхэфхыркъэ! – къыщичащ Сурэт. – Мыр къыфщодыхьэшх, лIыгъэншафэ къывеплъ! ФыукI мыр! ФыукI!
– И кIэм нэгъэс, Шумахуэ. Уи псалъэр щIумылъэфыж, – жиIащ Аджыкъу, и нэщхъыр фызыжьым хузэхилъхьэри. Сэ схузэхэхуртэкъым: щIалэр абдеж щаукIмэ, нэхъ къищтэрэт фызыжьым хьэмэ ар хабзэм емыбэкъуэн щхьэкIэт щIыжиIэр? Сэ сщIэртэкъым Шумахуэрэ Сурэт и къуэмрэ зэпаубыдари. Хэтыт нэхъ къуаншэр? Игурэ и псэкIэ щIегъуэжат Шумахуэ, хьэмэрэ мэжэщIалIагъэмрэ щхьэзакъуэныгъэмрэ къыщIахуат мэзым – сщIэртэкъым ари.
– Сэ сыкъыщалъхуа лъапсэм Iэщэ зыгъэбзэфын цIыхухъуитI исщ – си адэмрэ си къуэшымрэ. Ди бийм и джатэр елъ, и фочыр еузэд. Хэт Сурэт къэзыхъумэнур? И щхьэгъусэри и къуэри иIэжкъым мы нанэм, – жиIащ Шумахуэ, нэпсыр щIэзылъэщIыкI фызыжьым хуеплъыхри.
ЦIыхухъухэр щымт. ЛIы зэриукIам хущIегъуэжагъэнутэкъым Шумахуэ. КъэкIуэн хуей щIэхъуар урысыдзэр бгым къыщхьэдэхыным къэнэжа зэрыщымыIэжрагъэнут. А хъыбарыр дауэ къащыхъунут цIыхухъухэм – псори щымт, я бзэр пичарэ гузэвэгъуэр къызэрыблэгъам игъэщтауэ.
– Си щIалэ закъуэр букIащ уэ! – щIичэртэкъым Сурэт, цIыхубзхэри зэщIэгъуэгащ. И нэщхъыр зэхилъхьэри, Едыдж абыхэм яхуеплъэкIащ. «ФыувыIэ иджы!» – яжриIащ.
– Ди анэ! – бгъэдэкIуэтащ Шумахуэ фызыжьым. – Сэ къуэ сыпхуэхъунщ, уи унэ сыкъинэ. Уи пщIантIэм сыдэтынщ, уи къуэ хуэдэ усхъумэнщ, сыкъыпщхьэщыжынщ. Аращ бжесIэнур. – Шумахуэ икIуэтыжри, блыным кIэрыувэжащ.
ЦIыхухъухэм я гуапэ хъуащ Шумахуэ и псалъэр.
– Афэрым! – жиIащ Едыдж.
Сурэт зэрыщымт. Едыдж Аджыкъу хуеплъэкIащ.
– Сэ щIалэм и адэм сриныбжьэгъуащ. Къуэшым хуэдэу слъэгъуат. Илъ сщIэжыну къыстехуэрэ? Хьэмэрэ сыщыуэрэ? – жиIащ Аджыкъу. – Сурэт и пщIантIэм цIыхухъу дэтын хуейщ, и закъуэ унэм щIэдгъэсынкъым.
Едыдж Сэлихь хуеплъэкIащ.
– Сэ Сурэт сригъунэгъущ, итIани лъыщIэж сыхуейкъым, – жиIащ Сэлихь.
– Хэт ищIэжын лъы? – щIэупщIащ Едыдж.
ЦIыхухъухэр щымт. И жьакIэ зэщIэтхъуар пилъэщIыкIри, Сурэт бгъэдэкIуэтащ Едыдж.
– Шумахуэ къуэ пщIырэ, ди шыпхъу? Уарэзы?
Фызыжьым жэуап къитыртэкъым. И Iэгум бэлътокур ириубыдауэ щысщ. Зыхурагъэзыхри, цIыхубзхэр еIущэщащ абы.
– Къызбгъэдрехьэ, – жиIащ Сурэт, зэхэпх къудейуэ.
Шумахуэ фызыжьым бгъэдэкIуэтащ, лъэгуажьэмыщхьэ зищIри, и 6
щхьэр абы и куэщIым ирилъхьащ. Сурэт и IэлъэщIыр зытрихри Шумахуэ триубгъуащ, итIанэ и бгъэр итIэтащ. Шумахуэ фызыжьым и быдзыщхьэм IупэкIэ еIусащ, и нэпсым къызэпижыхьауэ.
– Тхьэм фиузэщI, – жиIащ Едыдж. – Анэу щыIэм уралейщ, Сурэт. Тхьэм укъихъумэ. Арэзы дыкъэпщIащ. ЦIыхугъэ уиIэщ. Шумахуэ, мыр уи анэщ нобэ щыщIэдзауэ. Игу умыгъэныкъуэ, гъэпэж – ар къыптохуэ уэ. ФынакIуэ, зэанэзэкъуэм гу зэщрехуэ, я закъуэ къэдгъэнэнщ.
ЛIыжьыр къигъэтэджыжащ Сэлихь, тIури бжэмкIэ бэкъуащ. Дэри абыхэм я ужь диувэри унэм дыкъыщIэкIащ. ЦIыхухэр зэбгрыкIыжащ. Едыдж пщIантIэм къыдэнащ, бжыхьым зригъэщIри.
– Аджыкъу, – сыщIэупщIащ, – лъы зыщIэжын къахэкIамэ, дауэт зэрыхъунур?
– Абы зыри тегушхуэнутэкъым, – къызжиIащ Аджыкъу. – Дэ Сурэт и унагъуэм дыщыщкъым. Гу лъыптагъэнщ: Шумахуэ зигъэкъуаншэркъым. Лажьэ зиIэр езыр армырауэ къызжиIащ Шумахуэ. Модрейм кIуапIи жапIи къыщримытым, Iэмал игъуэтыжакъым: щIалэр иукIын хуей хъуащ. ЩIызэфIэнар цIыхухъухэм ящIэркъым. УщIэупщIэкIи, мыхьэнэ иIэжкъым – кIасэ хъуащ. ЩIэупщIи хабзэкъым апхуэдэм. Дунейм ехыжар къуаншэми, сыт хужыпIэжын – Iей хужыпIэфынукъым, и щхьэр щыщымыIэжкIэ. Куэдрэ бгъэныщкIумэ, жыжьэ ухихьэнущ. Ер вы бжьакъуэм къокI жыхуаIэращ. Едыдж сыгурыIуат: Сэлихь сэрэ дызэрыгъэIущри, лъы зыщIэжынкIэ хуитыр дэрауэ дгъэIуащ. ЛъыщIэжым дызэрыхэмыхьэнур щажетIэм, хэт къэувыжыфынт ди ужькIэ?
– Iуэхум кърикIуэнкIэ хъунум егупсысын хуейщ, – жиIащ Едыдж. – Пасэрейм жиIакъэ: гупсыси, псалъэ, зыплъыхьи, тIыс. Пщэдджыжьым зэ улъэпэрэпамэ, улъэпэрапэ защIэу махуэр бгъэкIуэнущ.
Аджыкъу къыщIигъуащ:
– Узэлъэпауэр дзапэкIэ къэпщтэжынущ.
– Шым и щхьэр пIэщIэкIамэ, шыкIэм уемыпхъуэж, – пыдыхьэшхыкIащ Едыдж. – Ари пасэрейм къытхуигъэна псалъэщ.
Псалъэжьрэ псалъэ шэрыуэкIэ зэпеуэн я щIасэт жылэм. Зыгуэрым къыхидза закъуэмэ!
– Фызыжьри зэрыерыщ, – жиIащ Аджыкъу. – Шым щIопщыр ебгъэлъагъумэ, зреч. Шыдым уеуэмэ, ерыщ йокIуэри, и пIэм пхуикIыркъым.
– Псалъэ пэж жыпIащ, узахуэщ абыкIэ. Сурэт щхьэкIэ жыпIаращ сфIэмызахуэр, – идакъым Едыдж.
– Къуаншагъэ зыбгъэдэмылъыжыр дунейм ехыжаращ, – жиIащ Аджыкъу.
– ЦIыхубзым пшэрыхь хущанэ жаIащ. Сурэт фызыжьщ, зи къуэр зыфIэкIуэда фызыжьщ. Ерыщ екIуэми, гукъанэ хуэпщI хъунукъым. Абы и хьэлъэр шэчыгъуафIэкъым.
Мыбы еджэр зыщIэупщIэн куэд сIэщIэгъупщыкIагъэнщ сэ. А псор къыбгурыIуэн щхьэкIэ, зыгуэрхэр нэхъ IупщI сщIын хуейуэ къыстохуэ. Си псалъэр зи фIэщ мыхъун къызэрыфхэкIынури сощIэ, губгъэн къысхуэфщIкIэ, си жагъуэ хъунукъым, гузэрыдзи сщIынукъым. Си нэгу щIэкIауэ сыщыгъуазэщ: лъыщIэжкIэ ерыщкъым шэрджэсхэр. Дэ нэгъуэщIущ къызэрытщыхъур – абыкIэ дызахуэкъым. ЛъыщIэжым ухэджэрэзамэ, куэдым я щхьэр халъхьэнущ – ар ягъэунэхуащ шэрджэсхэм. Абыхэм Iэщэ щIызэрахьэр лъы ящIэжын щхьэкIэкъым, лей зытехьэм къащхьэщыжын папщIэщ. Псом хуэмыдэу, бзылъхугъэм лей къытехьауэ ялъагъумэ. Уи адэ е уи къуэш къаукIамэ, абыхэм ялъ пщIэжыныр 7
фIэзахуэщ хабзэм. Ар ящIэри, лIы зыукIар и унэм йокI, мэзым щIохьэри лъэныкъуэ зрегъэз. Ар мэзым щIэсыху, я Iыхьлыхэр зэрызэрагъэкIужыным и ужь итщ. Нэхъыбэрэ къызэрыхъу хабзэращ: унагъуэм ящхьэщыт лIыр зыукIар ягъэпшынэ, Iэщ бжыгъэ итын хуей мэхъу, цIыхухъу зыщхьэщымытыж унагъуэр зыми щымыщIэн щхьэкIэ. Шумахуэ деж, зэрытлъагъущи, лIы зыукIар зилъ игъэжам и унэ йохьэ, къуэ захуещI. Псэуху, унагъуэм щIэгъэкъуэн хуэхъун хуейщ ар. Дэ ди щхьэм къитIэсэнукъым а хабзэр, къыдгурыIуэнукъым. Ди къуажэ си нэгу щыщIэкIауэ сыщыгъуазэщ апхуэдэ Iэджэм. Зэрогъафэри, зэгъунэгъуитIыр зэроукIыж – щIы кIапэ щхьэкIэ, зыр зым щедыгъум деж. ЛIы зыукIа куэд ущрихьэлIэнущ Сыбыр – аращ абы хэщIапIэ хуащIыр: яубыд, Iэхъулъэхъу иралъхьэри, и щхьэр щIрагъэхьэ. ТIури, зыукIари яукIари, хелъафэ абы: къызэранэкIам закъыщIэзыгъэкъуэн ягъуэтыркъым. Хэт и анэ пхуекIужын лIыукIым? Ар дэ ди щхьэм тхуигъэтIэсэнукъым. Ди нэгу къыщIэдгъэхьэфынукъым зи къуэ яукIа анэм лIыукIыр къуэ ищIауэ. Шэрджэсхэр нэгъуэщIщ. Я хабзэри нэгъуэщIщ. Дэ дэщхькъым…
Пщыхьэщхьэм жылэр ди пщIантIэм щызэхуэсащ. МафIэ нэхум хэувауэ, къофэ псори. УдзыпцIэр яутэ. ЦIыхухъуи бзылъхугъи увыIэгъуэ яIэкъым – зыгъэлъатэр кIуэ пэтми щIохуабжьэ. Зейдэтрэ сэри дахыхьащи, зэхуэкIуэ дыкъофэ. Зейдэт къызоIущащэ:
– СынасыпыфIэ дыдэщ сэ. Сэр нэхъ насыпыфIэ дэнэ къипхын!
Апхуэдэ зы дэрэжэгъуэ фIэкI умылъагъунуми, укъытехьэ хъунт мы дунейм. Хьэщыкъ узыхуэхъуа пщащэм и Iущащэ макъыр пшыналъэкъэ, укъызэщIиIэтэркъэ, дамэ къыптекIами ярейкъэ!
Жэщыр хэкIуэтауэ ди унэ декIуэлIэжами, нэху щыху ди нэбдзыпэ Дыгъэр мэзыщхьэм къыкъуэплъащи, а зыращ си жагъуэр – щIэхыIуэу зэтетлъхьакъым.
щакъэ нэху!

Махуэ псом схущIагъэхьакъым: зым фоч къехь, сригъэплъыжын, сригъэпэщэщын щхьэкIэ. Зыр псэлъакIуэ къысхуокIуэ – и зэш тригъэун щхьэкIэ хъунщ. ФочыщIэ Iэзэ дыдэ сакъыщохъу жылэм. Абы сыкъыщыдэхуэм, мэкъур зэщIызокъуэ – си гъунэгъум зыгуэркIэ сыхуэщхьэпэмэ, си жагъуэкъым, къызэхьэлъэкIыркъым. Абы сыздыхэтым, хъыбар зэхэсхащ: Енисейск сраджэж. Хэт сызыIуэтар, бзэгу зыхьар? Си лъэужь дауэрэ къытехьа? Уигу фIы щыщIэнт, апхуэдэ хъыбар зэхэпхауэ?..
«Сытеунщ» жысIэри, тенджыз Iуфэм сыIухьащ, Мэкъуэпсэ сызэпрыкIри. Тенджыз Iуфэм зы лIыжь сыщрихьэлIащ. ЛIыжьыр лъапцIэт, щхьэц бапхъэт, бадзэр къепщIэкIати, и щхьэр щIрагъэхьэным нэсат.
– ЛIо, щIалэ? – гъэщIэгъуэн сыкъыщыхъуащ лIыжьым.
– Удэнэ жылэ, тхьэмадэ? – сеупщIащ абы.
– Жыжьэ сыкъикIакъым – псым адрыщIкIэ сыщопсэу.
– Укъыщыхъуар дэнэ?
– Сыкъыщыхъуам ущIэмыупщIэ: сэр дыдэм сщIэжыркъым. Уэ, зиусхьэн, зыгуэр къыпIэщIэщIэри, укъэкIуэсащ.
– Дауэ къэпщIа ар?
– Уи фэм къеIуатэ, – дыхьэшхащ дадэр.
Апхуэдэ лIыжь мащIэ урихьэлIэрэ, дэнэкIэ бгъазэми. Щхьэры- 8
уар куэдыкIейщ. ЛIыжьхэм я закъуэкъым узрихьэлIэр: сэ схуэдэхэри мащIэкъым – я щхьэр кърахьэжьарэ, зылъежьари къалъыхъуэри къагурымыIуэжу… Аращ ныжэбэ кIуам сызэпщIыхьар.

Нэху ща къудейуэ, сыкъызэщыуащ, пIэм куэдрэ сыхэлъыжакъым, сыкъэтэджри зысхуэпащ.
Зейдэт пщIантIэм дэтт, пхъанкIэу. Сигу ислъхьащ: унэм зыри щезгъэщIэнкъым Зейдэт, абы ищIэн хуейри сэ злэжьынщ. ЦIыхубзым и Iуэхум хэIэбэркъым шапсыгъ цIыхухъухэр, сэ зыр сыхэIэбэкIэ, емыкIу сыкъащIынкъым. НысащIэм Iуэху хьэлъэ ирагъащIэркъым илъэситIщыкIэ, унэр зэлъыIуихын, пхъэнкIэн фIэкI. Зейдэт гуащи пщыпхъуи иIэкъым, сэ схузэфIэкIыр хуэсщIэнщ, ар къысхуимыдэнкIэ хъунуми. Гу къыслъитэри, Зейдэт къызэплъащ, и щхьэцыр иридзэкIри къысщыгуфIыкIащ, абы си гур нэхъри IэфI ищIащ. Зейдэт и щхьэр ирихьэхыжри, и Iуэху и ужь ихьэжащ – пщIантIэр ипхъэнкIырт.
Пхъэлъантхъуэм фIэлъ кхъуэщыныр къыфIэсхри, хадэм сихьащ. ЗыстхьэщIри сыкъикIыжащ, цейр щыстIэгъащ. АпщIондэху Iэнэр къигъэувакIэт Зейдэт – Iэнэ лъакъуищ. Iэнэм щIакхъуэ, кхъуей телът, форэ шхурэ тетт. ДызэбгъэдэтIысхьэри дышхащ. Дыздэшхэм, и нэр къызэрысщигъэпщкIум гу лъыстати, ар хуэздакъым. КъыпыгуфIыкIа фIэкI, къыспидзыжаIакъым.
Дышха нэужь, губгъуэм сыдэкIащ, пщIэныр нэдгъэсын хуейти. ПщIантIэм сыщыдэкIым Зейдэт гъуэмылэр къысIэщIилъхьащ…
Ноби си нэгу щIэтщ а пщэдджыжьыр. Апхуэдэ гухэхъуэгъуэ слъагъужакъым абы и ужькIэ. ЩIымахуэ жьыбгъэм ущыхиубыди къохъу, уафэм ис вагъуэхэм уахудэплъеймэ, уи щIыфэр мэтхытх, щIыIэм удрехьей – апхуэдэ махуэ Iэджэ си нэгу щIэкIащ абы лъандэрэ, арагъэнщ зи гугъу фхуэсщIа пщэдджыжь хьэлэмэтыр сигу иджыри къэс щIимыхужыр…
Шэджагъуэ пщIондэ дилэжьыхьащ хьэсэм Аджыкъу сэрэ. Хуабэвэх хъуащ. ХьэмфIанэр згъэтIылъри, пщIэнтIэпсыр еслъэщIэкIащ. Аджыкъу сыкъигъэуIэбжьащ:
– Екъуб, урысхэр къоблагъэ.
Си щхьэр сщIыри, хьэмфIанэр къэсщтэжащ. Зи гугъу ищIыр дзэм къыхэкIуэсыкIа сэлэтхэрауэ си гугъащ.
– Ардылар къыщежьауэ джабэм къыдокI, куэд мэхъу ахэр, топи къыздалъэф.
Аджыкъу къызжиIар къызгурыIуэщатэкъыми, кхъуэщыныр згъэщIейри, псы сефащ. Кхъуэщыныщхьэр нартыху жэпкъкIэ згъэбыдэжа нэужьщ Аджыкъу и псалъэм сыщегупсысари къыщызгурыIуари.
– МыбыкIэ къыздэкIуэр? – сыщIэупщIащ.
– ПсынщIэ дыдэущ къызэрыкIуэр, зыгуэрым къыкIэрыху нэхъей, – жиIэри, Аджыкъу зиукъуэдиящ. – Нэхущым Сэлихьрэ нэгъуэщI щIалищрэ сутIыпщат, Iуэхур зытетыр зрагъэщIэн щхьэкIэ…
Сэ сыхэгупсысыхьащ. СеупщIащ Аджыкъу: – Илъэс зыбгъупщI и пэкIэ зэзэуащ тыркухэмрэ урысхэмрэ, инджылызхэри хы Iуфэм къыщитIысыкIауэ щытащ, щхьэ фыкъыттемыуарэ абы щыгъуэ? Аджыкъу заулкIэ къызэплъащ – делафэ къызиплъагъэнщ е сэ ара къы- 9
зэрысщыхъуар? Сэ нэхърэ нэхъ Iущщ Аджыкъу, нэхъыбэми щыгъуазэщ, ар и напщIэм тримылъхьэми. ТIэкIу зиIэжьэри, Аджыкъу къыщIигъужащ:
– Зэрэ-тIэурэ бжесIакIэщ зауэм ди нэ къызэрыхуимыкIыр. Урыс пащтыхьри, тырку сулътIанри, инджылыз пащтыхь гуащэри ди пщэм дэдгъэтIысхьэн мурад диIэкъым. Тыркухэмрэ инджылызхэмрэ ди пщэм дэдгъэтIысхьэмэ, ди щхьэм и хуитыныгъэр тфIэкIуэдынкIэ дышынащ, абы ди нэ къызэрыхуикI щыIэтэкъыми…
Зауэм и тхыдэр зыджхэм, езы Фадеев дыдэри яхэту, ящIэ шэрджэсхэм щхьэхуитыныгъэм пащI зэрыщымыIэр. Тыркухэри, инджылызхэри, франджыхэри тенджыз Iуфэм къыIуагъэхьакъым шэрджэсхэм, ар къагъэсэбэпри, урыс дзэпщхэм я дзэр шэрджэс тенджыз Iуфэм Iуашыжащ, тырку лъэныкъуэмкIэ ягъэIэпхъуэри, абыхэм пэувын яхузэфIэкIащ. ЩIахузэфIэкIар гурыIуэгъуэщ: шэрджэсхэм я тенджыз Iуфэм хамэм и дзэ кърагъэкIуэлIэнутэкъым, ар ящIэрти, аращ урыс дзэпщхэм Куржым кIуэуэ тыркухэм щIапэувыфар. Аркъудейм фIэкI хэмылъатэми, апхуэдэ Iуэхутхьэбзэ къызэрыхуащIам щхьэкIэ, урыс пащтыхьыр сэратэмэ, шэрджэсхэм я ужь сыкъикIынт, зэи згъэпIейтеинтэкъым ахэр, дзейуэ слъытэн фIэкI…
– Сэ сыщIалэ цIыкIут, инджылыз пащтыхь гуащэм и лIыкIуэ ди деж къыщыкIуам щыгъуэ, – къызжиIащ Аджыкъу. – СакIэщIэдэIухьащ ди тхьэмадэхэмрэ инджылыз лIыкIуэмрэ. Сысабийми, Iеймрэ фIымрэ къызгурыIуэ хъуакIэт. – Аджыкъу и натIэр зэлъащ, къыпыгуфыкIащ, игу къигъэкIыжыр зэрыфIэдыхьэшхэныр зыхэпщIэу. – ЛIыкIуэр быртIым гуэрт, фэнд хуэдэ, итIани, и пкъыр зэрызэфIэмыщIэным пылът, бжэгъум фIэс фIэкI пщIэнутэкъым, шхынми хэIэбэртэкъым, лулэр жьэдэлъ зэпытт. Зытригъэчыныхьыр зыт: урысхэм фезауэ, фыкъимыкIуэт, дэ Iэщэ къыфхуэтшэнщ, фи кIэныр къыщикIынур итIанэщ – инджылыз пащтыхь гуащэм и IэмыщIэ зифлъхьа нэужь. Абы еупщIащ: дахэ фи пащтыхь гуащэр? ЛIыкIуэр къэцыджащ абыкIэ щеупщIым, и нэм лъы къытелъэдащ. ЛIыкIуэм Iэпыдзлъэпыдз щIыгъуащ – щIалэ къуэгъу къамылыфэ. ХьэщIэщым ирашамэ, ар зыбгъэдигъэтIысхьэртэкъым лIыкIуэм – и закъуэ пщIантIэм щагъашхэрт, гъаблэгу ищта хуэдэ, ишхыр фIэмащIэт, фадэкIи зигъэнщIыртэкъым, махъсымэ ефэурэ чэф хъуамэ, гъумэтIымэурэ нэпсыр щIилъэщIыкIырт. ЖиIэрат: си зиусхьэным и псалъэр фи фIэщ фымыщI, пащтыхь гуащэм и IэмыщIэ зифлъхьэмэ, топыпэм фрагъэувэлIэнурэ топышэкIэ фызэпкъраудынущ…
ЗаулкIэ хэгупсысыхьри, Аджыкъу къыщIигъужащ:
– ЩIагъуэкъым.
– Сыт зи гугъу пщIыр? – сеупщIащ.
– ЗэгурыIуэркъым ди лъэпкъхэр, щхьэж и щхьэщ зыхуэпсэур, къуажитI я Iугъуэ зэдикIыркъым. Я Iэпхъуамбитхур зэдагъэбзэфыркъым, аращ ди Iэпхъуамбэхэр гъуэрыгъуэурэ щIыпаупщIыфыр. Убыххэм я дзэпщхэри нэхъ щIагъуэкъым: урыс пащтыхьым и телъхьэщ я ныкъуэр, абы щхьэузыхь зыхуащIын хуейуэ я лъэпкъыр къыхураджэ, я ныкъуэм Тыркум пащI щыIэкъым, я щхьэм и фейдэщ зэрахуэр, цIыхур зыхуагъэIущыращ: хэкур дывгъэбгыни, Тыркум дывгъэIэпхъуэ, абы дыщыунэнущ, дыщытхъэнущ дэ, жэнэтым дисынущ, гузэвэгъуэ тлъагъужынукъым, дызыхэт хьэзабыр къызэднэкIынущ…
Аджыкъу щым хъужащ, и псалъэр зэпигъэури зэхэуащ.
ХьэмфIанэхэр къэтщтэжащ. Аджыкъу сыздыкIэлъыплъым, сигу согъэфI: тенджыз Iуфэм къыщежьа дзэр ди деж къэмысынкIэ мэхъу, 10
къэсми, блэкIынкъэ, щхьэрыуэнкъэ? Шапсыгъ къуажэхэр щызэтрагъасхьэм дзэм сыхэтащ сэ, куэд щIакъым абы лъандэрэ – илъэситI нэхъыбэ дэкIакъым. Хьэсэм сыхэтщ иджыпсту, нартыху сопщIэри. Си пщIыхьэпIи къыхэхуэнтэкъым илъэситI нэхъыбэ дэмыкIауэ апхуэдэ гузэвэгъуэ къыткIэщIэзэрыхьынкIэ. «Тхьэм дыкъихъумэнщ, дыкъелынщ, Тхьэм и нэфI къытщыхуэнщи», – жысIащ сигукIэ.
Аджыкъу и хьэмфIанэр мывэм къигъэлъеижащ. Зригъэзыхри, мывэр къищтащ Аджыкъу, зей гуэрэным хидзащ. Сызэреплъым гу лъитэри, ар къыпыгуфIыкIащ. Абыи сэри къуэш диIэкъым, тIум языхэз дунейм дехыжмэ, псэууэ къанэм дэIэпыкъун хуейуэ адрейм и пщэ къыдохуэ.
Аджыкъу гумащIэ къэхъуащ, заулкIэ дыбэуэн щхьэкIэ детIысэха нэужь: Тхьэм къысхуигъэфащэмэ…
шэч къытесхьэртэкъыми.
– КъуитI сиIащэрэт иджыри жызоIэ, щыри нэхъыфIыжт. Уеблэмэ тху, – Тхьэм къуигъэхъулIэ, – жысIащ сэ, Аджыкъу и гуапэ зэрыхъунум Аслъэн и кхъащхьэм удз къытекIэжат, Iущхьэ плъыжьыбзи къыхэжакIэт. Гуащэнэху куэдрэ къакIуэрт а кхъащхьэм. Зэхэсхырт абы Щыблэм фIыщIэ зэрыхуищIыр – и нэпсыр щIилъэщIыкIми, къыпыгуфIыкIыурэ.
Ди анэр си нэгу къыщIыхьэжащ, Калугэ куейм щыщ жылагъуэщ ар зыщыпсэур. Ар си нэгу къыщIыхьэми, си щхьэм илъыр нэгъуэщIт: сатуущIхэр щызэхэзокIуэ мы Iэхэлъахэм, бжьыхьэ къэс къожьэри. Зейдэт сей дахэ къыхуэсщэхунут – ар си щхьэм илъ зэпытт. «ЗэрыгущIыIэжь» – ар къысхуижиIэнкIэ мэхъу мыбы еджэм. КъысхужиIэми, схуэфащэщ. Сэ схуэдэр мащIэ: ди анэр дигу къыщыкIыжыр зэзэмызэщ, ди кIэныр къикIа нэужьщ. Ди анэхэри тыншыпIэм ис къытфIощI ди Iуэхур щызэтеувам деж. Ди анэм хуэсщIэфынурати, си хъыбар хуезгъэхьащ, дэжыг гъуэгурыкIуэм тхыгъэ кIапэ IэщIэслъхьэри.
ТIасхъэщIэххэм къагъэзэжащ, загъэгувакъым. И дамэм къэп едзэкIауэ, Сэлихь шэджагъуэм къэсащ.
– ХъыбарыщIэ щыIэ? – еупщIащ абы Аджыкъу.
– ЩыIэщ.
– ДетIысэхынщи, къыджеIэ.
Хьэсэм дыкъыхэкIри, уэздыгъейм и жьауэм дыхэтIысхьащ. Сэлихь къэпыр зригъэтIылъэкIащ.
Лъэгуажьэмыщхьэ иувауэ, лIы нащхъуэр зэм сэ къызоплъ, зэм Аджыкъу хуоплъэкI, и пащIэкIэ щIэгуфIыкIыурэ.
– Псоми къагъэзэжа? – щIэупщIащ Аджыкъу, къэпым еплъурэ. Ар лъызащIэт. Къэпым лъы зэрыкIэрыгъуам гу лъыстащ.
– Къагъэзэжащ псоми. Урысыдзэр бгыщхьэм къыхуокъу. Жэщыр бгы лъапэм щрахри, гупитI защIащ. Сэлэт щитI хуэдизым ди дежкIэ къаунэтIащ.
– Ди дежкIи? – Ди дежкIэ. Алия якIэщIэдэIухьащ, еплъэкIуащ. Абы къызэрихутамкIэ, Къуэбыдэ деж урыс пащтыхьым и къуэшыр дзэм щыпоплъэ. Ди тIасхъэ щIэзыхын ди ужь къраутIыпщхьащ. Къэзакъхэращ жыхуэсIэр – ахэращ урысыдзэм я плъакIуэри я дэIуакIуэри. Къэзакъхэм къыщагъэзэжым, дапэуври зэтетIыгъащ. Щыр тIэщIэкIащ, плIым я щхьэр къэтхьащ, мис. – Сэлихь къэпыщхьэр итIэтащ, абы щхьиплI къихуащ: щыр пащIацэт, еплIанэр зэщIэупсат. 11
БауэкIэщI сыкъэхъуащ абдежым – слъэгъуар схуэшэчакъым. Апхуэдэ слъэгъуатэкъым игъащIэм. Зыми Тхьэм иримыгъэлъагъу апхуэдэ. ЖьакIацэхэм ящыщ зыр дзэм къыхэкIыжа унтер Тимофей езгъэщхьащ – аращ шэрджэсхэм я хъыбар япэ сезыгъэдэIуауэ щытар. Фельдфебель Кожевниковри къэсцIыхужа къысфIэщIащ. Зи жьакIэ упсагъащIэр сэр дыдэрауэ къысщыхъуащ.
Сэлихь къызэплъри, Аджыкъу зыхуригъэзэкIащ. Сэри сыхуеплъэкIащ абы. Зи жьакIэ упсагъащIэм и щхьэр къищтэри зэпиплъыхьащ Аджыкъу.
– ЩIалэ дыдэщ, и пащIэр къыхэжа щIыкIэтэкъым, – жиIащ Аджыкъу. – НэгъуэщIи сыт къыджепIэнур?
– Убыххэм дахуэзащ, абыхэм къыджаIащ: тенджыз Iуфэм жылагъуэ къыIунэжакъым, ХьэкIув деж сэлэт щибл щызэхэуващ – зауэм щIадзэнущ. Ахъчыпсохэри зэуэнущ, дзэм Ардылар деж щапэувын я мурадщ…
ЩIалэщIэм и щхьэр адрейхэм яхидзэжащ Аджыкъу. Абы сыкъигъэуIэбжьащ сэ, гущIэгъуншагъэу къысщыхъуащ ар. Сигу ебгъащ Сэлихь – аращ, дауи, си лъэпкъэгъухэм я щхьэр пызыупщIар.
– Ара къыджепIэнур? – щIэупщIащ Аджыкъу, заулкIэ зиIэжьэри.
– Аращ, – жэуап къитащ Сэлихь.
– Дзэр жылэм къэсынкIэ хъуну? – Топ къыздалъэф. Абы имыгъэгувэмэ, дыгъэ къухьэгъуэм къэсынущ.
– Мэзыр ираупщIыкIрэ?
– КъопIащIэри, хунэсыркъым.
Аджыкъу дыгъэм худэплъейри къызэфIэуващ.
– Зэман диIэщ иджыри. НакIуэ, хасэр зэхуэтшэсынщ. Уэ щхьэхэр щIэлъхьэ, Сэлихь.
Дунейр зэрыхьэхур сигу къагъэкIыжащ къэзакъыщхьэхэм. Сэ щыгъуазэ сыхъуакIэт сэлэтхэр къуажэм къызэрыхуэпIащIэм, итIани, Аджыкъу и ужь сыздитым, сызэгупсысыр нэгъуэщIт: къэзакъхэм я натIэ кърикIуаращ сэри къысщIэлъыр. Сей нэхърэ щыгъэ къыхуэсщэхумэ, игу нэхъ ирихьынкIэ мэхъу Зейдэт – абыи сегупсысащ. Аращ цIыхур: жэщи махуи зэгупсысыр зыщ – и натIэ къритхам фIэкIыпIэ зэримыIэрщ, ажалыр IэубыдыпIэншэщ, ауэ ди щхьэракъым ар япэ зыхуэдгъэфащэр, нэгъуэщIым и щхьэрщ…
ЦIыхухъухэр хасэм щызэхуэсащ. Зи акъыл тIыса защIэт ахэр, захъунщIакъым, ипкIакъым-илъакъым, я тхьэкIумэ гъэхуауэ едэIуащ тIасхъэщIэххэм къытхуахьа хъыбарым. Тенджыз Iуфэм къыщыхъу псом и пэжыпIэм зыри щыгъуазэтэкъым, IуэрыIуэтэжурэ фIэкI. Тенджыз Iуфэм къыщыхъур мырат.
Тенджыз Iуфэм къыщыщIэдзауэ Адэгум псым нэс, Псыжь къыщыщIэдзауэ Щхьэгуащэ нэс 1863 гъэм и пэщIэдзэм урысыдзэм IэрыхьакIэт. А гъэм Кавказым и дыгъафIэм, Лабэ псыхъуэ, Псыжьрэ ТIуапсэрэ я зэхуаку дэлъ щIыналъэм урысхэр щытепщэ хъуакIэт. Гейман и дзэр тенджыз Iуфэм Iутурэ ипщэкIэ кIуэтащ, Сашэ деж быдапIэ щаухуащ, Даховскэ цIэр фIащащ а быдапIэм, нэхъапэIуэм Навагинскэ быдапIэр щаухуауэ щытащ абдежым. ХьэкIувхэр, шапсыгъхэр, псхъуухэр, ахъчыпсохэр Тыркум зэригъэIэпхъуэным пыхьащ генерал Гейман, граф Евдокимовым кхъухь, кхъуафэ къыIрих зэпытурэ. Зи щхьэр урысхэм яхуэзымыгъэтIылъауэ къэнэжар убыххэм я закъуэт: я пIэ яхуикIыртэкъым хьэкIувхэри ахъчыпсохэм я ныкъуэри. Мдзымтэ псыхъуэ дэст ахэр, фIырыфIкIэ уалъэIэсынутэкъым. Мдзымтащхьэ, Къуэбыдэ шытхым, Гагрэ къыщежьауэ хуеIэрт генерал-майор Шатиловым и дзэр. Сыхъум 12
къикIырт генерал-лейтенант пщы Святополк-Мирскэм и дзэр, Лабэ псыхъуэ къыдэкIауэ бгым къыщхьэдэхырт генерал-майор Граббе и сэлэтхэр, Сашэ къыщежьауэ къэкIуатэрт генерал Гейман. ИужькIэ щыгъуазэ сызэрыхъуащи, абы и дзэм щIыгъут сэ сызыхэта полкыр. Офрейн къыхэжаныкIащ а полкым, цIэрыIуэ хъуащ, уеблэмэ тхылъхэм иратхащ. Апхуэдэ тхылъхэм ящыщ зым сыкъыщеджащ: «Пшехэрэ Щхьэгуащэрэ яку дэса жылагъуэхэм щIэх кIэ иратыфакъым, абыхэм кIэ езытар полковник Офрейнщ». Зэрытлъагъущи, Офрейн полковник хъуакIэт абы щыгъуэ. Зауэр и кIэм щынэблагъэм офицерыцIэр кърагуэшэкI зэпытащ, еблакъым, зыхуэфащи зыхуэмыфащи фIащащ. Офрейн иужь дыдэу сызэрыхуэзэжам и гугъу щыфхуэсщIынущ си тхыгъэм. И Iуэхур сытым тет иджыпсту – абы сыщыгъуазэкъым. Гугъэ пщIы зэрыхъунумкIэ, генерал хъуауэ дзэм къыхэкIыжащ, Ревель е Тифлис дэтIысхьауэ и къуэрылъхупхъурылъхухэм захуегъэщIагъуэ, лIыгъэ ямылей зэрихьауэ яжриIэурэ и щхьэр трегъэу…
Пщышхуэм и дзэр Къуэбыдэ деж щызэхуишэсын мурад щIищIам и щхьэусыгъуэр сщIэртэкъым абы щыгъуэ. И нысэм, езым и къуэш Николай и щхьэгъусэ, Ольденбург гуащэ Александрэ и гуапэ ищIын, игъэгуфIэн щхьэкIэу къыщIэкIынт – май мазэм и тIощIрэ зыр ар къыщалъхуа махуэт.
Къуажэр яхъумэну зэгурыIуащ хасэр. Нэхъыбэр Едыдж и псалъэм еувэлIащ:
– Мы щIыпIэм дикIамэ, нэхъ сфIэзахуэт. Ауэ дэнэ дыздэкIуэнур? МобыкIэ зыри къыщыкIыркъым, – жиIащ и Iэр къуршымкIэ ищIри. – Тенджызым дызэпрыкI нэхърэ, ди унэ дилIыхьыжмэ нэхъыфIщ. Я лъапсэр ябгынэн мурад ящIащ унагъуийм. Абыхэм зыри япэрыуакъым, ахэр щIрагъэгъуэжын муради яIакъым. Езыхэми адрейхэр къагъэIулакъым, ди ужь фыкъиувэ, жаIэу.
Едыдж Аджыкъу бгъэдэкIуэтащ.
– КъэмыхъуIамэ, уэздыгъей мэзым къыдекIуэкI шытхыр згъэкъэбзэнурэ жыг хадэ хэссэнущ, – жиIащ абы. – МыIэрысей жыг хъарзынэ гуэр къысIэрыхьащ, мыIэрысэ пIащэ къыпыкIэнущ, къызэрызжаIамкIэ. НэгъуэщI щIыпIэ къысхурашащ мыIэрысейр, сабиищхьэм нэхърэ нэхъ цIыкIукъым къыпыкIэнур, фоуми къыпех, ауэ сфIэгуащIэмащIэщи, ди жыгхэм щыщ дэзгъэкIэнущ. ЛъэпкъыфI дыдэ хъун хуейщ апхуэдэ мыIэрысейр, щIыIэми щышынэнукъым.
– Тхьэм къуигъэхъулIэ, – жиIащ Аджыкъу. – Узэгугъур къогугъуж. УхущIегъуэжынкъым.
щхьэщэ ящI зэрамыхабзэр…
Щхьэщэ хуэсщIынут лIыжьым, ауэ сигу къэкIыжащ шапсыгъхэм – ДыкъелынкIэ гугъэрэ лIыжьыр, и гугъэр хихыжакъэ? – сеупщIащ Аджыкъу, дадэр дбгъэдэкIыжа нэужь.
Аджыкъу жэуап къызитакъым.
Жылэм дэкIхэм йоплъ цIыхухэр, зыри жраIэркъым, зыри япэувыркъым. Я хьэпшыпхэр зэщIакъуэ. Сыт хуехьэжьэнур гъуэгу теувэм? Iэщэ, щIакIуэ, гъуэмылэ, шыуан цIыкIу, я сабийхэр. Гъуэгу техьэхэм яхэслъэгъуащ Кнышевым и щхьэгъусэмрэ и мылъхупхъумрэ, я малъхъэри ящIыгъущ. Езыр слъэгъуакъым.
– Дэнэ кIуэрэ ахэр? – сеупщIащ Сэлихь.
Си упщIэр зыуи къыщыхъуакъым абы.
– Я щхьэр ирахьэжьащ, – жиIащ Сэлихь. – ЗдэкIуэри ящIэжыркъым.
Къуажэм къыдыхьэ лъагъуэхэм жыгхэр трагъэуэн хуейуэ унафэ 13
ищIащ Аджыкъу. Гъуаплъэ топыжьыр Iуащхьэм тригъэуващ Илья, топышэ иIэтэкъыми, мывэ хъурей къригъэтIылъэкIащ топым. ШууипщI яутIыпщащ, урысыдзэр къыздэсар зрагъэщIэн щхьэкIэ. ЦIыхухъухэр зэбгрыкIыжащ, зауэм зыхуагъэхьэзырын хуейти. ЦIыху блыщI нэхъыбэ хъуртэкъым ахэр. Пасэрей фочт нэхъыбэм яIэр, иджырей фоч зиIэр закъуэтIакъуэт. Шапсыгъхэр нэхъ зэрыIэрыхуэр сэшхуэрэ къамэрэт. Гупгупурэ зэдэзауэрт ахэр, цIыху тIощI-щэщI нэхъыбэ зэувалIэтэркъым щызауэкIэ.
Уэзырмэс къызбгъэдыхьащ. Абы сыщыгуфIыкIащ сэ, езыми и гуапэ хъуащ сыкъызэрырихьэлIар. Си хьэгъуэлIыгъуэм зэрыхэмытар си жагъуэ хъуати, ари щызбзыщIакъым Уэзырмэс. «СехъулIакъым, уигу къызумыгъабгъэ», – жиIащ Уэзырмэс, сызэрыпсэум къыщIэупщIащ.
– Гъуэгу утетащ, гугъу уехьагъэнщ, – жысIащ сэри.
– Тенджыз Iуфэр зэхэскIухьащ, зи къарум къихьыр тенджызым зэпрокI, ар си нэгу щIэкIащ.
– Укъытхэнэну хьэмэ иджыри уежьэжын мурад уиIэ?
– Си щIопщыр пщащэ дахэ гуэрым и пщIантIэ дэздзэн мурад сщIащ, – жиIащ Уэзырмэс. – АдэкIэ къэхъунури плъагъункъэ. Пщыхьэщхьэ сынеблэгъэнкIэ хъунщ.
Игу ирихь пщащэр зыдэс пщIантIэм щIопщ дидзэ хабзэщ шапсыгъ щауэм. ЩIопщыр пщIантIэм къыдадзыжмэ, ущIэгугъэн щыIэкъым.
Хэт-тIэ Уэзырмэс нэ зрищар? Жылэм дэс пщащэхэр си нэгу къыщIэзгъэхьащ, ауэ Уэзырмэс игу ирихьа пщащэр къысхуэщIакъым. И гъусэIауэ слъэгъуауэ сщIэжыркъым.
Кныш къызбгъэдыхьащ, и пыIэр щхьэрихри зыкъысхуигъэщхъащ.
– КIэ дгъуэтащ жыпIэркъэ, зиусхьэн. Гузэвэгъуэр къытщIэзэрыхьауэ Кныш и гур зэрыкIуэдыпар слъагъури, сэри си Iэпкълъэпкъыр аракъэ? щIэлIауэ къысщыхъуащ.
– Дыкъелынщ. Ди щхьэр хэтхыфын си гугъэщ.
– Тхьэм жиIащэрэт ар, итIани…
Хэгупсысыхьауэ, и пыIэм есэбауэри, зыщхьэритIэгъэжащ.
– Уи щхьэгъусэм уи закъуэ укъигъэна си гугъэщ. Ар сытым къыхиха? – сеупщIащ Кнышевым.
– Унафэ хуэсщIыркъым. И щхьэ хуитщ. Сигу зригъэбгъакъым, сыбгъэдэсыху. «Си къуэрылъхур мафIэм хэшын хуейщ» къызжиIащ…
– Уэри уадежьэн хуеящ.
– Тыркум сыкIуэуи?! – Кныш и нэр къысхузэригъэдзэкIащ, къызэплъри, къэшынауэ IуигъэзыкIыжащ.
Аджыкъу дэрэ хьэсэм дыкIуащ. Дынэсри детIысэхащ. Сэ сыхэгупсысыхьащ. Си щхьэр къэсIэтыжа нэужь, Аджыкъу сыхуеплъэкIащ. ХьэмфIанэм ятIэр кIэрилъэщIыкIырт абы, дзапэ уэрэд къыхидзауэ. Ари зэхэпх къудейуэ. Шапсыгъ псоми яхуэдэщ Аджыкъу, макъ иIэщ. Уэрэд зыхалъхьэ щыIэкъым шапсыгъхэм – цIыкIуи ини.
ЩIымахуэм щакIуэ дежьащ, мэз бжэн къэдукIынщ жытIэри. ЩIалитху ныддежьащ. Уэс куу къесат а гъэм, уи лъэгуажьэм къэсырт. Бгым дихьауэ, уэсукхъуэм дрихьэжьэ пэтащ. Ди псэр пыхуати, уэсым дыхэгъуэлъхьащ. Зыдгъэпсэхуа нэужь, Аджыкъу дыкъигъэтэджыжащ. ЗыдутхыпщIри дыкъежьэжащ. КъэтщэкIуаи щыIэкъым а махуэм: уэсыр куут, мэз бжэн къежьатэкъым. 14
– Шапсыгъхэм ящыщ гуэр Мысырым пащтыхь щыхъуар пэж? – сеупщIащ Аджыкъу.
– Аращ ягъэхъыбарыр, – сызэреупщIар къыфIэIуэхуакъым Аджыкъу.
– Шапсыгъхэми, натхъуэджхэмрэ убыххэмри я адэжьхэр мы лъахэм ижь-ижьыж лъандэрэ исар пэж?
– Хьэдрыхэ зыри къикIыжакъым иджыри къэс – ар къыджезыIэн. – Аджыкъу хьэмфIанэр зригъэтIылъэкIащ. – Пасэм щыгъуэ, Хьисэ бегъымбарымрэ Мухьэмэд бегъымбарымрэ я пэжкIэ, ди лъэпкъыр тенджыз адрыщIкIэ щыпсэуауэ жаIэ, хьэрып щIыналъэм. ЛIакъуибл хъурт ахэр. Дунейр зэдгъэлъагъунщ жари зэбгрыкIащ иужьым. Аращ КъурIэным итыр: псори зы лъэпкът пасэм щыгъуэ, зэбгрыкIащ армыхъу. Лъэпкъхэм загуэшри, зэфIэкIуэдащ, зэрихьэлIэмэ, зэрыцIыхужыртэкъым, зэрыгъэхамэти, зэзауэрт, щIачэртэкъым. – Аджыкъу и пащIэкIэ щIэгуфIыкIащ. – Уэри сыкъэпцIыхужакъым дыщызэрихьэлIам щыгъуэ. Сэри укъэсцIыхужакъым.
– Дауи щрети, иужькIэ укъэсцIыхужакъэ?
Абы арэзы техъуауэ, Аджыкъу и щхьэр ищIащ.
– БжесIэнуращ… Ди лъэпкъыр Кърым лъэныкъуэмкIэ къыкIуэцIрыкIащ. Куэд щIащ абы лъандэрэ. Гъуэгу тетурэ ешмэ, етIысэхыурэ жылагъуэхэр яухуэрт. Ягу ирихьа щIыпIэрат щетIысэхыр. Гъуэгум темыкIуэдар мыбы къэсащ, игъащIэкIэ къинащ мы лъахэм…
Куэдым дытепсэлъыхьащ а махуэм. И псалъэм къыщIигъужаращ сыкъэзыгъэуIэбжьыпар: – Пэжщ жыпIэр: дэ дызэрыцIыхужащ. Сэ сызэреплъыращ: псори зы лъэпкъыу щыщытар ящыгъупщэжащ цIыхум. Аращ дунейр мамыр щIэмыхъур, цIыхур щIызэрышхыр…
Дыкъэтэджыжа къудейуэ, кIий-гуо макъ зэхэтхащ:
– Аджыкъу! Екъуб! Къэсащ!

Дзэм пежьэри, къуажэм къэмыс щIыкIэ яIущIащ Уэзырмэс. Офицерхэм елъэIуащ: жылэм я гугъу фымыщI, лъы хей фымыгъажэ!
Пшапэр щызэхэуэм дзэр къуажэм къэсащ, псым адрыщIкIэ удзыпцIэм щитIысыкIащ. Джыдэ макъ къэIуащ – мэзыр ираупщIыкI хъунт. Урысхэр жэщ кIыфIым къуажэм къызэрытемыуэнур ищIэрти, Аджыкъу щIалэ зыщыплI плъакIуэ игъэкIуащ, адрейхэр иутIыпщыжащ, нэху щымэ, къызэхуэсыжын хуейуэ я пщэ ирилъхьэри.
КIий макъ зэхэсхащ, абы сиужьыгуауэ къысщыхъуащ. Си щхьэр мылэжьэжми ярейт, сыздэкIуэнури сыздэжэнури къысхуэгубзыгъыжыртэкъым, си лъакъуитIым сыздахьынурат гъэзапIэ схуэхъунур. Уэзырмэс сигу къэкIыжащ абдежым, абы къигъэзэжамэ, си зэш тригъэункIэ хъунт. Зэзэмызэ сызыпхыдэIукIмэ, Аджыкъу и макъ зэхызох: унафэ ещIри яхэтщ цIыхум. Уэшх блэкIам щIакIуэ кIэлъумыщтэж – ар я псэлъафэщ шэрджэсхэм. Сэ кIэлъысщтэжащи, ара хъунщ къыстехьэлъэр. Уэзырмэс гъусэ зыхуэзмыщIу, си натIэм фокIэщIыр изубыдэрэ зызукIыжамэ нэхъыфIтэкъэ, жызоIэ, абы щыгъуэ. Зыри сфIэкIуэдынутэкъым, уэшх блэкIам щIакIуи кIэлъысщтэжынутэкъым – псори сщхьэщыкIынурэ сытыншыжынут. Iуэхур зэтес хъужынщ, жыпIэурэ уи гур бгъэфIкIэ, сыт и мыхьэнэж иджы? КIапсэ лэрыгъур си пщэм щыздзэжакIэщ: напIэзыпIэм къызэзнэкIынущ псори – нартыху хьэсэри, шапсыгъ жылагъуэри, дыхьэшх 15
макъри. Пшапэр зэхэуэрэ уафэм вагъуэр къитIысхьэкIэ, ари слъагъужынукъым – псори IэщIыб хъунущ…
КъызыхэкIар сщIэркъым, ауэ асыхьэтым си гум къызжиIар мыращ: мыгъуагъэ зыхуумыхьыж, уи щхьэр фIумыудыж, пхузэфIэкIынур лэжь. А макъым сыкъыдэушыжауэ къысщыхъуащ, си Iэпкълъэпкъыр жан зэрыхъужари зыхэсщIащ. Хьэм я хабзэщ: дыгъужь былътырыкум къыIэщIокI, ар къыщIыхьэ щыхъукIэ, щыхупIэ лъагэм щхьэщохьэри къызодзэкъэкI – а зыращ къыхуэнэжар. Дыгъужьыжьым зэрыIэщIэмыкIынур хьэкъ щыхъуа нэужь, нэпкъым щхьэщыхьауэщ хьэр къыщызэдзэкъэкIыр – нэгъуэщI хэкIыпIэ къыхуэнэжакъым.
Си пIэм сизэгъэжыртэкъым, зыгуэр сщIэн хуейуэ къызэрысщIэлъыр зыхэсщIэрт. Ара хъунщ сигу щIислъхьар: щхьэ сакIэщIэдэIухь мыхъурэ итIысыкIауэ зэхэс сэлэтхэм? Къаухэсымрэ я мурадымрэ схузэгъэщIэнри хэлъщ, згъэхутыкъуэрэ сакIэщIэдэIухьмэ.
– Афэрым! – къысщытхъуащ Аджыкъу. – КIуэ. Мыдэ къызэдаIуэ: псым зэпрыкIи, мэз щIагъкIэ ябгъэдыхьэ, унэблагъэмэ, чыцэм зыхэбгъэпщкIуэнщи, уакIэщIэдэIухьынщ. Жьыр къыздеуэмкIэ умыкIуэ. Хьэ къыздрашэжьами, укъащIэнукъым итIанэ. ЗумыIэжьащэ, мазэр къыщIэкIмэ, гу къыплъатэнкIэ мэхъу. Сэ Алия деж сыныщыппэплъэнщ…
Шэпапым сыфIэкIа нэужь, сыкъэувыIэри, сызыпхыдэIукIащ. Вагъуэзэшиблыр къысхуоплъых. Къуажэм къыдэIукIа гуэгуэн макъыр зэхэсхащ, сабий дыхьэшх макъи къэIуащ – Бибэ хъунт ар. ХъупIэм кърихужауэ пIэрэ абы ди шы нэбгъэфыр? И тхьэкIумэ зэхуакум цы теттэкъыми, ди нэбгъэфым КъуийцIыкIу фIащат. Бибэ хуэдэу IэубыдыпIэншэт шыр, жыпIэнурамэ, емылыджт. Шым шэсыну и нэ къикIырт хъыджэбз цIыкIум, шэсамэ, къридзыхырти – макIуэ-мэлъей! Шыр дэ къэтлъыхъуэжын хуей хъурт…
Фельдфебелхэм я кIий макъ зэхэсхащ:
– Аркъэжь зигу къэкIар фыкъызэхуэс!
– С-с-с-с! – къыдэIукIащ къуэм джэрпэджэжыр.
Куэд щIащ абыхэм я макъ зэрызэхэзмыхыжрэ. Псым сызэпрыкIри, мэзым сыщIыхьащ. Мэзышым и мэр си Iум къиуащ. Мэзым сыхэтурэ хуейм сихьащ.
Щэтопыр къэлъэлъащ: сэлэтхэр пщыхьэщхьэшхэм ираджэрт. Шхынымэр къысщIихьащ, си Iум щыз хъуащ. Жыг къуагъым сыкъуэувэри, сэлэтхэм сакIэщIэдэIухьын щIэздзащ. Уэздыгъейр ираупщIыкIри къагъэтIылъыхьауэ зэхэст ахэр, шыгухэр чыцэм хагъэлъэдауэ. Шыгум топ ислъэгъуащ, адкIэIуэкIэ мафIэ щызэщIагъэстат. Сэлэтхэр зытепсэлъыхьыр сэ сыздэщытым деж щызэхэпхынутэкъым. СэмэгурабгъумкIэ, мэзым пэмыжыжьэу, фIыцIагъэ гуэрхэр къыщыслъэгъуащ. Сэлэт плъакIуэхэрат чыцэм зыхэзыгъэпщкIуар, абыхэм ящыщ зым тутын зэрыщIигъэнами гу лъыстащ. Чыцэм и ижьырабгъум зестын хуейт, гу къыслъамытэурэ сэлэтхэм сепщылIэн щхьэкIэ. Фельдфебелхэр зэрогъэкIий. УепщылIэнумэ, игъуэ дыдэт. СыкъызэфIэувакъым, ныбафэкIэ сепщылIэмэ, сыкъалъагъунутэкъым. Сэлэтхэр нэжэгужэщ. Си тхьэкIумэр згъэкIащ, анэдэлъхубзэр щызэхэсхым. Жьым си деж къихьэсащ сэлэтхэм я псалъэмакъыр – мафIэ нэхум хэст ахэр, жаIэри зэхэсхырт. Зытепсэлъыхьын я мащIэтэкъым, дауи. Зи пIалъэ къэсахэр, дзэм къыхагъэкIыжынурэ, щIы иратынущ – сэлэт къэс дестынэ щэщI хуэдиз. Офицерхэр дестынэ щиплI-щиплIкIэ къагъэгугъат. Сэлэтхэм ящыщ зым жиIащ: «Фыщыгугъ абы, зы дестыни ягу пыкIынкъым! Дэр щхьэкIэ гузавэрэ ахэр?» Къэзакъхэм зыгуэр 16
къаIэрыхьэнкIэ хъунт, генералхэм щхьэкIэ ущIэгузэвэн щыIэххэкъым – зыхуейм хуэдиз къыхаудыфынущ. Сэлэтхэм ящыщ зым игу къэкIыжащ Ваняткэ тхьэмыщкIэр: гуузу кIуэдащ щIалэ хъарзынэр. «Зи щхьэр Сэлихь нихьа щIалэщIэр армырауэ пIэрэ зи гугъу ящIыр?» – жысIащ сигукIэ. Ар, дауи, къэзакътэкъым. Къэзакъыфэ теттэкъым. МафIэм зыгуэр къыбгъэдыхьащ. Абы и макъыр щызэхэсхым, сыкъыщылъэт пэтащ: фельдфебель Кожевниковырат ар. МащIэрэ къысщхьэщыжакъым ар, тегушхуэгъуафIэ саригъэщIакъым, и нэIэм сыщIигъэкIакъым. СыкIэкуэкуащ абдежым: щIыпцIэ щIыIэм сызэрыхэлъыра хьэмэ нэгъуэщIым къыхэкIа? Макъ къэIуащ аргуэру, шыгум бгъэдэувэри сэлэтитIым я гъуэншэдж щхьэпсыр ятIэтащ.
– КIуэцIрыхуащэрэт мы къуажэр, – жиIащ зым. – Ар мыхъуатэмэ, дыздежьам дынэсат алъандэм.
Гайворонскэр къэсцIыхужри сыгуфIащ. Нэхъапэм сытеплъэ хъуртэкъым абы, иджы, мис, и макъ зэхэсхащи, сыкъыщылъэту зездзынкIэ сыхьэзырщ. Я тIасхъэ щIэсхын щхьэкIэщ сакъыщIыкIэлъыкIуар, ар сщыгъупщэжами ярейт иджыпсту: содаIуэри, зыщызгъэнщIыркъым я макъым, сфIэIэфIыпсщ – куэд щIауэ сымылъэгъуа си ныбжьэгъу срихьэлIэжа хуэдэщ.
– Графым Офрейн къигъэгугъауэ зэхэсхащ – дызыщигъэгъупщэнукъым, – жиIащ нэгъуэщI зыми. – А махуэм дыхунэсмэ, ди батальоныр псоми япэ иригъэувэнущ пщышхуэм, пащтыхьым и къуэшыращ жыхуэсIэр…
– Щыгъэт, поручик, – абы и псалъэр зэпиудащ Гайворонскэм. – Псори жэрыгъэкIэ зэрыхьынущ, зи кIэн къикIынур хэт зыщIэр? Дэ дынэсыху, псори зэхуагуэшыжауэ плъагъунщ. Ди полковникым фIэмащIэщ къызэрыхэжаныкIар, мы къуажэри зэтрифыщIэн мурад ищIащ абы, лъыкIэ зигъэнщIакъым. МащIэ щIауэ хэт зауэм, унэхъужакъэ, и кIэм нэсыпауэ зы шэ цIыва къытехуэмэ…
– Фочышэми топышэми демыблэн хуейуэ унафэ ищIащ полковникым. Нэхущым деж топыр псыкъелъапIэм и щхьэкIэ щыдгъэувынщи, хэт къытпэлъэщыжын?..
– Бгыщхьэм укъеухмэ, нэхъ ухуэIэрыхуэнущ, дауи. Сэ ротэр псым зэпрысшын хуейщ, шэр къыттелъалъэу…
Шыгум бгъэдэкIыжащ ахэр. СакIэщIэдэIухьурэ къытхуэщхьэпэн хъыбар зэрызэхэсхам сыщыгуфIыкIащ…
Дэри ди гъунэгъухэри щхьэхуит щыхъун зэман зэгуэр къэсынкIэ гугъапIэ сиIэтэкъым сэ, илъэсищэ дапщэ дэкIын хуей, апхуэдэ зэман къэсын щхьэкIэ – ар къызыфIэзгъэщIыфынутэкъым сэ, арауэ къыщIэкIынщ абы сегупсысынкIэ сыщIэшынэр.
Чыцэм сыздыхэлъым содаIуэ сэлэтхэм къыхадза уэрэдым. Абы сыздедаIуэм согупсыс: «Фыкъызэмыуэ, сэращ ар!» – жысIэрэ сыкъызэфIэуватэмэ, напIэзыпIэм я хэщIапIэм сынагъэсынут, къызбгъэдэлъэдэнурэ IэплIэ къысхуащIынут, пэжыр сыбзыщIмэ – ар зэрызбзыщIынум шэч хэлътэкъым. Шэрджэсхэм армыгъуейуэ къаIэщIэкIа поручик хахуэр езы пщышхуэм и пащхьэм ирашэнущ, ар къыхуэупсэнущ, къулыкъукIэ дригъэкIуэтеинущ, илъэситI улахуэ и жыпым къралъхьэнущ, и чэзур къэмысауэ зрагъэгъэпсэхунущ. Къигъэзэжа нэужь, ротэ, итIанэ батальон, итIанэ полк IэщIалъхьэнущ, генерал-майор хъуауэ дзэм къыхэкIыжынурэ тIысыжынущ. Е, хэт ищIэрэ, Дагъыстаным, Польшэм щызэуэн хуей хъумэ, Барятинскэм щIыхьэжынщ, генерал-фельдмаршалым 17
нихусынщи. Нэхъ белджылыуэ жыпIэмэ, зы гъуамэкIэ нэхъыбэ хъунущ щхьэхуещэхэмрэ хьэхэбасэхэмрэ…
Бгыщхьэр нэхъ нэху къэхъуащ – мазэ къыщIэкIыгъуэт. Мэзым сыхыхьэжри, жыг къуагъым зыкъуэздзэурэ сыщIэпхъуащ, зызгъэхуэбэжынщ жысIэри. Псым сыкъыщызэпрыкIыжым сылъэпэрапэри сыджэлащ, псыфыбзэ сыхъуати, жыгей щIагъым сыщIэтIысхьащ, си щыгъыныр скъузыжын щхьэкIэ.
Псалъэмакъ зэхэсхащ – зы щIалэрэ зы хъыджэбзрэ псыхъуэм дыхьэрт. Гу къыслъатакъым. Я щыгъыныр зыщадзри, псым хыхьащ. ЗагъэпскIын мурад ящIа хъунт. ЩIалэр и макъкIэ къэсцIыхужащ – Уэзырмэст. Сигу къэкIыжащ пщащэ гуэрым и пщIантIэм щIопщ дидзэн мурад ищIауэ къызэрызжиIар. ЩIопщыр къищтащ пщащэм, арыншамэ псым къыдыхьэнтэкъым. Уэзырмэс седжэн си гугъа щхьэкIэ, сыщIегъуэжащ, сеплъакIуэу къащыхъунщи, зыкъысхуагъэгусэнщ жысIэри. Спэжыжьэтэкъыми, Уэзырмэс пщащэм жриIар зэхэсхащ: «Си шыкIэпшынэмрэ си адэм и щIакIуэмрэ фIэкI, нэгъуэщI збгъэдэлъкъым: уни, лъапси, шыи, выи…»
КIий-гуо макъ ищхьэкIэ щызэхэсхащ. Зэхэсхар урысыбзэт. Фоч уэ макъи къэIуащ тIэурэ-щэрэ. Бгыр къыпэджэжащ фоч уэ макъым.
Уэзырмэсрэ пщащэмрэ щым хъуащ, заул дэкIри, абыхэм я макъ къэIуащ аргуэру. Псалъэ закъуэтIакъуэт зэхэсхыр. Иужьым къэсцIыхужащ Чэбэхъан и макъыр. Абыхэм сащыгуфIыкIащ, а тIур зэхуэфэщэпсу зэрихьэлIат: узэхъуэпсэным хуэдэт Уэзырмэс – пщащэ дахэкIейт Чэбэхъан.
Ар къыхэдыхьэшхыкIащ, и макъым зригъэIэтащ.
– ДжэгуакIуэм сызэрыдихьэхар пщэдей къащIэмэ, цIыхум ягъэщIэгъуэнщ, щыблэ уауэ къащыхъунщ. Жылэ псор кърихьэлIэнущ ди хьэгъуэлIыгъуэм, – жиIащ Чэбэхъан.
– ХьэгъуэлIыгъуэ диIэнукъым, – пидзыжащ Уэзырмэс.
– ХьэгъуэлIыгъуэншэу дауэ? – къэщтащ Чэбэхъан, Уэзырмэс хуеплъэкIри.
– Нобэ едгъэкIуэкIын си гугъащ хьэгъуэлIыгъуэр, Екъуби жесIат сызэрыхуеблэгъэнур, ауэ кIасэ хъуакIэщ. Фоч уэ макъыр зэхэпхакъэ? Хэт ищIэрэ, пщэдей дыгъэр къыщIэкIауэ дымылъагъужынкIи мэхъу.
Си щIыфэр тхытхащ аргуэру, щIыIэр зыхэсщIэри.
– Пщэдей уэрэд яжесIэнущ ди шууейхэм, – жиIащ Уэзырмэс. – ИтIанэ псэууэ сыкъанэмэ, хэт и пащхьэ щыжысIэжын уэрэд? Уэр фIэкIа? Дэ дежьэнущ. Къуршым дихьэнущ, уэсымрэ мылымрэ щымыткIу бгыщхьэм. Бгыщхьэр зыми ттрихыфын си гугъэкъым.
– Абы ущыпсэу хъурэ?
Уэзырмэс жэуап къитакъым е сэ зэхэсхакъым абы и псалъэр.
Мазэр бгым къыкъуэплъащ. Абы и нэху мащIэм хэслъэгъуащ Уэзырмэсрэ Чэбэхъанрэ – я Iэ зэрыубыдауэ бгы джабэм кIэрыхьат, бгыщхьэм ихьэн мурад ящIа хъунти.
– Ныжэбэ жэщыр зыми ттрихыфынкъым! – зэхэсхащ пщащэм и маГуауэщхьэуэ сыхъуауэ, жыгей щIагъым сыщIэсщ. Зейдэт сигу къэкIыжыххакъым – зызудыгъуауэ сэлэтхэм сащыбгъэдыхьэми, чыцэм сыщыхэсми, нэпсыр щыщIэзгъэкI дакъикъэми. Лъэныкъуэ езгъэза хуэдэт ар, дунейм темытыж хуэдэт си дежкIэ – къэхъункIэ хъунур зыщIэр хэт: ар Зейдэт имылъагъумэ, нэхъ къэсщтэнут, сызыхуейр арат. Дауи, арагъэнщ ар си нэгу къыщIыщIэзмыгъэхьар, си гуи къыщIэзмыгъэкIыжар…
къыр… 2 Заказ № 223 18
Къэзгъэзэжри, Аджыкъу жесIащ топыр шэпапым деж зэрыщагъэувынур. Нэхущым къыдэуэнкIэ зэрыхъунуми щыгъуазэ сщIащ.
– Абы сыщыгъуазэщ, – игу зэгъауэ жиIащ Аджыкъу. – Куэдрэ укъэтащ. Сэлэтхэр игъэщхьэрыуэн щхьэкIэ, Алия зигъэIэуэлъэуащ, кIиящ, гуоуащ, яхэхъуэныхьащ. ФочкIэ къыкIэлъыуащ.
Фоч уэ макъыр зэрызэхэсхар жесIащ Аджыкъу – псым сыкъызэпрыкIыжат абы щыгъуэ, сыщIэгувар Уэзырмэсрэ Чэбэхъанрэ сарихьэлIати аращ.
– Щыхьрэ пцIащхъуэрэ, – пыгуфIыкIащ Аджыкъу. – ЩIалэ лъэрызехьитI-щы якIэщIэутIыпщхьэн хуейщ – я топыр псым хрыредзэ.
Тхьэм ищIэнщ къызыхэкIар, асыхьэтым сигу къихьар Аджыкъу жесIащ:
– Хэт Тыркум мэIэпхъуэ, я лъапсэр къызэранэкIри. Хэти зауэурэ псэр ет. Хэкум имыкIын мурад зиIи щыIэщ. Бгым къикIрэ Iэщэр ягъэтIылъмэ, псэупIэ иратынущ апхуэдэм. Нэхъ жыжьэ плъэф си гугъэщ ахэр. Дэ нэхърэ нэхъ губзыгъэу къыщIэкIынкIэ мэхъу ахэр. Iэщэр зыгъэтIылъхэр бэлыхь хэмыхуэнри хэлъщ, мыхъуми псэууэ къэнэнщ, къащIэхъуэну щIэблэхэми гъащIэ гуэр къаритынщ, мафIэм къелынкIи угугъэ хъунущ.
Аджыкъу си псалъэр къызэрыфIэIуэхушхуа дэслъэгъуакъым. ЗаулкIэ гупсыса нэужь, къызжиIащ:
– СощIэ, бжьэдыгъухэми, натхъуэджхэми, нэгъуэщI лъэпкъхэми ящыщ куэд, япщхэм едаIуэри, пащтыхьым и дзэпщхэм кърагъэлъэгъуа щIыпIэм Iэпхъуащ. Хэт зыщIэр абыхэм къехъулIэнур? Бгъэм и нэр жан дыдэщ, уафэм къеплъыхкIэ абыи ищIэркъым гъэмахуэмрэ щIымахуэмрэ къехъулIэнкIэ хъунур. Дунейм дехыжа нэужьщ захуэр къыщытщIэнур. Языныкъуэхэм жаIэнущ дыщыуауэ, языныкъуэхэм нэгъуэщIщ къаухэсынур… Ди ужь къихъуэну щIэблэм щхьэкIэ гъэрыпIэм дихьэн хуейуэ жыбоIэ уэ. Захуэр хэт зыщIэр, сыт зытедубыдэн хуейр: ди щхьэр яхуэдгъэтIылъу я IэмыщIэ зитлъхьэн хуей хьэмэрэ ди адэжьхэм я уэсятым дытебэкъукI мыхъуну? Уи щхьэр зэ бгъэлъахъшэмэ, ныбафэкIэ узепщыпщэу укъэнэнкIэ хъунукъэ? Сэ сщIэр зыщ: цIыхум и унэр ихъумэжын хуейщ, лъэпкъым – и хэкур. Абы дытетащ игъащIэм, иджыри дытетынущ!
СыкъэхыщIауэ къысщыхъуащ, Аджыкъу и псалъэр щызэхэсхым: хъуэпсэгъуэтэкъым дэ къытщIэлъыр, хэплъэгъуэ фIэкI!
– Плъэгъуа, Екъуб, ахэр зэрызгъэщтар! Хьэдзыгъуанэ хуэдэ зэхэзежэ сщIатэкъэ! Уи нэ къыхуикIмэ, иджыри зэ сахэуэнщи, хьэжэпхъажэ зэтесщIэнщ, – жиIащ Илья.
КъызэфIэувэри, ар нэпкъым щхьэщыхьащ, и макъым къызэрихькIэ яхэгуоуащ сэлэтхэм:
– Ей, лъапэкIэрыхъхэ! Псым фыкъызэпрыкIи, ди деж фыкъакIуэ. Ди деж фыкъакIуэмэ, фи щхьэр хуит хъунущ, фытыншыжынущ. Урыс куэд къытхыхьащ дэ, щIыр довэ, досэ, дызэнэзэпсэщ, фи пащтыхь Алексашкэ и ней къытщыхуэ!
Ар зэгуохэм я деж сыкъикIыжа къудейщ сэ, сакIэщIэпщхьэри я тIасхъэ щIэсхащ, арагъэнт Илья си гум къишхыдыкIауэ къыщIысщыхъуар. Илья нэхъри тезгъэгушхуащ:
– Ятетхъуэ, Илья, ятетхъуэ, уи жьэм ущымысхь!
Псым адрыщIкIэ ис сэлэтхэм къыпадзыжаIакъым, щымт.
ЗаулкIэ зиIэжьэри, аргуэру яхэгуоуащ. И жьэм къихьыр ятритхъуащ – пащтыхьым деж къыщыщIидзэри пащтыхь гуащэм деж нэс! 19
Алексашкэ и фызыр нэмыцэпхъущ, яхэкIиящ сэлэтхэм Илья. Къэхьпэщ ар, жиIащ, зыгъэлъхуар и лIыракъым, Iэджэм яхухэтащ…
– Сыт абы жиIэр? – къызэупщIащ Сэлихь.
Шапсыгъхэр хъуанэцIанэкъым, апхуэдэ хьэл яхэлъкъым.
Сыдыхьэшхри, жысIащ:
– Илья пащтыхьми абы и щхьэгъусэми яхущIетхъуэ, йохъуэн.
Сэлэтхэр фочкIэ къытхэуащ, шэр фийуэ тщхьэщылъэтащ.
Илья шы щыщ макъ зищIащ. Псым адрыщIкIэ щызэхэт шыхэр къыдежьууащ абы. Илья къыдбгъэдыхьэжащ, пыдыхьэшхыкIыурэ:
– Нэху щыху згъэтыншынкъым ахэр, я нэбдзыпэ зэтрезгъэлъхьэнкъым. Уемыжьэж, Екъуб, си щхьэгъусэм махъсымэ, лы гъэжьа къытхуихьынущ, ди нэгу зедгъэужьынщ ныжэбэ, – жиIащ Илья.
– Хьэуэ, унэм секIуэлIэжын хуейщ, – здакъым сэ.
Илья къызэрылъэлъащ:
– КъызэрыпшагъащIэр сщыгъупщэжати! КIуэ, жэрыгъэкIэ кIуэж уи нысащIэм деж. Ауэ пщэдджыжь ухэмыжае. Пщэдей лъыгъажэшхуэ дыхэтынущ.
Ар жери, Илья жор ищIащ.
Джабэм сыкъыздехыжым, цIыхухъу гуп сарихьэлIащ. Ахэр Уэзырмэс къетIысэкIауэ зэхэст. И шыкIэпшынэри IэщIэлът джэгуакIуэм. Абы Бзиикъуэ зауэм траусыхьа уэрэдыр къыхидзащ.
Мы тхыгъэм къеджэм гу лъитагъэнщ диным зыщIыпIэ дежи сызэрыщытемыпсэлъыхьым, Тхьэм и гугъуи зэрызмыщIым. Диныр Iумпэм сщIыуэ е Тхьэр си фIэщ мыхъуу аракъым я гугъу щIэзмыщIыр. Троицкэм сыщыдэсам ди унэм щIэт зэпытащ тхьэнапэр, абы бгъэдэувэурэ ди анэм жор ищI и хабзэт, ар зэи зыщигъэгъупщэртэкъым. Ар иджыпсту сигу къыщIэкIыжар сыбзыщIынкъым: Уэзырмэс къетIысэкIа гупыр зригъэдаIуэ уэрэдым къыхэкIагъэнщ. Абы и уэрэдым къыхэзубыдыкIащ:
ЩэрэлIокъуэхэ дыгъужьыжь хабзэщи, мэзеуэ,
ГущIэгъуншэ защIэщ, къыпщысхьынукъым,
Аращ ахэр шапсыгъхэм щIызыхахуар…
Мэзым жьынду джэ макъ къыхэIукIащ. Ар щызэхэсхым, си нэгу къыщIыхьэжащ ди жылэжьыр, сигу къэкIыжащ тхьэнапэм бгъэдэт цIыхубзхэр – иувыкIауэ жор ящI, тхьэ йолъэIу. Си акъылым къимытIасэми, щIыфэкIэ зыхэсщIэ хъунт Тхьэр…
Сэри, Аджыкъуи, Уэзырмэси, иджыпсту жей Iувым хэт сэлэтхэми псэ тIутт, лъы дгъэжэн щхьэкIэтэкъым дунейм дыкъыщIытехьар, итIани щIэтчэркъым – лъы дгъэжэным дыкъыхуалъхуа хуэдэщ. Тхьэр бгъэпэжынумэ, лъы бгъажэкIэ къохъулIэрэ ар? Зы цIыхум илъ къудейкъым ягъажэр, лъэпкъ псом лъапсэкIуэдыр къыхуагъакIуэ. Абы фIэкI гъуэгурэ хэкIыпIэрэ умылъагъумэ, итIанэ лъыи пхуэгъэжэнущ, леи зепхьэфынущ, – абы фIым ухуишэнумэ. Ухуишэнукъым, уигъэщхьэрыуэн фIэкI. Гъуэгу мыгъуэщ абы узытришэнур…
Щхьэгъубжэм нэху къыдедз. Унэм сыщIыхьэжащ. ПлIанэпэм дэт тахътэм Закир щыжейрт. Зейдэт къыспэплъэрт. Сыкъыщилъагъум, къысщыгуфIыкIащ. Срищыпэлъагъущ жыпIэнт! И нэбдзыпэ зэтрилъхьакъым сыкъэтыху. Псори зэпэсплъыхьащ: Закир щыжей тахътэри, лы жьэрымэ къызыдих жьэгури, си тхылъхэм ятридзэ нэху мащIэр къызыпих Iэдакъэ мафIэри, 2* 20
си щхьэгъусэм и нэ жанитIри – защызгъэнщIыркъым соплъри. Абы нэхъ гухэхъуэгъуэ къозытын щыIэ, аракъэ псом нэхъыщхьэр – уи щхьэ псэууэ уи унэ укъихьэжамэ!
Зейдэт Iэнэ лъакъуищыр къигъэуващ. Iэнэм дыпэрытIысхьащ. Сигу ирихь защIэщ Iэнэм телъыр: лы гъэва, бжьыныху шыпс, шыбжий сыркIэ зэхэщIауэ, джэдыл, дэ купщIэри щIыгъужу, нартыху пIастэ, кхъуей. Псынэпс щIыIэ дыдоф а псом. Си жьэр щыувыIэр Зейдэт сыщыщытхъум дежщ. Зейдэт Iэнэр Iуихыжыху, жейм хэт Закир сыбгъэдэкIуэтащ, щIакIуэ теубгъуати, ар зэзгъэзэхуэжащ. ЩIалэ цIыкIур Iуэщхъурти, зы псалъэщ зэхэсщIыкIар: «Екъуб». Закир зыми сыпищIыртэкъым сэ, сызыхилъхэ щыIэтэкъым. Жейм здыхэтым, си цIэ къыщриIуэкIэ, щIалэ цIыкIум фIыуэ сыкъелъагъу, дауи. Ар шэчыншэщ. Шэчыншэщ щIалэ цIыкIур сэри фIыуэ зэрыслъагъур. Хабзэм къыхэсхауэ аратэкъым Закир къан щIэсщIар – ди псэр зэкIэрыпщIати аращ. Закир аргуэру Iуэщхъуащ. ЩIалэ цIыкIум зыхуэзгъэщхъащ: ар иджы зэджэр и анэрат…
Закир дигу хуэзэгъа нэужь, дыгъуэлъыжащ. Зейдэт зыкъызикъузылIащи, къызоIущащэ…
Мазэм и нэхур щхьэгъубжэм къыдидзащ.
– Къуэ пщыкIутI уиIэнущ уэ, – къызжеIэ Зейдэт, си щхьэм Iэ къыдилъэурэ.
– Жей, – сэри седэхэщIащ Зейдэт, лэгъунэм сыкъыщыщIэкIым.
ПщIантIэм сыдыхьэри мазэм сыхудэплъеящ. КъуийцIыкIу шэщым зэрыщыIэуэлъауэр зэхэсхащ – шэщыбжэм къелъэкъуауэрт. Мэзым мэ гуащIэ гуэр къыщIех, щIыпцIэм къыхих мэри къысщIехьэ. Сигу къэкIыжащ Аджыкъу жиIауэ щытар: «Къуитху сиIащэрэт иджыри». Зыри жей хъунтэкъым мы мазэгъуэ жэщым. ПщIантIэм сыщыгувауэ сыщIыхьэжащ лэгъунэм. Жэщыбг хъуами, жейм дезэгъакъым Зейдэти сэри.
Нэху зэрыщар къыщытщIар Аджыкъу и джэ макъ къэIуа нэужьщ:
– Екъуб!
БжэщхьэIум сытеуващ. Мазэр еIэжа щIыкIэтэкъым, нэхущым нэблэгъами. Аджыкъурэ Зарэрэ хэслъэгъуащ нэхущ кIэхум. ТIуми фоч яIыгъщ. Долъей-допкIейри, абыхэм ябгъэдэтщ Бибэ, зыгуэрхэр къибжурэ. Зарэ хъыджэбз цIыкIум хуохъущIэ: «ЩIэчэ!» жриIэ хъунщ.
Зейдэт седжащ:
– Къэтэдж.
Зейдэт зихуэпэху, щIакIуэр теслъэфри, Закир къэзгъэушащ. Армыгъуейуэщ къызэрызгъэушар, и адэм и цIэ измыIуатэмэ, къысхуэмытэджынкIи хъунт. Фочыр си плIэм издзэри, пщIантIэм сыдыхьащ. Закир си ужь къиуващ. Зарэ Бибэ зэрыхуэмыарэзыр солъагъу. Аджыкъу фочым зытригъэщIауэ щымщ. Гъуэгу дытехьэ фIэкI пщIэнтэкъым асыхьэтым. Зейдэти щIакIуэ зытриубгъуащ.
Зейдэт, Бибэ, Закир сымэ мамкъут пабжьэм хэдгъэпщкIуэн мурад тщIащ – абыкIэ кIуэн хуейкъым сэлэтхэр, ягу къэкIынукъым. Зейдэт сеплъащ. «Сыздэшэ, гъусэ сыфщI» – арат абы и нитIым къызжаIэр.
– Уэ Бибэрэ Закиррэ уакIэлъыплъын хуейщ, уи нэIэ ятумыгъэкI, – жысIащ. – Мамкъут пабжьэм фыхэс, дэ дыныфлъыгъуэзэху.
Зейдэт къыспэрыуакъым, Бибэрэ Закиррэ я Iэр иубыдри иришэжьащ. Пшагъуэм хыхьауэт ахэр къызэрысфIэщIыр.
Илья и топыр Iуащхьэм тетти, ар щагъауэм Iэхэлъахэр къызэщIигъэстащ.
А жэщым къэхъуа псом я гугъу фхуэсщIынкъым. УIэгъэ сыхъури, 21
слъэгъуари мащIэщ. А мащIэри си нэгу щIэтщ иджыри къэс, си гум илъ зэпытщ, сыщыжейкIэ сыIуэщхъумэ, аращ си бзэгупэм телъыр…
Аджыкъу, Зарэ, сэ Илья дыщыбгъэдыхьам абы пщIэнтIэпсыр ирикъуэкIырт: топыр мывэ хъурейкIэ еузэдри яхоуэ, и щхьэгъусэм хуэгубжьурэ: «Мывэ сыщумыгъащIэ!»
Дыгъуасэ сызэплъэкIуа топым и макъ къэIуртэкъым: Аджыкъу и щIалэхэм шэпапым ирадзыха хъунт ар. КъуажэбгъумкIэ фоч уэ макъ къиIукIырт.
Сэлихьи нэгъуэщI щIалэ зыбжани гъусэ къытхуэхъури, джабэм дехащ, псы икIыпIэм деж дыщигъуэлъыкIащ. Сэ Iуащхьэ къуагъым зестащ, Аджыкъурэ Зарэрэ я фочыр зэпыуркъым – трагъапсэри, мауэ. Псым адрыщIкIэ Гайворонскэр къыщыслъэгъуащ. КIийуэ яхэтщ сэлэтхэм, ахэр къызэщIиIэтэн мурад ищIа хъунщ. Сигу къэкIащ: зауэр и кIэм нэблъэгъащ, ар щиух махуэм зригъэукIыну зыми и нэ къикIыркъым – аращ, дауи, къыщIыдэмыбгъэрыкIуэр – удзыпцIэм хэлъщ, ныбэгукIэ хэгъуэлъхьауэ. Ди шэр нэхъ кIащхъэ щыхъунум поплъэ. ИужькIэ зэрызэхэсхыжащи, полковник Офрейни адрей офицерхэми я пщIыхьэпIэ къыхэхуакъым ерыщу къапэувыжыфынIауэ.
Зыгуэр къызбгъэдэлъадэри щIым зыхидзащ. Зейдэтт ар.
– Бибэрэ Закиррэ дэнэ къыщыбгъэна?
– ЗгъэпщкIуащ. Сэлэтхэр къуажэм ныдыхьащ. Мэзым ныпхрызышар Кнышщ, – жиIащ Зейдэт, бауэкIэщI хъуауэ.
– IукI! IукI мыбдей! – сыхуэгубжьащ Зейдэт. – ИкIэщIыпIэкIэ IукI!
Зейдэт и нэр къыстриубыдэри къызэплъащ. Мыбдеж къыщыхъу псори сщыгъупщэжауэ, си Iэр и дамэм теслъхьащ. Сэр фIэкIа зыми емыплъ къысфIэщIырт ар, ауэ дакъикъэ дэкIатэкъым абы и нэм зыри зэрыIэщIэмыкIым гу щылъыстам.
Илья и топым и бзэр иубыдащ – гыныр къыIэщIэуха хъунт. Сэлэтхэр зэрыгъэкIийуэ псым къызэпрокI. Псым хэджалэр мащIэкъым: е мэцIантхъуэ, е шэ ятехуауэ я псэм йоджэ. Хэти уIэгъэ хъуащ. Псым хэджэлар ирехьэх. Ди фочауэхэм я макъ зэзэмызэщ къыщыIужыр – куэд тхаукIыкIащ.
– Еуэ! Уащымысхь! – мэкIий Зейдэт. – Яхэуэ!
Сэлэт зыбгъупщI мэхъу дэ къыдэбгъэрыкIуар. Кожевниковыр япэ итщ. Абы и бгъэм езгъэпщащ си фочыр, ауэ кIакхъур щIэсчакъым: сыкъицIыхужа къысфIэщIащ, сыщыIуплъэм. Езыри къысщыгуфIыкIауэ къысщыхъуащ.
Сэлэтхэр иувыкIри, фочышэр къыттракIутащ. Къамэхэр кърахри, ди щIалэхэр ебгъэрыкIуащ сэлэтхэм.
Зейдэт и щхьэр удзыпцIэм хэхуащ.
– Сыт ар? – сыкъэгужьеящ сэ. Фочыр згъэтIылъри, Зейдэт зезгъэгъэзащ – и псэр хэтыжтэкъым абы. Шэр зытехуар къэсщIэным сыхунэсакъым, сэлэтхэр къызбгъэдэлъадэри. Абыхэм ящыщ зы фоч лъэдакъэкIэ тIэунейрэ къызэуащ.
АдэкIэ къэхъуа псор къысхуэщIэжыркъым. Си щхьэр мэуназэри, къысщыщIари сыздэщыIэри къысхуэгубзыгъыжыркъым, хъарпшэрущ псори зэрыслъагъур. Спэмыжыжьащэу Зарэ зэрызблэжам гу лъыста си гугъэжщ, абы и ужь итауэ къысфIощIыж Аджыкъу. Сэлэтхэр зэрызэрыгъэкIийри зэхэсх хуэдэщ. И макъ къызэрихькIэ хъуанэурэ мэзым щIож Илья. Зыгуэрым сиудыныщIэ хуэдэщ, къызжиIэри зэхэсщIыкIыркъым – шапсыгъыбзэкIэ хьэмэ урысыбзэкIэ? Си нэр къы- 22
зэтесхри къэслъэгъуащ унэ ныкъуэсхэм ящхьэщыт Iугъуэр. Аджыкъу и унэм фоч уэ макъ къыщIоIукI. Ари къысфIэщIагъэнущ, Iуащхьэ къуагъым сыкъуэлъти. Щыслъэгъуар унэм сепщылIэжа нэужь хъунщ. Зейдэт и хьэдэр здэслъэфри щIэслъэфри сщIэркъым. Фельдфебелым сыщымысхьатэмэ, Зейдэт псэууэ къэнэнкIэ хъунт. Си зэранщ, жызоIэ, Зейдэт шэ къызэрытехуар. Схуэхъумэн хуеящ ар, ауэ ар схузэфIэкIакъым сэ, езым сыкъихъумэн щхьэкIэ пщIантIэм къыдэжри къыскIэлъысащ. Си нэгу къыщIохьэж: Шумахуэ и хьэдэм бгъэдэсщ Сурэт. Ноби слъагъу хуэдэщ ди унэр зылыпщI мафIэм и бзийр. Ди шыщIэр, КъуийцIыкIу, шэщым къыщIэлъэтащ, шэщыбжэр Iуиудри. Сэлэтхэм закъригъэубыдакъым шыщIэм, и ужь ихьати. Жыг хадэр ираупщIыкI сэлэтхэм. Зари къаукIат, абы бгъэдэс Аджыкъу къыщылъэтри, къамэкIэ епыджащ къыщхьэщыувауэ къыжьэхэплъэ сэлэт щIалэщIэм. Абы и гъусэ сэлэтхэр тезэрыгуащ Аджыкъу, фоч лъэдакъэрэ мыжурэкIэ еуащ. Зейдэт къаукIа нэужь, Едыдж сепщылIащ – лъы зэпцIыжам хэлът ар. Ара хъунщ си нэгу щIэкIар – къысхуэгубзыгъыжыркъым. Зейдэт и хьэдэр къэзгъуэтыжын хуейти, слъагъуж щымыIэми, ныбэгукIэ сызепщыпщащ. Сыздэпщым, мывэ сыжьэхоуэ е хьэдэ срохьэлIэ. Сыдэплъеймэ, Iугъуэ фIыцIэм уафэр исеящ. МафIэ бзийр къызжьэхолыдэ, си щхьэцыр елыгъуэ, си Iэми си нэкIуми къопхъуэ, ауэ сэ уз зыхэсщIэжыркъым, Iугъуэр си Iум из хъуащи, сыпсчэ зэпытщ, слъагъужи щыIэкъым, си нэр Iугъуэ пщтырым щIисыкIащи. ШыкIэпшынэ макъ къэIуащ. Уэзырмэсрэ Чэбэхъанрэ къысIэщIэлъэгъуащ. Дамэ къатекIэу, уэгум ихьэжауэ къысщыхъуащ ахэр. ИтIанэ сыIуплъащ Кожевниковым и нэкIум – зыкъыстригъэщIауэ къысщхьэщыст ар.
– Зиусхьэн! А зиусхьэн!
Гъуэгум зыкъыщысщIэжащ – гум срагъэгъуэлъхьауэ зыщIыпIэ сашэрт. Хьэмэрэ уанэгум срагъэтIысхьауэ сышут? Си щхьэр унэзащ аргуэру, зыкъыщысщIэжар уэшх къыстешхэ хъуа нэужьщ. Шэтыр бжэIупэм деж сыщагъэгъуэлъащ. Шэтырым къыщIэIукI псалъэмакъыр зэхызох, абы къыщIэкIри зыгуэр къызбгъэдыхьащ.
– Феплъыт, зиусхьэнхэ: бгым пшэ фIыцIэ щхьэщылъщ! – зэхэсхащ шэтырым къыщIэкIахэм ящыщ зым и макъ.
НэгъуэщI зыми жиIащ:
– Бгыхэм дзэм къахэплъэн я жагъуэщи, аращ пшэ фIыцIэкIэ зыщIызэщIауфар.
псори!
хъуащ зэхэсхар.
– Узахуэщ, граф!
– УIэгъэ хъуа лIыхъужьыр дауэ щыт? Зыкъевгъэгъазэ абы, ирелъагъу – Си сэлэтхэм яхьынщ ар, зиусхьэн, – Офрейн и макърауэ къысщыСи щхьэр къаIэтри, щабэ гуэр къысщIадзащ.
– Зиусхьэн поручик! Зэхэпхрэ пщышхуэм и унафэр?
Си нэр къызэтесхри, сурэткIэ сцIыхуауэ щыта пщышхуэ Михаил сыIуплъащ. НатIабгъуэт ар, и къуэшми хуэдэу. И жьакIэ кIырыр и бгъэгум нэсырт. Къэзакъ пыIэ къуацэр щхьэрыгъэсауэ, къызэплъащ пщышхуэр.
– ЗыдэбгъуэIарэ, поручик? Сыт ухуэдэ иджыпсту?
КъысфIэщI си гугъа щхьэкIэ, нахуапIэщ слъагъур: пщышхуэмрэ абы щIыгъухэмрэ я пащхьэ силът сэ. Зыгуэр къезгъэжьати, псчэр къысщыхьэри, стеужыху зысIэжьащ. Псчэр увыIа нэужь, си щхьэр къэсIэтащ.
– Уэ улIыукIщ! – жысIащ сэ пщышхуэм и пащхьэм сыздилъым, нэкIэ сшхыуэ сыIуплъащ абы. – Уэ си щхьэгъусэр къэбукIащ… 23
фылIыукIщ!
– Ар мэIуэщхъу! – жиIащ абдеж щытхэм ящыщ зым.
– Сэ гъэрыпIэм сисакъым, – си псалъэм пысщащ сэ. – Фэ зыкъэмынэ Си щхьэр уназэри, зыкъыщысщIэжам зэхэсхащ псори иувыкIауэ тхьэ зэрелъэIур. Сэлэтхэм я пащхьэ иувауэ къокIукI-нокIукI щоджэнхэр. Ныпхэр яIэтауэ зэхэтщ. Iуащхьэм тетщ пщышхуэмрэ генералхэмрэ, Iуащхьэ лъапэм щызэхэуващ офицерхэр, абыхэм яхэтщ аущ Джэрджий и нагъыщэхэмкIэ зыхуэупсахэри. «Уэращ зи фIыщIэр, ди Тхьэшхуэ!» – щIачэркъым. Топхэр драгъэуей, абыхэм бгыр къаподжэж. Топхэм я макъыр зэпыуркъым.
Пщышхуэм и Iупэр зэтехьэжыркъым: нобэ щыщIэдзауэ тхыдэм къыхэнэнущ ар, дзэпщышхуэущ къызэрыхэнэнур – аращ щIэгуфIэр. Офицерхэми я IутIыжщ – текIуэныгъэр я Iэрылъхьэщ, IэджэкIэ къахуэупсэнущ. Сэлэтхэри мэгуфIэ зауэ кIыхьыр икIэм-икIэжым зэрыувыIам щхьэкIэ – я щхьэр къыхахащ абы, псэууэ къызэтенащ. Псори нэщхъыфIэщ, гуфIэгъуэм зэщIищтащи, дамэ къатекIа хуэдэщ. Пщышхуэм и дзэм я гуфIэгъуэ махуэми, шапсыгъхэмрэ убыххэмрэ я махуэ мыгъуэт…
Уэшхыр теуащ, пшэ зэхуакум дыгъэр къыдэплъащ. Шым шэсри уанэгум зыщригъэщIеикIауэ, дзэ пащхьэр зэхекIухь пщышхуэм, и жьэр увыIэркъым:
– Пащтыхь дотэм и цIэкIэ сынывохъуэхъу! ЛIыгъэ зефхьащ, фи къулыкъум фыхуэпэжщ, дыкъэвгъэщIэхъуакъым!
Хъуэхъу Iэнэм бгъэдэтIысхьащ пщышхуэр, и Iужажэхэри къетIысэкIащ. Пащтыхьым хурагъэхь тхылъым къызэреджэр зэхэсхащ: «Зи щIыхьыр лъагэм хъыбар удогъащIэ Кавказ зауэм кIэ зэреттамкIэ. Ди IэмыщIэ идмылъхьауэ зы лъэпкъи къэдгъэнэжакъым. Тхьэм и фIыщIэщ ар…»
Сызэдзэкъэн къысхуахьащ сэлэтхэм. Абыхэм яхэслъэгъуащ сэлэт фащэ тIорысэ зыщызытIэгъэжа Кнышевыр. И нэ щIыхуитIыр мэупIэрапIэ. ЗезгъэзэкIащ, абы сыIуплъэфыртэкъыми. Сэлэтхэм къызэрызжаIамкIэ, Илья и топыр бгым дэкI дзэм къахидзэри, езыр псэууэ яIэщIэкIащ. Зы щIалэ цIыкIурэ зы хъыджэбз цIыкIурэ шапсыгъ къуажэм пэмыжыжьэу къызэрыщагъуэтари къызжаIащ сэлэтхэм. Хъыджэбз цIыкIур офицерхэм ящыщ зым иратащ, щIалэ цIыкIур нэгъуэщI гуэрым зриубыдылIащ. Бибэрэ Закиррэ хъунт ахэр. СыщIэупщIэным сыхунэсакъым, си щхьэр къэкIэрахъуэри.
Зы махуэ дэкIри, Гагрэ быдапIэм сашащ, къызэIэзэу щIадзащ. Ар згъэщIэгъуакъым: арат ди дзэм щыхабзэр. УкIкIэ зи унафэр ящIами йоIэзэ япэ щIыкIэ, абы зыгуэр зыдигъуэу гу лъатамэ. Ягъэхъужри, итIанэщ кIапсэ лэрыгъур и пщэм щрадзэр. Сэ згъэщIэгъуар нэгъуэщIщ: пщIэ лей зыхуэфащэ гуэр хуэдэ дохутырхэр къызэрызэлIэлIарщ. Абы и щхьэусыгъуэм сыщIэупщIати, къызжаIащ езы дзэпщышхуэм апхуэдэ унафэ зэрищIар: цIыхум яригъэлъагъун хуейтэкъэ гущIэгъу зэрыхэлъыр. Ажэгъафэщ дунейр зи IэмыщIэ илъхэр! Ажэгъафэ фаджэхэщ!
Зауэр увыIауэ дэнэкIи щагъэIуами, увыIатэкъым зауэр иджыри – хьэкIувхэм зыкъатакъым – дзэм къыпэщIэтщ. Си лъэм сызэрихьэу щытатэмэ, сыкIуэсэнти сахыхьэнт абыхэм, садэзэуэнт. Сыт си Iэмалт: сыпщтырт иджыри, мафIэ зыщIэнам сыхуэдэт. СыкъыщызэфIэувэжам щыгъуэ дзэм къапэувауэ къезауэхэм кIэ иратакIэт.
Шэджагъуэ гуэрым, сыжеяти, сыкъэушыжа нэужь, гу лъыстащ 24
зыгуэр къызбгъэдэтIысхьауэ къызэрызжьэхэплъыхьым. Офрейнт ар. КъызбгъэдэтIысхьащи, сызэпеплъыхь, си узыншагъэм къыщIоупщIэ.
– Лъэхъуэщым сынэбгъэсын щхьэкIэ укъыщIыскIэлъыкIуар? ПщIэ къысхуэпщIащ! – жысIащ сэ.
Гукъанэ къысхуищIакъым абы, къыздэуэршэращ. СодаIуэри, си фIэщ хъуркъым. Сыхъужа нэужь, зызагъэгъэпсэхун мурад зэращIари, дзэм сыхыхьэжынумэ, къызэрыспэрымыуэнури къызжиIащ Офрейн.
– Дауэ ар къызэрыбгурыIуэнур? – сыщIэупщIащ.
КъысщыгуфIыкI зищIащ абы, и жагъуэ ищIакъым си нэщхъыр зэрызэхэслъхьари. Куэд къысхуригъэкIуэкIащ, седаIуэ-семыдаIуэми. КъызгуригъэIуащ къысхуагъэгъункIэ сылъэIуэн фIэкI нэгъуэщI зэрыхэмылъыр. КIэщIу жыпIэмэ, си щхьэр къэзгъэпцIэжын, хьэхэбасэ сыхъун хуей къудейщ хэлъыр. Дзэм сыкъызэрыхэкIуэсыкIар ягу техуэ хъунтэкъым пщышхуэми нэгъуэщI гуэрхэми. Урысыдзэм офицер хэкIуэсыкIын хуейкъым. Псори къысхуагъэгъунут, тобэ къысхьыжатэмэ, сщIам сыхущIегъуэжатэмэ. Ерыщ семыкIуэмэ, си жьэр субыдмэ, къулыкъукIи сыдрагъэкIуэтеинут, ахъши къызатынут, лIыщхьэхэм я нэфIи къысщыхуэнут. А псор къыщысхуригъэкIуэкIым, Офрейн сыщIэгубжьащ, тезмытхъуа къэзгъэнэжакъым, и щхьэр щIихын хуейуэ жесIащ. Ар зыуи къыщыхъуакъым Офрейн, шэнт щхьэгуэм зэрытесщ, зигъэхъеякъым, и нэр игъэупIэрапIэ фIэкI. Зыгуэр къыспидзыжащ. АфIэкI схуэшэчыжакъым: и нэкIум сиуэри, шэнтым къезудыхащ…
КIыхь зезгъэщIыжынкъым. Сакъыщыхуэмыгъэшым, унафэ къыстращIыхьащ, сагъэтIысакъым. Сыбыр сагъэкIуащ, зэи къэзгъазэ мыхъуну.
МахуитI-щы дэкIмэ, Енисейск сыкIуэнущ, мы лъахэр збгынэнурэ. ЗэрыжысIащи, Закиррэ Бибэрэ я лъэужь сытехьэн хуейщ япэ щIыкIэ. Къуажэр здиса щIыпIэм сыкIуэкIэ мыхьэнэ иIэкъым – пабжьэм зэщIищтэжащ ар, дауи.
Хьэщыкъ сызыхуэхъуауэ щыта шапсыгъ пщащэр си нэгу щIэкIыркъым, и макъи зэхэсх къысфIощI. ИгъащIэкIэ слъагъужынукъым ар, сыпыкIащ, итIани и гуфIэкIэри и дыхьэшх макъри ноби зэхэсх хуэдэщ. Зейдэт хуэдэу зыри фIыуэ схуэлъагъужынукъым сэ, зыми фIыуэ сыкъилъагъужынукъым Зейдэт хуэдэу. Си нэгу щIэт зэпытщ ар, мылIауэ къысщохъу ноби, абыкIэ шэч щIэсщIым и щхьэусыгъуэр къызгуроIуэ – си щхьэгъусэ хъуауэ щытащ ар. Зейдэти, Зари, адрей шапсыгъ бзылъхугъэхэри дахэкIейуэ къигъэщIат. Ар гум тегъэхуэгъуафIэ атIэ – апхуэдэ цIыху дахэхэр игъуэ нэмысауэ дунейм ехыжыныр! «ЦIыху псори зы лъэпкъыу щытащ, иужькIэ зэбгрыкIащ армыхъу». Куэдрэ сигу къокIыж а псалъэхэр. МахуитI-щы и пэкIэ щхьэгъу-бжэм абджыр хэскъутыкIыу сызэхэзых псоми яжесIэн си гугъащ ахэр нэхъ благъэ зэхуэхъун зэрыхуейр. Абджыр схуэкъутакъым, сыкъиуIа фIэкI… Си Iэр къыхэузыкIри, сыкъызэщыуащ, си гур зыгуэрым икъузу…
Кайсаров Яков и тхыгъэхэр абдежым щызэпоу.
ЗэзыдзэкIар Хьэмидщ. 25 Борис
Рассказ кIэщIхэр
Гуэдз хьэдзэмрэ щхьэлмывэмрэ
Гуэдз хьэдзэр яхьэжыну щхьэлым яхьат. «Умыгузавэ, хьэдзэ цIыкIу, сэ хьэжыгъэ хужьыбзэ, щабабзэ усщIынкъэ иджыпсту», – жиIащ щхьэлмывэм, хьэдзэм игу фIы хуищIын и мураду. «Аракъэ сэ сызыщышынэр!» – жиIащ хьэдзэм.
«ГущIэгъулы»
Зэгуэрым тхьэкIумэкIыхьыр хуэтхьэусыхат мэзым и Iэтащхьэ мыщэм. «ХьэкIэкхъуэкIэу ди мэзым щIэсым сашхыну сыкърахуэкI, – жиIэрт абы. КхъыIэ, гущIэгъу къысхуэщIи, къысщхьэщыж, сащыхъумэ сызыIурызыдзэну хьэзыр къомым».
Мыщэм тхьэкIумэкIыхьыр быдэу къигъэгугъащ и лъэIур хуищIэну. ХьэкIэкхъуэкIэхэр зэхуишэсри яжриIащ: «Мы тхьэкIумэкIыхь цIыкIум фемыIусэ! Хэт еIусэми хуэзгъэгъункъым. Мыбы псэ Iутщ, гущIэгъу хуэщIын хуейщ». Модрейхэр къэгузэващ: «Дауэ дэ мыр адрей тхьэкIумэкIыхьхэм къазэрыхэтцIыхукIынур?! Яхэдгъэгъуащэрэ къытIэщIэшхыхьмэ, дыунэхъуакъэ!» «Ари пэжщ, адрейхэм яхэвгъэгъуэщэнкIэ хъунущ. Ауэ абы Iэмал иIэщ».
Мыщэм тхьэкIумэкIыхьыр къищтэри и плIэ лъакъуэ сэмэгур зэфIищIыкIащ, щIакъуэу къэнэн хуэдэу. «Си Iуэхущ иджы мыр адрейхэм яхэгъуэщэжмэ, – жиIащ мыщэм. – Аращи, фемыIусэ, гущIэгъу хуэфщI».
Мыщэм хуэдэ «гущIэгъулыхэм» мымащIэу уащрохьэлIэ цIыху гъащIэми.
Чэзур зейр
Гъэмахуэ мазищыр икIа пэтми, дунейр, япэхэми хуэдэу, уэфIт, махуэ къэс дыгъэ къепсырт, хуабэти, «Сэ си пIалъэр иджыри икIакъым, – жиIэрт гъэмахуэм. – Япэхэм хуэдэу хуабэу иджыри зыкъомрэ сыщытыфынущ. Си гугъу къэвмыщI!»
Бжьыхьэм ар идэртэкъым. «Уэ уи пIалъэр зэрикIрэ куэд щIащ, –
жиIэрт абы. – Сэращ иджы чэзур зейр! Плъагъуркъэ бжьыхьэ нэщэнэу 26
мы жыг щIагъхэм щIэлъ пщIащэ гъуэжь щхъыщхъыжхэр?! Къуалэбзухэри щIыпIэ хуабэхэм лъэтэжащ. Аращи, лъэныкъуэ зегъэзи, хуит къысхуэщI дунейр. Сыт хуэдиз сиIэ сэ бжьыхьэ уэшхрэ пшагъуэ Iуву! Сэри згъэлъэгъуэну сыхуейщ слъэкIыр».
Апхуэдэу гъэмахуэмрэ бжьыхьэмрэ зэдауэурэ, щIымахуэр къэсри, тIури хьэрэкъуакIэ дихуэжащ. Уэсыр джэбын хужьу щIылъэм къытрилъхьэщ, уаер напэм епхъуэу къиутIыпщщ, псы ежэххэм мыл афэхэр ящитIагъэри, псоми ятекIуа дзэпщу, лъэбакъуэхъуу къэуващ щIымахуэр, «Сэращ чэзур зейр!» – жиIэри. ИкIи абы зыри пэпсэлъэжакъым. Гъатхэр къэсыху. Гъатхэр абы текIуащ хуабагъэ, гуапагъэ защIэкIэрэ. Къузауэ, хузауэ, щIыIэм ису щыта псори дыгъэ къарукIэ хуит къищIыжри, дунейр щIэщыгъуэу игъэбэуэжащ. Гъатхэрат зи чэзур!
Хэт зымылъэгъуар бжэн, и бжьэм е и пщэм кIапсэ кIыхь илърэ щIым быдэу хэукIа пкъо цIыкIум абыкIэ епхауэ хъуакIуэу?! А бжэныр хуитщ сыт ищIэнуми, дэнэкIэ кIуэнуми – зыми зыри къыпиубыдынукъым, зыми къыжриIэнукъым, абыкIэ умыкIуэ, жиIэу. Щхьэхуитщ ар. Ауэ, Iуэхуракъэ, а хуитыныгъэр зыхуэдизыр бжэныр пкъо цIыкIум зэрепха кIапсэм и кIыхьагъырщ…
Бжэн епха
Ажэгъафэ
Ажэгъафэр зэрытлъагъуу, псори нэщхъыфIэ дыкъохъу, ауан, гушыIэ дахэ хэлъу абы зэрызищIым дродыхьэшх. ЕмыкIу гуэрхэр дигъэлъагъуу щыеIуящIэм дежи къытфIэIуэхукъым: ажэгъафэр – ажэгъафэщ, и къалэн егъэзащIэ, жыдоIэри псори худогъэгъу, уеблэмэ абы и зыщIыкIэ куэдым гу лъыдмытэхха хуэдэу зыдощI, дыхуейкъым абыхэм дегупсысыну, нэхъ къыдощтэ дыдыхьэшхмэ. Дигу къэкIыххэркъым е къэдгъэкIыну дыхуейкъым ажэгъафэм дигъэлъагъу псори ди псэукIэ-зэхэтыкIэм зэрыхэлъыр, абы зызыпищIыжыр, ауан ищIыр, дызыщигъэдыхьэшхыр дэ езыхэр арауэ зэрыщытыр.
Унэ цIыкIум и жэуап
Унэ зэтет къекIур и лъабжьэм щIэт унэ цIыкIум къыхуеплъыхырт, къызэримыпэсрэ ауан къищIу. «Уа, унэжь цIыкIу, – жиIэрт абы, – сыту утеплъэншэ, сытуи ужьгъей! Уэлэхьи, емыкIум сэ унэ уардэм, зэкIужым, зэпэщым уэ пхуэдэ гъунэгъу сиIэну!»
Ар щызэхихым, унэ лъахъшэр хьыI жиIэри дыхьэшхащ. «Ей, си гъунэгъужь, – жиIащ абы, – уэлэхьи, пэжым уэ улъагэри, ууардэри, уэ уэлъытауэ, сэ сызэрыфэншэри. Ауэ зэи зыщумыгъэгъупщэ уэ узыщIахэр си пэшхэм щIэсу къызэрыхъуар. Ахэр мыхъуамэ, хэтыт уэ удэзыщIеинур апхуэдэу лъагэу, уардэу?!».
Лъэс лъагъуэ 27
«Сэ къыстеувэ, ущIегъуэжынкъым, сэ уздэзмышэфын щIыпIэ щыIэкъым», – жиIащ лъэс лъагъуэм, зэгуэрым жыжьэ сыкIуэну мурад сщIауэ ди пщIантIэ сыкъыщыдэкIым. Сэ ар згъэщIэгъуащ. «Уа, сыту щхьэщытхъу мы лъэс лъагъуэ цIыкIур! – жысIэрт сигукIэ, абы сытету сыздэкIуэм. – Сэ сщIэркъэ уэ уи кIыхьагъыр здынэсыр – мис мо автобус къэувыIэпIэм сепшэлIэфыну къудейщ».
Арати, гъуэгушхуэм сынос, автобусым сотIысхьэри сожьэ. Абы сешэ гъущI гъуэгу станцым. МафIэгум сотIысхьэри адэкIэ сокIуэ. СыздэкIуэм, лъэс лъагъуэм и псалъэхэр сигу къокIыжри, согупсыс: «Сыт ар щхьэщытхъуу къыщIысфIэщIар? Пэжщ жиIар абы: щIыпIэ я нэхъ жыжьэ укIуэнуми, япэ щIыкIэ узытеувэр пщIантIэм удэзыш лъагъуэр аракъэ?! АбыкIэкъэ къызэрыщIидзэр дэтхэнэ гъуэгушхуэми – жыжьэми гъунэгъуми?! Упсэу, си лъэс лъагъуэ цIыкIу! Уэ узимыIамэ, жыжьэ сынэсыфынт сэ?!»
Дэвай
Ауан
Мухьэмэдрэ Хьэсэнрэ зэхуэзащи, Хьэсэн жеIэ: «Мухьэмэд, дэвай, футболым дыгъакIуэ». «Уэлэхьи, содэм, дэвай», – арэзы мэхъу Мухьэмэд.
Автобус къэувыIэпIэм носхэр. Хьэсэн идэркъым: «Ауей, абы дыхыумыгъэт, стадионыр гъунэгъущ, дэвай, лъэсу». «Хъунщ-тIэ, дэвай», – жеIэ Мухьэмэд.
Стадионым носхэр, билет къащэхури мэтIыс. Футболым щIедзэ.
ЩIалитIыр дихьэхауэ йоплъ. Мухьэмэд мэкIий: «Еуэ ей! Дэвай!» Хьэсэни мэгуо: «КъыплъэщIохьэ! Модрейм ет! Дэвай!»
Зэныбжьэгъухэр «мэсымаджэ», мэтхъэж.
Джэгугъуэр еухри, стадионым къокIыжхэр.
«НакIуэ, пивэ зырыз дефэнщ», – гупыж ещI Мухьэмэд. «Уэлэхьи, сыарэзым, дэвай», – жеIэХьэсэн.
Арати, пивэ йофэхэр… хьэуэ, пивэкIэ къыщIадзэ.
Пщыхьэщхьэр хэкIуэтауэ, тIэкIуи къэнэжэгужауэ, ахэр щыдыхьэжым, гуапэу сэлам зэрахыж.
– Дэвай, Мухьэмэд, узыншэу! – Дэвай, – жеIэ Мухьэмэд, дыхьэшхыурэ. – Уа, мы «дэвайр» хэмыту адыгэбзэ къабзэкIэ дызэпсалъэ хъунукъэ? – Уэлэхьи, узахуэм, – жеIэ Хьэсэн. – ДяпэкIэ а псалъэр жыдумыгъэIэ, хъункъэ? – Сыт щIэмыхъунур? Дэвай-тIэ!.. 28 Увжыкъуэ
БанкIищ
Рассказ
Зы пэш хъу фэтэрым и ордерыр къыщыдатамрэ Леонид Ильич «ЛIыхъужь» дамыгъэр еплIанэу къыщыхуагъэфэщамрэ зэрызэтехуар нэщэнэ телъыджэу къэслъытат, си гум жиIэрт мы IуэхуитIри зы нэрымылъагъу гуэркIэ зэрызэпхар, икIи Кремлым щекIуэкIа гуфIэгъуэм си нэр тенауэ сеплъащ. Дыщэ Вагъуэ… Зы пэш…
ЗыщIэсын зимыIэу, унагъуэрыкIыу фэтэр хьэху къэзылъыхъуэу, уи лъакъуэр щыбукъуэдий хъун фэтэр пIалъэкIэ къищтэну мылъку зыбгъэдэмылъу илъэс бжыгъэкIэ гугъу ехьа дэтхэнэми къыгурыIуэнущ абы щыгъуэ дэ къытлъыкъуэкIа насыпым дызэрыщыгуфIыкIам и инагъыр. Ар езыр зыхуэзари сыт хуэдэ зэмант?! Ди къэралышхуэм иIэ хъугъуэфIыгъуэхэм ди Iыхьэ хэлъу зэи дымылъытауэ, ттрах мыхъумэ, зыгуэр къыдату демысауэ, баштекъузэ зэманым дыщIапIыкIарэ сыт хуэдэ хабзэ къэралым къыдимыгъэкIми, дыдэубзэу жыIэщIэу дагъэсауэ, къэралыр тыншу псэу къудеймэ, тхуэмыгуэщIын щымыIэу апхуэдэт. ИкIи псори лажьэрт, лажьэрт, лажьэрт – зыми игу къэкIтэкъым шыдым хуэдэу екъуу. Арагъэнт къыщIысщыхъуар нэхъ лIыщхьэ дыдэм и IэпщэкIэ къилэжьу сэ – и шынэхъыщIэ дэхуэхам – мы фэтэрымкIэ къысхуэгуэпауэ. Абы къыхуагъэфэща нагъыщэ лъапIэм щхьэкIэ къехъуэхъуну и Iэр къыщаубыдкIэ, къысфIэщIт абы и Iэхэр лэрыгъу защIэу – ди телевизорыр тIэкIу зэрыхьэпкIэрагъэнт и Iэгур зэгуэчауэ къыпщызыгъэхъур. И натIэм щызэтрихьа пщIэнтIэпсыр щрилъэщIэкIкIэ, абыи къыбжиIэт Леонид Ильич зэрылэжьакIуэжьыр, пщIэнтIэпс къыхэкIыу зэресар. Къехъуэхъухэм ба зэрахуищIыр-щэ? ПхъэцIыч макъ иригъэщIу Ильич абыхэм ба щахуищIым, зэрымыщIэкIэ сэри си нэIущхьэм сеIусэжащ.
– НетIэ щIэсхуа къудейти а ямылъагъужынхэр, аргуэру къыщIэлъэта?.. – гъумэтIымащ щхьэгъусэр. Сэ дауэ абы къыгурызгъэIуэнт аргъуей Iуэху зэрызезмыхуэр, къэрал купсэм щекIуэкI къэхъукъащIэхэр ди пэш хьэху цIыкIум къызэрыщIэлъэтар. Зызущэхуащ. Ауэ, езым – ди Генеральнэ секретарым – езубыдылIэу жесIэну Iэмал симыIами, сызэремыхъуэхъуар, псалъэ гуапэу сигукIэ хужызмыIар укIуэдыж. Дауэт зэрыхужызмыIэнури?
Фэтэрыр къызэрыдатар зэрыт тхылъымпIэм кIэщIу и ужь иту IункIыбзэIухри къытIэрыхьащ. Абы иужькIэ зыпIэжьэжынт? ТепIэнщIэлъын, щыгъын, хьэкъущIыкъу жыпIэми, диIэ тIэкIур зэщIэткъуэри, жэрыжэкIэ фэтэрыщIэм дыкIуащ. Бжэм дыIухьащи, сызэ- 29
теубыдауэ зысIыгъ си гугъэжми, мо сыгуфIэщам IункIыбзэIухыр гъуанэм схухуэгъазэркъым. ЗэрымыщIэкIэ нэгъуэщI фэтэрым и IункIыбзэIух къыдатауэ пIэрэ жысIэу согупсыс. АрщхьэкIэ лажьэ имыIэу гурыщхъуэнэпцI зыхуэсщIа бжэр тынш дыдэу IуокIри, ди унагъуэ цIыкIур дызэрызехьэу дыщIолъадэ. Зэуи пшынауэ макърэ фыз кIий макърэ къыщоIу дызыщIыхьам. «ТфIаубыдащ!» – си гум къокI занщIэу. Апхуэдизу зыкъэзыIэта си гукъыдэжри зэуэ зэфIолIэри, си лъакъуэр схузэблэмыхыжу си пIэм сожыхь. Ауэ си макъыр икIатэкъыми, къарууэ сиIэр зэхызолъхьэри, сыщIогуоуэ зи блынхэр зэфэзэщу гъуабжэ, лъэгуи зэрымылъ пэшым: «Хэт хуит фызыщIар?!»
ПщэфIапIэ Iэзэвлъэзэври, абы къыбгъурыт зытхьэщIыпIэри, пэш закъуэри къызэхэзыжыхьыну хунэса сабийхэр къызбгъэдолъэдэжри: «Ди гъунэгъухэм я унэщIыхьэ хъунщ, пшынэ макъыр абыкIэ къоIукI», – къызжаIэ. ИтIанэщ гу щылъыстэр дызыщIыхьа пэшыр зэрынэщIым. Си къуэ нэхъыжьым и тхьэкIумэр блыным гъунэгъу хуищIауэ мэдаIуэ. НэхъыщIэми зыпещIыж нэхъыжьым. Си щхьэгъусэми си Iэблэр къеубыдри, дэри дыбгъэдохьэ блыным. Иерусалим дэт блыным журтхэр бгъэдыхьэурэ щыкIэрыгъэкIэ, абыхэм я гум щыхъэр сщIэркъым, ауэ а ди пэш блыным сыкIэрыту хьэгъуэлIыгъуэ макъыр къызыщIэIукIыр нэгъуэщI подъездым щIэс ди гъунэгъум я дежу къыщысщIам, апхуэдизкIэ сыкъэгуфIэжати, къыхэздзэу сыгъыным сынэсат. ДеувэкIауэ зэрыунагъуэу блыным натIэкIэ дегъэкъуауэ дыбгъэдэтт…
Дэри а ди гъунэгъум я унэщIыхьэм хуэдэ тщIащ етIуанэ махуэм. Сытыт щIэдмыщIынур? Ахэри ирыреплъ я фэтэрыр зыгуэрым яубыдауэ къафIэщIыныр фIымэ.
Ди «унэщIыхьэр» зэфIэдгъэкIа щхьэкIэ, абы иджыри Iуэхуищэ щIэлът. Арагъэнт апщыгъуэм хабзэри, ихъуреягъкIэ псори нэгъэсыжын хуейт: блынхэм я мызакъуэу, лъэгури, унащхьэри зэфэзэщу цемент растворкIэ къилыкIауэ гъуабжэт, бжэ-щхьэгъубжэхэр зэрызэрахъуэкIыжыным тегъэпсыхьауэ зэблэшат икIи латэкъым: пэшымрэ пщэфIапIэмрэ къэзыгъэхуэбэн хуей батареехэр апхуэдизкIэ мащIэти, щIымахуэм ущIисхьэнут; зытхьэщIыпIэм и гугъу умыщIыххэ. Апхуэдэу щыт пэтми, ди «абгъуэ» диIэж хъуати, дынасыпыфIэт.
Япэ щIыкIэ, си щхьэгъусэмрэ сэрэ тхузэфIэкIыр арати, линолеум къэтщэхури, лъэгум идубгъуащ – къыщIыхьэпIэмрэ пщэфIапIэмрэ морафэу, пэшым нэхъ хужьыфэу. Батареехэм я Iуэху зэкIэ зетхуакъым, щIымахуэр къэсыху зыгуэр къэдгупсысыну тедухуэри. Нэхъыщхьэр бжэщхьэгъубжэхэрат. Ахэр лэн хуейт, ауэ лэч къызэрытщэхун диIэжтэкъым.
– Лэч банкIищ къудей диIэжатэмэ, тIур хужьу, зыр щIыхуу, мы тIэкIур тхунэгъэсыжынут, – жиIащ щхьэгъусэм, щхьэгъубжэмкIэ и пэр ишийри.
– Уэрей, аратэкIэ, си тIасэ цIыкIу! – жэуапу естыжащ зыри къыщысфIэмыIуэхум деж жысIэ си псэлъафэр. Пэжыр жыпIэнумэ, сэри сегупсысат ахъшэ симыIэр щIэзмыту а лэч банкIищыр къыздисха хъунум. Ауэ къэралым дыхуэжыIэщIэу дыхуэзыгъэса ди адэ-анэм удыгъуэ зэрымыхъунур сыт щыгъуи ди тхьэкIумэм ирамыгъэкIыу дыкъагъэхъуат, езы къэрал зэхэтыкIэм умыдыгъункIэ Iэмал имыIэу дрихулIэрти, ахэр зэрысхузэхуэмыгъэхъум нэхъ гугъу сригъэхьт.
– А «си тIасэ» жыхуэпIэр зыхуэгъэзар а пхузэмыгъэпэщ лэч банкIищрарэ сэрарэ къызгурыIуэжкъым… Тхьэ, тIэкIунитIэ нэхъ мыхъуми 30
уи тIасэ цIыкIуу сыщытамэ, алъандэрэ а лэчыр къепхьэлIэнтэкIэ…Мо ди гъунэгъуу кърагъэжьа унэр щIын яухынущ уэ зыбгъэхъеиху.
Пэжу, ди унэр гуэшын ямыух щIыкIэ кърагъэжьауэ тпэмыжыжьэу дыдейм ещхьыркъабзэу зы унэ щащIырт. Абы и унащхьэр зэрытрагъэзагъэу, япэ къатым и блынхэр яин щIадзат. А унэр зыщIхэм мылъку нэхъыбэрэ а мылъкур зэрагъэкIуэдын гукъыдэжрэ нэхъ яIэу къыщIэкIынти, бжэщхьэгъубжэри, балконхэри ялэрт. Батареехэри нэхъыбэу щIагъэувэрт. Ар зылъагъу щхьэгъусэм и жьэр пхуэубыдынт: – Сытуи дэ абы щыщ къытлъымысарэт? Абы хэт фэтэрхэр сытым хуэдэу зыхуей хуагъазэу жаIэрэ, щIэтIысхьэр IэпэкIэ еIусэжын хуэмейуэ! Дэ ди деж къэсмэ, дыщэри мэулъий…
– Уэрей, аратэкIэ, си тIасэ цIыкIу! – мамыр дыдэу жысIа щхьэкIэ, псалъэмакъыр зэщIигъэплъащ: – «Уэрей, аратэкIэ» жыхуэпIэр сыт? Уэ зыри пщIэну ухуейкъым… Абы хъумакIуэу Iэдэм щолажьэри, я унагъуэр щыгъэтыжауэ, зэрыхьэблэу щIигъэнащ жыпскIи, цементкIи, лэчкIи. КIуэи елъэIу уэри. Сыту узыIурамылъхьэж мыгъуэ!
АдэкIэ си щхьэгъусэм сыт жиIами зэхэсхыжакъым. Си щхьэр фIэзудыжащ, ар иджыри къэс сигу къызэрымыкIа жысIэри. Си щыкъум IыхьлыгъэкIэ япыщIат Iэдэми, сыхуэзэху: «Ди шыпхъур зышэч икIи тхуэзыхъумэ уэ фIыгъуэу пхуэмыфащэ щыIэкъым!» – жиIэурэ си Iэр иубыдт.
«Иджыри къэс зэрызмыщIа апхуэдэ IэмалыфI зэрыщыIэр!..» – сигу тIысыжар гупсысэ дыгъэлхэмкIэ згъафIэурэ а жэщым тыншу сыжейри, пщэдджыжьым, къызэрысщыхъуамкIэ, си нэгум гуфIэ къищу сыкъызэщыуащ. Iэдэм здэпсэур сщIэрти, пщэдджыжьышхэми семылIалIэу, зэуэ абы и деж сыкIуащ лъэхъу-лъэущу.
– Къеблагъэ, къеблагъэ, пщэдджыжь хьэщIэр гъэхьэщIэгъуафIэщ! Сытым укъытхуихьа ди малъхъэр?.. Ди шыпхъур зышэч, тхуэзыхъумэ…
– Тхьэм уигъэпсэу, Iэдэм, Тхьэм уигъэпсэу!.. Тхьэм гуфIэгъуэкIэ дригъэблагъэ…
Сыт узыхуэгузавэр? – Тхьэгъэпсэу щыжыпIэнур укъызыкIэлъежьа Iуэхур зэфIэкIмэщ. Си Iуэхур зыIутыр щесIуэтылIэм, жысIэр и кIэм нызимыгъэгъэсу сызэпиудри, зы мыхьэнэншэ дыдэ гуэрым сытепсэлъыхьа нэхъей, сигъэукIытэжу жиIащ: – Ара апхуэдизу узытегузэвыхьыр? Уэрей, къэбгъуэтамэ узэгупсысын Iуэху! А лэч банкIищыр – тIур ди къуршыжьхэм ящхьэрыгъ уэс хужьым хуэдэу, зыр ди уафэ бзыгъэм хуэдэу къащхъуэу, уи деж щIэту бжы. Ныжэбэ хъумакIуэу щыIэнур си ныбжьэгъу щIалэращи, зэфIэкIауэ лъытэ! – икIи и Iэ пшэрхэмкIэ си дамащхьэм къытеуIуэжащ.
– Тхьэм уигъэпсэу, Iэдэм!
– Ауэ сытми Iэ пцIанэкIэ пхьыну къыщIэкIынкъым… Зы хъуржын къыздэщтэ.
сщIэнщ.
– Уэрей лэч банкIищ, дауи, хъуржыныншэу схуэмыхьыну!
–ХабзэкIэ къапщтэмэ, а хъуржыныр нэщI дыдэу щымытын щхьэкIэ, мыхъуми, зы мэлыц Iэгуэ илъын хуейщ.
– Уэрей, сымыщIа апхуэдэ хабзэ щыIэуи, – зызумысыжащ. – ДяпэкIэ – Уегупсысмэ, а хабзэжьхэм ди зэманым емыкIуж куэди хэтщ. Щи, мэлыц Iэгуэ къыздумыщтэми хъунущ. Ауэ… – хэгупсысыхь хуэдэу тIэкIурэ 31
щызиIэщ.
щытри, – уэ зы аркъэ литрэрэ абы хуэфэщэн шхынрэ къэгъэхьэзыри, пщыхьэщхьэ фи деж щIэс… Аркъэ къабзэ… «Посольскэ» жыхуиIэм уеплъа?
– Уэрей, семыплъа. Ауэ «Лимонная» жэуэ тету, бащырбэшхуэ унэм – Ари хъунщ, – арэзы хъуащ Iэдэм. – Ауэ ар зы литр хъурэ?
– Хьэуэ, ноль семщ.
– АтIэ, нэхъ мыхьэнэншэми, нэгъуэщI зы цIыкIу къыщIыгъуж… УиIэ?
– ХьэщIэ къакIуэмэ жысIэри, зыгуэрхэр лъэныкъуэ езгъэзати, мис…
– Дэбдзыхыр къыпхуощхьэпэж! – нигъэсыжащ си гупсысэр Iэдэм.
Сытми, дызэгурыIуэри, сыгуфIэжу сыкъежьэжащ. УмыгуфIэу хъунт! Ахъшэ-бохъшэ мыхъумэ, ерыскъы-фадэкIэ гъэтIылъыгъэ гуэрхэр диIэт.
Пщыхьэщхьэ псор ихьащ мэлыц Iэгуэм и пIэкIэ хъуржыным итлъхьэнур къыхэхыным. Аркъэм и унафэр псынщIабзэу зэфIэкIами, икра плъыжьым гугъу дыдехьащ. Ар зэрылъ абдж банкIыр си щхьэгъусэм щIыIэлъэм еуэ къыдех, еуэ дегъэувэж. УнэщIыхьэ «цыщ теудыр» щытщIам ди ныбжьэгъу гуэрым къытхуихьат ар Iэнэр ирагъэдэхэнуи, «Iэнэгъэдахэ» мыхъуу къызэтенат. Ар унагъуэ куэдым щызэIэпахагъэнт, ауэ абы щхьэкIэ и пщIэри и теплъэри кIуэдатэкъым. А зэманым дуней хъурейм и Iыхьэ ханэр зыIыгъыу щыта къэралым сыт ищIэми – «советскэт», «совесткэмэ», абы нэхърэ нэхъыфI щыIэтэкъым, «советскэ» ерыскъыри зэи зэIыхьэтэкъым. Икрари, зэIэпахыху нэхъыфI мыхъумэ, нэхъ Iей хъуныр и къалэным щыщтэкъым.
МахуитI дэкIмэ, икра плъыжьыр нэгъуэщI си ныбжьэгъум хуэтхьын ди гугъат, къыщалъхуа махуэм хуэдгъэхьэзыра гуэрхэм я гъусэу. Ауэ иджы гурыIуэгъуэкъым: хъумакIуитIымрэ сэрэ ди ныбэхэм щетIысэхыу абыкIэ и къэкIухьыныр щигъэтыжыну хьэмэрэ адэкIи и гъуэгуанэм пищэну?
– Iэдэм пщIэ къытхуещI, ди Iыхьлыщ. ЕмыкIу къедгъэхь хъунукъым, – жеIэ си щхьэгъусэм.
– Уэрей аракIэ, си тIасэ цIыкIу! – жызоIэ сэри, ныжэбэ икрам хуит дыхуэхъун си гугъэу. Ауэ кхъуеймрэ лы гъэжьамрэ я зэхуакум дэлъу хъуржыным изэгъа икрар щхьэгъусэм кърехыжри щIыIэлъэм делъхьэж, «иджыри зыгуэр къыфхуэзгъуэтынщ», жери.
А зэманым щIыIэлъэ уиIэным куэд елъытат. Ерыскъы здащэ тыкуэнхэм уи нэм къыфIэнэну зыри щIэбгъуэтэжынутэкъым. ДэнэкIи текIутауэ телъыр «Завтрак туриста» жыхуиIэ консервырт. Уи гугъэнт зэрыкъэралу зыкъэтIэту туристу дежьэжыну зыдгъэхьэзыру. Абы иджы ущIэгупсысыжмэ, уигукIэ жыбоIэ: ярэби, демыжьагъэххэу пIэрэт, гъуэгу дытемытыххэу пIэрэт апщыгъуэм? Шэч хэмылъу, дэ дымыщIэххэу, гъуэгум дыхуагъэхьэзырри, драшэжьат. ЗыкъыщытщIэжам нэгъуэщI къэралым, нэгъуэщI зэманым, нэгъуэщI зэхэтыкIэм дыкъыхэхутащ…
АтIэ, апщыгъуэм тыкуэнхэр нэщIти, ахэр зэхуэпщIыжми ягъэ кIынутэкъым. ТIум щыгъуи унагъуэхэм щIэт щIыIэлъэхэм нэхъыфIу дэлъыр къыздыщIахыр складхэрат. Складхэмрэ унагъуэ щIыIэлъэхэмрэ я зэхуакум Iуэхуншэу тыкуэнхэри щIыдэтым сытыт и мыхьэнэр?
Сытми, апхуэдизу къысхуэгуэпа щIалэжьми сэри емыкIу къыдэзымыгъэхьын гъуэмылэ дгъэхьэзырауэ, зэрыжиIам тету, Iэдэм хэкIуэтауэ ди деж нокIуэ. Лэч банкIищым я мызакъуэу, нэгъуэщI дызыхуэныкъуэн гуэрхэмкIи зыкъытщIигъэкъуэн хуэдэу къыщызыпхигъэIукIым, си щхьэгъусэм Iэнэри хузэтригъэувэу щIедзэ, цIыху къыщIыхьар иумыгъэдзэкъауэ щIэбгъэкIыжыныр емыкIущ жери. 32
ЦIыхухэм я зэхэзекIуэр нэхъ кIащхъэ хъуху дыпоплъэри, хъуржын хьэлъэр тIыгъыу Iэдэм сэрэ гъуэгу дытохьэ, зекIуэ ежьа уэркъ щауэхэм хуэдэу: ди гъуэмылэр гъуэмылэщ, дигу къыдож, щхьэгъусэми:
– Гъуэгу махуэ! Тхьэм фи мурадыр къывигъэхъулIэ! – жи.
– Ар тэрэзщ. Гъуэгу техьэм уехъуэхъун хуейщ, – абы пэплъа нэхъей, къызыкъуедз Iэдэм. ИужькIэ зыкъысхуегъазэри: – Уи анэм хъыбар ебгъэщIакъэ лэчыхьэ дызэрыкIуэмкIэ? – ауан сыкъищI щIыкIэу къызоупшI.
– ЖесIэнуми хущIыхьэгъуэ сиIа? – жызоIэ, сыкъуаншэ нэхъей.
– УзэрыхущIэмыхьар нэхъыфIщ. Апхуэдэ Iуэхухэр анэм щIищIэн щыIэкъым. – Си гур фIы къещIыж.
– Сыт ищIэ щIэмыхъунур? Тхьэ, ищIэн хуеймэ, уэ зыкъызэрытщIэбгъакъуэр! – губзыгъагъэ къыжьэдэкI и гугъэжу, къыхопсалъэ щхьэгъусэр. – Ар нанэ и гуапэ хъунущ! – Ар дауэрэ къыбгурызгъэIуэну? Пэжщ, зэрыжаIэщи, жэнэт IункIыбзэр анэм и лъакъуэм кIэрыщIащ. Анэм и гур зыхъумэм, абы нэхъыбэрэ зыхуэзыгъэщхъым, пIалъэр къэсмэ, а IункIыбзэ лъапIэр и Iэрылъхьэщ.
– Сэри аращ щIыжысIэр… – зыгуэр къыпидзэнут щхьэгъусэми, жримыгъэIэу:
– Ара щхьэкIэ, ныжэбэрей ди Iуэхур адрейхэм ящыщкъым, – жиIащ Iэдэм, и Iэ пшэрыр дриIэтейри. – Мыпхуэдэ гъуэмыли имыIыгъыу адыгэлIыр зекIуэ ежьэну щышэскIэ, Алыхьым елъэIут, и анэм зэрыжиIэм хуэдэу и Iуэхур имыгъэхъуу, и щхьэгъусэм зэрыжиIэм хуэдэу игъэхъуну.
– Ар дауэ? – жэуапым хуэпIащIэу щIэупщIащ си щхьэгъусэр.
– Анэм и быныр фIыщэу елъагъури, зи бын гъуэгу тет анэгур сабыр щыхъужыр зыпэплъэр узыншэу и жыхафэгу къытехьэжа нэужьщ. АпщIондэху анэгум имыгъэвыр укIуэдыж: «ЩыхупIэм къехуэхынущ… Псы къиуам ихьынущ… Бийр къыпэтIысынурэ къиукIынущ… Щхьэ езгъэжьа мыгъуэ!..» Ауэ и щхьэгъусэм сыт жиIэр? «Си лIым хуэдэу лъэрызехьэ щыIэкъым. Абы къыпэлъэщын дунейм тетакъым. Сэ абы дыщэрэ дыжьынрэ куэду къысхуихьынурэ къэкIуэжынущ», – жи.
Iэдэм апхуэдизкIэ и гум щIыхьауэ псалъэрти, къэбэрдей театрым хэт артист пашэхэм ящыщ зым ещхьыркъабзэ хъуат. Си щхьэгъусэри а псалъэхэм зыIэпашати:
– Дыщэрэ дыжьынрэ куэду жыпIа? – щIэупщIэжащ.
– НтIэ, нтIэ! Дэ къытIэрыхьэкIи мыулъиин дыщэ куэду! – сехъурджэуащ щхьэгъусэм.
Ди деж иджыри дыщыщIэс зэман лъандэрэ къытпэплъа нэхъей, ди бжэIупэ Iухьэри, езым и бжэ къыIуихри зыуэ, хъумакIуэр къытпожьэри, сэлам ехыным зэман иримыгъэхьу дыщIешэ. ДызэрыщIэбакъуэуи бжэм и кIуэцIымкIэ IункIыбзэ къэб къретыжри, итIанэ ди Iэр къеубыд, тIыгъ хъуржыныр зыIэрегъэхьэ, фIыуэ хощэтыкIри:
– Си ужь фыниувэ! – жи.
Япэ къатым и бэдолэ кIыхьым щыпыгъэна уэздыгъэ закъуэм и фIыщIэкIэ дымылъэпэрапэу дэкIуеипIэ зыбжанэм дыдобэкъуей. Си гъуэншэдж лъапэр зыщIыпIэ фIонэ. КъыфIэсхыжыну зыщезгъэзыхкIэ, IэпэкIэ соIусэ хуабэ гуэрым. Сеплъыпэмэ, кIыфIым зы хьэ къыхызолъагъукI, и тхьэкIумитIыр исарэ и нитIыр къицIуукIыу. 33
– Пыботхъ си гъуэншэдж лъапэр! – зыхуэзгъэщабэу жызоIэри, хъыдан кIапэр езыми къеутIыпщыж.
– Абы гъуэншэдж лъапэ пичкъым, – жи си Iыхьлым.
– АтIэ, щхьэ зыкъыкIэрищIа?
– Апхуэдэу сэлам ехри аращ! – жи.
– Сэлам алейкум-тIэ! – жызоIэ сэ.
–Уи фIэщ хъурэ, мыбы хуэдэу хьэ губзыгъэ къалэ псом дэсу къыщIэкIынкъым, – жиIэурэ Iэдэм хьэм Iэ делъэ.
ЕтIуанэ къатым дыдогъэзей, хьэри ди ужь иту ныдокIуей. Си гъуэншэдж лъапэр зэзэмызэ зэпипэмыхьу. ЕтIуанэ къатым и бэдолэ кIыхьым дынос. Абдеж къыщыпалъа уэздыгъэм нэхъыфIу къигъэнэхути, хьэр зэпызоплъыхь: и кIэ кIыхь бэлацэр егъэджэгу, и жьэри, гуфIэ нэхъей, ныкъуэзэтехщ, езыр щхъуэ-фIыцIафэщ, танэ хуэдиз мыхъупэми, цIыкIукъым.
Ар аргуэру къызэпэмри, хъумакIуэхэм защихъуэу увыжащ, къызэрыщытхъуахэм щхьэкIэ фIыщIэ яхуищI щIыкIэу. Iэдэм еIэбыхыу Iэ щыдилъэкIэ, нэхъри и кIэр егъэджэгу.
– Умыгузавэ, Iущыцэ, къупщхьэ гуэр уэри къыплъысынщ, ар фIыуэ – Ауэ къупщхьэ къудейракъым… – къыпещэ Iэдэм и хъумакIуэгъу уолъагъу, – жи Iэдэм.
Iэмин.
Абы хэту хьэр къызбгъэдохьэ и кIэр игъэджэгуу, пэкIэ зыкъысщихъуэу.
– Еплъыт зэрыхьэ губзыгъэ!.. УзэрыщIалэжьыр къищIащи, ныбжьэгъу зыкъыпхуещI. ТIэкIу уэри едэхащIэ, – къыпещэ Iэмин.
Сэри Iэ дызолъэ, езыми фIэфI хуэдэщ. Си Iэр къыщыIусхыжкIэ, къохущхьэри, макъ ищIу и дзэхэр зэтрегъауэ. Ауэрэ дыщIохьэ зи утыкум Iэнэ папщIэу пхъэбгъу зэкIэрыIулIа, «козелкIэ» зэджэ теувапIэр зыщIэт, зи блынхэм гъущI Iунэ къеукIэкIауэ зэрылажьэ щыгъынхэр зыфIэлъ пэшым. Я фIеягъкIи, къызыхэщIыкIакIи, я теплъэкIи щыгъынхэр зэрызэмыщхьым ещхьу, абыхэм я щIагъым къыкIэщIэт е къыкIэщIэлъ вакъэхэри зэмыфэгъут: хьэфэ ботэ, лъэгу Iув зыщIэт ботинкэ, кроссовкэ зэщIэтхъа, зи лъэкIэным деж гъуанэу пхрылэжьыкIа кирзэ шырыкъу… Пэшым щIэт пщIэнтIэпсымэ-вакъэмэмрэ жыпс-цементымэмрэ, лэчымэ тIэкIуи хэтыжу, къыпфIагъэщIт хьэуа къабзэ щыземыкIуэж нэгъуэщI дуней укъыщыхута. Ауэ Iэминрэ хьэмрэ ар къащIимыхьэххэ нэхъей, гуфIэр я нэгум кърихт, я жьафэри зэтехьэртэкъым. Iэдэми къридзэIауэ фэ теттэкъым. Абы Iэнэ тхуэхъуну дызыщыгугъ пхъэбгъухэм «Правда» газетитI трилъхьэри, «пэж» къалъыхъуэу ди гупсысэхэр Iэнэм темыкIуэтын щхьэкIэ, и гущIыIум триубгъуэжащ си щхьэгъусэм хъуржыным кърилъхьа стIолтепхъуэ укъуеяр. Арати, хъуржынри зэрихын щIедзэри, ди пащхьэм къохутэ, кIуэ аракъэ, зы нэчыхьытх езыгъэжьэжын ерыскъы. Iэнэр хьэзыр щыхъум, дэ дыхьэзырыххэти, Iэдэм нэхъыжьу, Iэмин гупу, сэ сыбгъуэщIэсу дыпэротIысхьэ. Iэмин бжэр дэмэдазэ ещIри, лъапэкIэ кIэщIэIунщIэурэ хьэр щIегъэкI пэшым, къыдэнэцIу щымысын щхьэкIэ:
– Уэрей, – жи тхьэмадэну къигъэщIа нэхъей, гуп зэхэгъэсыным хуэIэижь Iэдэм, – дунейр щыгъей зэманым мыпхуэдэ IэнэкIэ нысэ ирашыжу щытауэ жаIэжкIэ. Тхьэм и шыкурщ, шхын щхьэкIэ цIыхур гугъу ехьыжкъым… ЩIакхъуэ Iыхьэ къэлъыхъуэныр нэхъыщхьэу щыщыта зэманыр блэкIащ… Иджы нэхъыщхьэр уи гур зэхуэгуапэу мыбы хуэдэ IэнэфI убгъэдэсыныращ, уIэбэмэ щIакхъуэ бзыгъэр тIум, щым зэдэбгуэшыфу. 3 Заказ № 223 34
Тхьэм апхуэдэу дызэхущигъэт! – жиIэу Iэдэм и Iэгубжьэр къыщиIэткIэ Iэмин: – ЖыпIар къабыл ухъу! – жеIэри ирегъэуалIэ, сэри закъыкIэрызгъэхукъым. Тесшхыхьыжа щIагъуи щымыIэу, зэуэ Iэгубжьэхэм из сщIыжащ. СыщыбгъуэщIэсым деж апхуэдэу сщIыуэ къыщIэзублами щхьэусыгъуэ иIэт.
Институтым зэгуэр къыщыздеджа си ныбжьэгъу гуэрым жиIэ зэпытт: «Iэгубжьэ нэщIыр Iэнэм тебгъэтыххэ хъунукъым, иту тебгъэтынращ мыхъуххэнур». Абы щыгъуэ ар Москва Iэпхъуэжауэ нэхъ Iущу къалъытэхэр зыщIэс комсомол школым щеджэрт. Москва щыпсэу дэнэ къэна, къалащхьэм щэхуакIуэ зэ кIуэуэ къэкIуэжам нэхъ губзыгъафэ къыщытеуэ зэмант, къыщалъхуа къуажэм е къалэм зэи дэмыкIам нэхъри, жыIэгъуэр япэу щызэхэтхам, зэныбжьэгъухэм зэрыдгъэщIэгъуэнур тщIэртэкъым абы и губзыгъагъэр. Дехъуапсэрт, ефыгъуи къытхэтт. Апщыгъуэм сеупщIауэ щытат:
– Ар дауэ? Iэгубжьэм итуи имытуи Iэнэм тебгъэт мыхъунумэ, бгъэдэсхэм сыт ящIэн хуейр?
– Гупсысэ! Псори фыгупсысэ! ФщIэну фыхуеймэ, ар философие куущ, диалектикэ жыхуаIэм и хабзэ нэхъыщхьэращ. «Борьба и единство противоположностей» жаIэу зэхэфха? АбыкIэ си кандидатскэр стхын си гугъэщ.
Зыкъом дэкIри, ди цIыхугъэ гуэрым къыджиIащ философ хъуну къежьа щIалэр зи накIэр щIэуда, фадэм зэхигъэбэга гуэрхэм яхэсу, езыми фадэр щIишрэ, диалектикэм и хабзэхэр яхуиIуатэу Къэзан вокзалым щилъэгъуауэ. Си щхьэкIэ ар си фIэщ хъуакъым, сыту жыпIэмэ, адыгэ цIыхум апхуэдизу зигъэпудыжыфын хуейкъым.
Къыздеджауэ щыта щIалэр сигу къэзыгъэкIыжа ди Iэгубжьэхэр апхуэдизкIэ цIыкIути, пэжыр жыпIэнумэ, нэщIми итми зэрагъэхьышхуэ щыIэтэкъым. Ауэ жьы дэхугъуэ иумыту уефэм, сыткIэ уефэми зыкъэ. – АтIэ, нэхъыщIэм къыщригъэхъуакIэ, къафщтэт… Щи, хабзэ тхэлъу, дызэхуэпэжу, ди псалъэм дытетыжу, фадэ дыщIемыфэн щхьэусыгъуэ димыIэу Тхьэм куэдрэ дигъэпсэу!.. ЗыкъыскIэрывмыгъэхуу сэ зэрысщIым хуэдэу фэри фщIы! – жеIэри, Iэдэм и Iэгубжьэм хуискIа фадэр ирегъэжэх фIэIэфIу, и псыхуэлIэр ириху уи гугъэну, и нэгур зэлъыIухауэ. Дэри дофэри, аргуэру изогъэхъуэж. Аргуэру дофэ. «Лимоннэр» доухри, нэхъ цIыкIуу, литр ныкъуэ фIэкIа мыхъуу абы гъусэ къыхуэсщIа «Столичнэри» тыдоч.
– АтIэ, ныбжьэгъухэ, бысымым щхьэкIэ бжьэр къыщаIэтыр иужьыIуэкIэщ. Абыи, Тхьэм жиIэмэ, дыхунэсынщ. Иджыпсту уэ, мыпхуэдэ Iэнэ дыщызэбгъэдэсыну лъэкIыныгъэ къыдэзыта Iэмин, псалъэ жыпIэу, абы щхьэкIэ дефэну сыхуейт…
Iэмин зыкъиIэтыну къыщекъукIэ, шэнт папщIэу зытес ашычыр къокIыргъ.
– А, зиунагъуэрэ, ущыскъэ! Мыбдежым хамэ къытхэткъым. Зэныбжьэгъу Iэнэ дыбгъэдэсу дыкъыщылъэт-дытIысыжу къекIурэ? Пэжкъэ жысIэр? – къоплъэ си дежкIэ Iэдэм.
Сэри хабзэм мыIейуэ хэсщIыкI си гугъэжщи, си щыкъум я Iыхьлым сыкъыдэщIу жызоIэ:
– Сэ фэ тIум нэхъри фIыуэ сынэхъыщIэщ, фезгъэджэжуи аракъым, ауэ, зэрызэхэсхамкIэ, уи нэгур къалъагъумэ, жыпIэр зэхахмэ, ерыскъы Iэнэм къыпэрытэджыкIкъым. 35
ЖысIар къызэрыздищтэр къызгуригъаIуэу, Iэдэм и щхьэр ищIащ. Ар щыслъагъум, сэри нэхъри сыкъэгушхуэри, къыпысщащ:
– Iэнэм пэрыс нэхъыжьхэм пщIэ зэрыхуащIыр ирагъэлъагъун хьисэпкIэ апхуэдэу къыщылъэтым ищIэр фэрыщIагъ мэхъу, сыту жыпIэмэ, ерыскъым нэхърэ нэхъыжь Iэнэм щыпэрытIысхьэ щыIэкъым… – Iэдэм аргуэру и щхьэр щищIым, сыкъэбырсеипащ:
– Зэгуэр уэркъ щауэхэр Iэнэм пэрысу пщыр щыщIыхьэм, пщIэ зэрыхуищIыр къригъэлъагъуэу, зы щIалэ къыщылъэтащ. Пщым и сэшхуэр напIэзыпIэм кърипхъуэтри, щIалэм и щхьэр пигъэлъэтащ. «Iэу, зиунагъуэрэ, апхуэдэу щхьэ пщIа?» – жаIэри Iэнэм пэрысхэр щызэщIэдэущэм: «Ерыскъым нэхърэ сэ нэхъ пщIэ сиIэу фэрыщIу зылъытам ерыскъыри сэри дигъэпудащ», – жиIащ пщым…
– Ди пасэрейхэм Iущыгъэу зэхуахьэсар диIэжатэмэ… – хэгупсысыхьа щIыкIэу жиIэри, сэри къызэхъурджауэу Iэдэм къыпищащ: – Мы псалъэ зэстам жиIэнур зэ жебгъэIэкъэ уэри!
Щэхубзэ дохъу, тпэмыжыжьэу блэкI гъуэгум ирижэ машинэм къиIукI макъамэм укъыдэфэ хъуну IупщIу зэхэпхыу.
Iэмин ерыщ гуэру къыщIэкIынти, и щхьэфэцыр игъэтэджын сфIэщIу есIуэтылIа хъыбарыжьыр хъымпIар имыщIу къотэджри, цIыху мин бжыгъэм я пащхьэ къихута нэхъей, къыщIедзэ:
– Ныбжьэгъухэ! – Iэдэмрэ сэрэ дызоплъыж. – Ныбжьэгъу лъапIэхэ! Къурмэн сызыхуэхъунхэ!.. Фэ щхьэкIэ сэ сымыщIэн щыIэкъым! – тIуми ди щхьэр дощI, ди гуапэ зэрыхъуар къедгъащIэу. – Мыбы фыкъэкIуэну мурад фэзыгъэщIа фи щхьэхэр узыншэу, мы Iэнэм дыпэрысыхункIэ фи лъатэр гугъу зэрехьым нэхъ гугъуехь фыхэмыту, мыр тедгъэунщ, и жэщыр дэдгъэпсынщIэнщ жыфIэу гукъыдэж фщIыуэ фыкъызэрытекIухьам нэхърэ нэхъ гузэвэгъуэ фыхэмыплъэу, Тхьэм куэдрэ фигъэпсэу! «Мыр тезгъэуну сыкъызэрымыкIуар имыщIэу ара? Хэт и «жэщ дэгъэпсынщIэн» зи гугъу ищIыр? Лэч банкIхэм я гугъу ищIыххэкъым!.. Уеблэмэ, Iэдэм Iурыплъыхь фIэкIа, зэ си дежкIэ зыкъигъазэу къызэплъакъым» – си гупсысэхэм зыкъагъэубэлэцу щIадзэ. – … Упсэу! Нэгъэсауэ уадыгэлIщ, Iэдэм!.. Тхьэм гуфIэгъуэкIэ пхузигъэщIэж! – жеIэри, Iэмин и хъуэхъу зэпышар и кIэм негъэс. – Уи хьэлэлщ, – жи Iэдэми. Иджыпсту ди нэхъыщIэм зэ къригъэхъуэнщи… щыбгъэт зэрымыхъунур.
Лэч Iуэхум сегупсысурэ, сIэщIэгъупщыкIыжат Iэгубжьэхэр нэщIу Аргуэру къызогъахъуэ, аргуэру дофэ. Дызэфэм ди гущIэр игъэупщIыIуным и пIэкIэ нэхъри къызэщIегъаплъэ. АпщIондэху нэхъри нэхъ псэлъакIуэ дохъу, дызытемыпсэлъыхьи щыIэкъым: дзыгъуэнэфым зи нэ илъагъу е лъакъуэкIэ къэзыжыхьыф дзыгъуэ къызэримылъхур мытэрэзу; мывэ зыкIуэцIылъ бэлътоку хужьыр дэбдзеймэ абы дзыгъуэнэфыр щIепхъуэр ар илъагъуу армырауэ, атIэ псори зэлъытар физикэрауэ; вагъуэ Iэджэми цIыху щыпсэууэ, ауэ я акъылыншагъэм е я акъыл егъэлеям къыхэкIыу зыкъытпамыщIэу; Америкэм Иракыр иухмэ, Ираным теуэну, куэд дэмыкIыуи дунейпсо зауэ къежьэу езы Америкэр Кубэм къищтэну…
Ауэ сэ лэч банкIищыр си щхьэм илъти, си гур зригъэбгъэжт: дунейпсо Iуэхушхуэхэр къысфIэмыIуэхужу махуэ къэс къыддэгъуэгурыкIуэ Iуэху жьгъейхэм си гупсысэри ялъэхъэн щIадзауэ пIэрэ? А лэч банкIищра атIэ апхуэдиз зэманри Iэмалри зытеухуапхъэр?..

гъэххэти:
ЕтIуанэ бэщырбэр нэщI зэрыхъуар Iэдэм нэбгъузкIэ къилъэгъуа-
– Пэ зиIэм, кIэ иIэщ… – къыщригъажьэм, Iэмин зэпиудри:
– Мыбдежым пэмыжыжьэу зыщэ сощIэ. НапIэзыпIэм сынэсынщи, зы къэзгъэсынщ, – жи, си щыкъум я Iыхьлым жиIар зэрыхуейуэ зыгуригъэIуауэ.
– Хьэуэ, хьэуэ! Ар куэдщ! – пещэ и псалъэхэм Iэдэм. – НтIэ, мы Iэнэ зэхуэтщIыжыр Тхьэм и кIэ имыщкIэ. Уэрей, кIуэн хуей хъуми, Тхьэм и шыкуркIэ, диIэкIэ бэщырбэхьэ кIуэн нэхъыщIэ жан, жеIэ къудей, – къыщысхуеплъэкIкIэ, си гуапэ мэхъу. – Ауэ япэ щIыкIэ, Iэмин, мо хъуржыныр къащти, къигъэувэ лэч банкIищ… Мыбы ейуэ…
– Сыт хуэдэ лэч?.. – игъэщIагъуэу щIэупщIащ Iэмин, дыкъыщIэкIуам зыри зэрыхимыщIыкIыр наIуэу.
– ХужьитIрэ зы щIыхурэ. Аракъэ? – зыкъысхуигъэзащ Iэдэм. – Ди къуршыщхьэхэм темыкIыу телъ уэсым хуэ… – къыщIэздза щхьэкIэ, хъумакIуэр къэкъугъащ:
– Сыт лэч зи гугъу пщIыр?.. Уэрей, зы лэч ткIуэпс фэзмытыфыну!.. Дэнэ къисхыу?!
– Дэнэ къыздипхынур?.. Мо пэшым къыщIэпхынущ! – нэхъыкIэжу игъэщIагъуэу жэуап итыжащ Iэдэм.
– Уэрей, схузэфIэмыкIыну! Мастерым къибжщ, IункIыбзэ иритыжри, пщыхьэщхьэм щIэкIыжащ…
– Зыгуэру къыпхуIухынукъэ?
– IункIыбзэIух симыIэу дауэ къызэрыIусхынур?.. Мыхъуж хъуми, нэхъ пасэу къызжепIэтэкъэ?! Е селъэIунт, е къыфIэздыгъунт… Уэрей, схузэфIэмыкIыну!..
Iэдэм ирифыну дриIэтея Iэгубжьэр кърихьэхыжри:
– Цемент ухуейкъэ? – къызэупщIащ, си гур игъэзэгъауэ иджыри IэфI тещIыхьыжу къысхуищIэнIауэ къысхуэупсэ хуэдэ. Iэмини ар игу нэхъ ирихьагъэнти:
– КхъыIэ, къуэш, си щхьэм хуэзгъэхьэзырауэ цемент пэгунитI щыIэщи, къащтэ! – жи.
Iэнкун сыхъуауэ жызоIэ цемент сызэрыхуэмейр.
– ИужькIэ къыпщхьэпэжынщ, къуэш!.. Плъагъункъэ къызэрыпщхьэпэж! Маркэ нэхъыфI дыдэм щыщщ… Зы бэлыхь гуэрщ. Зэуэ хъуржыным иткIутэнщи… Ухуеймэ, пэгунищ къащтэ!..
– НэгъуэщIу щымыхъукIэ, къапщтэкъэ-тIэ! – къыхопсалъэ Iэдэми. – Мыхъуж хъуми, лэчкIэ къэпхъуэжынщ… ХужьитIрэ…
– Пхъэбгъу! – къыхогуоукI Iэмин. – Мы ди Iэнэм телъ пхъэбгъухэр бгъуэ икIи Iув хъужауэ… Мыбы ныщхьэбэ телъам хуэдэ шыгъупIастэ телъыну, пщIэ зиIэ цIыху пэрысыну пхъэбгъу куэдым я насып къихькъым… Упсагъэхэхэщ. Къапщтэрэ?
ЛъэIуакIуэ-дыгъуакIуэ сыкъызэрыкIуар, щIалитIми я гум фIы зэрыщымыхъэр си гум щIыхьэжащи, зэрытеслъэфэжынури сымыщIэу Iэдэм жызоIэ, сыгушыIэ хуэдэурэ:
– Уи шыпхъур зэуэ хъуржыным иплъэнущ.
– Ари уи дамэм теплъхьэнщ! – жи Iэдэм…
– Уэрей, мыIуэху лэчри, цементри, пхъэбгъури. Тхьэм фигъэпсэу! Уэрей, зыри сыхуэмей! Нэхъыщхьэр дызэрылъэгъуащ, шыгъупIастэ зэдэт- 37
шхащ… – лэчыхьэ сыкъызэрыкIуар, къызэрызамытар си жагъуэ зэрыхъуар теслъэфэжыну, езыхэри сымыгъэукIытэну сыпылъщ.
– Дауэ узэрыхуэмейр? Сэ уэ къуэш хуэдэ фIыуэ услъэгъуащ, узэрыцIыхуфIри къэсщIащ… Сыт лэчыр зищIысыр? ЗырикIщ ар! ЦIыхугъэращ нэхъыщхьэр!.. – зефыщIыж Iэмин.
– Адыгагъэракъэ жыхуэпIэр? – абы къыдежьуун щIедзэ Iэдэми. – Сыту дахэу, сыту IэфIу дыщыса! КуэдкIэ нэхъ гъунэгъу дызэхуищIащ мы пщыхьэщхьэ хъарзынэм…
– Уэрей, мыIуэху лэчри, – сыкъыщIэкIуа Iуэхур къысфIыдривейми, ескъухыжу къызыжьэдызопIытIыкI псалъэ дыгъэлхэр. – Дыуэршэращ, дыщысащ… Псэ къабзагъращ нэхъыщхьэр!
– Упсэу!.. Ар лIы хьэлщ, – жи Iэмин.
– Уи ерыскъыр убагъуэ, дыбгъэтхъэжащ! – жи Iэдэм. – Уугъурлыщ нахуэу! ДяпэкIи къакIуэ, дызэрывгъэлъагъу! – жи Iэмин.
– Зэ фызэтесабыри, дызыпэрыс Iэнэр нэдывгъэгъэсыжыт! Дэ дефэн хуейуэ къызолъытэ мыпхуэдиз хъугъуэфIыгъуэ тхуэзыгъэхьэзыра ди шыпхъум и цIэкIэ! – жеIэ Iэдэм. – Тхьэм абы и унэм зэи хъерыр щIэмыкIыу гъащIэ кIыхь кърит! – зыкъысхуегъазэри, – схужеIэж ди шыпхъум! – жи.
– Iэмал имыIэу жесIэжынщ, – жызоIэ, ауэ си нэгу къыщIохьэ лэч сымыхьу сыкIуэжа нэужь, си щхьэгъусэм Iэдэми сэри къытхущIитхъуэнур зыхуэдизыр. – Сыту ехъулIа апхуэдэ шыпхъурэ апхуэдэ малъхъэрэ зиIэ цIыхур! Зы щхьэкIи къыумыгъанэу къакIуэ, – жи Iэмин. Зы тэлайкIэ хогупсысыхьри, къыпещэ: – Мыбы зы урыс щIалэ монтажникыу къыддолажьэ. УзыфIэмыкIыжыну щIалэфIщ. ЩIалэхэм яжесIауэ мыбдежым абыи зыщетIэщI, угъурлыжьщ. Зэростар жесIэмэ, и гуапэ хъунущ. Абырэ сэрэ къыдбгъэдэкIыу, узот мы бгырыпхыр! – жеIэри, Iэмин зыщIыпIэкIэ къыкъуелъэф гъущI кIэрыщIахэр зэжьэхэуэу чэтэн бгырыпх бгъуэшхуэ. – мыпхуэдэ уиIа щызогъэтри, плъэгъуагъэнкъым, – жи зэрыфI гуэрыр си фIэщ ищIыну. Пэжу, апхуэдэ бгырыпх зэи икIи сиIатэкъым, икIи слъэгъуатэкъым, апхуэдизкIэ Iуплъэгъуэджэт икIи сэркIэ мыхьэнэ лъэпкъ иIэтэкъыми. – Сыт мыбы езбгъэщIэнур? – соупщI Iэмин, ауан сщIыуэ.
– ЖэщкIэ гъуэлъыпIэм укъемыхуэхын щхьэкIэ зрихыумыпхэнумэ… Мы си малъхъэр гъуэлъыпIэм къехуэхынкIэ е кърадзыхынкIэ шынэркъым. Ар адыгэлIщ! Апхуэдэ бгырыпх ар хуэныкъуэкъым, – си гум къипсэлъыкIащ Iэдэм.
Ауэ Iэмин ирихьэжьагъэххэти, къэувыIэжын и мурадтэкъым. Си Iэгубжьэм нэхъ мащIэу искIэурэ, нэхъыжьитIым сазэрегугъуар къащIэрыуэжу къыщIэкIынт.
ХъумакIуэм бгырыпхыр щыгъын фIэдзапIэм и лъабжьэм щыщIидзэм, жьгъыру макъ иригъэщIу блынымкIэ блэм ещхьу гъущI церп дыжьыныфэ къепщыхащ.
– АпщыгъуэкIэ, къуэш, мис мыр. – ищIэр къызгурымыIуэурэ, блыным фIэлъ щыгъынхэм ящыщ зым къыкIэщIихащ монтажникхэм зыщхьэратIагъэ пыIэ быдэхэм хуэдэ, Косыгиным щыгъыу щыта шляпэм ещхьу щIауэ. КъулыкъущIэхэм, псом хуэмыдэу Кавказым щыпсэухэм, фIыуэ ялъагъут апхуэдэ шляпэхэр.
Къысхущытхъуу си пащхьэм щиIыгъа нэужь, сыбэлэрыгъауэ сыз- 38
дэщысым къысщхьэрикъуэри, кIапсэ къыфIэлэлымкIэ напIэзыпIэм си жьэпкъым къыщIигъэбыдыхьыжащ.
– Еплъыт къызэрезэгъ! Зы гъуджэ сиIэу уизгъэплъащэрэт!.. Хэт илъэгъуа адыгэлIым пыIэр щхьэракъуэу е щхьэрачу, абы зауэ-банэ къимыкIыу?! Ауэ сэ сыкъыщылъэтауэ сыщытт, жысIэнури зэрызысщIынури къысхуэмыгубзыгъыу. Абы хэту бжэ хьэлъкъыр мэкIыргъри, и щхьэр егухауэ, бысымым и пIэкIэ укIытэ нэхъей, хьэр пэшым къыщIохьэ. МакIуэри Iэдэм и лъапэм деж йогъуэлъыкI.
– Уэ уи фIэщ хъуртэкъым сэ мы хьэм нэхъыфIу сыкъызэрилъагъур, – жеIэ Iэдэм. Си дежкIэ къоплъэри: – АпхуэдизкIэ къызэсащи, зейм нэхърэ нэхъыфIу сыкъелъагъу.
– Уэ езым къыбжиIауэ ара сэ нэхърэ нэхъыфIу укъилъагъуу? – мыарэзыуэ къохъурджауэ Iэмин.
– Абы къыжеIэ-ныжеIэшхуэ хуей? Сэ жысIар ещIэ, фIэкIкъым. Тегушхуэу къызэпсалъэкъым мыхъумэ, апхуэдизкIэ сыкъыгуроIуэри, пхужыIэнкъым. Зэзэмызэ сыщытхьэусыхэкIэ, къыхидзэу гъыным хуэдэу игу къысщIэгъуу къысIуроплъыхь, сыгуфIэмэ – къыздогуфIэ, – жиIэм текIкъым Iэдэм.
Ар къозыгъэсари, зэрызыхуэпщIынур ерагъыурэ – къыбгурызыгъэIуари сэращ.
– АтIэ, къызэбгъэсащи аракъэ, апхуэдизу фIыуэ сыкъыщIилъагъур! – АтIэ, дегъэплъ хэт нэхъыфIу илъагъуми! – къэгубжьыным нэсащ Iэмин.
– Ухуитщ! – жи Iэдэм.
НетIэ зэхъуэхъужу зэбгъэдэсахэр зэфIэнэжыным нэсащ. Зым адрейм и фIэщ ищIыну пылъщ хьэр езым нэхъ къедэIуэну. Сэ арат си Iуэхур? Пщэдджыжь щхьэгъусэр къызэупщIынут бжэ-щхьэгъубжэхэр иралэну жэщым къэсхьа лэчыр здэщыIэмкIэ. Къызэрызмыхьар жесIэмэ, къызату къаIезмыхауэ жиIэнут, сымыкIуэмытэу, сызыIурамылъхьэжу тхьэ щиIуэжурэ къыстритхъуэнут.
Ауэрэ зэдауэурэ, хьэм нэхъыфIу илъагъур зэхагъэкIын папщIэ Iэмал къагъуэт, езыхэм къызэралъытэмкIэ, нэхъ губзыгъагъэ дыдэу. КIэлындор кIыхьым щызэпокIуэтри, фоч кIэщIкIэ зэзэуэну щIакIуэ кIапэ зэдытеувахэм хуэдэу, зыр адрейм йогуо.
– ТIуми зыжьэу къызэщIыдодзэ.
– Зэгъусэущ-тIэ, – жи Iэмин.
Хьэмрэ сэрэ дызэпэмыжыжьэу я зэхуакум дыдэтщ.
Iэмин и Iэ ижьыр къеIэтри, зэуэ иредзыхыж, икIи тIуми зэдыжаIэ:
– Ушт, ушт, ушт!..
Я Iэпхъуамбэхэр зым адрейм хуишия щхьэкIэ, «узэпхъуэнур мыращ» жаIэу къыгурагъэIуатэкъыми, алъандэрэ мамыру щылъа хьэр къыщылъэтри си дежкIэ зыкъидзащ. Хэти зэхихауэ къыщIэкIынщ апхуэдэу гужьеигъуэ щихуэкIэ, игъащIэкIи зэмылъэфын лъагапIэм, метритI-щы хъу бжыхьхэм цIыхур елъэу зэрыжаIэр. АтIэ, сэри, зэрыхъуар сымыщIэу, апхуэдизкIэ зы щытыкIэ гуэрым сихьати, хьэ къэпкIам, ниндзям ещхьу, сыщхьэдэлъыхащ. Хьэр зы напIэзыпIэ гуэркIэ Iэнкун хъуа хуэдэ, и нэхэр къыстеубыдауэ къызэплъу щысри, аргуэру къэпкIащ. Зыхуэзгъэхьэзыра хуэдэт а пкIэгъуэм, ауэ мо хьэ губзыгъэм зыздыIуздзынкIэ хъуну лъэныкъуэм зыкъыхуигъазэри, и дзапэфIанэхэр си лъакъуэм къыхиукIащ. Сэри Iэ сэмэгумкIэ и тхьэкIумэ лъэдакъэр къысIэрыхьащи сокъуз, Iэ 39
ижьымкIэ пщэдыкъыр къэзубыдащи, джэдыгу пщампIэшхуэм хуэдэу зэполэл, къысхузэщIэубыдэркъым.
Хьэр зэрыбгъэдзыхэфынур и тхьэкIумэхэр зэрыарар ди адэм жиIэу зэгуэр зэхэсхати, ар сигу къыщыкIыжым, Iэ ижьымкIи адрей тхьэкIумэ лъэдакъэр фIэзубыдыкIауэ, иджы IитIымкIи соIуантIэ. Нэхъыжьым жиIэр зыхэбубыдэн зэрыхуейм и щыхьэту, хьэми хуэмурэ зыкъегъэлалэ, ауэрэ сеутIыпщыж. Сэри сытегушхуауэ и тхьэкIумитIыр фIэсIуэнтIыкIыу и щхьэм зытызогъащIэ, езыри, фIагъэжыну щIым хагуауэ къаблэмкIэ ягъэзэну зэныкъуэкъу мэлыжь хуэдэ, гужьеижауэ Iуопщ, и щхьэр бетоным тескъуза пэтрэ. Зы дакъикъэ хъункIэ узэIэбэкIыжмэ гужьеигъуэ сызэрытам елъытауэ сынасыпыфIэт, ТекIуэныгъэм и IэфIагъыр зыхэсщIэт. ИкIи сегупсыст: а монтаж бгырыпхым апхуэдиз гъущI кIэрыщIауэ сфIэлъатэмэ, шэч хэмылъу, хьэм дзэуэ Iутым и ныкъуэр Iуигъэщэщынут. Къысщхьэракъуэу къысщхьэрапхэжа каскэр ибгъукIэ еIушэкIауэ, быдэу сщхьэрыгъми, абы къысхуищIаишхуэ щыIэтэкъым.
– Ей, щIалэ, мы хьэр утIыпщ, умыукIыпэнумэ! – зэхызох Iэмин и макъыр. – Хьэмэрэ птхьэлэну мурад пщIа?
– Дауэ зэрызутIыпщынур? СыутIыпщмэ, аргуэру зыкъызжьэхидзэнущ, – жызоIэ, си гупсысэхэр сфIызэхэзэрыхьу.
ХъумакIуэр хьэм тетIысхьэ щIыкIэу зы лъакъуэмкIэ щхьэдобэкъухри, и пщэр и лъакъуэхэмкIэ щекъузыкI.
– Иджы хуэмурэ утIыпщ, – жи.
Сэри, сысакъыурэ, хьэм и тхьэкIумитIыр щызутIыпщыжкIэ, зречри езанэ къатым йожэх, щхьэгъубжэхэр зэрыIуукIа пхъэбгъухэм дэкIыпIэ къыщегъуэтри, абыкIэ допкI.
– Мы хьэм сыту пIэрэ къыщыщIар? Апхуэдэ хьэл зэи имыIа, уэрей! – егъэщIагъуэ Iэдэм.
– Хьэм щхьэкIэ къыумыгъанэу къакIуэ уэ, – къысхуогумащIэ Iэмин.
– Абы и лъакъуэм еплъыт! И гъуэншэджыр лъы защIэщ! – жи Iэдэм.
Iэмин къызоплъри хощэтыкI:
– Иджы кIуэфынукъым.
– Сыт жыпIар?
– Аркъэхьэ кIуэфынукъым, зо! – жэуап къетыж Iэмин.
Ар зэхимыха хуэдэ, Iэдэм хэгупсысыхьауэ къыпещэ:
– Иджы ар Iэмал имыIэу дохутырым кIуэн хуей хъунущ.
– Ар иужькIэщ. Иджыпсту ар кIуэфынукъыми, сэ сыжэнщ.
Iэдэм хуей-хуэмейуэ:
– Ирикъункъэ ар? – жи.
– Щхьэ уигу щIэмыгъурэ уи малъхъэм? – къыхэкIиикIащ Iэмин, Iэдэм Iэнкун зэрыхъуар къигъэсэбэпри. –Уэ абы уегупсыса? Езым апхуэдэ шыгъупIастэ къытхуиIэтауэ, дэ… дэ… – Сыт, Iэмин, къыпщыщIар? – къэгузэващ Iэдэми.
– Сэ зыри къысщыщIакъым. Моращ, мо уи Iыхьлыращ, мо къуэш къысхуэхъуаращ къызыщыщIар. Иджы абы мастэ къыхалъхьэнущ… Хьэ зэдзэкъам аращ и хабзэр. ИужькIэ и джийм зы ткIуэпс иригъэх хъунукъым… Илъэс псокIэ… Абы уегупсыса уэ?..
Абыхэм жаIэр сэ ауи къысфIэIуэхутэкъым. Сызэгупсысыр нэгъуэщIт: хьэ къызэрызэдзэкъам щхьэкIэ мастэ зыхезгъэлъхьэн закъуэратэкъым сэ дохутырым деж сыщIэкIуэн хуейр… ИтIани, къыкIэлъыкIуэ плъырыгъуэр 40
чэзукIэ Iэдэм къызэрытехуэр сщIэти, сыт къэмыхъуами, лэч банкIищым си гугъэр хэсхыжыпэртэкъым. Хэт ищIэрэ…
ИкIи, узэджэр къокIуэ жыхуаIэрати, етIуанэ жэщым ди унэм къыщIэхутащ лэч банкIищ: зыр хужьу, тIур щIыхуу. Къэхъуа псом иужькIэ Iэдэм фIэпсэкIуэд сыхъуа къыщIэкIынт…
КъэIуэтэжыгъуейт абы щыгъуэ сэ а банкIищым къысхуахьа гуфIэгъуэр зыхуэдизыр. Щхьэгъусэм и гушыкъур къыстрикъутэну Iэмал зэримыгъуэтар-щэ!.. Ялыхь, къытхуэгъэгъу ди гуэныхьыр!
Сыт щIа абы лъандэрэ? Илъэс тIощIым щIигъуащ… ЩэщIми нэсагъэнщ. Къыпхуэмыбжынуи куэд дыдэкъым. Ауэ къэббжкIи сыт? Мыхьэнэ зимыIэ Iуэхущ…
Иджы дыдэ, зы махуэ гуэрым, зэрымыщIэкIэ сахэхуат хьэрычэтыщIэ лъэрызехьэ гуп. Абыхэм яхэтт ди щIыпIэми, зэрыкъэралуи щыцIэрыIуэхэр. Сригушхуэу жысIэнщи, си ныбжьэгъуи, си нэIуаси, фIыуэ сыкъэзыцIыхуи яхэтти, сащымыщу сазэрыхэхуар ягъэщIэгъуаи хуэдэтэкъым. ЩIызэхуэса Iуэхум тепсэлъыхьыныр зэфIагъэкIыу псори ресторанымкIэ дыкIуэн хуей щыхъум, си ныбжьэгъу щIалэхэм ящыщ зым къыхилъхьащ унэм дыщIэмыхьэу лъэныкъуэкIэ пхыдзауэ пщIантIэм дэт Iэнэм дыпэрыувэну. ИкIи, гу лъыптэу, ди гупыр нэхъ нэжэгужэт адрейхэм нэхърэ. Ауэрэ ягу къагъэкIыжу щIадзащ я щIалэгъуэм я нэгу щIэкIа гуэрхэр. Сэри, сымыхьэрычэтыщIэми, сыгушыIэурэ яхуэсIуэтэжащ си банкIищым я хъыбарыр.
Дэ зыгуэрхэр къыдбгъэдыхьэрт адрей гупхэм къахэкIыурэ. Псалъэ гуапэ зыжетIэрт, къыздахьа бжьэмрэ тепщэчымрэ къытранэрти, IукIыжхэрт. И нэIуасэ къытхэтмэ, къищIэн щхьэкIэ къыдбгъэдыхьи къахэкIт.
Апхуэдэу дыкъакъэ-дыпщIыпщIу дыздэщытым, зыгуэр си IэфракIэм къоIусэ. СыкъызэплъэкIмэ, зы щIалэщIэ дыдэ щытщ. Лъэбакъуэ тIущкIэ лъэныкъуэкIэ дыкъыIуегъэкIуэтри, визиткэ къысхуеший:
– Си унафэщIым ейщ мыр. Сэ си телефонри ручкэкIэ тестхэжащ. Си шефым игъэщIэгъуащ мыпхуэдэ зэман гугъум банкIищ зэуэ къызэрызэIупхыфар… ЗыкъыппищIэнущи, пэплъэ, – жери, зытепсэлъыхь Iуэхум си щхьэр нэсу жэуап естыжыным пэмыплъэу, къысхупыгуфIыкIри IукIыжащ.
Визиткэр бгъэ жыпым ислъхьэри, сэри си ныбжьэгъухэм сакъыхэувэжащ. ЗэрымыщIэкIэ сыфIэнэу Iэгубжьэ нэщI цIыкIур Iэнэм къыщездзыхым, сызыбгъэдэт щIалэр къызэплъри:
– Сыт къэхъуар?.. Апхуэдэу щхьэ упIейтея?.. – къызэупщIащ къыстегузэвыхьу. «Зыри» жыхуэсIэу, си щхьэр згъэсысащ. Сытыт къэхъунури?! Дэтхэнэ зыми уригушхуэну щIалэ хъарзынэхэм сахэтт, гукъэкIыж IэфIми си гукъыдэжыр нэхъри щIигъэхъает, си псэми си Iэпкълъэпкъми зрагъэгъэпсэхуу. Ауэ зы гупсысэ мыщхьэпэ гуэр хуэм-хуэмурэ къыспкърыхьэт: зи визиткэ къызатар си деж къэпсалъэмэ, дауи, зытепсэлъыхьынур лэч банкIищратэкъым. Щхьэ мыгъуи сигу къэзгъэкIыжат а Iэджэ щIауэ сщыгъупщэжахэр! Еплъ аргуэру сызыхадзам…
Черкесск. 41 Мадинэ
Унэм ухуэзышэж гъуэгу Романым щыщ Iыхьэхэр
Къытхэса ди гъунэгъухэм фэтэр щхьэхуэ кърату зэрыщIэIэпхъукIыу, дэ къытфIэщIащ ди пэшхэр ин хъуарэ нэщIыбзэу. Япэ махуэхэм си дэлъхумрэ сэрэ ахэр зыкъомрэ Iуэхуншэу къэдущыхьащ, дыщIэзэшыхьу. Ауэ, пэжщ, дызэшыну куэдрэ къытхуихуакъым. Сыту жыпIэмэ, ди унэм уигу къигъэкIырт Мэзкуу дэт Курскэ вокзалыр: дакъикъитху къэсыхункIэ телефоныр къеуэрт. АпщIондэху сэри, унэ кIуэцI ныкъуэзехьэм и кум щызэхэдгъэува шэнтхэр изуду, щхьэрыхьу сыщIэпхъуэрт трубкэр къытесхыну. Аргуэру дакъи- къитху дэкIырти, уэзджынэр къызытракъуза бжэмкIэ сыжэрт. Ди деж къакIуэхэм хэти IэплIэ къысхуищIырт, хэти си щхьэм Iэ къыдилъэрти, си анэм IуэхукIэ къызэрыхуейр къызгурагъаIуэрт. Мамэ къыщIэкIырти, и ныбжьэгъухэри, и цIыхугъэхэри, и Iыхьлы гъунэгъухэри, ди благъэхэм я благъэжхэри, абыхэм я ныбжьэгъухэри къыщIишэрт. КIуэаракъэ, республикэм къуажэрэ къалэу иту хъуам, Адыгейри Къэрэшей-Шэрджэсри хэту, уеблэмэ Союз псом и дэнэ плIанэпи къикIыу къытхуэмыкIуэу пIэрэ жысIэрт. Сэ згъэщIагъуэрт мамэрэ папэрэ къызыхэкIа лъэпкъ цIыкIуитIым апхуэдиз благъэ къызэраубыдыр. Пщыхьэщхьэм, телефоныр минрэ къытесха нэужь, си анэм пэзубыдырт телефонисткэу сызэрылажьэм, унэбжэр Iусх-хуэсщIыжу гугъуехь стелъхэм къыпэкIуэ хьэкъыр къызитыну.
Ди деж цIыхур уэру къыщIеблагъэр къызытекIухь Iуэхухэр мамэ фIэкIа нэгъуэщIым хузэфIэмыкIыну ябжырти арат. Пэж дыдэуи, ахэр къыщIэкIуэр мамэ зэтес яхуищIырт. Тыншу. Нэжэгужэу. Языныкъуэхэми къэгубжьауэ. Ауэ сыт щыгъуи псынщIэу зэфIигъэкIырт. Сыту жыпIэмэ цIыхур ди унэ къыщIэкIуэ Iуэхухэм теухуауэ мамэ зэлъэIухэм яхэт къыщIэкIынтэкъым и псэлъэкIэ дахэмкIэ къимытхьэкъу. Е и губжьым къыфIэмылIыкI. Абы иужькIэ унагъуэкIэ ныбжьэгъу къытхуэхъуахэм ящыщт мамэ Iуэхутхьэбзэ зыхуищIа Полини. Абы и нэкIубгъуитIыр сыт щыгъуи балиифэ-фIыцIафэт, и нэхэр щтэIэщтаблэт, зэи зытримых хабзэ IэлъэщIыр, пасэм къэзакъ цIыхубзхэм зэращIу щытам хуэдэу, и натIащхьэм щыфIэпхыкIат. Зы махуэшхуи къанэртэкъым абы ищIа хъыршынхэр ди Iэнэм темылъу. Мамэ сыщIыгъуу сэри щIэх-щIэхыурэ сыкIуэрт абыхэ я деж. Полинэ и унагъуэр ицIыхум къыщынэртэкъым мамэ – щхьэж къыщалъхуа махуэри ищIэрт, уфIэфIмэ, я щэху гуэрхэми щыгъуазэт. Сэ сызэригъусэм щхьэкIэ къимыгъанэу, бысымым а щэхухэр 42
мамэ къыхуиIуатэрт. И нэкIур игъэпщкIуурэ Полинэ гъын зэрыщIидзэу, мамэ къызэщIэнэрти щIэупщIэрт «аргуэру ара?» жиIэрти. ИтIанэ Тарас Бульбэ ещхь Петя, Полинэ и лIыр, пщэфIапIэм щIишэрти, мыхьыр иригъэхьу ешхыдэрт. ФIыуэ ефа нэужь абы и хьэлт и фызыр иубэрэжьу. Ауэ мамэ къыхуэдзэлашхэртэкъым Петя, фIыуэ зэриужьыгум щхьэкIи къимыгъанэу, си дэлъхум и щхьэр сыт щыгъуи пщIэншэу хущIищэрт. Зэгуэрым, зэманыфI дэкIа нэужь, къэсщIащ Полинэ апхуэдэу и гур ди унагъуэм къыщIыкIэрыпщIам и щхьэусыгъуэр – мамэ игъэхъужауэ щытат абы и уз хэтIэсар. Ди унэ къэкIуэрейт Ашэбей щыщ егъэджакIуэ цIыхубз быхъутIэ, Мирэт жари. Абы и лIыр ныкъуэдыкъуэти, и бынитхур и закъуэ къызэщIигъэтэджэну и пщэ къыдэхуат. А псом и щIыIужкIэ къыхудэкIат и гуащэ-тхьэмадэжьри зэрихьэну. Щэбэт къэсыхункIэ ар Мэзкуу лъатэрт, тхьэмахуэ махуэм къигъэзэжырт, хьэпшып хъушэу къишэрти. Блыщхьэ махуэм и IэнатIэ пэрыхьэжырт: есэпымкIэ сабийхэр иригъаджэрт. Трилъхьэжышхуи щымыIэу, хьэпшып къишахэр тхьэмахуэ зэхуакум къриубыдэу ищэрти, аргуэру тригъазэрт. Апхуэдэу Мэзкуу кIуэ-къэкIуэжу зэманыфIкIэ ирихьэкIащ, и тхьэмбылхэм щIыIэ хигъэхьэу узым къриудыху. Сымаджэщым къыщIатхыкIыжа нэужь, зы махуэ гуэрым Мирэт ди унэ къокIуэ хъуржын хьэлъэшхуэ иIыгъыу. Абы илът хьэпшып лъапIэ гъуэтыгъуей куэд. Ахэр тыгъэ къыхуищIыну зэримурадыр къыщищIэм, мамэ и макъым зригъэIэтащ «жыпIэ хьэдэгъуэдахэр сыт?» жери. «Сэ къысхуэпщIа къомым елъытауэ, мы хъыданыжьхэр зыми щыщкъым» жиIэу Мирэт къыщыгъынанэм, мамэ арэзы хъуащ абы хьэпшыпхэр къызэрищэхуа уасэмкIэ къигъэнэжыну. Мамэ зэIэзахэм я нэхъыбэм «уи анэм и плъэкIэ къудейм дигъэхъужащ» къызэрызжаIэр сфIэгъэщIэгъуэнт. Языныкъуэхэми «къызэрыдэIусэу ди узыр тщхьэщихащ», адрейхэм «гуапэу къызэрытхущытым и сэбэп къыдэкIащ», нэгъуэщIхэми «и псалъэр хущхъуэ тхуэхъуащ» жаIэрт. Ахэр мамэ щесIуэтылIэжкIэ, дыхьэшхырт: «Я гукъыдэжыр къызэрысIэтым, я гугъэр зэрыхезмыгъэхыжым щхьэкIэ апхуэдэу къафIэщIу аращ, армыхъу хущхъуэщ зэрызгъэхъужыр». Сэ мызэ-мытIэу срихьэлIащ сымаджэхэр зыщIэлъ унэ гъуабжэ нэщхъеифэм зэрыщIыхьэу пэш кIуэцIхэр мамэ и нурым зэригъэнэхум. «Сыгъэлъагъу, дэндежыра къоузыр, сыт хуэдэ щIыкIэкIэ къызэроузри? – зэпиудырт абы тхьэусыхафэр кIыхьу езышэжьа цIыхубз зи ныбжь хэкIуэтар, – сэ уэ узгъэхъужын хуейуэ аращ, уи гъащIэм и къекIуэкIыкIам седэIуэнуракъым си къалэныр». ГъэщIэгъуэныракъэ, апхуэдэу зыжриIэ фызыжьхэм ар я жагъуэ ящIыртэкъым, уеблэмэ я дзыхь нэхъ кърагъэзырт. Мамэ щIэмычэу ираджэрт къуажэ пхыдзахэм. «Скорэр» щызэпэубыдам е сымаджэхэм машинэ къагъэкIуэну щахузэфIэмыкIым деж папэ иришажьэрт ар. Языныкъуэхэм пщыхьэщхьэу, дунейр зэщIэщтхьарэ Iумылу. Зыкъом дэкIырти, си псэм гузавэу щIидзэрт, машинэ зэжьэхэуэ шынагъуэ си нэгу къыщIэзгъэхьэрти. Нэху щыхункIэ жыхуаIэм хуэдэу унэ кIуэцIыр къызэхэскIухьу сыщыщIэт щыIэт. ЕтIуанэ махуэм урокым сыщIэжеихьырт. Сымаджэхэм я деж щыкIуэкIэ, мамэ «Волгэ» цIуужхэмкIэ, и нэхъыбэр фIыцIэу е хужьу, Iуашу щытамэ, хуэм-хуэмурэ къалэ уэрамхэм бжьыпэр щаубыду хуежьат Iэуэлъауэншэу зекIуэ хамэ къэрал машинэхэм. Нэхъыбэу «Мерседесхэм». Ахэр зейхэм я нэгур щагъэпщкIурт узыпхымыплъыф 43
абджынэ фIыцIэхэм адэкIэ. Иужь зэманхэм апхуэдэ машинэ зыкъизыххэри къыIулъадэу хуежьат ди унэ бжэIупэм. КъызэрыщIэкIымкIэ, «Мерседес» ехьэжьахэр зейхэри, машинэ зимыIэхэми хуэдэу, сымаджэт.
Дэ куэдрэ дыкIуэрт си анэр къыщыхъуа щIыпIэм: лъэпкъ щIэныгъэм, щэнгъуазэм я къежьапIэм. Мы щIыналъэм иджыри щызеуэрт узыпхымыплъыф пшагъуэбэм нэхугъэр пхызыша цIыху телъыджэхэм я псэр. Зэгуэрым дэ дыкъыщыувыIащ унэ цIыкIу гуэрым и гупэм, Цагъуэ Нурий и «университеткIэ» зэджэм пэгъунэгъуу. Иджы абы «цIыхубэ библиотекэ» фIащат.
А махуэм дызыIухьа унэр адрейхэм къахэлыдыкIырт – и щIыкIэкIи, и инагъкIи. Унащхьэм щыхуарзэт бэракъ удзыфэ. Сэ си гугъащ абы адыгэм ди дамыгъэр, шабзэшищ зэблэдзахэмрэ вагъуэ 12-мрэ тету, арщхьэкIэ сыщыуащ. – ДэнщыIэ фи сымаджэр? – щIэупщIащ мамэ и ныбжьэгъу цIыхубзым и унэм дызэрыщIыхьэу. – Нэлжан, си псэм хуэдэ, уи жагъуэ умыщI, ауэ нобэ тIэкIу зодгъэгъэпсэхуну ди мураду укъедджауэ аращ, – и Iупэхэр зэтежащ бысым цIыхубзым, – уэ зэи ухущIыхьэркъым. Къысхуэгъэгъу, пцIы дыупсу укъызэрытшам папщIэ. Алыхьым и шыкуркIэ, псори дыузыншэщ. Слъагъуурэ мамэ и нэкIур къэуцIыплъащ, и нэхэр щыункIыфIыкIащ. – Мыр сыту Iейуэ укъызэIууа? – къыпыдыхьэшхыкIащ Хъаджэт, – тIэкIу зозгъэгъэпсэхуну си мураду арщ, уи фIэщ щIы: ди унагъуэм фIыуэ удолъагъу. Ар пэжт. Ауэ мы унагъуэм щызекIуэрт нэгъуэщI «пэжи». Мамэ щIэх дыдэу теужащ. Хъаджэт, зэрыкъулейм щхьэкIэ зыкъыхуигъэщIагъуэу, и пэшхэм чэзууэрэ мамэ къыщришэкIыху, сыщIокIри сокIуэ я гъунэгъу библиотекэм. Абы цIыхупсэ щыбауэртэкъым. Зыкъомрэ сыпэплъащ «къыщIыхьэжынуIа хъунщ» жысIэу. Щымыхъум, сыкъыщIокIыжри макъ гуэрхэр къыщыIуу къысфIэщIа шыгъуэгумкIэ соунэтI. Абдежым щащIа мафIэр ныкъуэужьыхт. Нэрылъагъут тхылъ зыкъом зэрагъэсар. Тхылъ ныкъуэсхэм ящыщ зы къызощтэри, жинтым тетым сыкъоджэ: «Антология адыгских инструментальных наигрышей». Ар сIыгъыу библиотекэмкIэ къызоунэтIыж. ХъыджэбзитI къыщIыхьэжауэ щIэст зэщхьу хуэпауэ, бостей плъыжь ящыгъыу. Сэлам есхын зэрыхуейр сщыгъупщэжауэ тхылъыр язогъэлъагъу:
– Сыт щIэвгъэсар? Мыр зэрытхылъ телъыджэр фымыщIэу ара?
Зэплъыжа мыхъумэ, хъыджэбзитIым зыри къыспадзыжакъым, я нэгуми зы мэскъалкIэ зихъуэжакъым.
– Антологиер щIэвгъэсар сыт? Ар тхылъ телъыджэщ! – зезгъэIэтащ си макъым. – НтIэ, сытыт дыбгъэщIэнур? – икIэм-икIэжым и жьэр зэтрихащ зым. – ИлъэсипщI хъуауэ цIыху къыщIэупщIакъым. Сабэм иуэжауэ щIэлъщ, зэм зы щIыпIэ, зэм нэгъуэщI лъэныкъуэ дгъэIэпхъуэу. Адрей библиотекэхэм тIахын ядэркъым. Уэ езыр, … къытхуэгъэгъу, хэт ухъуну? – Фымыгузавэ, сыкъызэрыгуэкI цIыхущ, тхылъ фIыуэ слъагъуу.
… Сымаджэхэм, и цIыхугъэ-ныбжьэгъухэм я деж къыщымынэу, мамэ сыздишэрт и лэжьыгъэм теухуауэ здэкIуэ нэгъуэщI щIыпIэхэми. Псалъэм папщIэ, район пхыдзахэм. Иужьу мамэ сыщIыгъуу сыздэщыIар Дзэлыкъуэ хъупIэрщ. Курс нэхъыжьхэм щIэс студентхэр экспедицэ ишат а щIыналъэм. Дыздежьам дынэсыху дунейм тIэурэ щэрэ зихъуэжат – зэми пшагъуэр Iуву къытщхьэщыхьэрти, уэшх тIэкIу къешхырт, зэми 44
зэкIэщIихужырти, ихъуреягъыр нэху къэхъужырт. Iэщыхъуэ гупым я дей дыщытелъэдам, пшэхэр жьым зэбгрихури, уафэ лъащIэр къэнэхужат. Абы и кум пхыкIырт тафэмрэ бгымрэ зэпызыщIа лэгъупыкъур. Гъэмахуэ хъупIэр лыдырт уэсэпсыр дыжьыныфэу къызытецIуукI удз IувхэмкIэ, щIыпIэ-щIыпIэкIэрэ щыплъагъурт «пэлъауэкIэ» зэджэ удзыжьым зи Iуфэхэр зэщIищта псынэпс цIыкIухэр. Ихъуреягъым, нэм къиубыдым, щикъухьат шыхэр. Нэхъыбэу шыщIэ зи гъусэ шыбзт хъупIэм итыр. Щхьэр ягъэуназэрт сызэмыса лъагапIэмрэ абы щыIэ хьэуамрэ. Шэджагъуэ пщIондэ Iэщыхъуэхэм я узыншагъэр къэтпщытащ, а псор тхылъым къыщыдгъэлъэгъуэжащ. Дэ тщIыгъут зы лIыку – Дзэлыкъуэ район сымаджэщым и хирург Басир. ПщыхьэщхьэхуегъэзэкI хъуауэ, а махуэм тщIэн хуейр зэфIэдгъэкIауэ, ар къыдоупщI «шыгъажэ спортым дихьэх къыфхэт?» жери. «Хьэуэ, – жаIэ хъыджэбз цIыкIу сщIыгъухэм, ахэр шым щышынэрт, – теориекIэ мыхъумэ, нэгъуэщIкIэ хэтщIыкI щыIэкъым». Ауэ сэ сфIэгъэщIэгъуэну къыщищIэм, шы къарэ къызбгъэдешэ:
– Мыр шы Iущщ икIи Iэсэщ. КъыздэIэпыкъуурэ уанэгум срегъэтIысхьэ, езыр шыгъуэм мэшэсри дожьэ. А меданым, пцIы хэмылъу, фIыуэ сыкъэшынащ икIи зэуэ гухэхъуэгъуэ ини згъуэтащ. – Уэ япэ дыдэ шым ушэсауэ ара? – къыщыкIиящ Басир си щIыбагъымкIэ.
Сэ си щхьэр сщIащ: нтIэ. ЩIэх-щIэхыурэ къызэбгъэрыкIуэ жьым си щхьэцыр зэбгрипхъат. Жьым къалэ кIуэцIым зыщимыукъуэдиифу, унэ сатыр зэхуакухэм даубыдэрэ Iэпхлъэпх ящIу къысфIэщIмэ, мы щIыпIэ хуитышхуэм ар щыпащтыхьт. Езыр-езырурэ зезыгъэсэжа сурэтыщIым ещхьу, ар ерыщу иужь итт мы щIыналъэм щытепщэ плъыфэ нэхъыщхьитIыр – илъабжьэмкIэ щыIэ удзыфэмрэ ищхьэмкIэ щыплъагъу щхъуантIагъэмрэ, уафэ лъащIэм щызелъатэ пшэ гуартэ хужьхэм я фэ тIэкIуи хэту, зэхипщэну. Басир сэрэ зыкъомыфIрэ дыкIуауэ, бгым дыдокIри, бгъуэнщIагъ мыин гуэрым деж дыкъыщоувыIэ. Шым сэр-сэру сыкъопсыхри, си гъусэм и ужьым ситу сыщIохьэ. Си Iэпкълъэпкъым занщIэу зыхищIащ абы и кIуэцIыр зэрыщIыIэр. «Мыпхуэдэ бгъуэнщIагъ щымащIэкъым мы щIыпIэм, – жиIащ Басир, – языныкъуэхэми хьэдэ къупщхьэ къыщагъуэт. Сэ си анэр балъкъэрщ. Абы зэрыжиIэжымкIэ, зауэ зэманым, абы я лъэпкъыр къыщалъхуа щIыналъэм щрагъэкIым, лIыжьхэм я нэхъыбэм ялъэкI къагъэнакъым я лъапсэр ямыбгынэну хэту. Жылэ псом пIэхэнэу зы лIыжь-лIыжьитI фIэкI къыдэмынэу, адрей псор дашат. А къэнахэр, я лIэгъуэр къызэрыблагъэу, бгъуэнщIагъхэм кIуэрт». Бгым дыкъехыжауэ Басир и шыр щигъэлъэхъум, сызытесри абы кIэлъыщIэпхъуащ. «Уай! – сыкIиящ сэ, – нэхъ хуэм зыщI, сыкъохуэх!» «ШхуэIур къыжьэдэкъуэ», – къигъэкIэрэхъуащ Басир. Си гъусэ лIым зэрыжиIам хуэдэу сщIыри, си шыр къэувыIащ. Зыкъомрэ псалъэмакъыншэу дыкIуащ тIури. ИтIанэ шы гугъу къысхуищIу щIидзащ. Сэ сызытесыр зэпэсплъыхьащ аргуэру. Шы къарэ дахэм уимытхьэкъункIэ Iэмал иIэтэкъым. Ауэрэ дыздэкIуэм, Басир соупщI и лэжьыгъэм теухуа Iуэху гуэркIэ. – Уэ тIум щыгъуэми къыбгурыIуэнукъым.
– Сыт щхьэкIэ?
– Уэ унэгъуэщI цIыхущ. Укъалэдэсщ. 45
– КъызгурыIуащ: къалэмрэ къуажэмрэ я зэхуэмыдэныгъэр … Ар ноби узыгъэпIейтей Iуэхуу щыт?
– Ауэ сытми! – СщIэркъым, къалэми къуажэми гъащIэр щокIуэкI.
Басир дыхьэшхыпцI зищIащ:
– Къалэр псалъэ гъущэм щIигъэнащ, гъащIэ щекIуэкIыркъым. Ар тэмэму зэрыжысIэнур сщIэркъым, ауэ къалэ гъащIэр зэрыщытыращ: щхьэцыр зэIихыным и пIэкIэ толъэщIыхь, щIыфэм еIусэ мыхъумэ, къупщхьэм нэсыркъым. – ЗэрыжыпIэмкIэ, гъащIэр къыщибыргъукIыр къалэм укъыдэкIа нэужьщ.
– Аращ, ауэ щхьэтечу зэрыбжесIам щхьэкIэ уи жагъуэ умыщI.
Абы и ужькIэ, сызыхуэмыарэзыжу, щым сыхъури нэхъ щIэхыу дызэрынэсыжыным сыщIэхъуэпсу сыхуежьащ. – Си адэр мэлыхъуэу щытащ, – пищащ Басир псалъэмакъым. – Сэ абы куэдрэ сыдэIэпыкъурт. Сызэгупсысыращ: языныкъуэхэм деж Iэщыр нэхъыфIу къызгуроIуэ цIыхум нэхърэ. СыщIалэжь цIыкIуу жэщкIэрэ былыми мэли схъумэу губгъуэм Iэджэрэ ситащ сэ. Уеблэмэ пщыIэ къудеи димыIэу. Мызэ-мытIэу къысхуихуащ щыгъыныжь сыубгъурэ мэл гупым сахэлъу нэху сыкъыщекI. Е жэмхэм ягъунэгъуу сыщыгъуэлъырт. Апхуэдэхэм деж сигури нэхъ мамырт, нэхъ сыхуабэрт, жьапщэм сыщахъумэрт Iэщым. – Абыхэм уапIытIынкIэ ушынэртэкъэ?
– Хьэуэ. Ахэр сакъщ, я зэран къокIынукъым… Дэ зэдэлъхузэшыпхъуу пщIы драIэт ди адэ-анэм. Сэ сыеханэт. Нобэр къыздэсым сщыгъупщэркъым гугъу сызэрехьар: бел хьэкхъуафэкIэ вэнвейр къыщIэстхъуу, ар гу цIыкIум искIутэжрэ къыщIэсшу. Си Iэхэм гуэбэн ящIыхункIэ, си бгыр иубыдыхункIэ сылажьэрт. Зыри щыслъэмыкIыжым дежт шынэхъыщIэхэм сыщеджэр. – Уи адэ-анэр-щэ?
– Ахэр дэ хуиту щытлъагъур щIымахуэ закъуэрт. Ди адэр гъэмахуэ хъупIэм щыIэт мазэ бжыгъэкIэ, ди анэр гъэми щIыми колхоз губгъуэм итт, лъапэкIэ тIэуэ е фIанэкIэ пщIэуэ. Пщыхьэщхьэм къэкIуэжамэ, ди хадэм илэжьыхьырт. НэхъыщIэхэм языхэзым фэнаркIэ игъэнэхурт, нэхъыжьыIуэхэр зыщIигъурти тIэрт, ипщIэрт. – Жэщым сытыт къыщIэптIынур? – Япэрауэ, махуэм хущIыхьэгъуэ къратыртэкъым, етIуанэрауэ, ди хадэм пачауэ щыта тIэкIур къэдгъэсэбэпырти, ар ди председателым къытхуидэнутэкъым. КъищIэмэ, трактор къигъакIуэу щызэхивыхьыж щыIэт, пабжьэ хъужауэ гъэ щIэкIыу. Уеблэмэ, лъапсэм къекIуэкI бжыхьыр иригъэкъутэрт, нэхъ къэгубжьауэ ирихьэлIамэ. Езыри хуэмыщIауэ псэурт, жылэми зыкъригъэужьыртэкъым. «ЦIыхум зыхуей ебгъэгъуэтмэ, къодэIуэжынукъым» – арат сыт щыгъуи и псэлъафэр. Школыр къэбухакъэ – колхозым ухыхьэн хуейт. Умылажьэмэ, Сыбырыр къыппэплъэрт: япэ щIыкIэ къуажэ собранэхэм фIыуэ щаужьыгурти, абы и унафэкIэ драгъэшырт. Уеблэмэ мылажьэхэм я жэмхэр къуажэ хъупIэм дахуну хуиттэкъым. – НтIэ, уэ дауэ укIуэфа еджапIэ нэхъыщхьэ?
– Си насып кърихьэкIащ, зэрымыщIэкIэ. Университет ущIэтIысхьэн щхьэкIэ паспорт ухуейт. Ар иратыртэкъым школыр къэзыухахэм, къуажэм къыданэу колхозым щагъэлэжьэн папщIэ. Сэ иужь классыр къыщызу- 46
хар ди гъунэгъу къуажэрщ, си Iыхьлыхэм я деж сыщыIэу. Абы паспорт къыщеIыпхыну нэхъ тыншт. Ар зыIэрызгъэхьэу къалэм сыкIуэн щхьэкIэ школ нэужьым комсомол путевкэкIэ щIыпIэ жыжьэ илъэскIэ сыщылэжьащ ухуакIуэ бригадэм сыхэту. Дыгъэр къухьэжри пшапэр зэхэуат. ХъупIэ штабым дынэсыжатэкъым, нэм къиубыд псоми я гъунапкъэхэр кIыфIыгъэм зэхипщэу зыкъэмынэ зы плъыфэм щригъэувам. * * *
Щэнхабзэм дыхигъэгъуэзэн, абы нэхъ куууэ дыхишэн хьисэпкIэ, егъэлеяуэ Iуэху куэд кърихьэжьэрт мамэ. Си дэлъхум сэрэ щIэмычэу дигъакIуэрт пионер лагерхэм, музейхэм, театрхэм, выставкэ зэмылIэужьыгъуэхэм, цIыху цIэрыIуэхэм я пшыхьхэм. Уеблэмэ хамэ къэралхэми. Дэ билету къэтщэхум и бжыгъэр пхужымыIэным хуэдизт, транспорт билетхэри хэту. А псом я фIыщIэкIэ сэ сыт щыгъуи щIэ гуэр къэсщIэну (мамэ ещхьу) гъуэгуанэ сытехьэну сыхуэпабгъэ сыхъуамэ, апхуэдэ Iуэхухэм и гур бгъэдэкIат си дэлъхум – абы нэхъ къищтэрт и закъуэмэ, ихъуреягъыр даущыншэмэ. Зы махуэ гуэрым, музейм дыкIуэн и пэ, си дэлъхум, тIэкIу къызэрысхузэгуэпыр IупщIу, къызжеIэ:
– Алыхьым щхьэкIэ, а дыздэкIуэнум уеупщIурэ умытхьэлэ! Зэм мыхъуми зэм фIыкIэ иухынукъым а уи хьэлыр.
Абы щыгъуэ дыздэкIуар я макъамэ Iэмэпсымэхэм я выставкэт. Абыхэм еплъыну дэ тIурат япэу музейм щIыхьари, Iэмэпсымэхэр зи IэдакъэщIэкI лIы хэкIуэтам, си къэухьыр зыхуэдэр си нэгум къриджыкIын мурадкIэ набдзэгубдзаплъэу сызэпэзыплъыхьауэ къысфIэщIам, и IэрыкIхэр дигъэлъагъун щIедзэ: пасэрей шыкIэпшынэ, иджырей шыкIэпшынэ, Щауэжьым псэщIэ хилъхьэжауэ, къанжэм ещхь шыкIэпшынэ, накъырэ, Iэпэ 12 зытелъ осетин арфэ, Давид и арфэ. Иужьрей Iэмэпсымэр сфIэгъэщIэгъуэн щыхъум, лIыр къызоупщI:
– Соломоныр хэтми пщIэрэ? Абы теухуауэ щыIэ ущие зыхэлъ хъыбархэм сызэрыщыгъуазэр жызоIэ. – Апхуэдэу щыщыткIэ, уэ пщIэн хуейщ Соломон Давид зэрикъуэр. Давид и хъыбарыр зэхэпха?
сыщынэсым, сызэпеуд:
Зэхэсхат. Абы сытепсэлъыхьурэ, Давид Вирсавия къызэрыдихьэхам – Уэ, дауи, ущыгъуазэщ адыгэхэр хьэт-хьетхэм къазэрытепщIыкIам.
– Сэ зэрысщIэмкIэ, хьэтхэрщ дыкъызыхэкIар. Ауэ хьетхэми дапэжыжьэу, ахэр дэркIэ хамэуи пхужыIэнукъым.
– НтIэ, зэгъащIэ. Иаков и къуэш Исав щхьэгъуситI иIащ, тIури хьетхэм къахэкIауэ. Давид Урия къытриха и щхьэгъусэр, Вирсавия, хьетщ. Апхуэдэ гуэныхь къызэрахьам папшIэ Тхьэм яIихыжащ Давидрэ Вирсавиерэ я япэ сабийр. Абы иужькIэ къаритыжащ Соломон… Сэ си акъылым нэса хуэдэт пасэрей адыгэ макъамэ Iэмэпсымэхэр къигъэщIэрэщIэжыну а цIыху зэчиифIэр иужь щIихьар. Пасэрей журтхэмрэ адыгэхэмрэ зэрызэгухьэу щытам сегупсысу сыздэщытым, сигу къэкIаращ: дэ псори Iэдэм дрибынщ… Нэхъ иужьыIуэкIэ а лIым сыхуэзауэ щыгъуазэ сищIащ и псэукIэр зыхуэдэм. Ар щыпсэур зы пэш закъуэт зэрыхъур. Щылэжьэн унэ къратыртэкъым. А зыщIэсми, ищхьэм къытесым псы къригъэжэхауэ, унащхьэр къехуынкIэ шынагъуэт. Мазэ зыбжанэ хъуауэ министрым деж щIагъэхьэртэкъым а псор хуиIуэтэнути. 47
А хъыбарыр пщыхьэщхьэм щыхуэсIуэтэжым, мамэ и нэ фIыцIитIыр къызэщIэнащ икIи занщIэу телефонымкIэ Iэбащ: «Министрым сыпыщIэт!.. А-а, щIэкIауэ ара? НтIэ, къызэрыщIыхьэжу жеIэ си деж къэпсэлъэну». ДакъикъипщI нэхъ дэмыкIыу къозу телефоныр. Мамэ ар къытрехри Iэ ещI, «щIэкI» жыхуиIэу. СфIэмыфI-сфIэмыфIурэ адрей пэшым сокIуэ. Абы сыщIэсу зэхызох мамэ и псалъэмакъ ткIийр… ЕтIуанэ махуэм Б. щIагъэхьащ министрым деж. Пэжу, ар сэбэп къыхуэхъуарэ къыхуэмыхъуарэ сщIэркъым… Мамэ и дыхьэшхыкIэр сабийм ейм ещхьу къабзэт. «Донкэ, – (ар си цIэ лейт) къыщIэкIиикIырт ар пщэфIапIэм, блынджабэм къыкIуэцIрыплъу адрей пэшым щысщIэр зэрилъагъу щIыкIэр къызгурымыIуэу, – уи учебникым и щIагъым щIэлъ художественнэ тхылъыр лъэныкъуэ егъэзыт!» Уи фIэщ мыхъуным хуэдизу гъэнщIат абы и гъащIэр. Сэ сесэжат абы егъэлеяуэ Iуэху куэд зэрызэфIигъэкIым, ауэ си акъылыр хуэкIуэртэкъым зыр адрейм кIэлъыкIуэу, кIэи пэи имыIэу къылъыкъуэкI, къытезэрыгуэ апхуэдиз Iуэхур, егупсысынуи сытынуи зэман тримыгъэкIуадэу, жьы дэхупIэ иримыту зэрызэфIихым. Зэм-зэм щIыIэ-щIыIэу сигу къэкIырат: гъащIэшхуэ зэримыIэнур и псэм ищIэу армырауэ пIэрэт и махуэхэр апхуэдизу Iуэху куэдыщэкIэ щIигъэнщIыр? Сэ сфIэтелъыджэт икIи сигъэгузавэрт сыт хуэдэ Iуэхуми ар нэхъуеиншэу, тегужьеикIауэ зэрыбгъэдыхьэм, и кIэм нимыгъэсу зэремытIысэхым. Абы и жьауэм сыкъыщыщIэкI, и малъхъэдис сызыIыгъым сыкъыщыIэщIэкI зэзэмызэм къысщыхъурт си дунейр мышыууэ, IэфIыншэу, купщIэншэу. Дэнэ щIыпIэ къыщыщIидзми, ихъуреягъым псэщIэ, къаруущIэ хилъхьэрт мамэ. Абы и нурым нэгъуэщI цIыхухэр гуп-гупурэ къелъэтылIэрт. Уи фIэщ мыхъуным хуэдизу гуапэу абы къыхуIуахырт сыт хуэдэ бжэри: зы пэш фIэкI мыхъу фэтэр фэншэри, министрхэм я кабинетхэри. Къулыкъу щIапIэ унэшхуэм щIэсхэри, дэтхэнэ цIыху къызэрыгуэкIри мамэ зэхэгъэж ищIыртэкъым, псори и зэхуэдэт. Сыт хуэдэ Iуэхуми и гуащIэр зэрыщыту, щысхьыншэу иритырт абы: зэми и губжьыр имыгъэпщкIуу, зэми дэрэжэгъуэ игъуэту, зэми лъагъуныгъэшхуэ хэлъу, зэми зэрылъэлъу дыхьэшхыу, зэми а зи ужь итым лъагъумыхъуныгъэ зэрыхуиIэр IупщIу. Ауэ IэхъуэтегъэкIыу, къыфIэмыIуэхуу зэи плъагъунутэкъым. Апхуэдэхэм деж сызэрепсэлъэну щIыкIэр сщIэртэкъым, «мамэ, апхуэдиз лей щхьэ зэпхыжрэ?» жесIамэ, къэгубжьын хьэзыру и нитIыр къыстриубыдэрт. Сэ сышынэрт абы и гъащIэ къибыргъукIыр зы махуэ гуэрым напIэзыпIэм игъущIыкIынкIэ. СщIэртэкъым абы сызэрыпэщIэувэнури, ар мамэ къызэрыгурызгъэIуэнури. Ауэ си дежкIэ нэхъ гъэунэхуныгъэшхуэр абы и лъагъуныгъэрт. Зи кур гъуанэ мывэм хуэдэу (апхуэдэхэр фIэлът ди лъапсэжьым къина жыгхэм), абы си хъуреягъым щызэIуищат сыкъэзыхъумэн дыуэ нэрымылъагъу. А дыуэм гъунэгъуу сыбгъэдигъэхьэртэкъым сыт щыгъуи си гур зыхуэпабгъэ гъащIэ къикъуэлъыкIым и курыхым. «УмыпIащIэ, – жиIэрт мамэ, – сиужькIэ ухунэсынщ». Мамэ куэдрэ сыздишэрт вакъащIэхэм, дэрбзэрхэм я деж (ахэр иужькIэ ныбжьэгъу къыхуэхъурт), зыщагъэдахэ унэхэм, Модэм и унэм. Абы фIэфIт щыгъыныщIэ – куэду къытхуищэхурт унагъуэм щIэсхэм. Псом хуэмыдэу сэрат Iыхьэлейуэ зыхуэупсэр. «Сыт аргуэру мыр къыщIэпщэхуар?» – жысIэу сытхьэусыхэурэ, си хьэпшыпхэр зыдэлъымкIэ схьырт. Си ныбжьэгъу хъыджэбз цIыкIухэр унэм къыщIыхьэрэ шкафым дэлъ щыгъын хъушэр ялъагъумэ, ягъэщIагъуэрт «мыхэр щхьэ щумытIагъэрэ?» жари. Сэ ахэм яжесIэрт мамэ игу ирихь щыгъынымрэ сэ сфIэфIымрэ зэтемы- 48
хуэу икIи абы щхьэкIэ щыстIэгъэн сымыдэу. Сыхуейтэкъым зэхъуапсэ щыгъыныр къэзыщэхуну зыхузэфIэмыкI си ныбжьэгъухэр зэзгъэфыгъуэну.
Балигъ сыхъуу си акъылыр тIыса нэужьщ щыгъыныщIэкIэ, хьэпшыпыщIэкIэ мамэ ерыщу щIыщытам и щхьэусыгъуэр къыщызгурыIуар: ар иджыри пэщIэтт и сабиигъуэ-щIалэгъуэм игъэва бэлыхьым – мэжэщIалIагъэм, къулейсызыгъэм, щыгъыныджэу зэрыщытам. Къуажэм сыкIуэжауэ автобусым сыкъыщикIкIэ, щIалэхэр Iэнкун ищIырт фэм къыхэщIыкIауэ сщхьэрыгъ шляпэ кхъуэщыныфэгъуабжафэмрэ абы и фэгъу плащымрэ. «Францием укъикIауэ ара?» – къызэупщIырт ахэр, я нэгур къигуфIыкIыу, дыхьэшххэу. А къуажэ щIалэщIэхэм си гум къыщагъэушырт зищIысыр къызгурымыIуэ гурыщIэгубампIэ гуэр, ахэм ядэслъагъурт дэ, къалэ сабийхэм, тфIэкIуэда куэд. Ауэ дэ бзэ зырызт дызэрызэпсалъэр: ахэр урысыбзэ ныкъуэкIэ, сэ адыгэбзэ ныкъуэкIэ. Сыдахьэхын папщIэ, я нэгур мыджылу, абыхэм пцIы къысхуаупсырт. А щIалэхэр цIыхугъэ схуэхъуа нэужь, хьэкъ сщыхъуащ зэманыр къытегуплIэу, къыпхуэмыцIыхужыным хуэдизу, адыгагъэ жыхуаIэр зэрызэблишар, нэгъуэщI жыпхъэм зэрыригъэтIысхьар. Пэжыр жыпIэмэ, а щIалэхэм яхэт хъунутэкъым зи гур къысхузэIузыхын, абыхэм я дежкIэ къуажэ унагъуэ зехьэныр зыхуэмыгъэкъаруун «сыпариж бзылъхугъэ гъэфIат» сэ. Си дэлъхум сэрэ адрейхэм дефIэкIыу, дынэхъ зэчиифIэу мамэ и фIэщ зэрыхъум и бэлыхьым диукIырт. Дэри, абы зэригугъэм хуэдэу дыкъыхущIэкIын щхьэкIэ, тлъэкI къэдгъанэртэкъым. Арыншамэ, хьэзабым хэтт абы и псэр. Ди ехъулIэныгъэхэр абы дежкIэ псэхэлъхьэжт. Дзыгъуэ гъуанэ дихьа къимыгъанэу, ди зэфIэкIхэм мамэ яхутепсэлъыхьырт псоми – уеблэмэ щIагъуэу имыцIыхухэми. Сэ абы сриукIытэу, си нэпсыр къекIуауэ: «мамэ, а уэ зи гугъу пщIыхэр зыми фIэгъэщIэгъуэнкъым, уэр фIэкIа» жесIэрт схуэмышэчу. Ауэ нобэр къыздэсым згъэщIагъуэращи, си дэлъхум сэрэ ди гугъу зыхуищIа цIыхухэм, абы жиIэхэм хуэмей-хуэмейуэ къедаIуэу къысфIэщIахэм саIущIа нэужь, фэрыщIагъ лъэпкъ хэмылъу, си псэукIэ-дуней тетыкIэм теухуауэ къыспкърыупщIыхьхэрт, мамэ дунейм зэрехыжрэ куэд щIа пэтми. Мамэ кружокыу сыздимыгъакIуэр укIуэдыжт. Сыщысабийм щыгъуэ сэ хьэкъыу спхыкIар зыт: дэтхэнэ зы махуэми и нэщэнэ нэхъыщхьэр ар хьэфэм хуэдэу зэпыпш зэрыхъурт. Абы и щыхьэтт мамэ и щапхъэр: и махуэр зэпышат пхъуантэ щIэншэм хуэдэу – а пхъуантэм дигъахуэрт жаIэкIэ уи фIэщ мыхъуным хуэдиз Iуэху Iэджэ. Абы и щхьэщыгум щыуфафэрт узыпхыплъыф пхыр. Уеплъыпэмэ, нэм къиубыд къудейуэ, ар зэIущат пIалъэ-пIалъэкIэрэ лыд Iуданэ цIыкIу минхэмкIэ. А лыдхэр, я занщIэр я гъуэгуу заIэтырти, уафэ лъащIэм икIуэдэжырт. Шэч сщIырт а пхырыр сэр фIэкIа зыми имылъагъуу. Зэгуэрым папэ сыбгъэдыхьат: «Мамэ и щхьэщыгум щыуфафэр плъагъурэ?» – жысIэри. «Хьэуэ», – мыIупщI дыдэу жэуап къызитри, и тхылъымпIэхэм хэпшэхъуэжащ ар. Зэман дэкIри, аргуэру ардыдэмкIэ сеупщIащ, япэм сызэхимыха си гугъэри. Ауэ абы щыгъуэ папэ къызэплъащ «мыбы зыгуэр и лажьэу пIэрэ?» жыхуиIэу, шэч гуэр къызэрысхуищIыр, тIэкIуи къызэрыгузэвар зыщIэплъагъуэ и нэхэмкIэ. Абы и ужькIэ папэ апхуэдэ IуэхукIэ згъэпIейтеижакъым. Ауэ зэгуэрым си дэлъхум хуэсIуэтат мамэ дэслъагъур. Ар къызэплъщ-къызэплъри, сымаджэщым и 6-нэ пэшыр (Чеховым и рассказым зэрыщитхымкIэ, зи акъыл зэкIуэкIахэр зыщIэлъыр) сэ къысхуэзэшу къызжиIащ. 49
Щхьэусыгъуэ гуэрхэр сщIыурэ, мамэ сшэрт цIыхур Iуву щыпэкIу щIыпIэхэм. ДблэкI-къыдблэкIыжхэм я нэгум сиплъэрт, арщхьэкIэ абы и щхьэщыгум щыуфафэр зыми илъагъуртэкъым. Уеблэмэ и лэжьэгъухэми, и Iыхьлыхэми. Абы гу лъатэртэкъым и ныбжьэгъу-уэршэрэгъухэми. МызэмытIэу къыщыхъу щыIэт и нэпсыр хуэмыубыду мамэ щыдыхьэшх, апхуэдэхэм деж и щхьэщыгум щыхуарзэ пхырым, хужьрэ къабзэу, зиIэтырти уафэм икIуэдэжырт. Зы гъэ унагъуэр зэрыщыту дыкIуауэ дыщыIэт ди щIыпIэ санаторэхэм ящыщ зым. Зы пщэдджыжь гуэрым, къызэрыушу, мамэ жеIэ: «Ди унэм псы къыщIэуащ. ПщIыхьэпIэу слъэгъуащ». ИтIанэ, папэ зыхуегъазэри, жеIэ: «ИкIэщIыпIэкIэ зыпхуапэу умыкIуэжу хъунукъым, сэ сабийхэм сакъыхэнэнщ». Папэ иджыри къэтэджа щIыкIэтэкъым, сыт щыгъуи хуэдэу, тхылъ еджэу хэлът. «Илъэс хъурейм а зы мазэ закъуэр къыщIызатар зызгъэпсэхунуращ, армыхъумэ цIыхубзым и щхьэм къищхьэрыуэ делагъэхэм сыдэуджыну аракъым», – тхылъым и нэр къытрихакъым папэ. Ауэ мамэ и нэгум зэриплъэу къищIащ абы зэрифIэщыр икIи къэтэджри зихуэпащ. Сэри гукъыдэж сщIащ абы и гъусэу сыкIуэжыну. «Сэбэп къыпхуэхъунщ, – къыспэрыуакъым мамэ, – ауэ вакъэ лъапщэ кIыхьыр лъегъэтIагъэ, псы щIыIэми хыумыгъэхьэ, хьэлъи къыумыгъэIэт». «НтIэ, сыт нэгъуэщI ебгъэщIэнур?» – къызэпсэлъэкIащ папэ. АрщхьэкIэ мамэ абы пидзыжаIакъым. Сыт хуэдизу мыцIыху Iэдэбми, папэ къыхэщтыкIащ, бжэ щIыхьэпIэм псы къыщIэжу щилъагъум. Фэтэрым зэрыщыту псы къыщIэуат: пэш нэхъ иным щIэт тхылъ телъхьэпIэм и лъабжьэм нэсат, мамэрэ папэрэ я пэшым фIэлъ алэрыбгъушхуэр псыфыбзэ хъуат. Дыщежьэм быдэу хуэтщIа си пэшыбжэр зэрыIусхыу псыр уэру щIэлъадэри, папэ «Моби дик» зыфIища хьэфэ джейм щесын щIидзащ, и нэ щхъуантIэхэр къилыдыкIыу. ПщэфIапIэмрэ ваннэмрэ щIэт псыр лъащхьэвэм фIэкIырт, къуэдзапIэм щыгъэува хьэжыгъэ къэпым и зэхуэдитIым нэс псыф хъуат. ЛъапцIэ зищIарэ и гъуэншэдж лъапэр лъэгуажьэм нэс дригъэджэрэзеяуэ папэ псым хэтт, ищIэнур имыщIэу. ИкIэм-икIэжым кранхэр игъэбыдэри, апхуэдэ къэхъукъащIэхэр зэтес зыщIыж гупыр къриджащ. Сэ си хьэфэ вакъэр ерагъыу къэзгъуэтыжри лъыстIэгъауэ пэгуным псы искIэрт, а къэхъуам зыкIи сримынэщхъейуэ. Куэд мыщIэу мамэрэ си дэлъхумрэ къыткIэлъысыжри, унэм къыщIэуа псым кIэ еттащ шэджагъуэ нэблэгъауэ.… И дэлъхуитIымрэ и анэмрэ зэуэзэпсэу дунейм ехыжа нэужь, мамэ и щхьэщыгум щыуфафэ пхыр лыдыр уэхбзэх хъуащ. Ауэ, зэман дэкIри, гу лъыстащ ар аргуэру къызэрыунэхужам. Пэжщ, ар япэм ещхьыжтэкъым. Ауэрэ а пхырыр лъэужьыншэу кIуэдыпащ. КъыкIэлъыкIуэ махуэм, къызыфIимыгъэIуэхуу, мамэ жеIэ: «ЗыщIыпIэ ажалыр щащэу сщIамэ, чэзум сыувынти къэсщэхунт». Сэ сыкъэуIэбжьащ. Апхуэдэу си анэм жиIэнкIэ Iэмал иIэтэкъым. Ар пэшым зэрыщIыкIыу, сIыгъ тепщэчыр сIэпыхури къутащ. Зы махуэ гуэрым мамэ си пэшым ныщIыхьэщ, Iуэху гуэрхэр си пщэ кърилъхьэри, щыщIигъэзыкIыжым жиIащ: «СщIакъым ажалри, гъащIэм хуэдэу, фIыуэ пхуэлъагъуну». СтIол кIапэм телъ си тхылъ ныкъуэеджэр ехуэхащ… А махуэм щыщIэдзауэ мамэ и къарур щIэкIуэсыкIыу хуежьащ. Сабийм ещхьу зэрылъэлъу щыта и дыхьэшх макъыр щхьэгъубжащхьэм хэлъ абджынэ цIыкIум пшэ щабэу дэкIуэсыкIырти, удз щхъуантIэм уэсэпсу хэтIысхьэрт, махуэр зэхуэдитI ирищIыкIа нэужь, удзыр дыгъэм игъэгъу-
4 Заказ № 223 50
щыжырт. Абы и гуащIэм, къыпкърыкI къарум иджыри щIигъэхъаерт унащхьэм фIэлъ уэздыгъэ хьэлъэшхуэр, абы фIэдза лампIхэр къигъаблэу, игъэункIыфIыжу. Ауэ а гуащIэр хуэм-хуэмурэ щIэкIуэсыкIырт бжэ, щхьэгъубжэхэм яIэ гъуанэ цIыкIухэмкIэ. … Мамэ щыщIалъхьэ махуэм, и нэгум симыплъэми, дэнэкIи щыслъагъурт нэгу хужьыбзэ. Иджы абы и нэ фIамыщIитIыр нэбжьыц фIыцIэхэм ягъэпщкIуат. «Зи сабиигъуэр зауэм хиубыдахэр апхуэдэущ дунейм зэрытекIыжыр – езыхэр дахэу, щIалэу, шыщIэу щыщыта зэманым зыхуей хуэмыза шыгъажэш телъыджэр гъуэгуанэ кIыхьым зэуэ зэрыщыукIурийм хуэдэу», – си бгъумкIэ щызэхэсхащ зыгуэрым и Iущащэ макъ. «Зэуэзэпсэу и гур къэувыIащ» – аращ мамэ зэрылIыкIауэ жыхуаIар. Ауэ абы и щхьэусыгъуэр, и пэжыпIэр зыщIэр сэ зырат.
АНЭШ Зэман ежэкIым и Iэужь зылъэмыIэса щIапIэхэм ящыщт си анэш лъапсэр. Ар цIыкIутэкъым, сотых 40 хъурт. ПщIантIэр къэзыухъуреихь чы-бжэгъу бжыхьыжьыр мывэ сэрейкIэ яхъуэжа мыхъумэ, нэгъуэщI зэхъуэкIыныгъэ щыплъагъуртэкъым. Унэм пэмыжыжьэу щыт дей абрагъуэри, си сабиигъуэм зэрыщытам хуэдэу, зэрыуардэт: абы и къудамэшхуэ зызыубгъуахэм, къанэ щIагъуэ щымыIэу, щIагъанэрт пщIантIэ кIуэцIыр. Иужь зэманхэм унагъуэхэм я нэхъыбэм зэращIым хуэдэу, асфальтым е плиткэ зыкъизыххэм гъэр ирагъэщIатэкъым пщIантIэр: ар щIигъэнат удз щхъуэкIэплъыкIэхэм ягъэдахэ щхъуантIагъэм. Дыгъуасэ хуэдэт дей къудамэ нэхъ гъумхэм ящыщ зым лъагэу хъыринэ ищIауэ щыщытар: абы илъа пхъэбгъу быдэжьым и гущIыIур лIэужь зыбжанэм къащIэхъуа сабийхэм тралэжьыкIат. СощIэж: хъыринэм дитIысхьэрти гъуэрыгъуэу, ди къарум къызэрихькIэ зым адрейр щIэдупскIэурэ, дылъатэрт, ихъуреягъыр Iэуэлъауэм зэщIедгъащтэу, жыг къудамэ лъагэм пыт тхьэмпэхэм ди лъапэхэр зэреIусэр телъыджэ тщыхъуу, гухэхъуэгъуэ ин дгъуэту. Ди унэшхуэр нэхъапэхэм унагъуэ куэдым зэращIу щытам хуэдэ псэуалъэт – IущIыхь Iэхуитлъэхуитышхуэрэ пэш щхьэхуиплIрэ хъууэ. Пшагъуэ-пшагъуэу сощIэж ар къыщрагъэжьауэ щытар: ягъэгъуу пщIантIэм дэлъа ятIэ чырбыш къомыр, Жануэс и дэлъху Iэчлъэчымрэ абы и ныбжьэгъумрэ мыпIащIэу унэ лъабжьэр зэрагъэтIылъар. Унэшхуэм и сэмэгурабгъу лъэныкъуэмкIэ къыщытт зы унэжь цIыкIу, гуэщпэшкIэ еджэу. Ар зы пэш закъуэт зэрыхъур. Абы къыпыт пщэфIапIэм щIэтт хьэкушхуэ: апхуэдизкIэ инти, абы IуащIыхьа, ятIэм къыхэщIыкIа натIэм телъ пхъэбгъум дытехуэрт сабииплI. Хьэкум и Iугъуэ икIыпIэм пэгъунэгъуу хагъэува гъущI хъархэм кхъуей щагъэгъурт. Нэхъапэм ар зи пщэрылъу щытар си адэшхуэм и нысэ Къарэт, иджы си анэ шыпхъу Жануэс а IэщIагъэр къыхуэнауэ IэщIыб ищIыркъым. Ар и закъуэпцIийуэ исщ лъапсэшхуэм. «Узэсэр сэгъейщ» жыхуаIэм хуэдэу, шэ пэгун къищэхуурэ кхъуей хихырти, плъыжьу игъэгъурт. Дапхъэм кIэрыщIа гъущI церпым фIэлъщ шыуанышхуэ. Ар къыщагъэсэбэпыр лъапсэшхуэм исахэмрэ абыхэм я бынхэмрэ щызэхуэсыжым дежщ. Ауэ иужь лъэхъэнэм закъуэтIакъуэххэрэщ апхуэдэ къыщыхъур.
Псэуалъэхэри, щIэлъ щIагъуэ щымыIэу, нэщIт. Псэ зыIутхэм ящыщу пщIантIэм къыдэнар джэдкъаз тIэкIут, зы пщыкIутху хуэдизыну. Зэман кIыхькIэ абыхэм пащтыхьу яхэтат зи ныбжьыр здынэсар къахуэмыщIэж гуэгушыхъу. Абы и хъыба- 51
рым, хьэблэр къэгъэнауэ, жылэм и нэхъыбэр щыгъуазэт. Зэгуэрым, мэрем махуэу, Жануэс и адэ Дотэнэху гуэгушыр къиубыдат фIигъэжыну. Ар щалъагъум пщIантIэм джэдкъазу дэту илъэпкъар къежэри, хэти къедзакъэу, хэти дамэкIэ къеуэу щIадзащ. Ар телъыджэ зыщыхъуа лIыжьым гуэгушыхъур иутIыпщыжщ, унэм щIыхьэри нэмэзыбзэ къибжащ. Абы лъандэрэ мащIэ щIа, гуэгушым зыми и гугъу ищIыжакъым. Дотэнэху дунейм ехыжа нэужьи, куэдрэ псэужащ ар. ЗемыкIуэжыф, и нэхэм ямылъагъуж хъуху. ПщIантIэм и хъуреягъкIэ къекIуэкI бжыхьым адэкIэ щыщIидзэрт пхъэщхьэмыщхьэ хадэм. Си сабиигъуэм щыгъуэ сэ ар мэзу фIэкI си гугъэтэкъым, Мэзытхьэр абы зэрыщIэсри си фIэщ хъурт. Хадэр инт, щIыфI иубыду. Ар нэхъапэм зэшищым яIэщIэлъат я зэхуэдэу. Пэжщ, абы къыпачауэ щытащ и нэхъыбапIэр: 20 гъэм зэ, 37-м – етIуанэу. СощIэж, сыщыцIыкIуам щыгъуэ хадэм ижу щытащ псы бгъузэ цIыкIу, езыр куурэ нашэкъашэу, хадэр зэрыщыту зэлъигъэIэсу. Ар дэ инышхуэу къытщыхъурт. Абы и Iуфэм гъэмахуэ псом дыIуст, ди лъакъуэхэр хэгъэлъэдауэ. ИужькIэ сабийхэм тхуащIауэ щытащ псыкъелъэ цIыкIу. Алюмин тасышхуэм гъуэрыгъуэу дитIысхьэрти, зыр зым дыщIэрыIэурэ псыкъелъэм дыкъехырт, языныкъуэхэм тасыр уфэрэнкIрэ псы IущIам – архъуанэ куу цIыкIум – дыхэхуэу, псыфыбзэ дызэрыхъур уэим дымыщIу: гуфIэгъуэр зетхьэу, дызэрызекъуэу, псы зыхэдзапIэр тхузэрымыгъэгуэшу, нэхъ къарууфIэм нэхъ цIыкIуIуэр IуигъэкIуэту. Зэгуэрым а архъуанэ цIыкIум къригъэлауэ щытащ ди нанэ. Жэмэщыр къыщигъэкъабзэм зэрымыщIэкIэ жьэхэуат бжьэ къэпщIахэм абы щащIа гъуэм. Мо бжьэ къызэрыIэтахэр къыщежэм, нанэ щIэпхъуэщ, ди зыгъэпскIыпIэм зыхидзэри и щхьэр щIигъэмбрыуащ. Дэри тлъэкI къэдгъэнакъым – ди щыгъынхэр къатщтэри, абыкIэ бжьэ гупыр зэбгрытхуху псыежэх цIыкIум и Iуфэр къызэхэджыхьащ. Сабийхэм хьэкъыу тпхыкIат псы цIыкIум нэгъуэщI псэущхьэ гуэрхэр зэрыхэсыр. Ар языныкъуэхэм зэщIэцIууэрт дыщафэ цIыкIуцIыкIу бжыгъэншэхэмкIэ. Ахэр Псыхъуэгуащэм и щыгъынырат. Езы Псыхъуэгуащэр тлъагъуну ди нэ къикIыу, щIэмычэу дыхэплъэрт псым. Уеблэмэ зэгуэрым, пщыхьэщхьэу, псым хэтлъэгъуащ зыгуэрым и нэкIур – къытщыгуфIыкIри, щIэх дыдэу бзэхыжащ. Абы и ужькIэ, гъэмахуэкIэу, зэхыдох ди гъунэгъу хъыджэбз цIыкIум и кIий макъ гужьеигъуэр. Хадэм къижыжауэ, и щхьэц утIэрэзар адкIэ-мыдкIэ иридзэкIыу, абы иIуэтэжырт Псыхэлъафэр зэрилъэгъуар. Илъэгъуам къыщымынэу, и лъакъуэр къиубыдри псым хилъэфэну хущIэкъуат, арщхьэкIэ къыIэщIэкIат ерагъыу. Абы и ужькIэ дэ псым нэхъ дыщышынэ хъуащ, дысакъыпэурэ фIэкI дыхыхьэжыртэкъым. Псы цIыкIур хадэкIэм деж щыхэлъадэрт нартыхур лъагэу къыщызэщIэрыуа хьэсэм. Абыхэм я щхьэц дыщафэхэр зэхуэтхьэсырти, ди гуащэхэм щхьэц яхуэтщIырт. Балигъхэм нартыху цIынэр «щкъыщкъ» жо макъ ищIу къыдачт, ятхъырти, шыуанышхуэкIэ тхуагъавэрт, я хьэдзэ гъэшыфэхэр хъуэпсэгъуэ хъужауэ. Нартыху жэпкъхэри хыфIадзэртэкъым, мафIэ иризэщIагъэнэну къагъанэрт. Нартыху хьэсэ Iувыр гъэпщкIупIэу сиIэт гъэмахуэкIэм. Къалэм сашэжыну къызэрысщIэу, сыжэрти абы зыхэзудыгъуэрт. Дауи, мамэ ищIэрт сыкIуэжыну сызэрыхуэмейр. Тхьэм ещIэ, нани къелъэIурэт «къэгъанэ» жиIэу, си мурадым си Iэр щытезгъахуи щыIэт. Хадэм ит жыгхэм ящыщу псом хуэмыдэу фIыуэ тлъагъурт кхъужьейхэр. Ахэр апхуэдизкIэ лъагэу дэкIеяти, дэпщеину зыми дзыхь ищIыртэкъым. Уеблэмэ пхъэщхьэмыщхьэ къызэрыпач къурагъ кIыхьхэр нэсыртэкъым абы я щхьэкIэм. Мо 4* 52
кхъужьышхуэ тхъуэплъ хъущахэр къыпыхурти, макъ дэгу ящIу, щIым къытехуэрт. Дэ ахэр къэтщыпырти, къыттрахыжыным хуэдэу, дыпIащIэу едгъэмэрэкIуэхырт. Фошыгъупс щIэт фIэкI умыщIэну, IэфIт кхъужьхэр. Хадэ щIыбагъым иджыри къыздэсым иIэт мащитI, ныкъуэсей хъужауэ. Ар зауэ зэманым къатIат. Нэмыцэ кхъухьлъатэхэм я макъ зэрызэхахыу, унагъуэм исхэр абы жэрти, лагъым кърадзыххэм зыщахъумэрт, щхьэнтэ зырыз яIыгърэ абыкIэ я щхьэр щIауфэу. Гъэмахуэм дэ нэху дыкъыщекIырт гуэщым, абы щIэт гъущI гъуэлъыпIэжьитIым цIыхуиплI, уеблэмэ тху зыщидгъахуэ къыхэхуэу. Ди щхьэщыгум хуэзэу, унащхьэм абгъуэ щащIат пцIащхъуэхэм. Абыхэм я хэщIапIэр къабзэу зэрахьэ щхьэкIэ, я кIэрыхубжьэрыхур зэрыщыту ди гъуэлъыпIэм пэгъунэгъуу къыщрадзыхырти, лъэгур щIэх-щIэхыурэ дгъэкъэбзэн хуей хъурт. Зэгуэрым тщIаращ: ашыч нэщI зыбжанэ зэтедгъэувэщ, дыдэпщейри къуалэбзум я джэдыкIэхэр абгъуэм къитхащ деплъыну. Абы и ужькIэ пцIащхъуэхэм къэлъэтэн щагъэтащ. «Иджы абыхэм шыр кърашыжынукъым, – жиIащ Дотэнэху. – ПцIащхъуэ абгъуэм уиIэбэнри, упщIэрэ усэрэ хэмылъу цIыхум и псэм ухэIэбэнри тIури зыщ. ЦIыхупсэри лъэтэжынкIэ хъунущ, цIыхум и зэранкIэ зи шырхэр къизышыну хуэмеижу IудгъэщтыкIа пцIащхъуэхэм хуэдэу». Сэ хадэкIэм сыжэри, сигу пэщыху сыгъащ.
Гъэмахуэ жэщхэм, «таурыхъ нэхъ шынагъуэ хэт къимыгупсысрэ» жаIэу си анэм и дэлъху бынхэр щызэпеуэкIэ, сэ пщIантIэкум сиувэрти уафэм сыдэплъейрт си щхьэщыгум къиува вагъуэ зэщIэцIууэ къомым Вагъуэзэшиблыр, (нанэ зэрыжиIэмкIэ, Вагъуэзэшитхур), Нэхущвагъуэр, Шыхулъагъуэр, Вагъуэбашыр къахэслъагъукIын си гуращэу. Жануэс къызиIуэтылIэжыгъащ шууей щхьэмыгъазэ гуэрым теухуа IуэрыIуатэ. Дуней псор псыдзэм щыщIигъэнам щыгъуэ абы шыхэр къригъэлауэ щытащ, вагъуэ зэрыбынхэм ящыщ зым и гъуэгум тришэри. Абы лъандэрэ адыгэхэр «ШыхулъагъуэкIэ» йоджэ а вагъуэ лъэужьым. Уеблэмэ гукIэ зригъэщIа уси къысхуеджат: Хэт и шу пхъашэм, и лъагъуэу, Шы кIэбдзкIэ уэгур итхъуа?
ЩIыгум дытетхэм дгъэщIагъуэу,
Хэт и лъэужьу ар хъуа?
Гъэмахуэр тхуримыкъуу, бжьыхьэку пщIондэ зыщыдгъэпскIырт псым. Ауэ зы гъэ гуэрым экскаватор къакIуэщ, псы Iуфэр зэхитIыхьри, абы и ужькIэ псы цIыкIур игъущIыкIащ. Абдеж щиухащ ди сабиигъуэри… Жануэс сыт щыгъуи къэтэджырт кIыфIзэхэтуи, лъынтхуэ щхъуантIафэхэр къызытрикIута и Iэ гъурхэмкIэ тхьэв ипщырт. Iэхъуэм дигъэкIын и пэ жэмыр къишырт, шэр шыуанышхуэм ирикIэрти игъэхуабэрт, лъатэпс хикIэу зэпцIа нэужь зэIищIэрти, кхъуей хихырт. ИтIанэ абы зы IыхьэфI къыпигъэжырти къысхуишийрт. Уэс яубам ущытеувэкIэ ищI макъым хуэдэу, кхъуейр «ягъэпсалъэрт» си дзэхэм. Хьэкущхьэм хэщIыхьа гъущI хъарырт Жануэс ар щигъэгъури, абы трилъхьа нэужь, зэман дэкIырти кхъуейр плъыжь-фIыцIафэ, нэхъ цIыкIу, быдэ хъурт, щыпшхкIэ Iугъуэми къыкIэрихыу. Шэжыпсыр мэл лъатэм къыхэщIыкIа, дыгъэм щигъэгъуа фэ къэп цIыкIум ирикIэрти, махуищ-плIыкIэ щигъэтт, и IэщIагъэм хэлъ щэхур зыми дзыхь хуимыщIу. Ауэрэ здекIуэкIым, мэкъумылэми Iусыпхъэми я уасэр апхуэдизкIэ дэуеяти, жэмри шкIэри 53
ямыщэжу хъуакъым. Ауэ Жануэс IэщIыб ищIакъым и лэжьыгъэр: пIалъэпIалъэкIэрэ шэ пэгун къищэхурти, япэхэми хуэдэу, кхъуей хихырт. Абы иужькIэ хьэсэхэм хыхьэнти хэлэжьыхьынт кIыфI хъухункIэ. И хадэм кърихым щыщ IыхьэфI ищэрти, арат фызыжьыр нэхъыбэу зэрыпсэур. Ауэ и нэхъыбэр къалэм къытхуригъэхьырт, гъунэгъухэм яхуигуэшырт. Нэхъапэхэм мамэ хъурджауэу щытащ: «Сыт, уи закъуэу ущыпсэукIэ, апхуэдизу зыщIэбукIыжыр?» – жиIэу. «Пэжщ» жыхуиIэу, Жануэс и щхьэр ищIырт, ауэ мамэ къалэм къызэрыкIуэжу, а зэресам хуэдэу ирикъутэкIырт. Абы иужькIэ мамэ къэгубжьырти: «Уэ уцIыху тэмэмкъым, и мычэзууэ фызыжь кхъахэ зыбощI, уи къарум къимыхьынум зупщытурэ», – жиIэурэ шхыдэрт и фIэщыпэу. Абы щыгъуэ сэри сыкъэжэпхъати, мамэ сыпэпсэлъэжыну сыхуежьащ, си анэ шыпхъум сыкъыдэщIу, абы лъэкIыныгъэшхуэ зэриIэр къыхэзгъэщу. Езы Жануэс мамэ къыжриIаращ: «Си гъунэгъу цIыхубзхэм ящIэм хуэдизщ сщIэр, нэхъыби нэхъ мащIи хъуркъым». Дызыхуей дыхуигъэзэн, тэмэму дригъэджэн щхьэкIэ, мамэ гугъу зригъэхьырт, лэжьапIитI зэдихьу. Абы къыхэкIыу щIэх-щIэхыурэ дыкIуэжыфыртэкъым анэш лъапсэм. Ауэ зэгуэрым мамэ игу къэкIаращ: щIапIэр щэжауэ, Жануэс фэтэр зэпэщ къалэм къыщыхуэщэхун хуейщ. АрщхьэкIэ модрейр жыжьэрэ гъунэгъуу къыхутегъэхьакъым. Ауэ мами къикIуэтакъым – зэман дигъэкIщ, лъапсэр лъапIейуэ къэзыщэхуну гукъыдэж зыщIа гуэр къигъуэтщ, щIапIэм ишэри и шыпхъум бгъэдишащ: «Мы щIалэм ахъшэ хъушэ къуитынущ», – жери. АрщхьэкIэ Жануэс къыщиудри унэм къыщIэжащ. Сыт ищIэнт мамэ, къимыкIуэтыжу хъуакъым. Жануэс хьэл гъэщIэгъуэн куэд хэлът. Абыхэм ящыщт блэкIа зэманым щIэчэ имыIэу зэрытепсэлъыхьыжыр. Анэш лъапсэм сыкIуэху къригъэжьэнти кIыхьу кърикъутэкIынт и адэ-анэр, и дэлъхухэр щыпсэуа лъэхъэнэм теухуа хъыбархэр. Абы щыгъуэ я гуэнхэр гъавэм, ерыскъы зэмылIэужьыгъуэхэм къакъутэу, я жыг хадэм хущхъуэ трамыкIэу пхъэщхьэмыщхьэ бэв къыпыкIэу зэрыщытар. А зэманхэм хьэгъуэлIыгъуэ, джэгу, сабий къалъхухэм иращIэкI гуфIэгъуэ – арат нэхъыбэу щыIэр. Дунейм пасэу ехыжыр закъуэтIакъуэххэт. Ауэ Жануэс къиIуэтэжхэм нэхъыбэу щытепщэр ди анэш лъэпкъым и тхыдэрт, и къекIуэкIыкIарт. Абы ищIэжырт, тепсэлъыхь пэтми кIэ ямыIэу, унагъуэ къэсыхункIэ къыщыхъуа Iуэху гъэщIэгъуэнхэр. Жануэс и гурыхуагъыр телъыджэ пщымыхъункIэ Iэмал иIэтэкъым: ди лъэпкъым щыщу хэт сыт хуэдэ гъэм къалъхуами, дунейм ехыжами, ди цIыхухъухэм къыщаша, ди цIыхубзхэр щыдэкIуа гъэхэри абы хэтыжу, щымыуэу къыбжиIэфынут. Абы и закъуэ! Ди гъунэгъу-жэрэгъухэм я тхыдэми ирикIуэфынут ещхьыркъабзэу. Илъэс 25-рэ тралъхьэу Сыбыр яша и дэлъхур зрагъэтIысхьа мафIэгум и теплъэри, мобы къитха, гъуэжь хъужа письмохэми, зауэм хэкIуэда адрей и дэлъхуитIым щхьэкIэ къыхуагъэхьа щхьэкIуэ тхылъхэм ярытри зы димыгъэхуу къуиIуэтэлIэжыфынут. ИтIанэ абы ихъумэрт къэзылъхуахэм, ахэр къэзылъхужахэм я щыгъын, хьэпшып Iэджэ. И анэм и фащэ зэвыр, и адэм и пыIэмрэ и лъеймрэ, и адэшхуэм и къамэмрэ и хьэзырхэмрэ. Абыхэм нэмыщIкIэ, зиIысри зи мыхьэнэри къызгурымыIуэ хьэпшып цIыкIуфэкIу куэди.
Зэзэмызэ абы къызыкъуихырт тхылъымпIэ къом. Абыхэм зэрыригушхуэри щIихъумэртэкъым: ахэр «Горянка» фабрикэм щыIутам щыгъуэ кърата щIыхь тхылъ зэмылIэужьыгъуэхэрт. Жануэс фIэфIыщэтэкъым Налшык щыщылэжьа лъэхъэнэм нэгъуэщI щысу тепсэлъыхьыжыну, ауэ сэ зэзэмызэ и гугъу къысхуищIыжырт и Iуэхур абы къызэрыщекIуэкIам. Джэд Iуэгъуэм къэтэджу, махуэ къэс жьыуэ кIуэн хуей хъурт къалэм, 54
сыхьэтиблым ирихьэлIэу и IэнатIэм Iухьэн щхьэкIэ. Пщыхьэщхьэм тху пщIондэ лажьэрт, зы сыхьэт шэджагъуашхэу къратырти. Ауэ я къалэныр ягъэзэщIэн папщIэ я лэжьэгъуэ махуэм зыкъомкIэ щхьэдэмыхыу хъуртэкъым цIыхубзхэр. Жануэс сыхьэтищкIэ лейуэ лажьэрт, и пщэ дэлъ къалэным щIригъэгъун хьисэпкIэ. Арыншауэ къикIыртэкъым, ар гупым лэжьыгъэкIэ я пашэ хъуати, зыри япэ зэрыримыгъэщыным хущIэкъурт. Иригушхуэрт хуэфэщэн пщIэи къызэрыхуащIым: путевкэкIэ япэ дыдэу зыгъэпсэхуакIуэ ягъэкIуар аращ, газетхэр щIэх-щIэхыурэ къытепсэлъыхьырт, и сурэтыр ЩIыхь пхъэбгъум илът зэпымыууэ. Ауэ Жануэс апхуэдизыпщIэ щIиIэр и къалэным зэрыщIригъэгъум и закъуэтэкъым, атIэ и алэрыбгъухэр адрейхэм ящIым куэдкIэ зэрефIэкIырт. ЦIыхубз гупым хэттэкъым абы хуэдэу тхыпхъэщIыпхъэ дахэ зыщIыф. Арат и IэдакъэщIэкIхэр ди хэкуми хамэ къэралхэми къыщызэрагъэпэщ выставкэхэм щIрагъашэр. Апхуэдэхэм деж къофыгъуэн бгъуэтынтэкъэ, хамэ щIыналъэ щагъэлъэгъуэну елIэлIапэу ищIа алэрыбгъум зы гъэ, гу лъумытэщэн хуэдэу, сэкъат хилъхьат къеиж гуэрым. Ауэ, насып иIэти, и чэзум гу лъитэри, пIащIэ-тхъытхъыу зэригъэпэщыжауэ щытащ. Зимыгъэпсэхуу зыпэрыт лэжьыгъэм иригъэшырт хуабжьу. И Iэхэр хузэблэмыхыжу, и бгыр къезауэу щыщIидзэм деж, Жануэс кIыхьу щигъуэлъыкIырт унэ лъэгум. Илъэс 14-кIэ лэжьауэ, и узыншагъэр хилъхьати, ныкъуэдыкъуэ зэрыхъуамкIэ тхылъ къратащ, апхуэдэ IэнатIэ гугъум Iут мыхъужыну. Ауэ фIыуэ илъагъу Iуэхум пэIэщIэ зэрыхъуам щхьэкIэ Жануэс и гур иухыжакъым, и анэм ещхьу, Iэзэн щIидзащ. Зи узыншагъэр зэкIэлъымыкIуэжхэр абы деж къакIуэрт уэру. ЦIыхухэм иреIэзэу абы хьэпшып цIыкIуфэкIу зэхуэмыдэу къимыгъэсэбэпыр укIуэдыжт. Абыхэм ящыщ зыт мывэ плъыжьри: зы кIанэ цIыкIу къыгуиудт, хьэжыгъэм хуэдэу иущэбт, фом хигъэзэрыхьырти, Iэпкълъэпкъыр щыуз щIыпIэм щихуэрт. ИтIанэ абы игъэхъужауэ щытащ си адэр: бжыхь гъуанэр зэрагъэбыда дей къудамэ псыгъуэ цIыкIухэм щыщ зы къыхичщ, игъэсри яжьэр мыупщIыIуж щIыкIэ и Iэм къыщихуащ. Апхуэдэу зыбжанэрэ ищIа нэужь, папэ и Iэм къытрикIута псыбыб цIыкIу къомыр кIуэдыжащ лъэужьыншэу. Ауэ, пэжщ, Жануэс деж нэхъыбэу къакIуэр жьыкIэфэкIэт, щIалэгъуалэм нэхъ къащтэрт поликлиникэхэр.
Жануэс и фIыгъэкIэ, зризгъэщIагъуэ хъуну, сэ зэзгъэщIат си анэшым и тхыдэ жыжьэр. Лъэпкъыр къызытехъукIар Алыджым къикIа лIы гуэрт. Ди щIыналъэм къыщIэкIуари чыристэн диныр цIыхум къаригъэщтэн мурадкIэт. Ауэ и Iуэхум къикIышхуа щымыIэу, икIэм-икIэжым адыгэ хъыджэбз къишэри, ди щIыналъэм къинащ. Абы и дуней тетыкIам фIыуэ щыгъуазэт Жануэс. Ар щIалэ псынщIэ гъур цIыкIути, ЩауэцIыкIу фIащащ. ГъэщIэгъуэныращи, Iуэхугъуэ куэдым хуэIэкIуэлъакIуэт. Джэш идзми, мэл блэгъу иплъэми, вагъуэхэм еплъми, къэхъуну-къэщIэнухэр цIыхум яжриIэрт. Шыуаным хэIэбэрт, хугу ныкъуэвэр къыхихт, IэшкIэ хъурей цIыкIу зыбжанэ ищIт, Iэнэм тригъэджэразэрти, къищIэрт жэм ядыгъуар хэт и Iэужьми, къуажэбгъум щыпсэуа лIыжьыр зыхьа узыр зищIысри, Сыбырым мыIэрысэ зышахэми, Ермэлы щIыналъэм джэш щызыщэну кIуахэми къыщIахыну мылъкур зыхуэдизри. Уеблэмэ пщэдджыжьым къыбжиIэфынут пщыхьэщхьэм къахуеблэгъэнур хэту щытми. КъимыдэкIэ, абы ищIэрт блэхэм я хэщIапIэхэр, телъыджэращи, абыхэм епсалъэ хуэдэурэ, къеуэн дэнэ къэна, хьэпэщыпхэ ищIырт. Апхуэдэу зы блэ зэгуигъэудауэ щытащ. Абы ищIэрт хьэкIэкхъуэкIэхэм я бзэр. Чэщей жыгым къыхищIыкIа пхъэбгъу цIыкIум макъ гуэрхэр къригъэкIыурэ, 55
мэзым щIихуэжырт Iэщым къебгъэрыкIуэ хьэкIэкхъуэкIэхэр. ЩауэцIыкIу иIэт пхъэ накъырэ цIыкIу гуэри. Абы епщэурэ, мэзым къыщIишырт уэрэд къизыш къуалэбзухэр. Жэщ хъуамэ, и тхылъ Iувышхуэр къызэгуихынти, хъыбар гъэщIэгъуэн Iэджэ къриджыкIыу щIидзэнт. А хъыбархэр иужькIэ жылэм щаIуэтэжырт зэпадзыжу, щхьэж зыхуейр щIигъужу. Тхылъым и фIыгъэкIэ ар еджагъэшхуэуи хэIуат цIыху цIыкIум. Абы фIыуэ ицIыхурт я Iэшэлъашэм къыщыкI удз хущхъуэхэр. АбыхэмкIэ цIыхухэм еIэзэрт. Зэман дэкIри, абы и цIэр, нэхъ Iэзэшхуэ щымыIэу жаIэу, жыжьэ нэсащ. Уеблэмэ абы игъэхъужауэ щытащ урысыпщ дзэзешэ цIэрыIуэ гуэр, бэджкъишкIэ еIэзэурэ. Гъатхэ зэманхэм, кърухэр къыщылъэтэж махуэхэм хуэзэу, къызэрагъэпэщ шууей зэпеуэхэм абы куэдрэ щафIиубыдырт бжьыпэр: данэ IэлъэщI зи щыгум кIэрыщIа бэракъыр Iэтауэ иIыгъыу ар псом япэ къэсыжырт зэпеуэхэр щызэдилъа щIыпIэм, фочкIэ дапщэрэ а IэлъэщIым къемыуами, зы гъуанэ имыIэу. Абы къикIырат: гъэр угъурлы, гъавэр бэв яхуэхъунут жылэм. А зэхьэзэхуэм щытекIуар махуэ псом, жэщри къыпыту, ягъэлъапIэрт, хъуэхъубжьэ хуаIэтырт. А псом я щIыIужкIэ ЩауэцIыкIу зэхигъэкIыфырт цIыху сэфэтым ихьа жин хужьхэмрэ жин фIыцIэхэмрэ. Зэгуэрым абы цIыхубзыфэ зытезыгъэуа жин хужь къиубыдщ, и щхьэцым щыщ Iэрамэ пиупщIри унащхьэм щигъэпщкIуащ. Абы и фIыгъэкIи а жиныр зэман кIыхькIэ къыхуэIуэхутхьэбзэщIащ ЩауэцIыкIу. ИтIанэ удыр хьилагъэ хуокIуэри, ЩауэцIыкIу ипхъу цIыкIум жреIэ: «Уи адэм пиупщIа си щхьэц Iэрамэр къысхуэгъуэтыжи, гуащэ цIыкIу пхуэсщIынщ». Хъыджэбз цIыкIум, абы жиIар и фIэщ хъури, щхьэц Iэрамэр жин цIыхубзым къыIэщIилъхьэжащ. Абы и ужькIэ удыр сабийм еIунщIщ, курыбэ зэрагъавэ шыуан абрагъуэм хидзэри щIэпхъуащ. АрщхьэкIэ пщIантIэм дэт къаз хъушэр къыпэуври зэхуащIащ и гъуэгур. ИтIанэ жиныр бгащ: «Мы лъэпкъым щыщу хэт къаз игъэхъуми, Алыхьым и ней къыщыхуэ» жери. Абы лъандэрэ ЩауэцIыкIу къытепщIыкIахэм я пщIантIэ къаз щыплъагъужыркъым. ЯщIэ жиным удэджэгу зэрымыхъунур. Ауэ жинхэм щагъэтакъым ЩауэцIыкIухэ къакIэлъыкIуэн. Зэгуэрым зы фызыжь, и нэхэр къилыдыкIыу, щIыхьащ ЩауэцIыкIу ипхъу сымаджэм деж. «Куэдрэ ухэлъыну, – зыхуигъэзащ абы сабийм, – къэтэджи накIуэ, сэ уэзгъэлъагъунщ узыгъэхъужыну удзыр зыхуэдэр». Арати, хъыджэбз цIыкIур губгъуэм иришащ. Адэ-анэр гузэвауэ щыкIэлъыпхъэрым, я пхъум удз гуэрхэр зэхуихьэсырт. Фызыжь лъэпкъи щIыгъутэкъым. «Сэ мы удзхэр сэбэп къысхуэхъунущ», – жиIащ абы. Унэм къэкIуэжщ, езыр-езыру хущхъуэ зэхилъхьэжри, зы мазэ нэхъ дэмыкIыу хъужащ саусэлэмэту. ИтIанэ Iэзэ хъури, и адэм ещхьу, и цIэр щIыпIэ жыжьэхэм нэсащ. ЩауэцIыкIу и хьэл-щэнхэм, хэлъ Iэзагъэм ящыщ куэд ядэплъагъурт и бынхэми. Абы ещхьу ахэри тхьэгурымагъуэт, псоми ялъагъу пщIыхьэпIэр зэщхьт. Нэхъ гъэщIэгъуэныжыращи, ахэр хъурт нахуапIэ. ЩауэцIыкIу и бынхэми, ахэм къащIэхъуэжахэми, хэти нэхъыбэу, хэти нэхъ мащIэу, зыхалъхьат я лъэпкъыр къызытепщIыкIыжар цIэрыIуэ зэрыхъуа Iущыгъэ, Iэрхуэрыгъэ куэд: хэти джэгуакIуэ Iэзэ хъуащ, хэти хъыбарыжь IуэтэнкIэ къытекIуэ щыIэтэкъым, хэти къэхъуну-къэщIэнухэр блэгъум иплъэурэ къыбжиIэфырт, удз хущхъуэкIэ цIыхур зыгъэхъужыфи яIэхэт, щхъухь пылъу жин фIыцIэм къиутIыпща шабзэшэм езыгъэгъэзэжыфи яхэтт. ЩауэцIыкIу и лIакъуэм къахэкIат хьэкIэкхъуэкIэм, къуалэбзум, бгыхэм я пэшэгъухэр зылъэгъуаи. Зы гъэ, гъубж махуэу, цы зыпщI 56
фызыжь гуэрым и унэ къыщIыхьащ лIы фIыцIэшхуитI. Уеблэмэ хьэр бэнакъым. ЦIыхубзыр къэтэджыну хунэмыс щIыкIэ, лIитIым ар къапхъуатэри, залымыгъэкIэ къагъэуджу щIадзащ. Фызыжьыр къагъэфащ ешу укIуриихункIэ. ИтIанэ ар лIитIым къаIэтыжщ, унэ лъэгум илъ цы ныкъуэпщIым традзэри жаIащ: «Дэ дыгъубжщ, дяпэкIэ гъубж махуэу цы упщIынуи, нэгъуэщI Iуэху блэжьынуи ухуемыжьэ». ЛIитIыр щыдэкIыжми хьэм и макъ къэIуакъым.
ЩауэцIыкIу къытепщIыкIахэм яхэтт гуфIэгъуэ Iуэхухэм сыт щыгъуи щагъэтхьэмади, уеблэмэ гуащэ IэрыщIым псэ хэзылъхьэ къахэкIауи яIуэтэж. Апхуэдэу а лъэпкъым яIащ кIапсэрыкIуэ цIэрыIуэ гуэри. Ауэ и гъащIэр гуузу иухащ, къыр лъагэм къехуэхри. ЩауэцIыкIу къытехъукIахэм къащIэхъуэжахэм Тхьэшхуэр яхуэупсэрт лъэныкъуэ зэхуэмыдэкIэ: хэти бын куэдкIэ, адрейхэм къару мыкIуэщIыжкIэ, языныкъуэхэм хьэщыкъ узыщI дахагъэкIэ. ЖаIэж: зы бзылъхугъэ яIэт апхуэдизкIэ тхьэIухудуи, абы Iуплъэ цIыхухъум и гур къэувыIэрт. Ар зэхэзыха щIалэхэм, цIыхубзыр зрагъэлъагъуну сыт хуэдизу я нэ къимыкIми, абы и унэм къыпакIухьырт, и дахагъым зэрымыщIэкIэ илIыкIынкIэ зэрыхъунур зэхахауэ. ЗэраIуэтэжымкIи, жьы хъууэ дунейм щехыжам щыгъуи ар зэрытхьэIухудт. НэгъуэщI зы цIыхубзи яIащ, къару зэрамыщIэжкIэ Тхьэр къыхуэупсауэ. Зэгуэрым абы жэм къишу щысу, илъэс зи ныбжь танэр зэран къыхуэхъуурэ къигъэбэмпIати, хуэмышэчыжу къиIэтри, бжыхьым щхьэпридзащ джэдум хуэдэу, цыпэ къыщымыхъуу. Апхуэдэу нэгъуэщI зы хъыбари теIукIат а цIыхубзым. ЦIыхухъу щыгъынкIэ зихуапэри, къатеуа бийм я дзэзешэ пелуан абрагъуэр хигъэщIауэ щытащ. АрщхьэкIэ языныкъуэхэми къеижат Тхьэшхуэр, я гъащIэр яухыхункIэ псэукIэмыщIэрэ гугъуехьыр я натIэу. Ауэ ахэм я Iуэхум хэзыщIыкIхэм зэраIуатэмкIэ, абыкIэ къуаншэр езыхэрат: къызыхуигъэщIар, яхэлъ зэчийр зыхуэдэр и чэзум къахуэщIакъым, абы и зэранкIэ я гъащIэр дэгъэзеигъуэу яхьат. Тхьэшхуэм цIыхур къыщигъэщIкIэ дэтхэнэ зыми и натIэ къретхэ дунейм щигъэзэщIэн хуей къалэныр.
Лъэпкъым къахэкIащ зы щихъ, Лиуан жари. ЗэраIуэтэжымкIэ, ар насып лъыхъуэ ежьэри Iуащхьэмахуэ щыгум нэсыгъащ. Зыми ищIэркъым абы и мурадыр къехъулIарэ къемыхъулIарэ, ауэ дыгъэм еIусэри, абы и ужькIэ лъэтэф хъуащ. ИкIи цIыхум къахыхьэжа нэужь, и Iэпкълъэпкъым къыпкърыкI пщтырымкIэ игъэхуабэрт хэт хуейми. Абы пхъу 27-рэ къыхуалъхуат цIыхубз зырызыхэм, зы тырку бзылъхугъэ гуэрым и щIалэ цIыкIу закъуэм фIэкI яхэмыту. Ари, и адэм ещхьу, насыплъыхъуэ ежьауэ яIуэтэж. Ауэ ЩауэцIыкIу и щIэблэм къатепщIыкI цIыхухъухэм нэхъыбэу къахэкIыр зауэлIт. Ди анэш лъапсэр зэгуэрым ейуэ щытащ шыдыгъу цIэрыIуэ Пщыкъан. Ар Псыжь зэпрыкIти, шы гуартэ къихурт. ЖаIэж абы щIакIуэ телъыджэ иIауэ, ар щыгъыу ежьа нэужь, зыми къимылъагъуу щытауэ. Пщыкъан зэхихат Мэздэгу щыщ гуэрым хакIуэ бэлыхь иIэу, шэщ щхьэхуэм щIэтрэ хъумакIуэхэр жэщи махуи темыплъэкъукIыу. Жэщ хъуамэ, шыр къыдамышыфын хуэдэу, хъумакIуэхэр зэбгъурылъу шэщ пэIущIэм щыгъуэлъырт. ХъумакIуэхэр жеижа нэужь, Пщыкъан ахэм я зэхуакум дэгъуалъхьэщ, гъуэрыгъуэурэ зажьэхигъауэурэ тIури IуигъэкIуэтри, хакIуэр къыдэхуэн хуэдэу дэкIыпIэ ищIащ. ИтIанэ хьэуазэ ирикъухьащ шым и фIалъэхэм макъ ямыщIын хуэдэу. Абы и ужькIэ щэхуу къыщIишщ, шэсри – макIуэ-мэлъей, и щIапIэм къихьэжыхункIэ щIагъуэрэ къэувыIакъым. Зэхэзыхахэм я фIэщ хъуакъым пщыхьэщхьэ 57
нэмэз зыщIу ялъэгъуа Пщыкъан пщэдджыжь нэмэзым ирихьэлIэу Мэздэгу нэс шы кърихуу къэсыжауэ. Ардыдэращ Пщыкъан ищIар гъунэгъу станицэ итIысыкIагъащIэм щыщ гуэрхэм къуажэ мэлыр яхуауэ къыщыжраIам. Къэзакъхэр жэщым гъуэлъыжа нэужь, я кум дэгъуалъхьэщ, еIунщIурэ зэлъыIуигъэкIуэтри, мэлхэр я зэхуакум Iэуэлъауэншэу къыдихужащ. Пщыкъан игъэхъужауэ щытащ шынэ уз зэфыкIыу хуежьа и къуэрылъху цIыкIур. Сабийм кхъэм щилъэгъуауэ жиIэрт алмэсты. «НакIуэ, – жиIащ Пщыкъан, – исмэ, къэдубыдынщ. АрщхьэкIэ дыхьэпIэм фIэлъу къагъэна IэлъэщI хужьыр мыхъумэ, алмэсты лъэпкъ къаIэщIэлъэгъуакъым. «Зэи зыми ущымышынэ, – щIалэ цIыкIум и тхьэкIумэр быдэу иIуэнтIащ лIыжьым, – умышынэмэ, утекIуащ». Ар псэуащ илъэси 112-кIэ. Жэщым, ирещIымахуэ ирегъэмахуэ, Пщыкъан щыжейрт хьэщIэщ ямыгъэплъым. Нэху къекIамэ, нэмэз щIыгъуэр къэмыс щIыкIэ, уэс къесагъащIэм лъагъуэ щыпхишу, нысащIэ нэхъ жьырытэдж дыдэхэм и пэ къихуэу псынэм кIуэрти, псы щIыIэкIэ зитхьэщIырт.
Пщыкъанрэ абы и къуэшитIымрэ щIышхуэ яIыгът. Абы и курыкупсэм мывэ абрагъуэ хэлът. Зыми ищIэртэкъым а щIыпIэм ар къызэрыщыхута щIыкIэр. Къуажэм и Iэшэлъашэр тафэт, абы адэкIэ къыщыт бгымрэ жылэмрэ я зэхуакум дэлъынт верст 15 хуэдиз. Бгым къехами, апхуэдиз гъуэгуанэ зэпиупщIу ар мыбы къэсынкIэ Iэмал иIэтэкъым. Ауэ мывэр щIым къызэрыхэмыкIари бэянт. КъэхъукъащIэ псоми щхьэусыгъуэ гуэр къахуэзыгъуэт цIыхубзхэм зэрыжаIэмкIэ, ар къехуэхат уафэм. Абыхэм хуэм-хуэмурэ акъылэгъу ядэхъуащ цIыхухъухэм я нэхъыбэри. Сыту жыпIэмэ, куэд мыщIэу жылэр щыхьэт техъуащ а мывэм фIыгъуэу къихьми и Iейми. Сабийхэр абы дэпщейуэрэ, уэсыбгым хуэдэу къежэхырт, и щхьэфэр цIууэ трахъукIауэ. ЦIыхубз уэндэгъу зи лъхуэгъуэр еIусамэ, и Iуэхур хъарзынэу зэфIэкIырт, зауэм щыдэкIкIэ цIыхухъухэр мывэм лъэIэсамэ, лажьи-хъати ямыIэу къагъэзэжырт. Зэшхэми зэнысэгъухэми я кум зэгурыIуэ дахэ дэлът абрэмывэм и фIыгъэкIэ. Ауэ зэгуэр зыгуэрым игу къэкIаращ: мывэ зэрамыщIэжым щIышхуэIуэ еубыдри, Iулъэфын хуейщ. ЦIыхубзхэри сабийхэри арэзытэкъым абыкIэ, ауэ жылэм шыду дэтыр зэхуахусщ, мывэм кIапсэшхуэ зыбжанэ иращIэри ирагъэIащ, арщхьэкIэ яхуэгъэхъеякъым, шыд лажьэншэхэр сыт хуэдэу ямыубэрэжьами. Куэд мыщIэу шыдхэм узыфэ бзаджэ гуэр къахыхьэри зыкъэмынэ зэтелIащ. Абы мыхьэнэшхуэ иратакъым къуажэ цIыхухъухэм. ИтIанэ мурад ящIащ мывэр къагъэуэну – гын хъушэкIэ ихъуреягъыр къагъэтIылъыхьри, мафIэ ирадзащ. Абрэмывэм зыри къыщыщIакъым. Ауэ етIуанэ пщэдджыжьым зэшэзэпIэу лIащ ар къэзыгъэуэну хэтар. Абы и ужькIэ зыми и Iуэху зэрихуэжакъым мывэ зэрамыщIэжым. Илъэс куэд дэкIауэ аргуэру Iуэху ящIащ абрэмывэр. Зэдауэу хуежьащ жылэр – хэти и гугъу ямыщIмэ нэхъ фIэкъабылт, хэти къэгъэуэн хуейуэ къилъытэрт. «Зэран мэхъу» жаIэу нэхъыбэм щаукъуэдийм, инженерищ кърагъэблэгъащ апхуэдэ Iуэхухэм хуэIэзэу, Каир щеджауэ. КъэкIуаищым щыщу тIум жаIащ Тхьэм и нэфI зыщыхуа абрэмывэр къагъэуэну зэрытемыгушхуэнур, ауэ, зэран хъумэ, и хъуреягъэр къэптIыхьу мащэм ибгъахуэу и гущIыIум ятIэ тептхъуэжмэ нэхъ зэрафIэкъабылыр. «Апхуэдэу пщIымэ, сыт и мыхьэнэр? – идакъым къуажэм нэхъыжь дыдэу дэс лIыжьым. – Абы и гущIыIум зыри къыщыкIынукъым». Кърагъэблэгъа инженерищым тIур кIуэжащ, зыр къанэри. Абы лIитI гъусэ хуащIщ, мывэр 58
лагъымкIэ къагъэтIылъыхьри, къагъэуэну хуежьащ. АрщхьэкIэ абрэмывэр, зымащIэкIэ и пIэм икIа мыхъумэ, къыщыщIаишхуи щымыIэу зэрыщыту къэнэжащ. Куэд дэмыкIыу, зэрыхъуари зэрыщIари ямыщIэу, зэуэзэпсэу дунейм ехыжащ мывэр къэзыгъэуэну хэта лIищри. Тхьэм ещIэ, Iиблис и Iэужьу къыщIэкIынт, зэман гуэр дэкIри, аргуэрыжьти, жылэм Iуэху ящIащ мывэр. А зэманым къагупсысауэ щыIэт бгы псо зыкъутэфын лагъым. Абы и фIыгъэкIэ, икIэм-икIэжым, абрэмывэр зэпкъраудащ. Ауэ абы и ужькIэ, мазэм и кIуэцIкIэ, а Iуэхум хэтауэ хъуар хэти зыщIыпIэ щаукIащ, хэти къытехуэри лIащ. Ди хадапхэм илъ мывэр абы и къутахуэу, лъапсэр къихъумэу жиIэрт Жануэс. ИкIи сеIусэу идэртэкъым. Абы къиIуэтэж хъыбархэм срагъэша нэужь, зэзэмызэ сыкIуэрт хадапхэ бжыхьым ибгъу дыдэм къыщылъ, ди лъэпкъым щыщу дунейм ехыжахэр зыщIалъхьа кхъэжьым нэс. «ЛIахэр зыщIэлъым пэгъунэгъуу, уи закъуэу лъапсэм дауэ ущыпсэуфрэ умышынэу?» – сеупщIат зэгуэрым абы. «Зыщышынэн хуейр кхъэм щIэлъхэракъым, – къызитыжат жэуап, – абы и Iэшэлъашэм къыщызыущыхьхэрщ». БжьыхьэкIэхэм, хадапхэр зэрызэпрыхукIа, дей къудамэ псыгъуэкIэ хуа ди бжыхьыжьым зыкъезышэкIа лъахъцхэр гъууэ къещэщэхыжа нэужь, пщIантIэм удэту уплъамэ, си нэхэм фIыуэ зэрамылъагъурат, куутIыр цIырхъ дыдэ хъуауэ къыпфIэщIырт, лъапсэр зэрыщыту кхъэуэ къыпщигъэхъуу. Хадэм итт Жануэс и адэм хисауэ щыта зы мыIэрысей гъужа гуэр, уэм икъутауэ. Илъэс къэсыхункIэ, увыIэгъуэ имыIэу, абы псы щIикIэрт си анэ шыпхъум. «Мыпхуэдизу гугъу зыщIыдебгъэхьыр сыт? – жесIэрт Жануэс, – тIум щыгъуэми жыг гъужар къэпсэужынукъым». АфIэкIа щIимыкIэну сыкъигъэгугъэрт, ауэ, аргуэрыжьти, а Iуэхур IэщIыб ищIыртэкъым. Абы сыт щыгъуи ипщэфIыр адыгэм игъащIэми къадэгъуэгурыкIуэ шхыныгъуэхэрт. Шэч зэрысщIымкIи, адрей лъэпкъхэм я ерыскъыгъуэхэр хуэгъэхьэзыру къыщIэкIынутэкъым. ИкIи зэзэмызэ нэгъуэщI лъэпкъхэм я фIэIугъэ сыт къэзгъэхьэрычэтамэ, фIэIэфIыпсу ишхырт.
Анэш лъапсэрт си анэдэлъхубзэр здынэсыр згъэунэхуну Iэмал щызгъуэтыр. Абы щызэхуэсыж си Iыхьлы сабийхэм сащепсалъэкIэ, сриукIытэрт си бзэр зэрыныкъуэм. Си адыгэбзэр къызэмэщIэкIыу урысыбзэм сыщыхуэкIуэ щыIэт. А бзэм фIэкI щыземыкIуэ сабий садым, бджынуми умыджынуми узыхуит, зыщыддзейуэ куэдрэ дызыщIэмыхьэ адыгэбзэ урокхэм, урысыбзэкIэ къэзуха еджапIэ ищхьэм иужькIэ мы лъапсэрат адыгэбзэ къабзэ щызэхэсхри, хуиту абы срипсэлъэфу сыщесари. Ауэ си анэшхуэр дунейм ехыжа нэужь, си анэдэлъхубзэр нэхъ къулейсыз хъуащ. Жануэс щIэмычэу ищIырт махъсымэ. Есат, и анэми, и анэшхуэми я IэщIагъэу щытати. ЛитрипщI хъу абдж банкIышхуэм ирикIа нэужь, гуащIэ мыхъу щIыкIэ, тIэкIу къыхихырти сригъэIубырт. СфIэгъэщIэгъуэну сыкIэлъыплъырт ар хьэзыр зэрыхъум: махъсымэр банкIым Iыхьэ зэмыщхьищу щыплъагъурт: ищхьэ дыдэр узэпхыплъу пIащIэт, и кум итыр тIэкIу нэхъ Iувт, и щIагъым щIэтыр, зэнтхъ фом хуэдэу, гъуабжэфIыцIафэу IувыфIт. Жануэс сызригъафэр ищхьэ дыдэм тетырт, пщыхэм, лIакъуэлIэшхэм хуагъэфащэ хабзэрт. Гъэм и зэманым елъытауэ, анэш щIапIэм и теплъэм зихъуэжырт, пщIантIэр хуиту зыуфэбгъуа щхъуантIагъэм и саулыкъукIэ. Зэгуэрым, жэщу, куэбжэ цIыкIумкIэ щэхуу къыдыхьащ гъатхэр. Ар дауэ имылъагъуу, и мыхабзэу IэщIэукIт Жануэс! Къыдыхьэри, зимыгъэпIиищэу, 59
бжыхьыбгъум деж зыщиудыгъуащ, зыгуэрым пэплъэу. Куэд дэмыкIыу уэс ныкъуэткIужым къыщIэщащ щIыгулъ фIыцIэр, абы и ужьым иту, щIымахуэм и псэр зэритым и нэщэнэу, ажэгъуэмэм зыкъигъэлъэгъуащ. Ауэ мафIащхьэ джэдым и Iуэхур зэфIэкIа, гъэрэ щIырэ зэхэкIа нэужьт гъатхэм зыкъыщитIатэр. Дыгъэр къыдигъэукIуриерти, удз гъэгъа щхьэ гъуэжьхэм гъэр ящIырт пщIантIэр. Мыгъущауэ щIыр щыпсыф жьауапIэхэм, деижь абрагъуэм и лъабжьэм къыщыхэжу щIэзыдза удз щхъуантIэ щабэ цIыкIухэм къащхьэпрыпIиикIырт шейтIанлъакъуэ гуэрэнхэр – дыгъэ бзийхэр щхьэж къызэрылъысам елъытауэ, я тхьэмпэ хъурей цIыкIухэр хэти гъуэжьыбзэрэ нэр тепщIыпщIэу, хэт ейри нэхъ фагъуэIуэу. Ауэрэ абыхэм гъусэ зыхуащIырт къэрабэ нэIурыт щхьэ баринэхэмрэ щхъухькIэ гъэнщIа пэлъауэхэмрэ. Пэжщ, закъуэтIакъуэххэрэ къыщыхъу щыIэт къэрабэхэм япэ тхьэрыкъуэфдэгу гуэрэн цIыкIухэр къыщыхэж. Жыжьэу уплъамэ, ахэм къэрабэр уигу къагъэкIырт: я щхьэ гъуэжь гъэгъахэр дэтхэнэ зыри дыгъэ шыр хуэдэт. Абыхэм захигъэгъуащэртэкъым епэрудзми – шакъафэкъащхъуафэу, къыпих мэ гуакIуэм щхьэр игъэуназэу. Хущхъуэгъуэшхуэу къилъытэу, епэрудз тхьэмпэ гъэвам и псымрэ форэ зэхигъэзэрыхьырти, Жануэс уригъафэрт ущыпсчэми, пыхусыхум уиубыду плъыржьэр ухъуами, уныбажэми. Къупщхьэ уз зиIэм, зи жьэжьейм къыхигъэзыхьхэм щхьэкIэ епэрыр зэрыщыту, и лъабжьэр дэкIуэу, къричырти псы къыщIигъэвыкIырт. Ауэ куэд уефэу идэртэкъм, «укъигъэжьынущ» жиIэрти. Зы мазэ хуэдэ дэкIа нэужь, гъатхэпэм и кIэхэм, накъыгъэм и пэщIэдзэхэм, ди хадэм къыщыгъагъэрт абрикосейр, зейр, къыпцIейр, балиейр. Ауэрэ, махуэ зыкъом дэкIырти, мо гъэгъа хужь-плъыжьыфэхэм я мэм къахыхьэрт хадэбгъухэм щэныфIэу къыщыхэжа къэлэрдэгу щхьэ хужьхэм я мэ IэфIыр. ГъэмахуэкIэ мазэм, бжьыхьэпэм абы я гъэгъа пыщэщыжам я пIэ къиувэрт жылэ хужьыфэ хъурей цIыкIухэр зэрылъ щхьэ топ плъыжь лыдхэр. Абы и мэм хэзэрыхьыжырт зы гъэгъа закъуэ фIэкI зи щхьэщыгум къыпимыдзэ тхьэмпиплIым и мэр. Жануэс къызжиIауэ сщIэрт абы и жылэхэр гу узымкIэ зэрыхущхъуэр, и тхьэмпэхэмкIэ нервыр зэтес пщIы зэрыхъур, умышхыпхъэ пшхырэ укъызэIыхьамэ – и лъабжьэм къыщIэвыкIар сэбэп къызэрыпхуэхъур. ГъатхэкIэхэм ди хадэм къыщытлъыхъуэрт «джэдутхьэкIумэ» жыхуаIэ удзыр. А удз щхьэ щхъуантIэхэм зыхагъэпщкIухь хабзэт хадапхэм екIуэкIыу Iут чыцэхэм. Сабий зыгъуэтагъащIэ анэхэм иратырт ар, Жануэс зэрыжиIэмкIи, узри игъэувыIэрт, и быдзышэри нэхъыбэ хъурт. Апхуэдэу жыг зэхуакухэм щыплъагъунут кърухугу гуэрэн цIыкIухэр – я къудамэхэр цыбэрэ я гъэгъа къомыр къащхъуафэу.
«ХэтщIыкI щIагъуэ щыIэкъым, ахъумэ дэтхэнэ зы къэкIыгъэми, удз гъэгъами узыфэ гуэр егъэхъуж, – жиIэрт си анэ шыпхъум, – ауэ и мардэр умыщIэмэ, ебгъэлеймэ, абыхэм я зэранышхуэ къокIынкIэ хъунущ». Сэ сыт щыгъуи сфIэтелъыджэу, хьэщыкъ сащIу сеплъырт а гъэгъа зэщIэпщIыпщIэ къомым. Дыгъэм и плъыфэр зи джанэ пэлъауэ гъэгъам зыкъыхуишийрт нэгъуэщI удз дахэкIей гуэрым: абы теплъэ зыбжанэ иIэт – щхъуантIафэ, хужь-плъыжьыфэ, тхьэмбылыфэ, сиреным и фэ. Адрей удзхэм къахэпIиикIырт дадийхэри – я пкъыр занщIэрэ гъэгъа шакъафэ цIыкIухэр Iэрамэ-Iэрамэу япыту. Дэ ахэр къыпытчт, ди Iэгухэм щытIуэтырти депэмырт – бэрэтIинагъуэр уигу къигъэкIыу, абы и мэр гуащIэт. ГъатхэкIэхэм къэгъагъэрт пхъэщхьэмыщхьэ нэхъ инхэр къызыпыкIэ 60
жыгхэр, абы иужькIэ хьэцыбанеймрэ зэрыджеймрэ. Жьы щабэр пIалъэпIалъэкIэрэ къыкъуэурти, хьэцыбанейм и гъэгъа хужь-пшэплъыфэ зэщIэлыдэм щесырт. Ауэ гъэмахуэр къэсу дунейр пщтыр къэхъуамэ, жьы щабэр хэткIухьыжырт хьэуам.
Къысхуэмыгъэсу, нэхъуеиншэу сэ сызыпэплъэр гъэмахуэпэрт, жызумейр къыщыгъэгъэнурт. Абы къыпих мэр мэ IэфIу щыIэм я пащтыхьт, си гукъыдэжым и IумпIэр арат зыIэщIэлъыр. Хьэпэщыпхэ сищIауэ, си пIэм сижыхьауэ, зэман кIыхькIэ сыщытыфынут телъыджэу зыкъэзытIэта жызумейм сеплъу. Абы метрипщI бжыгъэкIэрэ зришэкIырт бжыхьым. Дунейр щыхуабэм деж зыгъэпсэхупIэ-уэрэшэрыпIэу диIэ пхъэ унэ цIыкIуми щхьэ хуэхъурт жызумейр, и бгъуитIри тхьэмпэ щхъуантIэхэр Iуву къызытеува и къудамэхэм щIагъанэрт. Жызумейм пэгъунэгъуу, я щхьэкIэхэр зэIусэу къыщытт балиейхэр. Арауэ къыщIэкIынт бжьыхьэм щIаху шагъырым балиимэ къыщIыхихыр. Жызумейр щыгъагъэкIэ, лъапсэм и хъуреягъым щхьэщытт абы и мэр, хьэндырабгъуэ хужь цIыкIу минхэм яуфэбгъуауэ къыпфIэщI дзэл жыг гъэгъахэм я мэ IэфI къежьагъащIэр лъэныкъуэ иригъэзу. Адэ, зэманыжь лъандэрэ, лъапсэм и къэрэгъулт дзэл жыгхэр: абыхэм ди унэр пэIэщIэ ящIырт псори щызекIуэ гъуэгушхуэм, ди куэбжэ цIыкIу къыдыхьэпIэм укъыхуэзышэ лъагъуэри хэту. Дэ сыт щыгъуи тфIэIэфIт дзэлхэм къапидзэ гъэгъахэр – гуэщыщхьэм дыдэпщейрти, абы телъ шиферыр щыткъутэ щыIэу, Iэрамэурэ къыпытчырти, тфIэIэфIыпсу зыIурытлъафэрт. Гъэмахуэпэм ди пщIантIэми хадэми къыщызэщIэрыуэрт шынэшынэр, бжэнтхьэхур, хужьбаринэр, алмэстыщхьэцыр, бэрэтIинагъуэр. Удздэжейм бжыхьхэм зрашэкIырти, дыгъэр здэкIуэмкIэ я щхьэр яшийрт. Дыгъэр къухьэжа нэужь, я пкъыр щIэлIэрт, ауэ етIуанэ махуэм, ещхьыркъабзэу, дыгъэ бзийхэм зыхуашийуэрэ, бжыхьхэр ялъахъэрт. А зэманхэм хадэм щыгъагъэрт щхъухькIэ гъэнщIа шейтIанбыдзыр, я щхьэкIэр гъуэжьыфэ-удзыфэу зэрыщытым къигъапцIэрэ бжьэ закъуэтIакъуи къепщIу. Абы и тхьэмпэхэм щIэт псыр Жануэс къыщIикъузыкIырт, зэрыжиIэмкIи, а шейтIанышэмкIэ бгъэкIуэд хъурт языныкъуэхэм я щIыфэм хэт IэпапIэ фIыцIэ цIыкIухэр, уеблэмэ Iэгум трищIэ вэгъур. Гъэмахуэкухэм, и тхьэмпэшхуэхэр хъууэ гъущI улъиям и фэм ещхь хъуа нэужь, Жануэс гъуэгубгъухэм щызэхуихьэсырт блэшэгъэфIэIу удзыр. Мыгъупэ щIыкIи тхылъымпIэ къэпхэм ирикIутэжырт. А удзымкIэ Жануэс игъэхъужырт ныбажэ хъуари, лъатэ узхэри. НэгъуэщI зы удз лIэужьыгъуи, лъэдий гъумрэ фIыцIафэу, къихьырт си анэ шыпхъум, къумыкъубзэкIэ «туттэкIэ» еджэу. Игъэгъурт, игъавэрти, мэ гуакIуэ къыхихыу къалмыкъ шей бэлыхь тхуищIырти, псори тфIэфIыпсу дефэрт. И Iэ гъур фIыцIафэ лъынтхуабэхэмкIэ абы псынщIэу дигъэкъэбзыкIырт къэкIыгъэ хисахэм я зэхуакухэр. Удзыжь къомым сыт щыгъуи къахигъэщхьэхукI и хабзэт сэбэп хъуну ибжхэр: псчэм, тхьэмщIыгъу узым я хущхъуэ тхьэрыкъуэф цIынэ цIыкIухэр, лъы къыщиудар зыгъэувыIэ арусырыр, фIарийр, тхьэмбыл узхэм зэреIэзэ удзхэм хилъхьэ псылъэудзыр. И Iэр къисынкIэ мышынэу, абы Iэ пцIанэкIэ шыпсыранэр къричырт, ар сабийми балигъми сэбэп зэрахуэхъунур ищIэрти. Гъэмахуэпэр берычэту сабийм къытхуэупсэрт пхъэщхьэмыщхьэ зэмылIэужьыгъуэкIэ: плъыжьыфэ къызыщIэлъэда балийр, и хъугъуэ нэдмыгъэсу къэтфыщIырт, ди Iур зэзыгъалъэ къыпцIэшхуэ щхъуантIэри ди мыхьэмышхтэкъым, абрикосри, къыпцIэ хужь хъурейри арат. КъыпцIэ 61
хужьым Жануэс къыхищIыкIырт мэрзей фIыцIафэ-морафэ, IэфIрэ икIи тIэкIуи гуащIэу. Ар тшха нэужьи, мэракIуейм пытымкIэ зыщытIтIыжкIи, ди Iэхэри, ди Iупэхэри, ди напэхэри шынагъуэу фIыцIэ хъужауэ дыдэтт. Сэ сфIэфIт жыг къудамэ лантIэхэм сыдэпщеин. Зым сипкIым, адрейм сыкIуэу плъыжь-фIыцIафэ хъуа балий пасэр езгъэмэрэкIуэхырт. БалиитI зыпыт зы кIы цIыкIур къыпытчырт, тхьэгъум ещхьу ди тхьэкIумэм дэтлъхьэрти, зыдгъэщIагъуэу хъыджэбз цIыкIухэр дыдэтт пщIантIэм. Ауэ куэдрэ тхудэгъэлъыртэкъым – «тхьэгъур» тшхыжырт. Ещхьыркъабзэу дыпыст «шпанкэкIэ» дызэджэ балией жыг щхьэкIэхэми, ди бостей хужь цIыкIухэр плъыжьыфэу зэритIэр уэим дымыщIу. Гъэмахуэкухэм зыщыдмыгъэнщIу тшхырт дыгъэ пщтырым къигъэхуэба абрикосхэр. Дэ дызэпеуэрт къэрабэ гъуэжьхэм, бжэнтхьэху къащхъуэхэм, шынэшынэ хужьхэм пщэхъухэр, Iэпщэхъухэр, удз Iэрамэ зэхэухуэна зэхуэмыдэхэр къыхэщIыкIынымкIэ. ХъунгъалIэмэ къызыкIэрих хьэкIэзэрыхъэр ди бгъэхэм хэтщIэрти дыдэтт, удз зэщIэгъэгъахэм я пащтыхь къэралыгъуэм дыщыщу фIэкI къытщымыхъужу. Хьэжпагуэ
ЗэшыпхъуитI
Рассказ
Аслъэнрэ Софятрэ я лъагъуныгъэр куут. «А тIур зэрышамэ, сыт хуэдэ унагъуэ хъуэпсэгъуэ къарыщIыкIынт», – жыпIэнт, ныбжьыщIитIым я зэхущытыкIэр плъэгъуамэ.
Аслъэн еджапIэ нэхъыщхьэр къиухауэ школым щылажьэрт. Лэжьэн зэрыщIидзэрэ куэд мыщIами, зи бын абы пэщIэхуа дэтхэнэ зыри гуфIэрт, си сабийр гъэсакIуэ нэс Iэрыхьащ, жиIэрти. Мо щIалэ къамылыфэ лъагэм и нэ гъуабжитIыр игъэгуфIэу сабийм щахэтым деж угъурлыфэ дыдэ къытеуэрт. Аслъэн Iэщ тIыса игъэтэджкъым, жыхуаIэм хуэдэу щIалэ Iэсэти, цIыху зэтетт, псалъэ лей къыжьэдэмыкIыу, жиIар игъэпэжырт. Къуажэ кIыхьым дэстэкъым абы и цIэ Iей жызыIэ, Софят и адэ Темыркъан фIэкIа, щIыжиIэри фызабэкъуэр малъхъэу зэрызримыпэсырт. Езы Темыркъан и гъащIэр ихьат теутIыпщхьарэ къэгъазэ зимыIэ, жыхуаIэм хуэдэу. Ар лэжьат хьэмтетуи, а хьэм дыдэм и хъумакIуэуи, бригадируи, хьэсэпэхъумэуи. Ауэ сытым щыгъуи къыхужаIэр зыт: «Дыгъужьыр мэлыхъуэ ящIащ». Иджы и ныбжь нэсу тIысыжами, мо лIы тхъуэплъ гъум кIэщI щхьэгъумыр и ныбжьым хуумыгъэфэщэну, узыншэт икIи жыджэрт. 62
– Сэ, – жиIэрт абы нобэ къытехьэпауэ, цIыхум зыгуэр къыхужаIауэ зэхихыжати, губжьарэ уафэм сабэ дрипхъейуэ, – зыгуэрым и мылъкуи фIэсшхакъым, сыдыгъуакъым, зыри къэсхъунщIакъым. Сызыхэта колхозым, си пщIэнтIэпс куэд зыхэткIуам, сызыхуэлэжьа къэралым гуэдз къэп е хуэнщIей пэгун си цIэ темытхауэ къыхэсхамэ, бэлыхь хъуа? Къыхрах адрейхэми модрейхэми. ЗыгуэркIэ зэран сахуэхъурэ? Ирепсэу, иреунэ. КIэгъуасэмыщIу иремыпсэу. Сэ сфIэфIкъым мыкIуэмытэхэр. Абыхэм ящыщщ а ди хъыджэбзыжь цIыкIур натIэрыIуапIэ къэзыщIа егъэджакIуэри. Си пхъур ишэу, «хьэлу» жиIэу лъаIуэу уэрамым дигъэтыну ара? Бын ягъуэтмэ, дауэ зэрапIынур? Хьэмэрэ къакIуэу си пщэдыкъым къыдэтIысхьэжыну ара, таурыхъым зэрыхэтым ещхьу, «къып» жиIэмэ, жьэдэздзэу, «къыу» жиIэмэ, жьэдэскIэу, – и щхьэгъусэ Хъаджэт здепсалъэм, къызэщIэплъэжауэ ирикъутэкIырт нобэ Темыркъан. – «Лъагъуныгъэ, лъагъуныгъэ» жаIэ мыдэ? ГунэщI лъагъуныгъэ щыIэ? Уи гугъэри уи гъащIэри ихьынщ апхуэдэ лъагъуныгъэм. Уи щхьэ щIыб дыуигъэдзэжынщ, ныбэр ныкъуэ хъумэ. Узэрылъагъун дэнэ къэна, узэтеплъэ мыхъужу укъигъэнэнщ. Мылъкуращ унагъуэр унагъуэ зыщIыр. Сэ тхьэ пхуэсIуэни, уэр дыдэр апхуэдизу фIыуэ сыкъэплъагъуу иджыри къэс укъызбгъэдэмысынут, бынищымрэ уэрэ фызыхэпсэукI, сэ къэзугъуея мылъкур уигу пыкIыркъым, армыхъумэ… Хъунщ ар, гурыIуэгъуэщ, абы и гугъу афIэкIа тщIынкъым. Хьэкъыращи, а псор къыщIэзгъэхъея си пхъур естынукъым, тезгъэплъэнукъым а Тамарэ и къуэ лъэпэд гъуанэм.
– СыткIэ пщIэрэ, Iей, ар лъэпэд гъуанэу, хьэмэрэ Тамарэ и лажьэр сыт? – зи гъащIэр тэмакъкIыхьу зыхьа, езы Темыркъан зэрыжиIэщи, абы «IэбжьанипщIкIэ» къилэжьа мылъкур зэзыгъэзэхуа мо фыз псыгъуэ лъагэм иджы и фIэщ дыдэу мурад ищIат «щхьэзыфIэфIыжькIэ» зэджэ и щхьэгъусэм пэувыну. – Абы и лъэпэдыр дэнэ уэ щыплъэгъуар? Уи ней зыщыхуар апхуэдэу щхьэ бгъэикIэрэ?
– Аращ сэ сызэреджэр псэукIэмыщIэ дэтхэнэми. Мыпэжу пIэрэ, пцIыуэ жыпIэфыну ахэр псэукIэкIэ игъащIэкIи къызэрысщIэмыхьэнур? – Псэун щIидза къудейщ щIалэм. Лажьэ иIэкъым, цIыхухэр щотхъу. ЗэрыщIалэфIыIуэра уигу темыхуэр?.. А-а-аIэ, сэ сощIэ уигу къеуэр, ар щхьэусыгъуэ пщIа щхьэкIэ. Уи щIалэгъуэм Тамарэ укъимыдэу Батыр мыгъуэм зэрыдэкIуаращ. Хэт и лажьэ, ар гъащIэкIэщIу къыщIэкIамэ? Уэ уи гужьгъэжьым кIэ иIэкъым…
– Уэлэхьи, фызыжь, уэ сыти жыIэ, сэ сыпсэууэ ахэр благъэ сымыщIыну. Быдэу уи фIэщ щIы ар зэрумылъагъунур. ЩIалэм и къэшэгъуэ щыхъуакIэ, зэман имыгъэкIуэду езым хуэфэщэн кърегъуэтыж. ГурыгъаIуэ ар ди хъыджэбзыжь цIыкIум.
– Е-е-ей, – мэщатэ Хъаджэт, – уэ фIумыгъэжар хьэрэмщ… ЖесIэжынщ, ауэ къодэIуэну пIэрэ? Иджырей щIалэгъуалэм я щхьэ и унафэ ящIыж. Ауэ игъащIэми къекIуэкI хабзэщ, ныбжьыщIитIым гухэлъ зэхуащIамэ, зэрышэу, къулеягъ-къулейсызагъым емылъытауэ. Насыпыр мылъкум зыкIи епхакъым.
– Куэд уощIэ уэ абы теухуауэ, – жеIэ ауан хэлъу Темыркъан. – Тхьэр согъэпцI, сэ фIэкIа хэмытамэ, а тIум я насып зэпэгъунэгъу згъэхъум! СощIэ сэ ар зэстынур куэд щIауэ. Я хьэжьыр хэти псафэ хуашэну зэубзэ, зэхъуапсэ унагъуэщ. Хуэкъулейщ. ПсэукIэ ящIэ…
Апхуэдэу иухат а махуэм Темыркъан и шхыдэр. 63

Езым зэрыжиIэщи, Темыркъан Iуэху гуэр зэфIигъэкIыф, и щхьэ кIэлъыплъыжыф зэрыхъурэ, зэрыпсэун, къулей зэрыхъун иужь итащ. Пэжу, и адэм, абы и адэжым я деж щыщIэдзауэ ахэр хуэкъулейуэ къекIуэкIа унагъуэт. Я щIы кIапэкIи, я Iэщ бжыгъэкIи пэрытхэм ящыщт. Нэпсеяуи яхужыпIэ хъунутэкъым Темыркъан къэзылъхуа нэхъыжьхэр. Нэхъ тхьэмыщкIэхэм зыщIагъэкъуэфырт, псапэ хъунщ, жаIэурэ я хъушэм къыхашурэ къулейсызым мэл щрат щыIэт. КIуэдатэкъым ар, зыщIэжхэм я гум къинэжат гуапэу. Дунейр къутэжыху псэуну цIыхур къигъэщIыркъым. Дунеижьри чэзути, зи нэхъыжьыгъуэм я зэманыр икIым-IукIуэтурэ, Темыркъан и псэугъуэри къэсат. Балигъ хъуат, и къэшэгъуэт. Нэ зрища хъыджэбз гуакIуэ, хъыджэбз гуапэ Тамарэ зыкъыпригъэхырт. Пщащэм фIыуэ илъэгъуа щIалэ иIэми, ар тIэурэ-щэрэ Темыркъан къыжриIами, мыдрейр кIэрыкIтэкъым. Зэрыхуэкъулейр и напщIэ телъти, псэлъэху къыдригъэжейрт, абыкIэ Тамарэ гурыхь зыщищIыну, игъэхъуэпсэну, къыдихьэхыну. АрщхьэкIэ хъыджэбзым и жэуапыр зыт: «Мылъку къудейкъым цIыхур зэрыпсэур. Псэм фIыуэ илъагъур щынэгъуэщIкIэ, ар хъуэжыгъуейщ мылъкукIи сыткIи, ар уэ умыщIэу щыткъым. Япэм хэгъэзыхь щыIагъэнуми, иджы щыIэжкъым. Си ужь икIи, уи щхьэ Iуэху зехуэж». Темыркъан и ужь итыххэурэ, хъыджэбзым ар къигъанэри, и зэман нэсати, Батыр дэкIуат. Мыдрейм сыт ищIэжынт, апхуэдэ къызыщыщI псом я лейтэкъым. Ауэ ар губжьащ, сэ схуэдэт ар зращIэр, жиIэри. ЦIыхур игъэгузэвэн и гугъэу, зигъэгусащ, «къэсшэнукъым зэи» жиIэри. Апхуэдэу илъэситI хуэдэ дэкIауэ, и анэ шыпхъур къакIуэри къыжриIащ, къешхыдэ-къеущиеу:
– Уи деж щыпэублэкъым икIи щыкIэухкъым, Темыркъан, зэхъуэпса хъыджэбз IэщIахыу зэрашэр. Уэ фIыуэ плъэгъуами, езым укъилъагъуу щыта а Тамарэм? Абы нэхърэ унэхъ Iей уэ? Къашэ абы нэхърэ мынэхъыкIэу зыгуэри, и нэр ирегъэщIыж къопэгэкIам. Умыгъуэтыну ара къэпшэн? Гъунэжщ. Зызэрыбгъэпщхьауэ, абыкIэ зыгуэр бгъэгузэвэн уи гугъэу, ущысщ. Иджыпсту хьэзыр гуэр уимыIэмэ, сэ къызэдаIуи къыпхуэзгъуэтынщ, псэукIэ зыщIэ унагъуэ къыхэкIауэ хъыджэбз хъарзынэ.
Къытригъазэурэ тIэурэ-щэрэ ар Быцэ къыщыжриIэм, Темыркъан гупсысащ, и щхьэ ечэнджэщыжри, нэгъуэщIхэм занщIэу закъримыгъэщIами, тегушхуащ, «хэт нэхърэ сынэхъыкIэ, сынэхъ Iей?» – жиIэри, къишэну. «Къысхуэбгъуэтар слъагъун, зэзгъэцIыхун хуейкъэ япэ щIыкIэ? Си нэ уфIыцIауэ къэсшэн?» – щыжиIэм, анэ шыпхъур гуфIэри, щIалэр къигъэгугъащ хъыджэбзым хуигъэзэну. ПIалъэ къритри, и пщыпхъум и пхъур я унэ къригъэблэгъащ. Темыркъани, имыщIэххэу абы ирихьэлIа хуэдэ, Быцэ и деж кIуащ.
Анэ шыпхъум къалэну и пщэ дилъхьэжар абы нэсти, мо тIур зэбгъэдигъэтIысхьэщ, псалъэмакъыр къахуригъажьэри, езым кIэбгъу зищIыжащ, адэкIэ фэ фызэгурыIуэ, жыхуиIэу.
Ауэрэ уэршэру, Iэджэм тепсэлъыхьу сыхьэт хуэдэ зэбгъэдэсауэ, Темыркъан тегушхуэри жиIащ: – Дэтхэнэ щIалэ зи къэшэгъуэми сыхуэдэщ. Пэж жысIэнщи, сыпсэсыуэршэ-
гу лъыптагъэнщ, иджыри къэс лъыхъущ. Уэри 64
ру сыщIыббгъэдэсыр аращ. Сыт къызжепIэн абы теухуауэ? УзгъэпIащIэркъым… Гупсысэ.
– КъызгурыIуащ ауэ сытми уэршэрэгъу-зэштегъэу узэрымылъыхъуэр. Ауэ жэуап гуэр уэстын хуэдэу, дэ иджыри дызэрыцIыхуркъым.
– Уэлэхьи, дэ тIури фIыуэ дыкъицIыху къыщIэкIынмэ Быцэ. Тхьэ пхуэсIуэнщ, ди Iей лъыхъуэуи къыщIэмыкIын ар. – ПэжынкIэ хъунщ, – и щхьэр ирехьэх хъыджэбз зэкIужым, гупсысэ щIыкIэу.
– Сыхуэкъулейщ, – Темыркъан тогушхуэри ирешажьэ адэкIэ и псалъэр, – утхъэжу узыхэпсэукIын сиIэщ…
– АкъылкIэ укъулеймэ, адрейр зыгуэр хъунщ, – хъыджэбзым и щхьэр къеIэтыжри, тегушхуауэ щIалэм и нэгум йоплъэ.
Пщащэм и псэлъэкIэр игу иримыхьарэ тIэкIуи зэгуэпауэ, сыт мыбы сызыхуигъадэр, жиIэу, Темыркъан абы жэуап гуащIэ иритыну игу къэкIат. Ар есатэкъым апхуэдэу зыгуэр къепсалъэу, ауан къащIу, ауэ зэгупсысыжщ, сыти къикIрэ мыбы къибжахэм, жиIэри, зыгуэркIи зыкъримыгъащIэу къыжьэдэкIащ:
– Сыкъызэрыплъагъущ… СыпфIэделэмэ, занщIэу жыIэ.
– Тхьэ, апхуэдэуи жызмыIэ, убзаджащэ нэхъ лажьи уимыIэ.
– Абы щыгъуэ къыздэкIуэ, узгъэпсэуфын уи гугъэмэ.
– Апхуэдэу занщIэу унэ ящIыркъым, унагъуи яухуэркъым. Ар зэщхьыр уи нэр щыпхыкIауэ мэзым ущIэкIынырщ… Япэ щIыкIэ нэхъыфIу дызэрыцIыхунщ, ди хьэл зэрыщIэнщи, итIанэ… Хьэм техуэнрэ кхъуэм техуэнрэ ямыщIэу баш ядзыркъым…
Апхуэдэу Темыркъан къишэгъат зэпсалъэ кIыхьи, лъагъуныгъэкIэ узэджэн гуэри хэмылъу, лъэныкъуитIри Быцэ зэрытригъэгушхуам ипкъ иткIэ. Анэ дэлъхум и щхьэгъусэм и псалъэм едэIуат Хъаджэти. Темыркъан къишат Тамарэ и зэгуэпкIэ. И псэукIэкIэ, и къулеягъкIэ ар зригъэхъуэпсэн, щIригъэгъуэжын мурадкIэ. Хъаджэти цIыхубз жыджэру, щхьэгъусэ пэжу, жыIэдаIуэу, нэмыс хэлъу, унагъуэкIэ фIыуэ къыщIэкIати, Темыркъан къыхуинауэ зэдэпсэурт. Тамарэ зыдэкIуауэ щыта Батыр зы щIалэ цIыкIу къызэринэкIыу пасэу дунейм щехыжам, ар Темыркъан и жагъуэ хъуарэ, Тамарэ игу тезэгъарэ зыми къыхуэщIакъым. Ауэ езым зэрищIэжти, лIар фIэгуэныхь хъуами, Тамарэ игу тепщэхат.

Iэсият и шыпхъу нэхъыжьымрэ Аслъэнрэ я дэлэл хуэдэу хъуат. Мы гъэм школыр къэзыух хъыджэбзым, «Папэ сыкъищIэмэ, пэкIэ щIыр сигъэтхъунщ», – жиIэурэ, Софят пIащIэу иуцIырхъ тхыгъэ тIэкIухэр Аслъэн иритырт. ЩIалэр пыгуфIыкIыу зи нэ дахитIыр зыгъэгуфIэ хъыджэбзым еплъырти, тхылъымпIэ зэкIуэцIылъыр Iуихырт. Софятрэ Iэсиятрэ умыцIыхуми, зэрызэшыпхъур къапщIэу зэщхьт. ТIум язри къыщопсалъэкIэ, къыщоплъ къудейкIэ нэ къуэлэнхэр къыпхуагъэджэгурт, кIыхь дыдэу щымыт щхьэцыгъуэхэр я плIэм къытелът, я нэбжьыц кIыхьхэри, я пэ тIейхэри, я Iупэ къэпщари зым ей хуэдэт. ИтIани, зэхэгъуэщэн хуэдэу ахэр зэщхьыщэтэкъым, зэрызэмыщхь гуэрхэри ядэплъагъурт. Софят нэхъ цIыху щэху сабырыфэт, къоIущащэ хуэдэт, къыщопсалъэкIэ. Iэсият пкIатэлъатэт, жант, нэхъ псынщIэуи цIыхум нэIуасэ хуэхъурт. Ар щIалэм бгъэдэлъадэрти, хуэгуфIэу, нэфIэгуфIэу еплъырт, дауэ сыкъып- 65
щыхъурэ, жиIэ хуэдэу. Аслъэни абы хуэзэху, псалъэ гуапэ гуэрхэр жриIэрти ежьэжырт, къызэрыдэIэпыкъум щхьэкIэ фIыщIэ хуищIрэ игъэгуфIэу. Хъыджэбзыр абы къыхуэгушхуат, зэсат. Софят и пIэ Iэсият итамэ, и адэ ткIийм емыдаIуэу, фIыуэ илъагъу щIалэм хуеиху хуэзэнт, щыхуей дыдэми дэкIуэнти ежьэжынт. ЩIалэ «хъерсызым» хъыджэбзыр игъэкIуэсэнкIэ шэч зыщIа адэм иужьрей зэманым сакъыу пхъур ихъумэрт. ПщIантIэм диубыдэжат, зэрыдэкIышхуэ щымыIэу. Щхьэлажьэ ирихъуауэ егупсысырт мо «хьэулейм» хъыджэбзыр щыхъума зэрыхъунум. Быдэ и анэ гъыркъым жиIэри, и хьэ бзаджэжьыр и куэбжэм и гъунэгъуу кърипхат, блэкIри къыблэкIыжри къищIэу. ЩIалэмрэ пщащэмрэ иджы гурыфIыгъуэ закъуэу къахуэнар Iэсият яхузэрихьэ «пощт» щэхурат.
Ноби Iэсият школым къызэрысу, Аслъэн къигъуэтри тхылъымпIэ зэкIуэцIылъыр иритыжат, «Укъысхуэарэзы?» жиIэ щIыкIэу, зыхуигъафIэу и нитIыр игъэджэгуу.
– Хъунщ, дахэкIей, – жеIэ Аслъэн, тхылъымпIэр и жыпым ирилъхьэурэ. – Жэуапыр нобэ ныпIэрызгъэхьэжынщ. Нэхъ иужьыIуэкIэ.
– ДызэгурыIуащ, – жеIэри и Iэ цIыкIур къыхуищIурэ хъыджэбзыр IуокIыж.
Аслъэн пIащIэу лъэныкъуэегъэз зещIри, письмом йоджэ:
«Аслъэн, илъэс, мазэ, махуэ дапщэ хъуауэ дызэхуэзэрэ, ди гухэлъхэр зэхуэтIуатэу, дызэрыгъэпэжу? Къэзбжауэ псори сощIэ. Ауэ а псоми сыт и мыхьэнэ, гъэрым ещхьу сыдаубыдауэ дызэхуэзэ щымыхъукIэ? ЖыIэмыдаIуэу сынэкIуэсэфкъым. ЦIыхум сыт къысхужаIэн? Уэри усхуэгъэкъуаншэркъым. ЩIалэжь цIыкIум хуэдэу хьэгъэбанэу ди куэбжэм уIут защIэу уекIуэкIыфынкъым. Ар зэрыемыкIури къызгуроIуэ. Иджы сэ жысIэнур аращи, си адэм мурад Iей къысхуищIауэ фэ изоплъ, Iуэху гуэрхэм яужь итщ. АдэкIэ уэ пщIэнум ухуитщ. Узыншэу ущыт».
еджэри Аслъэн письмом хэгупсысыхьащ. ТхылъымпIэр зэкIуэцIилъхьэжри и жыпым ирилъхьащ. «Зыгуэр щIэн хуейщ, – егупсысырт ар. – Ауэ сыт сщIэнур? Иджыпсту лэжьыгъэм и гуащIэгъуэщ. Хъыджэбзыр къесхьэжьэу сытIысыж хъунукъым. Сыт Iэмал? Дауэ сщIымэ нэхъыфI?»
Аслъэн тIысри, Софят и тхыгъэм жэуап иритыжащ:
«Софят, уэри уощIэ иджыпсту си Iуэху зыIутыр. Лэжьыгъэм сыпэрыкI хъуркъым. Сыт хуэдэу сымыгупсысами, хэкIыпIэ къысхуэгъуэткъым. Махуэ зыбгъупщIкIэ зыхъумэжыф, нэгъуэщI сыхуейкъым. ФIыуэ укъэзылъагъу Аслъэн».

– IитIыр зэротхьэщI, псэукIэ зыщIэхэр зэрощIэ. Уи фейдэ зыхэлъыр, соукIытэ жыпIэу, блумыгъэкI. БлэкIам укIэлъыIэбэжкIэ, къикI щыIэкъым. Узэджэр къокIуэри, узэпэгэкIыр пIэщIокI. Къоджэ насыпым пежьэф… Апхуэдэ псалъэ пэж дапщэ щыIэ? Гъунэжщ. Насыпыр умыщIэххэу къакIуэу къыщыпхуепсыхи, укIэлъыIэбэмэ улъэмыIэсу щыпIэщIэкIи щыIэщ, ЦIушэ. Апхуэдэ IуэхукIэ сызэропсалъэм щхьэкIэ си щхьэм пщIэ хуэзмыщIыжу аракъым. ХузощIыжыIуэри аращ, ухуеймэ. Къимылэжьа къулеягъым дэфыщIейм и лъэр зэрымыбыдэри сощIэ. Уэрэ сэрэ абы дыщыщкъым. Дэ лэжьэкIи дощIэри, псэукIэкIи дыхуэмыхукъым. Дызэщхьщ 5 Заказ № 223 66
зыгуэркIэ. Сэ сэщхьщ благъэу сызыхуейри. Ар зэрыжысIэм щхьэкIэ, сылъаIуэу, сыубзэу къыпщымыхъу. Хэт нэхъри зызгъэнэхъыкIэкъым, сипхъури къыдэнэжауэ, здэсхьынрэ зэстынумрэ сымыщIэжу аракъым, –
Темыркъан къригъэжьа псалъэр ишэщIащ, къэувыIэжын зэрыхуейри имыщIэжу, гум нэхъ зэрыдыхьэн Iэмал къилъыхъуэу, абы щыгъуэми, убзэу е лъаIуэу фэ къызэрытемыуэным хуэсакъыу… – Дызэхуэфащэу игъащIэм дыкъокIуэкI – лъэпкъыцIэ зетхьэкIи ди IэдакъэщIэкIкIи. Сыт ягъэ кIын, благъагъэкIэ зызэпытщIэмэ? СыткIи ди Iуэху зэхуэкIуэ си гугъэщ. Зэрыдгъэгъашэ ди бынхэри, дызэрыгъэблагъэ-дызэрыгъэпэжу. Ауэ Iуэхур гувэнкIэ Iэмал зимыIэщ. КIэщIу зэфIэгъэкIын хуейщ.
– Уэлэхьи-и-и, Темыркъан, жыпIам гупсэхуу сегупсысащи, хэбдзын хэмылъу пэж защIэм, – хуэму, мыпIащIэу къригъэжьащ лIы гъуабжэ гъур цIыкIум, и нэ къицIуукI цIыкIуитIыр и шляпэ къуапэшхуэм и щIагъым хьилэшыфэ къытеуэу щызэхуишэу. – Уи псалъэр къызэрызгурыIуамкIэ, сэ – къуэ, уэ – пхъу диIэщ. ТIури дащыщкъым мэжалIэхэм. «Ныбжьэгъугъэр благъагъэм хуэдгъашэ», – жыпIэу аращ. Сыт хэлъ абы? ДызэрыщIэн къудейт хэлъыр. Уэ пхуэдэлI уемыпэгэкI, уи кIэ къихуам зыдумыгъэш, жиIащ, –лIы цIыкIу макъышхуэм щэхуу псалъэ и гугъэжми, зэресауэ, и макъ цIур къыIэщIэкIырт. – Дэ дызэгурыIуэнт, езыхэр зэгурыIуамэ.
– Хъыджэбзым щхьэкIэ уэ умыгузавэ. Ар сэ си Iуэхущ, ЦIушэ. Къуэр ууеймэ, къэгъэдэIуэф.
– Убзаджэщ уэ, Темыркъан. Си щIалэр абы и ужь зэритари, къызэригъэлъеяри умыщIэ хуэдэ зыбощI. Ар зымыщIэ къуажэм дэсыж? Сытыт и лажьэр?
– Уэлэхьи, сэ си зэрану абы шхий хэмылъ, сыщыгуфIыкIынутэм уи благъагъэм. Зэтезыкъутэжар…
– … «дэракъым… Батыр и къуэ егъэджакIуэращ», – жыпIэнуракъэ? Дауи, абы щIэныгъэ нэхъ иIэщ си къуэм нэхърэ. Ауэ, апхуэдэу емыджами, дыдейри…
– Фэ псэукIэ фощIэ, ЦIушэ. Аращ сызыхуейр.
– Дауэ-тIэ иджы ар зэрытщIынур, Темыркъан?
– КъедаIуэ-тIэ, ЦIушэ, быдэу. Мыпхуэдэущ ар зэрытщIынур…

Темыркъан махуищ хъуауэ зигъэлъэрымыхьт. ЗэрыжиIэмкIэ, щхьэузым ихьырт. Ихьыпэрт къыхуэкIуа уз бзаджэм. Узыр къыздыпхуикIынур пщIэркъым, жыхуаIэращ, армыхъумэ, мы лIы быхъу щхьэгъумыр, узыншащэу щытар, апхуэдэхэм щхьэкIэ къэдзыхауэ зылъэгъуа щыIэу ящIэжыртэкъым. Темыркъан пщIантIэм къыдэкIыу уэрамым техьэжыртэкъым. Дунейр апхуэдэу мыхуабэ дыдэми, дыгъэм щышынэм ярейуэ, унэм щIэкIыртэкъым, и нэр плъызу, хэщэIукIыу хэлът. Унагъуэм щыщхэр бгъэдыхьэми, гъунэгъухэр щIэупщIакIуэ къекIуэкIми, къазэрепсалъэ щIагъуэ щыIэтэкъым. «Фэ фызилажьэкъым, си щхьэ си лажьэщ», – жиIэрти, кIэщIу зыпигъэкIырт.
Махуэ ещанэри апхуэдэу игъэкIуауэ, пщыхьэщхьэхуегъэзэкI щыхъум, фызым жриIэу унэм къыщIригъэха шэнтым тетIысхьэри, и щхьэр къыфIэхуауэ зыгуэрым егупсысу щIидзащ. Гукъутэт абы уIуплъэну, апхуэдизкIэ тхьэмыщкIафэ къытеуати. Хьэдэ изыхарэ хьэдэ хьэзыррэ ар зэбгъэщхьынур къэщIэгъуейт. Мы дуней дахащэр фIэфIыжу пщIэнтэкъым. Аурэ дыгъэм къухьэпIэм зыкъуидзэжри, пшапэр зэхэуэу хуежьащ. 67
Иджыри къэс зыгъэбэмпIа джэд зэгуэудыгъуэхэри лъэуейм дэлъеижыну джэдэщым зэрыхуэкIуэжар щилъагъум: «Махуэри кIуащ, дызыхуэкIуэ жэщым Тхьэм фIы къытхудигъакIуэ», – жиIэщ игукIи, и щхьэ узри щыгъупщэжауэ, Темыркъан и щхьэгъусэм ину еджащ, дуней мамырыр игъэпIейтей пфIэщIыну: – Ей, фыз, дэнэ ущыIэ?!
– Сымис, лIыжь. Сыт ухуейт, укъыщIыхьэжыну ара? – къыпэджэжащ абы унэм къыщIэкIа Хъаджэт. – Сыт щIыхьэж мыгъуэ зи гугъу пщIыр? – къыфIэмыIуэху щIыкIэу абы къиплъыхьащ унэшхуэрэ псэуалъэ зэгъэпэщакIэ хъурейуэ къещIэкIа пщIантIэ хуитыр. – ФIех мыгъуэ мы си щхьэр. ФIехыпэ… Iэсият дэнэ щыIэ?
–Ан-на Iей, пщыгъупщэжа? Ар школым кIуащ. Къызэраухам щхьэкIэ зэхуэс тIэкIу ящIыж. Тхьэмахуэ хъуауэ къыджеIэ. Сыту умыщIэжрэ ар?
– А-а-а, си щхьэжь мыгъуэ. Узым ирихуащ итар… Къеджэ-тIэ а зызыгъэнысащIэу унэм къыщIэнэжам.
– Сыту пщIынут?
– Плъагъунщ зэрысщIынур… Къеджэ.
Хъаджэт унэм щIыхьэжри, Софят къыщIигъэкIащ. Темыркъан зигъэтхьэмыщкIафэу и пхъум еплъри жриIащ:
–Мы си щхьэр фIех. Жэи хущхъуэ гуэр къысхуэхь аптекэр хуамыщIыж щIыкIэ. ПсынщIэу нэси къэсыж. АпщIондэху мыбдеж сыныщожьэнщ.
Софят зыутIыпща адэр сыхьэтым еплърей хъуат, пхъум и къэкIуэжыгъуэм пэплъэу. Пшапэр зэхэуэрт. Джэдхэр тIысыжати, Хъаджэт джэдэщыбжэр игъэбыдэжырт. Нобэрей махуэм еш зымыщIэу уэрэд къизыша, зэрызехьа бзухэми заущэхужат ешагъэфэу. Дунейр сабыр дыдэ хъуат, мы дакъикъэ зыбгъупщIым зыгуэрым пIащIэу пэплъэ хуэдэ. Абы ирихьэлIэу, гъунэгъу хъыджэбз фIыцIэ цIыкIу Даринэ куэбжэм къыIулъадэри, и макъ жьгъырур къигъэIуащ: – Хъаджэт!.. Хъаджэт, зо!.. Фи Софят щIалэ гуэрхэм къаубыдри машинэм ирадзэри…
– Сыт Iей жыпIэр?! Хэт и щIалэ, хэт и машинэ?.. Дэнэ здашар? – анэ гужьеям псалъэхэр зэкIэлъегъэпIащIэ.
–Iэлиуэс, Хьэсэн, Сэлихь сымэ…
Темыркъан и щхьэ ехьэхар къиIэтри, фызымрэ хъыджэбз цIыкIумрэ къажьэхэплъащ. Арэзы хъуагъэфэу абы и нэр цIууащ, ауэ зэхихар къыфIэмыIуэхуа хуэдэ, псори ауан ищI щIыкIэу, мащIэу пыгуфIыкIри, фызым жриIэми, и щхьэ хужиIэжми зэхэщIыкIыгъуейуэ щэхуу жиIащ: – Щхьэ умыхъумэрэ уи пхъур IункIыбзэ етакIэ?..
Фыз гужьеям зыхуэмыубыдыжу лIым хуилъ щIыкIэу жеIэ:
– КъохъулIащ, лIыжь, уи мурадыр. Дауэ пщIыми, уи гугъэм уи Iэр тебгъэхуащ. ИгъащIэм зримыпэса щIалэжьым хьэм хуэдэу Iурыбдзэри уежьэжащ… Хъунщ иджы, сымаджэ нэпцI зумыщIыжми, ягъэ кIынкъым… НакIуэ, Даринэ дахэ, псынщIэу школым дыгъакIуэ. Iэсиятрэ Аслъэнрэ яжетIэн хуейщ.
Фызымрэ хъыджэбз цIыкIумрэ школым щынэсам, гуфIэгъуэ зэхуэсыр зэщIэплъауэ екIуэкIырт. Iуэху яIэу къыщIэкIа хъыджэбзищыр щыщIыхьэжым, Хъаджэт абыхэм елъэIуащ и пхъур къыхущIагъэкIыну. Къэхъуар зымыщIэ Iэсият псынщIэ дыдэу къыщIэжащ, тIэкIуи гузавэу.

ар анэм. – Сыт къэхъуар? Щхьэ укъыскIэлъыкIуа? – пIейтейуэ къыбгъэдохьэ – Уи шыпхъур яхьащ, – жеIэ Хъаджэт, и нэпсыр щIилъэщIыкIыурэ, щэхуу зэрыгъыр и макъкIэ къапщIэу. – Аслъэн жеIи кIэлъыгъэпхъэр. Хэт ищIэрэ, якIэлъысынкIэ хъунщ. ПсынщIэу жэ. Хъаджэт и гум щызэрызехьэ псом щыщу зыри къыхудэшеякъым, ауэ игукIэ кIэлъыжиIащ: «Мылъку фIэкIа напэ яIэкъым къызыщIэныжынхэм. «ПсэукIэ зыщIэ», жаIэ. Мылъкура нэхъапэр? Ухуэмейуэ узыдэпсэум сыт хуэдэ псэукIэ дэбухуэнур? Мылъку щхьэкIэ уи хьэдэм ирикIуэнкъэ зи бын дыдэм щымысхьыжыр?»
Хъыбар зэраIэрыхьэу, зэныбжьэгъу щIалищыр – Аслъэн, Мурат, Руслан сымэ машинэмкIэ щIэпхъуэри, нэху щыху лъыхъуащ хъыджэбзым. Къуажэм щыщIэупщIащ. Езыхьэжьа щIалэм и Iыхьлыуэ хамэ къуажэ дэси къагъэнакъым. Сытми, нэху щауэ Софят унагъуэ гуэрым къыщагъуэтащ. Абы щIалищыр ятеуэу законым унафэ ирагъэщIыну щытрагъэчыныхьым, унагъуэр зей лIыр къэуври жиIащ:
– Фи ажэ си бжыхь къевмыпх. Къэзыхьахэри къэпхъэрахэри фызизырикIщ. Фыхуеймэ фшэж, нэхъыфIщ жыфIэмэ, къэвгъанэ, ауэ сэ си гугъу къэвмыщI, сэ абы си Iуэху лъэпкъ хэлъкъым.
Аслъэн Софят зыхуигъазэу щепсалъэм, хъыджэбзым и нэпсхэр къещэщэхыу и фIэщу къыхуэгъыу къыжриIар мыращ:
– ЗэфIэкIащ ар, Аслъэн. Сэ нэзгъэзэжу уи деж сынэкIуэжкIэ уэркIэ напэ хъунукъым. Абы щхьэкIэ сытхьэусыхэфынукъым. Дауэ щытми, ар къызэзыщIар си адэщ. Си адэм дауэ седэуэжын?.. Сэ нэхърэ нэхъыфI гъунэжу щыIэщ. Къэпшэнщ, унагъуи ухъунщ. Ауэ си гум зэи уихункъым. Куэдрэ сыпсэуми, мащIэ фIэкIа къэзмыгъащIэми, уэращ сигу щызгъэфIэнури фIыуэ слъагъунури. Уи гъуэгур нэху, уи гъащIэр дахэ Тхьэм ищI.

Темыркъан ипхъу нэхъыжьыр зэрашэрэ илъэсым нэсами, къыдыхьэжатэкъым щалъхуа пщIантIэм. Зыхуигъэгусат зыхуэмей лIым гъэпцIагъэкIэ езыта адэм. «Шляпэ уэд зэгуэудыгъуэ» жыхуаIэм хуэдэу къыщIэкIат малъхъэ фIыцIэ къуэгъур. И щхьэц хуэкIырыр шляпэ сабафэм къыщIэпIиикIрэ и жьафэ гъурыр хишу пщэдджыжьым ар куэбжэм къыдэкIырти, зыгуэрым пэплъэ фIэкIа умыщIэну, ищхъэрэкIэ еплъыхрэ ипщэкIэ дэплъеижу зыкъомрэ зиплъыхьа нэужь, и Iуэху нэхъ къыздикIыну къыфIэщIымкIэ, Iуэху блэкI иIэ хуэдэ, иунэтIырт, пщэдджыжь зекIуэ зы сыхьэт е сыхьэтитI хуэдэ ищIмэ, къигъэзэжу Iуэху гуэрхэр зэфIигъэкIыну, пщIантIэм щыпэщэщэну игу илъу. Сэлихь псынщIэу къыщигъэзэжи жэщ къыщытехъуи щыIэт. Нобэ имыщIа Iуэхур пщэдей зэфIигъэкIыжыну игу ирилъхьэрт махуэ къэс, ауэ езыр зэрыгугъэм хуэдэу хъуртэкъым. Iэщ зехьэнри Сэлихь памыгъаплъэу и адэм е и къуэшым зэфIагъэкIырт. Езым «хъарзынэу зэфIигъэкIыр» уэрамым щиIэ «Iуэхухэрат». Дахэ жыIэнкIэ хэт къытекIуэн жыпIэнт, ар псалъэу зэхэпхмэ. Щыкъу адэ ткIийми екIурабгъу къыхуигъуэту хуежьат. Зыхуигъазэрт, дэуэршэрырт, и ныбжьэгъужь гуэр хуэза хуэдэ. Зэ къыщIэдза хъуамэ, Iуэхур адэкIэ зэрыкIуатэм хуэдэу, ар щыкъу адэм ебгъэрыкIуэ хъуащ, и унэ кIуэуэ хуежьащ. Псэуным хьилагъэ гуэр хэплъхьэ зэрыхъур ищIэрт Сэлихь. УукIытэу, зыппIытI-зыпхузу упсэукIэ зэфIэмыкIыу къилъытат. Бзаджагъэ пхэмылъу псэуа ухъун? И гъащIэм и 69
адэм зыщIигъэджыкIар арат. «Банэ и пIэ банэ къокIэж» жыхуаIэм хуэдэт: ещхь хъужат къэзылъхуам. Сэлихь и унэ кIуэж фIэкIа пщIэнтэкъым иджы Темыркъан и деж щыкIуэкIэ. Я хьэшхуэри зригъэсати, джэ-къаджэ хэмыту, дыхьэрт, фадэ гуэри Iухуарэ къыщыжанаи хэту. Дыхьэрти, лIыжьым епсалъэ хуэдэурэ, и кIуэжыгъуэ хъумэ, зэрылажьэ-зэрыIэбэ Iэмэпсымэ гуэр здихьынт, сыхуеипэт мыбы, жиIэнти. Малъхъэм и хьэлыр игу ауэ жыжьэуи зэрыримыхьыр жиIэну Темыркъан и дзэ шырт. Малъхъэ мыхъумыщIэ къыпэщIэхуамэ, абыкIэ нэгъуэщI хуэмыгъэкъуэншэжыну псори зи лажьэр езырат. Унагъуэми кърахъуэну щIадзат и пхъур игъэунэхъуауэ. ЖиIэнур ищIэртэкъым абы щыгъуэ Темыркъан, и нэщхъыр зэхэлъу и щхьэр унэм щIих фIэкIа…
Темыркъан фэ зримыплъ, псэукIэмыщIэ зыфIища Аслъэн, и IэнатIэм зыкъыдигъахуэурэ, етIысэх имыIэу лъапсэм илэжьыхьырт, дэтхэнэ унагъуэ зэкIэлъыкIуэми хуэдэу псэурт. ЦIыхум абы хужаIэ щытхъур Темыркъани зэхихыжырт. Арат зыхуейр хьэблэдэсхэри. И пхъум ирищIауэ щытар зыгуэрхэм ягу илът, къыхузэгуэпи цIыхухэм яхэтти, лIыжьым и щхьэ мыгъуагъэ зэрыхурагъэхьыжынт зылъыхъуэр.
Мэкъуауэгъуэр къэсри, нэхущым дэкIрэ гувауэ къыдыхьэжу Аслъэн мэкъу еуащ. Сэлихьи яхэтт мэкъу еуэхэм. АрщхьэкIэ зы махуэ мэкъу еуамэ, етIуанэм зигъэпсэхун хуейт. И шэмэджыр е шэмэджыкIыр къутэрти, Iэмэпсымэр зэригъэпэщыжыху, «жьы Iурыхьэгъуэ» игъуэтырт. Зэ зыгуэрым, зэм нэгъуэщI гуэрым деж лъэIуакIуэ кIуэрт. Псэхугъуэ зримытыххэр фIыуэ къэзылъэгъуауэ къыщыхъу и щыкъу адэрт. Темыркъан и дзэ шырт малъхъэ жьэмщхьэмым (зыми зыкъримыгъащIэу игукIэ арат иджы абы фIищар) пхъашэу епсэлъэн. ТэмакъкIыхь зыфIумыщыну лIыжьым иджы хуэшэчыжыххэртэкъым лъэIуакIуэ къэкIуэрей хъуа малъхъэр. ЛIыжьым зигъэпщкIуу къиублат, абы емыпсэлъэн, зыхуимыгъэзэн щхьэкIэ.
ГъэпщкIуа защIэу псэуфынт Темыркъан? И пщIантIэ дэкIыу дэнэ кIуэнт? Къощэм упэщIэхуэнкъэ? Темыркъан къэгубжьарэ папщэу пщIантIэм дэтт, щIэуэ фIилъхьа гуахъуэкIым теупсыхьыжу. УщIэгубжьын мащIэ? Хъаджэти махуэ къэс жыхуаIэм хуэдэу къриудэкIырт и пхъур мо мыкIуэмытэжьым зэрыритар, Софят зигъэгусауэ къызэрыдэмыхьэр. Сыт жиIэнт апхуэдэхэм деж Темыркъан? Зэгуэпауэ унэм къыщIэкIырти, зыгуэрхэм епэщэщ хуэдэурэ зэманыр игъакIуэрт.
Иджыпстуи арат. ГуахъуэкIыр Iэрыхуэ зэрыхъуам еплъырт зригъэгъазэу, къызэригъэдзэкI-нызэригъэдзэкIыу. КуэбжэмкIэ плъэри илъэгъуащ лэжьэгъуэ махуэм и Iэр щIиупскIэу къыдыхьэ малъхъэр. Абы зэрыIуплъэу, Темыркъан, и щхьэм лъы дэуея хуэдэ, къызэIыхьащ, зигъэкIэрэхъуащ, гущыкI хэлъу убжьытхэри, хуэмышэчыжу малъхъэм жьэхэлъащ, жиIэнуми нимыгъэсу:
– Уа, гъуэгумыгъуэм ежьэн, делафэжь! УщIыскIэрымыкIыр лIо? Сэ къуэ сиIэщ, сыпхуэныкъуэкъым, малъхъэнэгъу сылъыхъуэркъым!
Зыпэмыплъа губжь псалъэхэр щызэхихым, Сэлихь и пIэм ижыхьри, хьэ щтам хуэдэу, щыкъу адэм еплъащ. Гуахъуэр шияуэ иIыгъыу ар къыхуэкIуэу щилъагъум, «Сэ иджыпсту мыбы щысщIэн щыIэкъым», –
жыхуиIэу, зигъэкIэрахъуэри пIащIэу дэжыжащ.
Я мыIуэху зэрахуэну куэдым яфIэфIщ, я бзэр убыдыгъуейщ. Бзэгур насып Iыхьэу къащохъу зыкъомым. Къуажэдэс гуэрхэм къызыпхагъэIукIыу * * * 70
щIадзат Аслъэнрэ Iэсиятрэ яку зыгуэр дэлъу. Зыгуэр здыщыжаIэм зыгуэр щыщыIэщ, жаIэ щхьэкIэ, а тIум я Iуэхур апхуэдизкIэ щэхути, сатепсэлъыхьрэ гуэныхь къэсхьмэ, жаIэу Iичрам къэзыхьыжхэри щыIэт.
– ГъэщIэгъуэн щхьэ хъуа Аслъэнрэ Iэсиятрэ зэдэгушыIэмэ? Куэд щIауэ зэсащ… Зэхуэгушхуэми ягъэ кIынкъым, – жиIэрт зым.
– А тIум ягу зыгуэр къызэхуэмыкIыу фIэщщIыгъуейщ, – жиIэрт етIуанэм.
– Софятрэ Аслъэнрэ яку дэлъар-щэ? ЕмыкIукъэ?
– ЩIалэм зэшыпхъуитIым яз Iэрымыхьэу хъуну къыщIэкIынтэкъым. Я адэм хуиIэ зэгуэпым къыхэмыкIауэ пIэрэ ар?
– А щIалэм зигъэIэдэбурэ, мы Темыркъан Iуэху дыдэ къищIащ.
– Уэлэхьи, хъырц хэвмыщIыкI фызытепсэлъыхьым, – жеIэ нэгъуэщIым. – ЗыхуэмышыIэ пщтырафэу, фи мыIуэху щхьэ зефхуэу пIэрэ?
Къуажэ Iуэху къызэращIам зэгуигъэпат Темыркъан…
Пщэдджыжь гуэрым, дыгъэр къыщIэкIыху зигъэгувауэ, Аслъэн мэкъупIэм дэкIырт. Нобэ Iэнэ щтэн иухмэ, мэкъур къришэлIэж хъунут. АдэкIэ нэгъуэщI Iуэхухэми яужь ихьэн хуейщ. Иджыпсту псом нэхърэ нэхъапэр Iэщым и щIымахуэ шхын зэгъэпэщынрати, ар дунейр къызэIымыхьэу, уэлбанэ къытемыхъуэу зэфIигъэкIын и мурадт. Иджыри къэс жыджэру езыхьэкIа анэми жьыгъэм зыкъригъащIэрт. Нысэм и нэ къыхуокIри, къуэм иреудэкI, къапшэркъым жеIэри. «Сыт иджы сэ пхуэсщIэжыфынур, Софят? – егупсысырт Аслъэн сыт щыгъуи хуэдэу. – А пщэдджыжьым укъэсшэжын хуеят, жыпIэм семыдаIуэу. Сыт хуэдэу сыномыпсэлъами, бдатэкъым, сэ цIыхум къысхужаIэнум, си напэмрэ си нэмысымрэ уегупсысри. Лъагъуныгъэр-щэ? Дэнэ тхьыну дяку дэлъа лъагъуныгъэр? Дэнэ къыздикIыжынур апхуэдэ насып? Зи гумрэ зи псэмрэ хуимытыжу нэрылъагъуу хьэщыкъ схуэхъуа уи шыпхъум хуэбгъэкIуатэрэ псори? Ар дауэ хъуну? Дэнэ схьыну? Дауэ селъэпэуэну и лъагъуныгъэм? СепэгэкI хъуну? ДахэкIэ къыгурызгъэIуэну сыхуежьати, къикIа щыIэкъым. Сэри сыгъущIкъым… ситхьэкъуащ. Сытым къыхэкIыу? Зэи сыхэтщ уи адэм теслъхьэну, абыкIэ зызгъэзэхуэж си гугъэу… ПцIыщ ари. Си гум укъридзэмэ, си псэм сыхуимытыж сохъу, зэшыр къыстоуэ, мэуз си гур… Иджы тIум фязкIэ гуэныхь къэзмыхьу хъуркъым. Напэри дэнэ схьыну? Дауэ хъуну си Iуэхур? Сыт сщIэнур?..»
Гъуэгум кърикIуэ щIалэм имыщIэххэу IущIа хуэдэу зыхуигъазэу епсэлъэн щхьэкIэ, пасэу Аслъэн къэзылъэгъуа Темыркъан пщIантIэм дыхьэжщ, куэбжэ къуагъым къуэувэри, къакIуэр къэсыху пэплъащ. Гуахъуэр зи дамащхьэм телъ щIалэр гъунэгъу къыщыхъум, лIыжьыр гъуэгум къытеуващ гъуэгурыкIуэм еплъу. Аслъэн къэуIэбжьащ ищIэнур имыщIэу. «Къысщымыхьащэрэт мы лIыжь бзаджэр. Сыт къызжиIэми, Iэмал зэриIэкIэ зысшыIэнщ. И пхъур сэ къызимытын щхьэкIэ, езым зэрыжиIэщи, мо псэукIэмыщIэм зэрыритамкIэ сигъэкъуэншэжу къызэдэуэну хьэмэрэ?..»
– Зэ ауэ къэувыIэт зы дакъикъэкIэ, Батыр и къуэ, – и гъащIэм зы бзаджагъ, ткIиягъ гуэри хэлъауэ умыщIэну, абы щабэу зыхуегъазэ щIалэм. Аслъэн къоувыIэри, яку дэлъ псори ирикъухыу, зишыIэу, лIыжьым и пащхьэм зыщигъэнэмысыфIэу къыдрешей:
– Сыт ухуэдэ, Темыркъан?
– ЩIэныгъэ уиIэ къудейкIэ псэуа ухъун уи гугъэ уэ, щIалэ? АбыкIэ зэфIэкIыркъым цIыхум и Iуэхур. Уэ… 71
– Умыгузавэ, Темыркъан. Сыт хуэдэу сыпсэуми, си зэран уэзгъэкIынкъым.
– Уэ сэ узибын хуэдэщ, Аслъэн, пэж къызжеIэ… – бзаджагърэ ерыщагъкIэ къуажэм щыпашэ, псоми къацIыху Темыркъаныр мырауэ умыщIэжыну щабэу мэпсалъэ.
– Адэу укъыщIэслъытэн щхьэусыгъуэ гуэри сиIэкъым, Темыркъан, укъэзгъэпцIэнуи сыхэткъым, – лIыжьым хуэмыарэзыуэ, зыхуигъэгусэ хуэдэу жеIэ Аслъэни, и гъуэгу тоувэж. «ЛIы хъуныфэт мы Тамарэ и къуэр. ЦIушэ и къуэ Iейм нэхърэ нэхъыфIт, бетэмал, мыр. Зыгуэрми щымыгугъыу и щхьэ игъэпсэужыфынщ… Абы и жэуапхэри зэрышэрыуэ. Къэпым и щхьэр умытIатэу, хьэ илърэ ху илърэ пщIэркъым», – жыхуаIэращ…

Темыркъан Аслъэн епсэлъэну щIыхуеяр къуажэдэсхэм кърахьэкI псалъэмакърат. ФIэнэнутэкъым, щыхьэнутэкъым, едэуэнутэкъым. Зыми къимыщIэу, лIыжьым и гур мы щIалэм щабэ хуэхъуат. Зыгуэрми зыкъригъэщIэну и щхьэ хуигъэфащэртэкъым. ИгукIэ куэдрэ зэригъэпщат, зэпилъытат, лIыгъэкIэ, нэмыскIэ зэпигъэуват и пхъур зыхуейуэ зыдимыгъэкIуамрэ хуэмейуэ зрита щIалэмрэ. Аргуэру щыуэну хуейтэкъым Темыркъан. И щхьэ унафэ хуэмыщIыжу арат итIанэ. И бын я унафэ хуэмыгъэтэмэму къыхужаIэнуи, и щыуагъэм етIуанэ пхъур теунэхъуэнуи зыхуигъэфащэртэкъым. Псом ящхьэу къилъытэр арати, хуейтэкъым аргуэру къыпэщIэхуэнур псэукIэмыщIэу къыщIэкIыну…
Аслъэн и мэкъумылэр къришэлIэжри гъущэу зэтрилъхьэжат. Хадэ зехьэн, унагъуэм щыIэбэн жыпIэми, абы иджыри ищIэн куэд иIэт. Лэжьыгъэм хуэщхьэхтэкъым. Абы нэхъ къехьэлъэкIыр и анэм и жьэ къыкIэримыгъэкIрат: «Школым щIумыдзэж щIыкIэ, зыгуэр къытхуэшэ, – жиIэрт абы. – КъыпкIэлъыплъын ухуейщ. ФтекIуэдэн къызыхэкIыни диIэщ, уи ныбжьри нэсащ…»
Апхуэдэхэм деж щIалэр и пащIэкIэ щIэгуфIыкIырти ежьэжырт, зэгупсысыр анэм къыхуэмыщIэу. КъащIэнуи хуейтэкъым Аслъэн. Ар иджыри ечэнджэщырт и щхьэм: «Дауэ сщIымэ, дауэ хъуну?» – жиIэу. И анэм емызэгъын къишэнтэкъым, абыкIэ шынагъуэ иIэтэкъым. Зэгупсысыр и щхьэрат. Хэт ищIэрэ къэхъунур?.. Анэр зэрегупсысыр нэгъуэщIут: «ЩIэтаучэлыншэр къишэр сэмызэгъын и гугъэу арауэ пIэрэ?»… Унагъуэ щIыныр бэлыхьти, зэанэзэкъуэр гупсысэм хидзат.
Пщыхьэщхьэ гуэрым и ныбжьэгъуитI – Русланрэ Муратрэ – къыщIыхьат щысыну, тIэкIу уэршэрыну. Я щыпэ къакIуэтэкъым а тIум, ауэ нобэ я щытыкIэ-зыщIыкIэр нэгъуэщIт. Зыгуэр къахэхъуауэ Аслъэн къыщабзыщI хуэдэ, зэхуэгуфIэрт, я ныбжьэгъум щIагъыбзэкIэ къепсалъэрт. Тамари зы адакъэ нэхъ иныIуэ яхуиукIауэ, ящыгуфIыкIыу ящхьэщытт, щIалэ зэхуэгушхуахэм псалъэ кIапэ гуэрхэр къахидзэу.
Арати, щIалищым ныщхьэбэ Тамарэ къахуищта Iэнэм техъуэхъухьу тIэу-щэ бжьэ зэдаIэта нэужь, и къуэм гукъанэ хуищIу Тамарэ къыхидза псалъэмакъыр ирашэжьащ, уи анэм нысэ къыхуэши дызэхэгъаплъэ, жаIэри. Аслъэн зыри жимыIэу абыхэм жаIэм едаIуэрт.
– Уэлэхьи, иджыпсту жыпIэмэ, къыпхуэдгъэсынмэ напIэдэхьеигъуэкIэ, – жиIэрт Руслан, и макъыр зэпишу.
– ТлъэкI къэдгъанэмэ, напэ диIэкъым, – къыдежьурт абы Мурати. – 72
Ныбжьэгъум къыпхуимыщIэр хэт къыпхуэзыщIэнур? Ауэ къыджеIэ къудей, хэтхэ я дей унэидзыхьэ дыздэкIуэнур? Уигу ирихьа, узэхъуэпса, узэпсэлъа щыIэ?
– Мы ди ныбжьэгъум зимыужьурэ, гухэлъ зыхуищIаIами, къыщыщI зэрихабзэу, трахыу хагъэкIыжынкIэ сошынэ, – ауан хэлъу жеIэ Руслан.
–Iущ хъуауэ щытын хуейм, тхьэ, ар, – и псалъэ къахелъхьэ Тамари.
– КъыджепIэну пIэрэ зыгуэр? – кIэрыхъыжьэпащ и ныбжьэгъуитIыр Аслъэн. – Уэлэхьи, афIэкIа лIыгъэ уимыIэу дымыщIэ егъэджакIуэу узэрылажьэр. ЛIыгъэншэ хуейтэкъым малъхъэу, узэпсалъэу щытам и адэр.
Иужьу къыжраIам Аслъэн зэгуигъэпащ. Абы игу къэкIыжащ иджыпсту зимычэзу куэд. Ар анэм йолъэIу щIалэхэр зы дакъикъэкIэ къызэхуигъанэу зэригъэпсэлъэну. Тамарэ зэныбжьэгъухэм ящхьэщыкIа нэужь, Аслъэн щIалитIым яжреIэ и Iуэху зытетри (мобыхэм ямыщIэ хуэдэ ар!), зыгуэрым нэхърэ зэрымынэхъ лIыгъэншэри, икIи и ныбжьэгъуитIыр къегъэгугъэ и Iуэхур пщэдей пщыхьэщхьэ зэфIигъэкIыну, езыхэр къыдэIэпыкъуну лIыгъэ яIэмэ.

«Ныжэбэрей пщIыхьэпIэр зыхуэсхьынур сщIэркъым, – игукIэ жиIэу нэху къекIат Темыркъан. – ФIы Тхьэм къытхудигъакIуэ. Уэлэхьи, сигу иримыхь… Иримыхьуи, сыт къикIрэ абы? – лIыжьым и гур фIы ещIыж езым. – Моуэ, куэбжэм сыпэжыжьэу пщIантIэм сыдэт хуэдэт, гуахъуэр сщIэгъэкъуауэ. Соплъэри, Батыр и къуэр куэбжэм деж щытт къаплъэу. «ЛIо, щIалэ, узыхуейIат? Хьэжь хуэдэ, щхьэ укъызэнэцIрэ?» – жызоIэ сэри. Езыр, зыри жимыIэу, къызоплъ, и щIыхуэ стелъ хуэдэ… Стелъу пIэрэ-тIэ я гуэныхь Софятрэ абырэ? Тхьэм къысхуигъэгъу, стелъмэ…», – Iичрам къихьыжырт иджы лIыжьым.
А махуэр Темыркъан щхьэжагъуэу игъэкIуат. И пщIыхьэпIэри зыми жримыIауэ и гум щихъумэрт. КъригъэкIынIауи хуейтэкъым, и фIэщ хъуртэкъым. «Зымахуэ щIалэр блэкIыу сызэрепсэлъарауэ пIэрэтIэ?» – щхьэусыгъуэ лъыхъуэрт лIыжьыр. Пшапэр зэхэуэрт. «Иджыпсту сыкъэкIуэжынщ», – жиIэу дэкIа Iэсияти, сыхьэтым щIигъуащи къигъэзэжыртэкъым. ЛIыжьым гузавэу щIидзат, кIэртIоф пэгун ныкъуэ иIыгъыу къыбгъэдыхьа Хъаджэт зыри жримыIэми. Асыхьэтым, зэлIзэфызыр къигъащтэу, япэми хуэдэу, куэбжэмкIэ къыщыIуащ Даринэ цIыкIу и макъыр:
– Яхьащ..! Яхьащ..! Iэсият яхьащ! Слъагъуу машинэм ирагъэтIысхьэри Iуашащ!
Къэхъуагъэшхуэ щымыIэ хуэдэ, Хъаджэт пэгуныр бжэщхьэIум тригъэувэри Даринэ пежьащ. Хъыджэбз цIыкIум бгъэдыхьащ, и щхьэфэм Iэ дилъэри, едэхащIэ щIыкIэу жиIащ:
– Ди хъыджэбзхэр езыгъэшэну къуажэм дэсыр уэ зы цIыкIурат, Даринэ?.. Хэт зыхьар? КъэпцIыхуа?
– Аслъэн, Мурат, Руслан сымэ.
Фызымрэ хъыджэбз цIыкIумрэ зэжраIэм къедаIуэу адэкIэ щыт Темыркъан ар щызэхихым, къэгубжьарэ къэхъуар къыфIэмыIуэхуарэ мыгурыIуэгъуэу, и макъыр Iэтауэ жиIащ:
– Мы Тамарэ Iуэху щхьэ сыкъищIауэ пIэрэ, сэ сипхъу фIэкIа нэгъуэщI нысэ ищIыну Iэмал имыIэу?! Зэпыту укIуэ, яшамэ!
Абы къыфIигъэкIатэкъым Темыркъан. Хабзэм и хьэтыркIэ, зыгуэрхэр пхъэр игъэкIуэн хуейти, ар зэфIигъэкIащ а пщыхьэщхьэм. Хъыджэбзыр фIэфIу Аслъэн дэкIуат. 73
ЕтIуанэ махуэм Тамарэхи Темыркъанхи я деж цIыхухэр дыхьащ, зым – къиша нысэм и хъер илъагъуну, лъапэ махуэ кърихьауэ къыщIэкIыну; адрейм – я насып нэхъыбэ хъуну, лъэдакъэ махуэ къыщинауэ ехъуэхъуу. Ауэ хъуэхъуакIуэхэр дэкIыжа нэужь, езыр-езыру зэжраIэжырт:
– Дауэ хъуну дяпэкIэ а унагъуитIым я Iуэхур? Дауэ зэгурыIуэну?ЗэшыпхъуитIым къапэплъэр сыт?..
А псом жэуап езытынур зэманырт… Астемыр
ГъащIэм и зы теплъэгъуэ
Рассказ
Хьэсэн нышэдибэ и лэжьыгъэм пэрыуват лэжьэну гукъыдэжышхуэ иIэу: абы къыщыхъурт илъэс куэдкIэ и гум щигъэфIа, и щхьэм щиIыгъа зы гупсысэ иджы холстым трищIыхьыну хуэхьэзыр хъуауэ.
Iуэхум и пэр умыщIэу и кIэр пщIэнукъым, жаIэ… Хьэсэн зэрысабийрэ кIэлъыплъырт я унэм пэгъунэгъуу къыщыт Iуащхьэм щIэх-щIэхыурэ дэкIыурэ къуажэм къыдэплъэу лIы гуэр зэрытетым. Iуащхьэ щыхъукIэ, абы и щыгум зиплъыхьу тетыну зыфIэфIи щыIэнщ. Сыт абы гъэщIэгъуэну хэлъыр?! ГъэщIэгъуэныр а лIым гъащIэм хуиIэ лъагъуныгъэрт. Хьэсэн сабийми, къыгурыIуэрт зауэм зи лъакъуэхэр хэзылъхьа лIым и пхъэ лъакъуитIымрэ и блэгущIэхэм щIэт щIакъуэ баш кIыхьитIымрэкIэ Iуащхьэм удэкIыным гугъуехьышхуэ зэрыпыщIар икIи зэрыдзыхьщIыгъуэджэр. Ауэ абы къыгурыIуэртэкъым а лIым апхуэдиз тегушхуэныгъэрэ къарурэ къыхэзылъхьэр. Iуащхьэм ар дэзышыр и къуажэм, гъащIэм хуиIэ лъагъуныгъэрат хьэмэ?.. А упщIэм и жэуапыр Хьэсэн нобэр къыздэсым къищIакъым. ЕджапIэм щыщIэсым, зауэм зи лъакъуитIыр хэзылъхьа лIыр нэхъыжьщ жери, бгъэдыхьэу еупщIын укIытащ. Москва щIэныгъэ нэхъыщхьэ щызригъэгъуэту къыщигъэзэжам, зэманыр IэщIэкIат: зи лъакъуитIыр зауэм хэзылъхьа лIыр псэужтэкъым.
Зи блэгущIэм щIакъуэ баш кIыхьитIыр щIэту пхъэ лъакъуитIым тет лIыр сурэту ищIыну Хьэсэн куэд щIауэ и мурадт, ауэ гукIэ зыхищIэрт а сурэтыр «къопсэлъэн» щхьэкIэ зыгуэр зэрыхуримыкъур. А хуримыкъур къыщигъуэтари дыгъуасэ къуажэм щыкIуэжарщ. Нобэ ар хуэпIащIэрт апхуэдизрэ игъэтIыгъуа Iуэхум щIидзэну. Зэрылажьэ щыгъынхэр зыщитIагъэу здэщытым, телефоныр къэзууащ. Къэпсалъэм жэуап ириту телефон трубкэр игъэтIылъыжа къудейуэ, Хьэсэн и лъэщапIэм Уэлийрэ Жэмалрэ щIыхьащ. – Уэ фыкъеблагъэ, си нэкIу ижьым зыр къеуэмэ, нэкIу сэмэгур етIуанэм щIихулыкIыу кIэзет напэкIуэцIхэм сыщызыубэрэжь си критик нэхухэ. ФыхьэщIэ лъапIэщ, жьантIэмкIэ фыкъыдыхьэ, фетIысэх. 74
– Абым и цIэкIэ соIуэ, ар гушыIэкIэ къысхуэмыхъуа, накIуэ, Уэлий, дыщIэгъэкIыж, лейуэ дыкъыщIыхьауэ къыщIэкIынущ дэ мыбы. ДымыщIа щхьэкIэ, гужьгъэжь гъэтIылъа къытхуиIэщ Хьэсэн, – Жэмал и нэкIур дыхьэрэну къызэщIэнащ.
– Уий мыр, укъэлыдыну ухьэзыри, нэхъыщIэ щыхъукIэ, уигу иримыхьын гуэри къыжьэдэхункIэ хъунщ. Нэхъыжьщ щIыжаIэр ар, хуей хъумэ, дэгущ, хуей хъумэ, бзагуэщ, хуей хъумэ, нэфщи аращ, – Жэмал къыщыгубжьам деж псалъэхэм зэрыхэмыплъыхьыр зыщIэ Уэлий псалъэмакъыр къигъэщэбэжыну яужь ихьащ. – МыбыкIэ гъуэгу тхуэхъуати, уи лэжьапIэм дыкъыщысым, ди ныбжьэгъужьыр тлъагъунщ жытIэри, дыкъыщIыхьащ. КъызэмыхъулIа гуэрхэм гу лъатащ жыпIэу, уэри, Хьэсэн, уи щхьэм ирумыгъажэ. Псори зэуэ икIи занщIэу къызэхъулIэ дунейм теткъым, зэи мыджалэу зекIуэкIэ къэзыщIа сабий дунейм къытехъуауэ жаIэуи яIуатэуи зэрызэхэдмыхам хуэдэу. Дэ уэ дигу Iей пхуилъкъым, уи лэжьыгъэхэр цIыхухэм едгъэцIыхуну, уи сурэтхэм къаIуатэ гупсысэхэр нэхъ куууэ зыхащIэу, къагурыIуэу ахэр едгъэсэну, уэри уи щыуагъэхэр уэдгъэлъагъужыну аращ дызыщIэкъур.
– Пэжыр, дауи, щхьэфэм щемыдэхащIэр нэхъыбэщ, – Жэмал и макъри нэхъ щабэ хъуащ. – Ауэ пэжыр здэщымыIэм зыужьыныгъи щыIэкъым.
– Сэ пэжыр зи жагъуэхэм сащыщкъым, Жэмал, фэ фIэвмыгъэжар зэрыхьэрэмырщ сигу къеуэр. Ди пэжым нэмыщI пэж щыIэкъым, жывори, кIэзетеджэхэм я пащхьэм фохьэ. Псори критиккъым, псори художниккъым, цIыху жыIэзыфIэщыр куэдщ, фэ жыфIэхэм шэч къытепхьэ мыхъужыну къызыгурыIуэхэри щыIэщ. Уеблэмэ, фи «пэжым» и зэранщ Москва щагъэлъэгъуэну щыта си выставкэр къызэрызэтрагъэувыIар, худсоветыр хэплъэжыху, жаIэри.
– Зэ догуэ, – жиIащ Жэмал, и Iэгур ущIауэ Iэ сэмэгур иIэтри, – уи сурэтхэм яхужытIар зэрыпэжым шэч гуэр къытепхьэу ара?
– Къытызохьэ. Къытызохьэ, Жэмал, ауэ къэзгъэзэжмэ, зэман нэхъ диIэу абы дытепсэлъыхьынщ. Иджыпсту сыщIэмыкIыу хъунукъым, фыкъыщIыхьэн и пэ Лукич къэпсэлъащ, сыпхуейт, жери. Фи жагъуэ фымыщI, зызмыгъэгувэу къэзгъэзэжынщ.
– КIуэ, тIасэ, къоджэр нэхъыжьщ, – Хьэсэн зыгуэр пидзыжыну зи жьэр зэтезых Жэмал япэ зригъэщри жиIащ Уэлий, – дэ зыщIыпIи дыпIащIэркъым, дыножьэнщ, уи сурэтхэм деплъынщ укъэсыжыху.
Хьэсэн щIэкIыным пэмыплъэу, тIуми блынхэм кIэрыт сурэтхэмкIэ яунэтIащ. Ар щIэкIыу бжэр къызэрыхуищIыжу, Жэмал и щхьэр игъэсысри:
– Абым и цIэкIэ соIуэ, гъэщIэгъуэнкIэ мы художникхэр. КъаймыхъулIа гуэрым гу лъыптакъэ – гуахъуэпэм упаIуну хьэзырщ. УедэхащIэрэ – уранэщ-урапсэщ.
– Пэж яжепIэмэ, ураврагщ, я фейдэ зыхэлъ пцIы яжепIэмэ, урадругщ, – дежьууащ абы Уэлий, – ауэ, Жэмал, дапхуэдизу Хьэсэн дымыубми, уэлэхьи, зэрылэжьакIуэшхуэр пхущIэмыхъумэну. Илъэс ныкъуэ дэкIар уэрэ сэрэ мы мастерскойм дыкъызэрыщIыхьэрэ?
– ЩIигъуами, щIигъуа щыIэкъым.
– АтIэ, мыбы лэжьыгъэщIэу къыщIигъэувар плъагъурэ?
– Абым и цIэкIэ соIуэ, ар мылэжьакIуэшхуэу жызыIэм мыхъур тегъэуауэ гуэныхьыр къелэжькIэ.
Абдеж я псэлъэныр щызэпагъэури, Уэлийрэ Жэмалрэ лъэщапIэм щIэт сурэтхэр гупсэхуу зэпаплъыхьу лъэныкъуэ зырызкIэ ежьащ, зыр адрейм зэран хуэмыхъун хуэдэу. Жэмал сурэтыр псынщIэ-псынщIэу зэпиплъыхь- 75
рэ къыкIэлъыкIуэмкIэ екIуэтэкIмэ, Уэлий зэман нэхъыбэ тригъэкIуадэу лэжьыгъэхэм еплъу бгъэдэтт, уеблэм и гуфIакIэм блокнот къыдихыурэ зыгуэрхэр иритхэрт.
Хьэсэн къэкIуэжыху лъэщапIэ кIуэцIыр щыму щытыну къыщIэкIынт, Жэмал Уэлий емыджамэ:
– Мыдэ къакIуэт.
– Сыт къэхъуар?
– Мыдэ къакIуэ жаIащи, къакIуэ, къоджэр нэхъыжьщ.
Уэлий щыбгъэдыхьам, Жэмал къикIуэту – бгъэдэкIуэтэжу пхъэ лъакъуэхэр зыщIэт Iэнэм тет холст хужьым бгъэдэтт.
– Еплъыт. Мыр плъагъурэ! – жиIащ абы Уэлий къызэрыбгъэдыхьэу.
– Сыт сызэплъынур? Холст хужь, Хьэсэн лэжьыгъэм хуигъэхьэзырауэ.
– Абым и цIэкIэ соIуэ, уи нэхэм кIэлъыгъэплъын хуей сфIэмыщIым.
– Зэ догуэт, холстым и курыкупсэм ит удзыфэ хъурей цIыкIура хъунщ уэ сыбгъэлъагъуну узыхуейр.
– Хъурей дыдэуи щыткъым ар, ныбгъуэ джэдыкIэм нэхъ ещхьщ, ауэ уи нэхэм къэпщIыжу зэрыщIадзар си гуапэщ. Нэхъ гупсэхуу еплъыт абы.
– Сабий IэпапIэу пIэрэ жызоIэ…
– КъэпщIащ, сабий IэпапIэщ. ДыкъэзыгъэхъуамкIэ соIуэ, дапхуэдизу шыду мыерыщми, хэхъуэн щIимыдзам Хьэсэн.
– Хэт сабийуэ щымытар? Сабий IэпапIэ. Ар къежьапIэм и къежьапIэжщ.
– Абы и закъуэкъым, сабий IэпапIэр зытет полотнор хужьщ, ар къабзагъэщ, фIыуэ щыIэм я щIэдзапIэщ. Езы IэпапIэм еплъыIуэт, – и псалъэхэр нэхъ зэкIэлъигъэпIащIэ хъуащ Жэмал, – Iуданэ псыгъуэ зытелъ цы топ цIыкIум хъурейуэ къижыхьурэ зым нэхърэ адрейр нэхъ ину хъурей куэд сабий IэпэджэдыкIэм трищIыхьам хуэдэщ. Аракъэ гъащIэ гъуэгуанэ жыхуаIэжыр? Ар зэм къоувыIэ, зэпоу, ауэ, псыIудзэ зыхуащIа псыIэрышэм хуэдэу, зэман куэд димыхыу и къарум хохъуэ, псыIудзэм щхьэпролъри, гугъуехьым текIуауэ, и гъуэгур къегъуэтыж… Абым и цIэкIэ соIуэ, а Iуданэм насыпым и гъуэгу фIэпщми, щыуагъэ мыхъуну. Насыпыр куууэ зыхэпщIэн щхьэкIэ, бэIутIэIуи ухуэзэн хуейщ. Плъагъуркъэ, гъуэгур зэпоу, йожьэж, зэпоу, йожьэж.
– Афэрым, Жыджэрхэ я къуэ, афэрым! Хьэсэн зэрыхэхъуэр нэрылъагъущ, – фэрыщIагъ зыхэмылъ гуфIэгъуэ къищырт Уэлий и нэгум.
– Абым и цIэкIэ соIуэ, шхуэIукIэ дубэрэжьурэ лIы къыхэтщIыкIакIэ, – иригушыIэну къигъуэта псалъэхэмкIэ зыхуэарэзыжу ину дыхьэшхащ Жэмал. – ЦIыху пэжмэ, Жыджэрхэ я къуэм иджы жреIэф уэрэ сэрэ ди критикэм мыхьэнэ имыIауэ.
Бжэ Iух макъ къэIури, Хьэсэн къыщIыхьэжащ.
– Мы сурэтым теухуауэ зэкIэ зыри жумыIэ, – жиIащ Уэлий, и макъыр щэху ищIри.
– Къысхуэвгъэгъу, фызыпэзгъэплъащ, фезгъэзэшащ.
– Дыппэплъэр пэжщ, ауэ зэшыпIэ диIакъым, уи сурэтхэм деплъащ, – жиIащ Уэлий, блокнотыр и гуфIакIэм дилъхьэжурэ.
– НтIэ иджы, Алыхьым и шыкуркIэ, кIэзетхэм сызэрыщывгъэвуун материал хъушэ фиIэ хъуащ.
– Абым и цIэкIэ соIуэ, Хьэсэн, уи фIыр уафэм нэс зэрытIэтыным и ужь дит мыхъумэ, лъакъуэпэщIэдз пхуэтщIыну ди пщIыхьэпIэ къыхэмыхуэ.
– Къоплъ нэхъ – къиплъ, жи, гу зылъумытэ гуэрхэми гу лъыттэнкIэ 76
хъунщ, ар уи щхьэм щIрибгъэжэн щыIэкъым, – и ныбжьэгъум и псалъэхэр деIыгъ Уэлий.
– Къиплъри содэ, сэ жысIэм фIэкI пэж щыIэкъым жимыIэу, сэ сызэреплъыр, къызэрызгурыIуэр мыпхуэдэущ жиIэу критикыр къэувмэ.
– Зэ догуэ, псалъэм папщIэ, къэтщтэнщ кIэзетым иужьу тета «Бгъэр къуршыщхьэм щохуарзэ» сурэтым теухуа тхыгъэр. Сыт абы мыпэжу, уигу иримыхьыну щыттхар? – къэуIэбжьащ Жэмал.
– Къэбэрдей-Балъкъэрыр къызэрацIыхур зэрыбгылъэркъым, атIэ гъавэм къикъутэ и губгъуэ къулейхэрщ, жывоIэ. Сыт нартыху лъэдий гъумхэр, щхьэмыжым къагъэщхьэлъа гуэдзыр зэрыт губгъуэм щхьэщыту къимыгъэлъагъуэу къуршыщхьэ нэщIым и щыгум щыхуарзэ бгъэм сурэтыщIым зэман щIытригъэкIуадэр, жывори, фошхыдэ. Фэ зэрыжыфIам хуэдэу къэзгъэлъэгъуами, сурэтым дагъуэ хуэфщIыну зэрыщытам шэч къытесхьэркъым.
– ХуэтщIынтэкъым, апхуэдэу жумыIэ, – и макъым зримыгъэIэту къэпсэлъащ Уэлий.
– Дауэ зэрыхуэвмыщIынур? – къызэщIэплъэрт Хьэсэн. – Фи жыIэм тету сурэтыр зэрысщIу, сыт гъавэ бэвым бгъэр щIыщхьэщытыр, жыфIэу къыщIэвдзэнущ. Фи жэуапыр хьэзырщ: «Абы дзыгъуэ хэсщи. Сыт дзыгъуэр щIэбэгъуар? МэкъумэшыщIэхэм щIым халъхьэн хуей щхъухьыр и чэзум халъхьакъыми…
Художникым и сурэтым тепщIыхьмэ, абы щIакхъуэ Iыхьэ тшхыр къытхуэзылэжь мэкъумэшыщIэхэр егъэкъуаншэ». Аракъэ жыфIэнур! Сэ къызэрызгурыIуэмкIэ, фэ фызытепсэлъыхьын хуейр лэжьыгъэм къыщызэхъулIа-къыщызэмыхъулIарщ. Абы щыгъуэми дэтхэнэ зы критикми къилъытэн хуейщ дэтхэнэ зы сурэтыщIми езым и дуней еплъыкIэ зэриIэжыр.
– Уи дуней еплъыкIэ уэ узэриIэжым дэ шэч къытетхьэркъым. СурэтыщI Iэзэу узэрыщытри дощIэ. Дэ дызыхуейр ди зэманым и толъкъун сыджым къытехута сурэтыщI Iэзэхэм, псалъэм папщIэ, Казимир Малевич, Пабло Пикассо, Сальвадор Дали сымэ уабгъэдэту утлъагъунырщ. Уэ абыкIэ умыарэзыуэ къэувыф, – жиIащ Уэлий, Хьэсэн и нэм щIэплъэурэ.
– Зи цIэ къипIуа сурэтыщIхэм сэ, фэрыщIагъ хэмылъу, пщIэ яхузощI, Уэлий, ауэ абыхэм ещхь сыхъунщ жысIэу сурэт сщIын щIэздзэкIэ, сэ абыхэм зэи сабгъэдэувэфынукъым икIи сыбгъэдагъэувэнукъым, сурэт тратхыкIар зытратхыкIам и гъусэу зы лъагапIэ зэи трагъэувэркъым.
– ТумытхыкIыу ууей щIы, – жиIащ Жэмал.
– Фи жьэр зыкIэрызгъэкIын щхьэкIэ, псалъэм папщIэ, щимэ фIыцIэ къекIу сурэту схуэщIынущ. Абы хужыфIэнури вжесIэнщ фыхуеймэ. Хьэсэн искусствэм лъэбакъуэщIэ щичащ, «Щимэ фIыцIэр» сурэтыщIым и ехъулIэныгъэ инщ. Ар теухуащ фIыуэ зэрылъагъуитIым я кум ещанэр къыдыхьэу унагъуэ насыпыр зэрыкъутам. Сурэтым къиIуатэм нэхърэ хужаIэр, къыхуагупсысыр щынэхъыбэ гупсысэкIэри щыIэн хуейуэ къыщIэкIынщ. Ауэ ар сэ къабыл сщIыхэм ящыщкъым.
– Зэ догуэ, дэ дызыщымыгъуазэ лъагъуэ гуэр искусствэм уэ къыщыбгъуэтауэ жыпIэну ара? – къэуIэбжьащ Уэлий.
– Сэ лъагъуэщIи къэзгупсысакъым, къэзгупсысын муради сиIэкъым – си Iуэху бгъэдыхьэкIэр дунейр зэрыжьым хуэдэу жьыщ: цIыхур цIыху зэрыхъурэ зэригъэпэща къулеягъыр и лъабжьэу щытын хуейщ дэтхэнэ ди зы лэжьыгъэми. Зы лIакъуэм къехъулIам адрей къыкIэлъыкIуэм хигъахъуэу, зригъэужьу кIуэн хуейщ. Арыншамэ, зыужьыныгъэ щыIэнукъым. 77
ЩIэткъутэри дымыщIэу, духуар зэтеткъутэжрэ абы и пIэм сытми зыгуэр идгъэувэкIэ, дэ зыдужьынукъым, ди пщIэнтIэпсыр псыхэкIуадэу дыпсэунущ.
– ЖыпIэну узыхуейр нэхъ гурыIуэгъуэу жыIэт.
– Псом япэрауэ, сэ Къэбэрдей-Балъкъэрым и зы Iыхьэу сыщытщ, си къуэпсхэр абы и щIыпIэ дахэхэм, и тхыдэм, и цIыхухэм, и псэукIэм, нэгъуэщI куэдми пхрыкIауэ хэтщ, къару къысхалъхьэу. Абыхэм саблэбэкъукIыу нэгъуэщI сурэт щIыкIэм сытехьэмэ, си къарур псынщIэу кIуэщIынущ. Си къалэн нэхъыщхьэу къысщыхъур сурэтыр фIыуэ зылъагъухэм я гумрэ я псэмрэ дахагъэмрэ нэхугъэмрэ къыщызгъэушыну аращи, къызэхъулIэрэ – жыфIэ, къызэмыхъулIэрэ – сывуб. Сэ сыщIэмыарэзыр фэ фи кхъузанэм щIэмыкIар зэрыхьэрэмырщ, фи Iуэху еплъыкIэм темыхуэу дунейм зыгуэр тет хъуну фи пщIыхьэпIэм къызэрыхэмыхуэрщ. Дунейм цIыхуу тетыр я теплъэкIэ зэрызэщхьэщыкIым хуэдэу, я гупсысэкIи зэтехуэркъым. Фыфейм емыщхьу щыIэ гупсысэкIэхэми пщIэ яхуэфщI.
– Сурэтыр ущейр уи мастерскойм щIэлъыхущ, Хьэсэн, – къыпхуэмыцIыхужыным хуэдэу и макъыр лъахъшэ хъуауэ жиIащ Уэлий, – сурэтым еплъми, тхылъеджэми хуэдэу, ялъэгъуамкIэ, зэхахамкIэ я гупсысэкIэ, я Iуэху еплъыкIэ къаIуэтэну яIэ хуитыныгъэр, сэ зэрысщIэмкIэ, зыми къыIихакъым. Критикри а уи сурэтаплъэхэм ящыщ зыщ.
– Ауэ абы сурэтыщIхэми сурэтхэми ятеухуауэ къызэрыгуэкI сурэтаплъэхэм ямыщIэ куэд ищIэн, илъагъун хуейщ. Критикыр щытын хуейщ къызэрыгуэкI сурэтаплъэхэм я гъуэгугъэлъагъуэу, сурэтыщIхэм я лэжьыгъэхэр нэгъуэщIхэм яйм иригъапщэрэ къайхъулIахэмрэ къаймыхъулIахэмрэ яригъэлъагъужу. Ауэ абы щыгъуэми критикым ищIэн хуейщ зи IэщIагъэм хуэпэж дэтхэнэ зы сурэтыщIми, езым къигъэщIауэ, сыхьэтым хуэдэу лажьэ дуней, къэралыгъуэ зэриIэжыр, икIи хуабжьу уемыгупсысауэ, псори зэпумышэчауэ абы уи унафэ хэплъхьэ зэрымыхъунур.
– СщIэркъым, Хьэсэн, нобэ апхуэдизу укъыщIытхуэдзэлашхэр, ауэ дэ къыдбгъэдэкIми къыдбгъэдэмыкIми, ухуейми ухуэмейми, жаIэр уигу ирихьми иримыхьми – критикэ щыIэн хуейщ. Критикэр ар, япэрауэ, сурэтыщIымрэ сурэтымрэ я рекламэщ. Псалъэм папщIэ, Уэлийрэ сэрэ дыкритикщ, уи лэжьыгъэр дубащи, абы къеджа сурэтаплъэм уи лэжьыгъэр къилъыхъуэнущ, езым и акъылкIэ пэжыр зэхигъэкIыну, уи сурэтым хужытIамрэ езы сурэтымрэ зэригъэпщэну. ЕтIуанэрауэ, дунейм къытехьа сурэтым я нэхъыбэр цIыху псоми яйщ, щыхуей дыдэм деж абыхэм еплъыну хуиту, ауэ а сурэтхэр апхуэдизкIэ куэдщи, зыри нэгъуэщI Iуэху тумыщIыкIыу цIыху гъащIэр урикъунукъым а къомыр зэпэпплъыхьыну. Аращи, сурэтыр Iейм я Iеижрами, фIым я фIыжырами зэхигъэкIыу критикэр щыIэн хуейщ. СурэтыщIым и лэжьыгъэм хуэфащэ гулъытэ, хуэфащэ увыпIэ лъыдгъэсмэ, дэри дгъуэтыну пщIэр зэлъытар аращ. ЖыпIэнурамэ, мыпэж жыIэным ди фейдэ хэлъкъым.
– Ди адэ мыгъуэм жиIэрейт цIыхум утепсэлъыхьын и пэ, абы и пIэм зигъэувэ, жери. Ди республикэм сурэт щIыныр IэщIагъэ зэрыщыхъурэ илъэсищэ хуэдизи ирикъуакъым, жыпIэнурамэ, искусствэ лъагэм и унэ блынхэр иджыри и кIэм нэс дэтщIеяуэ пхужыIэнукъым. Фэ фощIэ Саврасовыр зэрыхудожникышхуэр, ар апхуэдэу зэрыщытым шэч къытезыхьи щыIэу къыщIэкIынукъым, ауэ абы и сурэт цIэрыIуэ «Вындхэр къэлъэтэжащ» жыхуиIэмкIэ ди щIэблэм Къэбэрдей-Балъкъэрыр фIыуэ 78
къуит.
пхуегъэлъагъунукъым. Сэ сыхуейщ ди хэкум и дахагъэм, абы и дунейм си къарум къихьыху сытелэжьэну.
– Уэ пщIы псори хэдутэну яужь диту къыпщыхъу щхьэкIэ, Iуэхур апхуэдэу щыткъым, – псалъэмакъым къыхыхьащ Уэлий, – уи фIэщ зэрыхъун, дэри уи ехъулIэныгъэхэм уэр нэхъ мынэхъ мащIэу дыщогуфIыкIкIэ.
– Сыт хуэдэ сурэту пIэрэ икIэм-икIэжым фигу ирихьар?
– Дэ дызэреплъымкIэ, уэ сурэт щIыкIэщIэ гуэрым утехьащ. Ар гъащIэшхуэ зиIэнщ.
– Сабийм и IэпапIэмкIэ цIыху гъащIэ псо къэбгъэлъэгъуэныр, я нэхъ мащIэрамэ, сурэт щIыным щылъэбакъуэщIэщ, – жиIащ Жэмал.
– Уа, псалъэмакъ къэфлъыхъуэу фыкъысхуэкIуауэ ара нобэ? Сыт сабий IэпапIэ зи гугъу фщIыр?
– Хъунщ, хъунщ, Хьэсэн, нобэкIэ абдеж щыдухынщ. ГъуэлъыпIэм лъакъуэ сэмэгукIэ укъеувэха хуэдэщ нышэдибэ, иужькIэ дыкъыщIыхьэнщ, гукъыдэж нэхъ ущиIи, гупсэхуу дызэпсэлъэнщ. «Сабий IэпапIэр», хьэуэ, «ГъащIэр» лъэбакъуэщIэу икIи лъэбакъуэшхуэу зэрыщытым дэ япэу гу зэрылъыттари зыщумыгъэгъупщэ, – жиIащ Жэмал и макъым зримыгъэIэту.
Уэлии къэтэджыжри, Хьэсэн сэлам кърихыжащ:
– Дыкъэпсэлъэнщи дыкъыщIыхьэнщ. Уи махуэ фIы ухъу!
– ФымыпIащIэ, шей фемыфауэ фыщIэмыкIыж. Махуэр кIыхьщ. Сыщывэпсалъэм си макъым зезгъэIэтамэ, къысхуэвгъэгъу.
– Хъарзынэуи дыхьэулеяи, – жиIащ Уэлий. – Упсэу! МахуэфI Тхьэм ХьэщIэхэр бжэм нэс игъэкIуэтэжу къигъэзэжа нэужь, Хьэсэн телэжьыхьыну игъэхьэзыра холстым бгъэдыхьащ. Пэжу, абы сабий IэпапIэ тетт.
– Уэри, щIалэжь цIыкIу, зыми уемыIусэ бжесIарэ пэт, краскэ удзыфэм ухэIэбэри, холстыр буцIэпIащ, – и щхьэм хужиIэжу, и лэжьапIэм дыгъуэпшыхь къыщIыхьа и къуэ нэхъыщIэм хуэшхыдащ Хьэсэн.
СурэтыщIыр шэнтиуэм итIысхьэри и ныбжьэгъу критикхэмрэ езымрэ я кум дэлъа псалъэмакъым зы сыхьэт ныкъуэ хуэдэкIэ егупсысыжащ.
ИтIанэ къэтэджщ, холстым тет IэпапIэ удзыфэр хужькIэ щIихъумэжри, дыгъуасэ къуажэм щыкIуэжам илъэгъуа теплъэгъуэмрэ куэд щIауэ увыIэпIэ къилъыхъуэу и нэгум щIэт сурэтымрэ зэхэухуэнауэ холст хужьым иригъэзэгъащ…
ЩIалэ цIыкIухэм псыкIантIэм мывэкIэ псыIущIэ хуащIащи, пхъэ лъакъуэ кIыхьхэм тету, баш кIыхь зырызи яIэщIэлъу, зэрызехьэу абы хэтщ, зэфIэмытыфу псым хэхуэхэм ящыдыхьэшхрэ я гуфIэгъуэ макъыр аузым дэмыхуэу. Псы IуащIам къыщхьэщыт Iуащхьэ мылъагэм и щыгум сабийхэм къахэплъэу къытетщ пхъэ лъакъуитIым тет лIыр, и блыгуитIым щIакъуэ баш кIыхьхэр щIэгъэкъуауэ. МыпIащIэу къухьэ дыгъэм а лIым и ныбжьыр хешри, сабий насыпыфIэхэм къатредзэ, пхъэлъакъуэ кIыхьхэмкIэ зэхэзехуэн ящI псы щхьэфэ джыджым щыщIиупскIэу.
«Уэлийрэ Жэмалрэ къысхуахьа фIэщыгъэр, «ГъащIэр», фIэсщмэ дауэ хъуну пIэрэ мы сурэтым… Хьэуэ, ар егъэлеиныгъэщ. «ГъащIэм и зы теплъэгъуэ цIыкIу»… Ари пыухыкIыIуащ. «ГъащIэм и зы теплъэгъуэ» фIэсщынщи, цIыкIуми инми сурэтаплъэхэм зэхрагъэкIыж», – егупсысащ Хьэсэн. ИкIи лэжьыгъэр къызэрехъулIамкIэ зыхуэарэзыжу Iэпкълъэпкъыр шэнтиуэм ириукъуэдиящ. 79 Афлик
Сабий дыхьэшхым и пшыналъэр,
Махуэ дыгъэпсым и бзий налъэр, Куэбжэпэм плъыру щыт дэшхуейр, –
НэгъуэщI насыпу сыт сыхуей?!
Дыгъэпсым хэджэгухь щIэжьейр,
Щхьэгъубжэм къысхудэплъ кхъужьейр,
КъуэкIыпIэ пшэплъым и зы кIапэ, –
Сыт сызыхуейр нэгъуэщI насыпу?!
ЦIыхуншэ зэи мыхъум гъуэгур,
УэсыщIэр щIэпсэлъыкIым лъэгум,
Уэнжакъым Iугъуэр щхьэщымыкIым, –
Апхуэдэ фIыгъуэм хэт блэплъыкIыр?!
Уеплъамэ, напIэр ирихьэхыу
ЩэныфIэ пщащэ укIытэхыр
Къыдихьэхамэ щIалэ пагэм, –
Насып хъумапIэкъэ си лъахэр?!
Гъунэ зимыIэ дуней иныр
Хуримыкъужми, сигу къииным
ЗегъэнщI, насыпкIэ къищIу щыз,
Iуплъамэ, лъахэм и зы бжьиз!
Уи лъэпкъ гъэжэщIу, укъигъаскIэу
Лъыгъажэ макъкIэ бийр къыщыбгэм, 80
УIэгъэр птхьэщIти тенджызыпскIэ,
Аргуэру уитIысхьэжырт шыбгым.
Уагъэухуакъым уни лъапси,
Урагъэджакъым хуиту тхылъым.
ИтIани, зыми уемыхъуапсэу,
Упсэут, пагагъэр хэту уи лъым.
ЩIэлэжьыкIыхукIэ уи шым налыр,
Къыумыгъэлалэт шыныбэпхыр.
Арат бгъуэтыжри Iэмалу,
Аргуэру щIэпкъузэжырт уи бгыр. Къыхыхьэу куэдрэ си псысэм,
КъыщIыхьэу Iэджэрэ си нэгу,
Гъунэншэ хым и курыкупсэм
КъыхонэIукIыр зы хытIыгу.
ХытIыгум ухуэзышэ лъагъуэр
Къэзыгъуэтыфыр зым и пэбжщ:
Ар телъщи псым нэрымылъагъуу,
Зи гур хьэлэлым къыподжэж.
Къыппэджэжамэ джэрпэджэжу,
Пхуэхъунущ лъагъуэр насып гъуэгу,
ХытIыгум зэIуихынущ куэбжэр,
Гуапагъэ къищмэ уи нэгу.
Абы щацIыхукъым фыгъуэ-ижэр,
Iужажэм ар яхуэхъукъым гъуэгу,
ЦIыху гъащIэр щижкъым вагъуэижу,
ЩIэкIыпхъэр щIэмыкIауэ нэгу.
Псым тетщ щэнауэу кхъуафэжьейхэр,
Уэрэд хур пщащэхэм къраш.
Уэрэдым псым къыхиш бдзэжьейхэм
Псы щхъуантIэ щIыIум удж щыхаш. 81
Щызэшкъым цIыху мыбы, щезэшкъым,
Щымыщтэ зыми къуалэбзур.
Дыжьын жьгъей макъым и тхьэгъушкъым
Нэхущ пшыналъэр зыгъэзур.
КъуэкIыпIэ пшэплъым и лъэ макъыр
ХуэщабэрыкIуэу зи даущ
Уэрэд нэщхъыфIэм и макъамэм
Пщэдджыжь уэрамыр къыдоуш…
А хытIыгу жыжьэм и щIыгулъым ПIастэмэ IэфIыр хобэукI.
Гъатхэпэм гъунэ гъэм хуралъэу,
Я вагъэбдзумэр щогъуэлъыкI…
А хытIыгу жыжьэр хэтщ си псысэм –
Зэгуэр хы ФIыцIэм адыгэпсэу
ЗыIэщIилъхьахэр а хытIыгум
Щызэхуэсыжри, щIэрыщIэу
Щаухуэжащ адыгэ жьэгур.

Уафэр щымыджэмыпцIэу щIылъэр щызэпцIагъащIэм
Къыщегъэжьауэ къалъыхъуэ зэпытщ дунейм и щэхур…
Ауэ зы мащIэкIи а щэхум и лъащIэм Нэплъысыфакъым нобэкIи цIыхур. Къытхуегъэлъагъуэри
ГъащIэм гъуэгу Iэджэ,
Дызэрыхуейуэ дыхегъэдэжыр.
Дыкъищыжынущи а гъуэгум гъуджэу,
Лъэбакъуэ къэскIэ дыхуосакъыжыр.
Зэмыфэгъу Iэджэ хъууэ лъэужьхэр
Хошыпсыхьыжхэр кIэншэу хьэрш щIэншэм.
АрщхьэкIэ зыми, иувэу и ужьым,
КъыхуэщIэфакъым ахэм дыздашэр.
6 Заказ № 223 82
Уахътыншэу мауэ лIэужьыр бжьиблкIэ,
Къимыгъэнэну зы лъэужьыншэу.
Гъуэгуанэм гугъэр къытхурегъэблыр,
Ди гъащIэ мащIэм хуэнэхъуеиншэу…
Сыхуейуэ пIэрэ къэсщIэну щэхум –
КъэсщIапэу щытми, ар сыту сщIын? –
Дунейм тетыхукIэ къытехуэ щIыхуэр
Хэт зылъэкIынур ипшыныжын?

Нобэ усэр нэщхъейщ.
Псалъэ кIапэхэр зэригъэубыду,
Сатыр къуагъым зыкъуиубыдауэ,
Гукъыдэж къилъыхъуэ нэхъей,
Нобэ усэр икъукIэ нэщхъейщ.
Нобэ усэр нэщхъейщ.
Псыежэхым и даущ дахэр
Лъэужьыншэу псыхъуэм къыдахыу
Псыр зеиншэ ящIа нэхъей,
Нобэ усэр икъукIэ нэщхъейщ.
Нобэ усэр нэщхъейщ.
Бгы зэхуакухэм я джэрпэджэжыр
Уэрэдыжьхэм памыгъэджэжу
Хьэпэщыпхэ ящIа нэхъей,
Нобэ усэр икъукIэ нэщхъейщ.
Нобэ усэр нэщхъейщ.
Жэщ мазэхэм текIыжкъым пшагъуэр,
Хэбгъуэтэжыркъым жэщым лъагъуэр.
И гупсысэр гъуэща нэхъей,
Нобэ усэр икъукIэ нэщхъейщ.
Йоуджыхьыр лъэхъэнэр и пIэм,
Си гупсысэр хэлъщ шыгъушыпсыпIэм.
Жэщ гупсысэм игъэш нэхъей,
Нобэ усэр икъукIэ нэщхъейщ… 83

Умынэщхъей!
Мэушэ нэхущ бзур,
КъыдоIэбыкI къуэкIыпIэм дыгъэ бзийр,
ЗигъафIэу йошкIурэхыр псыIэрышэр,
Мы дуней псор зигъафIэурэ къоушыр.
Умынэщхъей!
Умынэщхъей!
Удз тхьэмпэм телъщ уэсэпс,
Уафэгум хошыпсыхь пшэ хужь щIэрыпс,
Жыг къуэпсхэм, зэрыбауэр зыкъуагъащIэу,
Жыг щхьэкIэхэр хъыринэ ирагъащIэ.
Умынэщхъей!
Умынэщхъей!
Пщэдджыжьым щIиуIукI
Макъамэм лъэр пшыналъэу зэрегъэкI.
ЩIыр мэкIэрахъуэ щэхурэ лъэмакъыншэу,
Ар кIэрэхъуэнущ куэдрэ узыншэу.
Умынэщхъей! ДЕЖ
ТхьэкIумащIэ В.
Иджыри къухьакъым ди дыгъэр,
Ди къухьэпIэм къищIакъым пшэкIэплъ,
Иджыри пщэдджыжькIэ дыгугъэу,
Пщыхьэщхьэ ешам дыкIэлъоплъ.
Иджыри къэблэнщ Нэхущвагъуэр,
ЗекIуэлIым хуишийуэ и бзийр,
Дытехьэжынщи Шыхулъагъуэм,
Къыщыдгъэжэнщ ди шагъдийр.
Дакъикъэм къеубыдыр лIэщIыгъуэ.
ЛIэщIыгъуэм къотIасэ мелуан.
Ди гъащIэу зы напIэIэтыгъуэр
БэIутIэIухэм иджыри къелынщ. 84
ПцIыуэ зэхалъхьэркъым псысэ,
Шыпсэм хэшыпсыхьыж
Ди гъащIэ мащIэм и къуэпсыр
ПлIэрылъу къухьэпIэм дохьыж.
КъуэкIыпIэм къэна лъэужьыр ГъуэгутедзэкIэ къытлъэщIохьэж,
Къэсыжмэ, мылыф гъужауэ
КъухьэпIэ пшэплъым хесхьэж.
ЩIэдзапIэр псоми я натIэщ, ЩIэдзапIэм и натIэщ кIэух,
КъигъэкIыжыну удз щхъуантIэ,
Аргуэру уэшх кърекIых.
КIэух зимыIэр гугъапIэрщ,
ГугъэфIыр хэкIыркъым псэм –
Дадэм елъагъу пщIыхьэпIэ,
Жьым тесу епыджу псым.

ЩIымахуэ хадэм жыгхэр щызэфэгъущ,
ЩIымахуэ жыгыр хуейкъым уэршэрэгъу,
Нэбэнэушэу уэсым щIэбэукIыу,
Жыг къуэпсым тхьэмпэ гулъыр къыщокIыкIыр.
ЩIымахуэм жыг жеяр къэвмыгъэуш,
Къудамэм уэс къытесэм зыдегъэш.
Уэрэд щэху гуэркIэ жейр къытригъауэу,
Къришэхащ жыг щхьэкIэр хьэщхьэтеуэм.
Къесащи Iуврэ хуабэу и чэзум,
Жыг лъабжьэм уэсыр кIэщIеубэ бзум.
ХуищIыну жыгым жьыбгъэ пэу и дамэр,
ТотIысхьэ сакъыу къуаргъыр жыг къудамэм. 85
Жыг хадэм итщ жыгыщIэ, итрыгъу,
ЩIихъумэщ уэсми, псори хъуащ зэфэгъу.
Жей IэфIым хэтрэ, зыми къимыгъаскIэу,
Зэфэгъухэщ псори гъатхэр къэсыхункIэ.
Тегъуалъхьэу жыгым, къосри, къосыр уэс.
Жыг щхьэкIэм фIэсу къуаргъыр щIыIэм ес.
Жыг лъабжьэм уэсыр бзум щIеубэ быдэу…
ЩIымахуэм и жей хужьым хэтщ жыг хадэр. Къуэ лъащIэ зэвым псыр щыушэу,
Псыпыхум щхьэр хуэзыгъэлъахъшэ
Жыг тхьэмпэм псынэр IукIэ изу…
Сыхуэзэшащ Къулъкъужын мэзым.
Джыдауэ макъыр джэрпэджэжу
Джабэ нэкIуитIым зэпадзыжрэ,
Аузыр тIууэ зэгуигъэзу…
Сыхуэзэшащ Къулъкъужын мэзым.
Ди лъэдакъэпэр ди гулъэфу
Пхъэ IэплIэр плIэкIэ къыхэтлъэфу,
Къыхихуу щIыфэм бахъэр гъуэзу…
Сыхуэзэшащ Къулъкъужын мэзым.
Убэлэрыгъмэ, дей цIыкIу щхьэкIэм
НэкIу къэпщIэнтIар пхущIихулыкIмэ,
Зыхуэбгъэшэчу зэрыузыр…
Сыхуэзэшащ Къулъкъужын мэзым.
Зэрыджэр дыгъэм игъэплъыжьрэ
Зэрыджей тхьэмпэр бжьыхьэ гъуэжьу,
Зэрыджей щхьэкIэм бзухэр пызу…
Сыхуэзэшащ Къулъкъужын мэзым.
ЩIэстIыкIыжакъым шызакъуэгур,
Гу лъагъуэ телъщ мэзакIуэ гъуэгум. 86
Щотхьэхур пшэхур уафэ нэзым…
Сыхуэзэшащ Къулъкъужын мэзым. И Iэуэлъауэншэу бжьыхьэ мэзыр
Мазэгъуэ изым щIопсэхукI.
Мазэгъуэ бзийхэр IукIэ изу,
Хьэуам мэз щыгур щIонэхукI.
Зы тхьэмпэ закъуи мыIущащэ,
Псэущхьэ закъуи къэмыхъей.
Къуэ лъащIэм псым щигъэIу даущыр
Ерагъыу къыдэIукI къудейщ.
Жыг щIагъым къыщыуша псысэ
Нэбэнэушэр мэзым щIэзщ.
Мэзытхьэ хуиуса и усэр
ЕгъэIур хуэму Ашэмэз.
Жэщ уафэм пысщи вагъуэр пызу,
Я бзийр жыг щхьэкIэхэм щонэху,
Зыхиудыгъуауэ бжьыхьэ мэзым,
Дуней ешам зыщегъэпсэху.

Мы гъащIэм сыпэмылъэщыжу,
Къэслъыхъуэн хъум къысщхьэщыжын,
Абы шэч лъэпкъ къытезмыхьэжу,
Сыдыхьэжынущ Къулъкъужын.
Пщэдджыжьым жьыуэ сыкъэушым,
ЗыхэстхьэщIэнущ уафэ тхьэхум,
Сеплъынущ, игъэдалъэу башыр,
Iэхъуэм Iэхъушэр зэрыдихум.
Сабгъэдыхьэнущ псыхъуэ бжьэпэм
Уэршэру щызэхэт лIы гупым – 87
КъыщысщIэжыну хэлъ насыпыр
Къуажэгъухэм къуах я сэлам гуапэм.
Илъэс блэкIахэм сахэплъэжу,
Зыщысплъыхьынущ Къруукъуэ.
Абдеж дей чышыр и Iэдэжу,
и сабиигъуэр щощхьэукъуэ.
Дыгъэ пэзазэм зригъэууэ,
МэкъупIэм кIыхьу илъщ аргъынэр,
Иджыри къэс ямыщтэу Iэнэ,
Къысщохъур сэ къызагъэжьауэ.
Арами содэр, гуахъуэ жьищыр
Къэсщтэнщи, сыхыхьэнщ Iэнащтэ,
Жьым къызипхъыхми мэкъущIэщыр,
Iэнащтэм хузигъэщIкъым гущтэ.
Махуэ къэсыху и зы Iэмбатэу
Зэхуэсхьэсыжмэ щIалэгъуэр,
Гугъэ ерыщхэм сагъэятэу,
Сихутэжынущ зэманыгъуэ. Губгъуэ щIыгулъым хищIа къуэпсырщ Иджыри къэскIэ псэр щыбауэр,
Жыг тхьэмпэм фIэлъ пщэдджыжь уэсэпсым
ЗигъэнщIыхункIэ еIубауэ.
Ди плIэм зэманым зыдигъэшу,
ПщIэнтIэпсыр щIыфэм ныщыжабзэу, ГъащIэ гъуэгуанэ нашэкъашэм ДрокIуэ, лъагъуэр къэдгъэкъабзэу.
БзэмыIуу дапщэ
Тетыр гъуэгум,
Дэгу дапщэ блэкIрэ
Щэхуу даIуэу? 88
Я нэгум уиплъэм,
Илъыр я гум
Плъагъун къафIэщIрэ,
Я щхьэр щIаIуу?
Илъэс мин дапщэ
Хъуауэ цIыхур
Мы гъуэгум тет
Щылъэпэрапэу?
ХулъэкIкъым зыми,
Иузэхуу,
ИщIыну ар жэнэт бжэIупэ.
ЩIыIэбжьыр къугъыу
Псэм къыщIэпщэу,
Гу лъащIэм нэпсыр къыкIэщIэхуу,
Ди лъэгу щIэлъ гъуэгур
Бжьыуэ ди пщэм
Къыдогъуэлъхьэжыр,
ПлIэр иухуэу.
Зы махуэ закъуи мымахуэлу
Зэманым къыпибжыкI илъэсхэр,
ЦIыхугъэр, напэр щымыхуалэу
Ихьын къалэныр хэт зылъысыр?
Ироплъэр мазэр
ЦIыху лъэужьым,
ЦIыху нэгум вагъуэхэр къыщIоплъэ.
Дунейр зи ныбжь ГъащIэ гъуэгужьыр
Зы лъэужьыщIэ гуэрым поплъэ. 89
Зи лъэужьыфI гъащIэм къыхэзына
Адыгэ щэнхабзэм, бзэщIэныгъэм, литературэм хэлъхьэныгъэшхуэ хуэзыщIа, зи лъэужьыфI ди гъащIэм къыхэзына цIыху телъыджэхэм ящыщ зыщ къызэралъхурэ мы гъэм илъэс 95-рэ ирикъу Къардэн Бубэ.
Ар Бахъсэн районым хиубыдэ Дыгулыбгъуей (Къызбрун Ещанэ) къуажэм 1917 гъэм къыщалъхуащ. Бубэ щIэныгъэ куу зэгъэгъуэтыным нэхъ пасэу зезыпщыта адыгэ щIалэгъуалэм ящыщ зыти, я къуажэм школыр къыщиуха нэужь, 1937 гъэм Къэбэрдей-Балъкъэр къэрал пединститутым щIотIысхьэри, абы егугъуу щоджэ. Хэку зауэшхуэр къохъейри, Орджоникидзе къалэм зауэ хуэIухуэщIэхэм щыхурагъэджа Къардэныр фронтым Iуохьэ, взводым и командиру ягъэув. ЗауэлI хахуэу икIи командир IэкIуэлъакIуэу зыкъэзыгъэлъагъуэ Къардэныр майор мэхъу. Зи псэм емыблэжу зэуа офицерым и бгъэм Хэкум и дамыгъэ лъапIэхэр къыхэлыдыкIыу, 1945 гъэм и кIэхэм Бахъсэн аузым къыдохьэж.
И нэр къызыхуикIыу щыта егъэджакIуэ IэщIагъэм ирилажьэ, пасэу гу зыхуищIыгъа литературэми иджы зезыпщыта дыгъуасэрей сэлэтым зэфIэкIышхуэ иIэу къыщIокI. Абы зэредзэкI урыс классикхэм я 90
тхыгъэ цIэрыIуэхэр. Абыхэм ящыщт Пушкиным и «Капитаныпхъур», Лермонтовым и «Ди зэманым и лIыхъужьыр», Чернышевскэм и «Сыт щIэн хуейр?», Шолоховым и «ЩIыщIэ къэIэтар», нэгъуэщIхэри. Къардэныр псэемыблэжу хуолажьэ адыгэ театрми: Островский Александр, Тренев Константин, Розов Виктор сымэ я пьесэхэр зэредзэкI. Школхэм зэрыщрагъэджэн тхылъхэр зэхелъхьэ. 1949 гъэм ар хагъэхьэ СССР-м и ТхакIуэхэм я союзым.
Къардэн Бубэ 1954 гъэм хах ди ТхакIуэхэм я союзым и унафэщIу. Ауэ а IэнатIэм щыпэрыта лъэхъэнэхэми абы IэщIыб ищIакъым егъэджакIуэ лэжьыгъэри: пединститутым урысыбзэмкIэ и кафедрэм и унафэщIу, итIанэ а еджапIэм и директору лэжьащ.
Зауэм ипсыхьа, еш, щхьэх жыхуаIэр зымыщIэ Къардэн Бубэ сыт хуэдэ лэжьыгъэ IэнатIэри дэгъуэу зэрихьэрт. ЗыщIидзам, и пщэ къыдалъхьам пикIуэтыртэкъым. Арыншамэ, абы хузэдэхьынтэкъым егъэджакIуэ, унафэщI IэнатIэхэм къадэкIуэу, бзэщIэныгъэми литературэ творчествэми куууэ елэжьыныр, а Iуэху мытыншхэми ехъулIэныгъэхэр къыщихьыныр. Къардэным и жэрдэмышхуэ, и гуащIэ ин хэлъщ «Урыс-адыгэ», «Адыгэ-урыс» псалъалъэхэр тхущI гъэхэм Мэзкуу къызэрыщыдэкIами. Ар ди ТхакIуэхэм я союзым и унафэщIу щыщыта зэманым къриубыдэу адыгэ литературэм хуэлажьэхэм нэхъ гулъытэшхуэ ягъуэт, абыхэм я IэдакъэщIэкIхэр Налшыки Мэзкууи нэхъыбэрэ къыщыдэкI хъуауэ зэрыщытами куэд тепсэлъыхьащ. Бубэ сыт щыгъуи езым и щхьэм япэ иригъэщырт нэгъуэщIхэм ядэIэпыкъуныр, абыхэм я Iуэху дэгъэкIыныр. Аращ езым и рассказхэр, повестхэр щызэхуэхьэса тхылъхэм тIэкIу хэкIэсауэ къыдэкIын щIыщIадзари. Къардэным и IэдакъэщIэкIхэу «Сэлэтым и гъуэгуанэ», «Гуимыхужхэр», «КIыхьщ зауэ гъуэгур», «ЗэхэгъэкIыпIэ», нэгъуэщI тхылъхэри ди литературэр зыгъэбжьыфIэхэм ящыщ хъуащ.
Филологие щIэныгъэхэм я доктор, профессор, тхакIуэ гъуэзэджэ Къардэн Бубэ 1988 гъэм дунейм ехыжами, абы и лэжьыгъэфIхэр мыкIуэдыжыну къыхэнащ ди лъэпкъ щэнхабзэм, литературэм. Насыпыншагъэ
Рассказ Бубэ
Зауэ бзаджэр илъэс етIуанэ хъуащи йокIуэкI. Щысхьырабгъу зимыIэ бийр, – абы езым зыхуигъэувыжауэ щыта къалэныр къемыхъулIа щхьэкIэ, – къуэкIыпIэмкIэ йоIэ, совет цIыхухэр лъэгуажьэмыщхьэу игъэувын мурадыр иIэу. Хьэуэ, мызэ-мытIэу абы удын лъэщи техуащи, и сэлэт лъыпс куэд зыщIита щIыпIэхэр лъэмыкIыу имыутIыпщыжу хъуакъым.
Донбасс гъатхэр мы гъэм, сыт щыгъуи хуэмыдэу, псэр дэзыхьэх зэмант: май мазэр, мы щIыпIэ гъуабжэм хуумыгъэфэщэну, зэщIэпщIыпщIэрт: удзыр уэру къызэщIэуват, пхъэщхьэмыщхьэ жыгхэр плъыфэ зэмыфэгъуу зэщIэгъэгъати, нэми псэми къедэхащIэрт, псэр игъапхъэрт. 91
ЗэкIэ биитI зэпэщIэтыр «зэрызэпIэскIу» щIагъуэ щыIэтэкъым: жэщкIэ зыр адрейм «кIэщIэдыгъуэну» – «бзэгу» къыфIихьыну – хэтт, махуэкIэ, апхуэдэ къабзэу, зыр адрейм еплъакIуэрт. Зэкъуэхуауэ жьэIурылэл гуэр фоч гъуазэм къиубыдакъэ – зэфIэкIат!
Майм и кум топышэхэмрэ лъагъымхэмрэ я мэ бзаджэр, я Iугъуэр гъатхэ хьэуам напIэзыпIэм хэзэрыгуащ: ди дзэ гупышхуэхэм зыкъаIэтащ, Харьков лъэныкъуэкIэ яунэтIу. Махуэ зыбжанэ мэхъу дыдейхэм ебгъэрыкIуэн зэрыщIадзэрэ.
– Николай Матвеевич, мыр дауэ? Дэ Харьков дынэсыным километр зыбгъупщI фIэкI дэмылъыжу жаIэ…
– НытIэ сыт.
– Зи сытри?.. Ди бгъуитIымкIи зауэ макъыр къоIу. Уеблэмэ ди щIыбагъымкIи апхуэдэу къысфIощI! – аргуэру хуэмышэчу мэупщIэ Борэн Бэч.
– Ярэби, Борэн, сэ сыкомандармэу къыумылъытэу пIэрэ уэ? – мыарэзыуэ жеIэ сержант Богачук, отделенэм и командир, лIы нэщхъ зэхэлъым.
– Къысхуэгъэгъу, ныбжьэгъу старшэ сержант.
– Старшэ сержанткъым – сержантщ, зауэлI Борэн.
– Къысхуэгъэгъу, ныбжьэгъу сержант!
Абдежым а тIум я псалъэмакъыр, цIыхуитI-щы зыщIэдэIур, зэпоу. Пэж дыдэр жыпIэнумэ, зауэлIхэм я псэкIэ зыхащIэрт Iуэхур зэIыхьэу зэрыхуежьар. ТхьэмахуитI иримыкъум километрищэм нэс зауэ гуащIэм хэтурэ, гьуэгуанэ хьэлъэ къызэпызыча ди дзэхэр иджы къызэтеувыIауэ къэплъытэ хъунут. Хьэуэ, къызэтеувыIэ мыхъуу, ахэр бийм къиувыхьат, нэхъ япэ ищу Харьков къалэ и Iэшэлъашэхэм нэса гупыр нэмыцэм пиудри.
Командир нэхъыщхьэхэр, жей-зыгъэпсэху ямыIэу, пщэдей къапэщытым егупсысырт. ЕблыщIанэ полкым и командирхэр унэ ныкъуэкъутэм псэууэ къыхэнэжа пэшышхуэм щызэхэст. Абджи рами зыхэмылъыж щхьэгъубжэм плащ-палаткэр Iупхъуащ, уэздыгъэнэфми пэш кIуэцIыр нэщхъейуэ къегъэнэху.
– АтIэ, комиссар, сыт тщIэнур? – зи жьакIагъуэр зэщIэкIа подполковникыр, полкым и командирыр, йоупщI батальоннэ комиссар дамыгъэ зыхэлъ лIыкум.
– Къарум къихьыху дызэуэнщ, Дмитрий Архипович. Ауэ, сэ къызэрыслъытэмкIэ, зауэлIхэм псоми ящIэн хуейщ Iуэхур зыIут дыдэр – дыкъызэраувыхьар, дыдейхэр къыддэIэпыкъункIэ гугъапIэ зэрыщымыIэр.
– Сыарэзыщ, ауэ гугъапIэ щыIэкъым жыхуэпIэмкIэ сыакъылэгъукъым. Пэжщ, суткIитIым щIигъуащ штаб нэхъыщхьэмрэ дэрэ ди зэпыщIэныгъэр къызэрызэпыудрэ.
Иужьым комбатхэр къриджэри, подполковникым хуэфащэ унафэ яхуищIащ, комиссарми батальонхэм щыIэ политлэжьакIуэхэм къалэн пыухыкIа я пщэ ирилъхьащ.
Гъатхэ жэщ мазэхэр и кIэм нос, нэхулъэри къызэкIэщIитхъыу щIедзэ. Иджы командирхэми зауэлI къызэрыгуэкIхэми ящIэрт я Iуэхур зыIутыр. Политрукыр ротэм къахэпсэлъыхьа нэужь, отделенэм и командирым макъ хэмыIэтыкIа, макъ дэгукIэ жеIэ:
– Борэн, иджы гурыIуэгъуэ?
– ГурыIуэгъуэщ, ныбжьэгъу командир. 92
– Нэху щащ. Фриц къежьэркъыми. – зыми зыхуимыгъазэ хуэдэу къыжьэдоIукI Борэным.
– Пщэдджыжьышхэ ещI, – къыпедзыж пулемет псынщIэм бгъэдэсу абдеж къыщыс щIалэщIэ цIыкIум. Гъатхэ дыгъэр къуэкIыпIэмкIэ уэгу егъэзыхам къитIысхьа къудейуэ, кхъухьлъатэ зыщыплI – ахэр истребитель хьэлъэхэт – къащхьэщыхьэри, бжыгъэншэу тхылъымпIэ тхьэмпэхэр кърапхъыхри, апхуэдэ къабзэуи бзэхыжащ. Дакъикъэ зыщыплI фIэкI дэмыкIыу бийм и радиоустановкэ лъэщхэр макъ гъуму къызэщIэгъуэгъуащ, урыс псалъэхэр IупщIу зэхэпхыу:
– ПIалъэ имыIэу зыкъэфт! Иджыпсту, дакъикъэ щэщIым къриубыдэу, фыкъэтэджрэ Iэщэншэу, фи Iэр Iэтауэ фыкъемыжьэмэ. – А псалъэ зыбжанэр иухри, ихъуреягъкIэ топышэхэм зэхатIыхьа губгъуэ нэщхъейр аргуэру макъыншэ дыдэ къэхъужащ.
Дыдейхэр щысщ, бийм и къежьэным пэплъэу. Хьэуэ, а губгъуэ захуэр куэдрэ Iэуэлъауэншэу щытакъым. КъызэщIэгъуэгъуащ бийм и топхэмрэ минометхэмрэ, кIэщIуи къежьащ танк псынщIэхэмрэ бронетранспортерхэмрэ. Абыхэм я ужь итщ автоматчикхэр, я Iэщхьэхэр дэгъэджэрэзеяуэ къокIуэ, нэхъыбэр щхьэпцIэхэщ. «Зыри къафIэмыIуэху хуэдэ, зыплъыхьакIуэ къежьа хуэдэ, къокIуэ. – игукIэ жеIэ пулеметым бгъэдэс зауэлI щIалэм. – Хьэуэ, фриц, дэ иджыри диIэщ уи джабэм дызэреуэн.»
– По фашистской сволочи огонь! – командир макъ лъэщ къоIури, зауэ гуащIэр бетэмалу зэщIонэ: зызыхъумэжхэм Iэщэу яIэр псори зэдоуэ. Мес танк псынщIэхэу щы танк зэрагъэс птулъкIэхэмкIэ ягъэсауэ, Iугъуейр хуэмурэ занщIэу уэгум докIуей – нобэ жьы мащIэ тIэкIуи къепщэртэкъым.
– Атакэм зыхуэвгъэхьэзыр! Атакэм зыхуэвгъэхьэзыр! – псоми зэхах а командэр.
Полкым и командир подполковникымрэ комиссарымрэ япэ иту, псоми зыкъаIэтри ятегуплIащ гъунэгъу дыдэу ди окопэхэм къыбгъэдыхьа нэмыцэ щэ бжыгъэ куэдхэм. Iэпщэрыбанэ зауэр щекIуэкIащ топышэхэм уIэгъэ ящIа губгъуэм, щекIуэкIащ сыхьэтитI енкIэ. ПщыхьэщхьэхуэкIуэ нэсауэ аргуэру зэ къежьащ бийр. Нышэдибэ хуэдэ къабзэу, аргуэру контратакэ жыхуаIэм Борэныр зыхэт полкри нэгъуэщI дзэ гупхэри кIуащ. Зауэм и гуащIэгъуэ дыдэу, епщэфыIэри зэпщэфыIэри пхузэхэмыхужын жыхуаIэм хуэдэу, дунейр мафIэ лыгъейм ес жыпIэну, Борэным кIий макъ зэхех:
– Бэч!
– Чэрим!
АдэкIэ-мыдэкIэ шэхэр пIэнкI щхьэкIэ къэмынэу, гранатэхэр къызэрычэхэу, а тIур – зы адэ-анэ къалъхуа зэкъуэшитIыр! – шокъу жиIэу зэIууэри, IэплIэ зэрашэкIащ, бетэмалуи, адрей зауэлIхэм хуэдэу, зэгъусэу япэкIэ задзащ, нэмыцэ икIуэтыжхэм кIэлъеIэхэу. Дыдейхэми я окопэ зэхэвыхьахэмкIэ къагъэзэжауэ къыщыкIуэжым, нэмыцэ лагъым хьэлъэхэр къызэдехуэхыу щIедзэри, и къуэшым илъагъуу, Борэн Чэрим мэджалэ. Бэчым и къуэшыр щIытIым къехьэсри ирегъэтIылъэх.
Пшапэр зэхэуа нэужь, комиссарым комбатхэр ириджащ. Пэжыр жыпIэнумэ, полк псом зы комбатт псэууэ къэнар, адрей тIур укIыгъэ щыхъуат нобэрей зауэм. Абыхэм я пIэкIэ нэгъуэщI командирхэр къекIуэлIащ полкым и штабым.
– Ныбжьэгъухэ, – жеIэ комиссарым, зи Iэ ижьыр пха батальоннэ 93
комиссарым, – ди полковой командирыр уIэгъэ хьэлъэщ, штабым и начальникыр яукIащ. Фэри зэрыфщIэщи, мащIэ дыдэ дыхъуащ. Псори дызэхэту цIыху щитIрэ щэ ныкъуэрэщ дызэрыхъужыр. Абы нэмыщIауэ, ди гъунэгъу полкым щыщу цIыху щэ ныкъуэ хуэдиз – аращ псэууэ къэнар – зэтшэлIащ. Фочышэ зыухахэм нэмыцэ автоматхэр кърырегъэсэбэп. Иджы фэ къыжыфIэ, дауэ тщIымэ нэхъыфI?
– Ди псэ пытыху дызэуэнщ, ныбжьэгъу комиссар. ХэкIыпIэ лъэпкъ зэрыдимыIэр зауэлIхэм псоми хьэкъыу къыдгуроIуэ, – жеIэ комбатым и къалэныр зыгъэзащIэ щIалэщIэ дыдэм. Апхуэдэ къабзэу адрей командирхэри кIэщIу къэпсэлъащ.
– Берычэт бесын, ныбжьэгъухэ! – хуабагъэ ин зыщIэлъ макъкIэ жеIэ комиссарым. – Ди зауэлIхэм я лIыхъужьыгъэр ди Хэкум щыгъупщэнкъым. АтIэ, ныбжьэгъухэ, хъумакIуэ вгъэувхи, цIыхухэм зевгъэгъэпсэху, Iэмал зэриIэкIэ. Лейтенант, сержант Богачукрэ нэгъуэщI зауэлI гуэррэ къысхуэгъакIуэт.
– СынодаIуэ, ныбжьэгъу батальоннэ комиссар! Дакъикъэ бжыгъэ фIэкIа дэмыкIыу комиссарым и пащхьэ къиуващ Богачукрэ Борэнымрэ. Комиссарым фIыуэ ицIыхурт Богачукыр. Ар ротэм и парторгт, 1920 гъэ лъандэрэ партым хэтт. А тIум зыр лIы фIыцIэ хэщIыхьат, и щхьэц фIыцIэ Iувым фIыуэ тхъугъэ хидзауэ. Комиссарым мыдрей щIалэрат зэпиплъыхьыр. Гуэщ зэхэкъутар мынэху щхьэкIэ, абы еплъым игукIэ жеIэ: «Сытуи къекIу мы щIалэ лантIэр. Байрон хуэдэу дахэщ. Нэгу зэлъыIухащ…» Иужьым комиссарыр кIэщIу пкърыупщIыхьащ адыгэ щIалэм, ар къыщалъхуа, и лъэпкъ, и щIэныгъэ сыт елъытакIэ.
– АтIэ, Николай Матвеевич, сэ укъыщIезджар Iуэхушхуэщ, икъукIэ Iуэхушхуэщ. Мы щIалэр уэ къыщыхэпхакIэ, абы сыткIи уи дзыхь ебгъэз хъуну къыщIэкIынщ.
– Абы шэч хэлъкъым, Василий Иннокентиевич.
– Ди полк бэракъзехьэр нобэрей зауэм хэкIуэдащ. Уэ бэракъзехьэу, мы щIалэр уи къуэдзэу, фызогъэув.
– СынодаIуэ, ныбжьэгъу комиссар! – сыкъ жиIэу къызэфIэуващ Богачук, апхуэдэ къабзэу Борэнри къыщылъэтри къэуващ.
пщэдей – ФщызбзыщIынукъым – зауэм дыкъелыну къыщIэкIынукъым, ауэ, шэч къытесхьэркъым, ди полкым и зауэлIхэм, сыт щыгъуи хуэдэу, икIэм нэс я къалэныр ягъэзэщIэнщ. Полкым и бэракъыр фи анэмэтщ. Фи псэр Iутыху, фэ жэуап фхьынущ абы и лъэныкъуэкIэ. Сыти фщIэ, пщэдей зауэм и ужькIэ, ди бэракъыр хъумауэ штаб нэхъыщхьэм нэфхьэсын хуейщ!
– ГурыIуэгъуэщ, ныбжьэгъу комиссар! – зыжьэу жэуап къат Комиссарым зэрыжиIам хуэдэу, етIуанэ махуэм екIуэкIа лъыпс зауэм полкыр зэрыщыту хэкIуэдащ, псэ пыту зы зауэлIым бийм и пащхьэ Iэ щимыIэту. Бийми а и текIуэныгъэм уасэшхуэ щIитащ – щэ бжыгъэ куэд хъу сэлэтхэр хилъхьащ.
ВасильевкэкIэ зэджэ къуажэ цIыкIур апхуэдизкIэ зэхэкъутати, ущIэс хъуну унитIи дэтыжтэкъым. Махуэ зыбжанэкIэ зауэ гуащIэр мыбдеж дыдэм щекIуэкIати, а жылэм псэ Iуту зы цIыху дэсыжтэкъым: яукIар яукIат, зи лъэ зезыхьэфу къэнар дэкIат – тхьэм ещIэт а къуажэдэс тхьэмыщкIэхэр зауэм здихуар!
зауэлIитIми. 94
Зи псэ пыт къудей комиссарыр щхьэи пкъыи зимыIэж унэм и лъабжьэм иIэ щIыунэм щIэлът, дыгъуасэ Богачукрэ Борэнымрэ къахьауэ.
– Псы. – ерагъкIэ къыдришейуэ къыжьэдоIукI уIэгъэм.
– Иджыпсту. – Богачук псылъэр къещтэри, псы тIэкIу Iурегъэлъадэ уIэгъэм. Иужьым абы макъ щабэкIэ, ауэ икъукIэ зэхэщIыкIыгъуэу, иужьрей дыдэ унафэр къахуещI зауэлIитIым:
– Пшапэр зэрызэхэуэу, къуэкIыпIэмкIэ фожьэ. Бэракъыр.
– Бэракъыр си бгым къеспхэкIащ, Николай Иннокентиевич. Дыпсэууэ, ар зыми Iэрыхьэнкъым. ТIум языхэзыр псэууэ. АдэкIэ абы къыпищэнIауэ хунэмыс щIыкIэ, комиссарыр ину зэ бауэри, и псэр хэкIащ.
КIыфI зэрыхъуу, а тIум мащэ къатIащ, а унэ къутам и пщIантIэ дыдэм комиссарыр щыщIалъхьэри, замыIэжьэу къуэкIыпIэмкIэ яунэтIащ, пщIэшхуэ зиIэ а я къалэн мытыншыр ягъэзэщIэну.

къахэкIынущ.
Дыгъуасэ зауэ гуащIэр щекIуэкIа губгъуэр нэмыцэ гупым, зы офицер зи Iэтащхьэм, къызэхакIухьырт, я хьэдэхэр зэщIакъуэжу. Абыхэм ящIыгъут лIыжь, бзылъхугъэ зыбжанэ, зыдагъэIэпыкъуну къахуауэ.
Машинэ пIащэжьитIым я кIуэцIым, пхъэр гум зэрырагъэзагъэм ещхьу, хьэдэр щызэтралъхьэрт, Iуашу зы щIыпIэ хэха гуэрым щыщIалъхьэну. Ди зауэлIхэм я хьэдэхэм щхьэкIэ офицерым ди цIыхухэм мыр унафэу къахуищIат.
– Фи хьэдэхэр зэхуэфхьэси мыбдеж дыдэм щыщIэфкуэ! Мащэ жыпIэнущи – ихъуреягъкIэ кумбщ!
А нэмыцэ гупым, и нэхъыбапIэр тIорысэ дыдэхэт, сэлэтыфэ лъэпкъи яхэттэкъым. Абыхэм ящыщ зы, зыми гу къылъимытэн хуэдэу, украин бзылъхугъэм къоIущащэ:
– Фи хьэдэхэр щыщIэфлъхьэкIэ фIыуэ феплъ, абыхэм псэ зыпыт А лIыр апхуэдизу гъурт, плIэухуэти, лIыжьыфэ дыдэ тетт, и нэгъуджэ Iувым и нитIыр уимыгъэлъагъуу апхуэдэт.
Нэмыцэхэм я хьэдэр Iуашри ежьэжащ. Ди совет цIыхухэм – лIыжьхэмрэ цIыхубз тIорысэхэмрэ – псалъэмакъыншэу ди зауэлI яукIахэр зэхуахьэс. Топышэхэм, кхъухьлъатэ бомбэхэм кърауда кумб зыбгъупщIым бгъэдалъхьэ. Псори нэщхъейщ, зы псалъи иджыкIэ зэхэпхыркъым. Иужьым илъэс плIыщIхэм ит бзылъхугъэ Iэчлъэчым псоми зэхахыу жеIэ:
– ФIыуэ девгъэплъыт. Псэ зыпыт къахэкIынкIи хъунущ.
– Мыдэ псори зэхуэхьэса хъумэ, сеплъынщ, – жеIэ лIыжь – А-а, Захарич! Дауи, уэ нэхъ пщIэнщ, – арэзыуэ жеIэ бзылъхугъэми. ЛIыжьыр къупщхьэ къута сытхэмкIэ IэкIуэлъакIуэу, зэрыIэзэ удзхэми фIыуэ щыгъуазэу апхуэдэт.
Хьэдэ щищым щIигъу зэхуахьэсати, тынштэкъым а къомым уахэплъэну. Дауи ирехъуи, цIыхуих-цIыхуибл хуэдиз къахэкIащ я псэр пыту. ПщыхьэщхьэхуэкIуи нэсати, цIыху нэщхъейхэр зэбгрыкIыжащ, иджыкIэ псэ зыпыту къэнахэр яIыгъыу.
Иужьым къызэрыщIэкIамкIэ, цIыхуитI къэпсэужащ, абыхэм увыIэпIэ щагъуэтащ украин унагъуитIым.
напщIэхум. 95

Мазэм нэсащ Богачукрэ Борэнымрэ гъуэгуанэ хьэлъэм зэрытетрэ. ЖэщкIэ макIуэ, махуэкIэ гъуэгушхуэхэм пэIэщIэ мэз тIэкIу, гъавапкъэ сытхэм зыхагъапщкIуэ.
– Мыпхуэдэурэ дыдейхэр икIуэтмэ.
– Апхуэдэурэ дикIуэтмэ, Бэч. Хьэуэ, къызэтрагъэувыIэнщ. Тхьэ имыIуамэ, зэ. А тIум я вакъэхэр зэгуэудащ, ерыскъыкIи гугъу йохь. Мысакъхэу хъуркъым – полкым и бэракъыр пIыгъыу узыхуэзэм уелъэIуи уеупщIи хъунт.
Иджы ахэр Ростовскэ областым и щIыгум итщ. Июль мазэщи, дунейр лыгъейм ес жыпIэным хуэдэу хуабейщ. ИхъуреягъкIэ губгъуэ зэфэзэщщ, зы чыци нэм къиубыдыркъым, къуажэхэри пIащэщи, нэмыцэ зыщымыпэкIу къэгъуэтыгъуейщ. Шоссе гъуэгу бгъуфIэм пэмыжыжьэ дыдэу, губгъуэ колхоз унэжь ныкъуэкъутэм махуэм къыщыувыIэн хуей хъуащ сержантымрэ и гъусэмрэ. Пэжщ, унэм и бгъуитIымкIэ жыгей пIащитI къыщытщ, тIури баринэу къэкIауэ. Зыр тIэкIу ныкъуэгъу хъууэ хуежьат. Нэхуи щыпащ.
– Николай Матвеевич, плъэт!
– Сыт сыплъэмэ. ХуэфIу машинэхэмрэ танкхэмрэ къуэкIыпIэмкIэ зэрохь. Псы ткIуэпси ди псылъэхэм иткъым. ЩIакхъуэ гъущэ пшхымэ, псым уиубыдынущ.
– Дышхэнкъыми зэфIэкIакъэ.
– ХэкIыпIэ хьэлэмэт къэбгъуэтащ, къуэш. Дыгъэри и пIэм инащи, къухьэпIэмкIэ кIуэркъым.
Гъуэгушхуэм щхьэщыт сабэр хуэмурэ зэбгрыкIыурэ губгъуэм зрегуашэ, абы къыхэкIыуи а сабэм хьэуа пщтырыр гъуэжьыфэ мащIэу къыпфIегъэщI.
– Мы жыгеитIым я зэран къыдэмыкIащэрэт, – жеIэ Богачук.
– Ар сыту? – егъэщIагъуэ Борэным. АдэкIэ жаIэнIакIэ хунэмыс щIыкIэ, мотоциклу щы гъуэгум къыдохри, колхоз унэмкIэ къаунэтI.
– ПсынщIэу, Бэч, пкIэунэм дыдокIуей, унэ лъэгум зыри къыумынэ!
ТIури напIэзыпIэм пкIэунэм ихьащ, унэ гупэмкIэ кхъуэщын ныкъуэкъутэхэр трагъэкIуэтри. Дакъикъэ бжыгъэ фIэкIа дэмыкIыу мотоциклхэр къызэрехулIэри, абы исхэр къикIри унэм къыщIыхьащ.
– Тутынымэ къыщIех, – жеIэ нэмыцэм.
– Дэнэ къикIауэ. Пэжу, тутын ныкъуэфи щылъи, – егъэщIагъуэ – Зыгуэр пкIэунэм имысу пIэрэ?
– УмыгушыIэт. ДэкIуеи иплъэ.
– Бэч, – мэIущащэ Богачук, – ди «хьэщIэхэм» мыбы нэху къыщекIын я мурад сфIощI.
– Абы щыгъуэ.
– Абы щыгъуэ Iэмал гуэр къэгупсысын хуейщ. Къэнэщхъеяуэ тIури зэкIэ зэтесабыращ. Пэшым щIэс нэмыцэхэр йошхэ-йофэри зэхэсщ. Я мотоциклхэри жыг лъабжьэм щIэтщ.
– Бэч, мотоцикл зепхуэфрэ?
– Хьэуэ, сержант.
– Зэрыжеиххэу, гранатэ яхэддзамэ арат. Абы папщIэ уехыу унэм етIуанэм. 96
ущIыхьэн хуейщ. Дауи ирехъуи, дэ ныжэбэ мыбы дыкъытенэ хъунукъым, – йоIущащэ Богачук и гъусэм и тхьэкIумэм.
ЗауэлIитIыр аргуэру псалъэмакъыншэу щысхэщ. И лъабжьэм щIэсхэр иджыри мэIэуэлъауэ, ину мэпсалъэхэр, мэдыхьэшх, ауэ псалъэхэр IупщIу къэIуркъым.
Ауэрэ жасыр къоблагъэ. Нэмыцэхэр щэху дыдэ хъуащ. «Загъэпсэху. ИджыкIэ ахэр жэщкIэ зауэркъым.» – гупсысэ нэщхъейхэм зэщIаубыдэ сержантыр.
– Борэн, мыдэ къэдаIуэ. – къоIущащэ сержантыр. – Иджыпсту дотэджри дысакъыурэ дох. Сэ япэ щIыкIэ соувэх, иужькIэ сыбдэIэпыкъунщ.
– Сэ япэ сегъэх – сынэхъ кIыхьщ, – жеIэ Бэч.
– Хьэуэ, къуэш. – идэркъым Богачук. Ар хуэмурэ къотэджри кхъуэщын зытемылъ гъуанэм и щхьэр кърегъэжри къоплъых. Дунейр кIыфI зэфэзэщщ, Iэуэлъауи щыIэкъым.
– Дохри, занщIэу губгъуэм дохьэ.
– ГурыIуэгъуэщ.
ЛIы пIащэр сакъыпэурэ къоувэхри къыдоплъей, и гъусэм и Iэр къыхуишийуэ. Абдежым, абы натIэкIэ къоуалIэ жыпIэну, унэм къыщIэкIа нэмыцэр къыжьэхоуэ.
– КъепкIэ занщIэу!
Борэныр къолъэри, тIури къыщIопхъуэ, арщхьэкIэ пэшым къыщIэжахэм ящыщ зыгуэр автоматкIэ къакIэлъоуэри, сержантыр мэукIурий.
– Борэн, псынщIэу бэракъыр щтэи щIэпхъуэ. Си ныбэм къытеБэракъыр Борэным къепхъуатэ, арщхьэкIэ и гъусэм къыбгъэдэкIын хуащ. идэркъым.
– Укъэзгъэнэнукъым. Мыдэ си плIэм.
– ЖыпIэр къыбгурыIуэжрэ?! ЩIэпхъуэ! Сэ ахэр зэтесIыгъэнщ. – занщIэуи мотоциклым тет пулемет хьэлъэр къыздиукIымкIэ и автоматымкIэ уэуэ щIедзэ, Борэнри губгъуэм йолъадэ.
Зыкъомрэ жа нэужь, тIысри бэракъыр тыншу зыщIипхэри, Iэджи зи нэгу щIэкIа, пщIэнтIэпсымрэ сабэмрэ къурэ ящIа джанэр зыщикъуэжащ.
Зауэр Дони къэблэгъащ. ЩIэуэ зэуапIэм кърашэлIа полкым дыгъуасэ нэмыцэр къызэтригъэувыIэм къыщынакъым, атIэ бийр и джабэм иригъэтIэхъужащ: къебгъэрыкIуэ нэмыцэ мотострелковэ полкыр зэтрикъутэри, окопэхэр къитIу щIидзащ, пщэдей къикIуэтын мурад лъэпкъ имыIэу.
ЖэщкIэ зэрыхабзэти, ныжэби зэхэуэшхуэ щыIэтэкъым. Жэщыбг нэсауэ зэрыгъэкIий макъ нэмыцэм я дежкIэ къиIукIащ, кIэщIу автомат, пулемет уэ макъри къэсащ дыдейхэм я зыхъумэжыпIэм.
– Сыту пIэрэ ар? – йоупщI комбатыр штабым и начальникым. – Полковой разведчикхэр пхыкIа ди дзапэхъумэм я окопэхэм?
– Хьэуэ, комбат.
А псалъэмакъыр иухри, куэдыщэ дэмыкIыу, зыхъумэжыпIэм взводнэр къипсэлъыкIащ:
– Ныбжьэгъу комбат, ди зауэлI, хьэлъэу уIэгъэу, нахь фи деж.
– Сыт си деж къыщIахьынур? Здашэ хабзэм егъашэ.
– Хьэуэ, ар нэмыцэм я дежкIэ къикIащ.
– Хьэлъэ?
– ЗэкIэ псалъэркъым! 97
ПсынщIэу санвзводым и командирри КП-м къэсащ. ЩIытI Iэхуитлъэхуитым уIэгъэ хьэлъэр къагъэсащ.
– Лъы защIэщ зэрыщыту. Щыфх и джанэр! – унафэ ещI старшэ лейтенантым, фельдшерым.
ЩIытIым плащ-палаткэ къытепхъуат, уэздыгъэнэфми мащIэу къигъэнэхурти, мыбдеж щытхэм зыжьэу къажьэдэлъэтащ:
– Бэракъ! БлыщI полкым и бэракъ!
– Ди Iэшэлъашэм, сызэрыщыгъуазэмкIэ, щыIакъым апхуэдэ полк. А-а. Донбасс лъэныкъуэмкIэ щыIа ди дзэхэм ящыщ полк гуэру къыщIэкIынщ, – хуигъэфащэу жеIэ комбатым.
Здэпсэлъапхъэм комбатыр телефонкIэ псалъэри, бэракъыр полковой штабым яхьащ.
Мазэ етIуанэ ихьащ Борэныр Баку дэт сымаджэщхэм ящыщ зым зэрыщIэлърэ. Дохутыр нэхъыщхьэм, майорым, зэрыжиIащи, Бэч и Iэпкълъэпкъыр зэрыщыту дохутырхэм «зэхадыжыхьащ». И щIалагъэ, и узыншагъэм сытми къригъэлащ, къызэфIэувэжащ. Ауэ и Iэгъуапэ сэмэгур нэщIт – и Iэр памыхыу хъуакъым: шэ къэлъэлъэжкIэ зэджэм хуэдэу щы и Iэм къытехуэри, къупщхьэр цIыкIу-цIыкIуу зэхикъутат. Нэхъ тэмэму жыпIэнумэ, пиудыпат.
– Борэн, фи деж письмо птха? КъыпхуатхIауэ слъэгъуакъым, – къоупщI сестрар.
– Стхакъым.
– Сыт щхьэкIэ? Уэ куэд мыщIэу укIуэжынущ фи унэ.
– Пятигорск къэсащ фриц. ИтIанэ, Любэ, зикI сытегушхуэфыркъым. Сэри мыпхуэдэу сыхъуауэ, си къуэш нэхъыжьри. Абдежым сестрар дохутыр нэхъыщхьэм и деж ираджэри, псалъэмакъыр зэпыуащ.
Ауэрэ август мазэри къэсри, хъыбар бзаджэр Борэн Бэч къыIэрыхьащ: и хэку Къэбэрдейр бийм иубыдащ.
Дэнэ кIуэнт Iэ лъэныкъуэр? Сымаджэщым и начальникым ар ириджэри къепсэлъылIащ:
– Фи щIыпIэр бийм иубыдащ. ЗэкIэ сымаджэщым и хозяйствэр уи пщэ итлъхьэмэ, дауэ уеплърэ, Борэн? Германцыр ирахужьэжмэ, фи унагъуэ укIуэжынщ, – жеIэ илъэс щэ ныкъуэм фIэкIа майорым.
– Хъунщ, ныбжьэгъу майор. Берычэт бесын.
1943 гъэри къихьащ, Бэч госпиталым щылажьэурэ. И хэкуми бийр ирахужа нэужь, майорым деж ираджащ щIалэр.
– Борэн, икъукIэ си гуапэщ узгъэгуфIэнкIэ Iэмал зэрызиIэр – уэ полкым и бэракъыр зэрыпхъумам щхьэкIэ «Краснэ Звезда» орденыр къыпхуагъэфэщащ. Мис приказыр.
– Богачук и гугъу иткъэ а приказым?
– Хьэуэ. Ар хэт?
– Аращ абыкIэ фIыщIэр зейр, ныбжьэгъу майор. Iэмал имыIэу стхынущ! – гуащIэу жеIэ щIалэм.
Мыбдежым Iуэхур къызэрекIуэкIар псори майорым ириIуэтылIащ.
– АбыкIэ узахуэщ, Бэч. Уэ узэрыцIыху тэмэмым сэ фIыуэ щыгъуазэ сыхъуащ. Птхыми – захуагъэщ! Мыдрейуэ зи гугъу сщIынур, уэ, дауикI, къыбгуроIуэ.
– КъызгуроIуэ, ныбжьэгъу майор. – Уэ хъарзынэу укъытхуэлэжьащ, щIалэфI. Ауэ сыт пщIэн – укIуэжын хуейщ. Уи тхылъхэр псори хьэзырщ.
7 Заказ № 223 98
ЩIымахуэкуу Борэн Бэч я къуажэм къэсыжащ. «Чэрими щымыIэжу, сэри сыIэшэу сыкъэкIуэжауэ.» Дохьэж щIалэр пщIантIэм, пшапэр зэхэуэу хуежьауэ. Хуэмурэ куэбжэ цIыкIур Iуехри, уэс кхъурбыщым хэту унэмкIэ еунэтI. «Уэздыгъи сыту щIэмыгъэнарэ? Ярэби, ди адэ-анэр дауэ щыту пIэрэ?.. Пэриижьри къыспежьэркъыми.» Телъыджэракъэ, и лъэр щIэмыкI жыхуаIэм хуэдэу иджыпсту а гъуэгуанэ кIэщIыр зэпичырт Борэнхэ я къуэ нэхъыщIэм. КIэлындор лъагэм докIуейри, сенэбжэр Iуех Бэч, а бжэ IухамкIэ къыхуэкIуэм и макъ къоIу:
– Уа, лIыжь, уэра ар? Сыту куэдрэ укъэта.
– Хьэуэ, ди анэ, ар сэращ.
– Хэт, хэт. Си Бэч, си псэ! ТхьэкIумэ сиIэжмэ, уи макъщ зэхэсхыр, си щIалэ цIыкIу! Анэр сенэм къыщIобакъуэри, занщIэу къэмэх хуэдэу мэхъу, къуэр щабэу мэIэбэри, и анэр щIым къытреIэтыкIри жеIэ:
– Сэращ, ди анэ! Дауэ фыщытхэ псори?
– А си псэ, а си Бэч! Уузыншэу укъэкIуэжа? ЗырикI къыумытхыуи. Чэрими и хъыбар лъэпкъ щыIэкъым.
Апхуэдэм деж анэ тхьэмыщкIэм жиIэн мащIэт. Сытми, тIэкIу нэхъ псэ къыхыхьэжри, анэм уэздыгъэр щIигъэнащи, и къуэр иутIыпщыркъым; зыкъришэкIащи аргуэру, макъыншэу, и нэпсыр къолъэлъэх.
– Жанпагуи бэкхъым щIэтщ. Сытуи жэмыш кIыхьыт! ЛIыжьыр жэназыщI кIуати, ари къэсыжыркъым.
Анэм и къуэр игъэтIысауэ и напэм Iэ делъэ, псалъэ дахэхэр жеIэ. ИтIанэ гу лъетэ Бэч и Iэгъуапэ лъэныкъуэр зэрынэщIми, аргуэру пыхьэн щIедзэ. Абдежым адэри къэсыжащ. ЛIыжьым, дауэ ищIми, зызэтриIыгъэри, цIыхухъу хабзэу, къэIэбэри къуэм и Iэ къэшияр иубыдри жиIащ:
– Къохъусыж, Бэч. Сыт мыгъуэр пщIэн. Iэ лъэныкъуэ ппымытыжми, псэууэ унагъуэ укъихьэжащи, ари Алыхь шыкурщ. Ди хьэблэ щIалэ бэлыхьхэм хэт и хъыбар щыIэкъым, хэти зэрыхэкIуэдамкIэ тхылъымпIэ къэкIуащ.
ЕтIуанэ махуэм, Жанпагуи и анэри щIэмысу, Бэч и адэм жриIащ:
– Ди адэ, сэ гуауэ гуэр и гугъу пхуэсщIын хуейщ. – Чэримщ зи гугъу пщIыр! – занщIэу къыщылъэтащ адэр. – ЖыIэ, си щIалэ. Алыхьым иухам – абы фIэкI иIэкъым. «Диныр зи фIэщ хъухэм я дежкIэ нэхъ тыншщ гуауэ хьэлъэр пшэчыныр», – Бэч и гум къолъадэ.
ИтIанэ абы кърегъажьэ:
– Ди адэ, уэ занщIэу къэпщIащ Iуэхур зыIутыр. Харьков деж зауэ гуащIэ бэлыхь гуэр щекIуэкIыу, шокъу жиIэу Чэрим дэрэ дызэхуэзащ. Дакъикъэ бжыгъэ фIэкIа дэмыкIыу, Чэрим тхьэмыщкIэр си нэкIэ слъагъуу къаукIащ, а пщыхьэщхьэ дыдэм сэ ар зэзгъэзэхуэжащ, плащпалаткэр теспхъуэри сыщIэпхъуэжащ: абы фIэкIа нэгъуэщI Iэмал щыIакъым а махуэ гуащIэм. КъызэрыщIэкIамкIэ, си къуэшыр ди дивизием и нэгъуэщI полкым хэтащ, дызэрымыщIэу мазищ енкIэ дызэдэзэуащ. И тхылъхэри мис, ди адэ.
– Сыт тхылъыр. Тхылъыр – тхылъымпIэщ, си къуэр сиIэжкъым, – абдежым лIыжьым и нэпсхэр къекIуэри, уэру къежэхащ. Псалъэмакъыншэу зыкъомрэ щыса нэужь, ину щатэри жиIащ:
– ФIыуэ пщIащ, Бэч, анэм занщIэу зэрыжумыIар. Сэ зыгуэрурэ гурызгъэIуэнкъэ. Сыт мыгъуэр ди Iэмал. 99
Бэч и анэр, абы адэр епсэлъа нэужь, сымаджэ хъури къэтэджыжакъым. Мазэ зытIу хуэдиз Iэрызехьэу щытащ, иужьым дунейм ехыжащ.
Адэм, зэрыхабзэти, Чэрим хьэдэIус тIэкIуи хуищIыжащ. И сынри кхъэ гъунэм щигъэуващ.
1943 гъэм и гъатхэри къихьащ. Бэч и адэ Жамбот зигъэбыдэрт, зиIыгът, ауэ, и щхьэгъусэр, илъэс плIыщIым щIигъукIэ зыдэпсэуар, зэримыIэжрэ и нурыр кIуэуэ хуежьащ. Пэжщ, Жанпагуэ дэбгъуэн щымыIэу нысэт: екIуу унагъуэр зэрихьэрт, псом хуэмыдэжу и тхьэмадэм и нэIэ тет зэпытт.
Зауэр къыщымыхъейм Бэч Налшык дэт завод гуэрым токару щылажьэу щытат, ауэ, зэрыгурыIуэгъуэщи, заводым игъэзэж хъуакъым. Абы къыхэкIыуи я колхозым щылажьэу щIидзащ. Япэ щIыкIэ ар бригадиру ягъэуващ, иужьым колхоз председателым и къуэдзэ ящIри, жэщ-махуэ имыIэу екIуэкIащ 1944 гъэр, къихьащ 1945 гъэри.
Жамбот лъэрымыхь хъуати, уеблэмэ зекIуэжыфыртэкъым. Тхьэусыхэу, зыгуэр къызоуз жиIэуи зэхэпхынкIэ Iэмал зимыIэт. Ауэ Бэчи Жанпагуи ялъагъурт лIыжьым зэрынихусар.
Зэгуэрым Жамбот и нысэм жриIащ:
– Ярэби, нысэ, щIалэр губгъуэм къинэжыпаи. Тхьэмахуэ ен хъуащи сытеплъакъым.
– Иджы, дадэ, гъатхасэм и зэманкъэ. Псом хуэмыдэжу председателу зэрыуврэ хущIыхьэгъуэ иIэжкъым.
– Уа, си хъыджэбз, Бэч къыдыхьэжмэ, къысхуэмызэу дэмыкIыну – Хъунщ, дадэ.
Къэрал псом, дуней псом я гуфIэгъуэ махуэр – майм и ебгъуанэ махуэр къэсащ. Зэхуэзащ адэмрэ къуэмрэ.
– Бэч, мэуэ зэ тIысыт. Махуэ зыбжанэ хъуауэ сынопсэлъэну Iэмал схужеIэж. згъуэтыркъым.
къуркъым. ЖэмкIэ увэу.
– Лэжьыгъэм и гуащIэгъуэщ. Машинэ ди мащIэщ, цIыхурщи – тхури-
– Жэм мыгъуэкIэ сыти бвэн. – лIым и псалъэр зэпоури, и щхьэ тхъуар лъэныкъуэкIэ мащIэу егъэбауэ, хогупсысыхьри щысщ. Къуэми зыри жиIэркъым. «Ярэби, сыту пIэрэ адэр зыхуейр. Губгъуэми дэкIын хуейщ.»
– Си щIалэ, ди унагъуэм нэщхъеягъуэ куэд и нэгу щIэкIащ. Уэ зым къэбгъэзэжащи, абыкIэ фIыщIэр зейр алыхьырщ. Фызыжьымрэ дэрэ, уи нэмыс нэхъ лъагэ ухъу, си щIалэ, пхъу зиIэм дехъуапсэу щытащ. Ауэ дэ зыкIи дынасыпыншэтэкъым: пхъум хуэдэу къытхуэхъун нысэ тхьэм къыдитат.
– Абы шэч хэлъкъым, ди адэ.
– АтIэ, си щIалэ, сэ лIыкIуи сыти сыхэмыту, занщIэу ныбжызоIэ: уэрэ Жанпагуэрэ нэчыхькIэ зы фыхъумэ, жэнэтым занщIэу сыкIуа фIэкI къысщыхъунукъым.
– Ар дауэ.
– Зэт, зэт, си щIалэ. Укъыспэрымыуэт. Пэж дыдэр бжесIэнщи, сэ абы и лъэныкъуэкIэ си нысэм сепсэлъылIащ. Пэжщ, жэуап пыухыкIа къызитыфакъым. Иджы, мамыру дунейм себгъэхыжыну ухуеймэ, фэ тIур фызэпсалъи.
– ЦIыхуми сыт жаIэн. Къуэшым и щхьэгъусэр шыпхъум хуэдэкъэ.
– Ари пэжщ, си щIалэ. Ауэ Чэрим и хъыджэбз цIыкIури зеиншэ 7* 100
защ.
умыщI. Уэри, сэ къызэрысфIэщIымкIэ, Жанпагуэ щхьэгъусэ тэмэм къыпхуэхъунщ.
– Ди адэ, зэкIэ сыкъыхыумыгъэзыхь.
– Сэ зэман куэд сиIэжкъым! – хуумыгъэфэщэну быдэу жеIэ адэм. – ПIалъэ кIыхь уэстыркъым. ЩIалагъэм къыхэкIыу, ущымыгъуэзэнкIи хъунщ, ауэ апхуэдэ хабзэ адыгэхэм я деж зэманыжь лъандэрэ щызекIуэу щытащ.
– Ди адэ, ар ди хабзэ нэхъыфIхэм ящыщкъым. ЛIыжьым ар зэхимыха нэпцI зищIри зигъэукIуриижри, и щIыб къигъэзэпсэлъылIащ.
Ауэрэ тхьэмахуи тхьэмахуитIи дэкIауэ, лIыжьыр – ар кIуэ пэтми нэхъ лъэрымыхь хъурт, жей жыхуаIэри иIэжтэкъым, щIэчэ имыIэу къыщIэкI-щIыхьэжу апхуэдэт – нысэм йоупщI:
– Жанпагуэ, фызэпсэлъа?
– Хьэуэ, дадэ, – и щхьэр егъэзыхауэ, дэпу къызэщIэнауэ, жэуап къет нысэм. – Уи къуэм иджыри зыри жиIакъым.
Дауи ирехъуи, лIыжьым и къуэр иригъэзыфащ: Бэчрэ Жанпагуэрэ – АтIэ, Жанпагуэ, дауэ тщIыну?
– Тхьэ, сымыщIэ, Бэч, – абдежым ар къыщиудри гъащ. ИтIанэ псынщIэу зызэтриубыдэжри къыщIигъуащ: – Сэ уэ дэлъху хуэдэу сыт щыгъуи сыпхущытауэ.
– Абы шэч къытесхьэркъым. Сэри арат.
– Зызумысыжынщи, Чэрими сщыгъупщэжакъым, Бэч;
– Дауэ пщыгъупщэн. Сэри аракъэ – Чэрим си къуэшкъэ. Ауэ сыт пщIэн – ар си IэкIэ щIэслъхьэжащ – ущIэгугъэжын лъэпкъ щыIэкъым.
– Ар къызгуроIуэ.
– Жанпагуэ, пщIэжрэ, Чэрим и пэкIэ уэрэ сэрэ тIэкIу дызэдэгушыIэу щытаи.
унэхъыщIэщ.
хьэмэрэ.
– ЩIалэгъуэм деж Iэджи зэдогушыIэ, Бэч. Сэ нэхърэ уэ – Зы илъэскIэ.
– Илъэсри зэманщ.
– Жанпагуэ, кIэщIу жыIэ: ди адэм и унафэр уи псэм къищтэрэ – Бэч, занщIэу сумыгъэзыщэ. махуэ зытIущкIэ сыгъэгупсысэ.
– Хъунщ, Жанпагуэ, – жиIэри Бэч дэкIащ.
Дауи ирехъуи, Жамбот зэрыхуейуэ зэфIэкIащ илъэс псом зи яужь итар: Бэчрэ Жанпагуэрэ, хабзэм тету, нэчыхь хуатхащ.
Бжьыхьэри къэсри, гъавэ Iухыжыгъуэу, Жамбот лъэрымыхь дыдэ къэхъуащ, ауэ лIыжьыр зыщIэхъуэпсу щытам хуэдэу и гъащIэр иухащ: Iэрызехьэ мыхъуу, тас-къубгъан зэрихьэжыфу дунейм ехыжащ, къуажэдэс куэди хэтащ жэназым.
Бэчрэ Жанпагуэрэ мыбзаджэу зэдэпсэурт. ЛIыр жэщи махуи губгъуэм итт, езы бзылъхугъэр колхоз сабий садым щылажьэрт, и пхъумрэ и щIалэ цIыкIумрэ и гъусэу абы щыIэт (Бэч щIалэ цIыкIу хуигъуэтат).
ЗэзэмызэкIэ Бэч гу лъитэрт Жанпагуэ зэрыхэгупсысыхьым, и нэр ИлъэситI дэкIащ Хэку зауэшхуэр зэриухрэ. Борэнхэ зэрыунагъуэ тэмэмщ: зэлIзэфызыр зэгуроIуэ, уеблэмэ зэикI зэхъурджауэркъым, бын цIыкIуитIыр жыпIэнщи – ари хъарзынэщ. зэрыплъызым. 101
Зэгуэрым, хуэмышэчу, Бэч щхьэгъусэм еупщIащ:
– Зыгуэр къомыузу пIэрэ, Жанпагуэ? СщIэркъым щтэIэщтаблафэ птет хуэдэу къыщIысфIэщIыр.
– Тхьэ, сымыщIэ, Бэч. ЗикI къызэузIауэ зыхэсщIэркъым. Ауэ пэж дыдэу, языныкъуэм, уэри зэрыжыпIащи, зыгуэрым сигъэщта хуэдэ, си гур къокIэзызыкI.
– Дохутырым деж кIуэи зэгъэплъ, ечэнджэщ. Зыгуэр уи мылажьэу пIэрэ? – и лIыр и IэгумкIэ абы и напэм йоIусэри и нэхэм щIоплъэ.
– Хьэуэ, Бэч, апхуэдэ лъэпкъ щыIэкъым, – и щхьэр ирегъэзых 1947 гъэм и бжьыхьэр къэсащ. Октябрыр екIуэкI щхьэкIэ, махуэкIэ бзылъхугъэм нэщхъейуэ.
наIуэу дыгъэпсщ, хуабэщ.
Бжьыхьэ лэжьыгъэхэри колхозым кIащхъэ щыхъуу хуежьащ, Бэч, Iэмал зэригъуэткIэ, пщыхьэщхьэкIэ нэхъ жьыIуэу къекIуэлIэжурэ и быным яхэст. Апхуэдэм деж Жанпагуи сабийхэми я махуэшхуэм хуэдэт: Бэч мыпсэлъэрей, мыфэрыщI щхьэкIэ, и бынхэм яжриIэни къигъуэтырт, уеблэмэ сабийхэм щадэджэгуи къэхъурт. Мис ныщхьэби, пшапэр зэрызэхэуэу къыдыхьэжауэ, Бэч унагъуэм яхэсщ. Сыхьэтыр пщIым нэсати, щIалэ цIыкIур ягъэгъуэлъыжащ, хъыджэбз цIыкIур – ар илъэс епщIанэм ихьат, пIащэт, къепсри къилъэтыжауэ зауэм хэкIуэда и адэм ещхьт, езыми ар фIыуэ ищIэрт – тхылъ еджэу щыст, Бэч хуэдэу. Унэгуащэми хьэкъущыкъухэр итхьэщIыжын иуха къудейуэ арат.
– Бэч, бжэм зыгуэр къоуэ. Зыри зэхэпхыркъыми? Зыри жимыIэу къэтэджри, Бэч сенэм къыщIэкIщ, кIэлындорым къытехьэри жиIащ:
– Бжэр Iухащ, къыщIыхьэ.
КъеуIуар мыпIащIэурэ кIэлындор ныкъуэнэхум къытохьэ, зи щIыб къэзыгъэзэжауэ пэшымкIэ зыунэтIыжа Бэчым и ужь иту, иджыкIэ зы псалъи жимыIэу, кIэлъыщIохьэ. Пэшыр нэху дыдэт. Бэч занщIэу зыкърегъэзэкI, Жанпагуэрэ пхъумрэ къыщолъэт.
– Папэ! – къыхокIиикI хъыджэбз цIыкIур!
– Чэрим. – зэхэпх къудейуэ къыжьэдоIукI фызым, иужьым хуэмурэ етIысэхыу хуожьэ, и лъакъуитIыр езым имеиж хуэдэу къыфIэщIу. ИтIанэ бгъукIэ мэукIурийри, хъыджэбз цIыкIур, хъийм икIащ жыпIэн хуэдизу, мэкIий:
– Мамэ! Мамэ!..
Чэрим, сыным хуэдэу и пIэм ижыхьауэ, лъы IэмпIэ зыщIэмытыж и напафэр уэсым хуэдэу хужьу, иджыри зэфIэтщ. Бэч хъыджэбз цIыкIум жреIэ: – Жэ, псынщIэу дохутыр къеджэ.
ИджыкIэ бзылъхугъэр, и гум сэкъат игъуэтауэ, сымаджэщым щIэлът. Абы зыкъищIэжа нэужь, дохутырым быдэу елъэIуащ:
– Си деж, си пхъум фIэкIа, псэ зыIут къыщIэвмыгъэхьэ.
– ГурыIуэгъуэщ, – акъылэгъу мэхъу дохутырыр. Псалъэмакъ хьэлъэт зэшитIым я зэхуаку къыдэхъуар, ауэ губжьи, макъ Iэти хэмыту зэпсэлъащ зауэм насыпыншэ ищIа зэкъуэшитIыр.
– Сэ зыри сщIэжыркъым. Илъэс хъуами аращ си щхьэр тIэкIу нэхъ тэмэм зэрыхъужрэ. Си дохутыр тхылъымпIэм зэритымкIэ, а уэ сыщыщIэплъхьэжауэ жыхуэпIэ губгъуэм сыкърашри, бзылъхугъэ гуэрым егъэзыпIэ къызитауэ жаIэ. Сабий цIыкIу зэрызэрахьэу, а бзылъхугъэм сигъэшхащ, сигъэпскIащ, силъэсащ. Дыдейхэм Украинэр къаубыдыжыху. Иужьым сэ къалэ куэди, сымаджэщ куэди сыщыIащ. 102
хуеякъым.
СщIэжыркъым, зыри къысхуэгубзыгъыжыркъым, – и натIэм тоIуэтыхь Чэрим.
– Чэрим, псори зи лажьэр ди адэ тхьэмыщкIэращ.
– АтIэ уэ зыкIи умыкъуаншэу, ущымыуауэ ара? – къоупщI Чэрим, къехыу дыркъуэ плъыжь зытелъ и напэ ижьыр зэрыхэлъэтыр IупщIу плъагъуу.
– Хьэуэ, къуэш, апхуэдэуи жысIэркъым. Ди адэм тIури дедэIуэн – Сымаджэм деж укIуа? – къоупщI Чэрим и къуэшым.
– Хьэуэ. И бынхэм фIэкIа, ар нэгъуэщIым Iуплъэну хуэмейуэ аращ дохутыр нэхъыщхьэм къызжиIар.
Зыкъомрэ сымаджэщым щIэлъа нэужь, Жанпагуэ, и щхьэц вындыржьычыр хужьыбзэ хъуауэ, унэм къэкIуэжащ. ЕтIуанэ махуэм хьэпшып тIэкIу иIэми зэщIикъуэщ, и бынитIыр зыщIигъури, Налшык къалэ кIуащ, абы дэт сабий сад гуэрым щылэжьэну. ПщIантIэм къыщыдэкIыжым абы мы тхыгъэ тIэкIур къигъэнащ:
«Мы къэхъуа Iуэхухэм я ужькIэ тIум фязыхэзри сэ псэуэгъу зэрызмыщIыжыфынур хьэкъщ. Фи Iей лъэпкъи сыхуейкъым. Си Iуэху къызевмыхуэу, си бын тхьэмыщкIэхэр сывгъэпIыж». 103
ХэкулI
Къэбэрдей-Балъкъэрым и цIыхубэ усакIуэ, -м М. Горькэм и цIэкIэ щыIэ Къэрал саугъэтым, СССР-м и Къэрал саугъэтым, Лениным и цIэкIэ яту щыта саугъэтым я лауреат балъкъэр усакIуэшхуэ Кулиев Къайсын и гъащIэмрэ и творчествэмрэ теухуауэ тхылъ зыбжанэ ятхащ. ДяпэкIи ятхыну къыщIэкIынщ. Дэ дызыхуейр, усакIуэ, тхакIуэ, жылагъуэ лэжьакIуэшхуэу дунейм тета Кулиев Къайсын къызэралъхурэ илъэс 95-рэ ирокъури, абы и цIэр аргуэру зэ дигу къэдгъэкIыжыну аращ.
Балъкъэр поэзием и мызакъуэу, СССР-м и лъэпкъыбэ литературэм куэдкIэ узыщыгугъ хъун усакIуэ къызэрыхыхьэм пасэу гу лъатат Къайсын и япэ усэхэм щыгъуазэ зызыщIа тхакIуэ цIэрыIуэхэм. Кулиевым и усэхэм 1930-40 гъэхэм псалъэ гуапэхэмкIэ пэджэжахэм ящыщт Пастернак Борис, Тихонов Николай, Твардовский Александр, Кедрин Дмитрий, нэгъуэщIхэри. Зи псэри зи гъащIэри усыгъэм анэмэт хуэзыщIа а лIы щэджащэхэр щыуатэкъым Кулиев Къайсын дуней псом цIэрыIуэ щыхъун усакIуэ телъыджэ къыхэкIыну щыжаIахэм щыгъуэ. Абыхэм къагурыIуат гъащIэр къыщыуш пщэдджыжьыр фIэхъус-сэлам дахэкIэ къезыгъэблагъэ (Къайсын и япэ тхылъ 1940 гъэм Налшык къыщыщыдэкIам «Сэлам, пщэдджыжь!» фIищат) усакIуэм и псэр зэрыкъабзэр, ар Алыхьым усэным къызэрыхуигъэщIар.
Апхуэдэ щIалэуи къыщIэкIащ 1917 гъэм и ноябрым Шэджэм аузыщхьэм къыщалъхуа Къайсын. Зи адэр пасэу дунейм ехыжа сабийм игъэунэхуат апхуэдэм къытепсыхэ хабзэ хьэзаб псори. Ауэ щIалэ 104
цIыкIур абыхэм къызэфIагъэщIакъым, атIэ япсыхьащ: къэзыухъуреихь мылылъэ къырхэм я быдагъыр, я къабзагъэр зыхэзыщIэу, къуршыбгъэхэм зэрызаIэт лъагагъыр зи хъуэпсапIэу, и къуажэгъу Iэщыхъуэхэм, щакIуэхэм я дуней тетыкIэм дэплъейуэ гъащIэ гъуэгум техьа Къайсын школми хъарзынэу щеджэу, зэрылъэкIкIэ унагъуэми зыщIигъакъуэу къэхъуащ. Хэлъэт иIэт, гурыхуэти, абы псынщIэу къипхъуатэрт нэхъыжьхэм яIурылъ уэрэдхэри, хъыбархэри, я бзэм и дахагъри.
Школым къыщIиха щIэныгъэм нэмыщI, усэнми зи гур къыхуэушауэ Шэджэм аузым къыдэкIа щIалэщIэм Налшык къалэм куэдрэ зыщиIэжьакъым – артистыгъэм хурагъэджэну 1935 гъэм Мэзкуу ягъакIуэрт адыгэ, балъкъэр щIалэгъуалэ гупи, Кулиеври абыхэм яхохуэ. Дауи, щIалэм куэдкIэ къыхуэщхьэпащ къэралым и къалащхьэм щигъэкIуа илъэсхэр: а лъэхъэнэм абы щыгъуазэ зыхуещI дунейпсо литературэм, искусствэм, я тхакIуэшхуэхэр, артистхэр, композиторхэр, сурэтыщI цIэрыIуэхэр зрегъэцIыху. Мис абдежхэращ Кулиев Къайсын усыгъэм и IэфIыпIэхэр нэсу щызыхищIар, езыри литературэм и гъуэгум быдэу щытеувар. АрщхьэкIэ, еджэныр зэпигъэун хуей мэхъу: къулыкъу щищIэну дзэм яшэ. Ауэрэ Хэку зауэшхуэр къохъейри, къалэмым щIыгъуу Iэщэри къещтэ. Парашютистхэм яхэту зэуэнри журналист лэжьыгъэри зэдэзыхь сэлэт-усакIуэм и къалэмыпэм къыщIэкI тхыгъэхэр щIэхщIэхыурэ радиокIэ къат, ахэр къытохуэ «Сын Отечества», «Правда», «Красная Звезда» газетхэми журналхэми.
Кулиев Къайсын яхэтащ Мэзкуу, Орел, Ростов къалэхэм, Украинэм. Прибалтикэм, нэгъуэщI щIыпIэхэми фашистхэр щыхэзыгъэщIа ди сэлэтхэм. МафIэ лыгъэм щызэрихьа лIыхъужьыгъэхэм папщIэ кърата дамыгъэ лъапIэхэр зи бгъэм къыхэлыдыкI сэлэт хахуэм, зи тхыгъэхэмкIэ зауэ зэманым къэралым цIэрыIуэ щыхъуа усакIуэм щIакъуэ баш иIыгъыу лъахэм къегъэзэж. АрщхьэкIэ щIапIэ нэщI къихьэжауэ къыщIокI: леишхуэ зытехьа и лъэпкъыр ирашати, езыми еунэтI къэзылъхуахэмрэ къыдалъхуахэмрэ къыщыхута щIыпIэ жыжьэхэм. Алыхьым усэным къыхуигъэщIа Кулиев Къайсын абыи щигъэтIылъакъым къалэмыр – и гур етауэ, и псэ Iыхьэ хилъхьэу ар и лъэпкъым емышыжу хуэлэжьащ. И лэжьыгъэри псыхэкIуадэ хъуакъым: балъкъэр усакIуэшхуэм и къалэмыпэм къыщIэкIа тхыгъэхэр зэрыт тхылъ бжыгъэншэхэм ящыщ Iэджэ нобэ щIы хъурейм щызэIэпах. Езы усакIуэшхуэр 1985 гъэм дунейм ехыжами, абы и творчествэм и фIыгъэ куэд хэлъщ ди лъахэри ди лъэпкъхэри дуней псом нэхъыфIу къыщацIыху зэрыхъуам, сыту жыпIэмэ, апхуэдэ зэфIэкI ябгъэдэлъщ гу къабзэрэ псэ дахэкIэ къагъэщIа художественнэ тхыгъэхэм, аращ ахэр лъэпкъ дамыгъэ щIэхъури, а дамыгъэ лъапIэр зи Iэужьыр хэкулIу щIабжри. Къайсын
Уэ пхэлъщ анэбгъэм и хуабагъыр
Ущалъхуа губгъуэм и мэ дахэр, 105
Пхэлъщ ауз щхъуантIэ щIэрэщIагъыр – Анэ быдзышэу уэ пхэлъщ ахэр.
Пхэлъщ и IэфIагъыр ди жьэгу щIакхъуэм, И плъэкIэ гуапэр анэ дыщэм, Ди жьэгу хуабагъым, уафэ къащхъуэм
Пхэлъщ я гуакIуагъыр, май дахащэу.
Пхэлъщ я макъ лъагэр бгы къыгуэухэм, Бжьом я лъэ макъыр, Къыр фий макъыр, Пхэлъщ и зу макъыр лIыхъужь сэшхуэм, Къуршыбгъэ дамэм и щхъыщхъ макъыр.
Я макъ пхэлъщ псынэми, толъкъунми, Пхэлъщ дыгъэ бзийр уэ пхыхьауэ, И губжь шынагъуэри пхэлъщ зауэм, Я убзэбзэкIэри тхьэрыкъуэм.
Щынэщхъеягъуэм утхуохъу баш токъумакъ, ГуфIэгъуэ махуэм къошыр пшынэ макъ, Анэдэлъхубзэ, уэрщ щIалэгъуэм и бзэр!
Анэдэлъхубзэ, уэрщ пэжагъым и бзэр!
АНЭ
Мывалъэ лъагъуэ цIыкIукIэ анэр
Хуэм дыдэу къуажэм хуокIуэж.
ИIыгъ сабийм топлъызэ си нэр –
Си анэр занщIэу сигу къокIыж.
БлокI фызыр – сэркIэ хамэ анэр.
Сэ гъащIэ гъуэгум сроплъэж.
Бэзэр шхын IэфIхэр, хъэуанхэр
Къысхуихьу сянэр сфIощI къэкIуэж.
Ауэ, сэ гу къыслъимытэххэу, Фызым щIекъузэ бгъэм дзадзур – Гузэвэгъуищэу дунейм тетхэм
ПфIощI ар щихъумэу иджыпсту. 106
БлокI анэр. Къуохьэж еуэкIыпIэм.
Шэрхъыу кIэрахъуэр пэжщ дунейр:
ЩIы хъурей иным тет насыпыр
ФIощI, дауи, анэм езым ей.
ПIейтейм шэч хэлъкъым анэм и псэр, ИмыщIэу къежьэр и сабийм.
ИгъащIэ лъандэм аращ хабзэр – Бын лъэпсыр анэм и кIэтIийщ.
Аращ дунейр къызэригъэщIрэ:
Зи гъащIэр мащIэ, зи псэр ин
Анэм лъэпкъ къуэпсу бын къигъэщIыр
Мо сабийм ещхьу гъуэгу техьэн.
Хошыпсыхьыж жьым фыз лъэ макъыр.
Мэхъу псори щым, мэж пшэхэр, жьыр – БлокI анэр. Къуршхэм Iэсэу, сакъыу
Зыхуагъэщхъ абы къыпфIэщIынщ.
Гъэмахуэм уэшххэм фадохъу щхъуэ-фIыцIафэ,
ЩIымахуэм, гъэхэ, уэсым фадохъу хужь.
Фэ фхуэхьыр, гуауэ къыфлъыса нэужь, Хуэхьынкъым вым, гуфIэгъуэм деж–фыпцIащхъуэщ.
Ди гъуэгур псынщIэ хьэмэ хьэлъэкIей, Дыхэт гуфIэгъуэ е хьэзабыр тщэчрэ – Гъэхэр псыщ, абы хыхьам и нэхъуейр
ИкIауэ бжьэпэм хуэплъэм хэлъкъым шэчи.
ФыщIэкIащ, гъэхэ, Iэджэу фэ ди нэгу:
КъытщIихьащ фи гыными фи мэ дахи, Къэхъуащ фэ дыкъыщивдзи ди уанэгу, Къэхъуащ къурш щыгухэм дащыхуэфIэтахи.
Цы фIыцIэ бджыныр, дауи, мыIуэху тынш, Цы хужь фIэкI умыджынри къомыхъулIэ, 107
ИгъащIэм а тIур зэхэджау къокIуэкI, ИкIи аращ езыр цIыху гъащIэ хъужыр.
Зыдогъэзэгъ дэ натIэ Тхьэм тхуищIам…
ФыфIми фыIейми, гъэхэ, фыщIыдощIэ
Ди выгум, зэми фи соку утIыпщар
ТIыгъыу гъуэгупэ Iэджэ зэпыдощэ.
Дыздэжэм, куэдрэ гуауэм дрещIыкI,
Дыкъотэджыжри, дыщIопхъуэж аргуэру.
Дыфщотхъу зэм, зэми ныфхудощI гущыкI.
Гъэхэ, фещхьщ псынэм, зэми фещхьщ псы уэрым –
Фэ дывохьэжьэ, дызэвоудэкI,
Гуауи гуфIэгъуи ди нэгу щIывогъэкI.
ШЫ УЭС Ажалым ищIыркъым хэплъыхь.
Гъуэгу здытетым шхуэIум еуэу,
ПэкIэ щIиса мыгъуэу, еууей, Шы къарэр уэс хужьым холIыхь.
Гъуэгу напщIэ удз куэд илыгъуащ
Абы и пэбзийм къриху мафIэм.
Шыгъажэ Iэджэм щалъэгъуащ
Ар текIуэныгъэм щагъафIэу.
ЗэпиупщIакъым гъуэгу мащIи.
Зэпичар абы псы дапщэ?
И шыплIэм дэлъу дапщэ
Къихьари абы нысащIэу?
Къуршыбгъэм хуэдэу пфIэщIт лъатэ,
Ар щитым и деж бгым я щыгу, ТхьэкIумэ жант, лъакъуэ мастэт – УщеплъкIэ абы, хэхъуэрт уигу.
Иджы пэIэщIэу и лъапсэм
Шы къарэм щенэри и псэр, И нэпсышхуитIыр къыщIэхури,
ЩIэщтхьэжащ и нэм щIыIухуу. 108
НэгъуэщIхэм щхьэкIэ ар и псэм
Щеблэж къэхъуакъым игъащIэм:
ИгъэщIэхъуакъым ибг къисыр, НэхъыфIщ жиIакъым си гъащIэр.
Къощэтэх уэсыр бгы нэкIум.
Мес, мэхуэлэж удз гъэгъар.
И лIэкIэ хъуам шы къарэ екIум
СлъэмыкIыу лIышхуэр сигъэгъащ…
Ажалым ищIыркъым хэплъыхь – Абы IэщIэкIи щымыIэ.
Гъуэгу здытетым еуэу шхуэIум, Шы къарэр уэс хужьым холIыхь.
СЭ ДЕЖ
КъысфIощI сепсалъэу дунеишхуэм, Сэ бгыхэм сащепсалъэм деж.
Псэлъэгъу сещI сэ пщэдджыжь нэхутхьэхуми,
Уи жыги мыви къысподжэж.
Къыр щыгухэм ситу къыщыскIухьым,
Уеблэм жызмыIэу сигу къэкIа
Къудейр къэзыщIэ къырхэм ещхьу, СфIощI дуней псом игу сыкъэкIа.
Къыподжэж бгыхэр псалъэу жысIэм – ЯщIэ сфIощI гукIэ сигу илъ псор.
Дунейм гуфIэгъуэу, гуауэу иIэр
ДэсIэту мыбдеж сыщопсэу.
Къэжыхь-нэжыхьым сыхэмыкIыу,
Симытмэ бгым, сохь си дунейр.
Мыбдеж щыкъабзэщ си гукъэкIхэр, Си псалъэр къабзэщ – уэсчэсейщ.
Щыслъагъум деж сэ мы ди къуршхэр, СфIощI къызэдаIуэ хъуахэу щым
Дунейм тета, тетын си къуэшхэр – Зи псэр жумартхэр, ещхьу щIым. 109
Зи напэр уэсу хужь къыр папцIэм
Сопсалъэ икIи согупсыс:
Мы дуней напэр уэсу къабзэу
Тхуэхъумэфамэ, ди насыпт.

Гъатхэр икIами, къегъэзэж зэ гъатхэм.
Удзыр гъужами, ар къокIыж щIэрыщIэу.
Бжьыхьэр йокI… Ауэ къагъэзэжыр ахэм.
ЦIыхурщ зимыIэр къэкIуэж – лIа нэужьым.
Пшэм къегъэзэжри, уэшхыр къошх аргуэру – ЩIы гъущIэжар къигъэщIэрэщIэжу, Уэсыр ткIужми, къехьыж щIымахуэм ари,
ЩIалъхьэжа цIыхурщ къэкIуэж зимыIэжыр.
ЙокI пщэдджыжьыпэри, абыи къегъэзэжыр.
Жэщыр блэкIами, абыи къегъэзэжыр.
Махуэр блэкIами, къегъэзэж щIэрыщIэу,
ЦIыхурщ зимыIэр къэкIуэж лIа нэужьым. КъысхуэпщIыфынур дагъуэ уэ сыт, гъащIэ?
А-адэ зэгуэр унафэ къысхуэпщIащ
ГъущI сыхъун хуейуэ
ИкIи мафIэ гуащIэм
Сыщыбгъэплъурэ жыру супсыхьащ.
Сыбгъэкъуэншэн хуэдэу уэ зыгуэркIэ, СщIа сымыщIапхъэ е узгъэщIэхъуа?
КъызжепIэгъати а-адэ уэ зэгуэрым
Мывэ сыхъунуи – мывэ сыпхуэхъуащ.
Сызэбэкъуар сыт, хуэдэ уи унафэу?
Уэ угъмэ, сэри щIэзгъэкIащ си нэпс.
«Вы хъу!» – жыпIати, трихами пщафэр, Вым хуэдэу, бжьым сыщIэткъэ нобэм къэс? 110
СымыщIар сыт пщэрылъ уэ къысщыпщIауэ?
Къысхуэбгъэлъагъуэ псори пхуэзлэжьащ.
ЖыпIати: «Псэу!» – сопсэу. Пэжщ, ехьэжьауэ
Сыпсэуфакъым, ауэ слъэкIыр сщIащ.
«МафIэ хъу!» – жыпIэу уэ къыспэбубыдмэ, Сохъу мафIи, хьэку жьэражьи, жьэгуи сэ.
НэгъуэщI сыт? «ЩIым щыщ хъуж!» – къызжепIэу щытмэ, ГъащIэ къурмэн пхуэсщIынщ мыбдежми псэр.
ЗэзыдзэкIар Кашифщ. 111
«Къеблагъэ. КъыщIыхьэ си унэм»
Балъкъэр литературэм япэ лъэбакъуэхэр щичам щегъэжьауэ, абы зезыгъэузэщIахэм ящыщ зыщ 1917 и ноябрым Гундэлэн къуажэм къыщалъхуа Макитов Сэфар. УсакIуэ щIалэм и къалэмыпэм къыщIэкI тхыгъэхэм тхылъеджэхэр пасэу щыгъуазэ хъуауэ щытащ – ахэр къытехуащ газетхэм, радиокIэ къатащ, усакIуэ ныбжьыщIэхэм я IэдакъэщIэкIхэр щызэхуэхьэсауэ къыдагъэкI тхылъхэм къытрадзащ.
Зауэм и зэранкIэ, усакIуэм и макъыр ужьыхауэ зыкъомрэ щытами, абы и творчествэм лъэщу зиужьыжащ и лъэпкъыр псэзэпылъхьэпIэм щихуа лъэхъэнэм. Зи лъахэм ираша балъкъэрхэм къатепсыха насыпыншагъэшхуэм усакIуэм и гум зыкъыдигъазэрт. Апхуэдэ гуауэм хуэфэщэн псалъэ къэбгъуэтын папщIэ усакIуэ нэсу ущытын хуейт. Апхуэдэ усакIуэуи къыщIэкIащ Сэфар. Къэралым и ТхакIуэхэм я союзым 1938 гъэ лъандэрэ хэт Макитов Сэфар и къалэмыр жыджэру щытащ и лъэпкъым леишхуэ къыщытехьами, абы щиIуэтэжами, къулыкъу зэмылIэужьыгъуэхэр зэрихьэу IэнатIэ щыIутами. Зи творческэ зэфIэкIым зэпымыууэ хэзыгъахъуэ Макитовым къыфIащащ Къэбэрдей-Балъкъэрым и цIыхубэ усакIуэ, ди республикэм и Къэрал саугъэтым и лауреат, Урысей Федерацэми КъБР-ми щэнхабзэмкIэ щIыхь зиIэ я лэжьакIуэ цIэ лъапIэхэр.
И усыгъэхэр иту Налшыки, Мэзкууи, нэгъуэщI щIыпIэхэми тхылъ щэщIым нэблагъэ балъкъэрыбзэкIи урысыбзэкIи къыщыдэзыгъэкIа 112
Макитов Сэфар и творчествэм гулъытэшхуэ щагъуэт ди республикэм и школхэми еджапIэ нэхъыщхьэхэми. Абы и усэхэм ящыщ куэдым макъамэ щIалъхьащ.
Ди журналым еджэхэм я пащхьэ идолъхьэ зи ныбжьыр илъэс 95-рэ ирикъуа Макитов Сэфар и усэ зыбжанэ икIи ди ныбжьэгъу нэхъыжьым дохъуэхъу узыншагъэ быдэ иIэу дяпэкIи и творческэ лэжьыгъэм пищэну. Сэфар
Гундэлэн
Бгы къырыжьхэр гущэ къуапэу,
Къуажэр схуэхъуу пIэ ухуа, Сабиигъуэр щысхьащ гуапэу
Гундэлэну сыщалъхуам.
СыкъэкIуэжмэ сэ мы къуажэм, ГуфIэу си гур мэпсэхуж, ЗыщызгъэпскIмэ псы уэр къажэм, КъаруущIэ къысхохьэж.
Унэ къэскIэ щхьэщытщ бахъэр, Мыхъу Iугъуэншэ зы уэнжакъ, Сырохъу ин уэ батэу бгъахъэм,
Тезщ гуфIэгъуэр си тэмакъ.
Пщызолъагъур дэнэ дежи
Сабиигъуэм и лъэужь:
Сыхэплъамэ ди псы гъуджэм, Сабиигъуэм къощ и ныбжь.
Ди псы уэрхэм я толъкъуным
Сигу щIалэгъуэр къагъэкIыж, Щымыпсэухэр Гундэлэным
Сщохъу фIы Iэджэхэм хэкIыж.
Къеблагъэ. КъыщIыхьэ си унэм
Къеблагъэ. КъыщIыхьэ си унэм.
КъыщIыхьи, гуфIэгъуэ къысхуэхь. 113
УщIэзмыхын ущIэлъми си нэм, ПхуэсщIынщ си щхьэфэри лъэгущIыхь.
Къеблагъэ. КъыщIыхьэ си унэм.
Гур зытхьэкъу хьэщIэ къысхуэхъу, ДегъэтIысылIи моуэ Iэнэм,
ЖыдгъэIэ дымыпIащIэу хъуэхъу.
Къеблагъэ. КъыщIыхьэ си унэм.
Уи унэ уис хуэдэу схущыс,
Уи псэр бгъэтыншу утеуным
ПапщIэ плъагъункъым сызыщысхь.
Къеблагъэ. КъыщIыхьэ си унэм.
Уэ хьэщIэкIуапIэ сыхъун сыщI, Уи унэр цIыхуншэ мыхъуным
Нэхъ насып щыIэуи сфIэмыщI.
Къеблагъэ. КъыщIыхьэ си унэм.
Си бжэр зэи хьэщIэм хухуэзмыщI, Ди Тхьэ, уигу фIыкIэ сыкъэкIынум, КхъыIэ, хьэщIэншэ зэи сумыщI.
Къэгъэзэж
КIыщокъуэ Алим деж.
Уи щIыхьыр, уи щхьэр нэхъри лъагэ
ЯщIыну къуршхэм зыпхуаIэт.
Си къуэш, къихьэжи адэжь лъахэм,
Сэри уи жьауэм сыщIэгъэт.
Солъагъу – ужьыхкъым уи жьэгу пащхьэр, Дохуабэ уигуми ар, си къуэш.
Уэ сыбдэщIыгъумэ, сэри си щхьэр
Лъагэнущ, кхъыIэ, къэгъэзэж.
Ирату езым хуэдиз дыщэ
Зи макъ щIэдэIухэм урафэгъущ:
Зи напэр, зи лъэпкъ щIыхьыр зыщэр
ИгъащIэм пщIакъым IупэфIэгъу.
8 Заказ № 223 114
Уопсэу уи щIасэм уранабдзэу, Жагъуэгъухэм я нэр иращIыж.
СэркIэ щытщ гъуазэу уи псэ къабзэм
И нэхур, хуабэр – къэгъэзэж.
Сэри, уэ уэщхьу, сыджрэ уадэм
Сыдэхуащ куэдрэ я зэхуаку,
Ауэ абдежми, си къуэш, уардэу
ЗысIыгът, ущIэтти уэ си нэгу.
Уи щIыхьыр, уи щхьэр нэхъри лъагэ
ЯщIыну къуршхэм зыпхуаIэт.
Си къуэш, къихьэжи адэжь лъахэм,
Сэри уи жьауэм сыщIэгъэт.
Зи вагъуэ нурыр зэикI мыужьых
КIуащ БетIал и фэеплъу
Уэр папщIэ сщIэркъым жысIэн нэгъуэщI псалъэ:
Уи вагъуэ нурыр зэикI мыужьых!
Ди зэманыгъуэ дахэу дыщыщIалэм
Уэ бдэслъэгъуа цIыхугъэр сигу имыху.
Умылъагъужмэ, цIыхур уигу ихужу
ЖаIэми,
Ар дэитIум деж щымыпэж – Гъэ дапщэ кIуами уэ усщIымыгъужу,
Зы махуэ сигу уихуауэ сымыщIэж:
Итщ си тхьэкIумэм уи усэ къеджэкIэр, Си нэгу щIэтщ уи нэ пIащэ губзыгъитIыр,
Зэманыр кIуэми, ещхьу шыкъежэкIым,
Уэ уздихьакъым – Уопсэу укъытхэту,
Уопсэу,
Уи лъэпкъым и гум ущигъафIэу, Уопсэу,
Пхэтщ псэуи тхыгъэу къэбгъэщIар,
Уи вагъуэ нурыр щыужьыхкъым уафэм – Уи лъэпкъым и псэм къохуэбэкIри ар.
Уи ужьым куэдкIэ сыкъинами, 115
НатIэ Схуэхъунур сщIэркъым,
Ауэ, си ныбжьэгъу, Ухыгъэ уэ пхуэхъуам ещхь къыслъыстэм, Тхьэм къысхуищIауэ къысщыхъунт гущIэгъу.
Нэхъ дахэ щыхъур сытым деж цIыхубзыр?
– ЦIыхубзыр сытым деж нэхъ дахэ щыхъур?
– Ар фIыуэ къыщалъагъум дежщ цIыхухъум.
– Ар гуакIуэ, бзэ IэфI сытым деж-тIэ щыхъур?
– Ар фIыуэ къыщалъагъум дежщ цIыхухъум.
– ЦIыхубзыр нэхъ лъэщ щыхъур сытым щыгъуэ?
– Ар фIыуэ къыщалъагъум дежщ цIыхухъум.
– Дапщэщ ар IэтIэлъатIэ, гурыхь щыхъур?
– Ар фIыуэ къыщалъагъум дежщ цIыхухъум.
– Итхьэкъуа уи псэр къису дапщэщ щыхъур?
– Ар фIыуэ къыщалъагъум дежщ цIыхухъум.
– Дапщэщ-тIэ зэи хуэмыдэу ар щыдэгъуэр?
– Езыми цIыхухъу фIыуэ илъагъу щыхъурщ.

Дынохъуэхъу, ди ныбжьэгъу!
Зи рассказхэмкIэ, повестхэмкIэ, романхэмкIэ, публицистическэ тхыгъэхэмкIэ балъкъэр литературэм, щэнхабзэм хэлъхьэныгъэ ин хуэзыщIахэм ящыщ зыщ журналист, тхакIуэ Iэзэ Кучинаев Магомет.
Ар 1937 гъэм и сентябрым къыщалъхуащ Балъкъэр Ипщэ къуажэм. Курыт щIэныгъэ зригъэгъуэта нэужь, Магомет рабочэу щылэжьащ Къыргъызым щыIэ шахтым. ИтIанэ дзэм къулыкъу щищIащ. Ар кърехьэлIэри, 1960 гъэм Налшык къегъэзэж. Аргуэру рабочэу илъэсищкIэ щолажьэ «Цветметприбор» заводым.
КъБКъУ-м тхыдэмкIэ и къудамэр дэгъуэгу къэзыуха, лэжьыгъэми лэжьэкIэми фIыуэ хэгъуэза Кучинаевыр илъэс тIощIым нэблагъэкIэ республиканскэ радиом щыжурналистщ. 1982 гъэм къыщыщIэдзауэ нобэр къыздэсым ар «Минги Тау», «Литературная Кабардино-Балкария» журналхэм щолажьэ. А лъэхъэнэм къриубыдэу зи творчествэм зыужьыныгъэшхуэ игъуэта Кучинаев Магомет и къалэмыпэм балъкъэрыбзэкIи урысыбзэкIи тхыгъэ зыбжанэ къыщIэкIащ. Абыхэм ящыщщ «Третий батальон», «Горькая дорога», «Дети Солнца», «Большая Балкария», нэгъуэщIхэри.
Зи ныбжьыр илъэс 75-рэ ирикъуу лIыпIэ иува, УФ-м и ТхакIуэхэми Журналистхэми я союзхэм хэт ди ныбжьэгъу, ди лэжьэгъу Кучинаев Магомет дохъуэхъу узыншагъэ быдэрэ гукъыдэжышхуэрэ иIэу дяпэкIи куэдрэ тхуэтхэну. 117 Магомет
КъыкIэрыхуа письмо
Рассказ
Махуэр шэджагъуэ нэужь хъуат. Балигъхэр лэжьапIэм щыIэт, цIыкIухэр школым къикIыжатэкъым – уэрамыр цIыхуншэт. Зайнэф пIащIэу епхъэнкI пщIантIэшхуэ къигъэжыкIар. Ар нысащIэ цIыкIущ, зигъэлъэгъуащэу, нэIурыту щытыныр емыкIущ.
Мес, Назифэ нанэ Iэуэлъауэншэу унэбжэр къыIуех, ауэ и нысэр къыщилъагъум, егъэзэжри щIохьэж – нысащIэр зыIуигъэплъэну хуейкъым, хабзэм тету иджыри зытемыхьа нысэр сыт щхьэкIэ игъэукIытэн?
Куэбжэ цIыкIум и Iэуэлъауэ макъыр щызэхихым, Зайнэф и щхьэр къеIэт – пощтзехьэ цIыхубзыр къыхуокIуэ.
– Дапщэрэ сыкъэбгъэджэну, Iей? Лэжьыгъэм уитхьэкъуаи! Дунейр умыкъутэ – псори пхузэщIэкъуэнукъым. Мыдэ къакIуи, письмор сIыхыж.
Зайнэф цIыхубзым пожьэ.
– Моуэ ди дежхэм ептыркъэ?
– Уэращ мыр къызыхуатхыр. Иджыри щыIэ хъунщ уэ лIы узэрыдэкIуар зымыщIэхэр.
ЦIыхубзым фIыщIэ хуещIри, письмор къыIех, емыплъыххэу и жыпым ирелъхьэ.
Зи щхьэр Iуэхум хэзэрыхьа нысащIэм и письмор игу къыщыкIыжар пщыхьэщхьэ нэужьым и лэгъунэм щыщIыхьэжаращ – ари имыщIэххэу и Iэр хуэзащ и жыпым илъ письмоулъэм. Ар егъэлеяуэ зэрыIуври имыгъэщIагъуэу къэнакъым.
Письмор зэрыIэщIэлъу етIысэхащ, абы и нэгум и щытыкIэми зихъуэжащ – ар къэзытхыр къимыцIыхужыпIэр иIэт? Алийт. Письмоулъэр занщIэу зэтретхъ, зи унэ исри езыр зищIысри щыгъупщэжауэ къеджэу щIедзэ.
«Уи махуэ фIыуэ, Зайнэф! СощIэ, мыр нызэрыпIэрыхьэу аргуэру сыбгъэкъуаншэу щIэбдзэнущ: «зи псалъэр зымыгъэпэжыжыфым сыт и щIалэ?» жыпIэнщ. Пэжщ, япэхэм апхуэдэу укъысхуэшхыдэми хъуну щытащ. Ауэ мызэкIэ узахуэкъым. Ар зэрыжысIэри умыгъэщIагъуэ, сыту жыпIэм сэракъым уэ узымыгъэпсэур – псэупIэ къызэзымытыр уэращ. СыгушыIэкъым – ар пэжщ! СытIысами, сыгъуэлъами, гъуэгу сытетми, лэжьыгъэ IэнатIэм сыбгъэдэтми, ныбжьэгъухэм сащIыгъуми – зы дакъикъэ напIэдэхьеигъуэ си нэгу ущIэкIыркъым, мы дуней нэхум гу щызумыгъахуэу сыболъахъэ, псэупIэ къызэптыркъым. А псом я ужькIэ сыт-тIэ сэ сыбгъэщIэнур? ЗыбукIыжыркъым жыпIэу сумыгъэкъуэншэнумэ… ХьэкIэзэпхыу укъыскIэрыпщIауэ сыщIумыгъэпсэур сыт? Алыхьри цIыхури узогъэлъэIу – скIэрыкI! Си нэгу зыкъыщIумыгъахуэ! Си пIэ сигъэс! Сыгъэпсэу! Мис итIанэ уи гугъу сщIыжынкъым. Умышынэ – зыхуэзгъэшэчынщ.
Зыхуумыгъэшэчынуи сыт абы хэлъыр?! ТIэхьиррэ Зухърарэ дыщымыхъуакIэ, а тIум яку дэлъа фIылъагъуныгъэм хуэдэм дыщызэпимыщIэкIэ… Апхуэдэ лъагъуныгъэ делэ нобэ зэрыщымыIэжыр хэт зымыщIэр? Пэжщ, илъэс псокIэ (ари сыт хуэдэ илъэс!) дызэщIыгъуащ. 118
Апхуэдиз зэманкIэ узэпыщIауэ щытауэ, ауэ «ФIыуэ узолъагъу» зэжумыIэфауэ… Дауэ къыпщыхъурэ апхуэдэ лъагъуныгъэр?! ПщIэжрэ, илъэс псокIэ дызэщIыгъуа нэужь, театрым пэмыжыжьэу хадэ ихьэпIэм деж дызэрыщызэхуэзэгъар? Зыгуэр щхьэкIэ зыкъысхуэбгъэгусэри, абы япэкIэ махуищ енкIэ дызэIумыплъауэ… АпхуэдизкIэ сыпхуэзэшати, сщIэр сымыщIэжу узэскъузылIэри, IэплIэ пхуэсщIащ, ба пхуэсщIащ. Уэри хъийм уикIауэ, зыпхуэмыубыдыжу си пщэр пIыгъыу: «Си псэ! Си нэ! ФIыуэ узолъагъу!» – жыпIэурэ уIущащэрт. Сэри ар дыдэрт ныбжесIэр. КъызэрыщIэкIымкIэ, цIыхум «фIыуэ узолъагъу» къыбжиIамэ, ар езыми и фIэщ хъужу хуожьэ. ПщIэжрэ, тIуми IэплIэ зэхуэтщIауэ, псалъи тхужымыIэжу, зым и нэм зыр дыщIэплъэу Iэджэрэ дызэрыщытар? ИтIанэ сэ жысIащ: «Баз дызэпигъэхьэ уи нэм щIэлъ мо санэ фIыцIэ цIыкIум ба хуэсщIынкIэ». Уэ жыпIащ: «Еплъыт-тIэ!» Уи нэбжьыцхэр хьэцыбанэм хуэдэти, Iейуэ ба хуэпщIынти санэ цIыкIум.
ИтIанэ уэ аргуэру зыгуэр къыпщIэIуащ: уи нитIыр лыдырт, уи фэр шэхум хуэдэу пыкIат, уи Iупэхэм уедзэкъэжу, угъын къудейуэ укъызэщIищIащ. ЗысIэщIэпчщ, бэлътор сэ къысIэщIэнэщ, ущIэпхъуэжри уежьэжащ. Пэж дыдэу, сытыт абы щыгъуэ къыпщыщIар? Уздэжэнури дэнэт? ИкIи узгъэжэнут? СыпкIэлъыщIэпхъуэри сыплъэщIыхьащ. Уэ жыгым зепшэкIащи, сыт сымыщIэмэ, укъысхукIэрытхъыжыркъым. КъибгъэкIри къызгурымыIуэу, жыпIэр зыщ: «Хьэуэ! Хьэуэ! Ар сэракъым!»
СщIэнур сыт? Бэлътор птызоубгъуэ, узгъэундэIужыну сыхэтщ. Апхуэдэу абдеж дыщытащ илъэсищэ енкIэ. Зым и IубахъэмкIэ зым зыдогъэхуэбэж. Ар жыпIэну емыкIущ, ауэ, сэ сышынэрт си бэлътор бзаджэнаджэ гуэрхэм япхъуатэу ежьэжынкIэ.
А пщыхьэщхьэм уэ зэуэ щIыIэм себгъэсати!.. Уисынтэкъэ – февралт. ИтIанэ, тIэкIу зыкъэпщIэжа нэужь, усхуэкIуэжын бдэжыххэркъым…
Сыту уцIыху гъэщIэгъуэн уэ! Пэжыр жысIэнщи, уэ зы цIыхукъым узэрыхъур – тIуурэ, хьэуэ, Iэджэу узэхэтщ. Ар зэрыхъуар Тхьэм ещIэ, ауэ хъыджэбзхэр фыкъыщигъэщIым, Алыхьыр зыгуэркIэ тегупсысыкIыу, щэ бжыгъэурэ фызэхэту фыкъигъэщIа сфIощI. Армыхъум сыт ар къызыхэкIыр – дакъикъэ къэс нэгъуэщI зыгуэру зохъуэж.
ЕтIуанэ махуэм узэрыщытар пщIэжрэ? Уэгури щIыгури къызэбгъэдзэкIыну ухьэзырт. Сыт щхьэкIэ? СщIэркъым! Ари щхьэусыгъуэ лъэпкъ имыIэу. Дауэ ар къызэрыбгурыIуэнур – дыгъуасэ зыуэ ущытауэ, нобэ нэгъуэщI зыгуэр ухъуауэ. Дыгъуасэ убжьэхуцауэ, нобэ убанэ папцIэу. Нобэр къыздэсым къызгурыIуэркъым уи хьэлыр. Укъысхуэзэну ухуэмеймэ, пхужыIэртэкъэ: «Алий, си псэм хуэдэ, дыщэ, дыжьын… дэ ауэ сытми дызэкIэрысыхьа къудейуэ арщ, армыхъу фIыуэ зэрылъагъу жыхуаIэр аракъым. Дызэныбжьэгъуу дыкъэнэжынщ, уэ…» жыпIэн мащIэ зиунагъуэрэ?! Ди деж къыщежьэртэкъым, ди деж щиухыртэкъым апхуэдэ Iуэхухэр. ДызэбгъэдэкIыжри дежьэжат. АрщхьэкIэ уэ узыхуейр апхуэдэут: си жагъуэ къэпщIу сэ сыщIэбгъэпхъуэжынырт. Ар сэ слъэмыкIын Iуэхут – си щIыб пхуэзгъазэу дауэ сежьэжынт? Сэ сщIэрт: фи дежхэри зыхуеиххэр арат. ПщIэжрэ, ар уэри къызжепIати? Ар сымыщIэу щытамэ, а уи хьэлыр схуэшэчыну уи гугъэрэт? Уэ лъагъуныгъэм уихьу щытми, хъыджэбзыр къыпхуэмеймэ, сыт пщIэн? Ахъмэт и фо изщ жысIэнти, си щхьэр си лажьэу сежьэжынт. Ауэ сэ псэкIэ, гукIэ зыхэсщIэрт уи щытыкIэ IэщIыб-Iэгупэм и IункIыбзэIухыр уэ зэрыпIэщIэмылъыр. Арат уэ сытри щIыпхуэсшэчри.
Пэжыр жыпIэмэ, а псори хэт ищIэн? УэрагъэнкIи мэхъу къуаншэу 119
щытар: уэ зытэкъым узэрыхъур – щэ псоуэ узэхэтт. Ауэ, емынэунэращи, а щэ псоми я унафэр зыщIэр уэ зыращ. Угубзыгъащэ нэхъ лажьэ уимыIэрэ пэткIэ, фи дежхэм я жыIэм уебэкъуэфыртэкъым. Уэ къомыдаIуэу а щэ псом яхэт зым – сэ фIыуэ сыкъэзылъагъумрэ уэрэ фызэгурыIуэртэкъым.
ПщIэжрэ, Орджоникидзе щекIуэкIыну семинарым ухэтыну ущыкIуэгъар? А махуэм си гъусар уэракъым – сэ фIыуэ сыкъэзылъагъу си Зайнэфщ.
Автобусыр IукIыным Iэджэ иIэжу дызэхуэзат. Махуищ енкIэ дызэрызэрымылъагъунур тщIэрти, зызэщыдмыгъэнщIу дызэщIыгъут. Ауэ кIэ зимыIэ щыIэ? Автобус къэувыIэпIэм дыкIуэн хуей щыхъум, зыбгъафIэурэ уэ жоIэ:
– Уа, уи напэ тебгъахуэу си закъуэ дауэ сыбутIыпщыну? Хьэмэрэ фIыуэ сыкъыумылъагъурэ? Махуищ ен жыхуэпIэр мыбдеж щылъ езыр?
А псалъэхэм сыкъагъэгумащIэри, IэплIэ пхузощI.
– Уэ узутIыпщыну къыбжезыIар хэт? – жызоIэри, гуапэу ба пхузощI. Уэри нэгъуэщI зыгуэр уохъу – уи гугъэнщ иныжьым уIэщIэздзэу: угужьеяуэ зыкъызошэкI.
– КхъыIэ, сумыгъажьэ! Си псэр мэгузавэ – сумыутIыпщ! – сабий цIыкIум ещхьу уолъаIуэ. ЩIыIэ техьэгъуэм уихьу уокIэзыз.
Сэри сыгужьеящ. Уи нэ псыIитIым ба хузощI чэзуурэ. Ерагъыу узогъэундэIуж. ИтIанэ, тхьэмыщкIафэ зытебгъауэу, жоIэ:
– Сыделэжь цIыкIу мыгъуэкъэ сэ, Аю?
Уделэри сыт? Ауэ усабиифэт. ЗэрызгъэщIэгъуэнумрэ узэрыхъуар зыхуэсхьынумрэ сымыщIэу, нэкIэ узошх икIи жызоIэ:
– Ар иджыри къэс умыщIауэ ара-тIэ? – СогушыIэ сэ.
Уи нитIым псэ къахохьэж, уи нэгум лъы къыщIохьэж. УкъыпыгуфIыкIыурэ, уи дамэхэр догъэуей: сщIакъым.
– Апхуэдэ куэд пщIэркъым уэ! Сэ сызэрыгубзыгъэри абы хэтыжу…
Уэ аргуэру укъыпогуфIыкI: а псор сэ дэнэ щысщIэн мыгъуэ!..
– Алыхьым апхуэдэу иухащ ар, – жызоIэ сэ си фIэщыпэу, – унагъуэм иситIым я зыр – ар лIырами фызырами – нэхъ губзыгъэу, адрейр тIэкIу нэхъ делэу щытын хуейуэ. ТIури зэхуэдэ губзыгъэу щыт хъунукъым…
– Ар сыт щхьэкIэ?
– Ар къыбгурымыIуэу ара? Апхуэдиз губзыгъэ дэнэ Алыхьым къыздребгъэхынур? Хьэкъыу зыпхыгъэкI: дунейм губзыгъэрэ делэу тетхэр зэхуэдизщ.
Абдеж уэ хьэлъэу уощатэ: ди щхьэщыгу итым и унафэр уигу иримыхьагъэфэт.
сыноупщI:
– Абы щыгъуэ дэ тIум ди насып зэхэлъкъым, – унэщхъей дыдэу жоIэ уэ. Ари зыхуэсхьынур сщIэркъым: тIури дызэхуэдэ делэу е дызэхуэдэ губзыгъэу къэплъыта?
Нэщхъей укъызэрыхъуар сигу иримыхьу, аргуэру сыгушыIэу – Сыт щIызэхэмылъыр ди насып? Хьэмэрэ уэри угубзыгъэу ара?
– Хьэуэ! ТIури дызэрыделэращ, – ерагъыу аращ къыпхудэшеяр.
– Хьэуэ! – жызоIэ сэ, – къыбжезыIар хэт апхуэдэу? Сэ сыгубзыгъэщ!
АрщхьэкIэ абыи укъигъэнэщхъыфIэжатэкъым уэ. Пэжщ, нэщхъыфIафи зытебгъауэрт, си гушыIэри къыздэпIыгъыну упылът, ауэ сэ гу лъыстэрт: уи фэкIэ зыпщIми, уи гум жиIэр нэгъуэщIт. Сэ фIыуэ сыкъэзылъагъу Зайнэфыр уэ щIодзэ пщIыуэ сэ спэIэщIэ, уэри хуэм-хуэмурэ зиплъхьэжт уи IэмыщIэ. 120
ИтIанэ худоунэтI автобус къэувыIэпIэм, ар IукIыным къэнэжар сыхьэт ныкъуэ нэст. Пшапэри зэхэуэрт. Пкъохэм яфIэдза уэздыгъэхэр фагъуэут къызэрыблэр. Ауэ автобусхэм я къэувыIэпIэхэм деж нэхут. Абдежым цIыхури щыIувт. Абыхэм дазэрыхыхьарауэ, уи къуажэгъу цIыхубзищ къыппожьэ. Сытым хуэдизрэ уэ ахэм уазэрыбгъэдэтар?! Абдеж сэ зеиншафэ къыстеуат. СщIэнур сымыщIэу щIызош тутын. А щым нэхърэ нэхъ дахэрэ нэхъыфIрэ дунейм темытауи дощIри, сэ абыхэм сигу зэращыкIыгъар!.. Уэ жыIэт: дэнэт ахэр къыздикIар? Бахъсэн бэзэрым тетхэу фIэкI пщIэнтэкъым – имыIэт кIэ я псалъэм. ИкIи жаIэху зы псалъэ, уэ къыптеуIуэхэурэ мэдыхьэшх – мэтхъэжхэр. Сэ сызэгуопри, си лъыр къовэ. КъафIэмыIуэхуфэ зытрагъауэурэ, ахэр си дежкIи къоплъэкIхэр. Сэри, мыдэ зы гуэныхьышхуэ къэзыхьам срещхьу, зыспIытI-зысхузурэ цIыкIу сыхъужат. Уэри еуэ уопсалъэ, еуэ уодыхьэшх: сэ узигъусэу мобыхэм укъызэралъэгъуар теплъэщIэжыну задощI ахэм. ТIури дызэхуэдэ делэу щыжыпIам узахуэт, армыхъу абыхэм я нэгу щхьэ зыщIэдгъэхуат? ДызэрымыцIыхуу, ауэ сытми абдеж дыщызэрихьэлIауэ фэ зытедгъэуамэ, хъунутэкъэ?Ауэ, сыделэти, зызгъэлIу, зызгъэщIагъуэу, сыптеплъэкъукIын дзыхь сымыщIу сызэрыпщIыгъур къезгъэщIат мо нэ бзаджэ зиIэхэм. Дауэт сэ узэрезгъэжьэнур, автобусым уимытIысхьэ щIыкIэ уэзмышэкIыжу IэплIэ гуапэ, ныпхуэзмыщIыжу гуапэу ба?!
КъысIэщIэщIащ абдеж нэгъуэщI зы делагъи: мо угъурсызищыр я автобусым зэритIысхьэжу, адэкIэ схуэмышэчыжу, сыножэлIэжащ. МафIэм исын мо автобусри щытщи-щытщ, цIыхубзищым, я нихыр абдежым къыкIэрыщтхьа нэхъей, дэр фIэкIа плъапIэ яIэжкъым. Уэри апхуэдизкIэ уIэнкунщи, укIуэцIрыхуным нэхъейщ. ИкIэм-икIэжым мобыхэм я автобусыр ежьэжа нэужь, си жагъуи къыумыщIыну ухэту, губгъэн къысхуэпщIу жыбоIэ:
– Мохэр ежьэжыху зыпIэжьэжыртэкъэ, хуэмыху? Си Зайнэф урихулIэу тIэкIу ифI зыкъипшэжауэ, укъыздэгушыIэ хуэдэурэ укъызэмыубзэжамэ, зыпхуэзгъэгусэпэнкIэ тIэу сеплъынтэкъым. Уэри, дауи, абы гу лъыптэри, ижь зыкъысхуэпщIыжауэ арат. КъэпщIэжат зэребгъэлеяр – иджы укъызэкIужурэ укъыздэгушыIэрт, тIэкIу зызэхуэдгъэгусамэ, дунейр къутакъым жыпIэрт, дызэщымыхьэну укъызэлъэIурт.
– Сэ сыгубзыгъэу уэ уделэми е уэ угубзыгъэу сэ сыделэми, тIури зыкъэ? – жысIэрт сэри. – Дэ тIуми тIутыр зы псэщ, дызэрыбауэр зыгущ: ди лъагъуныгъэм и псэщ, игущ, – жызоIэри, зыкIи зыпхуэзмыгъэгусэу уи Iэр соубыд.
Уи цIыхугъэ цIыхубзхэр зэрытIысхьэжа автобусыр зэрежьэжу, си Зайнэф уэ удбгъэдеху, хьэ хьэулейм ещхьу уIуехужри, езым си Iэр быдэу къекъуз: дызэщIыгъун зэрыхуейр апхуэдэущ къригъэкIыу.
Иджыпсту хуэдэ зэман хэтIэсам щхьэ зыфIэт цIыху гъуэгу темыхьэным хуэдизти, ис щIагъуэ щымыIэу, автобусыр нэщIт. Ар IукIыным къэнэжар дакъикъэ зыбгъупщIт. Дэ адэкIэ дыкIуэцIрокIри, нэхъ и кIэ дыдэмкIэ дыщотIыс. Зыр зым зыдокъузылIэ. Автобус кIуэцIыр кIыфIщ. Абы исхэм дэ драIуэхукъым – гъуэгуанэ кIыхьым зыхуагъэхьэзыр.
Си псэм пэсщI Зайнэф и Iэ хуабэр сIыгъыу, хуэму жызоIэ:
– Уи гъусэу сынэкIуэнщ. Хъуну?..
Абы зрегъэщIэгъуэкI сызэреупщIыххар:
– Хъуну жыхуэпIэр сыт? НтIэ, жэщыбгым си закъуэ сыбутIыпщыжыну арат уигу илъар?
Ар сэркIэ сытым хуэдэу гуфIэгъуэшхуэт! СыгуфIэу зызокъузылIэ 121
си псэ закъуэр. Уэ нетIэ сытым хуэдэу укъэгубжьат, уи щхьэцыр къипфыщIыкIыжыным ещхьу укIийрт-угуорт. Ауэ, Тхьэм и шыкурщ, уэ станцым укъытеднэри, си Зайнэфрэ сэрэ дежьэжащ. Уэ укъыткIэлъокIий, укъыткIэлъожэ, псалъэ бзаджэхэр къыткIэлъыбоутIыпщ… Си Зайнэф сэрэ уэ укъытфIэIуэхукъым.
Орджоникидзе дыщынэсам, жэщыбг фIэкIат. ХьэщIэщыр зэпэубыдауэ къыщIэкIащ. Ауэ, жаIэ, семинар IуэхукIэ фыкъыщыкIуакIэ сыт тщIэн? ХэкIыпIэ гуэр къыфхуэдгъуэтынщ. Уэ апхуэдэ «хьэщIагъэмкIэ» уарэзыкъыми, Iэжьэкъур йоч, егъэзыпIэ тэмэм пхуагъэхьэзырауэ щытын хуейуэ жоIэ. Сэ си жьэр схузэщIэхыркъым – сыкIэрыдзэнщи, сыщымщ.
– Абы нэхъ лажьэ димыIащэрэт! – жызоIэ сэ. – Уэ зыгъэпсэху. Жей, пщэдей Iуэху къыппэщылъщ. Сэ модэ станцым сыкIуэнщи, абы нэху сыкъыщекIынщ. Ар нэхъыфIыххэщ: япэ текI автобусымкIэ сыкIуэжынщ, лэжьапIэми сыкъыкIэрымыхуу…
Ауэ уэ ар къысхуэбдакъым. Ушынагъэнщ си закъуэ жэщыбг нэужьым къалэ мыцIыхум сыдэбгъэхьэну. Аратэкъэ? А-а, сыщоуэри: уэ, зиунагъуэрэ, Налшык укъыдэднатэкъэ? Армыхъу си Зайнэф си закъуэ дауэ сиутIыпщынт? СиутIыпщынкIэ Iэмал закъуэ иIэтэкъым!
ПцIыр сыткIэ щхьэпэ, тIури щэху цIыкIуу дыщыгуфIыкIат хьэщIэщыр зэрызэпэубыдам: зы жэщ псо дызэгъусэу уэрамхэм щыдгъэкIуэнут. Зы цIыху зэран къытхуэмыхъуу! Пэжщ, бжьыхьэхуегъэзэкIщи, жэщыр щIыIэтыIэщ. ТIэкIу дыкъэпIыщIэу хуежьащ. Ауэ дэркIэ ар сытым щыщ? ДыкъэмэжэлIами пцIы хэлъкъым. Ауэ ари дэркIэ зырикIщ! Нэхъыщхьэращи – дынасыпыфIэщ: уи нэхейкIэ, фIыуэ зэрылъагъуитIым зызэщыдмыгъэнщIу уэрамхэм хуиту къыщыдокIухь си Зайнэф сэрэ…
Нэху дыкъокIри, сэ жьыуэ сыкъожьэж. ПщIэжрэ абы щыгъуэ дунейм и дахэгъуэу зэрыщытар? Ар ауэ сытми зэман телъыджэт! Уафэр къабзэу, щIылъэм лъэр щIигъэкIыу… Пэжщ, сылъэтэным хуэдэу, си лъэр щIэзыгъэкIыр фIылъагъуныгъэрт. Абы сызэрихьэрт, сыкърихьэкIт. Си Зайнэф зэи узытригъэкIуэжынкъым уэ, жысIэрт сигукIэ, абы пхуэфащэр къуищIэнщ: дэитIум дякум укъыдигъэхьэжынкъым… ЖыпIэнуракъэ, зэгуакIуэр къизыгъэкI пшынауэм ещхь сыхъуати, сигури щIэмычэу къыздежьурт.
Хамэ къалэм узэрыщыIа махуищыр дауэрэ екIуэкIами сщIэжыркъым. Махуэку махуэм укъэсыжын хуейти, къалэм укъызэрыдыхьэжарауэ си деж укъэпсэлъэну дызэгурыIуат. КъызыхэкIар сщIэркъым, а махуэм дэнэ укъыщыпсэлъэнт? Укъэмысыжам хуэсхьащ. ЕтIуанэ махуэми сыножьащ – укъэпсэлъакъым. Щэбэтми тхьэмахуэми зызгъэкIэрахъуэу кинотеатрым деж сыщытащ. Ущыпсэу уи благъэхэм я унэри куэдрэ згъэхъуащ. Ауэ – дэнэт? Убзэхащ! Кино, тыкуэн, лэжьапIэ умыкIуэу апхуэдизрэ дауэ ущIэсын? Къуажэм укIуэжаращ зыхуэсхьар.
Блыщхьэм уи лэжьапIэм сынэпсалъэмэ, лэжьыгъэ IуэхукIэ КъалэкIыхьым укIуауэ къызжаIэ. Ерагъыу еслъэфэкIащ а тхьэмахуэр. Iуэхур зыхуэсхьыр я нэхъ Iей дыдэращ. Си Зайнэф деж уилъ щыпщIэжу аращ: абы хуэмеямэ, щхьэзыфIэфIу къыщIэкIынтэкъым – хамэ щIалэшхуэр зыщIигъурэ хамэ къалэ кIуэуэ… Ар хуэбгъэгъунти Iейуэ уэ Зайнэф! Уэри уи Iыхьлыхэри фызэхэлъэдэжри, лажьэ зимыIэ си Зайнэф лIэнкъэнэну фыукIат. Аркъудейтэкъым – ар Шэрэдж хэвдзэжат…
АдэкIэ схуэмыхьыжу, – си укIытэ кIуэдат сэ, – къыкIэлъыкIуэ блыщхьэм тызодзэри уи лэжьапIэм сынокIуэ. Уэ аргуэру уежьэну зыбгъэхьэзырт. Уи унафэщIым зыгуэрхэри жепIэрт. Сэ гу къыслъыптэххэркъым. Япэ 122
сыкъэзылъэгъуар уи псэлъэгъуращ. Ар къыщызэплъым, уэри укъоплъэкI. Уи къызэплъыкIэр зыхуэсхьынур сщIэркъым. И адэр зыукIам Iуплъэ гуэрым урещхьщ. Сыкъыумылъагъууи зытогъауэ фэ. Сытми зэгуэр:
– Сэ укъысхуейуэ арат, Алий Юсупович? – жоIэ. Апхуэдэу псалъэ зи хабзэр IуэхущIапIэшхуэм щылажьэ къулыкъущIэ цIыкIухэращ. Я къулыкъур цIыкIуми, езыхэм загъэпагэу, загъэину. Армыхъу уи си адэцIэ жыIи кIуэдат? ИгъащIэм укъызэрызэджэр «Аю» жыпIэут. Ар пщыгъупщэжауэ арат? Си Зайнэф плъагъу хъуртэкъыми, абы уепыджу арат! Ар къызгурыIуащ сэри. Абдеж уэ сынопсалъэкIэ къыппысхын зэрыщымыIэр къызгурыIуащ. Ауэ «сэ укъысхуейуэ арат» жыпIэу укъыщызэупщIакIэ, жэуап уэстыжыни хуейтэкъэ?
– Iейуэ умыпIащIэмэ, псалъитI-щы…
– СопIащIэ Iейуэ… Ауэ укъыщыкIуакIэ… Модэ щIыбым къыщызэжьэ, сыныщIэкIынщ сэ зызмыIэжьэу.
Пэж дыдэуи, куэдрэ сызэбгъэжьакъым. Ди жьэр зэщIэдмыхыу станцымкIэ докIуэ.
ерагъыу.
укъызэупщIыну?
– СынодаIуэ, – жоIэ зы гъэ-зы зэман.
– Орджоникидзе нэужьым щхьэ зыбгъэкIуэдыжа? – къыдызошей сэ – Iуэху пхузиIэтэкъыми. Иджыри нэгъуэщI зыгуэркIэ Абдеж сэ хьэкъыу къызгуроIуэ – иджыпсту си Зайнэф къезмыгъэлмэ, абы игъащIэкIэ сыпыкIащ. Ерагъыу зызэтесIыгъэщ, ауэ си лъыр къовэ. Сытми, лIын е лIэн хуейти, япэр тызогъакIуэри:
–Iуэху зэхудимыIэж дыхъужауэ ара? Къэхъуар сыт, Зайнэф?
– ЛIо къэбгъэхъунур? Зыри къэхъуакъым! Уэ Iуэху пхузимыIэжмэ, Iуэхушхуэ хъуаи! – «Уи ажэ си бжыхь къыумыпхыт» – аращ уи псэлъэкIэм сэ къисхыр.
– Апхуэдэу занщIэу псоми кIэ ягъуэтауэ ара? Сыту щIэхыIуэу икIи тыншу укъагъэша фи дежхэм, – жызоIэ сэ, икIи къызгуроIуэ а псалъэхэм зыри къызэримыкIынур. – Зыми сыкъагъэшакъым. Сэ, Алыхьым и шыкуркIэ, сысабий цIыкIужкъым – илъэс тIощIрэ тхурэ сохъу. Си щхьэ и унафэ сэ сощIыж. ФIыуэ услъэгъуамэ, услъагъужыркъым… Умыарэзымэ, ООН-м утхьэусыхэну ухуитщ, – а псори зэрыжыпIар сыт хуэдэут?! Удыхьэшхэнт икIи утхьэмыщкIафэт. Сэ си жьэр зэщIэнат. Ауэ зыгуэр жыпIэн хуейтэкъэ? – Хъунщ. Абы щхьэкIэ сытхьэусыхэу ООН-ри дгъэпIейтеинкъым. Укъысхуэмышхыдэ – узгъэгуващ. Уэ езыр Iейуэ упIащIэрт. Сыкъэплъэгъуакъым-услъагъужакъым! – жызоIэ, си щхьэр къысхуэмыIэту – иужь дыдэу сызэрыпIуплъэжыр сщIэуэ уи нэгу сиплъэфынутэкъым…
… Мазэ докIри БАМ-м сыкъыщохутэ. Сыти жыIи, БАМ-р БАМ-щ! Плъагъуркъэ езы хьэрфищым я къэпсэлъыкIэри: БАМ! УадэкIэ сыджым ину уеуэ хуэдэщ. Ауэ а уадэр зытехуар сыджыратэкъым – си щхьэрат! Абы лъандэрэ илъэситI мэхъури, апхуэдэ удын куэд си щхьэм къытехуащ. Куэдри сыкъыхэскIыкIащ. ПщIэжрэ, уи лэжьапIэм сыныщыкIуам, моуэ ауан сыкъэпщI щIыкIэу, сыбгъэпудынуи упылъу «Алий Юсупович» зэрыжыпIэгъар! Иджы мыбы апхуэдэущ сэ къызэрыщызэджэхэр, ауэ пщIэ къысхуащIу, фIыуэ сыкъызэралъагъур абы къыхэщу. Арыншэуи дауэ хъун? Илъэс щэщI уи ныбжьмэ. Уинженер Iейуэ уамыбжмэ… «Аю»-
кIэ, мыщэкIэ, хэт сэ къызэщынур? Къызэщуи яхуэздэну? Ар зыхуэздэр 123
уэрати… си Зайнэфти… Бетэмал, псори апхуэдэу къызэджамэ, абы уи фэ есплъурэ, абыкIэ си гур згъэфIынт, ауэ…
Сызыхуей мы дунеишхуэм теткъым – мы письмор ныпIэрыхьэхукIэ лIы урамытмэ… Урамытауи къыщIэукI а тыкуэнтет къулеижьым. Абы и «Волгэрат» фи дежхэм нэкууи напIэуи яIэр. УгушыIэ хуэдэурэ, уэри а «Волгэр» си нэм къыщысхущIэпIуи щыIэт… Зыгъэхьэзыр. Мазэ нэхъ дэмыкIыу сынэсыжынущи, сызэдэIуэни сызэплъыни щыIэкъым. Уэри фIыуэ сыкъэплъагъу-сыкъыумылъагъум сеплъынукъым – фIыуэ сыкъэплъагъурэ – фызышэшхуэу укъэсшэнщ, сыкъыумылъагъурэ – укъэсхьынущ, къызжиIакъым жумыIэж: си нэсыжыгъуэм ирихьэлIэу си Зайнэф къэнэщхъыфIэжын хуейщ.
Хьэкъыу зыпхыгъэкI: уэрэ сэрэ Алыхьым дыкъызэхуигъэщIащ. Армыхъуамэ, сэ сыкъыщыхута щIы пхащIэм еплъ, итIани зы махуэ дэкIакъым мыбыи ущызимыгъусэу. Мы иджыпсту сыздэщыIэм нэхърэ нэхъ жыжьэ дэнэ сыкIуэн-тIэ? АрщхьэкIэ мыбыи ущыскIэрыкIыркъым, псэупIэ къыщызэптыркъым. Уэгум сылъэтэн хуейуэ ара-тIэ? Ауэ абыи уныскIэлъысынут уэ. Сыту убзаджэ уэ! Ауэ сэри сынэхъ бзаджэжщ – зы жэщ къанэркъым сыномыплъакIуэу, узмыгъэхъуу. Уи щхьэгъубжэм деж сыныIуоувэри, еуэ сыныдоплъ, еуэ сыноплъакIуэ. Уэри гу къыслъотэри: «Щхьэ унэщхъей?» – жыпIэу укъызоупщI. Уэ езыр сытым хуэдэу унэщхъей! Си гущIэр къыщIетхъ уэ сыныщоплъкIэ, ауэ иджы фIырыфIкIэ сыкъыпхуикIуэтыжынукъым. КъыфIэбгъэкIмэ, гъащIэм сипсыхьащи, сыткIи сыкъыпхуикIуэтыжынукъым. ЛIо, щхьэ укъысщыдыхьэшхрэ? Зэ сынэгъэсыж закъуэ – уэзгъэлъагъунщ сэ сызэрыхъуар… Сэлам гуапэкIэ – уи Аю».
Абдеж щиухырт письмор. Ауэ Зайнэф абы адэкIи пищэрт – гупсысэкIэ, и гум щыщIэхэмкIэ. Аращ щIимылъэгъуари щIызэхимыхари и гуащэр къызэрыщIыхьар. Нанэр къэIэбэу и нэпсхэр хущIилъэщIыкIа, и щхьэфэми Iэ къыдилъа нэужьщ абы зыкъыщищIэжар. НысащIэр къащтэри къыщылъэтащ.
– Сыт къыпщыщIар? – нанэр и нысэм гуапэу йоубзэ, тогузэвыхь.
Зайнэф иджыри зэщоджэ, и нэпсхэр елъэщIыж. Ерагъыу къыдрешей:
– Зыри къэхъуакъым, нанэ… Сытми зыгуэрхэр сигу къэкIыжри… Ахэр псори блэкIа Iуэхущ. Къэгъэзэжи зимыIэжщ…
– Умыгъ, си хъыджэбз цIыкIу. Уи нэпс хуэфащэкъым абы – къилэжьакъым. Апхуэдэ Iэджи къохъу. Джаур, иджыри езым ещхь гуэрхэм яхуэзэжауэ и шыкIэ къурыкъуу яхэту къыщIэкIынщ. Уэ угубзыгъэ цIыкIущ, зыкъыумыгъащIэ зыми. КъыпфIэмыIуэхуу зытегъауэ фэ. Уи Iуэху и ужь итыж. Тхьэм жиIэмэ, ари къыкъуэкIыжынщ. Мастэ щымыхъуакIэ, кIуэду дэнэ кIуэн? Насыпыншэ махуэм къалъхуа! КъызэдэIуакъым… Сыт пщIэн? Мис иджы уолъагъу зэрыхъуар. Жыхьэнмэм исащэрэт а фадэ угъурсызыр къэзыгупсысар! ЩIалэр аращ зытекIуадэр…
Лэгъунэм щыщIэкIыжым къызоплъэкIыжри:
– Умыгузавэ, тIасэ, уи нэкIэ плъагъунщ: псори дэгъуэ хъужынщ. Алыхьым жиIэрэ сабийр къалъхумэ, мори, дэнэ кIуэн, и быным къришэлIэжынщи, и псэр унэм кърихьэлIэжынщ. Абы щхьэкIэ уи фэри иумыхыж, уилри умышхыж, си хъыджэбз цIыкIу. НэхулъэфI укъикI, тIасэ…
ЗэзыдзэкIар Чэмалщ. 124
Зи IэщIагъитIми хуэIэкIуэлъакIуэ
ЦIыхум ягу ирихь сыт ищIысри, псыхэкIуадэ мыхъум къыщымынэу, гъуэгу егъуэтри, ар бэм япхъуатэ, Iэпэгъу яхуохъу. Мис а «сыт ищIысми» щыщщ псалъэжьхэр, псалъэ шэрыуэхэр, купщIэ куу зыхэлъ жыIэгъуэ дахэхэр. Ахэр литературэм и жанрхэр зэрагъэщIэращIэ, зэрагъэбжьыфIэ Iэмалхэм щыщу къагъэсэбэп. АбыхэмкIэ нэхъри гурыхь, псэ быдэ ящI. Ахэращ къызытепщIыкIыр кIуэдыж зимыIэу цIыхубэм къажьэдэнэ псалъэжь Iущхэр.
Псалъэжь хъуа жыIэгъуэхэм я зэхэублакIуэу адыгэхэм диIащ Къэзанокъуэ Жэбагъы, Агънокъуэ Лашэ, ПащIэ Бэчмырзэ сымэ. А лIы щэджащэхэм ядэплъеин, я гъуэгум пызыщэн къытхэмыкIыурэ, зэман кIыхь дэкIащ. А щыщIэныгъэр гъэзэкIуэжын зэрыхуейм, ауэ сытми хущIыхьэгъуэкIэрэ, Iуэхуншэ Iуэхуу мыхъуу, творчествэ бгъэдыхьэкIэ, гупсысэкIэ хэлъу абы япэу еувэлIар Бейтыгъуэн Сэфарбийуэ жыпIэ хъунущ. ИтIанэ абы хиша гъуэгум ирикIуащ КIэрэф Хьэсэнбии, нэгъуэщI зыгуэрхэри… Ди лъэпкъым и тхыдэр джыныр натIэ зыхуэхъуа Бейтыгъуэныр 1942 гъэм Къармэхьэблэ къуажэм къыщалъхуащ. Курыт еджапIэр я жылэм къыщызыуха щIалэм лэжьыгъэ IэнатIэ зыбжанэ зэблихъуа нэужьщ КъэбэрдейБалъкъэр къэрал университетым щыщIэтIысхьар. Ари къызэрырихьэлIар а зэрылажьэм хуэдэурэщ.
ГъащIэм и хьэрискхъуэрисхэм сыт ищIыскIи щыгъуазэ, еджапIэ нэхъыщхьэм тхыдэмкIэ и къудамэр фIы дыдэу къэзыуха Бейтыгъуэныр яхуэ- 125
мыгъуэт щIэныгъэлIхэм хуэдэти, партым и Дзэлыкъуэ райкомым, КПСС-м и Налшык къалэ комитетым IэнатIэ зэхуэмыдэхэр щызэрехьэ, ар щолажьэ «Эльбрус» тхылъ тедзапIэми, иужькIэ – Къэбэрдей-Балъкъэрым и архив службэм. ЗэфIэкIыфIрэ щIэныгъэ куурэ зыбгъэдэлъ щIалэр итIанэ а лэжьапIэм и унафэщIу ягъэув.
Мис апхуэдэ гъуэгуанэ къызэпичащ адыгэбзэкIи урысыбзэкIи тхылъ зыбжанэ зи къалэмыпэм къыщIэкIа Бейтыгъуэн Сэфарбий. Абыхэм ящыщщ щытхъу куэд зыхужаIа «Псалъэ псэу», «Псэлъэгъу», «ЗыкъызогъэщI», «Кабардинские фамилии: истоки и судьбы», «Кабарда и Ермолов» тхылъхэри, нэгъуэщIхэри.
Къэралым и ТхакIуэхэм я союзым хэт, зи ныбжьыр илъэс блыщI ирикъуу лIыпIэ иува Бейтыгъуэн Сэфарбий дохъуэхъу и жыIэгъуэ шэрыуэхэмкIи, тхыдэм ехьэлIа и лэжьыгъэ купщIафIэхэмкIи дяпэкIи куэдрэ дигъэгуфIэну.
Ди журналым и напэкIуэцIхэр уэркIэ сыт щыгъуи зэIухащ, ди ныбжьэгъуфI; зи пщIэр «Iуащхьэмахуэ» лъагэу иIэтынхэм ящыщ Тхьэм уищI.
ЛъэныкъуитIкIэ бгъэлъащэ къалэмым кърибзахэм ящыщ гуэрхэмкIэ иджыри догъэгуфIэ ди журналым еджэхэр. Сэфарбий
ЖыIэгъуэхэр
ТхьэкIумэм делагъэу къиIуэрэ жьэм губзыгъагъэу къыжьэдэкIыжмэ, – щхьэр мэлажьэ.
ПцIы дахэ щыхуэбупскIэ къэгубжьым пэж жеIи еплъыжыт! ФIы пщIэну уигу къэкIамэ, ущIемыгъуэж щIыкIэ, еужьэрэкI. Хъуэхъур къохъулIэну ящIамэ, зэрагъэкIэщI плъагъунт! ДызыщIагъэхъуэпса пщэдейр къэсри, дыгъуасэ зэдмыпэсарауэ къыщIидзыжащ. Напэр птхьэщIыху, фIейр щIокI.
Хуэмызар хуэзам хуэзамэ, зыхуэзапхъэм хуэзащ.
Къэблэжьа щIыхьыр къыплъагъэсыжмэ, дармэу къуата хуэдэщ.
Пасэрейм и жыIауэ, насыпыр Iыхьэ мыгуэшщ, ауэ насыпыншагъэри япэ къэсым иратурэ кърагуэшэкIкъым. 126
«Гъунэгъурэ гъуэншэджрэ» жыхуаIэ псалъэжьым и мыхьэнэр, мы тщыгъ тIэкIухэр тщылэжьыкIмэ, гурыIуэгъуэ дыдэ хъунущ. ХъумпIэлейм уихьыж нэхърэ, фэ птету емынэм уихьми нэхъыфIщ.
Хьэл дахэр зехьэгъуейщ, – аращ щIэдахэжри.
КъулыкъукIэ ирикъуа къытехъуэмэ, дунейр къутэжыну жаIэ.
Нолым ноль хэплъхьэмэ, зэрынолкъым – нолитIщ. Ноль зыбжанэ зэхэувэмэ, мелуаныр хьэгъунэ къыдамыгъэплъыжынкIэ зэрыхъунури зыщывмыгъэгъупщэ.
Делэр зэрагъэунэхур къыIахIауэрэкъым, – хуашийIауэрэщ.
Къэбыр къуэпсым пытмэ – уэсысысщ, пщэм фIэтмэ – уэдыдыдщ.
Убэлэрыгъауэ Алыхьым и нэфI къыпщыхуэ нэхърэ, ухуэхьэзыру и ней къыпщыхуэми нэхъ шынагъуэншэщ.
ЕкIуу упса пцIыр пэж къыгуэудам йофIэкI.
Сэ сэщхь ныбжьэгъум сыхулIэ ныбжьэгъуу.
Делэм сыфIокI… сэрмырамэ.
Шорэ и унагъуэр
Иджыблагъэ дэ дрихьэлIащ дэфтэр гъэщIэгъуэн: «Штабс-капитан Нэгумэ Шорэ Бэчмырзэ и къуэм и унагъуэм исхэр». Ар щатхар 1862 гъэрщ. Мы унагъуэм исхэр ятхыныр къызыхэкIам щхьэусыгъуэ иIэщ. Тэрч областым щыIа дзэм и штабым и унафэщIым 1861 гъэм октябрым и 31-м къыIэрыхьащ Кавказ бгырысхэм я Iуэхур зезыгъакIуэ канцелярым и нэхъыжьхэм къабгъэдэкI унафэ. Абы итт урыс правительствэм къулыкъу хуэзыщIауэ хэкум исхэм я бынхэу, я Iыхьлыуэ, е езыхэрауи ирехъуи, пенсэ зратхэм я цIэ-унэцIэр тхын хуейуэ.
Арати, екIуэкI къэпщытэныгъэр къэсащ Нэгумэ Шорэ и щхьэгъусэу щыта Сэлимэт деж. Нэгумэм и унагъуэм езым ищхьэкIэ гулъытэ къыхуищIырт Кавказым дзэуэ исым я унафэщIым. Мис абы къалэн къыщищIри, Тэрч областым и унафэщIым Къэбэрдей куейм и тет Орбелиани къыхуиIуэхуащ япэу къэсын хуей пощтым и гъусэу Нэгумэ Шорэ и унагъуэм исым я бжыгъэр тэмэму убзыхуауэ къыхуагъэхьыну. Бахъсэн 127
куейм и Iэтащхьэ майор Коноплянскэм а жыхуаIэр зэрыт тхылъыр 1862 гъэм январым и 27-м Орбелиани деж нигъэсат.
Абы итт: «Сэлимэт – илъэс 60 хъур, Сэлимэт и къуэхэр: Ерустам – илъэс 34-рэ, Ериван – илъэс 25-рэ, Ерашид – илъэс 23-рэ». Нэгумэм ипхъу илъэс 35-рэ хъум щхьэкIэ щIыгъут: «Хорунжий Алмэм и щхьэгъусэщ».
Сыт Нэгумэ Шорэ и унагъуэм исхэм ятеухуауэ къэдгъуэтыжауэ жыхуэтIэ тхылъым къыджиIэр? СыткIэ ехьэлIа ар Нэгумэм и гъащIэм?
Тресков Илья зэритхамкIэ, 1821 гъэм зи ныбжьыр илъэс 27-м ит Шорэ фыз къишащ. Абы щхьэгъусэ хуэхъуащ илъэс 17 зи ныбжь Сэлимэт – Исмэхьил и пхъур. (Тресков И.В. Нэгумэ Шорэ теухуа этюдхэр. Налшык, 1974 гъ.) Тресков зытрищIыхьыр 1821 гъэм зэхалъхьа, къэбэрдей уэркъ Нэгумэ Шорэ и лъэпкъыр къызыхэкIахэм теухуа тхылъырщ. Сэлимэт щхьэкIэ абы итщ а зэманым ирихьэлIэу и ныбжьыр илъэс 17 хъууэ щытауэ. Дауи, абы къикIыркъым а 1821 гъэ дыдэр арауэ Нэгумэм фыз къыщишар. Апхуэдэущ къызэрилъытэр профессор Къумыкъу Тыгъуэн. Зи гугъу тщIы тхылъыр зэпкърихыурэ, абы 1965 гъэм къигъэлъэгъуащ а зэманым Нэгумэ Шорэ щхьэгъусэ иIауэ.
Мыр Iуэхум и тэмэмыпIэм нэхъ и гъунэгъущ, и пэжыпIэ дыдэр иджыри къэс зыми имыщIэми.
АрщхьэкIэ абы шэч къытрахьэ языныкъуэ къэхутакIуэхэм. Тыгъуэн Рэшад, псалъэм папщIэ, зи гугъу тщIа тхылъым итыр и фIэщ ищIыну хуеиххэкъым. Абы етх: «А зэманым (1821 гъэм – Б. С.) Нэгумэм и ныбжьыр илъэс 27-рэ, абы и щхьэгъусэ щIалэ дыдэ Сэлимэт Исмэхьил и пхъур 17 ирикъуат. Ауэ дэ а бжыгъэхэр тэмэм дыдэу къытфIэщIыркъым, сыт щхьэкIэ жыпIэмэ, 1819 гъэм Сэлимэт Нэгумэм и къэшэну щытауэ аращ. Абы тепщIыхьмэ, Сэлимэт а гъэм илъэс 15-т зэрыхъун хуейр. КъызэрытлъытэмкIэ, Нэгумэм щхьэгъусэ ищIыну къыхихын хуеякъым балигъ мыхъуа хъыджэбз цIыкIур». Мыбдежым гурыIуэгъуащэкъым жыпIэну тхыдэтхым Сэлимэт и ныбжьым илъэситI щIыкIэриудыр. ИтIанэ, 1819 гъэм Шорэ и къэшэну зэрыщытам щхьэкIэ, Сэлимэт апхуэдизу щIалауэ жыпIэ хъуну? Абы шэч къытезыхьэнухэм мыр япегъэув тхыдэтхым: «1819 гъэм Нэгумэ Шорэ и гъащIэм мыхьэнэшхуэ щызиIэ Iуэху къэхъуащ: фыз къишащ». Ар ди фIэщ игъэхъуну тегъэщIапIэ ещI Шорэ и цIыхугъэу щыта помещицэ Стрелковэ Аннэ и гукъэкIыжхэр. Мис ар: «Нэгумэ Шорэ ди цIыхугъэу зэрыщытым къыхэкIыу, дэ абы дригъэблэгъат и къэшэныр дигъэлъагъуну. КъызэрыджаIамкIэ, и къэшэныр нэгъуэщI къуажэ щыIэт». Стрелковэ и тхыгъэм, зэрытлъагъущи, къикIыркъым Шорэ 1819 гъэм фыз къишауэ. Мыбы и псалъэхэм къызэрыхэщымкIэ, «щхьэгъусэри», «къэшэнри» зэхуэдэу къыбгуроIуэ. Къишат хьэмэрэ къимышат 1819 гъэм Нэгумэм? Мыбдежым Iэмал зимыIэщ «къэшэн» псалъэм Стрелковэм кърихыр гъэтэмэмыныр. А псалъэм къикIыр къызэрыбгурыIуэн хуейр нэчыхь иригъэтхыну, дэкIуэну зызыгъэхьэзыра цIыхубз жиIэу аращ. Ауэ а зэманым урысым я «невеста» псалъэм нэгъуэщI кърахыу щытауэ пIэрэ?
ПцIы хэлъкъым Нэгумэм Стрелковэр щIригъэблэгъар и къэшэныр иригъэлъагъуныр зэрыарам. Куэд щыгъуазэщ Нэгумэм урысыбзэр фIы дыдэу ищIэу зэрыщытам, ауэ щыхъукIэ, абы щхьэгъусэмрэ (жена) къэшэнымрэ (невеста) зэхигъэкIыфырт. Урысыбзэр зэримыщIэм къыхэкIыу, Шорэ а псалъитIыр зэхуэдэу фIэкI къыгурымыIуэмэ, Стрелковэм и гукъэкIыжхэм къыхэщыну хъунт абы и псалъэхэм лексическэ щыуагъэ зэрыхэтыр.
Нэгумэм Сэлимэт къыщишар Стрелковэр абы и деж щыIа нэужьщ, 128
нэхъ хуэбгъэфащэ зэрыхъунумкIэ, 1820 гъэрщ. 1821 гъэм Нэгумэм деж щыIа миссионер Гендерсон итхащ абы и унагъуэм зэхъуэкIыныгъэ къызэрыщыхъуар. «Сэ гуапэу сригъэблэгъат и щыкъу анэм», –жеIэ Гендерсон. Абы и псалъэхэм къыхощ Шорэ и щхьэгъусэр щIыгъуу и щыкъу анэм деж зэрыщыпсэуар. Стрелковэм къызэриIуэтэжамкIэ, къэшэныр нэгъуэщI къуажэ дэсащ. Абы къегъэлъагъуэ 1819 гъэм Шорэ щыпсэуар къыщалъхуа къуажэр зэрыарар. Ар нэгъуэщI къуажэ (Хьэжы-Къэбакъ, Аджи-аул) щыIэпхъуар Нэгумэхэ я жылэр, унагъуэ зыщыплI фIэкI мыхъуу щытар, хэкIуэдэжа нэужьщ.
АдэкIэ Тыгъуэн Рэшад гу лъитэгъат Сэлимэт и илъэс бжыгъэм, ар Шорэ и дуней еплъыкIэм пыщIат. Абы къызэрилъытэмкIэ, Нэгумэм и унэ къришэфынутэкъым зи ныбжьыр илъэс 18 иримыкъуа хъыджэбз цIыкIур.
НэгъуэщI зы лъэныкъуэкIи укъыщеплъ хъунущ мы Iуэхум: Нэгумэм и зэманым илъэс 15 ирикъуа хъыджэбзыр дэкIуэну и ныбжь нэсауэ къалъытэрт. ЛIы дэкIуэну зи ныбжь нэса хъыджэбзхэм теухуауэ 1832 гъэм Пушкиным итхыгъащ: «Илъэс 15 ирикъуа хъыджэбз цIыкIур лIы дэкIуэ хъунут…»
КъэхутакIуэхэм тебгъэчыныхь хъуну къалъытэ Пушкинымрэ Нэгумэмрэ 1820 гъэм Псыхуабэ къалэм щызэхуэзауэ, Нэгумэм абы щыгъуэ щхьэгъусэ иIэт. Апхуэдэу щыщыткIэ, къэплъытэ хъунущ Нэгумэм Пушкиным жриIауэ адыгэхэм нэчыхь зэрырагъэтхыу щытам теухуа хъыбархэр. Япэрауэ, илъэс бжыгъэм, Урысейм щагъэува хабзэм тримыщIыхьу, Нэгумэр дауэ тегушхуэнт илъэс 15 зи ныбжь Сэлимэт къишэну? Пэжщ, ар пэщIэувэртэкъым дин зыхуеджами, ефэнды лэжьыгъэ зыбгъэдэтауэ щытами, мылъку бгъэдэлъми… Тыгъуэн Рэшад Iуэхум и пэжыпIэ дыдэр къищIэн щхьэкIэ къихутащ нэгъуэщI тхыгъи. Абы зэрыжиIэмкIэ, Сэлимэт 1800 гъэм къалъхуащ. Ауэ къатщтэ хъуну къытфIощI Нэгумэм и щхьэгъусэр къыщалъхуар 1804, 1802, 1800 гъэхэм ящыщ зыр арауэ. А щым щыщу тегъэчыныхьыпауэ зыри къызэрытхухэмыхынум къыхэкIыу, 1802 гъэр къыхэдгъэщхьэхукIынщ, ауэ 1804 гъэм дежи дыкъыщызэтеувыIэн хуейуэ къыщIэкIынщ, сыт щхьэкIэ жыпIэмэ, ар адрейхэм япэ ятхауэ щытат, зытхари Нэгумэ Шорэу хуагъэфащэ, е Сэлимэт, е абы и анэм я псалъэкIэ.
Нэгумэ Шорэ и бынхэми ятеухуауэ псалъэ зытIущ жыIэпхъэт. Унагъуэм я спискэм мыхьэнэшхуэ зиIэ итщ абы ипхъу Кулидам ехьэлIауэ. Иджыри къыздэсым дэ тщIакъым ар къыщалъхуа гъэр. Абы щхьэгъусэ хуэхъуар Псыхъурей къуажэм щыщ Алмэр аращ. Дыщыгъуазэуи щытакъым Ерустамрэ Кулидамрэ хэт нэхъыжьми. Иджы гурыIуэгъуэщ хъыджэбз цIыкIур Шорэ и бынхэм зэранэхъыжьыр, илъэси 7-8-кIэ зэдэпсэуа нэужь, зэщхьэгъусэхэм ар япэу ягъуэта сабийуэ зэрыщытар. Шорэ Кулидам нэхърэ нэхъыжь бын иIауэ, ауэ сабийуэ дунейм ехыжауэ къыщIэкIынущ. Ерустам, спискэм зэритымкIэ, 1826 гъэм къалъхуащ, ар къызэрахутахэм тохуэ: щIалэ цIыкIур и шыпхъум нэхърэ зы илъэскIэ нэхъыщIэщ. Ерашид Ериван нэхърэ илъэситIкIэ нэхъыщIэщ. Ерустамрэ Ериванрэ я зэхуаку илъэситху дэлъауэ жыIэгъуейщ. Куэд къамыгъащIэу сабийхэр лIауэ арагъэнщ мо щIалитIым апхуэдиз илъэс бжыгъэ яку щIыдэлъыр.
Иджы нэхъ зэпкърыхауэ дытепсэлъыхьынщ Шорэ и къуэ нэхъыщIэхэм я къекIуэкIыкIам.
Тэрч областым щIы IуэхухэмкIэ щыIэ комиссэм и тэрмэш Нэгумэм 1868 гъэм августым и 24-м мыпхуэдэу зыхуигъэзауэ щытащ Къэбэрдей куейм и тет полковник Нурид: «Мы дызэрыт илъэсым и февралым цIыху 129
щхьэ куцIыншэхэм куейм щызэхаубла зэщIэхъееныгъэхэм си анэ къилъхуа си къуэш Хьэжы гъэпцIагъэ-делагъэкIэ хыхьа хъуауэ щытащ. Иджы ар абы епшыныж: Гумкъалэ лъэхъуэщым исщ. Хуэфащэщ. Сэ жыжьэуи сыпылъкъым абы къыIэщIэщIар мыхъумыщIагъэу щымыту жысIэну. Сэ гукIи псэкIи фIыщIэ яхузощI зи IэмыщIэ дилъ унафэщIхэм, си къуэшым ищIа щIэпхъаджэшхуэм апхуэдэу щабэу зэрыбгъэдыхьахэм щхьэкIэ. Ауэ иджы щхьэхуимытыгъэкIэ ехулIа сохъу, зи щIыхьыр ин фэ лъэIукIэ зыфхуэзгъэзэным, сыт щхьэкIэ жыпIэмэ, мы зэманым ди анэри си къуэш Хьэжы и щхьэгъусэ бын цIыкIухэр зыщIыгъури икъусыкъужкIэ хуэкъулейсызщ. Мис ахэр сэ къызолъэIу Хьэжы хуит къэфщIыжу и хэкум къэвгъэкIуэжыным теухуауэ сынывэлъэIужыну.
… Си лъэIур къысхуэфщIэ хъумэ, схузэфIэкI псори есхьэлIэнщ си къуэшым бгъэдэлъ къуаншагъэшхуэр зэригъэзэкIуэжыным зэрытезгъэлэжьэным. Сэ абы гурызгъэIуэнщ ди унафэщIышхуэр гущIэгъу ин хэлъу мы Iуэхум зэрыбгъэдыхьар.
Поручик Нэгумэ».
Мы зи гугъу тщIар нэгъуэщI зы тхыгъэм пыщIэжащ: 1867 гъэм ноябрым и 21-м Къармэхьэблэ къуажэ щыщ уэркъ фызабэ Нэгумэ Сэлимэт Къэбэрдей куейм и тетым хуигъэхьа лъэIум. А тхыгъэм хэт цIэхэр езы документхэм зэрихуам хуэдэу къыдохь. Абы мыпхуэдэу къыщыгъэлъэгъуащ: «Си къуэ Нэгумэ Хьэжы (зи гугъу ищIыр Ериванщ – Б. С.) и къуэш поручик Нэгумэ Урустан мы гъэм августым и 24-м зиусхьэным зыкъыпхуигъэзауэ щытащ Хьэжы мы гъэм и февралым унафэщIхэм зэрапэщIэувам къыхэкIыу Гумкъалэ лъэхъуэщым илъэскIэ исыну зэрагъэкIуам теухуауэ. Иджы ягъэтIысам и фызымрэ абы и сабий цIыкIуищымрэ зыхэспIыкIын мылъку сызэримыIэм щхьэкIэ, анэ гумащIагъэкIэ етIуанэ лъэIукIэ зыпхуэзгъэзэну сытемыгушхуэу хъуркъым си къуэм телъ тезырыр нэхъ мащIэ хуэфщIыну. Сэ си пщэм изолъхьэж си къуэм зэхищIыхьамрэ тетым и гущIэгъумрэ езым къыгурызгъэIуэжыну. Хъуну щытмэ, ар иджыпсту нэщI мазэ дызэрыхьэнум ирихьэлIэу зэман гуэркIэ къаутIыпщыжыну сыпщогугъ».
Мы тхыгъэхэм Нэгумэ Шорэ и унагъуэм, ар зэрызэхэтам теухуауэ зыкъомым щыгъуазэ уащI. Аращ ахэр ди дежкIэ щхьэпэу щIыщытри. Ауэ абыхэми зэIумыбз гуэрхэм ущримыхьэлIэу щыткъым. А лъэIухэм, псалъэм папщIэ, пыухыкIауэ къыщыгъэлъэгъуакъым: дапщэщ, сыт щхьэкIэ Нэгумэ Ериван ягъэтIыса? Хьэмэрэ езы Нэгумэ Еристан «щхьэ куцIыншэ цIыху гуп» жыхуиIэр хэт? Сыт хуэдэ «февраль Iуэху» абыи и анэми зи гугъу ящIыр?..
Ериван ягъэтIысыныр пыщIауэ щытащ ар 1867 гъэм и февралым екIуэкIа зэщIэхъееныгъэ цIэрыIуэм жыджэру зэрыхэтам. А зэщIэхъееныгъэр езыр къэзышауэ щытар куейм и администрацэм пщылIхэр IугъэкIыжыным теухуауэ иригъэкIуэкIа Iуэхугъуэхэрт. Къэбэрдей куейм и тетым езым и IэмыщIэ илъ къудейхэм унафэ яхуищIат а зэщIэхъееныгъэм щыгъуэ властым нэхъ ерыщу пэувахэр жэуап ткIийм ирашэлIэну. Шэрэдж куейм щыщу ягъэтIысын хуейхэм яхэтт: Хьэбжокъуэ Мухьэмэд-Алий молэр, ХьэхъупащIэ Мусэ, Къэрэкъул Мухьэмэд, Жамбичэ ХьэтIохъущыкъуэ, МафIокъуэ Жамбот, Къудащ Къэнэмэт, Хьэмырзэ Къамбот, Гъурф Къасбот, Тэхъу Темрыкъуэ, Анзор Дохъушыкъуэ. Бахъсэн лъэныкъуэм щыщхэу яубыдат Бабыгуей Мухьэмэд, Шапар Исхьэкъ, ЗекIуэ Бэтджэрий, Гъубжокъуэ Пщымахуэ, Къэрэмырзэ Чэсей, Нэгумэ 9 Заказ № 223 130
Мусэ, ЛIыбекъуэ Заурбэч, Кушмэзокъуэ Исмэхьил, ЛэмпIэжь Елмырзэ, Кушмэзокъуэ Бэрокъуэ, Шэрдан Умар хьэжыр, Нэгумэ Хьэжы.
Мы унафэр занщIэу ягъэзэщIауэ жыпIэ хъунукъым. ЯгъэзэщIэпами, языныкъуэхэм псынщIэу ялъэIэсакъым. Псалъэм папщIэ, Нэгумэ Хьэжы щыдашар 1867 гъэм и июлырщ. Бахъсэн куейм и тетым Къэбэрдей куейм и унафэщIым 1867 гъэм июлым и 20-м хуигъэхьа рапортым мыпхуэдэу къыщигъэлъэгъуащ: «Зи щIыхьыр ин, фи унафэм ипкъ иткIэ сэ сыубыдащ икIи Налшык щыIэ дзэм и тетым и IэмыщIэ ислъхьащ Гъубжокъуэ Пщымахуэрэ Нэгумэ Хьэжырэ». Къэбэрдейм и феодал гъащIэм мыхьэнэ зиIэ увыпIэшхуэ дыди щаубыдыртэкъым мо ищхьэкIэ зи цIэ къитIуахэм щыщ языныкъуэхэм. Ахэр зэщIэхъееныгъэм щыхэтам ящIаIами, абыхэм я лэжьыгъэр зыунэтI нэхъ лъэрызехьэ гуэрхэр я щIыб къыдэтагъэнт.
Мы зи гугъу тщIа Iуэхум тегъэчыныхьауэ дытемыпсэлъыхьми хъуну къыщIэкIынщ, ауэ къэдгъэлъэгъуэнщ властым ткIийуэ пэщIэтауэ Урысей губернэ пхыдзахэм лъэныкъуэ щрагъэзауэ щытахэр: ТаукIэш Цурэ, Алъхъэс Ахъмэт, Къущхьэ ТIэхьир, Мысост Аслъэнбэч пщыр, ХьэтIохъущокъуэ Бэчмырзэ пщыр, Тамбий Берд, Бабыгуей Iэсхьэд, Къурдэбэрдокъуэ Мырзэбэч, Къып Ислъам, Тэхъу Индрис, Шакъ ЛIыкIэщI, Токъмакъ Ислъам, Къумыкъу Яхья. Ахэр пIалъэ зэхуэмыдэхэмкIэ яшауэ щытащ Рязань, Тверь, Калугэ, Орлов губернэхэм. Къэзыгъэзэжыну хуимытыххэхэри яхэтащ абыхэм. Мыбдежым гурыIуэгъуэ мэхъу: Нэгумэ Еристан полковник Нурид лъэIукIэ зыщыхуигъэзам щыгъуэ фэрыщIыгъэ тIэкIуи хэлъагъэнщ и къуэшым IэщIэщIа щIэпхъаджагъэм ар щабэу, гущIэгъу хэлъу бгъэдыхьауэ щыжиIэм. Зи гугъу тщIа лъэIуитIми Нэгумэ Сэлимэт къыхощ зи бынхэр фIыуэ зылъагъу, абыхэм ятегужьеикIа анэу, анэшхуэу. ПщIэншэу ар мазищ нейкIэ пэплъащ и къуэ нэхъыжьым, куейм фIыуэ къыщацIыху офицерым, Гумкъалэ быдапIэм щаIыгъ Ериван къаутIыпщыным. Щымыхъум, Сэлимэт тегушхуащ зи нысэмрэ абы и бын цIыкIухэмрэ зыфIэгуэныхь анэм къыбгъэдэкI лъэIукIэ унафэщIхэм захуигъэзэну. ИкIи абы и макъыр нэсащ полковник Нурид и деж. Абы и щыхьэтщ Тэрч областым и унафэщIым 1868 гъэм январым и 31-м Къэбэрдей куейм и тетым лъигъэIэса тхылъыр. Лорис-Меликовым унафэ ищIырт: «Фэ мы гъэм январым и 10-м къевгъэхьа рапортымкIэ сэ хуит фызощI нэгъабэ 1868 гъэм и апрелымрэ июлымрэ Гумкъалэ быдапIэм илъэс зырыз ятелъу вгъэкIуа адыгэхэу Думай Шорэ, Мамхэгъ Алъхъэс, Нэгумэ Хьэжы сымэ икIэщIыпIэкIэ къэвутIыпщыжыну. АбыкIэ фэ къывбгъэдэкIыу занщIэу хъыбар евгъащIэ хъунущ Гумкъалэ плац-майорым».
Аращи, Нэгумэ Ериван и бийуэ щытащ пщылI IугъэкIыжыным теухуауэ властхэм ирагъэкIуэкI Iуэху псоми. И пIалъэр къэмысу къаутIыпщыжа щхьэкIэ, мурад быдэ ищIащ хэкум икIыжыну. ЩIым теухуа комиссэу Къуэдзокъуэр зи тхьэмадэм и тхылъхэм япкъ иткIэ, дубзыхури дэ зэ ттхауэ щытащ Нэгумэ Шорэ и къуэ нэхъыщIэхэр 1870 гъэм Тыркум Iэпхъуэжауэ. Ауэ ар тэмэмкъым. Куэд щIакъым дэ ахэр щыIэпхъуа зэманыр нэхъ зыгъэнэхуа, щIэныгъэлI щэджащэм и щIэблэм теухуауэ нэгъуэщI Iуэхухэми нэхъ гупсэхуу щыгъуазэ узыщI тхылъ къызэрыдгъуэтыжрэ.
Зи гугъу тщIыр «Къармэхьэблэм щыпсэу хьэжым, Нэгумэ Шорэ и къуэ Еристан хьэжым» Къэбэрдей куейм и унафэщIым и деж мартым и 2-м 1869 гъэм игъэхьауэ щыта лъэIу тхылъырщ. Абы къыщыгъэлъэгъуащ: «Мухьэмэд бегъымбар лъапIэм и кхъащхьэм щхьэщэ щысщIын щхьэкIэ, 131
Мэчэм зы илъэс хуэдэкIэ сыкIуэну сыхуейт си унагъуэр сщIыгъуу: си щхьэгъусэ Гуащэ, илъэс 30, си къуэ Щыхьымджэрий, илъэси 8, сипхъухэу Щамхъани, илъэси 6, Зрумхъан, илъэси 5, си къуэш Иришид, илъэс 31-рэ, абы и щхьэгъусэ Даус, илъэс 25-рэ, ахэм япхъуж Мелхъани, илъэси 2, я къуэ Адэлджэрий, илъэси 7 зи ныбжьхэр. Абы къыдэкIуэуи, зи щIыхьыр ин, сытогушхуэ сынолъэIуну сэрэ си унагъуэмрэ гъуэгум дызыщыхуеину паспортхэр къыдэфтыну, ахъшэу дыжьын тумэни абы папщIэ ныщIызогъу.
Мы си лъэIу тхыгъэм Къармэхьэблэ дэс сэ, урысыбзэкIэ сызэрымытхэфым къыхэкIыу, Iэ хьэрыпыбзэкIэ щIызодзыж».
Мы Iуэхум теухуауэ нэгъуэщI зы тхыгъи щыIэщ. Ауэ нэхъ зытегъэщIауэ щытыр Нэгумэхэ Тыркум кIуауэ зэрыщытарщ. Абы тIэкIуи зэхъуэкIауэ къыщребжэкI Тыркум кIуахэу Нэгумэм и унагъуэм хыхьэхэм я цIэхэр: «Къармэ жылагъуэм щыщ Нэгумэ Ридуон хьэжыр, илъэс 35-рэ, и щхьэгъусэ Куэшей, илъэс 30, и къуэхэу Щамджэрий, илъэси 7, ипхъухэу Щамхъан, илъэси 6, Мадинэхъан, илъэси 5, и къуэш Рэшид, илъэс 33-рэ, и щхьэгъусэ Даус, илъэс 32-рэ, къуэхэу Адэлджэрий, илъэс 7, Шамхьун, илъэси 5, къуэшхэу Пщымахуэ, илъэс 20, Хъыжьэ, илъэс 17 хъухэр щIыгъуу». ИщхьэкIэ къыщытхьа тхыгъитIми хэтщ Пщымахуэ (Хъыжьэ) цIэхэр зэм я къуэ, зэми я къуэш хуэдэу. ЖыпIэ хъунущ ахэр тIуми щымыщыххауэ, атIэ я лIыщIэу щытауэ, я зиусхьэнхэм ящIыгъуу Тыркум икIынхэу хуеяуэ аркъудейуэ. Я къуэшхэу, я къуэхэу щIыжаIэр округым и администрацэм ахэр ямыутIыпщынкIэ шынэти аращ.
Нэгумэ зэшхэу Ериванрэ Ерашидрэ, я унагъуэри ящIыгъуу, Тыркум Iэпхъуэжащ 1869 гъэм июлым и 18-м. Шорэ и щхьэгъуса Сэлимэт фызабэр, абыхэм ящIыгъуу псэуар, и закъуэу къыщынэм, Псыхъурей Iэпхъуэжауэ щытащ и малъхъэ Алмэ Щолэхъу деж.
Зи гугъу тщIы тхыгъэхэм къыщыхьа цIэхэм зы яхэтщ адрейхэми хуэмыдэу гу нэхъ лъытапхъэу: Шамхьун, зэрыхуэбгъэфэщэнумкIэ, 1869 гъэм зи ныбжьыр илъэси 3 ирикъуауэ щытагъэнур. Хэт абы и адэр? Нобэр къыздэсым ар тэмэму убзыхуа хъуакъым. Ар Рашид и къуэу хуагъэфащэу къекIуэкIыу аркъудейщ. Абы и цIэм ущыухуозэ Ашэбей къуажэдэсхэу 1886 гъэм ятхахэм хэту. А тхылъым итщ: «Нэгумэ Шорэ и къуэ Ерустам, абы и къуэшым и къуэ Шамхьун». ЗэратхымкIэ, абы и ныбжьыр ирикъуат илъэс 19 (и теплъэм тращIыхьауэ арагъэнт илъэс бжыгъэр). Ар Шамхьун и ныбжьыр Ериван и лъэIум къызэрыхэщым тэмэму хуокIуэ.
Дэ нобэ шэч къытедмыхьэжу жытIэфынущ Тыркум къикIыжа Нэгумэ Ерустам и къуэшым и къуэ Шамхьуныр Нэгумэ зэшхэм я нэхъыщIэ Рашид (Ерашид) зэрикъуэр, и щIэблэр иджыпсту Къэбэрдей-Балъкъэрым зэрыщыпсэур.
Тыркум абы щыгъуэ икIыжауэ щыта Нэгумэхэ ятеухуауэ зыри тщIэркъым.

Куэдым хунэс Виктор
Котляров Виктор 1952 гъэм Налшык къалэ къыщалъхуащ. Курыт щIэныгъэ зригъэгъуэта нэужь, Къэбэрдей-Балъкъэр къэрал университетыр1975 гъэм къеухри, абы лэжьэн щыщIедзэ «Советская молодежь» газетым. А редакцэм журналист IэщIагъэм фIыуэ щыхэгъуэза нэужь, Виктор IэнатIэ зыбжанэ зэблихъуащ: ар щытащ урысыбзэкIэ къыдэкI «Эльбрус» журналым, «Республика» газетым я редактор нэхъыщхьэу, республикэ полиграфкомбинатым къегъэщIылIа «Эль-Фа» тхылъ тедзапIэм и директору.
Мы зэманым Котляров Виктор (и щхьэгъусэ Марие щIыгъуу) IэщIэлъщ «Полиграфсервис и Т» тхылъ тедзапIэр.
Виктор и рассказхэр печатым къытохуэ 1976 гъэ лъандэрэ, и япэ тхылъыр 1978 гъэм къыдокI. Ар псыпэ махуэу къыщIокIри, и тхыгъэхэр щIэхщIэхыурэ дунейм къытохьэ. Зи Iуэху еплъыкIэ, зи хъэтI, зи темэ зиIэж тхакIуэм, журналистым и къалэмыпэм къыщIэкIахэм ящыщщ «Возвращение», «Юности горячие сердца», «Строим страну–строим себя», «Сигнал вечности», «Место и действие» тхылъхэри, нэгъуэщIхэри.
А псом нэмыщI, Котляровхэ Мариерэ Викторрэ я тхылъ тедзапIэм автор зэмылIэужьыгъуэхэм къыщыдагъэкIа тхылъхэм я бжыгъэр къыпхуэмылъытэным хуэдизщ. Абыхэм ящыщщ Алыхьым и ФIыцIагъэ лъапIэр хьэрыпыбзэкIи, адыгэбзэкIи, урысыбзэкIи зэрыт КъурIэнри. Ди республикэм и комсомол саугъэтыр зыхуагъэфэща, УФ-м и 133
ТхакIуэхэми и Журналистхэми я союзхэм хэт Котляров Виктор и тхакIуэгъу псори, «Iуащхьэмахуэ» журналым и лэжьакIуэхэри дохъуэхъу ди республикэм нэхъыбэжи, нэхъыфIыж куэди зэрыхуищIэн узыншагъэрэ гукъыдэжрэ дяпэкIи куэдрэ иIэну. ТхылъыфIым уи псэр егъэлажьэ
Котляровхэ Мариерэ Викторрэ Къэбэрдей-Балъкъэрым и тхыдэм, культурэм, ди республикэм и цIыху щхьэхуэхэм ехьэлIауэ щыгъуазэ дызыхуащIхэм иджыри къэс куэдым хащIыкIышхуэ щымыIауэ жыпIэ хъунущ. А зэщхьэгъуситIым тхылъ хъумапIэхэм, адэ-мыдэкIэ къыщагъуэтыжурэ ди пащхьэм къралъхьэ лэжьыгъэ щхьэпэхэм я фэгъу зи Iэдакъэ къыщIэкI тхыдэтхыуи, журналистуи, тхакIуэуи яхэбгъуэтэнур мащIэщ адыгэхэми балъкъэрхэми. Абыхэм ящыщ куэд сэри сыкъеджащи, я зэманми я псэми емыблэжу, айтIум ягъэбатэ IуэхуфIхэм папщIэ фIыщIэ жыг яхухэпсэну яхуэфащэщ. Апхуэдэ къалэн си пщэ дэзмылъхьэжу, сэ схузэфIэкIращи, ди тхыдэр, культурэр къыщежьамрэ здынэсамрэ теухуауэ Котляровхэ лэжьыгъэшхуэ зэрырагъэкIуэкIым папщIэ фIыщIэ ин яхузощI, а лъэныкъуэм хуэунэтIауэ яIэ зэфIэкIхэм дяпэкIи хагъэхъуэну, ирагъэфIэкIуэну си гуапэщ. АтIэми, ар къайхъулIэн папщIэ, етIысэхыпIэ ямыIэу абыхэм къагъуэт, щыгъуазэ дызыхуащI материалхэр зэи псыхэкIуадэ хъунукъым: лIыгъэ яIэти, езыхэм я тхылъ тедзапIэ къызэрагъэпэщауэ, я щхьэ, я напэ хуагъэфащэ, пщIэ зыхуэщIыпхъэу къалъытэхэр къыдагъэкI. Зэщхьэгъусэхэм фIыщIэ ин къызэралэжь тхыгъэхэм ящыщ зыщ «Таинственная Кабардино-Балкария» фIащу иджыблагъэ ди пащхьэ къралъхьа тхылъыщIэри. Ар лэжьыгъэшхуэщ: напэкIуэцI щихым ноблагъэ; езыр тхылъищу зэхэтщ. Дэ къалэн зыщытщIыжыркъым нобэ дунейр зэракъутэ рекламэхэм хуэдэкIэ а тхылъыр дгъэвууну – ар апхуэдэм хуэмыныкъуэу, дэрыншэуи, езым и гъуэгур къигъуэтыжыну къытщохъу.
Ди республикэм и дыгъуасэм, абы щекIуэкIа къэхъукъащIэхэм, и щэхухэм ехьэлIауэ «Таинственная Кабардино-Балкария» тхылъым ит хъыбар телъыджэхэм, щIэныгъэр зи тегъэщIапIэ лэжьыгъэхэм Iэджэм укъыхуагъэуш, уи гупсысэм зрагъэузэщI, иджыри къэс узыщымыгъуэза е мащIэ дыдэ фIэкIа зыхыумыщIыкIыу щыта къэхъукъащIэхэм я «щхьэтепхъуэхэр трахри».
Тхылъым укъыщеджэкIэ, къыпфIощI Мариерэ Викторрэ я шылъэ здынамыхуса аузи, бгылъэ щIыпIи, тафи Къэбэрдей-Балъкъэрым къимынауэ. Ауэ щыхъукIи, я нэгу зрагъэужьу къакIухьу аракъым айтIум – бгырысхэм, губгъуэрысхэм зыхуагъазэ, абыхэм къыхуаIуэтэж хъыбархэри я нэкIэ ялъагъухэри зэрагъапщэ, ахэр ятх, сурэтхэр трах. АбыкIи зэфIагъэкIыркъым – къуршыщхьэхэмрэ аузхэмрэ щалъэгъуахэм, къыщыжраIахэм тегъэщIапIэ хуащIын тхылъхэр (документхэр) зэман жыжьэхэми нэхъ иужьрей лъэхъэнэхэми я хъумапIэхэм къыщалъыхъуэж. ИкIи къыщагъуэт. Ахэр зэрагъапщэ. Зэрагъэзахуэ. Я кхъузанэхэм мызэмытIэу щIагъэкI. Абыхэми быдэу хэплъэжа, зи пащхьэ жэуап щахьыну тхылъеджэхэм къахуэщхьэпэнухэр къыхаха нэужьщ къэхутакIуитIым я лэжьыгъэхэр дунейм къыщытрагъэхьэр. Аращ абыхэм ящыщ куэдым 134
шыпсэ дахэм хуэдэу укъыщIеджэр, адрейхэм тхыдэ хъыбар гъэщIэгъуэнхэм ещхьу ущIыдахьэхыр. Мыбдеж Мариерэ Викторрэ ибогъэщхь таурыхъхэр гъэщIэгъуэну къэзыIуэтэфхэми, зи къэхутэныгъэхэм тегъэщIапIэ къахуэзыгъуэтыф щIэныгъэлI Iэзэхэми, айтIури дэгъуэу зэзыгъэкIэсыф тхакIуэ IэкIуэлъакIуэхэми.
А IэщIагъищми мыбзаджэу хэзагъэу къытфIощI КъэбэрдейБалъкъэрым и щэху телъыджэхэм ящыщ куэд къытхуэзыIуатэ Котляров зэщхьэгъуситIыр. Абы и щыхьэтщ мыри.
«Къэбэрдей» псалъэр къызытекIам, ар зэхьэлIам теухуауэ пасэрей зекIуэлIхэми щIэныгъэлIхэми жаIэхэр зыкъомкIэ зэщхьэщокI. Адыгэ хъыбархэми щызэтехуэркъым а псалъэр къызытекIа хъуар: ар хэт лIыцIэм ирехьэлIэ, хэти щIыпIэцIэм хуехь. Абы и IуэхукIэ ди щIэныгъэлIхэм зытрагъэчыныхьхэри зэщхькъым.
Хьэкъыр зыщ: псоми зэрыжаIэмкIэ, «Къэбэрдей» псалъэм ныбжьышхуэ иIэщ. Абы ехьэлIауэ нэхъыбэ къэзыщIэну хуейхэр кърыреджэ «Къэбэрдей хэку» фIэщыгъэцIэр иIэу зи гугъу тщIы тхылъым ит тхыгъэ гъэщIэгъуэным. Акъыл зиIэм акъыл къелъыхъуэ, жи, шэч къытетхьэркъым а тхыгъэм уи акъылым зэрыхигъэхъуэнум, уи гупсысэм и хьэсэпэхэр нэхъ кIыхь зэращIынум.
Адыгэ тхыдэм увыпIэшхуэ щызыIыгъ Къэзанокъуэ Жэбагъырэ Нэгумэ Шорэрэ я кхъащхьэхэр здэщыIэм и тэмэмыпIэр нобэр къыздэсым къызэрымыгъуэтыгъуафIэм, ахэр убзыхуным хуэфащэ гулъытэ зэрыхуамыщIым теухуа тхыгъэм укъыщеджэкIэ, уигурэ уи щхьэрэ зобгъэж: тхыдэм елэжь ди щIэныгъэлIхэм а Iуэхур зэхэмыбзу иджыри къэс щхьэ къагъэса? АтIэми, техникэмрэ щIэныгъэмрэ ехьэлIауэ диIэ хъуа ехъулIэныгъэхэр, зэфIэкIхэр къагъэсэбэпурэ, адыгэлI щэджащитIым я фэеплъым хуэфащэ лэжьыгъэхэр зэфIэбгъэкI мыхъуну пIэрэт? Абыи щIоупщIэ «Къэбэрдей тхыдэм и узэщIакIуэхэр» тхыгъэм и авторитIыр. Зытепсэлъыхь Iуэхугъуэм ехьэлIауэ езы тIум зыгуэрхэри къахутакIэщ.
Еш, щхьэх яIэкъым, я мурадым я Iэр трамыгъэхуауэ увыIэркъым, зызрапщыта Iуэхур и кIэм намыгъэсарэ ныкъуэщIу къагъэнэжыркъым ахэм. Абы щыхьэт техъуэ тхыгъэ куэд ущрохьэлIэ зи гугъу тщIы тхылъым.
Псалъэм папщIэ, сытым хуэдэу удихьэхыу укъеджэрэ «Нэмыцэ кхъухьлъатэ тедзапIэ» зыфIаща тхыгъэм? А кхъухьлъатэ тедзапIэр авторитIым къыщагъуэтар нэмыцэ, хьэмэрэ нэгъуэщI къэрал щIыналъэкъым – ди дежщ, ди Бахъсэн аузыщхьэращ. А кхъухьлъатэ тедзапIэр абы къызэрыщыхута щIыкIэми къыщыхутэныр къызыхэкIами щыгъуазэ дащI къудейкъым Мариерэ Викторрэ – а Iуэхум пыщIауэ, ауэ нэхъ зрагъэубгъуауэ икIи нэхъ гъэщIэгъуэныжу авторитIыр топсэлъыхьыж Нартан къыщалъхуа Къуныжь ТIалэ (пэжщ, ар зэрытыр мы тхылъыракъым). А хъыбар хьэлэмэтым къыхэпщIыкI хъунт дунейм къыщыхъу-къыщыщIэхэм, зы адыгэлI телъыджэ и къекIуэкIыкIам, игъэхъахэм ятеухуауэ повесть е роман.
Апхуэдэ зэпытщ Котляров зэщхьэгъуситIым я лэжьэкIэр: сыт хуэдэ тхыгъи уи пащхьэ кърыралъхьэ – удихьэхыу укъоджэ. Ярэби, мы материалым сэ сыту сримыхьэлIарэт, къысIэрымыхьарэт жыбоIэ. Ауэ ар къохъулIэн папщIэ мойтIум я зэфIэкIым, я ерыщагъым, нэхъыщхьэу къытщыхъуращи, я Iэзагъым хуэдэ уиIэн зэрыхуейми шэч хэлъу къыщIэкIынкъым.
А лъэныкъуэ псоми, нэгъуэщI Iэджэми урагъэгупсыс, умыщIэ куэдым 135
щыгъуазэ уащI Мариерэ Викторрэ я тхыгъэ хьэлэмэтхэм. Абыхэм щхьэхуэщхьэхуэурэ зыгуэр къыпхутепсэлъыхь нэхърэ, дауи, куэдкIэ нэхъ щхьэпэщ «Таинственная Кабардино-Балкария» тхылъыр зыIэрыбгъэхьэу, абы ит хъыбар гъэщIэгъуэнхэм укъеджэныр. Ар къызэхъулIэхэр щIегъуэжыну си фIэщ хъуркъым…
Иджы нэхъыбэIуэу сыкъытеувыIэнт «Мегалиты Звездного» тхыгъэм. Апхуэдэу щIэсщIынум и Iуэхур щхьэхуэщ. Ауэ мурад лъэпкъ сиIэкъым мы тхыгъэр зи IэдакъэщIэкIхэм я пщIэр згъэпудыну. Сызыхуейр лIо-тIэ? Си къалэну солъытэж авторитIыр зыщымыгъуазэ гуэрхэм тхылъеджэхэр нэхъыфIыIуэу хэзгъэгъуэзэну, сыту жыпIэмэ куэдым къащыхъункIэ мэхъу тхыгъэр зытепсэлъыхьыр илъэсищэ зыбжанэ и пэкIэ къэхъуауэ. КъыфIэбгъэкIмэ, Iуэхум хыумыщIыкIмэ, Котляровхэ зи гугъу къытхуащI мывэ джейхэр (мегалитхэр) ижь-ижьыж лъэхъэнэхэм (ди эрэм и пэкIэ къриубыдэ илъэс минищ, минитIхэм) я щIэину къыпщыхъункIэ зыхуэIуа щыIэкъым. Сыт щхьэкIэ? Псалъалъэхэм, энциклопедиехэм зэритымкIи, ди нарт хъыбархэм къызэрыхэщымкIи, зи гугъу тщIа зэманыжьхэм щыгъуэ а мывэ джей абрагъуэхэр къагъэсэбэпурэ ящIу щытащ чэщанэхэр, зи хьэдащхьэхэр ягъэлъапIэхэм я кхъэлэгъунэхэр, нарт хъыбархэм дызыщрихьэлIэ испыхэм я унэ сыт хуэдэхэр. Ахэр зэманыжь дыдэхэмкIэ дыIэбэжмэщ.
Котляровхэ зи гугъу къытхуащIхэр къэпщIэн папщIэ апхуэдизу жыжьэ ущIызэIэбэкIыжыни, жыжьэ ущIэкIуэни щыIэкъым. АитIум я «Мегалиты Звездного» тхыгъэм къыщыгъэлъэгъуахэр природэ IэщIагъэкъым икIи дунейм и къэхъукъащIэхэм я Iэужькъым. Мариерэ Викторрэ я тхылъым куэдрэ ущрохьэлIэ мифологие хуэмэбжьымэ нэщэнэхэр зыхэплъагъуэ тхыгъэхэм. Абыхэми пфIэгъэщIэгъуэну, удахьэхыу укъоджэ. Ауэ, иджыри къытызогъэзэжри, нэрыгъ сщIа «Мегалиты Звездного» жыхуиIэр зытепсэлъыхьхэр ди лъэхъэнэм и зы лIы ныбжьыфIым къотIасэ. Ахэр зи Iэужьри лIэщIыгъуэ кIуам псэуа ди цIыхухэращ. ЩIыпIэкIэ къапщтэмэ, зыхуэзэр ди Щхьэлыкъуэшхуэ псыщхьэм и Iэшэлъашэхэращ. Си сабиигъуэхэм щыгъуэ а щIыпIэм дызэреджэу щытар Учхозщ. Ар зеяр ди еджапIэ нэхъыжь дыдэхэм ящыщу Налшык къалэ дэта мэкъумэш техникумырат. Абы щIэсхэр IэщIагъэ зыхуеджэм щыхурагъасэу щагъэлажьэр а щIыпIэм щыIэ учхозырат (учебнэ хозяйствэ).
Ди нэхъыжьхэм срагъусэу, сэ абы куэдрэ сыщылэжьащ: гъэмахуэм чийлъэрыкIуэ тхурт, щIымахуэм дымэзщIэсу пхъэ пыдупщIырт, ахэр сажнэурэ зэтетлъхьэжырт. Пэжыр жысIэнщи, зауэ нэужь илъэс хьэлъэхэм абы ахъшэ хъарзынэ къыщыдлэжьырт.
Нэхъ иужькIи гу цIыкIурэ Iэжьэ цIыкIукIэ куэдрэ дыкIуащ а учхозым – пхъэ, чы-бжэгъу къитшырт. Мэзыр пхъэщхьэмыщхьэкIэ къулейти, тщэну абы къыщIэдмышыр укIуэдыжт: кхъужь, мы, зэрыджэ, пхъэгулъ, къущхьэмышх…
А псоми сыщIытепсэлъыхьыращ: зауэ нэужь лъэхъэнэхэм а Щхьэлыкъуэшхуэ аузым мифымэ зыщыу мывэ джей абрагъуэхэм къыхэщIыкIа ухуэныгъэхэр зэрыщымыIамкIэ си ныбжьым иту псэужхэри сэри щыхьэт дыхъуфынущ. «Мы щIыпIэхэр, псом хуэмыдэу гъэмахуэм деж, нэри псэри яхьу дахащэщ…» – ятх авторитIым. Ар пэжщ икIи абыкIэ сыарэзыщ.
АдэкIэ-щэ? КъэхутакIуэхэр къегъэувыIэ лъэпощхьэпо къахуэхъуу гъуэгум телъ мывэ гъэщIэгъуэным. «Абы метр ныкъуэм щIигъун и 136
лъагагъщ. Ихъуреягъым метррэ ныкъуэрэ къиубыдынщ, – жаIэ. – КъыпфIэщIынщ ар цIыхуIэ IэщIагъэу. Щхьэл мывэхэм ещхьыркъабзэщ…»
«КъыпфIэщIын» икIи «ещхьыркъабзэ» къудейкъым, зи узри зи лажьэри кIуэдын къэхутакIуэ телъыджитI – зи гугъу фщIыр зи зэхуэдитIыр гуэуда щхьэл мывэщ. Ар хэзыхагъэнри зи дуней гъащIэр щхьэлхэмрэ щхьэл мывэхэмрэ епхауэ псэуа си къуажэгъухэу Щэнбей Муратт е Куэшмэн Къесынт. Тебгъэчыныхьыпэмэ, Мурату къыщIэкIынт – абы щхьэл мывэхэр хэхынри и IэщIагъэт. Ар псоми ящIэрт.
«А мывэм пэмыжыжьэу псы цIыкIу йожэх. Ари щыхьэт тохъуэ мывэ абрагъуэм цIыхуIэ зэреIусагъэнум. Ауэ жылагъуэ нэхъ гъунэгъу дыдэм километритхукIэ пэжыжьэу бгыщхьэм щхьэл щIитын хуеяр лIо?» – щIоупщIэ авторхэр.
Абы и жэуап пэжым дыхуейуэ къыщIэслъытэращ. ЗэрыжысIащи, а учхозым щагъахъэу щытахэри Щхьэлыкъуэшхуэ псыщхьэм щхьэл тетауи зыщIэжхэр нобэ мащIэ дыдэ хъуащ. И чэзур къэсмэ, а мащIэхэри дыщыIэжынукъым. Котляровхэ я тхылъым кIуэдыж иIэкъым. Апхуэдэу щыщыткIэ, илъэсищэхэр дэкIа нэужьи къытщIэхъуэну щIэблэм, атIэми щхьэлыкъуэдэсхэм, ящIапхъэу къысщохъу Мариерэ Викторрэ мифологие хуэмэбжьымафэ зраплъ щхьэл мывэри шэч къызытрахьэ щхьэлри зищIысыр. Абы и пэжыпIэр ямыщIэмэ, къытщIэхъуэнухэр щыуэ зэпыту екIуэкIынкIэ мэхъу.
Ди къуажэцIэр къызытекIам ехьэлIауэ Iэджи ятхащ икIи жаIащ: щхьэлхэмрэ щхьэл мывэхэмрэ зи хъушэ къуэ, псыхъуэ.
ГурыIуэгъуэщ: гъавэ уиIэкIэ зэфIэкIыркъым – ар зэрыпхьэжын, зэрыбужьгъын щхьэлхэри уимыIэу хъунукъым. Пасэ зэманхэм ахэр зэрагъэлэжьэну къагъэсэбэпыр псырат. Ди къуажэм пситIкIэ Алыхьыр къыхуэупсат: Щхьэлыкъуэшхуи ЩхьэлыкъуэцIыкIуи диIэт. Щхьэлхэр щIынри зехьэнри мытыншми, Щэнбейхэрэ Куэшмэнхэрэ а Iуэхум хуэIэкIуэлъакIуэти, я щхьэлхэр цIэрыIуэт. Ауэ къурш лъапэхэм къыщежьа псы уэрхэр къуажэм къэсыху хуэм хъурт, щIымахуэм щтырт. ЦIыхум щIымахуэм шхэн щагъэтыжынт? Физикэм хащIыкI щымыIэми, дуней и пIалъэ зыщIэ щхьэлылIхэм ящIэр лIот? Щхьэлхэр щащIырт псыр щыуэр, ауэ щыхъукIэ, щымыщтыгъуафIэ бгылъэ щIыпIэхэм. Си нэкIэ слъэгъуа къудейм къыщымынэу, сэри Iэджэрэ сыщыхьэжащ Куэшмэн Къесынрэ Щэнбей Муратрэ бгы лъапэхэм щIэту Щхьэлыкъуэшхуащхьэ тращIыхьауэ щыта щхьэлхэм. Абыхэм къекIуалIэр ди къуажэдэсхэм я закъуэтэкъым – а куейм къедза жылагъуэу хъуар щыхьэжэр ахэрат. ВыгукIи, шыгукIи, шыд уанэкIи, дамащхьэкIи гъавэшхуэ кърашалIэрт, кърахьэлIэрт а щхьэлхэм. ЦIыхур апхуэдизкIэ Iувти, чэзур къытлъымысурэ жэщхэсу дыщыIэн хуейуэ къыщытхудэкI куэдрэ къэхъурт. Ауэ а щхьэлхэр зыщIахэм, зеяхэм дэ къытхуащIэу щыта Iуэхутхьэбзэр пхуэмыпшыныжыным хуэдизщ. Ари цIыхум ящIэн, Котляровхи нэгъуэщI Iэджи зыщымыгъуазащэ «щэху гуэрхэри» нахуэ къэсщIын папщIэщ «Мегалиты Звездного» тхыгъэм нэхъ сыкъыщIытеувыIар. Псалъэм папщIэ, сызытепсэлъыхь мы тхыгъэм и авторхэм я гугъу тщIыххэнкъыми, ди къуажэ куэд къыдэпшыжынкъым мо щхьэлхэр зеяхэм я щхьэм насыпыншагъэшхуэ кърикIуауэ зэрыщытар зыщIэну. Нэмыцэхэм дыщаIыгъа лъэхъэнэм хиубыда щIымахуэ зэманым (мазитIым нэблагъэм!) ди цIыхухэм шхэн щагъэтыжын хуея нэхъей, Къесыни Мурати 137
зэрагъэкъуэншар лIот? «ЕIмэ, еI! Нэмыцэхэм дыщаубыдам фи щхьэлхэр вгъэхьэжащ!» – жаIэри, лIитIыр ягъэсысу, хьэIупс ящIу щIадзащ. Куэшмэн зэрыбыныр ирашри, Къесыни и щхьэгъусэри щIыпIэ жыжьэхэм щылIэжащ…
Ахэращ Котляровхэ зи лъэужь техьа, ауэ зищIысыр тэмэму къахуэмыщIэу щхьэл мывафэ зраплъа, «джафабзэу упса мывэ гъэщIэгъуэным» и Iуэхур зэрыщытыр.
ПсэукIэ дахащэ зиIа учхоздэсхэм, дауи, яхэтыж хъункъым Куэшмэнхэ я щхьэлым щыхьэжаи ар зэрыщыIар зыщIэжи. Ауэ абы и лъэужьхэм я закъуэкъым Мариерэ Викторрэ а щIыпIэхэм щалъэгъуахэр.Мывэ джей абрагъуэхэм къыхэщIыкIа ухуэныгъэ гъэщIэгъуэнхэми ирихьэлIащ ахэр. Мис ахэр зищIысыр авторхэм къащIэфын хуеяуэ къытщохъу. Абыи тIэкIу къытеувыIэпхъэу собж, сыту жыпIэмэ а мывэ джейхэр советскэ тхыдэм и напэкIуэцIхэм щыщщ. Дуней дахагъри къулеигъэри зыдэлъ ди Щхьэлыкъуэшхуащхьэ аузыр дыдымеиж мэхъу лIэщIыгъуэ кIуам и тхущI гъэм и кIэхэм деж – а щIыпIэхэр советыдзэхэм хэщIапIэ ящI. Ди Щхьэлыкъуэшхуэ псыр мывэ блын лъагитIым щыдаубыдащ абдеж. А блын лъэщхэр щIэбуду зыщыбгъэбыдэну, сыт хуэдэ Iэщэри щыпхъумэну хуэдэ гъуэтыгъуейт. Ди советыдзэхэм ящIари арагъэнщ. Дэ учхозым топуэгъуэкIэ драмыгъэкIуэлIэж дэнэ къэна, а бгыщхьэхэм, мэзыщхьэхэм къуалэбзу къыщхьэщылъэтамэ, америкэ шпиону къалъытэу къраудыхыныр бетэмалт. Ауэ а Америкэ дыдэм и радиохэм къатхэм щэхуу (нахуэу хъунутэкъым!) дакIэщIэдэIухьмэ, зэхэтххэм ди щхьэфэцым зыкърагъэIэтырт: абыхэмкIэ къатщIэрт Щхьэлыкъуэшхуащхьэ аузым советыдзэхэм дащIыхьа быдапIэхэм щаIыгъ Iэщэ лъэщхэм «псалъэу щIадзэмэ», абы шынагъуэу кърикIуэныр зэрыгъунапкъэншэр. АтIэми, а куейм щыпсэухэмкIэ…
Ар хъыбар кIыхьщ. Совет Союзыр къутэжа нэужь, Тхьэм и шыкуркIэ, а шынагъуэхэми кIэ ягъуэтащ. Згъэнэхуэну сызыхуейр лIо-тIэ? УпщIэ щIэщхъуркъым, жаIэ. Зи гугъу сщIы мывэ джей абрагъуэхэм къыхэщIыкIа ухуэныгъэхэр зищIысым щIэупщIэн хуеящ авторхэр. Иджы ятхыр плъагъуркъэ: «Зэман жыжьэхэм щыгъуэ мыбдеж щыIар лIо? Зыгуэр щыIэххауэ жыпIэнри гугъущ… А мывэ блынхэр зэрызэтелъхьа щIыкIэм щэху гуэрхэр хэлъщ. Ахэр апхуэдизкIэ зэгъэкIуауэ зэупсеящи, я зэхуакум сэдзэр пхудэгъэкIынкъым. Сыт хуэдизкIэ демыгупсысами, ди нэгу къытхущIэгъэхьакъым мыбдеж быдапIэ щытауэ. ЛIот апхуэдэ быдапIэ щIэпщIынури, абы хуейри хэтыт? Нэхъыщхьэращи, хэт икIи сыт хуэдэ механизмэхэмрэ къарухэмрэ ирахьэлIа ар щаухуам? – жаIэу щIоупщIэхэри, адэкIэ абы и жэуапыр езыхэм иратыж: – Зи къарур ин природэм и закъуэщ а мывэ абрагъуэхэр зыгъэхъеифу зыгъэзэфынури зищIысыр мыгурыIуэгъуэ а ухуэныгъэ гъэщIэгъуэныр зи IэужьынкIэ хъунри…»
Иджыри къытызогъэзэжри, упщIэ щIэщхъуркъым. ЗауэлI къомри Iэщэ лъэщхэри къыдашыжа пэтми, УчхозкIэ дызэджэу щыта, иужькIэ Налшык-20, «Звезднэ» хъуам къыдэнагъэнт мывэ джей абрагъуэхэри абыхэм къыхэщIыкIа ухуэныгъэ лъэщ гъэщIэгъуэнхэри природэ IэщIагъэу зэрыщымытыр зыщIэж гуэрхэр, атIэ дуней псор зи Iэщэхэмрэ зи техникэмкIэ зыгъэгулэзу къаруушхуэ зыбгъэдэлъа советскэдзэхэм зэращIэиныр. АрщхьэкIэ… Котляровхэ я тхылъ дэгъуэм сытепсэлъыхьмэ, хуэфащэ псалъэ гуапэ лъызгъэс сфIэщIурэ (абы нэхъыбэжи нэхъыфIыжи зэрыхуэфащэм 138
шэч къытесхьэркъым), мафIэм и гъунэгъу лыр мажьэ, жи, си гукъеуэ тIэкIури къыщIыжысIар авторитIым зи гугъу ящIхэм я щхьэтепхъуэр мащIэу тесIэтыкIын папщIэщ: ди Щхьэлыкъуэшхуэ псыщхьэм щыIахэмрэ щекIуэкIахэмрэ мифологие нэщэнэ ятелъу тхыдэм къыхэмынэмэ нэхъ сфIэзахуэу аращ.
Щыуагъэ зыIэщIэмыкIыр зымыщIэIаращ, жаIэ. Мариерэ Викторрэ лэжьыгъэшхуэ икIи IуэхуфI куэд ящIэри, «Таинственная КабардиноБалкария» тхылъым и ужьым нэхъыфIыжи нэхъыбэжи кърикIуэну си гуапэщ. Кашиф. 139 Залинэ
«Дунеижьыр кIуэцIрыкIыбжэщ»
IутIыж Борис и усыгъэхэм теухуа гупсысэхэр
Адыгэ тхакIуэ, усакIуэ, драматург цIэрыIуэ IутIыж Брис 1940
гъэм октябрым и 15-м Шэрэдж районым хыхьэ Зэрэгъыж къуажэм къыщалъхуащ. Къуа жэ курыт еджапIэр къиуха нэужь, ар КъБКъУ-м щIэтIысхьащ адыгэбзэмрэ литературэмрэ хуеджэну. Университетым къыщIашри, илъэсищкIэ дзэм къулыкъу щищIащ. Къигъэзэжу университетыр къиухыжа нэужь, Тбилиси кIуэри аспирантурэм ще-джащ и кандидат лэжьыгъэри абы щыпхигъэкIащ.
1968 гъэм щегъэжьауэ IутIыжыр Къэбэрдей-Балъкъэр щIэныгъэ-къэхутакIуэ институтым щылэжьащ. Илъэс зыбжанэкIэ ар щыIащ егъэджакIуэхэм я щIэныгъэм щыхагъахъуэ институтми. 1991 гъэм «Iуащхьэмахуэ» журналым и редактор нэхъыщхьэу хахри, дунейм ехыжыху (2008 гъэ, октябрым и 28) а къалэн мытыншыр игъэзэщIащ.
IутIыж Борис тхылъеджэхэм нэхъ къызэрацIыхуар и пьесэхэмкIэщ. «Тыргъэтауэ» трагедием къытращIыкIа спектаклыр зэрагъэуврэ зэманыфI дэкIауэ, мыпхуэдэу итхыгъат КIурашын БетIал: «МыкIуэдыжын фIыщIэрэ щытхъурэ «Тыргъэтауэ» спектаклым къыхуихьащ ди театрым… Ар щагъэлъагъуэкIэ, къуажэри жылэри автобусхэмкIэ къекIуалIэрт…» Илъэс тIощIырыпщIым къриубыдэу IутIыжым итхащ лъэпкъ драматургиер зыIэта, зыгъэбжьыфIа пьесэ зыбжанэ. Ахэр гупитIу бгуэш хъунущ: зыр трагедиехэрщ («Тыргъэтауэ, «Дамэлей», «Лъыгъажэ жэщ», «Кушыкупщ»), етIуанэр комедиехэрщ («ГушыIэ махуэ апщий», «ГушыIэр гушыIэщ», «Жьэмыгъуэ – Африкэм», «Гуащэмыдэхьэблэ», «Хьэцацэ дахащэ», «ДыкIуэм-дыкIуэурэ», «Дунейр театрщ»). КIурашын БетIал IутIыжым и пьесэхэм адэкIи мыпхуэдэу гуапэу топсэлъыхь: «Шортэн Аскэрбийрэ Акъсырэ Залымхъанрэ я лъэужьым ирикIуэурэ, IутIыж Борис езым и гъуэгу иубзыхужри, ди драматургиер ипэкIэ игъэкIуэтащ, жанр и лъэныкъуэкIи хьэлэмэтлажьэу зригъэужьащ, иджыри къэсыхукIэ щымыIа образыщIэхэр къигъэлъэгъуащ». КIурашыным и гупсысэхэм мыпхуэдэу 140
къыпещэ Къэжэр Хьэмиди: «… IутIыжым и усэхэр, и пьесэхэр дэнэ къэна, и публицистикэр къыумылъытэмэ, иужьрей илъэс 30-40-м ди литературэр зыхуэдэ хъуар тэмэму уи нэгу къыпхущIэгъэхьэнукъым».
УсакIуэр зэбгъэцIыхуну ухуеймэ, ар къыщалъхуа щIыпIэр зэгъэлъагъу, жаIэ. Пэжу, ар сыт щыгъуи пхузэфIэкIын Iуэхуу щыткъым. Псалъэм папщIэ, Тагор и хьэтыркIэ Индием, Шекспир и хьэтыркIэ Англием, Гете и хьэтыркIэ Германием умыкIуэфынри хэлъщ. Ауэ укъимыгъэпцIэжыну Iэмал телъыджэ щыIэщ: усакIуэр зэбгъэцIыхуну ухуеймэ, абы итхахэр гупсэхуу щIэджыкI.
АтIэ, сыт зыхэпщIэр икIи узригъэгупсысыр IутIыж Борис и тхыгъэхэм ущеджэкIэ е къытебгъэзэжурэ щыщIэбджыкIыжкIэ? Трагедие, комедие, новеллэ е усэ дэнэ къэна, Борис и статьяхэми щызыхыбощIэ ар хэкулI, хэкупсэ зыхужаIэ цIыху телъыджэхэм ящыщу зэрыщытар. IутIыжыр сыт щыгъуи набдзэгубдзаплъэу ироплъэж лъэпкъым и тхыдэм, абы и нэгу щIэкIа къэхъукъащIэхэм, игъэвахэм ящыщ зымащIи имыгъэхутыкъуэн и мураду. Ар куууэ кIуэцIроплъ къэзыухъуреихь гъащIэм, и нэгу щIэкIым Iейрэ фIыуэ къыщихутэр пэжым къыхищIыкIа тэрэзэ телъыджэ гуэркIэ зэпишэчын нэхъей. А псом щIыхэтри къызыхэкIа и лъэпкъыр лъэпкъ хуэдэу къызэтенэн, абы и бзэмрэ и хабзэмрэ фIэмыкIуэдын, къытщIэхъуэ щIэблэр я адэжьхэм яхуэфэщэн хуэдэу гъэсэн папщIэщ. А Iуэхугъуэхэм ящыщ дэтхэнэри апхуэдизкIэ куущ, щхьэпэщи, зылI е лIитI къарукIи пхуэмыIэтынщ. Апхуэдэу щытми, а псори IутIыжым зыхуей хуигъэзэну къалэн зыхуищIыжами ярейт, апхуэдизу ткIийуэ, псэемыблэжу абы пэщIэтти. Ар щыболъагъу IутIыжым «УсакIуэ» зыфIища тхыгъэми:
Матхэ, гъатхэ уэгуу и гур зэIухауэ!
Матхэ, гугъэ нэхухэр цIыхум яхуищIауэ!..
Ящымыщ ар лъаIуэхэм, ФэрыщI жыIэдаIуэхэм. КъулыкъущIэкъу жьантIакIуэхэм,
Мылъку хьэрэмкIэ наIуэхэм.
Ар зи напэ емыщэжщ,
Гугъэ ищIмэ – щIемыгъуэжщ.
Зэхуихьэскъым щIыхь жьгъей.
Хуэпшиями мы дунейр,
Къулеягъыу ар зыхуейр
Пэжым хуэзэр аркъудейщ…
Мис апхуэдэ тхэтмэ – ар УсакIуэщ.
Адрейхэр псори дыпсэлъакIуэщ…
IутIыж Борис и тхыгъэхэр щыхьэт зэрытехъуэщи, абы и усэхэм щызыхуигъэувыжауэ щыта и мурадхэр къехъулIащ. Ар щыусакIуэр усэ щитхым и закъуэтэкъым. И цIыхущIыкIэ елъытауи, къэзыухъуреихь гъащIэм зэрыхущытамкIи, и хьэл-щэнкIи, цIыхум зэрахэтам, ныбжьэгъухэм зэрахущытам тепщIыхьми – сыт и лъэныкъуэкIи абы къилэжьырт усакIуэ цIэ лъапIэр. Апхуэдэ къабзэу ар усакIуэт трагедие, комедие, новеллэ, эссе е нэгъуэщI жанр гуэрым зыщыхуигъазэм дежи. IутIыжым и тхыгъэ псори зы тхылъу уи нэгу къыщIэбгъэхьэмэ, ар нэхъ зэбгъэщхь хъунур зы лъабжьэ зиIэ, зи къудамэ псори зы кумылэкIэ зэпыщIа жыг абрагъуэрщ. IутIыжым итха псори зэрыIыгъщ, зыр зым дэнэхуу, зыр зым дэбжьыфIэу, зыр адрейхэм къапыгъэщхьэхукIауэ уи 141
нэгу къыпхущIэмыгъэхьэу. Апхуэдэу щытми, IутIыжым и творчествэм и гугъу щащIкIэ, нэхъыбэу зытепсэлъыхь хабзэр и драматургиерщ, и усэхэр нэхъ гулъытэншэу къанэу. Абы къыхэкIыуи икъукIэ гуапэщ иужь зэманым а щытыкIэм зэрызихъуэжар. Ар зи фIыщIэхэм ящыщщ щIэныгъэлI цIэрыIуэ, профессор БакIуу Хъанджэрий. IутIыжым и творчествэм теухуауэ абы итха тхылъым къыщызэщIиубыдащ Борис и усыгъэхэри, и прозэри, и драматургиери, сурэтхэри. Къэжэр Хьэмид и тхыгъэ мыинми къыхощ Борис и дэтхэнэ лэжьыгъэри езы IутIыж Борис хуэфэщэжыну зэрыщытар.
Дэ дызэреплъымкIэ, IутIыж Борис и усыгъэхэр лIэужьыгъуищу бгуэш хъунущ: Лъагъуныгъэ усэхэр. «Лъагъуныгъэ» псалъэм и мыхьэнэр икъукIэ бгъуфIэщ: мы лIэужьыгъуэм хохьэ гухэлъ усэхэм («интимнэ лирикэ» жыхуаIэм) я мызакъуэу, лъахэм, ныбжьэгъугъэм, дахагъэм, уафэм, щIылъэм, гуапагъэм, нэгъуэщI куэдми ятеухуа усэхэр.
Сонетхэр. Сонетхэм я мызакъуэу, мыбы хохьэ, зэрыжаIэщи, зыхэщIэм нэхърэ зэхэщIыкIым нэхъ епха усэхэр.
Гуапагъэрэ гушыIэкIэ псыхьа хъуэхъу шаржхэр. Ахэр пкъыгъуэпкъыгъуэу зэтопщIыкI, пкъыгъуэ къэскIи езым и нэщэнэ щхьэхуэ иIэжщ.
Езы Борис и псалъэкIэ жытIэнщи, «Поэзием и дахагъэ псор акъылым къыхузэщIэкъуэнукъым… Поэзиер къызэрахутэр гукIэщ. Гум къыхуэбжкъым. Къыхуэпщкъым. ШэчыкIи ищIэркъым. Гум зыхищIэу аркъудейщ… Уэ плъэкIмэ, къэпщ гур зэрыхъуапсэм и инагъыр! Нэр зэрыхъуэпскIым и лъэщагъыр! ГукъэкIыж нэхухэм я хьэлъагъыр! Поэзиер яхуэмыIуэтэщI гуэрщ. ГъащIэм и IэфIагъым къыщIэхузыкIа телъыджэщ».
IутIыж Борис къызыхуалъхуар дахагъэм хуэусэнырт. Ауэ дахагъэ жыхуэтIэжыр сыт? Ар псоми къыдолъыхъуэ. АрщхьэкIэ… дахагъэр щымыIэххэмэ-щэ!
Хьэуэ! ЩыIэщ, щыIэщ а Дахагъэр. Ауэ, щыIэ щхьэкIэ, ар къэбгъуэтыныр (къэплъагъуныр)… Ар – уэращ зэлъытар:
Уи гущIэм исмэ псэ щIыIагъэр, Къоубзэу щытми, къихужыф.
ИтIанэ уи гур къэпсэлъэнущ:
«Зэрыдахащэ мы дунейр!»…
КIэлъыплъыт модэ нэр дэкIуатэу
БлэкIа хъыджэбзым…
Ар гурыIуэгъуэщ – хъыджэбз зи щIалэгъуэр сыт щыгъуи дахэщ. Аращ «нэр щIыдэкIуатэри, илъагъумкIэ зыщIимыгъэнщIри».
УсакIуэр абдеж къыщыувыIэжыркъым, зы щапхъэм адрейр къыкIэлъехь, етIуанэм ещанэр къыкIэлъокIуэ… Ауэ а щапхъэхэр зы лъэныкъуэ пыухыкIа гуэрымкIэ зэкIэлъхьэужьу щиувыкIыркъым. УсакIуэм къегъэсэбэп кинематографыр нэхъ зыхуэIэзэ Iэмал телъыджэ, икIи абы и фIыгъэкIэ зэм ищхьэкIэ удэплъейуэ, зэми илъабжьэкIэ укъеплъыхыжу, ещанэми уи хъуреягъыр къыуплъыхьу къыпфIегъэщI:
Е мо лIыжь блэкIыр! Мо шы хъуакIуэр!
Мо тхьэмпэр! Мо хьэпшыр щIэпхъуар!
Мо пшэ Iэрамэр! Мо уэшх къакIуэр!
Мо сабий джэгур! Мо щхьэц тхъуар! 142
ХэIэтыкIа нагъыщэхэм мыбдеж къалэнышхуэ щагъэзащIэ: сатыр къэс тIууэ зэпыудащ, пыудахуэ къэси езым и хэIэтыкIа нагъыщэ иIэжщ. АрдыдэмкIи усакIуэм уи нэгу къыщIегъэхьэ: лирическэ лIыхъужьыр сатыр къэс къыхэмыкIиикIыу хъуркъым, дунейм щикъухьа дахагъэр кууущэу зэрызыхищIэм и тэмакъыр щригъэубыдыкIыу, жьы имыгъуэтым нэхъей. Мы сатырхэм къеджэри, езым гу лъимытэжу, апхуэдэ щытыкIэм йоувэ.
Нэм къыIуимыдзэу нэгъуэщIи хэлъщ мы иужьрей сатыриплIым. Пэжу, хэти арэзы техъуэнщ: шыр зэрыхъуакIуэм, хьэпшырыр зэрыщIэпхъуэм, сабийр зэрыджэгум, ещхьыркъабзэуи, тхьэмпэм, пшэ Iэрамэм е уэшх къакIуэм поэзие, дахагъэ хэплъэгъуэну зыри хуэIуакъым. Ауэ «лIыжь блэкIымрэ» «щхьэц тхъуамрэ» дахагъэм я Iуэху хэлъу пIэрэ? Ахэр жьыгъэм я дамыгъэкъэ? АрщхьэкIэ, жьыгъэми дахагъэ хэлъщ, жеIэ усакIуэм, уэ ар къэплъагъуф закъуэмэ.
IутIыж Борис и лирическэ лIыхъужьыр хуиту щыбауэр, абы дэрэжэгъуэ щигъуэтыр пIащIэу екIуэсэх Шэрэджыжь щыхэплъэм, «къурш щымхэм» щахудэплъейм, «мэз инхэм» щахэплъэм дежщ. ИкIи усакIуэм нэIурыту дегъэлъагъу щIэмычэу и нэIэ зытет Дахагъэм и лъапсэр – «жэнэт щIыналъэ», «ПщIыхьэпIэ IэфI» зыхужиIэ ди лъахэ уардэр. Ауэ гъащIэр дыгъэпс защIэу зэхэухуэнакъым, абы щыкуэдщ лъэпощхьэпохэри. АрщхьэкIэ, усакIуэм абыхэм зригъэлъахъэркъым. Дахэрылъыхъуэу, жыжьэрыгупсысэу зэрыщытырщ, дауи, къару къезытыр. Къэтхьынти IутIыжым нэхъ пасэу итхахэм ящыщ «А пщэдджыжьым…» усэр:
Зэрэгъыжыр нэбэнэушэт.
И IэфIыпIэм пщIыхьыр нэсат,
Нанэ гуапэу сыкъигъэушу, Бом ди шыгъуэр къыщыщIэсшам.
Гуэншэрыкъыр хуэпапцIэ мащIэт, Гъэмахуэмэ кIэрихт шабийм, Дыжь джэдыгур пкъым къедэхащIэрт, Пщэдджыжьри IэжьакIуэ фийт!..
Кхъужьей пхъашэр зи Iэжьэ джабэм
Шыгъуэ кIэщIыр хузогъэкIуэт.
Пщэдджыжь пшэплъыр телъу си напIэм, Бжей мэзышхуэм хузоунэтI…
А пщэдджыжьым си сабиигъуэт, А зэманым дагъуэр и куэдт, Ауэ куэдрэ, гъуэбжэгъуэщ дахэу,
Балигъ лъахэм ар щхьэщолъэт.
Нобэрей ныбжьыщIэхэм, дауи, хащIыкIыр мащIэщ Борис и сабиигъуэр зытехуа зэманым. Мы усэми абы щылъысар зы сатыр закъуэщ: «А зэманым дагъуэр и куэдт…» Сатыр 15 хъу усэм щыщу зы сатыр закъуэ! Ауэ сыту куэд къызэщIиубыдэрэ а сатырым! Сыту мыгъуагъэ куэди и щIыбагъ къыдэт! ИтIани, ахэр хъымпIар имыщI нэхъей, зы сатыр закъуэкIэ а псоми жэуап ярет, адрей сатырхэр зытриухуэр нэгъуэщIщ – лIыгъэрэ гушхуэныгъэкIэ гъэнщIа хъыбарщ. Нэпси хэплъагъуэркъым, щэIу гуэрым и макъи щызэхэпхыркъым усэм. Абыхэм хуэхейщ зэман дыджым къыхуигъэфэща къалэн хьэлъэм, зэрыжаIэщи, лIы хуэдэу IущIа сабийр. Мы усэм къыхэщри нарт эпосымрэ адыгэ хъыбарыжьхэм-

рэ щIапIыкIа ныбжьыщIэм и образ гурыхьщ. Абы и сабиигъуэм и нэгу щIэкIа лъэхъэнэ хьэлъэм «шыугъэу» хэлъа псори кIэрегъэщэщыжри, и «IэфIыр» кIэрыхуншэу къызэтренэ, нэхъыфI къызэрыпэплъэр и фIэщ зэрыхъум и щыхьэту. Аращ «Ауэ куэдрэ, гъуэбжэгъуэщ дахэу, балигъ лъахэм ар щхьэщолъэт» – щыжиIэкIэ, усакIуэм и псалъэхэм шэч къыщIытумыхьэр. ЩIэщыгъуэщ IутIыж Борис и гухэлъ усэхэри. Абыхэм щIэдзапIэ яхуэхъуар «Си Дахэнагъуэ» усэ гупырщ. ГъэщIэгъуэнщ ахэр усакIуэм прозэкIэ зэрызэпищIар. Пэжу, апхуэдэ прозэри мыусэу жыIэгъуейщ: «Уэмрэ щIымрэ я зэхуакум макъ бжыгъэншэхэр щызэрызохьэ! А макъ куэдыкIейм ящыщу зэгуэгъухэр, къызэхуигъэщIахэр къэзыхутэр усакIуэхэрщ. Абыхэм макъ зэгуэгъухэр къагъуэт. Макъ къызэхуигъэщIахэр зэрашалIэ… Макъ къызэхуигъэщIа зэрыгъуэтыжхэр зозэгъ. Макъ къызэхуигъэщIа зэрыгъуэтыжхэр къогъагъэри, пшыналъэ дахэ къагъэщI…»
Дахэнагъуэ хьэщыкъ хуэхъуа лирическэ лIыхъужьыр, зи щIалэгъуэ дахэр, дауи, узэхъуэпсэнщ. Зэрыхабзэуи, абы и акъылри, и гупсысэри зытеухуар фIыуэ илъагъурщ.«Ущызмылъагъуми усщIыгъущ», – жеIэ абы. Дахэрэ гуапэу мы дунейм тет псом хилъагъуэри зыми хуэмыдэн и мыгъуэ закъуэм и сурэтщ:
Мазэр изогъэщхьыр уи напэм,
Пшэхэр – уи щIафэ щабэм, Дыгъэм и бзийхэр – уи щхьэцым, Уафэм и хъуэпскIхэр – уи набдзэм, Хьэуар – уи Iубахъэ гурыхьым, Лэгъупыкъур – уи бгъэ къэухьым…
Зэрытлъагъущи, щIалэщIэм, – романтикхэм я хьэлу, – лъагъуныгъэри лъагъуныгъэ зыхуищIа и мыгъуэ дахащэри адэ лъагэу, вагъуэхэм лъэIэсрэ хужыпIэн хуэдизу, еIэт.
IутIыжым и лирическэ лIыхъужь зи гур лъагъуныгъэм иIыгъыр къызэрымыкIуэу хуэжумартщ и пщащэм: дахэм я нэхъ дахэжыр абы хуегъэфащэ, фIым и фIыжымкIэ абы хуоупсэ. ИтIани псори фIэмащIэщ. Аргуэру икIи аргуэру нэхъыфIыж, нэхъ дахэж къигъуэтыну хэтщ – зыми яхимылъхьэ закъуэр нэхъри игъэдэхэн, иIэтын мурадкIэ:
ЯIуэтэжыуи уэ зэхыумыха
Ауз дахэ гуэр къыщыткIухьынщ.
Гухэлъ мэзым дыхэгъуэщыхьынщ.
Псысэ налъэ защIэу зэхэща
Лъагъуныгъэ пщыIэм ущIэсшэнщ.
Ужьэ дахэм хуэдэу зыпшэщIауэ, Уэ ухэлъщ удзыпцIэм удоплъейри.
УсакIуэм и тхыгъэхэм мымащIэу ущыхуозэ теплъэгъуэ телъыджэхэми. Мис абыхэм ящыщ зы: Адыгэм «ужьэм хуэдэщ» зыхужаIэр Iэпкълъэпкъ лантIэ зэкIуж зиIэхэрщ, апхуэдэу зыхужаIэнкIэ хъунури бзылъхугъэрщ. Ауэ абыи и 144
закъуэкъым: адыгэхэм ужьэр псэущхьэ угъурлыуэ, насып къызыдэкIуэу къалъытэрт, абы къыхэкIкIи, гъатхэпэм ирихьэлIэу ужьэм уIуплъэмэ, илъэс псор пхуэугъурлыну жаIэрт. А псори щызэхэухуэнащ IутIыжым къигъэщIа образ дахащэм.
Зэгъэпщэныгъэу щыIэнкIэ хъунум я нэхъ гуакIуэхэр, эпитетрэ метафорэу къыпхуэгупсысынум я нэхъ лъагэмрэ лъапIэмрэ IутIыжым хузэблех лъагъуныгъэм, цIыхум зэ къылъыс хабзэ лъэхъэнэ телъыджэм: «си дуней гъэпщкIуа», «си гухэлъ пшыналъэ», «гухэлъ хадэ»…. АрщхьэкIэ, пасэрейм гу зэрылъитащи, пэ зиIэм кIэ иIэщ. Ди жагъуэ хъу-мыхъуми, лъагъуныгъэми мардэ иIэу къыщIокI. УсакIуэм и псалъэхэмкIэ жыпIэмэ, Зэ зэблэкIахэр зэхуэзэжыркъым, зэфIэкIуэдахэри зэрыгъуэтыжыркъым, аращ усакIуэм и гуауэр къызыхэкIыр: «Мы цIыхум лъысыр сыту мащIэ! Зыхуейри сыту хуабжьу ин!»
Сыт иджы лирическэ лIыхъужьым къыхуэнэжыр? ГукъэкIыжхэрщ:
ЗэблокIыр гъэхэр…
ЗэблокIыр гъуэгухэр…
ЗэблокIыр цIыхухэр…
ЗэблокIыр нэхэр…
ЗэблокIыр гухэр…
ЗэблокIыр гурылъхэр…
ЗэблокIыр гухэлъхэр…
КъэкIуатэ мыдэ, си гупсысэ.
Мы бжьыхьэ пшагъуэм къыхэкIуэт.
ЩIалэгъуэ лъахэм къина псысэм
Иджыри мащIэу сыхэгъэт.
Зэгуэрым, пщIэжкъэ, дамэ стету
Сэ уи уафэгум сибгъэтаи.
Гугъэ хужьыпсхэр къат зэтету
Уи ауз дахэм къыдэзнаи!
УсакIуэхэм куэд щIауэ къагъэсэбэп мыпхуэдэ къэIуэтэкIэр: гъатхэр, дунейм и щIэрэщIэгъуэр, лъагъуныгъэр къыщыуш зэманщ, бжьыхьэр, тхьэмпэхэр щыгъуэлэж лъэхъэнэр, лъагъуныгъэми и кIуэдыжыгъуэщ. Мыр дыдэр щыдолъагъу IутIыжым и лирикэми. Зи дахащэр, зыми яхимылъхьэ Дахэнагъуэр, зыфIэкIуэда лирическэ лIыхъужьыр къызытехута дунейр пшагъуэбэщ. Иджы ар зэрыува щытыкIэр усакIуэм къегъэлъагъуэ гуимыхуж теплъэгъуэхэмкIэ, зэи зыми игу къэмыкIа зэгъэпщэныгъэхэмкIэ, эпитет щIэщыгъуэхэмкIэ:
Зэшыгъуэ кIыхьым кIапсэу зешэщI.
Пшагъуэ фагъуэр тегъуэлъхьауэ,
ЩIым и IэфIыр къыщIефыкI.
Ныжэбэ жэщым зэгуэпыгъуэ
Щхьэусыгъуэншэр къызозауэ.
ПлIанэпэ псоми дэсщ зэшыгъуэ
Фагъуэ цIыкIу къомым заущэхуауэ.
КъыпфIощIыр пшагъуэр джэбын гъуабжэу
ЩIылъэ лIам и нэгум ирипхъуэж… 145
СырокIуэ хуэму гъащIэм схухиш лъагъуэм.
ЩIалэгъуэ дахэр хъуащ блэкIа зэман…
Къэслъыхъуэурэ щымыIэ Дахэнагъуэр,
Сыкъинэжащ сэ уи хъым, Чэзибан.
Ауэ ар IутIыж Борис ещхькъым. Ещхькъыми, иужьу къэтхьа сатыриплIым кIэщIу къыкIэлъокIуэ мыпхуэди: «Хьэуэ, си Дахэнагъуэ. Сэ сыхуэубыдынкъым а гупсысэ жагъуэм. СыIэщIэкIынщ. КъызэзнэкIынщи, аргуэру сынежьэнщ уи лъыхъуакIуэ…»
«Си Дахэнагъуэми» хуэмыдэжу, IутIыж Борис-усакIуэм нэхъыбэ щыхузэфIэкIар и медитативнэ, нэгъуэщIу жыпIэмэ, куууэ узыгъэгупсысэ лирикэрщ. Абы и хабзэхэм тету гъэпсауэ IутIыжым иIэщ тхыгъэ телъыджэхэр. УсакIуэм и философскэ лирикэм лъабжьэ хуэхъурейри кIуэ пэтми зызыхъуэж дунейрщ, езы Борис и псалъэкIэ жытIэнщи:
ГущIэгъу, цIыхугъэ, напэ, пщIэ нэмыс, Гуапагъэ, гу къабзагъэ, лъагъуныгъэ…
А псори нобэ зыми имыщIыс
Зи гъуазэ закъуэм дежкIэ къулеигъэр.
ЦIыхум яку дэлъын хуей цIыхугъэр зэман зызыхъуэжым щыхэкIуадэм дежи, Борис щIэмычэу зылъыхъуэр пэжыгъэрэ дахагъэрэщ. Щимыгъуэтым деж, и гущIэр къоузыкI: Ауэ сопсэу апхуэдэу – Си гугъэхэр спIытIу, Си дыгъэхэр схузу, Си махуэхэр кIуэщIрэ
А кIуэщIхэри нэщIу…
И нэгу щIэкIым хуабжьу егъэнэщхъей Борис и лирическэ лIыхъужьыр, абы и гур ехуз зэман фиблу зызыхъуэжым: ХъугъуэфIыгъуэм хэсми, и жьэр зэтедауэ
Ягъэпсэум сытыр и дуней?..
Ухурамыгъэтрэ узыхуимытыжу
Къэппсэу гъащIэм сытыр и пэрмэн?..
ТхакIуэр зыгъэпIейтей мыпхуэдэ гупсысэхэм пэIэщIэхэр, дауи, куэдщ. ИгъащIэкIэ псэуным хуэдэу зи напи, нэмыси, цIыхугъи къызыфIэмыIуэхужхэр зэи егупсысыркъым лIа нэужьи я цIэр дунейм къызэрытенэнум, я дуней тетыкIар я быным я быныжхэм фэеплъу къазэрыхуэнэнум. Апхуэдэхэм закъригъэщIэжыну захуигъазэу къыпфIощI Борис итха мыпхуэдэ усэ сатырхэм укъыщеджэкIэ:
Гъэ мелуанхэр зи Iэпэрыбжэу
Къахуэмыбжыжыр зи ныбжь Зэман, Дунеижьыр кIуэцIрыкIыбжэщ, ГъащIэу дыбжыр уэркIэ ауанщ.
А гъащIэ мащIэри бэмпIэгъуэу, бэуэгъуэ умыгъуэту епхьэкIын хуей хъумэ-щэ? Апхуэдэр Борис зригъэщхьри нэгъуэщI зыгуэрым къыхуэмыгупсысынщ: 146
Дунейр бэмпIэгъуэкIэ гъэнщIауэ
Къэуэным пэплъэ хулъэ инщ.
Дунейр зэхэлъщ дыгъуасэрэ нобэу, нобэрэ пщэдейуэ. Зихъуэж зэпытуи къокIуэкI, зэ зыр, зэм нэгъуэщI гуэрыр и щIыIу къыдридзейуэ. Ауэ сытым щыгъуи цIыхум дежкIэ нэхъыщхьэр нобэм къэхъурщ. Ар фIы дыдэу къызыгурыIуэ IутIыжыр химыгъаплъэу къанэркъым езыр зыхэпсэукI нобэм и шыфэлIыфэхэм:
ЦIыхур зыгъэинрэ зыгъэдахэу
Щытыгъахэм дащодыхьэшхыж.
«Напэ нэхърэ – кIапэ!» жызыIахэм
Нэхъ Iущ щымыIауэ къыщIокIыж…
ЦIыху цIыкIур щохъур нэхъри нэхъ цIыкIуж
Дуней къутэжым щхьэщыхьа мы гъащIэм.
«СылIа нэужькIэ – удз къремыкIыж!»
ЖызыIэхэм дунейр зыкIзыщхьэ ящIыр.
«СяужькIэ, хуейми, удзи къремыкI» - псэлъафэр къызэзынэкIауэ зытрагъахуэр француз пащтыхь Людовикщ. Ауэ мы псэлъафэр IутIыжым къызэригъэсэбэпыр куэд бжыгъэм итущ, гъащIэм апхуэдэу хущытыр иджы куэд зэрыхъур, ахэр икIи быдэу зэрызэрыIыгъыр къригъэлъагъуэу.
ПащIэ Бэчмырзэ жиIэгъащ: «СомкIэ нэхъ лейр дяпщэкIэ макIуэ». Дауи ирехъуи, иджы хуэдэу а зэманым «а сомым» зыкъызэкъуихатэкъым, ауэ, итIани, Бэчмырзэ фIыуэ къыгурыIуат мы дунейм ахъшэм, дыщэм, мылъкум щахузэфIэкIынур зыхуэдизыр. Борис игуми къемыпIэстхъыу къэнакъым мы Iуэхугъуэ хэплъэгъуэр: Зэшхэр зэлъимыхьэу хуощIыр зэжагъуэгъуи, Зэныбжьэгъухэр щIакIуэ кIапэм трешэф.
ЦIыхум я нэхъыкIэр бегъымбар пщегъэхъури, Напэм я нэхъ къабзэр фIейкIэ щIегъэнэф.
ЛIыщIэми пащтыхьми зызыхуагъэлъахъшэ
Тхьэм и тхьэжкIэ зэджэм и цIэ дыдэр.
IутIыжым хуэдэ усакIуэшхуэм и IэдакъэщIэкIхэм ущытепсэлъыхькIэ, зы хэплъэгъуэ уIуоуэ: цIыху дапщэ щыIэ Борис и усыгъэхэм адыгэбзэкIэ еджауэ? Абыхэм ящIэлъ гъэсэныгъэ-ущииныгъэр щIалэгъуалэ дапщэм япкърыхьэну? Ахэр зыдэплъеинур хэт сымэ пщэдей? ИкIэм-икIэжым, мыпхуэдэу ущIэупщIэн хуей мэхъу: «Сыт щIапхъэр?» «Дауэ дызэрыпсэун хуейр?» Абыхэм я жэуап куэд щыбгъуэтынущ IутIыжым и тхыгъэхэм, сыту жыпIэмэ, ахэр щхьэтехауэ уи пащхьэ къримылъхьэми, усакIуэм и философие лирикэм лъабжьэ нэхъыщхьэ хуэхъур нобэ цIыхухэр нэхъ зыгъэпIейтей Iуэхугъуэхэрщ: ГъащIэр зэман-жыгым къыпытIысхьэ пцIащхъуэщ:
Ажал-къашыргъэжьыр къэсмэ, - пымысыж.
Дуней мылъкур хуэдэщ Iэгу ущIам илъ пшахъуэм:
Iэгум зегъэгъази, - занщIэу йощэщыж. 147
АтIэ сыт мыкIуэду къэнэжынкIэ хъунур?
Хыхьэрэ «нэужьым» гъащIэм и Iэужь? Уи псэм и нэщэнэ гуэрхэр далъагъуну
ЩыIэу пIэрэ, ярэби, лъэужь?
УсакIуэм и гупсысэхэм упщIэ нагъыщэ пигъэувэми, абы хьэкъыу пхыкIауэ ещIэ а зыщIэупщIэ псори зэрыщыIэр. Пэж дыдэуи, щыIэм къыщынэжыркъым. Абы и щыхьэткъэ лIэщIыгъуэ бжыгъэкIэ цIыхухэм зэхуахьэса Iущыгъэхэр ди деж къызэрысар? Езы IутIыж Бориси абы щыхьэт тохъуэж мыпхуэдэу:
ЦIыхум и цIэ лъапIэр къызэрилэжьар
НатIэм къритхахэм къыдищIыкIыфарщ. 148
АдыгэбзэкIэ хьэмэрэ?..
Апхуэдэ къалэн зыхуэбгъэувыжмэ, хамэбзэкIэ тхэуэ щыта адыгэ тхакIуэ е щIэныгъэлI зыкъомым я цIэ къипIуэфынущ. Ауэ мыбдежым занщIэу къыжыIэпхъэщ: апхуэдэхэм хамэбзэр Iэпэгъу щIащIу щытар, зэрыжаIэщи, «ныбэизыгъэм» къыхахыу аратэкъым – а щхьэусыгъуэр Iэмалыншагъэм къыхэкIырт. Сытыт ебгъэщIэнур, псалъэм папщIэ, адыгэм къахэкIа, ауэ Тыркум къыщалъхуа, щIэныгъи щызэзыгъэгъуэта щIалэщIэм – абы тхэным гу хуищIауэ щытмэ? Зы закъуэт хэкIыпIэуи Iэмалуи иIэр: а зэреджа бзэмкIэ тхэнырт. Ауэ дауэ къызэрыбгурыIуэнур и анэдэлъхубзэмкIэ тхэжыну Iэмал зиIэ тхакIуэм хамэбзэр къыщыхихым деж?
Си гугъэщ апхуэдэ авторхэр тIууэ зэщхьэщыгъэкIыпхъэу.
Зы интервью гуэрым мыпхуэдэу щыжиIэгъащ тхакIуэ цIэрыIуэ Искандер Фазиль: «Си лъэпкъэгъу абхъазхэр щыпсалъэкIэ, абы жаIэр сэ фIы дыдэу къызгуроIуэ, сэри абыхэм зыгуэр яхыжызоIыхьыф; ауэ урысыбзэм нэхъ сыхуэшэрыуэщи, сытхэн щыхъум деж аращ къыхэсхыр».
Къохъу апхуэди: и анэдэлъхубзэм и IэфIыр игъуэу къыIэрымыхьауэ, къыщалъхуа унагъуэм ар дахэ-дахэу щызэхимыхауэ. НтIэ, апхуэдэ цIыхур тхэн щыхъум: – «Е уи анэдэлъхубзэмкIэ тхэ е умытхэххэ!» – жепIэу пэбубудкIэ къикIынуIа? НэгъуэщI Iуэхущ къуажэми къыщыхъуа, зи анэдэлъхубзэми хуэшэрыуэ цIыхум игъащIэкIи дахэ-дахэу хузэмыгъэщIэну урысыбзэмкIэ тхэн хуейуэ къыщилъытэм деж. Дауэ абы узэреплъынур?
Сэ си ныбжьым итхэм ящIэжу къыщIэкIынщ, илъэс щэ ныкъуэ и пэкIэ, Хрущев и тетыгъуэ зэманым, Кремль лъэныкъуэмкIэ къиIукIыу тхакIуэхэм къызэхахат мыпхуэдэ макъ: «Фытхэну фи мурадмэ, адрей бзэ цIыкIуфэкIухэр IэщIыб фщIыи, урысыбзэкIэ фытхэ!» Ауэ ар баштекъузэкIэ пхузэфIэгъэкIын Iуэхутэкъыми, лъэпкъ зэмылIэужьыгъуэхэм къахэкIа тхакIуэхэр жыIэщIэу къыщыщIэмыкIым, тIэкIу-тIэкIуурэ щIалъэфыжауэ щытащ.
Дауи, нэгъуэщI зыгуэру къекIуэкIауэ щытатэмэ, властыр зыIэщIэлъхэм нэхъ къащтэну къыщIэкIынт. Ауэ пэжыр жыIэпхъэщ: абы и ужькIэ, СССР-р щыIэхукIэ, лъэпкъыбзэхэм, литературэхэм ехьэлIауэ апхуэдэ Iуэху мышыу етIуанэу къаIэтыжакъым. ИкIи абы мыхьэнэуэ иIар къыпхуэмылъытэнщ: а илъэсхэм къриубыдэу дапхуэдиз тхылъ телъыджэ къапкърыкIа щхьэж езым и анэдэлъхубзэмкIэ тхэж тхакIуэхэм! НтIэ, ди нэхъыжьыфIхэм апхуэдэу къызэтрагъэна хъугъуэфIыгъуэм иджы дэ делъэстэуэжмэ, къытщIэхъуэхэм сыт къытфIащын? Зи бзэмкIэ тхэр нэхъ мащIэ, урысыбзэм зезытыр нэхъыбэ хъуурэ екIуэкIмэ, дэрдэру ди бзэр щIэтлъхьэжу, ди лъэпкъри дгъэунэхъуу аракъэ? Апхуэдэу 149
щыщыткIи, псом япэу и лъэпкъым и бзэм, и литературэм хуэлажьэр зи анэдэлъхубзэмкIэ тхэрщ. Абыи къыщынэркъым: бзэрщ лъэпкъыр зэтезыIыгъэри, апхуэдэ тхакIуэр лъэпкъым и пщэдейми хуолажьэ. Анэдэлъхубзэм и гугъу щыпщIкIэ къытеувыIапхъэу къызолъытэ нэгъуэщI бзэкIэ тхахэм къыхахыурэ адыгэбзэ ящIа тхыгъэхэми. НэгъуэщIу жыпIэмэ, зэрадзэкIахэм.
Псоми фIыуэ зэрытщIэщи, куэд щIауэ къокIуэкI зы бзэкIэ щыIэ тхыгъэхэр нэгъуэщIыбзэкIэ зэрадзэкIыу. Мыбдежым тэрмэшым и къалэныр зыгъэзащIэр бзитIми тыншу ирипсэлъэфмэ, къызыхихам и гупсысэри нэхъ тэмэму къызэтонэри, зэридзэкIари и анэдэлъхубзэм нэхъ пэгъунэгъу мэхъу. АрщхьэкIэ къохъу езым и бзэм къригъэтIэсэну зыхуежьа текстыр зэрытха бзэм тэрмэшыр щыхуэхами. Мыбдеж хэкIыпIэу щыIэжыр зыщ: подстрочник жыхуаIэр уимыIэу хъунукъым.
Куэдым ящIэ – куржы усакIуэ ахъырзэманхэу Руставели, Гурамишвили, Орбеалиани, Чавчавадзе, Пшавеле сымэ я тхыгъэхэр икъукIэ IэкIуэлъакIуэу урысыбзэкIэ зэридзэкIауэ щытащ Николай Заболоцкэм. НтIэ, абы щыгъуэ подстрочникхэр Заболоцкэм хуигъэхьэзырыну зытрагъэхуар еджагъэшхуэ, куржы IуэрыIуатэм ехьэлIауэ лэжьыгъэ телъыджэ зыбжанэ къызыпкърыкIа Вирсаладзе Еленэт. ИужькIэ абы мыпхуэдэу жиIауэ щытащ: «Псалъэухам къикI мыхьэнэр телъэщIауэ е нэхъ бгъэщIэращIэу къысхуэпIуэтэну ухэмыт, – ткIийуэ къысхуигъэувырт Николай Алексеевич, – сэ сызэрыпщыгугъыр дэтхэнэ зы псалъэми фи бзэкIэ къикI дыдэр урысыбзэкIэ схуэптхынуращ. Абы хэтуи япэ и нэм къыфIэна псалъэм тоIэбэри:
– Мыбы къикIыр сыт?
– «Жэщыр», – жызоIэ сэ.
КъыкIэлъыкIуэм тоIэбэри:
– Мыбы-щэ?
– «ЩIым».
Ещанэ псалъэри IэхъуамбэкIэ сегъэлъагъури:
– Мыбы къикI дыдэри къызжеIэт.
– «Къытехуащ».
– Упсэу! Аращ сэ сызыхуейр. «Жэщыр щIым къытехуащ». Апхуэдэу ди дежкIэ щыжаIэнкIэ Iэмал иIэкъым. Сыту жыпIэмэ, ищхъэрэкIэ нэхъ уекIуэтэхыху, пщыхьэщхьэм нэхъ зрилъэфыхьу, кIыфIи нэхъ хъугъуейуэ щытщ. Абы еплъытмэ, фи лъахэм жэщыр напIэзыпIэм къыщыптеуа хуэдэу, кIыфIыр зыIэзыбжьэм къэса хуэдэу къыпщохъу. ИкIи ар усакIуэм къызэриIуэтэн Iэмал къигъуэтащ. Мис апхуэдэу кIэрыхуншэу си деж къэхьэсыф фи усакIуэшхуэм жиIэр. УрысыбзэкIэ абы «щыстIэгъэну» фащэр сэ си Iуэхужщ».
Заболоцкэм Вирсаладзе хуигъэува къалэныр егугъупэу зэригъэзэщIам и щыхьэтщ мы усакIуэ-тэрмэшым и лэжьыгъэр адрей псоми къащхьэщыкIыу телъыджэ дыдэ зэрыхъуар.
Мыбдеж и гугъу щысщIыну сыхуейт сэ езым, сыщIалэу, къысIэщIэщIауэ щыта щыуагъэхэм ящыщ гуэрым.
ПащIэ Бэчмырзэ и усэм щыщ мы сатыритIыр – «Шыбгым зыщиIэту,
ПщIантIэм пщыр къыдохьэ» – сэ урысыбзэкIэ мыпхуэдэу къэсIуэтат: 150
«На вороном гарцуя,
Въезжает князь во двор».
Сэ си гугъэжт (ущIалэмэ – сыт хэлъ!) Бэчмырзэ жиIам къикIыр мыIейуэ урысыбзэкIэ къэсIуэтауэ, хэбгъэзыхьмэ, ар сэ тIэкIуи къэзгъэтэрэфэрауэ. Ауэ абы теухуауэ Нало Ахьмэдхъан къызжиIар нэгъуэщIт: «Бэчмырзэ дегъэлъагъу пщыр зэрыщытыпхъэм хуэдэу щыту: ар зэтеубыдащ, хэIэтыкIащ. Уэ абы кIуэрэ пэт чыцIыхъуэ щIалэжь цIыкIу «къыхэпщIыкIащ!»
ЗэрыгурыIуэгъуэщи, асыхьэтым сызыгъэгуфIэнтэкъым Ахьмэдхъан зэхызигъэхар – сызыгъэгупсысэнт. ИкIи, къытезгъэзэжурэ сегупсыса нэужь, сэ хьэкъыу спхыкIащ: пэжт си Iустаз Iущым жиIэр!
А псор къыщIезгъэкIуэкIращи, подстрочник зыгъэхьэзыр тэрмэшым къытехуэркъым оригиналыр «игъэщIэрэщIэну»; нэгъуэщIщ абы и къалэныр: зы бзэкIэ щыIэ текстыр нэгъуэщIыбзэкIэ тэмэму къэIуэтэжын, кIэрымыгъэхуаIауэ.
Дауи, ар лэжьыгъэ тыншкъым. Ауэ тхыгъэр художественнэу нэгъуэщIыбзэкIэ зэбдзэкIын хуей щыхъум деж нэхъ къииныжщ. Мыбдеж тIур тIукIэ бгъэбагъуэу плIы къыщIэбгъэкIкIэ зэфIэкIыркъым. Щапхъэ цIыкIуитI къэсхьыну сыхуейт псори фIыуэ дызыщыгъуазэ тхыгъэхэм ехьэлIауэ. ПэщIэдзэ еджапIэм дыщыщIэса зэман лъандэрэ дэ зэхыдох: «Капитаныпхъу», «Ди зэманым и лIыхъужь». Зэхэтх зэпытурэ, ди тхьэкIумэр есэжащ. Арауи къыщIэкIынщ а фIэщыгъитIри адыгэбзэкIэ тэмэму къэIуэта зэрымыхъуар щIызыхэдмыщIэжыр. «Капитаныпхъу». Аращ фIэщыгъэ хуищIар Пушкиным и повесть цIэрыIуэр («Капитанская дочка») адыгэбзэкIэ зэзыдзэкIа тэрмэшым. Ауэ щыхъукIэ, мыбдеж щынэхъыщхьэр а псалъитIым къарыкIыр тэмэму зэдзэкIыныркъым, атIэ оригиналым къикIыр гъэхуауэ адыгэбзэкIэ жыIэнырщ. Абы тещIыхьауэ Iуэхум уеплъмэ, повестым адыгэбзэкIэ игъуэта фIэщыгъэм арэзы укъищIыркъым. «Капитаныпхъу» щыжыпIэкIэ, сыт абы уигу къигъэкIыр? А щIыкIэм тету ухуа псалъэ зэхэлъхэрщ: цыджаныш, лIыжьыкъуэ, факъырэкъуэ, зинэкъуэ… КIэщIу жыпIэмэ, мыпхуэдэ псалъэзэхэлъым белджылыуэ къыхоIукI ар къызыжьэдэкI цIыхум зи гугъу ищIыр игу зэрыримыхьыр, ар зэригъэикIэр…
Пушкиным и повестым щытлъагъу пщащэ цIыкIум апхуэдэу ущIыхущытын кIэрылъкъым. Мироновэ Машэ, хъыджэбз гуакIуэр, щэныфIэу гъэсар, нэмысыфIэр, хеищэр – уигу иримыхьын хуэдэ! Пушкинми абы – щабагъэрэ гуапагъэрэ хэлъу – «дочь» мыхъуу, «дочка» – щIыхужиIэри аращ.
НтIэ, иджы мыпхуэдэу девгъэгупсысыт: ярэби, Пушкиныр, урысыбзэм зэрыхуэшэрыуэм хуэдэу, адыгэбзэми хуэшэрыуэу щытатэмэ, адыгэбзэкIэ сыт хуэдэ фIэщыгъэ игъуэтыну пIэрэт мы зи гугъу тщIы повестым? «Капитаным ипхъу закъуэр» – армырауэ пIэрэт Пушкиным и повестым фIищынур? Аращ Лермонтовым и роман «Герой нашего времени» жыхуиIэм адыгэбзэкIэ игъуэта фIэщыгъэр. ЗанщIэуи къыжыIэпхъэщ: мыри «Капитаныпхъум» зыкIи ефIэкIыркъым.
«Герой»-р грекыбзэм къыхэкIа псалъэщ. Иджырей урысыбзэм абы мыхьэнэуэ 6 щиIэщ. Дэ, адыгэхэм, а псори къызэщIедгъэубыдэу къытфIэщIыжу, абы зы псалъэ закъуэ пыдогъэув: «лIыхъужь». НтIэ, а зы псалъэм сыт щыгъуи къикIыу пIэрэ дэ дызыхуей дыдэр? 151
ФIэщхъугъуейщ.
НэгъуэщIыбзэкIэ тха тхыгъэм и фIэщыгъэр уи анэдэлъхубзэм къибгъэтIэсэныр пэжмэ, абы и псалъащхьэм зэ еплъыгъуэкIэ къикI дыдэм Iуэхур тепщIыхь хъунукъым. Тэрмэшым къытохуэ: тхылъым къыщыIуэтам и купщIэр, тхыгъэм щытлъагъу персонаж нэхъыщхьэм авторыр зэрыхущытыр, нэгъуэщI зыкъоми къилъытэу, а псори зэпишэчу тхылъым нэхъ хуэкIуэн, нэхъ езэгъ фIэщыгъэ къыхуигъуэтыну.
Девгъэгупсысыт: Печориныр цIыху телъыджэ гуэру къыщыхъуауэ пIэрэт Лермонтовым – и гур зыхуз гуауэр къыщигъэпсынщIэн, и псэм къытехьэлъэ гупсысэ дыджхэр щхьэщихын хуэдэу, и IуэхущIафэрэ и хьилмыкIэ, и акъылрэ и лIыгъэкIэ зэныбжьхэм къахэлыдыкIыу, и нобэр махуэрэ и къэкIуэнури нэхуу? Хьэуэ. Печоринри адрейхэм ящыщ зы тхьэмыщкIэщ, зыхалъхуа лъэхъэнэ бзаджэм иупIышкIури къыщIидзыжауэ, езыри насыпыншэрэ пэщIэщIэгъу къыхуэхъухэми мыгъуагъэ къахуихь зэпыту.
НтIэ, сыт абы кIэрылъыр, лIыхъужькIэ уеджэн хуэдэу? Лермонтовми абы щхьэкIэ «герой» щыжиIэкIэ, гущIэгъум и гъусэу ауани хэлъу жеIэри, а псалъэм абдеж къыщикIыркъым дэ, адыгэхэм, «лIыхъужь» псалъэм къитхыр. ЗэрытщIэщи, Лермонтовми гунэс щыхъуртэкъым Печориныр. И романымкIэ абы мырат жиIэр: феплъ, фегупсыс, мис нобэ дызыхуэкIуа гъащIэр, мис иджырей щIалэфIым и IуэхущIафэхэр зыхуэдэр. А псор къэплъытэу уегупсысмэ, Лермонтовым и романым адыгэбзэкIэ нэхъ хуэкIуэнур «Иджырей щIалэфIыр» фIэщыгъэр армырауэ пIэрэт? ИщхьэкIэ зи гугъу сщIахэр кIэщI дыдэу къызэщIэпкъуэжмэ, мыпхуэдэу жыпIэ хъуну къыщIэкIынущ:
Бэзэрым е тыкуэным тэрмэш къалэныр щигъэзэщIэну къэувыфынущ щIэныгъэшхуэ зимыIэ цIыхури (псалъэм и хьэтыркIэ, Iэдэмрэ уадэмрэ зэхимыгъэзэрыхьын хуэдэу бзитIми ирипсалъэ закъуэмэ.
Подстрочник зыфIащ лэжьыгъэм нэсу пэлъэщынур щIэныгъэ куу зыбгъэдэлъырщ, ари егугъуу, елIалIэу Iуэхум бгъэдэтмэ.
Ещанэ тэрмэш лIэужьыгъуэм и къалэныр апхуэдизкIэ куущ, ихь жэуаплыныгъэри инщи, кIуэаракъэ, къыщыщIэбдзэнур умыщIэу укъегъанэ. Ауэ хьэкъщ: мыр – творчествэщ; ауэ щыхъукIэ, щIэныгъэшхуэ убгъэдэлъкIи, уелIалIэу, уегугъуу лэжьыгъэм убгъэдэткIи пхузэфIэкIынур мащIэщ, талант жыхуаIэр къэту щытмэ. Хьэмид,
КъБКъУ-м и доцент.
Япэ игъэщыпхъэр яужь къонэ
ЕтIощIанэ лIэщIыгъуэм и 90 гъэхэм адыгэбзэмрэ литературэмрэ ди курыт еджапIэхэм зэрыщрагъэджыр егъэфIэкIуэным теухуауэ Iуэху щхьэпэ куэд ялэжьауэ щытащ. Псалъэм папщIэ, адыгэбзэмрэ литературэмрэ хухах сыхьэт бжыгъэр тхьэмахуэм и кIуэцIкIэ сыхьэтибгъукIэ нэхъыбэ ящIат. Абы тету ирагъэджащ 1992 гъэм къыщыщIэдзауэ 2000 гъэм нэс. Апхуэдэу куэдкIэ ирагъэфIэкIуат адыгэбзэмрэ литературэмкIэ программэщIэхэр; зэрырагъэджэну тхылъыщIэхэр, егъэджакIуэхэм 10 Заказ № 223 152
дэIэпыкъуэгъу къахуэхъун пособие зэмылIэужьыгъуэхэр зэхалъхьат, курыт еджапIэхэм адыгэбзэмрэ литературэмкIэ пэшхэр къыщызэрагъэпэщат, адыгэбзэр езыгъэджхэм я улахуэхэр процент 15-кIэ нэхъыбэ ящIат, егъэджакIуэхэм я пщIэр къраIэту; «ЩIыхь зиIэ егъэджакIуэ» цIэ лъапIэр куэдым къыфIащат. Ауэ, ди жагъуэ зэрыхъунщи, а илъэсхэр лъэхъэнэ нэхъыфI дыдэу къэнащ, икIи хъарзынэу ирахьэжьауэ ирагъэкIуэкI Iуэхур здынэсын хуейм нэмысу ужьыхыжащ. Иужьрей илъэс зыбгъупщIым ялэжьам нэхърэ псалъэмакъыу ирагъэкIуэкIар нэхъыбэщ, ауэ зыри ямыщIауи жыпIэ хъунукъым. Апхуэдэу щыт пэтми, лэжьыгъэри абы ехьэлIа псалъэмакъри тэмэму, къызыхуэтыншэу, зэдэууэ унэтIа хъуауэ къэплъытэ хъунукъым. Мы зэманым адыгэбзэмрэ литературэмрэ курыт школхэм зэрыщрагъэджыну программэхэр ягъэхьэзыр. Абыхэм дыхуейщ, ауэ арауэ пIэрэ къыщыщIэдзэн хуеяр? Япэ щIыкIэ адыгэбзэ алыфбейм, пэжырытхэм, учебнэ планым и зэхэлъыкIэм щIэныгъэр и лъабжьэу унафэ тэмэм тращIыхьын хуейщ. Абыхэм нэсу арэзы укъащIыркъым. Ахэр нобэ зэрыщытым къытенэ хъунукъым. «Дэри къыдгуроIуэ ар зэрыпэжыр икIи апхуэдэу щIын зэрыхуейр, ауэ абы зэман куэд текIуэдэнущи, ахэр зэкIэ къэдмыгъэхъеймэ, нэхъыфIщ», – жызыIэнухэр зэрыщыIэм шэч къытетхьэркъым. АтIэ дапщэщ алыфбеймрэ пэжырытхэмрэ щрагъэфIэкIуэн хуей зэманыр къыщысынур? Абыхэм теухуа псалъэмакъыр 1958 гъэ лъандэрэ йокIуэкI. Багъ Николай, Багъ Петр, Джаурджий ХьэтIыкъэ, Дзасэжь Хьэсанш, Шэру Хьэсэн, Тау Хъусен, Урыс Хьэталий, IутIыж Борис сымэ, нэгъуэщIхэми адыгэбзэ алыфбеймрэ пэжырытхэмрэ теухуауэ «Ленин гъуэгу», «Адыгэ псалъэ» газетхэм тхыгъэ куэд къытрырагъэдзащ. Ди жагъуэ зэрыхъущи, хэт сыт жимыIами, имытхами зыри къикIакъым: адыгэбзэ пэжырытхэмрэ нагъыщэ гъэувыкIэхэм я хабзэхэмрэ 2005 гъэм мащIэу зэхъуэкIыныгъэ халъхьащ, ауэ нобэ къыздэсым ирагъэфIэкIуакъым. Абы уимыгъэпIейтеинкIэ Iэмал иIэкъым.
Зи гугъу тщIы Iуэхугъуэхэмрэ ди Iуэху еплъыкIэхэмрэ къыщыдгъэлъэгъуа тхыгъэхэр дэри мызэ-мытIэу къытредгъэдзащ, IуэхущIапIэ зыбжанэми дыщытепсэлъыхьащ. Нобэ зэманыр зэрыгугъум къыхэкIыу, ди алыфбейм зэхъуэкIыныгъэ гуэрхэр хэплъхьэну зыфIэмыкъабыл тхакIуэхэр, журналистхэр, щIэныгъэлIхэр щыIэщ. Апхуэдэу щыщыткIэ, дэри ар иджыпсту Iэмалыншэу жытIэу къэдгъэувыркъым, ауэ ди пэжырытхэмрэ нагъыщэ гъэувыкIэхэмрэ я хабзэхэр щIэдмыхъуэжын, щIедмыгъэфIэкIуэн щхьэусыгъуэ щыIэу сэ сщIэркъым.
Адыгэбзэ пэжырытхэмрэ нагъыщэ гъэувыкIэмрэ я хабзэхэр и пIэм имыгъэувауэ, ахэр иджырей бзэщIэныгъэр и лъабжьэу тэмэм мыщIауэ, адыгэбзэмкIэ школ программэхэр, сабийхэм адыгэбзэр зэраджын хуей тхылъхэр зэхэплъхьэну дауэ яужь узэрихьэнур? Дэ дызэреплъымкIэ, адыгэбзэ пэжырытхэм и хабзэхэр егъэфIэкIуэн, ахэр адыгэбзэмкIэ тхылъхэм ярыт хабзэхэм техуэу щытын хуейщ. Зэреджэ тхылъхэм ярыт хабзэхэр пэжырытхэм ейм тещIыхьауэ щымытмэ, Iуэхур хуабжьу къелъахъэ: егъэджакIуэхэм я лэжьыгъэр, еджакIуэхэм я еджэныгъэр гугъу ещI, нэгъуэщI лъэпощхьэпохэри къешэ. Псалъэм папщIэ, цIыхухэм нэхъыбэрэ дагъуэ нэхъ зыхуащIыр адыгэ литературэмкIэ школ программэхэмрэ тхылъхэмрэщ, адыгэбзэр курыт еджапIэм зэрыщрагъэдж программэхэмрэ тхылъхэмрэ тегъэчыныхьауэ и гугъу ящIыркъым, ауэ ахэри дагъуэншэу пхужыIэнукъым. Къапщтэмэ, 153
4–9-нэ классхэм адыгэбзэр зэрыщадж тхылъхэм ярыт материалхэр зэрызэкIэлъыхьар, ахэр зэрызэпыувэр дагъуэншэкъым. Абыхэм фIыкIэ къахощ 5-нэ классым папщIэ Джаурджий ХьэтIыкъэ итхар. Мыбы ит материалхэр куэдкIэ нэхъ пэгъунэгъущ ди нобэрей гъащIэм, упщIэхэмрэ лэжьыгъэхэмри нэхъ шэрыуэу къыщыхьащ. 6–7-нэ, 8–9-нэ классхэм я тхылъхэм итхэр нобэрей гъащIэм дахэ-дахэу къезэгъыжыркъым, абыхэм еджакIуэхэм я гупсысэкIэм зрагъэужьыркъым, яджар къаригъэпщытэж къудейуэ аращ. Апхуэдэ егъэджэкIэ Iэмалыр зыкъом щIауэ иджырей педагогикэ щIэныгъэм идэжыркъым. Адыгэбзэмрэ литературэмрэ курыт еджапIэм щегъэджыным хухах сыхьэт бжыгъэр зэрымащIэм, учебнэ планыр хъуэжын зэрыхуейм щыхьэт техъуэ зы щапхъэ иджыри къэтхьынщ. Нобэ зэрылажьэ учебнэ планым адыгэ азбукэр егъэджыным тхьэмахуэ зэхуакум хухихыр сыхьэтиплI къудейщ. Ар икъукIэ мащIэщ. А зэманым къриубыдэу адыгэбзэ алыфбейм и хьэрф 59-р яхуегъэджыркъым. Ди азбукэр джыныр зы гъэ еджэгъуэм къахуигъэтIасэркъым. Абы япэм тхьэмахуэм сыхьэтибл хухахыу щытащ. Ари куэдтэкъым, ауэ мыхъужми, сыхьэтиплIым нэхърэ нэхъыфIт.
Щапхъэу къэтхьынщи, урыс алыфбейм и хьэрф 33-р егъэджыным тхьэмахуэ зэхуакум сыхьэтий хухах. АтIэ, ди азбукэм хухах сыхьэт бжыгъэр тэмэму къэплъытэ хъуну абы иужькIэ? Хъунукъым. Урыс алыфбейм и хьэрф бжыгъэр тIум нэблагъэкIэ нэхъ мащIэщ, ауэ ар зэрырагъэджынум хухах зэманыр тIукIэ нэхъыбэщ. Адрей 2–4-нэ, 6–9-нэ классхэм хухах сыхьэт бжыгъэхэри мащIэщ. Дауи, нэхъыбамэ, куэдкIэ нэхъыфIт. НэхъыфI къудейм къыщымынэжу, зэрыщытын хуеяри арат…
Аращи, япэ игъэщыпхъэ Iуэхугъуэхэр яужь къызэринар ди жагъуэщ. Нэхъри хэмытIасэ щIыкIэ, мы Iуэхугъуэхэм бзэщIэныгъэр и лъабжьэу унафэ пыухыкIа тещIыхьын хуейщ. Аслъэн,
педагогическэ щIэныгъэхэм я кандидат,
щIэныгъэлI-егъэджакIуэ. 154
ТIалиб и тракторыжьыр
НАЛО Заур
Сэ шэрхъ укIапIэм шууэ сытест сызэшу, бадзэхэм сезауэу; ТIалиб, пхалъэ быхъу хъужауэ, кIыщ пщIантIэм дэтт, СТЗ улъиижар зэпиплъыхьу.
Ар еIэбыхри, удз кIырым зы винтыжь къыхихащи, зыкъомрэ къызэригъэдзэкI-нызэригъэдзэкIыу иIыгъа нэужь, зегъэкIэрахъуэр аби, шыпсыранэм хедзэ, итIанэ урысыбзэкIэ мэхъуанэри:
– А винт угъурсызыращ мы трахтырышхуэ плъагъур зэрылIыкIар, – жи, гуэщым къыщIыхьэжурэ.
Винт мыгъуэм ихьа тракторыжьыр СТЗ-м ещхь щхьэкIэ, ЧТЗ-м хуэдиз хъурт – игъащIэм слъэгъуатэкъым апхуэдиз зи инагъ СТЗ.
ТIалиб и уэршэрын къакIуэрти, шэрхъ укIапIэм къытотIысхьэ, и бгъур къысхуэгъэзауэ.
къыIурыбла – Мазэ енкIэ селIэлIащ, – жи, – сэ а гъущIыпэ мыгъуэм. Дахэ дыдэу сщIырт, тхыхьыр исчыжырти фIэсIуантIэрт, сыхьэт дэмыкIыу къыфIиудыжырт.
ГъукIэжьым тезмышын щхьэкIэ, цIутI жысIэркъым. Сэ сщIэркъым, бадзэ инатым хуэдэу, абы къыкIэрыхъыжьа хъыбарым дыздишэнур, ауэ сэ абы сыхэIэбэмэ, нэгъуэщIи къыIурыблэнкIэ хъунущи, ар къыIурыблэмэ, мы къригъэжьар гурыхужынкIэ тIэу еплъынкъым. Фэ фщIэркъэ: тхъупсыр къыщIэжу кхъуейжьапхъэ е жэмыкуэ здыпхуащIым, зы хьэлыва дзэкъэгъуэ къыпIухуэмэ, уи кхъуейжьапхъэми уи жэмыкуэми ухэкIыжащ: пхуэшхыжынукъым. Апхуэдэт мы Iуэхури – хьэлыва къыхэхьэ хъунутэкъым.
псысэм – ЛIо, МылитIэ, уи жьэм хьэкъурт жьэдэлъ?
Си дамэхэр дызогъэуей: сэ сыт абы хэсщIыкIыр жыхуэсIэщ.
– А трахтыр плъагъур зыщIар сэращ. – Къыщеуд ТIалиб и къэАбы сыти къыпхуигупсысыфынут, мазэм кIуауи жиIэфынут, жэнэтым къикIыжауи къыпхуиIуэтэфынут… ауэ трактор ищIауэ къыжьэдэкIыну си пщIыхьэпIи къыхэхуэртэкъым. Хъущт жиIэу сыхуоплъэкI. – СлIо, уи фIэщ хъуркъэ?
ТIалиб, пцIы уоупс жраIэурэ, и гур зэщагъэуати, зи фIэщ мыхъухэми, ауан къэзыщIхэми еуэршэрылIэжыртэкъым. Псысэ къемыжьар пыщхьэр. 155
Iэпызмыудыжын щхьэкIэ, аргуэру си дамэхэр дызогъэуей, сэ абы хэсщIыкIыр сыт жыхуэсIэу.
– Ей, МылитIэ, нэ уиIэкъэ уэ! Апхуэдиз зинагъ СТЗ плъэгъуа уи гъащIэ тIэкIум?
– Уэлэхьи, сымылъэгъуа!
– НтIэ, МылитIэ, а трахтырыжьыр зыщIар сэращ. Илъэс тIощIрэ тхукIэ къемыузIауэ, псэуащ а тхьэмыщкIэр, пщIэнтIэпсыр къыпыжу губгъуэм илэжьыхьу. ЗытекIуэдэжари а винт мыгъуэжьыращ. Къэралым къыщIигъэкI тхыхьичхэм ирач тхыхьыр чэнджщи, винтым уэндэгъу хуэшэчыркъым: зыгуэр къехьэлъэкIамэ, къыфIоцIэфтри, трахтырыр мэлъалъэ. Ар къызгурыIуа нэужь, сеувалIэри тхыхь куу изычын Iэмэпсымэ сщIащ. Мис абыкIэ исча винтым мылъалъэу илъэс тIощIкIэ зэтриIыгъащ а трахтырыр.
– ТIалиб, трактор гъукIэхэм ящIыфрэ-тIэ?
– Ей, лIэун, ар зэлъытар гъукIэм и гъукIагъэращ… Япэ дыдэу мы дунейм трахтыр щызыщIар сэращ. Иджы заводхэм ящI, ауэ екIурэ ещхьу яхуэщIыркъым нобэр къыздэсым. Ди къэралым ищI СТЗ-хэр апхуэдизкIэ тхьэмыщкIэщи, щывэкIэ нывэ хуэзамэ, мэункIыфIри, жэщ хъуху яхузэщIэгъэнэжыркъым…
Иджы ТIалиб и псысэр къыIурыблащи, и кIэм нимыгъэсауэ увыIэжыфынукъым.
– Псысэр фочым ещхьщ, – жиIэ хабзэт абы. – Фочыр узэдамэ, уэн хуейщ. Умыгъауэу фIэбдзэжмэ, шейтIан йогъутхьэр аби, гыныр псыф мэхъури, уэжыркъым. Псысэри и кIэм нэмысауэ къэбгъэувыIэмэ, мэжаджэр мыжьэу къипхыжа хуэдэщ. – ТIалиб псысэр нэгъуэщI гуэрми иригъэщхьырт, ауэ ар сымыукIытэу вжесIэфынукъым. Фигу къызэвмыгъабгъэ.
– Сэ илъэс псокIэ сыгупсысащ а трахтырыр къысхуэмыгупсысу…
– Абы щхьэ ухуей хъуат, уи щIы тIэкIур зэрыбвэн уимыIэу арат?
–Iау, ар умыщIэу ара? Ар жыжьэ къыщегъэжьэн хуей хъыбарщ Мо фи зыгъэпскIыпIэ мывэжьыр илъэс тIощIрэ тхурэ япэкIэ мо Даукъуий и унэм хуэзанщIэу щылъащ. Абрэмывэр ауэ сытми ягъэтIылъа джэгуалъэкъым, абыкIэ зыгуэр ягъэпщкIуу е ягъэбыдэу аращ: е алъп зыщIэт шэщыбжэм IуагъэукIурие, е иныжьхэм я гъуэхэр ирагъэбыдэ, е гъэр ящIа пелуан гуэрым и хьэпсыр ирагъэбыдэ… Уэ тхылъ Iэджэ укъеджащ, ар щхьэ умыщIэрэ? Фи Iустазхэр жэхьил защIэ хъун мыгъуэти, аращ ахэр щIывамыгъэщIар… НтIэ, сэ Хьэтуей сыкъэIэпхъуэху, зы цIыху егупсысакъым абы, я пщIыхьэпIи къыхэхуакъым…
Сэ зэрыслъагъуу къызгурыIуащ а мывэжьым и щIагъым зыгуэр зэрыщIэлъыр е зэрыщIэтыр. Абы и щIыбагъымкIэ ныкъуэтекIыж хъуауэ тхыгъэ тIэкIу тетт. Ар иджыи адыгэбзэтэкъым, иджыи урысыбзэтэкъым, иджыи хьэрыпыбзэтэкъым, иджыи тыркубзэтэкъым… Ар итIанэ… 156
зэрытхар нартыбзэт. Сэ а зэманым си щIалэгъуэт, сынэжанти, къисхащ: «Мы абрэмывэр IузыгъэкIуэтыфыр е унэнщ, е унэхъунщ», – жиIэу. «Уэлэхьи, абы щхьэкIэ шынэн ТIалиб сэ си пыIэ щIагъым щIэмыс!» – жысIэри, сеIа щхьэкIэ, схуэгъэхъеяIым. Къуажэм вырэ шыуэ дэтыр щIэсщIэри къезгъэIащ, ауэ абыхэми яхуэгъэхъеякъым… Фи Аслъэнджэрий, Бетрожь Щамил, БищIо Хьэжпагуэ сымэ къадезгъэIэри… абыи зырикI къикIаIым. Iэпслъэпсхэр зэпычри, хьеуаныр гъуахъуэу зэбгрыжыжа мыхъумэ: я псэм ищIагъэнт абрэмывэ щIагъым шынагъуэ гуэр къыщIэкIынкIэ зэрыхъунур.
Щымыхъужым, нэгъуэщI Iэмал къэзгупсысщ аби, сеувалIэри, си лъэдийм хуэдиз и гъумагъыу церп зэрамыщIэж зэфIэзблащ, саржын мин и кIыхьагъыу. ГъущI пут минитху текIуэдащ а церпым, МылитIэ! Ар хьэзыр зэрыхъуу, Елъхъуэт деж къыщыхэсшри, гъущI гъуэгу къэсшащ пэнтхым нэс. Церпыр мывэжьым пщIэхэздзэщ, пэрэвозыр щIэсщIэжри:
– ЕIэт иджы! – щыжесIэм, мо жэщибл-махуиблкIэ ягъэплъа пэрэвозыжьыр еIэщ аби, хуэгъэхъеякъым. ЕтIуанэуи езгъэIащ, ещанэуи езгъэIащ – пэлъэщакъым. И шэрхъиблри щIэкIэрэхъухьа мыхъумэ, абрэмывэр хуэгъэхъеякъым. Щыхуэмыгъэхъейм, церпыжьыр зыпщIэхидзыжщ аби, «вонэцудэ» жиIэри, макIуэ-мэлъей, Тэрчыжь зэпрыжыжри ежьэжащ, батэр игъэша нэхъей, гуоурэ фиижу.
– ГъущI гъуэгур дэнэ кIуа-тIэ?
– Уэлэхьи, Къуэгъулъкъуеймрэ Щафтурымрэ ядыгъуурэ зэбграхам!
Арати, аргуэру нэгъуэщI Iэмал къэзгупсысын хуей мэхъу. Къэзгупсысаращ – абрэмывэм къеIэну пэрэвозым лъэбжьанэ кIыхь фIэту сщIыну, ахэр щIым хиукIэу мывэжьым щеIэкIэ, и шэрхъхэр щIэмыкIэрэхъухьын хуэдэу. ЕтIуанэу, мо мафIэгум ещхьу, ар псыкIэ лажьэ хъунукъым: псыр къару мащIэщ, сэ сщIыну пэрэвозыр фэтыджэным, фэтыджэну щыIэм я нэхъ гуащIэм зэрихуэн хуейщ: фэтыджэным къаруушхуэ хэлъщ. Ещанэу, ар зыгъэлэжьэн хуейр жьэгу мафIэкъым: абы лы игъэвэф къудейщ, ари уи ныбэр уи щIыбым кIэрыгъуэжыхукIэ узыпигъаплъэу. Ар зэщIэзыгъаплъэр щыблэ мафIэращ.
СеувалIэщ аби, илъэситху нэгъунэ селIалIэри, сщIащ апхуэдэ пэрэвоз, псы мыхъуу, фэтыджэнкIэ лажьэу, шэрхъиплIми я лъэбжьанэжьхэр мы си лъэдийм хуэдиз хъууэ. Пэрэвозыжьыр зэщIэзгъэнэну сыхуожьэри, схузэщIэгъанэркъым. ГъущIым псэ хэткъым, псэ хэмыту зэщIэнэн! Мэшыкъуэ ТIутIэ деж сокIуэри чытап изогъаплъэри, къызжиIэращ:
– Уи пэрэвозым псэ къыхэмыхьауэ зэщIэнэнукъым. Псэущхьэ нэхъ бланэ дыдэр дэгъэкIуей, абы и жылэр пэрэвоз ныбэм зэрынэсу, псэ къыхэхьэнщи, щыблэ мафIэ ебдзыжмэ – уэ узыхуейм хуэдэ хъунущ.
Ей, хьилмышхуэ иIащ а ТIутIэ мыгъуэм, ахърэт дахэ Тхьэм кърит!
Арати, пыл хакIуэхэм я нэхъ бланэр Тифлис кърезгъэшщ аби, си пэрэвозыжьым дэзгъэкIуеящ. А жэщым уафэгъуагъуэ уэшхышхуэ хъури, 157
щыблэр уэри, щыблэшэр си пэрэвозыжьым къытехуащ. ИкIэ къинауэ зы винт къудей хиудыфакъым, ауэ, жыхьэрмэр и кIуэцIым илъ нэхъей, къызэщIигъэнащ. Пщэдджыжьым кIыщым сыжэри – пэрэвозыжьыр «тыр-тыр-тыр» жиIэу лажьэрт. Аращ абы тырахтыри щIыфIащар.
НтIэ, МылитIэ, ар иджыри абрэмывэм ебгъэIэ хъунутэкъым, сабииIуэти, лIыпIэ иувэу пелуан къару къищтэхукIэ къесхуэкIащ, фэтыджэн Iэджи ирезгъэфащ. Пщэдей хуэдэм пэрэвозыжьыр псыхъуэм къэсхун мурад сщIауэ, ТIутIэ гуэрыр нос, и чытап Iувыжьыр иIыгъыу:
– ХъунIэм! – жи. – ХъунIэм, ТIалиб!..
– Сыт иджыргуэрым дыкъызыхуэтыр?..
– Пэрэвозым ипкIэ фэтыджэным цIыхубз хэмыгъутхьауэ хъунукъым. Пэлъэщынукъым!..
–Iау, цIыхухъукIэ зэфIэкIынуIэ?
– Уэли, зэфIэмыкIыну!..
– НтIэ, абы хэгъутхьэн цIыхубз сэ дэнэ къыздизбгъэхынур! ТIури зыIэ ар – цIыхубзми цIыхухъуми?
– Ей, уэ цIыхубз умыгъэунэхуауэ ара! Щыблэ мафIэм нэхърэ нэхъ гуащIэщ бзылъхугъэр. Жыр защIэу къигъэщIа нарт Сосрыкъуэ пэлъэщаIым абы. Езы Бединокъуэ дыдэр зытекIуэдэжар бзылъхугъэщ. И нэр мыупIэрапIэу цIыхубзым и нэгум иплъэф лIы плъэгъуа? Алыхьу сызейм фIэкIа, абы пэлъэщ щыIэу зэхэсхаIэм, чытапым итуи слъэгъуаIым.
Хьэтуейри, Джылахъстэнейри, Къэбэрдейри щIащыкIри ягъуэтаIыма фэтыджэным хэгъутхьэн пхъужьи фызаби. Щымыхъужым, Бжейкъалэ зы номин сурэт гуэр пщIэ иратри кърашащ. Абы иужькIэ пэрэвозыжьым сытетIысхьэри, зэхуэфI хъухукIэ къесхуэкIащ, МылитIэ…
Iау, нэхъыщхьэ дыдэр сщыгъупщэ пэтаи. Къуэдзокъуэм уадэрэ IэдэкIэ пэрэвоз ищIащ щыжаIэм, Бытырбыху еджагъэшхуэ къикIри, зэпиплъыхьащ си пэрэвозыжьыр: и кIуэцIым иплъащ, и щIагъым къыщIэпщхьэри зэпиплъыхьащ, и натIи и шэрхъи зэмыIусарэ зэмыпэмарэ къигъэнакъым. «КъызгурымыIуэу зы мэ гуэр къыкIэрех мыбы!» – жиIэурэ и щхьэр игъэкIэрахъуэрт.
– Мыбы пэрэвозкIэ уеджэ хъунукъым, – жиIащ итIанэ. – Мыр пэрэвозибл нэхърэ нэхъ пелуанщи, трахтыр фIызощ, жиIэри кIуэжащ. Абдежыращ а псалъэр къыщежьари. «Трахтыр» жиIэмэ, IэмыркIаныбзэкIэ «пелуанибл» жиIэу къокI.
Арати, си церпыжьыр абрэмывэм къыфIэздзэщ, си трахтырыр щIэсщIэжщ аби, езгъэIэри, а и лъэбжьанэжьхэр щIым хиукIэурэ къекъущ аби, мывэжьыр тхьэусыхэу къытрилъэфащ. Абы и лъабжьэр, сивоскIэ гъэсыпIэм хуэдэу, куут, ар зикууагъми налкъутналмэсыр изу илът. Хьэтуейри, Къуэгъуэлъкъуейри, Щафтурри, Бжейкъалэри, Уэзрэджри, Анзорейри къызэрыхьати, еплъыну щыIулъадэм, я псэр IукIарэ я фэр пыкIауэ, кIэзызхэу къыIуцIэфтыжащ.
«Сыту пIэрэ мы къомыр зыгъэшынар?» – жысIэу, мащэм сыщыб- 158
гъэдыхьэм, и шэрэзитхури къидзауэ зы блэ зэрамыщIэж исти, зыкъедзри сыкъыIуехуж. АрщхьэкIэ благъуэ исщ жысIэу сыщIэпхъуэжынт – апхуэдэ Iэджэ сыхуэзатэкъэ сэ си щIалэгъуэм. Фоч зэгуэткIэ соуэри – шэр къегъэлъеиж; си шыплIэпылимотыр къезгъэхьри тезунэщIащ – уэшх къытешхауи къыщыхъуакъым… ТопкIэ сеуэнути – налкъутымрэ налмэсымрэ сащысхьащ: хьэлэч ищIынут. Си трахтырыжьыр ирисщIауэ Iэдэшхуэ гуэр сиIэт, саржынитху и кIыхьагъыуи, ар витI щIэщIауэ къезгъэлъэфри, благъуэжьым аргуэру зыкъыщидзым, а IэдэмкIэ и къурмакъейр щызубыдыкIщ аби, зиукIыжу стхьэлащ. И щIыфэр тхыпхъэщIыпхъэу, узримыгъэплъу дахэт, мащэм къислъэфри сыукъуэдияти, саржын щэ ныкъуэ и кIыхьагът!
Благъуэр щимысыжкIэ, жаIэри, цIыхур мащэм щызэрыIугуэм, Лениным и полкур щэхуу урыху банэ къыхигъэтIысхьауэ къыщIэкIщ аби, мащэр абы къаувыхьри, цIыху дэнэ къэна, шындырхъуо Iуагъэхьакъым. КъызэрыщIэкIамкIэ, Къалмыкъым тэлджырамкIэ бзэгу хуихьри къриджауэ арат полкур.
Афтэнэбил щэ ныкъуэм ису къэкIуат а дзэри, а маршынэжь къомым ди хъугъуэфIыгъуэри Iуашащ, зы хугу хьэдзэ хуэдизи къамыгъанэу. Сэлэтхэр лъэсу кIуэжащ, Андемыркъаным и уэрэдыжьыр кърашу. СэвецкIэм заводуи, фабричуи, гъущI гъуэгууи, кхъухьуи, ерыплъануи иIэр псори, си налкъутналмэсыр ящэри, абы къыщIэкIамкIэ ирагъэщIауэ аращ.
Уэлэхьи, сэ зы пэлыщтоф уасэ къызамыта!..
– Блэжьыр дауэ хъуа, ТIалиб?..
– А гъатхэм Урыхужь зэрамыщIэжу къиущ, толъкъунхэр метрипщI я лъагагъыу къытеублэракIэурэ къехти, блэжьри абы ихьыжащ, абрэмывэри фи псы къигъэхъуапIэм нэс нигъэукIуриящ, мащэжьри исеижащ.
къыщежьэм, КIэлъхуозхэр страхри, сыбгъэдагъэхьэжаIым: КъалэкIыхьым урыс гуэр кърашри, ар ягъэшэсщ аби, зыкъомрэ игъэлэжьащ, иужькIэ, хуземыхьэурэ, а винтыжьыр къыфIригъэудри, абы текIуэдэжащ, трахтристми кIэбгъу зищIри зигъэбзэхыжащ.
трахтырыжьыр Сэ сыт хуэдизрэ сылъэIуа мы трахтырыжьыр сывгъэщIыжи сривгъэлажьэ жысIэурэ, уэлэхьи, сыбгъэдамыгъэхьэжа! Ар кIэлъхуоз хъун? Сом мелуанипщI и уасэ трахтырыр хагъэкIуэдэжащ!
си Мис аращ цIывыр пашэ умыщI щIыжаIар.
Къуэдзокъуэр мазэм зэрыкIуар
– Уэлэхьэ, тIасэ, ар уэ уи фIэщ мыхъункIи хъунщ, ауэ мы дуней псор къэзыгъэнэху мо мазэм къэскIухьу сытетамэ сэ сыкъэплъагъур!
– Агъ! Ар дауэ, абы нэс сыткIэ удэкIуеят, ТIалиб?
– Уэлэхьэ, МылитIэ, уи гъащIэкIэ угупсысами къыпхуэмыщIэн сэ абы сызэрыдэкIуея щIыкIэр! Схуэхъуу сыдэкIуея уфIэщIрэ? Уэлэхьэ, лъэщыгъэкIэ сыдрахуеямэ! Зыми жумыIэж, ауэ зэрыхъуар мыращ: 159
Ервэлуцэм и зэману Беслъэней Хьэбалэ дэрэ шу щэ ныкъуэ ди гъусэу къуршым дыкъикIыжауэ дыкъыздэкIуэжым, Гундэлэн жыхуаIэ псыр Бахъсэн къыщыхэхуэжым деж, шокъу жиIэу белэм дащыIущIащ, шу мин хъууэ, Инарокъуэ инэралыжьыр я пашэу. Сыт тщIэнт? Зэзауэр едгъэжьащ. Къулъшыкъушхуэм щIэддзар шэджагъуэнэужь хъуху дызэзэуауэ, си щхьэр къэсIэтрэ сакъыхэплъэм – белэр иджыри шу щитхум зэрынэхьэсу, дэ зы шу пщыкIутху нэхъыбэ дымыхъужу! «Дашхыпэ иджы мыбыхэм!» – жысIэри Беслъэнейм седжащ:
– Хьэбалэ, шу пашэу япэ ниуви, къуршымкIэ нешажьэ ди дзэр, хьэлэч дыдэ дохъу, сэ шуукIэ къалэу фяужь ситынщ, – жысIэри.
– Ерэхъу! – жиIэри Хьэбалэм ди шу пщыкIутху къэнэжар иришэжьауэ Бахъсэн аузым ныдешэ, сэри шуукIэ къалэу сыщытщи, зызгъазэм сахэуэурэ, сахэуэхуи шууитI-шууищ яхэзудурэ дыкъокIуэ. Апхуэдэххэурэ Iуащхьэмахуэ лъапэ дыкъыщыщIахуам, шууитху фIэкIа дыкъэнэжатэкъым, белэри шу щищ иримыкъужу апхуэдэт.
– Мы хьэ бзаджэхэр дияужь икIынукъым, Хьэбалэ, сыт ди Iэмал? – щыжысIэм: – Сыт тщIэн, Къуэдзокъуэ? – жиIащ. – Уэлэхьи, сымыщIэ, Iуащхьэмахуэ дыдэгъэкIуей. Дишхэр щолэхъущ, ешами, дыдахынщ. Щыгур зэ дгъуэтмэ, шыплIэпылимоткIэ дакъыхэуэурэ ныдэдгъэкIуеинкъым.
– Ерэхъу! – жысIэри Iуащхьэмахуэ дыкIэрыхьауэ дыдокI; дишхэм я пэщхъыным кърих мафIэ бзийм уэсыр егъэткIу, игъэткIуар псыхьэлыгъуэу къежьэмэ, зэхэлъэдэжурэ, псышхуэ мэхъури, пхъэр нытлъеIэм зы шушууитI хичурэ ирехьэх. Псыдзэр Бахъсэн хохуэжри, нэпкъитIым хуэфIу йох, къущхьэ жылэхэр къурш сыджхэм зэрыдэхауэ тетщ, къэхъуарикъэщIари къахуэмыщIэу.
Апхуэдэу дэри дыдэкIым, мохэри нытлъеIэурэ, Iуащхьэмахуэ уанэ зыщищI увыпIэм дыщынэсам, ди шу щэ ныкъуэм щыщу къэнэжар Беслъэней и къуэжьымрэ сэрэт. Дишхэм зедгъэлъэтэхщ аби, шыплIэпылимотхэр къызэIуддзри, нартыху пIэнкIым хуэдэу, шэр ятедгъэлъалъэу щIэддзащ, арщхьэкIэ дыгъэр щыкъухьэ дакъикъэм ирихьэлIэу шэуэ диIар дыухащ. Ар щалъагъум, белэр зэрыгъэкIиящ, Инарокъуэ инэралыжьыр нэджащ:
– УкъыспэщIэхуакъэ иджы, Къуэдзокъуэ и къуэжь! – жиIэри.
Инарокъуэм дэрэ куэд щIауэ дызэбийт, зыпылъ хъыджэбзыр къэзгъэкIуэсауэ щытати.
къамэ щыIэм иджыри.
– Умыгугъэ, инэралыжь! – жысIэри сыджэжащ сэри. –Уэлэхьэ, АрщхьэкIэ къамэкIэ шуудзэ псом уапэлъэщынт! Iуащхьэмахуэ джабэм кIэрылъ уэсыр уамыгъэлъагъужу къыдэкIуейрт Инарокъуэм и дзэр. Шу пашэхэр къэсыным саржын тIощIырыпщI нэхъыбэ иIэжтэкъым. Абдежым, уэздыгъэр щIагъэнам хуэдэу, Iуащхьэмахуэ щыгур нэху къэхъуащ. Мыр сыту пIэрэ жысIэри сыкъыдэплъеймэ – мазэр пшэ 160
гуэрэным къыщIэмбрыуауэ къокIуэ, Iуащхьэмахуэ и дыкъуакъуапIэм къытригъэпсауэ.
– Хьэбалэ, умыбэлэрыгъ иджы! – жысIэри, мазэр къыщысым сылъэри, зы жыг щхьэкIэ къэзубыдащ, Беслъэней и къуэжьри налъэри, нэгъуэщI зы жыг щхьэкIэ иубыдащ.
Инарокъуэ инэралыжьым и жьэр Iурыхуауэ наплъэу, мазэм дытесу, Iуащхьэмахуэ дыщхьэщыкIри, дежьэжащ. Жыгхэм дыкъепщыхыжри щIыгум дыкъытеува нэужь, фIыуэ зытплъыхьащ. Иджы ар мы ди щIым утету ущыплъэкIэ, мазэр жыжьэщи, цIыкIуу къыпфIощI, арщхьэкIэ гъунэгъуу убгъэдэхьэмэ инщ, мо Ерысто Iуащхьэ хуэдэу тIу-щы хъунщ, езыр зэфэзэщу плъыжьщ, хъарбыз зэгуэгъэхуам ещхьу.
– Уэлэхьэ, псы сыхуолIэм, Къуэдзокъуэ, – жиIащ Хьэбалэ, фIыуэ зытплъыхьа иужь, – ауэ псы щызмылъагъу мы сыкъыздэпшам.
Дежьэри псы къэтлъыхъуащ. Шыгуэбыкъуэ хуэдиз хъун жыпIэну зы псы цIыкIу къежэхти, дыIугъуалъхьэри, дефащ. Псыр дзэм дэхьэу щIыIэт, фом хуэдэу IэфIт. Ди псыхуэлIэ икIри, псы цIыкIум и Iуфэ дыIутурэ, ипщэкIэ докIуэ. Доплъэри, мазэм и курыкупсэм къыщыщIэжу арат а псы IэфI цIыкIури, мэлыхъуэжь цIыкIум и хъушэр къихуауэ псы иригъафэу долъагъу.
– Бохъу апщий!
– Уэ упсэу апщий! Фыкъеблагъэ!
– Уэлэхьэ, дыкъеблэгъам, дэнэ дыкIуэжын!
Мэлыхъуэжь цIыкIум и пщыIэмкIэ дытришэри, ди Iуэху зыIутыр къыщищIэм, гъэлъэхъу тIущIэ къытридзэри тхуиукIащ.
Илъэс псокIэ дигъатхъэ-дигъашхэу дигъэхьэщIащ мэлыхъуэжь цIыкIум. Илъэсыр дэкIри, мазэм Iуащхьэмахуэ дыкъуакъуэм къытригъэпсауэ къыщыхуэкIуэм зредгъэхьэлIэри дыкъепкIэжащ. Мэлыхъуэжь цIыкIур, сыт жедмыIами, къытхуехыжын идакъым, сэ Амыщ сримэлыхъуэщ, мэлыр дауэ губгъуэм къизнэн, – жиIэри.
Iуащхьэмахуэ дыкъехыжри, Бахъсэн Iуфэ дыкъыщыIухьэжым, дишхэр щыщу мэзым къыхэкIыжащ. Дишхэми фIыуэ загъэпсэхуат, дэри ди къару къызэрыгъуэтыжати, дышэсыжри, ервэлуцэм дгъэзэжащ. Белэр къетхужьэщ аби, къэтхум-къэтхуурэ, Тэрч Iуфэ къэтхусауэ, Инарокъуэ инэралыжьыр псым щыхэпкIэм хуэзэу, си аркъэныр здзыри, уанэгум къисчщ аби, псым къыхэслъэфыжащ.
– Мис апхуэдэущ кIэс къызэраубыдыр Инарокъуэ и къуэжь! – щыжесIэм:
– Уи насып къыстекIуащ, – жиIати, хуэздакъым:
– Уэ къыптекIуар зищIысыр уэ уощIэж! – жызоIэри.
Беслъэней Хьэбалэ дунейм ехыжащи, и хьэдрыхэ фIы тхьэм хуищI! Абы къимыдэкIэ, уэр фIэкIа, ди Iуэхур зэрыхъуам щыгъуазэ дунейм зы цIыхуи теткъым. КъызжиIакъым жумыIэж: думыIуэтэж! 