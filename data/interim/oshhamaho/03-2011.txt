Адыгэ тхакIуэхэм я журнал
1958 гъэ лъандэрэ къыдокI 2011 Май – гъэ июнь 3
Къэбэрдей-Балъкъэр Республикэм ХъыбарегъащIэ IэнатIэхэмкIэ, жылагъуэ зэгухьэныгъэхэм ядэлэжьэнымрэ щIалэгъуалэм я IуэхухэмкIэ и министерствэмрэ КъБР-м и ТхакIуэхэм я союзымрэ къыдагъэкI
Редактор нэхъыщхьэм и къалэнхэр зыгъэзащIэр
Елгъэр Кашифщ
Редколлегием хэтхэр:
Къагъырмэс Борис, Къэжэр Хьэмид, Къэрмокъуэ Хьэмид, КхъуэIуфэ Хьэчим, Тхьэгъэзит Зубер, ХьэкIуащэ Андрей
Налшык
2011: И И Iуащхьэмахуэ
(Эльбрус)
На кабардинском языке Учредители: Министерство по информационным коммуникациям, работе с общественными объединениями и делам молодежи Кабардино-Балкарской Республики (360000, КБР,
г.Нальчик, пр. Ленина, 57), Общественная организация Союз писателей Кабардино-Балкарской Республики (360000, КБР, г.Нальчик, пр. Ленина, 5 офис 501)
И. о. главного редактора
Кашиф Эльгаров
Редакционная коллегия:
Борис Кагермазов, Хамид Кажаров, Хамид Кармоков, Хачим Кауфов, Зубер Тхагазитов, Андрей Хакуашев Корректор – Марина Жекамухова
Компьютерный набор и верстка – Зарета Князева
Подписано к печати 00.00.11. Формат 70×108116. Бумага газетная. Печать офсетная. Усл. п. л. 14, 2. Уч-изд. л. 11, 8. Тираж 2050 экз. Заказ № 33. Цена в розницу – договорная.
Индекс издания: 73926
Регистрационный № Н-0036 Адрес редакции:
КБР, г.Нальчик, пр.Ленина, 5.
Отпечатано на ООО «Тетраграф» КБР,
г. Нальчик, пр.Ленина, 33
Обложка художника Заурбека Бгажнокова 3 Мухьэмэд ПСЫФ
Повестым щыщ пычыгъуэхэр
Джэдкъуртым хуэдэу езыр япэ иту Чэсэм и сабий гупыр унэм щIешэж. Егъашхэри шэджагъуэ жей яригъэщIыну егъэгъуэлъ. Езым зэхилъхьэжауэ макъ щабэкIэ жиIэ уэрэд цIыкIум сабийхэр, щIегъэжеикIри, ар щIыбым къыщIокI. Пэшышхуэм и щхьэгъубжэр зэIухауэ къигъэнащи, IэуэлъауэIамэ зэхихынущ. ЦIыкIухэми ящIэ я гъэсакIуэр жыжьэ зэрыIумыкIари, заущэхуауэ мэжей. Чэсэм мыпIащIэурэ бжэIупэр зэхекIухь. Зи щIалэгъуэ, зи дахэгъуэ хъыджэбзым гъатхэм и дуней щIэращIэм зыхуегъафIэ, фIыуэ щыIэр зыхэлъ и гупсысэхэм лъагэу, адэ уафэ щхъуантIэм и гъунэхэм нэсу къалъэтыхь. Абы къыфIощI я сабий садыр щIэзыгъанэ жыг абрагъуэхэм жьым щыщIаупскIэ тхьэмпэ бжыгъэншэхэр езым къедэхащIэу, я гупэкIэ щежэх псы кIантIэ цIыкIури къеIущащэу, лъагэу щIэплъыпIэмкIэ къыщылыд къурш щхьэхужьхэри къыхуэгуфIэу, уафэгум къепэзэзэх дыгъэри къедэхащIэу… Пэжуи, Чэсэм зы адыгэ бзылъхугъэ дахэ цIыкIукIэ пыплъхьэн щыIэтэкъым. ЩIыкIафIэт, щитIагъэр екIупсти, гуакIуэуи зихуапэрт. ХуэкIыхь мащIэу узыIуплъэ и пщэ хужь шэщIам, и IэдиихуитIым, и лъакъуэ хуэлъагэ дахэм гъатхэ акъужьыр ящыукIытэу Iэса пфIэщIырт, хъыджэбз Iэпкълъэпкъым щыщу пцIанэу зрихьэлIар бэлэрыгъауэ игъэкIылу щIэщтэжа нэхъей. Машинэ кIий макъым мащIэу къыдэщтауэ, Чэсэм зоплъэкI. Ауэ а макъыр зейр Мартин и «Волга» яжьафэртэкъым – гъуэгумкIэ блэж нэгъуэщI гуэрт. Мыпхуэдэ шэджагъуэхэм Мартин Чэсэм деж къыщыкIуэр зэзэмызэххэт, ауэ пщыхьэщхьэ щIагъуэ димыгъэкIыу лэжьыгъэ нэужьым бгъурысу ишэжырт.
Илъэси ирикъуатэкъым а тIур зэрызэрыцIыхурэ. Чэсэм медучилищэр къиухыу зыхуеджа IэщIагъэмкIэ лэжьэну сабий садым къэкIуа щхьэкIэ, Iуэхур зэблэури, пIалъэкIэ гъэсакIуэу увати, дихьэхыжауэ цIыкIухэм яхэтт. Аурэ, мазэ нэхъ дэмыкIыу, Мартини къэунэхуат. Абы зылъигъэс и хабзэтэкъым и щхьэгъусэм къыбгъэдэкIыжу къабгъэдэтIысхьэжа и шыпхъу нэхъыжьым и щIалэ цIыкIур сабий садым шэн-къэшэжыныр. Ауэ пщэдджыжь гуэрым, и шыпхъур лэжьапIэм къыкIэрыхурти, машинэ нэщIымкIэ ежьа и дэлъхум елъэIуащ и къуэр хуишэну. АрщхьэкIэ «сопIащIэ» жери къримыдзэу щыдэжым кIэлъыджащ: «Ей, зо, абы сыт хуэдэу гъэсакIуэ хъыджэбз дахащэ къахуэкIуа, Чэсэм жари. НэгъуэщI мыхъуми, тхьэIухуд плъагъунт…» Зэ ишэщ сабийр садми, Мартин шэн-къэшэжыныр къалэн зыщищIыжат, ар трахыжынкIэ шынэ хуэдэ. И шыпхъури тыншыжауэ, пщэдджыжьми пщыхьэщхьэми Чэсэм хъуэхъушхуэ хуиIэтырт. Мартин хьэлэболэжьуи плъагъунт, тIэкIуи гушхуа-гурбияныIуэу пIэрэ хужыпIэнт. Ар щIалэ къекIушхуэт, езыр пелуаныплIэу, и нэкIу 4
тхъуэплъыр цIуужу, зэрызыхуэарэзыжыр плъагъуу нэщхъыфIэрэ пыгуфIыкIыжу. Унагъуэ хуэщIам я щIалэ закъуэт, зыхэт ГАИ-ри лэжьапIэ Iейтэкъым, и «Волга»-р лыдыжырт, езыр зэщыхуэпыкIат, и жыпри зэи нэщI хъуртэкъым.
ЩIалэ Iэджэм къыкIэлъажыхь щхьэкIэ, иджыри зыри къыхэзымыха Чэсэм, имыщIэххэу къыхукъуэхуа мо щIалэ къекIушхуэм зэрыхущытынур хузэхуэмыгъэхъуу, зыкъомрэ Iэнкунащ. «Уэ укъэзмышэмэ, сылIэнущ…» – жиIэу щхьэтечу къыхуэува щауэм хъыджэбзым и псэр къыдимыхьэх щIыкIэ и гум илъыр зэрыхуиIуэтар зэран хъуа хуэдэт. Мартин борэнышхуэу къыхузэкъуиха лъагъуныгъэм пигъэувыжын гурыщIэ игъуэтатэкъым Чэсэм. И Iэпэ зыхуищI хъыджэбзыр къыкIэлъыжэну теплъэ екIуи иIэрэ дунейм зи Iыхьи хэзымыгъэкIуадэу псэу щIалэжьыр къызэреубзэм, къызэредэхащIэм Чэсэм къигъэпуду къилъытэрт, уеблэмэ къигъэгубжьырт. НыбжькIэ щIалэми, дунейр зэхэзыщIыкI хъыджэбзым къыгурыIуэрт убзэмрэ лъэIумрэ гурыщIэ къабзэм зэримыIэпэгъур. Лъагъуныгъэр щытын хуейт нэхъ хуиту, езыр-езыру къэунэху телъыджэ гуэру, мафIэу укъису, тIэкIуи пхъашэу, пхуимыудуи ткIийуэ. Чэсэм къыгурыIуэрт щIалэм фIыуэ къызэрилъэгъуар, ауэ IэфIыщэр гум зэрытегъуалъхьэм хуэди хэлът абы. И лъагъуныгъэр хъыджэбзым хьэкъ щищIын папщIэ щIалэм зэрыригъэлейр IэфIым дыджу къыщIэувэрт…
Дауэ щымытми, блэбгъэкI мыхъун щауэу куэдым къалъытэ щIалэм зэкIэ пыупщIауи «хьэуэ» жриIатэкъым хъыджэбзым. Арати, Мартин сабийр садым къыщишэкIэ, гъуэгум дидзыхын хуей хъуми, Чэсэми къыздишэрт, щишэжкIи арат. * * *
Мес, Чэсэм и лэжьэгъу Рози, и сабий гупыр игъэжеяуэ, щIыбым къыщIокI. Зыр нысащIэ, модрейр хъыджэбз дэс щхьэкIэ, а тIум зэжраIэн ягъуэт. Розэ лIымрэ унагъуэмрэ щытепсэлъыхькIэ, мыдрейр фIэфIыпсу пщэдей къыпэплъэм йодаIуэ. Чэсэмрэ щIалэгъуэ щхьэхуитымрэ щызэрыгъафIэкIэ, Розэ IэщIэкIа и дыгъуасэм нацIэу хуоплъэкIыж. ЗэныбжьэгъуитIым, зым и Iэблэр адрейм ибг идзауэ ежьащи, бжэIупэр зэхакIухь я уэршэрым тедыхьэшхыхьыжу.
ПщIантIэшхуэм нэхъ пэжыжьэ куэбжэм деж къыщыувыIа «Запорожец» машинэ щхъуантIафэ цIыкIум къикIауэ къахуокIуэ щIалэ къуэгъу ес къамылыфэ. Джэлэфей гъуэншэдж щIыхум къытелъу шырыкъу лъапщэ кIыхь лъыгъщ, и бгъэр тIэтащ, фурашкIэ тIэкIу щхьэрыгъщ, езыр къыпогуфIыкI.
Ар зэрилъагъуу, Розэ и нэр къилыдыкIащ: – Мо къакIуэр! Мо слъагъур! Си щIалэ фIыцIэ цIыкIу, си губзыгъэ цIыкIу, – итIанэ Розэ и гъусэ Чэсэм зыхуегъазэри, абы нэхъри зрикъузылIэурэ, и псалъэм пещэ: – Аращ зи гугъу пхуэсщIар, си адэ къуэшым и къуэ Хьэсет цIыкIущ мор. Мартин уитхьэкъуащ, армыхъумэ упызгъэлъынтэкъэ. Си гурыфI къикIмэ, уезгъэшэпэнкIи хъунт.
Чэсэм къоувыIэ, гъунэгъу къахуэхъу щIалэм и нэр треубыдэ, Розэ абы хужиIэу зэхиха щытхъу къомыр игу къэкIыжщ, тIэкIуи дыхьэшхри, жиIащ: – Догуэ, Хьэсет, Хьэсет жыпIэу мыгъэрейгъэм фор фалъэшхуэкIэ къызэпкIыхыр мора? – Моращ, тхьэ. СлIо?.. 5
– Арат сызэбгъэшэнур? – Ахьейми арат.
– А джэду псыфми?! Розэ, абы пидзыжын имыгъуэту, къэуIэбжьауэ щытыху, модрейм и псалъэм пищэжащ: – А сымыдэ Мартин абы елъытауэ… Аращ ар сытми. КъыхужаIар зымыщIэ щIалэр гуфIэжу къабгъэдыхьауэ мэуэршэр, мэгушыIэ. И нэ фIыцIитIыр хъыджэбз дахэм фIытенащи, зэрынэхъуеиншэм щхьэкIэ, и щхьэм щоукIытэж. ДэнэкIэ имыгъазэми, и нэхэр хъыджэбзым къыфIокIуэлIэж. Дахагъэрэ щIыкIафIагъыу бзылъхугъэм Тхьэм къахуигъэщIа псор езым и закъуэ къызэщIикъуауэ къилъытэж нэхъей, и лъакъуэ дахэр мащIэу щIэгъэхуауэ, и Iэдиихур и бгъэ лъагэм щызэрыдзауэ, и Iупэплъыр къыIуигъэкIауэ зигъафIэу щытщ Чэсэми, зэ IуплъэгъуэкIэ къытелIауэ къилъыта щIалэжь цIыкIур игукIэ ауан ищIу. «И жьэр IэкIэ щIалъхьа нэхъей…» – къыщыхужаIи щыIэу, Хьэсет псалъэ щхьэкIэ и жып иIэбэртэкъым. Ауэ ар иджыпсту умыцIыхужыну жьэмей, Iэнкун хъуат, Чэсэм и теплъэ дахэм къиужьыгуауэ. Ар къызыгурыIуэжа хъыджэбзми зигъэфIащэурэ фIэIу щIэхъухьыжат. Уеблэмэ аркъудейтэкъым. Чэсэм мурад ищIащ «джэду псыф» зыфIища щIалэм гъащIэм, псэуныгъэм нэхъ хуэщIауэ зыкъригъэлъагъуну. Абы щхьэусыгъуэ хуэхъуари я сабий садым пщафIэу щылажьэ фызым и пхъур пщIантIэм къызэрыдыхьарт.

– Мес, Розэ, къэсащ уи бриллиантыр, – жиIащ Чэсэм, езым дахагъкIэ къехьэрхуэрэгъуфыну къызэрыфIэщI къудейм щхьэкIэ, фIыуэ хуэмылъагъу хъыджэбз къахуэкIуэм хуеплъэкIыурэ.
Хьэсет абыкIэ еплъэкIакъым, зи гугъу ищIри къыгурыIуакъым.
– Хьэуэ, тIасэ, сэракъым ар зи бриллиантыр. Уэращ зи нэр къуаншэ техъуари, енэцI быдэу, – жеIэ Розэ, Хьэсет щхьэкIэ «джэду псыф» зэрыжиIам щхьэкIэ и ныбжьэгъум губгъэн зэрыхуищIыр и псалъэм щIэлъу. – Тхьэ, дрикъунщи, тIуми къыдэлыжынмэ, – жеIэ Чэсэм, гъуэгур туфлъэ лъэдакъэ папцIэмкIэ къигъэпсалъэу гъунэгъуу блэкIа хъыджэбзым кIэлъыплъурэ. – Плъэгъуа дуней?! Зы махуэ щыгъам щыщу зыри кIэрылъыжкъым. Псори щIэщ. И бриллиантхэри зэрихъуэкIауэ иджы нэгъуэщIщ. Лъыгъым и лъэдакъэм шы щIэжыну итальянскэщ, щыгъыр Iу бахъэм ихьу японскэ шифонщи, дыхумэр французскэщ… – Импорт бази мы жыхуэфIэр, – жиIэри Хьэсет нэбгъузкIэ хуеплъэкIащ зытет щIым епэгэкIым хуэдэу зигъэфэрыщIу кIуэ цIыхубз щIалэм. БлэкIам ищIэрт зыблэкIам игу къызэрыхуэмыгъэзари, «уи ней» – жыхуиIэу и зыщIыкIэ къудеймкIи жэуап къритыжырт. – Мы Рози сэри ди мазэ улахуэм хуэдиз а плъагъум тхьэмахуэ зэхуакум къыхохъуэ, – жеIэ Чэсэм, ар Хьэсет иригъэгъэщIэгъуэну.
Хьэсет зыри жиIакъым. ИтIанэ, Чэсэм, тIэкIуи зэгуэпауэ, и губзыгъагъэ псор къыщигъэлъэгъуэным нэсауэ къилъыта щIыкIэу жеIэ: – Дэ псэукIэ тщIэркъым. Хамэ сабийр къыдолъэфэкIри дахэтщ. Мис абы хуэдэхэращ иджырей дунейм хэтхъыкIыр. Лажьэркъым, пщIантIэркъым. Ахъшэм лъэкъуащхьэкIэ хэтщ. ФIыуэ къежьэр жьы темыпсэ щIы- 6
кIэ зыщетIагъэ. И зы Iэлъын къудейр сэ илъэсым къэзлэжьым хуэдиз и уасэщ.
Хъыджэбзым жиIэхэм здедаIуэм, тIэкIу хэгупсысыхьа Хьэсет, занщIэу зыкъищIэжри, и нитIыр Чэсэм триубыдащ. НетIэ хуэдэу дахэлъыхъуэутэкъым иджы ахэр зэрыплъэр, атIэ нэр дэзыхьэхым псэр щыхуэмыхьэху зэрыщыIэр ищIэрти, апхуэдэ гуэр къилъыхъуэу арат. Догуэ, мыпхуэдиз дахагъ зыбгъэдэлъ хъыджэбз ныбжьыщIэм и гупсысэр апхуэдизу щхьэ зэгъэдзэкIа? Хэлъын хуей дахагъэ псори и нэгум къакIуэу зи псэр нэщI хъуа цIыху тхьэмыщкIэу пIэрэ? Чэсэм пэплъэрт и псалъэм Хьэсет къыпидзыжынум. Зэхихыну и гугъэт езым къригъэкIуэкIа къомым щIалэми къыпищэу, дунеишхуэм щыкуэд быркъуэшыркъуэхэм хущIэбжэну, ауэ зэхихар нэгъуэщIщ: – Уэ уолажьэ, а узэхъуапсэр ахъшэм и пщылIу жьэгум дэсщ, – жиIащ Хьэсет, жэуап зэремыжьэри а псалъэмакъым адэкIэ пищэну зэрыхуэмейри и плъэкIэмкIэ къигъэлъагъуэу, нэхъ хэкъузауи щIигъужащ: – Ди фермэм тес жэмыш хъыджэбзхэри ехъуэпсэнкъым абы…
Хьэсет щыдэкIыжым Розэ кIэлъыкIуэтащ.

– А уи ныбжьэгъур сыту тхьэIухуд мыгъуэт, Розэ.
– Сыт-тIэ щIэмыгъуэр? КъызэрыпщIэнэкIар зэхэпхауэ ара? – Розэ къыфIэщIат Хьэсет пщIантIэм къыщыдыхьэм Чэсэм ар «джэду псыф» жиIэу ауан ищIу зэрыкIэлъыдыхьэшхыжам гу лъитауэ.
– «Iэхъуэжь цIыкIу» нэхъыкIэ сыт къысхужиIэн? Абы сесэжащ сэ. – Iэхъуэжь цIыкIум укъыщинамэ удэкIуэтэнти.
– Сыт жиIами, содэ. Сыпыгъэлъ. ТIэкIуи допсэлъей, ауэ тхьэIухудщ. И щхьэ цIыкIур зэ бгъэсысмэ, и шарикхэр я пIэм иувэжу фыз хъарзынэ къыхэпщIыкIыфынкIэ хъунущ.
Чэсэм теухуа псалъэмакъыр кIыхь щыхъум, Розэ къыжьэдэлъэтащ, абы Хьэсет щхьэкIэ «джэду псыф» зэрыжиIар.
ЩIалэгъуалэ гъэш фермэм и унафэщIу лажьэ Хьэсет «Iэхъуэжь цIыкIу» къыхужаIэми, а гушыIэр зригъэкIурт. Зэрылеймыгъэгъум щхьэкIэ «ажэ цIыкIу» къыщыфIащкIи, ари гъэфIэгъыбзэу къилъытэрт. Езыми Iэджэм цIэ лей яфIищырти, зэпэкIуэжырт. Ауэ зэ IуплъэгъуэкIэ игу ирихьа хъыджэбз дахэм къыфIища цIэщIэр и гум епхъуауэ жиIэнур имыщIэу къэнат. ИтIанэ зыкъищIэжри: – Ара жиIар? Деплъынщ-тIэ абы хущIегъуэжыр хэтми.
– Къэгъанэ. Зыри къикIынукъым. Ар уэ уи гугъэм щыщыIэкъым. Хъыджэбз хъумащ, цIыхухъу Iу бахъэ жьэдимышауэ. Уэ пхуэдитI хъуну, езыр ГАИ-м хэту, щIалэ домбей иIэщ, – Розэ хущIегъуэжат, и лэжьэгъум зэрызыгуигъэпар иримыкъухыфу и дэлъхум жриIэжу зэригъэбэмпIам. Ауэ ар арэзыт ауаным къызыбгъэдэкIам деж игъэзэжыну.
– Сэ абы есщIэр уи нэгу щIэзгъэкIынщ, Розэ. Ауэ а жиIар къызэрызжепIэжар зэкIэ къыумыгъащIэ. КъызэрысщыхъуамкIэ къоупщI хъумэ, «дахэ лъагъугъуейщ» жысIауэ жеIэ.
КъеупщIащ Чэсэм. ЖраIар и гуапэ хъуатэкъыми, и Iупэ цIыкIухэр къигъэпщурэ, жэщ хъури, пщыхьэщхьэм, ар унэм здихьу мыкIуэжым нэхъ къищтэу, къригъэжьащ: – СлIо, уи дэлъхужь цIыкIум «дахэ лъагъугъуейр» и фIэщыпэу къысхужиIа хьэмэрэ… 7
– «Хьэмэрэ» лъэпкъ хэлъкъым, уеблэмэ, аркъудейкъым…
– Сыт-тIэ нэгъуэщIи?.
– «Псэр бгъэдыхьэркъым» – жери къыщIигъужащ.
– Жэрумэм щылъэмыIэсым джэдум жиIар, дауи, пщIэ хъунщ, Розэ. – СощIэ. Ауэ си дэлъхум жиIар абы иумыгъапщэмэ нэхъыфIщ.
– Сыту пагэ хуэдэ а уи дэлъхур, Розэ, зэ сыхуэзэжащэрэт, – жеIэ Чэсэм и жьэкIи, игукIэ дыщIегъуж: – Ар и псэм хуимытыжу си ужь иту сэ къэзмыгъанэмэ, езым сыхуэдэ джэду псыфщ.
– АтIэ, махуэ зытIущ нэхъ дэмыкIыу, къалэм зыгъэпсэхуакIуэ къэкIуэнущ мазэкIэ щыIэнуи, уи хъуэпсапIэр къохъулIэнщ. – Ар нэхъ Iэхъуэ зыгъэпсэхуакIуэти.
– Iэхъуэхэри щеш къохъу, загъэпсэхун хуейуэ.
– Гъатхэр къэсащ, Къущхьэхъу кIуэмэ, зыгъэпсэхупIэ защIэкъэ ар? – Мыбы и зыгъэпсэхупщIэр езытыр уэрмырамэ, кIэрыкI, Чэсэм.
– ГушыIэр уи гум къеуамэ, къызогъэзэж, Розэ.
– ГушыIэри содэ. Ауэ а тхьэмыщкIэ цIыкIур ауан умыщI. И лъатэр мэузри аращ къезыхуэкIыр.
– Фэ темытым, кIуэцI имылъым. Тхьэм гущIэгъу къыхуищI.
– Уэ хъыджэбз цIыкIум иумыгъэлеиIуэу пIэрэ?..

Тхьэмахуэ нэхъ дэмыкIыу Хьэсет сабий садым пэмыжыжьэу щыт зыгъэпсэхупIэм къэкIуащ. Чэсэм ар занщIэу къыхуэцIыхужакъым. Гъатхэ махуэм екIуу абы кIэстум фIыцIэ зэфIэт щыгът, и туфлъэри абы и фэгъуу. Джанэр хужьт, и пщэдэлъыр фIыцIэт. И щхьэц Iув хуэпхъашэр мащIэу зэрыжыIэмыдаIуэм и нэгу фагъуэм фIэкIуэдыр къихьыж хуэдэт…
Хьэсет садым къызэрыдыхьэу, Чэсэм и сабий гупыр щыджэгу щIыпIэм къыIууэри, «хэт деж укъэкIуа» жаIэу, абы къежа цIыкIухэм хьэмбыIуу яхэтIысхьауэ зыгуэрхэр яжриIэрт. Ауэ, зыфIимыгъэIуэхуурэ, ар хущIэплът адэIуэкIэ шэнт щхьэгуэм къытес Чэсэм. И щысыкIэ нэгъунэ дахэщ, пащтыхьыпхъум хуэдэуи зэрызигъафIэ. Абы сэ ауан сыкъимыщIмэ, слIот ебгъэщIэнур? И лъакъуэ гъэувыкIэ къудейри плъагъукъэ? Ауэ абы къыгурымыIуэр зыщ: щынэм я нэхъ дахэри дыгъужь нэхъ мыхьэнэншэм зыIуредзэри йожьэж…
Чэсэм, щIалэр къицIыхужауи умыщIэну, къыфIэмыIуэхуфэ зытрегъауэ. Хьэсет сабийхэм йопсалъэ, егъэдыхьэшх, ядоджэгу. Абыхэм къахэкIыжу езыр уэршэрэгъу къищIмэ, Чэсэм абы жриIэнухэр егъэхьэзыр. Къыдихьэхыу къыкIэлъижыхьу къызэригъэнэнум нобэ яужь ихьэнущи, и щIэдзапIэ хъунум зэ йогупсысыж…
Сабий къыкIэлъыжэхэм гуфIэу и Iэр яхуищIурэ, Хьэсет абыхэм къахокIыжри, Чэсэм ибгъу дыдэмкIэ блокI, щэныфIэу сэлам ирих мыхъум, къэувыIэу зы псалъи жримыIэу. ПсэлъэкIэ зымыщIэ Iэхъуэжь цIыкIу хъунщ, жиIэщ Чэсэм игукIи, къызыфIимыгъэIуэхунуи хуежьащ, ауэ зымахуэрейм хуэмыдэу нэхъ зэкIэлъыкIуэу икIи лъагъугъуафIэу къыщыхъужа щIалэм кIэлъыплъурэ зыкъигъэгубжьыжри, къыбгъэдэлъэда цIыкIухэми зэхахыу жиIащ: «Ар сыту Джэду псыф пагэ. Е пэжу лъагъугъуей дыдэу сыкъыщыхъуа?» «Абы и цIэр Джэду псыф сытми? Дэ Хьэсету къыджиIащ…» – зэрыгъэкIийуэ зэщIовэ цIыкIухэр. «Абы и цIэр Джэду Хьэсетщ, ауэ езыр Джэду псыфщ. ФыкIуэ фыджэгу». Чэсэм, цIыкIухэр IуигъэкIыжри зыIыгъ гупсысэм къыхуэнэжащ… 8
Хьэсет Розэ хуэзэщ, ари и гъусэу къыздигъэзэжам Чэсэм къыбгъэдэувыIати, цIыкIухэр зэщIэвэу къабгъэдэлъэдащ. Сытми, зы нэхъ макъыфI ищIыIу къафIохъури «Уи цIэр Хьэсету жыпIати, щхьэ дыкъэбгъэпцIа?» – жи. «Сыт-тIэ си цIэр, мы-Хьэсетмэ?» «Джэду псыфщ», – жи нетIэрейм «Хэт ар къыбжезыIар, пIытIэ?» ЩIалэ цIыкIур, а Iуэхум зыгуэр зэрыхэлъым гу лъитэжам хуэдэу, зэIуонэри, и Iэпэ цIыкIур щэхуу Чэсэм дежкIэ еший. «Джэду псыфыр си цIэ лейуэ аращ», – жи Хьэсет, зыри къэмыхъуам хуэдэу зэтеубыдауэ зиIыгъыу. МафIэу къызэщIэна хъыджэбзым цIыкIухэр Iуехужри, езым жиIэнур имыщIэу къонэ.
– Тхьэр согъэпцI, сремыщхьыркъэпсым. Сыту цIэ дахэ къысфIэпща, Чэсэм тхьэIухуд.
– Тхьэ, икIи пфIэзмыща, икIи уремыщхь, а Iейхэр къовэ армыхъу. – Япэрауэ, апхуэдэхэм деж цIыкIухэм зэи пцIы яупсыркъым. – Тхьэ…
– УмыпIащIэ. ЕтIуанэрауэ, уэри пцIы быупсакъым.
– Тхьэ сыупсам, уремыщхь.
– Дауэ сызэремыщхьыр? Нобэ щIыхуэ-хьэхуэ жысIэми тIэкIу зыкъэзгъэубэлэцащ, армыхъумэ, уэлэхьи, джэду псыф плъагъунмэ махуэр уэлбанэу ди фермэм сытету зэ къысIуплъи. Джэду псыф сщIэркъым, си дзэлыфэ тешэжауэ, уэлэхьи, шейтIан мылъхуэс фIэкIа сыкъыумыщIэн.
Чэсэм, зыхуэмыIыгъыу зэ дыхьэшхри, итIанэ нэхъ и фIэщу жиIащ: – КхъыIэ, хъунщ, апхуэдиз илъкъым абы. Уэри сэр щхьэкIэ нэхъыфI жыпIакъым.
– Сэ жысIам сыхущIегъуэжыркъым. Уэ къысфIэпща цIэри къызощтэ, ауэ цIэфIэщ джанэ къысхуэпщэхунщ.
– Тхьэ, зы джанэ мыхъуу, тIу къыпхуэсщэхунмэ, ауэ…

Чэсэм пIащIэу махуэр игъэкIуащ пщыхьэщхьэ къакIуэу зышэжыну Мартин и фIэщ дыдэу иджыри зэ зэпиплъыхьыжын папщIэ. Пщыхьэщхьэ хъури, Мартинышхуэри къэсащ, «Волга» дахэшхуэм щигъэщIеикIауэ бгъурысуи ишэжащ, Хьэсет цIыкIурэ абырэ зэригъапщэу…
ЕтIуанэ махуэми, ещанэми, къыкIэлъыкIуэми къыкъуэкIакъым Хьэсет. Ауэ Чэсэм, абы и щхьэусыгъуэр езы дыдэми хузэхэмыхыу, щIэхъуэпс хъуат фIыуэ узолъагъу жиIэу къыкIэлъызыжыхь Мартин щIалэ дагъуэшхуэмрэ апхуэдэ лъэпкъ къыжезымыIа, езым «Джэду псыф» зыфIища щIалэ къуэгъу цIыкIумрэ зэбгъурыту зэдилъагъуну. Ари мыгувэу къехъулIащ хъыджэбзым. ЩIыхуэ къытехуауэ ипшыныж нэхъей, Хьэсет махуэм тIэущэ къыщыкIуэ щыIэу сабий садым къеуэсащ. ЦIыкIухэри зэрызехьэу пежажьэрт, «Джэду псыф къэкIуащ, Джэду псыф къэкIуащ….» – жаIэу. Чэсэми, нахуэу къыщепсалъэкIи, щэхуу къыщыхущIэплъкIи, и нэхэр нэхъ къыхуигъэгуфIэрт. А тIум я жьэкIэ зы жаIэрт, я гум нэгъуэщI зэхуилът, я псэкIи абыхэм емыщхь гуэр ягъэвырт. Махуэм Хьэсет и уэршэрэгъу, и гушыIэгъу хъыджэбзыр пщыхьэщхьэм Мартин бгъурысу ишэжырт. Абы нэкIи псэкIи зэригъапщэрт къызэрысу цIыкIухэр къызэпщIэкI, ныбжьэгъужь яхуэхъуауэ ядэуэршэру яхэт Хьэсетрэ ишэжыну къыщыкIуэкIэ, «кхъыIэ, мы хьэгъуэжь и быным къахэкIи нэхъей, сыту зэ умыужэгъурэ…» къыжезыIэ Мартинрэ. Зэригъэпщэхуи зэрызэщхьыр нэхъ мащIэ, зэрызэмыщхьыр нэхъыбэ хъурт.
Ар къыщыгурыIуэпа махуэри къэсащ. Сабий садым щылажьэхэр, Май 9
махуэшхуэр зэгъусэу ягъэлъэпIэну, мэз лъапэ губгъуэм щызэхэтIысхьащ. Розэ иригъэблэгъа Хьэсетрэ Чэсэм и ужь имыкI Мартинрэ абы щызэрыцIыхури уэршэрэгъуи зэхуэхъужауэ щызэбгъэдэсащ. А зы махуэ ныкъуэми куэд къилэжьащ. Абы Чэсэм и псэ пIейтейр Мартин къыбгъэдишри Хьэсет къришэлIащ. * * *
Розэ я дэлэлуи, и закъуэуи иджы Хьэсет щыхуейм деж Чэсэм дэуэршэрырти, жьэрэIурэ зыфIища щIалэм и гушыIэ егъэлеиIуахэми едэIуэну фIэфIт. Хьэсет мурад ищIат и зыгъэпсэхупIэм Чэсэм ишэну, ауэ сыт къыхуримыгъэкIуэкIами, «Хьэуэ, тхьэ, ар хъунукъым…» къыжриIа фIэкIа, хутечакъым. Ар Хьэсети и гуапэ хъуащ. ИтIанэ Хьэсет триухуащ цIыхубзитIри зэгъусэу иригъэблагъэу къигъэхьэщIэну, пщIэ къахуищIыну.
ЗыгъэпсэхупIэм и пщIантIэм щыри зэщIыгъуу щыдыхьэм, абы щызеуэ хабзэ сурэттех лъэбышэр къапежьащ: «Хасетик, мы тхьэIухудитIыр уи гъусэу сурэтым я нэхъ дахэр фтезмыхауэ фызутIыпщынкъым…» ЦIыхубзитIми ауи ягу къэкIакъым ар Хьэсет зэриIэщIагъэр. Зэгъусэуи, зырызуи, тIурытIуи сурэттехыр къатригъэпкIа нэужь, хьэщIэхэр Хьэсет и пэш цIыкIум ерыскъы Iэнэм щыпэрытIысхьащ.
Егъэлея хэмылъу ешхащ, ефащ, гушыIащ, уэршэращ. Нэхъыщхьэрати, тIэкIуи зэшыгъуэ хуэдэу щыта а пщыхьэщхьэм Хьэсетрэ Чэсэмрэ я псэхэр нэхъ зэпэгъунэгъу ищIащ. * * *
Хьэсет и мазэ зыгъэпсэхугъуэр куэдкIэ къыхуэщхьэпащ: къеузу къезыхужьа и шхалъэри зэтеувэжащ, и фэри нэхъ къихьэжри лыи нэхъ ищIыжащ. Мыгувэу зытеувэну Къущхьэхъу гъуэгуанэм и гур хуэгъэзами, Чэсэм пэIэщIэ зэрыхъур игу къеуэу Хьэсет къуажэм игъэзэжри, гъэш фермэм теувэжащ. Зыт и гур зэригъафIэр: щыкIуэжым Розэрэ Чэсэмрэ «апхуэдизу псори зыщытхъу Къущхьэхъум дэри зэ дыздэпшэрэ дыхэбгъаплъэркъэ» жаIэу къызэрелъэIуарт.
Налшык зыгъэпсэхуакIуэ зэрыщыIа мазэм тхьэмахуэ къэс зэ къэкIуэжат Хьэсет. Ауэ сыт хуэдэу унафэр щIимыгъэткIиями, и пIэкIэ къигъэна учетчикым Iуэхур дауэ тримыкъузами, псори зэрыщытыр хъумакIуэ лIыжьым зэрыжиIам хуэдэут: «Уэлэхьи, фэ фщIы унафэ зэблэша къомым нэхърэ, Хьэсет и пыIэр мо бжэгъу щхьэкIэм фIэлъамэ нэхъыфIтэм…» Куэд арэзы зытехъуэ а щытхъур зэхьэлIа Тхьэмэдокъуэ Хьэсет Бахъсэн Iуфэ Iус «Бахъсэней» колхозым и гъэш фермэм и унафэщI щыхъуар иужькIэт, армыхъу абы Налшык дэт мэкъумэш техникумыр къыщиухам, я къуажэр апхуэдэ IэщIагъэлI хуейуэ къыщIэупщIахэтэкъыми, я районным щыщ колхоз гуэрым и джэд фермэм унафэщIу кIуат. ЗдэкIуам джэд мин зытхух хуэдэ яIэти, зэралъэкIкIэ кIэцIырт, къакIэцIыр джэдыхъуитIым къыщIахырт, зэхуахьэсар Iус къахуэзышэ шызакъуэгум иралъхьэрти, складым яшэрт. Абы гъусэ хуащI тхылъымпIэ тIэкIум Хьэсет Iэ тридзэрт. Езыр зы тэпчаныжьрэ стIолыжь цIыкIурэ зыщIэт пэшыжьым Iуэхуншэу щIэст, джэдыхъуитIым хузэблах джэдылымрэ джэдыкIэжьапхъэмрэ IэщIэужэгъуауэ. Мыр хъунукъым, жиIэри къэзыгъэкIуа комсомолым хуэтхьэусыхащ. А зэманым коммунист лэжьэкIэ фIащауэ комсомол-щIалэгъуалэ 10
гъэш фермэ дэнэкIи къыщызэрагъэпэщырти, Хьэжсет зыхуэтхьэусыхахэм я къуажэм ягъэкIуэжащ. «Шуупи умыхъу, шуукIи зумыщI» – псалъэжьым тету лажьэ председателыр къыхуэкIуахэм кIыхьу едаIуэри, езым кIэщIу къызэпигъэкIащ: «Уэлэхьи, щIалэхэ, си щхьэ мыузым боз езмышэкIыфыну!» Комсомолыр гуащIэтэкъэ. Традзэри, уафэхъуэпскIым къыхэлъэтам хуэдэу, жьыбгъэм тесу псым епыдж я район парт Iэтащхьэм деж кIуащ. ЖаIэр абы игу ирихьри, председателым унафэ хуищIащ: щIалэр фи къуажэщ, лIы хъун хуэдэуи фэ тетщ, комсомолри къывдэIэпыкъунщ, фыкъысхуей хъумэ, сэри сыпартщ. Комсомол-щIалэгъуалэ гъэш фермэщIэр мазэ пIалъэм къриубыдэу къызэгъэпэщын хуейщ.

Зи псалъэр тIу ямыщI район тхьэмадэм и унафэм кIэщIу яужь ихьэхэри, пIалъэ ягъэувам къитIасэу Iуэхур зэфIагъэкIащ. Зы махуэм нэхърэ къыкIэлъыкIуэм нэхъ ефIакIуэурэ фермэ лэжьыгъэр зэтеувэри, и цIэри фIыкIэ къаIэт хъуащ. Iуэхум тегушхуа щIалэгъуалэм куэд зэрахузэфIэкIынур мыгувэу наIуэ къащIащ. Илъэс зэхьэзэхуэр къыщапщытэжым, зи цIи-зи щхьи ямыщIэ жыхуаIэм хуэдэ комсомол-щIалэгъуалэ гъэш фермэр куэд лъандэрэ цIэрыIуэхэм ябгъурыуващ. Утыкушхуэхэм ирашащ, саугъэтхэр къратащ, газетхэми радиоми и цIэр яIэтащ.
Япэ илъэсыр апхуэдэу кърахьэлIауэ иджы фермэр гъэмахуэ хъупIэм кIуэнут, зэрыхьа гъэм нэхъыбэжкIэ щыгугъыу. Ауэ председателым фIэфI хъуртэкъым журналистхэми комсомолхэми Хьэсет и фермэр зэракIуапIэр. Зыхуэмеиххэр район тхьэмадэ емышыжыр и чэтэныщхьэ машинэжь цIыкIум ису тхьэмахуэ къэс щIалэгъуалэ фермэм зытIущрэ зэрытелъадэрт. Апхуэдэу и лэжьыгъэр щапхъэу къахьу Хьэсет и Iуэхур зэтеувауэ здекIуэкIым, и лъатэр къеуз хъуащ. Гузавэми укIытэурэ, зыкъомрэ зибзыщIащ. Щымыхъум, зигъэхъужыну Налшык кIуэри, и узыншагъэр зэтеувэжауэ къигъэзэжат. Ауэ, езым и Iуэхур мыIей щхьэкIэ, фермэр нэрылъагъуу етIысэхат. Къэтыху жэм зыкъом лъхуа пэтми, гъэшым кIэрыхуат. КIэрыхуари мащIэтэкъым. Къыщытым ар къыщабзыщIати, иджы, удмыгъэгузэвэну арат, къыжраIэт.
Къэхъунур къэхъуат. Абы къигъэзэжынутэкъым. Нэхъыщхьэр абы и щхьэусыгъуэр къыщIэгъэщынырт. Арати, и Iэщхьэлъащхьэр дрихьейри, Iэщым яхыхьащ. Щхьэусыгъуэр нэхъ здэщыIэнкIэ хъуну къилъытэхэр щIипщытыкIыурэ, Iусым нэсащ. Абы теухуауэ щахэупщIыхьым, нэхъ зытрикъузахэр учетчик Нурий дежкIэ еплъэкIащ, зыри жамыIами, Iуэхур зытетыр къыщыгурыIуэм, ар етIысэхакъым лъэныкъуэ ирагъэза Iусыр къигъуэтыжу фермэм къришэлIэжыху. Мыгувэу гъэшым къыщIигъуж хъуащ. Къущхьэхъу ежьэным къахуэнэжа зэман мащIэм фермэм хузэфIэкIар зэрырайону зэлъащIысат. Махуэ къэс къаш гъэшыр зыхуэдизыр пщэдджыжьым партым и райкомым и япэ секретарь ГъукIэ Мурат и стIолым телът. Езы Мурати, губгъуэм илъадауэ IэнатIэхэр къыщызэхижыхькIэ, нэхъыбэрэ зытелъадэри, нэхъ щыгувэри Тхьэмэдокъуэ Хьэсет и гъэш фермэрат.
Район унафэщIым и щытхъум чэф ищIам хуэдэу, Хьэсети гуфIэгъуэм кърихьэкIыу Iэщым яхэтт, щIалэгъуалэр зэщIигъаплъэ, игъэгушхуэ зэпыту. Iэщыр щрагъэжьэну ягъэува пIалъэм иIэжыр махуэ бжыгъэти, иджы 11
пщэдджыжь жэмышри, пщыхьэщхьэм къашри щхьэхуэу тхауэ Мурат и пащхьэм иралъхьэрт. Илъагъур и фIэщ мыхъуу, Хьэсет къыхуэгуфIэрт ар. Пщэдджыжь гуэрым, гъэшым аргуэру фIыуэ къыщIигъуауэ щилъагъум, Мурат телефоныр къищтэри «Бахъсэней» колхозым псэлъащ. Жьыти, председатели парткоми къекIуэлIатэкъым, фермэм телефон тетыххэтэкъым. ИтIанэ район телефонхэм я нэхъыщхьэр къигъуэтри унафэ хуищIащ комсомол-щIалэгъуалэ фермэми, абы и унафэщI Тхьэмэдокъуэ Хьэсетхэ я унэми махуищ пIалъэкIэ телефон щIишэну. Зэпсалъэм IыIмыI гуэрхэр жиIэрти, къыфIигъэкIмэ и лэжьыгъэр зэрыфIэкIуэдынури гуригъэIуащ. ИтIанэ унафэ хуищIащ икIэщIыпIэкIэ Тхьэмэдокъуэр къигъуэту райкомым къигъэкIуэну. Жьы дыдэу къэтэджу емыса колхоз кIэлъэфыр къызэщIаIэтэри, Хьэсет деж шу къагъэжащ. Ар къуажэм къехыжу, райкомым узэрыкIуэ хъун щыгъынкIэ зихуапэу ежьэху, махуэм зиужьри, Iэщыр Къущхьэхъу егъэжьэным тепсэлъыхьыну парт бюрори зэхэтIысхьащ. Къызэрысу къыщIэгъэхьэ зыжриIа секретарым, Хьэсет и плащ гъур тIэкIур щиудри, имыгъэпсалъэу бюром щIиутIыпщхьащ.
ГъукIэр и тIысыпIэми къыбгъэдэкIауэ унэкум итт, и Iэ-и лъэр ищIрэ кIийуэ псалъэу. И щIыбагъкIэ къыщыIуаха бжэм къыхуеплъэкIыу езым и плъыфэ щIалэ къуэгъу цIыкIур щилъагъум, Мурат, и нэгу къэлыбам гуфIэ къиувэжри, къыщIыхьам гуапэу IэплIэ хуищIащ. Район парт бюром къыщыхъуу зыми ямылъэгъуат абы щIэсхэм я нэгу щIэкIыр. «Илъэс тIощIрэ щырэ фIэкIа мыхъуа мы жыр пыудахуэ, хьэуэ, жыркъым – дыщэ кIанэ щIалэ цIыкIум бгъэдэбгъэувэ хъуну зы, зы закъуэ искъым мы ди район псом. ЩIалэгъуалэр зищIысыр, абы хузэфIэкIынур зыхуэдизыр, нэхъ пэжу жыпIэмэ, ди щIалэгъуалэм яхузэфIэмыкIын зэрыщымыIэр дигъэлъэгъуащ. – ГъукIэр зэIэбэкIри и стIолым телъ тхылъымпIэхэм щыщ Iэбжьыб къищтащи щIегъэлъэлъ: – Фыкъеплъ мыбы: и фермэм я гъэшым махуэ къэс хохъуэ, адрейхэм ейм хощI». Абы щыхьэт техъуэ бжыгъэхэм ГъукIэр бюром щIэсхэм аргуэру зэ къахуеджэжщ, районым нэхъ къыщыкIэрыху джэдкъаз совхозым и гъэш фермэмрэ щIалэгъуалэ фермэм еймрэ зэригъапщэри, и IэштIым цIыкIумкIэ стIолым зэрылъэкIкIэ еуащ: дауэ къыфщыхъурэ – зэрылажьэрэ илъэс фIэкIа мыхъуа мы щIалэщIэм зы жэмым хуэзэу махуэм шэ литрипщI къыщIеш. Совхозышхуэм и директор мо лIышхуэ илъэситху лъандэрэ дгъашхэм зы жэмым къыщIишыр литритIрэ ныкъуэрэщ. Уэ умыщIэ щхьэкIэ, бжэну къыщIэкIынщ а фи фермэм тетыр. Бжэным нэхъыбэ къыщIокI а фи жэмхэм нэхърэ. ИтIанэ, мыбы и Iуэхур зэрыщыт псор фщIэркъым фэ, жиIэри ГъукIэм джэдкъаз совхозым и директорым зыхуигъэзащ: мы флъагъур зэрылажьэм хуэдэурэ, илъэсищ хъуауэ аспирантурэм щедгъаджэри и диссертацэр зэрырайону дыкIэрыщIауэ хьэхьей-тэтейкIэ пхыдгъэкIри кандидат наук жыхуаIэм хуэдэ хъуащ. Ар хъарзынэт – и щIэныгъэм зэрыхэхъуар. Ауэ и щIэныгъэм хэхъуэхукIэ, и акъылым хощI. Хуабжьу тегъэпсыхьауэ даIуэ гупыр захуэмыIыгъыжу зэщIэдыхьэшхащ. «Додыхьэшх, пэжкъэ! – пищащ ГъукIэм, ауэ кандидатми къыщынэнукъым а фыщIэдыхьэшхыр – профессор хъунущ. Феплъыт, екIунущ. И ныбэр къежьащ, жьакIэ бацэфI игъэкIрэ, зы нэгъуджэ фIыцIэшхуэ къытригъэсыжмэ, профессор хьэзырщи, шэ хуеиж ар?!»
Зы псалъэ пимыдзыжу а къызэрыщIэнэкIа псор зышэчар акъыл зыхэлъ, щIэныгъэ зиIэ, мэкъумэш лэжьыгъэм фIыуэ хэзыщIыкI IэщIагъэлIт. Ауэ гъэшымкIэ къыкIэрыхурти, а псори кIуэдыжырт, акъылыншэуи къы- 12
щIебгъэдз хъурт. Апхуэдэт зэманыр. Хуэмыфащэ къезыпэсым пэувмэ, партым пэувауэ арат къикIыр. Иджы, кърахъуэныж лэжьапIэми хуэмеижу ягъэувауэ баштекъузэкIи трагъэтт ар.

Бюрор езыгъэкIуэкI япэ секретарыр мэтIысыж, и къулыкъу лъагэм псом япэу езым нэмыс хуищIыжын зэрыхуейм егупсысыжурэ, зегъэупщIыIуж, итIанэ Iэдэбу къыщIедзэ: – ЩIалэгъуалэ гъэш фермэм и заведующ Тхьэмэдокъуэ Хьэсет нобэ бюром къыщIедджар иджыпсту зэхэфха щытхъур хужытIэну аркъудейкъым. Арами, а щытхъур къилэжьауэ лъос. Мы Iуэхум нэгъуэщI гуэри хэлъщ: нэгъабэ лъандэрэ я къуажэми районми я пщIэр къэзыIэту лажьэ щIалэгъуалэ гупым жагъуэгъу яIэу къыщIэкIащ. Къэзытхым и Iэ щIэмылъу письмо къысIэрыхьащ. Абы итщ шэ къашым бидон къэс псы пэгун хакIэу…
– Жирностыр дауэ ящIу итхрэ? – зэхихар зигу темыхуа гуэр къахэпсэлъыкIащ.
– Жирностыр лаборантым Iулъхьэ иратурэ тэмэму зэхуигъэхъужу къетх. Си фIэщ хъуатэкъым, ауэ къэпщытэн хуейт. ХэIущIыIу сымыщIу, райкомым дзыхь зригъэз хъун цIыхуитIым я пщэ ислъхьащ. Абы къагъэлъэгъуамкIэ къыщимыкIым, газетым ятхащ, райкомым хъыбар едгъэщIати, пэжыр щIауфащ жаIэри. Газетым и редакторыр къытридзэри си деж къэкIуащ икIи езым и щхьэкIэ къипщытэну таучэл ищIащ. Сэ зи пщэ ислъхьахэм нэхърэ нэхъ Iэзэжу бгъэдыхьащ ар Iуэхум. Ауэ псори пцIы зэфэзэщу къыщIэкIати, мис иджы фхузоIуэтэж. Напэ зиIэ щIалэу къыщIэкIащ партри, комсомолри зыгъэпэж, мыбы щIэс псори фIыкIэ дызыщыгугъ Тхьэмадокъуэ Хьэсет, щIалэм уралейщ, зыщумыгъэгъупщэ дяпэкIи нэхъыбэжкIэ дызэрыпщыгугъыр.

Хьэсет бюром къызэрыщIэкIыжу, и лъатэ узым нэху зэрыщрэ ерыскъы зэрынэмысари щыгъупщэжауэ, Налшык, сабий садым псэлъэну пощтым жащ. Чэсэм трубкэр къищтэну щыгугъами, ар къытезыхар Розэт.
– СынодаIуэ.
– Сэращ ар, Розэ.
– СщIэрт, Хьэсетик.
– Сыт хъыбар, ей? – ЩIагъуэкъым.
– ЛIэныгъэ щыIэ? – ЛIэныгъэ щымыIэми…
– АтIэ уIэгъэ щыIэ?
– МафIэшхуэ къэлыдащ.
– Пожарнэр къевджа? Розэ трубкэр иIыгъ щхьэкIэ, Хьэсет жиIэ псори зэхихыу Чэсэми къедаIуэрт. Иджыри къэс къызэрымыкIуам, абы и зэранкIэ бэлыхь зэрыхэхуам щхьэкIэ и гум щызэтрихьа зэгуэпри щыгъупщэжауэ, хъыджэбзыр Хьэсет и псэлъэкIэм пигъэгуфIыкIырт.
– Пожарнэм дыкъемыджами, Iуэхур мылицэм нэсащ, – жи Розэ.
– Дауи, а жыхуэпIэр Вагъуищщ. 13
«Вагъуищт».
щIыж.
Чэсэм къыпылъ Мартин лейтенант нэхъыжьти, Хьэсет абы зэреджэр – Вагъуищми зыгуэртэкъэ, еплIанэри къыхалъхьащи…
– ВагъуиплIри зэрыхэлъу абы и дамэтелъыр хутрезгъэудынущ.
– Хьэсетик, согушыIэ жыпIэу, а плъэмыкIынухэр къалэн зыщумы-
– А пхалъэ хуабэм къызищIар пщIэркъым уэ.
– Сыт, Iей, къуищIар? – А сыкъыщежьэжыну махуэм, фи деж сыныщIыхьэу куэбжэпэм къэзгъэна машинэм ит бензиным пшахъуэ хикIутэри, моторыр Iисраф хъуащ.
– Ар сыткIэ пщIэрэ?
– СыткIэ пщIэрэ, жи?! Апхуэдэу зыщIэн делэ абы фIэкI Налшык зэрыдэмысымкIэ сощIэ.
– Ар къыпхуэумысыну? – Къэумыса хьэзырщ.
– Дауэ? – Бензин игъэхъуапIэм Iулъ щхьэтепIэм еныкъуэкъуурэ и IэпапIэр къытенащи, сурэт трезгъэхауэ сиIэщ. Машинэр зыщIыжхэри си щыхьэтщ. Аращ иджыри къэс сыныщIэмыкIуэр. Иджыпсту сыкIуэу, зэфIэкIамэ, машинэр къыдэсхужыну аращ.
ПсалъэкIэ жиIэ щхьэкIэ, Хьэсет хуейтэкъым Мартин и дамэтелъым зэран хуэхъуну. Ауэ республикэм щыцIэрыIуэ комсомол-щIалэгъуалэ гъэш фермэм и унафэщIым и машинэм ирищIар наIуэ къэхъумэ, ар зыхэт ГАИ-м къызэрыхахунум шэч хэлътэкъым.
БзыщI лъэпкъ имыIэжу, Чэсэм и дзыхьыр Розэ иригъэзати, иджы езыр щIэмылъэIу хуэдэурэ, Хьэсет Налшык къригъэшэну и Iэпэ цIыкIур, «къеджэ» къригъэкIыу, ищIу кIэщIэст. Нобэрей бюром иужькIэ фермэм Iэмал имыIэу зэ техьэжын хуейуэ къэзылъытэ Хьэсети и псэм лъагъуныгъэмрэ лэжьыгъэмрэ щызэпеIэрт. Апхуэдэ IуэхуитI щызэпэувам деж Хьэсет япэ иригъэщыр и псэм нэхъ фIэфIырт. И машинэр щызэфIэкIынур пщэдджыжьти, абы елэжьым и машинэр хьэрэм-хьэлэлкIэ къыIихри, Налшык кIуащ.
Иджы джэду гъэпскIам нэхъ ещхьыр Чэсэмт. И фэм имытыжу жэщIат, и псэлъэкIэ Iэтар ужьыхат, щIыкIафIэу зэрызигъафIэри щыгъупщэжат.
Къэхъуар къыгурымыIуэу, Хьэсет ар зэпеплъыхь. Чэсэми, и нэпсыр къыщIэхун хьэзырми, зеIыгъ. Розэ къыщыщIидзэнур ищIэркъым. ИтIанэ Хьэсет къэпсэлъащ: – ЛIэныгъэ зэрыщымыIэр телефонкIэ къызжефIащ. Сэри солъагъу: мис, щыри дыпсэущ, лажьи диIэкъым. Къэхъуар сыт?
– Чэсэм, укъытхэмыгъэ щIыкIэ уэ кIуэи мо пэшым къыщыдэжьэ, Iуэхур зытетыр сэ Хьэсет гурызгъэIуэнщ, итIанэ фэ фызэрыхуейуэ фызэпсэлъэж.
Апхуэдэуи ящIащ. – Зыри сымыбзыщIу псори бжесIэнущ. Ауэ япэ щIыкIэ сэри зыгуэркIэ сыноупщIынущи, жэуап пэж къызэт. – Розэ, укъызэрызэупщIынури сощIэ, си жэуапри хьэзырщ.
– УнэхъыфIыжщ.
– Чэсэм гушыIэми и фIэщми, «Джэду псыф» къыщысфIищым, сэри къыдрихьеяр жысIащ. ДызэрыцIыхуа, дызэпсэлъа нэужь, жиIам зэрыхущIегъуэжар, и псэр си дежкIэ къеIэ зэрыхъуар къызгурыIуащ. Сэри, си 14
губжь тIэкIур жьым ихьыжри, си псэм фIыуэ илъэгъуащи, си дунейр нэхъ дахэ хъуауэ, зы фIыгъуэ гуэр къыспэплъэу къысфIощI. Мы иджы щыIэу сызыхэплъэ хъыджэбз цIыкIухэм къахэзгъуэтэн си гугъакъым апхуэдэ.
– СыкъэбгъапцIэркъэ, Хьэсет?
– Алыхьым жимыIэ сэ уэ пцIы пхуэзупсыну, Розэ.
– АтIэ мазэ псом щхьэ зыгуэр жумыIарэ? – УкъызэупщIатэкъыми. Ар фIыуэ зэрыслъагъур къыщызгурыIуар си кIуэжыгъуэрщ. Езы дыдэми жесIакъым.
– Тхьэ, езы тхьэмыщкIэм занщIэу къызжиIатэм, си псэм сыхуимытыжу сыкъигъэнащ жери.
– Ар сщIэрт. Ауэ сымыщIэр иджы къэхъуарщ.
– Фи Iуэхур зытетыр Мартин къищIащи, Iэл фIыцIэу къызэкIуэкIащ. УкъыщыздэмыкIуэнум, си машинэм уису апхуэдизрэ щхьэ зыкъезбгъэшэкIа? – жи.
– Сыт-тIэ Чэсэм жриIар? – Чэсэм куэд жриIащ абы: сыныпфIитIысхьа, сынолъэIуа, ускIэрыкIыртэкъыми, машинэтедзэ нэхърэ нэхъ сфIэтыншащ, сыбдэкIуэнщ бжесIа? Чэсэм къэзыгъэгузэвари, Iуэхур куу щыхъуари ар и анэм деж нэса нэужьщ. Япэу зэрицIыху лъандэрэ абы Мартин игу ирихьырт. ЦIыху тыншщ, лIы жыIэдаIуэ хъуну, и пхъур дэтыншыну жиIэурэ щытхъурт, и дамэтелъри фIэфI дыдэт, хъыджэбзыпсэм емыдэхэщIэф мыщэжьу, Iэшмэкъугужьу зэрыщытыр абы, дауи, къилъытэртэкъым

Лэжьэгъуэ махуэр иухати, Хьэсетрэ Чэсэмрэ къызэхуигъанэри, Розэ унэм кIуэжащ. Хьэсет япэу ищIауэ щыта мурадым иджы зэрыхущIегъуэжар Розэ дежкIэ нэрылъагъут. Аркъудейтэкъым. А цIыхубз зэпIэзэрыт губзыгъэм Чэсэм Iэджэм щIигъэджыкIат, щапхъэфIхэри, цIыхубзыр зытеунахъуэ Iуэху цIэнтхъуэрыгъуэхэри къыхуригъэкIуэкIат: ар фIыуэ плъагъуу уилIыкIынуми, зыгъалIэ, ауэ цIыхухъум, нэчыхькIэ ей ухъухукIэ, уи Iупэ лъэбгъэIэсын дэнэ къэна, уи Iэблэ къудей иумыгъэубыд. Чэсэм армырми зыгуэрым хэлъэдэнкIэ узытешыныхьын хъыджэбзтэкъым, ауэ унагъуэ дахэ зэзыгъэпэща, абы иригушхуэу, игъэгуфIэу псэу Розэ гъуэгугъэлъагъуэ хуэхъури къыжриIа чэнджэщхэри и гум быдэу ижыхьат.
А махуэм садикым и бжэр зыгъэбыдэжу IункIыбзэр хъумакIуэм езытыжын хуейр Чэсэмти, а и къалэныр зэфIигъэкIауэ, Хьэсетрэ абырэ пщIантIэм дэт тетIысхьэпIэм тест. КъухьэпIэмкIэ зыхуезыгъэзыха дыгъэм и бзийр зи нэгу иридзэр Чэсэмти, и сумкэм къыдихри нэгъуджэ фIыцIэ зэIуилъхьащ. Зыри жимыIами, Хьэсет абы зыгуэркIэ зэригъэпIейтеям Чэсэм гу лъитащ. Псэлъэну хуит хъуауэ щIэдзапIэ зымыгъуэт Хьэсет зыхуей дыдэу къыщIэкIащ нэгъуджэр.
– Хъунумэ, сегъэплъыт, Чэсэм. Сыту зыкъизых хуэдэ мы уи нэгъуЧэсэм къыгурыIуащ нэгъуджэр щIыIихыр фIэгъэщIэгъуэну зэрыармырар. АтIэ, сыт? Абы зыдегупсысым, мыпIащIэурэ зыIуихри, нэгъуджэр Хьэсет хуишиящ. – Къущхьэхъу дыгъэм урихэтыну хуэдэ бгъуэтынкъым, – жиIэри зэпиплъыхьурэ къызыIэщIинэжащи, плъызам хуэдэу къригъэж и нэ фIыцIитIыр хъыджэбзым триубыдащ. джэр. 15
жащ.
ФIыуэ илъэгъуа щIалэр и нэгу къиплъэу и щхьэр ирихьэхыну е и Iэр и напэм Iуилъхьэну къыхуемыгъэзэгъыу къэна Чэсэм нэгум хэлъ псэ нэгъунэ къэзыгъэнэху дыгъэмрэ абы и бзийм нэхърэ мынэхъ щабэу къепхъуэ щIалэнэмрэ къызэщIагъэплъати, къэлыдыным хуэдэу плъыжь къэхъуащ. МазитI лъандэрэ зэрыцIыхуу, Iэджэрэ зэхуэзауэ, зэпсэлъауэ, зэдэгушыIауэ, жьэрэIурагъ гуэрхэри зэрадзауэ пщIэнтэкъым, я нэ къызыхуикIыу зэхуэзаитIыр апхуэдизкIэ зэщыукIытэжати. Езыхэм къагурымыIуэжу, абы щхьэусыгъуэ иIэт: зэрызэрыцIыхурэ я жьэр зэхуагъэзами, абы къыжьэдэмыкIыр гъунэжу псэм къинэу, щызэпэIэщIэми псэкIэ зэпсалъэ зэпытурэ кIуэцIым из хъуат. Ар зищIысыр тIуми ямыщIэ къызыфIагъэщIырт. Ауэ ящIэрт. Укъису, къэлыдын хьэзыру лъагъуныгъэ гуащIэт ар. АрщхьэкIэ, дызэхуэзэмэ, мыр зэжетIэнщ жаIэу гум щыгъэпщкIуауэ къыздрахьэкIа къомыр иджы зэуэ кIуэдыжат.
Нэгъуджэр игъэджэгуурэ тезэшауэ, жиIэни имыгъуэту къэна щIалэм хъыджэбзым гущIэгъу къыхуищIащ: – Хьэсет, е нэгъуджэр къызэтыж дыгъэм сумыгъэсу, е ди тIысыпIэр зэдгъэхъуэж.
– СызэрыгукъэкIыншэр, Iэджэрэ къызжаIэрти, си фIэщ схуэщIыртэкъым, сыту фIыуэ сигу къэбгъэкIыжа. Один-ноль.
– Хьэуэ, тхьэ, два-нолщ.
– Сыт етIуанэри?
– ЕтIуанэри? Япэ псэлъэн хуейр щIалэр зэрыарари уигу къэзгъэкIы-
– Уэлэхьи, мис ар занщIэу три-ноль хъуам. АтIэ, мы уэ сэ слъагъум зыгуэр жызмыIэу бдэнукъыми, нобэ сыкъызыхэкIа бюром шэ куэд къэшын хуейуэ зэрыжаIам и гугъу пхуэсщIын хьэмэрэ уэ сыныппылъу мазэкIэ мыбы сыщыIэху сфIадыгъуа Iус къомыр къызэратесхыжар бжесIэн?
Мыпсэлъэж и гугъа Хьэсет и гушыIэкIэхэр зэрыфIэфIым къигъэдыхьэшхыжа Чэсэм и гур къызэрыгъуэтыжауэ къэпсэлъащ: – Тхьэ уи бюро шэ къэшыни, уи жэм Iус ядыгъу-къэгъуэтыжи сыхуэмей, Хьэсет.
– АтIэ, уэ узыхуейр сэ сощIэ.
– Сыт? – щIэупщIащ Чэсэм, мы жьэрэIурэм зы напэтех къызжиIэми схуэфащэкъэ иджы, жиIэу и нэр къихуу.
– Уэ узыхуейри? Мис а уи сабий цIыкIухэр бгъэджэгуу уащыхэткIи, а Джэду псыфым удэкIуэмэ, зыслIэжынущ жиIэу уи анэр къыщошхыдэкIи, итIанэ угъуэлъыжауэ умыжеифу ущыхэлъкIи сэр щхьэкIэ фIыуэ уигу къэкIхэращ бжесIэну узыхуейри, бжесIауэ бжы. А уи вагъуиплIым аргуэру плIы къыхалъхьами, улъызгъэсмэ, сытхьэгъэпцIщ, уи анэм зилIэжынуми…
– Хьэсет…
– А уи анэм зэребгъэдэнур пщIэрэ уэ? – Дауэ? – Сэ сыкъимыдэу щыжиIэм деж зэ зыкъыхуэгъэмэхи, си Iуэхущ, абы имыдэмэ.
– Аращ сщIэнур. Сыкъэмэхауэ бжы. – Чэсэм, си гъащIэм зы цIыхубз жезмыIа бжызоIэри, быдэу къедаIуи зэи зыщумыгъэгъупщэ: сэ уэ фIыуэ узолъагъу. Уэ укъызэмыпцIыжмэ, сэ зэи сынопцIыжынукъым. Ар тхьэрыIуэщ, тхьэрыIуэ быдэщ.
– Хьэсет, сэри ардыдэр… – жиIэри Чэсэм къыщиудащ. 16
къэпсэлъащ: Хьэсет, зыри жимыIэу, абы зыкъомрэ щхьэщытри, щымыбэяужыххэм – Ей, угъыу ара? БжесIахэр уи фIэщ мыхъуауэ укъысщыдыхьэшх си гугъати сэ. Гъы уэ, моуэ фIыуэ хэкъузауэ гъы, си Кисэ цIыкIу. Нэпсым лъагъуныгъэр егъэбыдэ, къабзэу етхьэщI…

И пхъур зы сыхьэт лей къызэрыгувам иризэгуэпу, зэми иригузавэу Лацэ кIэлындорым тест. Абы и нитIыр Чэсэм къызыдыхьэжыну куэбжэ цIыкIум теубыдат. Пхъу зишэгъуэр езыр зыхуэмей дэкIуэсэнкIэ шынэ анэм фIы игу къэкIынт: зи унагъуи, зи лъэпкъи имыцIыху, комсомолым ирихьэжьауэ кърихьэкI колхоз Iэхъуэ щIалэжь цIыкIу, езы дыдэм «Джэду псыф» фIищауэ. Ди напэр трихакъэ ар абы дэкIуасэрэ ежьэжмэ? И лэжьыгъэ къабзэ тIэкIури фIэкIуэду, къэзылъхуари къыдалъхуари и бийуэ. Дауэ пIэрэ зэрыпсэун и гугъэр?! Махуэ къэс кIэмсэмол фермэ жиIэу радиор щIэкIийм езыри ирекIуи жэмышу третIысхьэ. ИтIанэ абы щIэхыу къыгурыIуэнщ сэ сыщIэгъуэгыр. Дыщэм хуэдэтэкъэ Мартин щIалэ бжьыфIэшхуэр! Усхьынщи сежьэжынщ, къыжриIати, хьэрэм ищIауэ и машинэм итIысхьэжыркъым. Алыхь, тэмэмыр къепхъуэу ихьынратэм. Си Iуэхут, ар къытрахыжтэмэ. Ей, бын джаур, сыту бэлыхь мыр, уимыIэмэ, умыгъуэу, уиIэмэ, угъуэгыу. Ялыхь, иджыри къэс тхъума ди напэр мыбы…
Лацэ и гупсысэр куэбжэ Iух макъым зэпиудащ. Пхъум зэрыпэплъэр къримыгъэщIэну, ар Iэуэлъауэншэу пэшым щIыхьэжащи, и тхьэкIумэр тегъэхуауэ мэдаIуэ. Iужыж машинэм и Iэуэлъауэр зэхихащ, и макъыр Мартин ейр зэрымыарари къищIащ. Иджы къэмыгубжьу и пхъур къызэригъэпсэлъэным йогупсыс.
Чэсэм къыщIэгува щхьэусыгъуэу и анэм жриIэнум хуэхьэзырт. Абы и хабзэтэкъым къэгувэуи, и анэм пцIы хуиупсуи. Ауэ нобэ пэжыр жриIэ хъунутэкъым – къыфIэнэнурэ Хьэсет фIы къыхуищIа и гур къыхурикъутыхьынут. Анэм лъэмыкIыу и нэщхъыр фIызэхэуауэ, хъыджэбзым и гур къызэригуфIыкIыр хущIэмыуфэу, а тIур псалъэншэу зэIуроплъыхь. ИтIанэ, Чэсэм Iэмал хуекIуэн гугъэ ещIри, и анэм бгъэдохьэ, зрешэкI, и щхьэфIэпхыкIыр хузэригъэзахуэ зищIурэ жреIэ: – Си мамэ дахащэ, апхуэдизу укъызэмыплъ, нэ къыстебгъэхуэнщи…
– Иджы апхуэдэу зыкъыщIысхуэбгъэхьэфотэр къызэрыбджэдыхьар хэбгъэгъуэщэжыну аращ.
– Си мамэ фоупс, дэнэ мыгъуэ сэ тхьэмыщкIэ цIыкIум къыщызджэдыхьынур? Розэчкэ сэрэ дыуэршэрурэ, гъатхэ пщыхьэщхьэ дахэти, хьэуа къабзэкIэ дыбэуащ, садикым и пщIантIэм дыфIэмыкIыу.
Лацэ и пхъум тIэкIу къыбгъэдэкIуэтри, и нэгум хуиту иплъэу еупщIащ: – Хэт-тIэ укъэзышэжар? – Хэт сыкъэзышэжар, Iей? Автобусым.
– СлIо, автобусыр ди куэбжэпэм къыщыувыIэ хъуа иджы?!
– Хьэуэ, автобусым сыкъикIыжри лъэсу сыкъэкIуэжащ.
– АтIэ, а машинэ Iужыжар сыт? – СщIэркъым, мамочкэ, сыкъыщыIухьэжым зы машинэ чэтэныщхьэ гуэр щытти, Iужыжащ.
– СыкъыбогъапцIэ, напэншэ цIыкIу. 17
– Сынапэншэу аракъым, пэжыр бжесIэмэ, бдэнукъыми аращ.
– Здэнщ, къызжеIэ.
– Хьэсет Розэ деж къэкIуати, сэри сыкъыIуишэжащ.
– Розэ дежщ, жыпIа къыздэкIуар? – АтIэ, Розэ дежщ!
– А уи щхьэ кIуртIэр къэгъэпщIэж абыкIэ. – Мамэ, сыщхьэкIуртIэкъым икIи укъэзгъапцIэркъым. Хьэсет къыздэкIуар Розэ дежщ – и шыпхъущ, ауэ къыщIэкIуар сэращ. Уарэзы иджы, пэжыр бжесIащи?!
– Сыт ар уи деж къыщIэкIуар?!
– Папэ укъыщишэнум щыгъуэ уи деж ныщIэкIуэр сытыт, мамэ? – Дэ фэ дыфхуэдэтэкъым.
– Дэ дызыхуэдэр сыт? – Дэ дыдейхэм ящIэрт, нэмыс тхэлът, пэжкIэ си ужь къитт.
– Мис, уэри уощIэ, Хьэсетхэ я дежи ящIэ. ПэжкIи си яужь къитщ. Плъагъуркъэ, мамэ, псомкIи дызэтохуэ.
– А къомыр къызжумыIэ, напэ зимыIэж. – Мамэ, напэ лъэпкъ сфIэкIуэдакъым икIи сфIэкIуэдынукъым. АбыкIэ умышынэ. Иджы сэ зыгуэркIэ сыноупщIынущи…
Лацэ, жиIэнур имыщIэжу, и щхьэр егъэкIэрахъуэ, и пхъум напэтех къыжьэдэкIынкIэ мэшынэ.
– СызэрыноупщIынуращ. Фызэдежьуужурэ зы уэрэд цIыкIу фIурылъти папэ уэрэ, мо шыгъуэ къакIуэм тесыр си Нухьщ жиIэу хэту…
– Сыт ар къыщIыхэпIуар иджы? Ар псоми ящIэ уэрэдщ.
– Абы и хъыбарри пщIэжрэ?
– Сыт сщIэжмэ?
– АтIэ, балигъ мыхъуа хъыджэбз дахэ цIыкIум шыгъуэм тес бригадирым, фызи бынищи зиIэм уэрэд щхьэ хуиуса?
И пхъум и псалъэр зыхуэкIуэнур къищIати, ар къыIуригъэхун мурад – Уэрэдми къыщымынэжу гъыбзэщ. ЩIыхуиусари делэт икIи наиIэу, Лацэ губжьащ: пэншэти аращ.
– Аракъым, мамэ. Делэтэкъым икIи напэншэтэкъым. А цIыкIум иIэт лъагъуныгъэ. Къурш псом къащхьэщытыж мо Iуащхьэмахуэ хуэдэу ину, абы и щыгум телъ уэсым хуэдэу къабзэу, абы тепсэ дыгъэм хуэдэу пщтыру…
– Мы си лъыр къыумыгъавэ иджы, уэрэдти гъыбзэти жыпIэурэ укъысхуэтIысауэ.
гугъахэр къызжьэдыбош.
– Мамэ, кхъыIэ скIэрыкI, сызепхуэурэ игъащIэкIэ бжесIэн си мы-
– СлIо иджыри къызжепIэнур, напэншэ?! КъэнэжаIа?!
– Мамэ, сэ уэ сурипхъущ, си псэм хуэдэу узолъагъу, уи жыIэр сощIэ, уи напэ тесхакъым икIи тесхынукъым, итIани напэншэкIэ укъызощ. Сыт си лажьэ?
– Усэхъуауэ си жыIэм уедэIуэжыркъым.
– Уи жыIэм семыдаIуэу аракъым, мамэ. Уэ узыхуейм сыдэмыкIуэу аращ.
– Аракъэ укъызэмыдаIуэ жыхуаIэжыр езыр?
– Аракъым. Сэ фIыуэ схуэмылъэгъуам сыпхудэмыкIуэу аращ.
– Сыт а щIалэм и лажьэр? БжьыфIэшхуэкъэ, унагъуэ хъарзынэкъэ, 2 Заказ № 64 18
къулыкъу иIэкъэ?! ЦIыхубзым и насып махуэ къэс къакIуэркъым, къыщыкIуэм елъэпауэ хабзэкъым.
– Мамэ, мо ди хадапхэм ита жыг дахэшхуэр пщIэжрэ?
– Сыт щIэзмыщIэжыр? – АтIэ, сыт ар щIивупщIыкIыжар? – Алыхь, къикъутэу къыпыкIэтэм, гъабгъи димыхт, ауэ мым ещхьщ, дыджщ жыфIэрти фшхыртэкъым…
– Жыг делэкIэ дызэреджэу щытари пщIэж хъунщ.
– Алыхь, сощIэжым, ауэ сымыщIэр ар къыщIыхэпIуарщ. – ФIы дыдэу уощIэ, мамэ. А уэ сызэптыну щIалэ дэгъуэшхуэ жыхуэпIэм сыIуплъэху, а ди жыгыжь идупщIыкIыжар сигу къокIыж. – И Iэпэр зыхуищI хъыджэбзыр къызыдэкIуэну мо щIалэ бжьыфIэшхуэм къыхуигупсыса гуэрым еплъ мы напэншэм.
– Мамэ, сэ уэ сыкъэплъхуащ…
– НэгъуэщI гуэрым укъилъхуа си гугъати сэ.
– Хьэуэ, уэращ. Къысщысхь сумышхыу, сыдэкIуэнукъым сэ Мартин. Уи фIэщ хъумэ, сыщошынэ сызэрыдэмыкIуауэ, дауэ сызэрыдэпсэунур? – Уесэжынщ, угъурсыз.
– Мамэ, сэ есэжхэм сащыщкъым.
– Ущышынэмэ, и машинэм апхуэдизрэ щхьэ уитIысхьа? – СызэритIысхьа дыдэм хуэдэу сыкъикIыжащ…

Чэсэм, пщIыхь дахэм хэтам хуэдэу, нэщхъыфIэрэ тIэкIуи щIэгуфIыкIыу къэушауэ зеукъуэдий, и Iэпкълъэпкъ лантIэ дахэр къыдэжыIэщIэу. Ар зыгъэгуфIэр зыщIэр езымрэ бжьыхьэ зыхуэкIуэр пIалъэ къыхуэзыщIа Хьэсетрэт. Къэхъуну псор хэт ищIэн, ауэ а тIуми къафIэщIырт а пIалъэр къэсыным къэнэжа мазэ зытхухыр шыпсэ дахэм хэт дуней телъыджэм хуэдэу, адэкIэ абы къыкIэлъыкIуэну псори жэнэт мыухыжу. Сытыт-тIэ нэгъуэщIи? Я япэ лъагъуныгъэр дамэ яхуэхъуу ирихьэжьа ныбжьыщIитIым я псэр дунейм фIыуэ тет псоми лъыхъуэрт, ялъэмыкIын щымыIэу къафIэщIырт, цIыху псори дахэу, зэжагъуэгъуи, зэныкъуэкъуи щымыIэжу къащыхъурт.
«Си мамэ цIыкIуи зихъунщIэурэ езгъэдэнщ, си папэ угъурлышхуи сэ сфIэфI фIэкI сритыххэнукъым…» – Чэсэм и гупсысэ IэфI иришэжьар Iэпиудащ шэнт натIэм телъ газетым ит щIалэ сурэтым и нитIыр езым къызэрытеубыдам. Газет сурэту умыщIэну, наIуэу и нэгур зэлъыIухауэ, нэщхъыфIэу къоплъ, кIэстум фIыцIэм джанэ хужь къыщIэлъш, галстук фIыцIэ дэлъщ. Щыгъыныр гъэпцIакIуэкъэ, хэти ещхьт ар: къулыкъущIэми, еджагъэшхуэми, тхакIуэшхуэми, профессорми, хэти, къуажэ Iэщыхъуэ щIалэщIэ цIыкIум къищынэмыщIа, ауэ ар арат – гъэш фермэм и унафэщI Тхьэмэдокъуэ Хьэсетт.
«Гъуэгу махуэ, Хьэсет!» жыхуиIэ псалъащхьэмкIэ къыщIидзэрти, япэ напэкIуэцIми, къыкIэлъыкIуэми тетт фермэми, абы и лэжьакIуэхэм я IуэхущIафэми, здэкIуэну гъэмахуэ хъупIэм щамурадхэми, нэгъуэщI Iэджэми тепсэлъыхь тхыгъэхэри, Iэщыхъуэхэм я лэжьэкIэм теухуа сурэт зэмылIэужьыгъуэхэри.
А псом здеплъым, Чэсэм зыхэзэрыхьа гупсысэхэр телефон къэзууам и макъым къызэпиудащ. Телефон кIапсэр къилъэфу къыхуэкIуэ Лацэ къыпыгуфIыкIыурэ трубкэр и пхъум хуишиящ. 19
– Мэ, уэрауэ жеIэ мыр зыхуейр.
– Хэт, мамэ, апхуэдизу узыгъэгуфIэу сэ къысхуейр?
– Ухэт жысIати, фи Iыхьлы дыдэ гуэрщ, Чэсэм сыхуейуэ арат, жи. Хэт, на, си пхъум къыхуейуэ сэ сымыцIыхуж ди Iыхьлы дыдэр? – щыжесIэм, игъащIэм зэхэсхакъым мы трубкэм къижа фоупсым хуэдиз: уэ ди анэу дуней нэху, анэу щыIэм я нэхъыфI, фIыгъуэу щыIэр зылъысын, Чэсэм сыхуейти, себгъэпсэлъатэм… жиIэри къызэрылъэлъащ. Алыхь, уезгъэпсэлъэным, ауэ япэ щIыкIэ зыкъэзгъэцIыху, жесIати, «Си цIэр «Джэду псыфщ», си фэр пыхьэ-пыкIщ, си псэр хыумыгъэкIыу, Чэсэм сегъэпсалъэ», – къызжиIэжащ.
Телефоныр къызэрыIэрыхьэу Чэсэм, и анэр къызыщIэкIа пэшым щIэлъадэри, бжэр къригулIыжащ.
– Уэра, Хьэсет, ар? – АтIэ, сэр нэмыщI, апхуэдизу щыкъу анэкIэ гумащIэ щыIэ? – Дэнэ укъыздипсэлъыкIыр? – Уэлэхьи, ди фермэм сынопсэлъыкIым.
– Телефон фимыIэу жыпIати.
– Дакъикъитху хъуакъым зэрыдиIэрэ. КъытхущIэзышахэри, дыгъэтхьэщI жари къысщхьэщытщ. Зыгуэрым епсалъи еплъ жаIати, зыгуэру щыIэм уэ япэ уизгъэщащ.
– Дапщэщи япэ сибгъэщыну тхьэм жиIэ.
– ЖиIауэ бжы.
– Тхьэ, сытми си мамэ бгъэдыхьэшхам.
– Ар щыдыхьэшхынур бжьыхьэращ.
– Ари щхьэ къэбгъэнэжа къыжумыIэу?
– ЕтIуанэу сыныщепсалъэкIэ.
– Дапщэщ, Хьэсет, Къущхьэхъу фыщыдэкIыр? – Мэрем махуэм нэху зырыщу гъуэгу дытохьэ. Девгъэжьэнумэ, дыныфпоплъэ. мыгъэкI.
– Тхьэ, уи жагъуэ умыщI, Розэ сэрэ дытепсэлъыхьати, къытхуи-
– Ди жагъуэ хъуми, зыдгъэгусэнкъым. Зэ ди пIэ дизагъэмэ, дызэрыщIэнщ. КъыдэхъулIэмэ, Рози уэри зэ фыдэтшынщи фэдгъэлъагъунщ. ХъупIэр къыщызэIуахкIэ унафэщIхэри ныдэкIынущ, хьэгъуэлIыгъуэшхуи, концерт ини щыIэнущи, фыхэтынщ.
– Ар нэхъыфIыжщ. АтIэ, гъуэгу махуэ фытеувэну, узыншэу къефхьэлIэну Тхьэм жиIэ.
– ФIыуэ щыIэр фи натIэ ухъу. Зы сыхьэт зытIущ къысхудэбгъахуэмэ, демыжьэ щIыкIэ сыныкъуэкIынщ. Узыншэу. * * *
Чэсэм игу иужьрей махуэхэм къыхуракъутыхьар нобэ нэхъыфI къэхъужат. И анэр куэд-мащIэми зыгуэркIэ нэхъ къэщэбащ. Хьэсет и телефон гушыIэхэм пигъэгуфIыкIа мыхъумэ, къигъэгубжьатэкъым. Абы иужькIэ езы хъыджэбзри телефонкIэ зэрепсэлъам и псэр нэхъ къигъэтыншат. Нэхъыщхьэ дыдэр Хьэсет теухуа щытхъу кIыхь газетым къызэрытрадзарт. Ауэ щыуагъэу IэщIэкIауэ ибжырт абы щепсалъэм газетым щхьэкIэ зэремыхъуэхъуар. Ягъэ кIынкъым. Ар и щхьэусыгъуэу Хьэсет емыжьэ щIыкIэ фермэм псэлъэнщи ехъуэхъунщ. Сыту фIы дунейм утетыну, фIыуэ 2* 20
плъагъум уэри фIыуэ укъилъагъужу… Ауэ… догуэт. Зы махуэ, сытыт абы гукъеуэ щыхъуауэ къысхуиIуэтэну къыщIидзэу сэ къысфIэмыIуэхуар…
Хьэсет къыжриIэу Чэсэм къыфIэмыIуэхуар зэрыIуэхушхуэр абы щыгъуэ езы къыжезыIами зэхищIыкIыщатэкъым. Ар иджыри Iуэху щэхут, зыхуэкIуэнури зыми имыщIэу щIэуфауэ. Хьэсет бюром иригъэблагъэу къыщыщытхъуа, езыри къыщагъэпсэлъа махуэм район тхьэмадэ ГъукIэ Мурат абы гукъэкIыфI къыхуищIат. Бюром и зэIущIэр яухауэ щызэбгрыкIыжхэм, абы райсполкомым и председателыр «уэ сыпхуейщи иужь зыкъигъанэт…» жиIэри къигъэувыIащ икIи щхьэтечу епсэлъащ. Зи гугъу ищIари Хьэсет и комсомол-щIалэгъуалэ гъэш фермэр зей «Бахъсэней» колхозымрэ абы и председатель ХьэлI Уэсмэнрэт. Мурат нэхъапэкIи зэ жиIат Уэсмэн колхоз тхьэмадэ зэрымыхъур икIи гува-щIэхами ар зэхъуэкIын зэрыхуейр. А пIалъэр иджы къэсауэ къилъытэри, Мурат исполкомым и председателым щхьэтечу епсэлъащ: зэ мыхъуми зэ хъунщ жытIэу, а Уэсмэн ахьмакъыр къедмылъэфэкIыу, абы и пIэм мо щIалэщIэ жыджэрыр хуэгъэхьэзырын хуейщ. Уи пщэ изолъхьэри, нобэ-пщэдей мыхъуу, отчет-хэхыныгъэ собранэм ирихьэлIэу гъэхьэзыр… Партым и райкомым и япэ секретарым и унафэр райсполкомым и председателым дежкIэ хэпсэлъыхьыж щымыIэу гъэзэщIэн хуей къалэнт. Абы ищIыIужу, мыр нэгъуэщIым и пщэ димылъхьэу езым къызэрылъысар и гуапэт. ТIу зэригъэшхыурэ езыр дэшхыкIыф зи хабзэ лIы бзаджэ Iущыжьт Зулъкъарней. Жырым хуэдэу къалъытэ, псори зыгъэшынэ езы ГъукIэ Мурати бгъэдэтыкIэ къыхуигъуэтырти, уеблэмэ икIи Iэмал щимыIэм деж, къигъэшыфырт.
Хьэсет колхоз тхьэмадэ къыхэщIыкIын хуейуэ Мурат мурад зэрищIар игу ирахьатэкъым Зулъкъарней. ЩIримыхьам и щхьэусыгъуэри гъэш тIэкIу адрейхэм ялейуэ къишащ жаIэу утыкум къилъэда щIалэжь цIыкIур езым нэхъ и IупэфIэгъу, зыхуей Iуэхутхьэбзэ гуэри щигъуэт колхоз тхьэмадэм и пIэ зэрыригъэувэнум и закъуэтэкъым. Зулъкъарней къедзакъэу, и гум адэ щетIысэхауэ илът нэгъабэ Мурат къридзауэ щыта псалъэр: «Угуэту уемыкIуэкIыу, уи бгыр нэхъ бгъэшыIуэу улэжьэн хуейт уэ, районым унафэу илъыр бгъэзэщIэну уи пщэ къыщыдэхуэкIэ». Хьэсет теухуауэ ГъукIэм ищIа гукъэкIыр Зулъкъарней игу щIримыхьа етIуанэ щхьэусыгъуэри арат: япэр ар езым и къулыкъуми къылъэIэсынкIэ хъуну къыфIэщIат…
Мис а зыщымыгъуазэ къайгъэ къежьапIэр и щIыбагъ дэлъу Хьэсет Къущхьэхъу дэкIащ. МыдэкIэ, зы бжьэ зэдефауэ щызэбгъэдэкIыжым, Зулъкъарней, зыфIимыгъэIуэхущэ хуэдэурэ колхоз тхьэмадэм иридзащ: «Уэ колхоз председателу улэжьэну ухуеймэ, а уи щIалэгъуалэ фермэм и унафэщI щIалэжь цIыкIум кIэ ет». КIэухыр къыкIэлъыкIуэнущ. 21 Кашиф
ЛъыщIэжыкIэ
е ТхьэщIэпскIэ зыгъэкъэбзэжыкIэ?
Рассказ
Къуажэм сыкIуэжынути, маршынэм сежьэу жьауапIэ гуэр сыщIэст. Ауэрэ, сызэджэу сIыгъ кIэзетыр къысIэщIэджэгухьу къызэIущащэу щыхуежьэм, сыдоплъейри, уэшх къызэпхидзырт. ПщIэнышхуэ щыIэ хъункъым жыхуэсIэу, си пIэм сыкъыщимыкIым, ищIэр сигъэлъагъуну арами ярейуэ, абы си кIэзетыр къигъэпскIыу щIедзэ. Махуэныкъуэ уэлбанэ зыфIащар къыщыудафэм, сыт сщIэнт, сыгъумэтIымэурэ унэм сыщIохьэ. Махуэ псом дыгъэми цIыху бахъэми къагъэплъати, ар хуабэ къудейтэкъым – мэ гуры-мыхь гуэрхэри къыпIурыуэрт. А псор зэрысщIэрат мыбы сыкъыщIыхьэну щIызижагъуэр. Сигу иримыхь нэгъуэщI гуэрхэри хэлът Iуэхум: зэрызехьэхэу, кIий-гуохэу, кIуэаракъэ, я унэжь щIэсыжхэ нэхъей, IэмыщIэрэ куэщIкIэ яIыгъыу, зыдгъэлъэгъуэщэнкъым жыхуаIэри я пщIыхьэпIэ къыхэмыхуэу, ерыскъы зэмылIэужьыгъуэхэр зыгъэкIуэщI къомым уахэплъэнри удэзымыхьэхт. Ауэ, сыт пщIэн, уигу иримыхьмэ, уахэмыхьэ, уахэмыплъэ… А мурадыр сиIэу, лъэныкъуэегъэз зысщIарэ плIанэпэ гуэр деж зыдэзудыгъуауэ сыздэщысым, джэдгын зи жагъуэ и пэ щIагъ къыщIокIэ, жи, къокIуэхэри си пащхьэ нэхум къотIысхьэ зы фызыжьрэ, и къуэрылъхуу е и пхъурылъхуу къыщIэкIынщ, зы хъыджэбз танэ цIыкIурэ. Нанэм мэрожнэ иIыгъщ, сабийри IэнэщIкъым – мэрожнэм йодзакъэ, псы IэфI трефыхьыж. ПцIы упсын, гуэныхь щхьэ къэхьын хуей, адрейхэм ямыщIэ ялэжьыртэкъым аитIуми. КъыфIэбгъэкIмэ, фIыщIэ яхуэпщI хъунт: япэрауэ, лъэныкъуэегъэз защIат. КъимыдэкIэ, нанэм и мэрожнэр зэкIуэцIихыным и пэкIэ зиплъыхьащ – емыкIу сыкъэзыщIын сыкъилъагъуну пIэрэ жиIагъэнщ. Сэ, зыри къысфIэмыIуэху хуэдэу, си щхьэр щIэIуауэ кIэзетым сеплъмэ, мобы зыщыукIытэн гуэр имылъэгъуамэ… Жылэм къалъагъуу зэкIуэцIимыха, мо хуабэм къигъэтIэтIа мэрожнэр IупэхэмкIи бзэгумкIи къызэщIикъуэурэ иригъэмэрэкIуэхыу щыхуежьэм, зысплъыхьу щIызодзэ: сыздэIэпхъуэн щIыпIэ гуэр къызолъыхъуэ… Мобыхэм ядэшхэ-ядефэ бадзэхэми самыгъэпсэууэ сыкъагъэгубжьати, кIэзетыр щызэкIуэцIыслъхьэжым, фызыжьым сеплъыпэмэ, сыкъоуIэбжь… Си нэр нэжмэ, сыщыуэркъым – мыр зыщIыпIэ щыслъэгъуащ… Хьэмэрэ зэхэзещхъуэн сщIырэ?.. СеупщIын? СемыупщIын?.. Бэлыхь стелъу сыздэгупсысэм, езым сыкъещэхуж: – Мо тхылъымпIэ хыфIэбдзар къэщтэж, хьыи бжэм деж щыт пхъэнкIиилъэм идзэ. Маршынэр къыIухьами еплъ, – жи. Хъыджэбз жыIэщIэ цIыкIур Iуож. СыщыуапIэ зэримыIэм, зи макъ зэхэсхыр зэрыарам шэч 22
къытезмыхьэж сыхъуауэ, мис иджы сеупщIынщ щыжысIэ дыдэм, сабийр къыIуолъэдэж.
– КъэкIуакъым, Мамэшхуэ, маршынэр, – жи. «НетIэ сыщыуатэкъым: анэшхуэ къудейкъым – мамэшхуэ хъуащ. Ахьей хъун! Сэ езыми къуэрылъхум ипхъу цIыкIу щызиIэкIэ, мор сыщиныбжькIэ… Тобэ ярэби, сыт и ныбжьми, и теплъэр фIэкIуэдакъым. Къупщхьэ гуащэм хуэдэу хъыджэбз дахэу щытати, иджы уэс гуащэшхуэм ещхь нанэ хужьыбзэ хъуауэ аращ… Джаур цIыхубз инат! Сыт уи дахагъами, сыт хуэдэу укъызэтенами, щIалищыр хуищIэу дыбгъэлъэпэрэпат… КъыптекIуэдэпар ди ныбжьэгъу Мурат цIыкIу мыгъуэрат… Iэллоуэхь алыхь! Сыт щIа абы лъандэрэ?!. «ЩIа» жыхуэпIэр сыт, зиунагъуэрэ?! Илъэс щэ ныкъуэм… лIэщIыгъуэ ныкъуэми щIигъуащ… Иджыпсту Мурат къыпIузгъэплъамэ, мис абы шэч лъэпкъ къытримыхьэу укъицIыхужынт… Апхуэдизу занщIэу и псэр къыпкIэрыпщIауэ икIи къыптекIуэдэжауэ щыщытакIэ, ахьей укъицIыхужынт… Ара жыхуэпIэр?! Абы и пIэм ситыгъамэ, сэри… ЖыпIэ мыгъуэр сыт? Хьэдрыхэегъу Тхьэм укъысхуимыщIкIэ…
УщIихьауэ хьэм ебгъэхьыр армырауэ къыщIэкIрэ гуэныхь къэпхьамэ, сыкъэпщIэнщ… Апхуэдиз бэлыхьым сыхэмыту, сеупщIмэ, пщIэ сIахыну? – сыщытегушхуэ дыдэм:
– Жэт, тIыкIуэ, маршынэр къыIухьамэ еплъыт, – жери хъыджэбз цIыкIур аргуэру щIегъэж. Зэрыхъуар сымыщIэу, сэри абдеж сыкъотэдж: си маршынэри къэсарэ-къэмысарэ къэсщIэн мурад сиIауэ арати… Сыхьэтым соплъри, ауан зызощIыж… Иджыри фIыуэ ущыс хъунущ, жызоIэ сигукIэ. АрщхьэкIэ сытIысыжыркъым – мо «си ныбжьэгъужьым» сеупщIынымкIэ сыщIэукIытэм щыщт сабийри, «ди Мамэшхуэ къыкIэрыхъыжьа лIыжьыр хэт?» – жиIэрэ, емыкIу сыкъищIмэ… Иджы ари щIэжащ. Сэри сыкъэтэджауэ сыщытыххэщи: – ЕмыкIу сыкъыумыщI, кхъыIэ… ЗыгуэркIэ сыноупщIынут… Зэхэзещхъуэн усщIрэ? Хьэмэрэ?.. Уэрэ сэрэ дызэрыцIыхуу щымытауэ пIэрэ?.. – бзылъхугъэр къысхудоплъей. Ней-нейуэ къызэплъауэ, къотэджри… Мис иджы сэ езым тIэкIу сыхудэплъейуэ, си пащхьэм къоувэ.
– Уэлэхьи, сыщымыуэ!.. Уэрам!.. – си хьэм бажэ къиубыда нэхъей, сыкъыщIэгуфIар сыщымыуауэ къызэрыщIэкIарат. СылIыжь, адэшхуэм сыкъыщымынэж пэтми, мор къызэрысцIыхужам, щыгъупщэх сымыхъуауэ сызэрыгурыхуэм зризгъэщIэгъуэжу арат. Дауэ къыпщыхъурэ, илъэс щэ ныкъуэм щIигъуарэ пэткIэ, къэсцIыхужащ, зиунагъуэрэ!.. Сызыхудэплъейуэ зи пащхьэ ситыр дэ зыдгъэжыгей лъэщмэ, мыр хизыча пхъэхуей дахэу къэтлъытэу щытащ… И цIэр хэтщ жыпIат?..
– Уэлэхьи, уи цIэри къэсщIэжакIэ… У-у-у… Ж-ж-ж?.. Япэ щIыкIэ сынызэроупщIынуращи, укъэсцIыхужар пэж? – Сэ усцIыхууи щытакъым, усцIыхунуи сыхуейкъым! – къысщIокIие. – УлIыжьмэ, уи лIыжьыпIэ ис! УкъыскIэрыхъыжьауэ си щхьэр щIэбгъэузыр лIо?! – и пакетитIыр къипхъутэжауэ щIэпхъуэжырти: – Мамэшхуэ! УмыпIащIэ. Маршынэр иджыри къэсакъым, – жызыIэурэ къыхуэжэ хъыджэбз цIыкIум пожьэри… МакIуэ-мэлъей. А псом я ужькIэ къыумыцIыхужыпIэр иIэт илъэс щэ ныкъуэм щIигъукIэ узэIэбэкIыжмэ, зэныбжьэгъуищ дызыгъэлъэпэрапэу лъэхъуэщым дизыгъэхута бзылъхугъэр?.. 23

Мурати (а лъэхъэнэхэм «зэрымоднэу» щытамкIэ Мурик), Барэсби (Бэрис-Борэ), сэри дызыгъэшкIэт. Ауэ Мурат илъэситIкIэ дяпэ иту школыр къиухат. АбыкIэ фIыщIэр зейр и анэ Зулихъант (Ахъэ). Зи лIыр зауэм хэкIуадэу бынищыр, зым нэхърэ зыр нэхъ цIыкIужу, къызыхуэна нысащIэ щIалэр езыр щымысхьыжу, сабийхэр иригъэджэфат. Ар и псэм щIыщымысхьыжыр и щхьэгъусэм (и гугъэр хихыжыртэкъыми, и «уэсятыр» хужыIэртэкъым) ирита псалъэр игъэпэжын папщIэт: – Пхъур хамэ бынщи, къуэр лъэпкъ къупщхьэщ, жи. Iэмал бгъуэтыххэмэ, щIалэр егъаджэ. Нобэрей дунейр зейр еджахэращ… Дэ къыдэмыхъулIа насыпыр ди щIалэм дэтлъагъумэ… дэплъагъумэ… – зыщIэхъуэпсыр зэримылъагъунур и псэм ищIэ нэхъей, и гур къызэфIэзэрыхьри, Мурадин адэкIэ хупыщатэкъым. Ауэ абы жиIэну зыхуеяр къызыгурыIуа Зулихъан, псэкIэ зыщIищIэжауэ, и щхьэгъусэм и хъуэпсапIэу щытар къайхъулIэнхэ папщIэ, тхьэщIэпсымрэ пщIэнтIэпсымрэ щIагъэнауэ лажьэрт. Пэжщ, а IэнатIэр (и IэнатIэхэр) къыхихын, къылъысын япэкIэ абы куэд зэригъэзэхуат. Iуэхум губзыгъэуи егупсысат: къуажэлIыр щызэблэу правленэм тхьэщIакIуэ-лъэсакIуэу уувыным псалъэмакъ Iэджэ кърикIуэнкIэ зэрыхъунур ищIэрт. АтIэми, Зулихъан щIалэт. ЛIыхэм я нэхэр зыгъэджэгун, ягухэр хьэжэпхъажэ зыщIын, зыгъэхъуэпсэн дахагъи хьэл-щэни бгъэдэлът. И Iэщхьэ-лъащхьэр дэхьеярэ гъэшауэ унэ лъэгур къэзытхьэщI а бзылъхугъэ зэкIужым Iуплъэ лIым (лIыуэ зибжыжмэ!) хьэрэмыгъэ игу къэкIын жыхуэпIэр бетэмалт. Арат Зулихъан зытелъэда мылыр… хьэуэ – пхъэбгъу лъэгур щIэцIэнтхъуэрыгъуэр. Ауэ зегъэуби, уи бын пIыж, жи… А цIэнтхъуэрыгъуэм телъэдэныр къыщIыхихарат: къуажэ унафэщIхэр къэхьэхун, я дзэ къыхуэшу и лъэIур къыщыхуащIэн Iэмал къэгъуэтын хуейт. Дауэ? Жьы пщIэту, укъабзэлъабзэу закъегъэлъагъун. Узинысэхэр, узищхьэгъусэр пщIэжу, напэрэ укIытэрэ уиIэу дунейм тетын… Апхуэдэпсэ зиIэр цIыхум ялъагъу. Абы хуэфащэ пщIэри ямыгъэкIуэду хьэтырыфIи хуохъухэр.
А псоми егупсыса, тэмэму зэзыгъэзэхуа Зулихъан мис иджы сыкъагъэщIэхъункъым щыжиIэм, тогушхуэри: – ЦIыкIухэм я адэр щыдэкIым къэзгъэгугъауэ щытащ, си псэр пытмэ, бынищыр езгъэджэну. Си псалъэм сепцIыжауэ Езым къигъэзэжмэ, сытыфэ къызиплъын? Мыбы щысщIэхэр фэ фызэбгрыкIыжа нэужь злэжьу, итIанэ шкIуолым тхьэщIакIуэ-лъэсакIуэу сывгъэкIуамэ… – жиIэу и щхьэр зыхуигъэтIылъахэр зоплъыж: къыдэбзэджэкIри, дыкъихьэхуащ. И хьэтыр тлъагъун хуейуэ дрихулIащ…
Арати, лэжьапIитI зэдехь: зы IэнатIэм, купщIэншэщ жумыIэмэ, трудоденхэр гъунэжу щыхуатх; етIуанэм, зэрымащIэр дагъуэшхуэу иIэми, ар уимыIэмэ, бынищ тыншу щIыпхуемыгъэджэн улахуэ къыщрат. Абы и закъуэ? Зулихъан иджы махуэкIи щхьэхуитщ: лэжьыгъитIри щищIэр жэщкIэрэщ – цIыхухэр зэбгрыкIыжа е къэмыхъеиххэ щIыкIэщ. Аращи, япэрауэ (нэхъыщхьэри арат), и анэр тхьэщIакIуэ-лъэсакIуэу щIыпIитIым зэрыщылажьэр сабий жьэрэIурэхэм Мурат кърахъуэныртэкъым – ар ящIэми, ялъагъуртэкъым. Мыдрейуэ, увыIэпIэ имыIэу, Зулихъан унагъуэ Iуэхухэри зэрихьэрт, сабиищыр еджэным къыщхьэщичыщэртэкъым. Барэсбийрэ сэрэ ди Iуэхур нэгъуэщIт: дынэхъ зэрыбынышхуэти, дынэхъ егъэджэгъуейт. Ахъэ ещхьу ахъшэ къыщыпхуэлэжьын «къулыкъущIа- 24
пIэу» къуажэм дэтыр а зы школырат. Колхозым «узэрыщыкъулыкъущIэм къыпэкIуэр» налогхэмрэ заемхэмрэ щхьэкIэ узэрахъунщIэрати…
ЖыпIэнурамэ, зэгъунэгъуищри зы классым дыздыщIэтIысхьауэ щытами, Бэрисрэ сэрэ дахэ-дахэу дахуемыгъаджэ мэхъу: школым дыкъыщIашыжурэ дагъэлажьэми, унагъуэ IуэхухэмкIэ дыщIагъанэми… Сытми, Мурат епщIанэр къыщиуха гъэм дэитIур еянэм дыкIуауэ арат.
Ди ныбжьэгъур дэр нэхърэ нэхъ щхьэпэлъагэт. ИкIи нэхъ щIалэ къабзэт. Хъыджэбз цIыкIухэр нэхъ зэхъуапсэхэм ящыщт. КъимыдэкIэ, и анэр щыахъшэрылажьэ «къулыкъущIэкIэ», нэхъ екIууи хуэпат. Езыми, зыгъэлIын тIэкIур и жагъуэтэкъыми, зигъэморякыу, зигъэлетчикыу, – щIалэ цIыкIухэм нэкууи-напIэуи диIэр абыхэм я фащэ дахэр къыдэкIупсрэ щIалэ цIыкIухэр къыдэхъуапсэу, хъыджэбз цIыкIухэр зэрыдгъэукIыу зыгъэпсэхуакIуэ дыкъэкIуэжауэ къуажэ уэрамхэр дгъэбжьыфIэнрат. Пэжщ, ди ныбжьэгъум и анэ Ахъэ нэхъ зэхъуапсэр езым къыхуаший тIэкIум нэхърэ хуэдэ зыщыплI-зыплIытхукIэ нэхъыбэ къэзыхьу илъагъу «уэчтилхэрат». Мыдрейуэ, егъэджакIуэхэм къуажэм пщIэшхуэ зэрыщаIэри и нэгу щIэкIырт. «Уи къуэр уэчтил хъуауэ укърезгъэхьэлIэжащ!» – жиIэу и щхьэгъусэр (ар зэгуэр къэмыкIуэжыну зэи игу къигъэкIыртэкъым) зэригъэгуфIэну къудейр сыт и уасэт?! Абы уасэ иIэххэтэкъым…
АрщхьэкIэ Мурат и анэм пегъэтIылъ:
– КхъыIэ, Ахъэ, зэран укъысхуэмыхъуу, офицеру седжэну сыгъакIуэ. Сыбгъашхэу, сыпхуапэу, уи кIэтIийр уи вакъэпсу илъэсипщIкIэ себгъэджащ. Аргуэру… ди пединститутым… сыщIэтIысхьэфауи сощIри, илъэсиплIышхуэкIэ сыщIэсу… Стипендие къысхуэхьыни-къысхуэмыхьыни… Аргуэрыжьщи, уэ сыпщыгугъыу… Морякыу е летчикыу седжэну сащтэмэ, сахуэпэнущ. Сагъэшхэнущ. Училищэр илъэс цIыкIуищ хуэдизкIэ къызоух. Лейтенант фащэр къысщылыдыкIыу зыгъэпсэхуакIуэ сыкъокIуэжри… Iэпэ зыхуэпший хъыджэбзыр нысэу къыпхузошэри… – ШыщIэ къамылъхум уанэ тумылъхьэ, си щIалэ делэ цIыкIу. Хъыджэбзхэр зэроукIри уэр щхьэкIэ щысщ жиIащ…
– Щысыни ирикъункъым, тхьэ! Ди Мурик хуэдэкъэ хъыджэбз цIыкIухэм яхузэрымыгъэгъуэтыр?! – и шыпхъуитIри я дэлъхум и телъхьэ мэхъу (ахэри я нэ зэблэжыгъуэ ныбжьым нэсат). Борэ-Бэрисрэ сэри ди ныбжьэгъум и лъэныкъуэу дыкъоувэри… Минрэ фIэмыфIми, Ахъэ къытыдогъэхьэ, арэзы дощI. 2.
Тутыни фади зыIузымылъхьэ, школми мыIейуэ щеджа ди ныбжьэгъур лейтенант щIэрыпсу зыгъэпсэхуакIуэ къыщыкIуэжам, Барэсбийрэ сэрэ епщIанэр къэдухауэ арат. Ди Мурик и фащэр, сыт хуэдизкIэ къытщылэлми, дэитIуми чэзуурэ зыдгъэлетчикырт. Дэр дэнэ къэна, Мурат и шыпхъу цIыкIуитIми зыщатIэгъэрейт я дэлъхум и фащэ дахэр. «Дылетчикыу» сурэтхэр зытредгъэх къудейтэкъым – ди хьэблэ хьэгъуэлIыгъуэхэми «къыщытлъэтыхьырт». Пэжщ, къалэм зыщыдгъэлетчиктэкъым – Iуэхум нэхъ хэзыщIыкI Мурат мыбдеж дыщызыхигъэзагъэртэкъым, дыщылIыхъужьыр ди къуажэжьырт.
ЗэрыжысIащи, Мурат дэр нэхърэ нэхъыфIуи школыр къиухат. Мо здэкIуа гуэрми математикэри физикэри щиджати, Бэрисрэ сэрэ пединститутым дыщIэтIысхьэну зыщыдгъэхьэзырым ауэ сытми къыддэIэпыкъуа къудейтэкъым – си пIэкIэ зы экзамен схуитат. 25
Ар зэрыхъуарат. Сэ пасэу зызгъэ-ЩоджэнцIыкIу Алийуэ щIэздзат: школ дерсхэмрэ унагъуэ Iуэхухэмрэ сыкъызэрыдэхуэу, ар къуэдыуэ къыстралъхьами ярейуэ, зыгуэрхэр стхырт. Ари сыкъэмыувыIэжыфу. Арат иныкъуэхэр (нэхъ жьэрэIурэ гушыIэрейхэр) уцIырхъакIуэкIэ, нэхъыфIу къысхущытхэр, ЩоджэнцIыкIу Алийри яфIэмащIэу, ПушкинкIэ къыщIызэджэхэр. Абыхэм сакъызэрыщыхъур езыхэм я Iуэхужт, ауэ сэ литературэм сыдихьэхыр, усэ куэд гукIэ сщIэр пэжт. Си хъуэпсапIэри бзэмрэ литературэмкIэ дезыгъаджэ Бахъсэныкъуэ Мухьэмэд ещхь сыхъунрат. Ар фIыуэ зымылъагъурэ абы щымытхъурэ школми ди къуажэ кIыхьми цIыху щыгъуэтыгъуейт. Сэри абы сыдэплъеиным, зезгъэщхьыным емыкIу пылъу къысфIэщIыртэкъыми, нэкууи-напIэуи сиIэр литературэрат. Абы зыщIыхуэзгъэлъэныкъуабэр нэгъуэщI щхьэусыгъуэхэми къыхэкI къыщIэкIынт: школым сыкъыщIэкIыжрейуэ щыщыткIэ, физикэм, математикэм хуэдэ предметхэмкIэ узэмыджэу дэбгъэхуахэр, блэбгъэкIахэр, дауи, къызэщIэкъуэжыгъуейт. АтIэми, си пIэм уитмэ: узыхэсхэм уи ныбжькIэ уащхьэщыкIамэ, бджыхэмкIэ адрейхэм уакъыкIэрыхуамэ, нэхъ балигъ ущыхъуакIэ, унагъуэ Iуэху нэхъыби уи пщэ къыдэхуэмэ…
Гъэ еджэгъуэ илъэсхэм Iуэху дэсщIыкIыурэ, школыр IэщIыб сщIыуэ щыщытхэм дежи литературэ, тхыдэ, географие сыт хуэдэхэр сэр-сэру зыгуэрурэ зджыми, физикэмрэ математикэмкIэ апхуэдэ зэфIэкI сиIэтэкъым. Арат, си насыпым кърихьэкIыу, школым сыщыщIэтIысхьэжхэм дежи а предметхэмрэ сэрэ гугъу дыщIызэрегъэхьыр. Iуэхур сыкъыщIадзыжыным нэмысми, ерагъпсэрагъыут абыхэм сазэрыIэщIэкIыр. Апхуэдэ шы щIакъуэ утесу къепхьэлIа гъуэгуанэ пакIэм адэкIи пысщэнщ жыпIэу уежьэныр сфIэукIытэгъуэти… Шэми шхуми сист: егъэджакIуэ сыхъунуи си нэ къикIырт, ар къызэхъулIэнкIи сигурэ си щхьэрэ зэтелътэкъым. Зэныбжьэгъуищым дяку зэщыбзыщI, зэщыгъэпщкIу дэлътэкъыми, моитIур къыстегузэвыхьырт. Мурат и анэмрэ и шыпхъуитIымрэ хуиту ябгъэдэсыпIэ имыгъуэту, къуажэм дыкъикIыурэ махуэ къэс лъэсу къалэм дыкъакIуэрт. Iуэхуншэ Iуэхуутэкъым дыкъызэрыкIуэр – еджапIэм щIэтIысхьэну гукъыдэж зиIэхэм я лъэIу тхылъхэр здатхэр зэдгъащIэрт. Нэхъыбэ дыдэу здэплъэхэр сэ си нэр къызыхуикI къудамэрат. Тхыдэм хуеплъэкIхэри куэд хъурт (а къудамэр къэзыухахэм къулыкъу IэнатIэхэр нэхъ къагъуэтырт). Нэхъ мащIэ дыдэу лъэIу тхылъхэр здатыр физикэмрэ математикэмкIэ къудамэрат: – Абы сэ сызэрыщIэтIысхьэр ящIэ. Къызэрыспэмыхъунухэри къагуроIуэри, си гъусэу еджэн мэшынэхэр, – гушыIэрт Борэ-Бэрис. ИтIанэ:
– НакIуэ, хуэмыхужь, си гъусэу ныщIэтIысхьэ. Сыт сщIэн? Алыхьым къыптрилъхьэмэ, фошыгъу шей уефэнщ, жи. Жэндауру уздэслъэфынщ… Зэ дыщIэхуа хъумэ, зыгуэрурэ хэкIыпIэу хъуар къэдгъэсэбэпынщи, а ущIэлIэ факультетымкIэ уедгъэутэкIыжынщ. Сэ, зэрыфщIэщи, яхуэмыгъуэтым сыхуэдэщ, а дызыщеджэнуми хыхьэхэкI гуэрхэр щызиIэнущи…
– Псы икIыпIэм унэмыс щIыкIэ, уи кIэр умыIэт, – сыщIонакIэ мобы. – Ущеджэн папщIэ, япэ щIыкIэ щIэтIысхьэн хуейщ, – щIызогъуж си пэр къыпылэлу.
– Абы дыщIэсу, дыщеджэу вбжы-тIэ усакIуэми полковникми. Фи щхьэ куцI жьажьэхэм хьэпIацIэ хищIэным нэсами, сысейм жьы щIызогъэху. Согъэлажьэ. ФэитIуми игъащIэкIэ фигу къэкIынукъым сэ къэзгупсысахэр…
– А тлъагъухэм нэмыщI, сыту пIэрэ? – Къэзгупсысаращи, фыкъэдаIуэ-тIэ! – и хьэ бажэ къиубыда нэхъей, 26
дуней гуфIэгъуэр иIэу къыдоплъ Барэсбий. – КъызгурыIуащ: зыри жымыIэныгъэр арэзыныгъэ нэщэнэщ, жаIэ.
НтIэ, мы ди зызыгъэусакIуэу физикэри математикэри бжэгъукIэ къраудми зымыщIэм… – сэ сыкъилъыну сыщыхуежьэм: – ТIэкIу езгъэлеягъэнщ. Iэжьэкъур йомыч. Ауэ абыхэм укъызэрагъэлъеижыр, ахэр усэ уцIырхъыным зэремыщхьыр уэр дыдэми пхуэбзыщIыну къыщIэкIынкъым… Апхуэдэу щыщыткIэ, тщIэнури?..
– Куэдрэ дызэгуумыгъэпу, тщIэнур зэ къыджепIэну, ди Кулибин мылъхуэс? – къыщетхъ Мурат.
– Ахьей фыкъысщIэнэкIэн фэ Iэпэгуахъуэхэр. Си мылъхуэсыщхьи, фэ фи пщIыхьэпIэм къыхэмыхуэнухэр схуощI сэ, – зыкъытхуегъэщIагъуэ Борэ-Бэрис. Ауэ абы зыри пэддзыжыфыркъым – ди ныбжьэгъур, зыхэмызагъэ щымыIэу, хуабжьу IэпщIэлъапщIэт: сыхьэт къэс дызэрыIэбэ Iэжьэ цIыкIу. гу цIыкIу щIыным, ахэр зэгъэпэщыжыным, джыдэкI, белыкI, хьэфIанэкI сыт хуэдэхэр фIэлъхьэным и нэр щыпхауэ зэрыхэзагъэм фIилъхьэфынум я гугъу умыщIыххи, сурэт щIын, техын, дызыхуеджэ предметхэм я пкъыгъуэ гуэрхэр гъэхьэзырын жыпIэнущи – ди Кулибиныр упсэут! Пэжщ, ар школым и завхоз Хьид фIыуэ къыщIилъагъур нэгъуэщIт: сабий къуейщIейхэм классыбжэхэм, щхьэгъубжэхэм зыкIэращIэурэ щакъутэ щыIэт. Школым пхъащIэ яIэтэкъым. Захуэр жыпIэмэ, абы иратын улахуэрат ямыIэр. ПщIэншэуадэ Iэтыгъуейщ, жи. Хьид зи щхьэр игъэузрей колхоз пхъащIэхэм зрагъэщIэгъуэкIырт, и хьэтыр къалъагъуми, я нэр къыхузэрагъэдзэкIырти: «Мыхъур щыхъужыр уи дежщ, зи Iэпэм дыщэр къыпыщ ди Борэ-Бэрис цIыкIу», – жиIэурэ, ди ныбжьэгъум тхъупсыр къригъэжэхырт. Апхуэдэ щытхъухэрат ди Кулибиным и улахуэр…
– НтIэ, полковникышхуэмрэ нэхъ усакIуэшхуэжымрэ фэзгъэщIэнуращ… ИгъащIэкIэ фызгъэгупсысами, апхуэдэ хэкIыпIэ щыIэу фэ щхьэ шкIумпIхэм фигу къэкIынутэкъым… КIэщIу жыпIэмэ, полковник, ныбжьэгъу сиIащэрэт щIыжаIэр нобэ хуэдэ зы махуэщи… Ар къытхуумыщIэмэ, нэгъуэщI лIо уэ дызэрыпщыгугъынур? Уи кхъухьлъатэмкIэ укъэкIуэжу фыз къытхуэпшэфыххэнукъым…
– Уэ хьэкIэпычым къыбдэкIуэн къытхуэгъуэтамэ, кIыргъыжу выгужькIэ къыпхуэтшэми, уэзгъадэт… Зи гугъу пщIы а «си» кхъухьлъатэр ди Ахъэ джэдыкIэ шкIумпIкIэ къытхуищэхуа, дызэрыхуейуэ къетхуэкI хъун уи гугъэ? Кхъухьлъатэр, Кулибин, а уэ зэфIэпIу-зэфIэплъхьэхэм щыщкъым… АбыкIэ фыз къыпхуэтшэн уи гугъэмэ, ар умылъагъуурэ, уи гурыгъыр ижынщ…
– Фызышэм дынэсмэ, си япэ ар зылъысыпхъэри дощIэ. Ауэ уэри зэкIэ ущIэмыпхъуэ. Нэхъ Iуэху пIэщIэгъуэу япэ игъэщын хуей щыIэщ… ЩыIэри? Мы ди усакIуэшхуэм и экзаменыр уэ хубот.
– ЖыпIэр сыт, губзыгъэжь? Ар дауэ?
– Дауи-щхьэуи хэмылъу, уэли? У-Джэшмышх Мэдэу… хьэуэ, Ахьмэду экзаменым ущIохьэ. Зы «пятыжьыфI»… «плIы» плIэ Iушэ цIыкIури езгъадэ а зызыгъэусакIуэшхуэм. Къыхубохьри… – ди ныбжьэгъум къигупсысар зэрыделагъэм икIи зэрыемыкIум, апхуэдэпцIхэмкIэ жыжьэ узэрынэмысынум куэдрэ дризэдэуащ. ЯхуэмыувыIэжу хъийм икIыр сэрат: – Ар къыщIэщмэ, Мурати сэри сыт напэр диIэу цIыхум даIуплъэжыну?! – жысIэу уафэм сабэ дэспхъейуэ щыщIэздзэм, мо щIалэ бзаджэм сыкъеубыд: – Ыхьы.. КъыщIэмыщмэ, цIыхум укъамыщIэмэ, напэмкIэ умыплъэу, сытри пщIэ хъунущ! Ара?! Ара, зо?! Уи укIытэр здынэсыр къэдбгъэщIащи, 27
зумыхъунщIэу, уи пIэм ис… ДызэгурыIуа, Мурик?.. ЗызыхъунщIэ едэ, жи. Мобы едгъэдауэ бжы… Пэж дыдэу, институтыр къиухмэ, физикэмкIи математикэмкIи лIо мыбы ебгъэщIэнур? Литературэти, усэти жиIэу ежьэжынурэ… Итхам я бжыгъэмрэ абыхэм къапэкIуэнур зыхуэдизымрэ хузэгъэзахуэмэ, и пыIэжьыр щэ дридзейуэ псэунущ… Ауэ, Мурик, къызжиIакъым жумыIэж: зыбгъэIэзащэу, «тху» къэпхьыну ухуемыжьэ. Мы ди ныбжьэгъур щIэтIысхьа нэужь, экзаменыр «зритам» къыхуэмыцIыхужу къыщIидзыжмэ… мис аращ нэхъ емыкIу хъунур…
– Уа, уи фIэщыпэ уэ хьэмэрэ делафэ къызуплъу угушыIэрэ?
– ИджыпстукIэ си фIэщыпэщ. УщIэтIысхьа, институтыр къэбуха нэужьщ абы дыщригушыIэжынур, – шыд ерыщым хуэдэ Барэсбий иукъуэдиям тхутекIыркъым. ГъэщIэгъуэныракъэ, Мурати хуэм-хуэмурэ мобы и лъэныкъуэ мэхъури, зым тIур ятекIуэнкъэ? Сагъадэ. – ЗызыхъунщIэ едэ щIыжаIэр мис аращ, – къыскIэщIадзэж. – Борэ, абы едгъадэми, а мылым дытемылъадэ щIыкIэ, иджыри зэ быдэу девгъэгупсысыж. ДыкъащIэмэ… – Дауэ укъызэращIэнур? Апхуэдизу щхьэ фытаучылмыщI?
– Псалъэм папщIэ, дыкъацIыхумэ-щэ?
– Уа-ахьа-хьэхь! Фэ цIэрыIуэжьхэр фыкъэзымыцIыху щыIэт?. Уэ, ди ныбжьэгъу летчикышхуэ, укъыщацIыхур уэгуращ: вагъуэхэмрэ марсианкэхэмрэщ… Морщи… хэтщ жыпIат, усакIуэшхуэ, уэ нэхъыфIу укъэзыцIыхур? А-а, къэсщIэжащ: иужьрей илъэситIым физикэмрэ математикэмкIэ зи фэр ипха ди Къанжэ Назирщ… НтIэ, фщIэуэ щытмэ, уэ экзаменыр пIызыхынур фэитIуми игъащIэм къыфтеплъакъым. ИужькIи фэ щIалэ бэлыхьитIыр фыкъилъагъуну Iейуэ и нэ къыфхуикIыну си фIэщ хъуркъым, – ауан дыкъещI Барэсбий. Ауэ зэи щымыуэу зи гугъэж ди ныбжьэгъур мыбдеж щыщIэуауэ къыщIэкIат. А лъэхъэнэм пединститутым и гупэр губгъуэшхуэт. Iэщ хъупIэт. Къалэкум икIыу Затишэм кIуэ гъуэгубгъуитIыр хуэм-хуэмурэ Iэслъэс щыхъуар нэхъ иужькIэщ: гъавэ щащIэу, зыгуэрхэр иращIыхьу хуожьэхэри, губгъуэр Iэзэвлъэзэв, гъуэгубгъухэр Iузэ хъуащ, армыхъумэ дэ институтым дыщыщIэтIысхьэм щыгъуэ, зэрыжысIащи, абы и гупэр къалэкум къикI Iэщым я хъупIэшхуэт. Си пIэкIэ экзамен зытыну кIуа си ныбжьэгъуитIым срагъусэу еджапIэм сыIухьэн сыукIытэри, Iэщым захэзгъэпщкIуати, абдеж си щхьэм хуэзгъэфэщэжар нэгъуэщIым иупэсамэ, къозэуэнт: мы зызыхэбгъапщкIуэхэм нэхърэ сыткIэ унэхъщIагъуэ уэ?..
– Ей былым! ХъуэкIуэнкIэ урикъуамэ, Iэщым къахэкIыж иджы. Мо жэм плъыжьыжьым и бжьэ утIэрэзам ещхьу, щIэгъэкIэрэхъуэжауэ уэ зы «пятыжь» къэпхьащи!.. – дуней гуфIэгъуэр яIэу нызжьэхолъадэ моитIур. – Уи пщыж сэ къысхуэхьар «плIыжь» цIыкIущ, – Барэсбий сиубыдауэ сыкъеIэт. Сыдредзей. Сыкъредзыхыж.
ЦIыхур зэмысэ щыIэ? Сэри «тху» «къызэрысхьам» апхуэдизкIэ сыщогуфIыкIри, оценкэфIыр къэзыхьар сэрауэ си фIэщ хъужа нэхъейщи, укIытэр дэнэ щыIэми сымыщIэжу, си Iупэхэр зэтехьэжыркъым. Зэныбжьэгъуищыр дызэрызохьэ. Дызобэн. ДызэрофыщI. Я нэшхуэхэр къытхущIагъэтIэтIурэ, ди гуфIэгъуэр къагурымыIуэу, зэран дызыхуэхъу жэмхэм я щхьэхэр щIаупскIэ. Iэщ цIывыгъуэщи, я зэбэдзэуэнри щагъэтыркъым.
Ди сабий цIыкIугъэр щыдухар и бжьэшхуэ щIэгъэкIэрэхъуэжар си «тхум» ещхь жэм плъыжьыжьыр щызэбэдзауэм и кIэ фIей бэлацэшхуэр 28
си нэкIум къыщIиупцIа нэужьщ. Абдеж щыри занщIэу щым дохъу. Апхуэдэу тIэкIурэ дыщотри: – Уэли, тхуэфащэр къыдищIам, – жызоIэ: – «тху» щIэгъэкIэрэхъуэжатэкъым уэ пхуэфащэр – уи нэкIур зэрыпхуэстхьэщIарат жыхуиIэщ… – ауэ абы щхьэкIэ дыпхуэгузэвэнти дэ Iейуэ. Аргуэру удыхьэшхынум, утхъэжынум къеблагъэ. Абдеж дэ зэщхь дыхъуар, Николай Васильевич Гоголым и пьесэ цIэрыIуэм зэрыщыжиIауэ, зи щхьэм щыдыхьэшхыжахэрат. Дежьэжауэ къалэкум дыздэкIуэм:
– Ар сигу къэкIыжыртэкъыми, мэлэдецышхуэ нэужьым «тхушхуэ» пхуэзыгъэува егъэджакIуэр къолъэIуащ гъэ еджэгъуэм щIидзэмэ, и кабинетым ущIыхьэну, – жи Мурат. – ЛIо сэ абы сызэребгъэщIынур? – сыкъощтэ: ди пцIыр къыщIигъэщыжу Iуэху дищIыным хуэсхьауэ аращ.
– Умыгужьей, дыгъужьыгур зышха! Къыслъыса билетым сеплъмэ, тынш гуэрти, зыгъэхьэзыр сыт хэмыту, занщIэу Iуэхур зэфIэдгъэкIати, нэгъуэщI зыгуэрхэмкIи къызэупщIу щIедзэри… – КъыбгурыIуа иджы, ахьмакъ?! Игу урихьащи, нэлейкIэ къоплъу… и нэIэ къыптету уригъэджэну аращ. Уи пыIэжьыр щэ дэдзей! Мэрожнэрэ псырэ къызэрытхуэпщэхуну, уи «тхур» зэрыттхьэщIыну ахъшэм ущымысхь, – сиIэм сыщысхьауэ зэрыщымытамкIэ Алыхьыр си щыхьэтщ. Ауэ зи деж сыщIыхьэну «къызэлъэIуар» зэрызгъэщIэхъуар Тхьэм къысхуигъэгъу. 3.
– А махуэм ареным сызыхьа си лъакъуитIыр, абы сымыкIуэ щIыкIэ, фIэбгъэгъукIамэ, мо джаурым сыIуплъэу сызэрехъуэпса си нитIыр ибгъэгъукIамэ, фIыгъуэу щыIэр къыслъыбгъэса сщыхъунти, Алыхь закъуэ… – а тхьэусыхафэр хуэмыухыурэ Ахъэ мыгъуэр дунейм ехыжат. Къэхъуарат. Зэманыр бзаджэти, цIыху цIыкIур, атIэми, пщIэншэу ягъэлажьэ мыхъумэ, зыри зрамыт мэкъумэшыщIэхэр, зэрытщIэщи, налогхэмрэ заемхэмрэкIэ яукIырт. Абыхэм ящыщт зи лIыр зауэм хэкIуэда (езым зэрыжиIэмкIэ къэт) Ахъи. Ешхуэ псоми я къежьапIэу ибжыр районым тхьэусыхакIуэ щыжа махуэрат. Абы кIуэным зыгуэрым тригъэгушхуагъэнт, армыхъумэ жылэм ятелъ бэлыхьыр сэри щхьэ схьын хуей жиIэу абы игу къызэрымыкIам шэч хэлътэкъым. Ахъэ илъагъуртэкъэ езым хуэдэ, къыфIэбгъэкIмэ, зи Iуэху нэхъыкIэж фызабэхэр гъунэжу зэрыщыIэр? Езым бынищ иIэмэ, зым нэхърэ зыр нэхъ цIыкIужу, плIы, тху зыпIхэу, колхозри унагъуэри зэдахьу дапщэт щыIэр? Езым и къуэр, Тхьэм и шыкуркIэ, советскэ офицерщ. Летчикщи, уэри щIыри зэщIегъэхьэ. Ахъшэрылажьэщ. ЩымытутынафэкIэ, щымыфадафэкIэ, улахуэ хъарзынэ къыщраткIэ… ЩIэчэ имыIэу, унагъуэм закъыщIегъакъуэ. Ар ялъагъу. ЯщIэ цIыхум. Арат «фэ зи мыхъуми хэхъуапIэ фиIэщ. Зи бын зыхуэмыпIыжхэм щыщ фызабэ гуэр дгъэувын хуейщ», – жаIэу ар школым къыщIыIуагъэкIыжар. Пэжщ, зыми зыри жимыIэми, Мурат къыпиубыдырт: «Гъэмахуи щIымахуи уи Iэхэр тхьэщIэпс щIыIэ фIейм зэрыхэлъар куэдщ. Уз къыхыумыхыпэ щIыкIэ, къыIукIыж, Ахъэ, школым», – жиIэурэ хъыджэбз цIыкIуитIри я дэлъхум и телъхьэт. Ауэ абыхэм нэхъыбэу Iуэхур зытращIыхьыр я щхьэрат: езыхэр зыщеджэ школым тхьэщIакIуэ-лъэсакIуэу я анэр зэрыщылажьэр зыхуагъэфащэртэкъым. Ауэ мыгъуэр зи мыгъуа анэр жыжьэ плъэрт: 29
«ЩIалэр къызэрыткIэлъыIэбэ ахъшэр нэлогти, зэемти, хъыджэбзитIыр зыхэтым яхэгъэгъуэщэнти жысIэурэ къысIэщIоухэж… А псори зэрызэфIэдгъэкIыр къытхуэзылэжь езы щIалэм и къэшэгъуэ хъуащ, абы лэгъунэр хузэгъэпэщын, унэм къихьэну нысащIэ цIыкIуми пэIэбэн хуейщ… ХъыджэбзитIырщи, адэкIэ егъэджэныр, унэ игъэхьэныр къытпэщылъмэ… ИлъэситI-щы къудей шкIуолым сыIуагъэтыжамэ…» – жиIэурэ, Iэджэ зэригъэзэхуа пэтми, и мурадыр къехъулIатэкъым.
Абыи къигъэгубжьамэ, зыгуэрхэми къызэщIагъэплъамэ, «си щхьэгъусэр къэту, си къуэр Iэфицаррэ сэветскIэм къулыкъу хуищIэу, си пхъуитIыр езгъаджэу, сэ жэщ-махуэ симыIэу сыкIэлъхуозмэ, зэемым нэхъыбэ дыдэкIэ Iэ тезыдзэхэм сыпащIын щIыхуейр сыт?» А псори губжьри зэхилъхьэжамэ, арагъэнт Ахъэ езыхужьэу район унафэщIхэм я деж щIынэсар.
Нэхъыщхьэ дыдэм гъунэгъуу бгъэдамыгъэхьами, зы къулыкъущIэ гуэр деж ягъакIуэ. ПэIущIэм щIохьэри, бжэщхьэIум зэребакъуэу къоувыIэ.
– ШхупцIатэхьэ кIуам, укIытэр къытекIуэу, крушкIэр зэригъэпщкIужам ещхь ухъуа, ди анэ? Жыжьэу щхьэ укъэувыIа? Къыдыхьэ мыдэ, – жиIэу гуапэ дыдэу къыпожьэ стIолышхуэм бгъэдэса хъыджэбзыр. – Уэ сэ слъагъур гъуэгу утетащ. Уешащ. НакIуэ модэ, диван щабэм итIысхьи зыгъэпсэху, – жи. Ауэ Ахъэ и пIэм ижыхьащ. И жьэри хузэщIэхыркъым. ИгукIэ зыгуэрхэр къеIущэщ. Къыпежьар нэкIэ ешх. И лъакъуэм къыщыщIэдзауэ и щхьэм нэс зэпеплъыхь. Хъыджэбзыр гуапэ дыдэу къыщогуфIыкI. ХьэщIэр, и Iэблэр еубыдри, жьантIэм дешэ. ЕгъэтIыс. – Махуэр хуабэщ. Гъуэгу утетащ. Псы щIыIэ тIэкIу ефэ, ди анэ, – жери псы кърет. Зулихъан псы ефэни сыти хэмыту, Iуэхушхуэ зэрехуэ: еплъ пэтми зимыгъэнщIу, и нэхэр хъыджэбзым тенащ. ИтIанэ зыщIыхьа пэшыр зэпеплъыхь. «Сэ сэщхьу зы гумызагъэ гуэру къыщIэкIынщ, къабзэлъабзэ дыдэу зэрехьэ… Ар езым зэрихьэ уи гугъэ? Сэ прабленэм сызэрыIутам хуэдэу, тхьэщIакIуэ-лъэсакIуэ яIэ хъунщ… Мыбы я сурэтышхуэхэрелъ… Къэдабэ хъужауэ, щхьэгъубжэIупхъуэхэр-щэ?!. Ди прабленэмрэ мыбырэ шурэ лъэсрэ я зэхуакущ…»
– Псым ефэ, ди анэ. Уи IэлъэщIри тIэкIу зытегъэкIуэт. Укъэбэкхъа мыгъуэщ. Жыжьэ укъикIа?
– Хьэуэ, дахэ цIыкIу. Къуажэжь сыщыщщ, – а зэрызиплъыхьым хуэдэурэ, къопсалъэ. ИтIанэ стэканыр и Iупэм хуехь. – Псым хуэдэу уаулъагъу, тIасэ. Псы щIыIэфI дыдэщ…
– Уи хьэлэлщ, нанэ… Нанэ жысIэ щхьэкIэ, нанафи птемыту, ущIалэ дыдэ хуэдэщ, тхьэ…
– Зи бзэ IэфI щынэ мэлитI ящIоф, жи. Уи дахагъым хуэдиз IэфIагъи пIурылъу, сыту хъыджэбзыфIыщэ сыкърихьэлIат… Уэ дэнэ ущыщ, дахэ?
– Мы къуажэм. Армыхъу нэгъуэщIыпIэ сыкъикIыу, кIуэркъэкIуэжу мыбы сыщылажьэрэт? Маршынэхэри мащIэмэ, къызат ахъшэ тIэкIури псыкIэ хъууэ… – Уэ узидахагъыр, щIым унамыгъэсу, маршынэкIи укърашэкIын, ахъшэри нартыху гъэпIэнкIауэ, къыптракIутэн хуейщ, тхьэ. – НтIэ, жи! Щыгугъ! Iейуэ укърашэкIынщ! УкърашэкIын сщIэркъым – узэрашэнщи, укъыхыфIадзэжынщ… – къожьэрэIурэ хъыджэбзыр, асыхьэтуи и Iэпэм йодзэкъэж: «Къэзв мыгъуэр сыт?.. НакIуэ, маршынэмкIэ укъесшэкIынщ, узесшэнщ жиIэу зи псэлъафэр мафIэм хисхьэ! Си анэ и ныбжьын фызыжьым къыгурыIуауэ пIэрэ маршынэкIэ укърашэкIынымрэ узэрашэнымрэ зэрызэщхьэщыкIыр?.. Ау-уей, си пIэм щимыткIэ, а псор 30
дэнэ абы щищIэнур?»… ТIэкIу убэуэжамэ, укъыщIэкIуар?.. – хуоплъэкI и хьэщIэм.
– Алыхь, икIи сыкъэбэуэжащи, хъарзынэуи зызгъэпсэхужам, тIасэ. Сыноплъурэ зыпщызмыгъэнщIу, пумэшалыхь, уи дахагъым ситхьэкъуауэ делэм хуэдэу сыщысщи… Сэри ди къуажэ прабленэми шкIуолми сыщылэжьащи, къызгуроIуэ къулыкъущIэхэм зэманыр къазэремэщIэкIыр… «А фыз делэ, къыубжхэр лIо? Сыт хуэдэ къулыкъу зепхьахэр? – жиIэрэ къоупщIмэ, сыкъэпщIэнщ», – зыхуошхыдэж игукIэ – Нанэ IуэхуитIгъэн кIуащ жыхуаIэм ещхьу, зизгъэщIеикIауэ диван щабэм сисщ… СыкъыщIэкIуарат, фи нэхъыщхьэм сыхуэтхьэусыхэнут…
– Тхьэ, нанэ, ди нэхъыщхьэр щымыIэ. МахуипщI курс ягъэкIуащи… ПщэдеймыщкIэщ къыщыкIуэжынур…
– КIуурцри узыншагъэкIэ Тхьэм къригъэух. КъэкIуэжмэ, къытезгъэзэнщ-тIэ.
– Сэ зыгуэркIэ сэбэп сыпхуэхъуфынумэ е нэгъуэщI зыгуэрхэр къыбдэIэпыкъуфынумэ, сыпхуэлъэIуэнщ. УкъызытекIухьар къызжепIамэ… – Тхьэразэ къыпхухъу, си дахэ цIыкIу. СыкъыщIэкIуарат… – и напIэ мыхуадэрэ кIуэрыкIуэм тету, пцIы еупс: – И лIыр зауэм хэкIуэдауэ, и закъуэ бын цIыкIуитху ипIу, кIэлъхуозми щыстэхъану гъунэгъу фызабэ сиIэщ. Езыр зыIурамылъхьэж гуэрщи, къытралъхьэр ихьыну мыхъумэ, къыстохьэлъэ хужыIэнукъым. А тхьэмыщкIэм лей къызэрытехьэр фэзгъэщIэну, фыкъыщхьэщыжыну сывэлъэIуну арат сыкъыщIэкIуар…
– Сыту унанэ фIыщэ уэ!.. Уи цIэр…
– Зулихъанщ, тIасэ…
– Уи фIэщ хъун, Зулихъан, илъэсищ нэсауэ мыбы сыщIэсщи, япэ дыдэ нобэ срихьэлIэу аращ уэ пхуэдэ цIыхуфI. Мыбы къакIуэу хъуар я щхьэ Iуэхущ къызытекIухьыр. Уэ… уэ нэгъуэщIым… зы тхьэмыщкIэ гуэр укъыщхьэщыжын папщIэ… Уэ пхуэдэхэм я цIэр фIыкIэ яIэтын щхьэкIэщ кIэзетхэри радиохэри щIыщыIэр…
«Алыхь-Алыхь, сыкIуэри мафIэм къуацэкIэ сыхэуащ. Схуэфащэр къысщыщIащ… Абы ухуэмеямэ, пцIыупс ухъунтэкъым. СлъэкIыу сыхъуа мыгъуэ? Нысэу сиIэну сызэхъуэпса хъыджэбзыфI дыдэм икIи дахэкIейм тхьэмыщкIафэ зрезгъэплъу, тхьэусыхакIуэ къэзжыхьу дауэ зыкъезгъэщIэнт?.. – жысIэри, зэщхь сыхъуар… – игукIэ къыпогуфIыкI, – зи унагъуэм илъэс хъурейм зэ-тIэу фIэкIа лы щызэрамыхьэж хъыджэбз тхьэмыщкIэхэрат. Ар ныбэизагъым къыхэмыкIыр щыгъэтауэ, апхуэдэу щIащIар хуэкъулейхэу фэ зытрагъэуэн папщIэт, – игу къегъэкIыж колхозхэр щызэхахуа илъэсхэм и нэгу щIэкIыу щыта дыхьэгъхэр. Джэгум кIуэну зызыгъэхьэзыр хъыджэбзхэм зытраутхэну ямыгъуэт дыхум и пIэкIэ бжьыныху фIыуэ яшхырт. Сыт щхьэкIэ? Бжьыныху шыпс щашхкIэ, лы щымыщIэ унагъуэ хуэщIам япхъущ жрагъэIэн папщIэ… Ар щIалэ къыдэхьэхыкIи тхьэмыщкIагъэ гъэпщкIукIи хъун мыгъуэт? Сэри аращ къысщыщIар… Мис апхуэдэ мыгъуэурэ къыщIэкIынщ пцIыупсхэр пцIыупс зэрыхъури, иужькIэ абы зэресэжри… Алыхьым къысхуигъэгъу икIи апхуэдэпцIхэр сримыгъэупс»… – ЕмыкIу сыкъыумыщI… уи цIэмкIи сыноупщIакъым…
– Жанзилэщ. Хэт Женэ, жи, хэти ЖаннэкIэ къызоджэ, – къыпогуфIыкI Жанзилэ-Женэ-Жаннэ.
дыдейхэр АхъэкIэ къызоджэ.
– Уэ уэщхьыркъабзэу, уи цIэу хъуари дахэкIей защIэщ, тхьэ. Сэри – Сэри гъэфIэгъыбзэу апхуэдэу сыноджэ хъуну-тIэ? НэгъуэщIхэм 31
къащхьэщыж цIыхухэр гъэфIэн, фIыщIэ яхуэщIын хуейщ. Уэ абыхэм уащыщщ. Къуажэжь нэс лъэсу укъикIри… – езым и деж къыщежьа пцIыр кIыхь мыхъумэ нэхъ къещтэри:
– НтIэ, Жанзилэ, къезгъэжьауэ сынызэроупщIынурати, емыкIу сыкъыумыщI, тIасэ, бдзэжьеящэ псыхэплъэрейщ, жи. Сэ, и къуэм насып къеуэлIэн папщIэ, нысэфI ещэхэм сащыщщщи…. Уэ цIыкIур ухъыджэбздэс хьэмэрэ?.. Псым хуэдэуи уаулъагъуи уи шейри убагъуэ… Абыхэм я ужькIи зизгъэнауэ сыщIыщысыр сыноупщIын соукIытэри… Iейуэ сигу урихьащи…
– Нысащэ къокIухь. Ара? Уэ узэщэурэ къэбубыда бдзэжьейр уи къуэм фIэIэфIу ишхынкIэ уигурэ уи щхьэрэ зэтелъ? – Женэ и нэ дахитIыр егъэджэгу.
– Зи нысэ зыубрэ зи бын щытхъурэ уи фIэщ умыщI, жи, ауэ си щIалэ цIыкIур сэ жысIэм фIэкIыфынукъым: анэкIэ апхуэдэу гумащIэ мы дунеишхуэм зы тетмэ, етIуанэщ а си Мурат цIыкIу… – И цIэри къэзбгъэщIащ: Мурат… Мурик…
– АIей, къэпщIащ, тхьэ! Нэхъыбэр къызэреджэр Муричщ.
– Сэ сымыцIыхуу пIэрэ а уи Мурикыр? Лажьэрэ? Еджэрэ?
– АIэ! ПцIыхуркъым. Сэ сыщылэжьа шкIуолIыр къиухри… – а къригъэжьам хущIогъуэжри, псалъэ кIапэр псынщIэу щIелъэфыж – нетIэ ар зэ къыщыхигъэщам къемыупщIами, иджы школым сыту узэрыщылэжьар жиIэрэ зыкъыхуигъазэмэ… аргуэру пцIы имыупсмэ, школми правленэми щиIыгъа «къулыкъухэр» мо къулыкъущIэм къримыгъэщIэныр нэхъ фIэзахуэти…
– Дахэм хуэдэу шкIуолыр фIы дыдэу къиухщ, ди анэ, уэ гугъу укъызэрыздехьар куэдщ. Аргуэру зыщIыпIэ сыщебгъаджэу, сэ укъыстелажьэу, Линэрэ Зилэрэщи… ахэр ди хъыджэбз цIыкIуитIращ, егъэджэн хуейуэ, жиIэри… ИщIаращ, тхьэ: тридзэри, Учраинэм кIуэщ, вэенэ училышэшхуэ щIэтIысхьэри… Ар дахэм хуэдэу къиухащ, и дамэтелъхэм вагъуэхэр къыхэцIуукIрэ и бгъэм дамыгъэ лъапIэхэр къыхэлыдыкIыу къэкIуэжри… IэнэщIу къэкIуэжа уи гугъэмэ, ущоуэ, тхьэ! Мыаркъафэмэ, мытутынафэмэ, гъэтIылъыгъэ гуэрхэр дидзыха хъунти, и шыпхъуитIми сэри хьэхэрэщIыхэу къытхуэкIуэжат. ИужькIэщи… зы илъэс зыгъэпсэхугъуэ димыгъэкIыу къокIуэжри, ди унэри ди лъапсэри зыхуей хуегъазэ. ЩIымахуэпхъэр тхузэрегъэпэщ ари къутэжауэ гъущапIэм щIелъхьэжри… Жэмымрэ шкIэмрэ яшхыну мэкъурщи… Ар сигу къэкIыжыртэкъыми, си щIалэ цIыкIум зэуэ ныбжьэгъуфIитI иIэщи… Зэш псори зы анэ къилъхуркъым жыхуаIэр аищым я деж щынэрылъагъущ, тхьэ… Гъэмахуэ зыгъэпсэхугъуэ къэс абыхэм ящIэр пщIэрэ, Жанзилэ дахэ цIыкIу! Iуэхуншэу, хьэулейуэ дэмытхэу, зызэрагъэпэщ, традзэри урыс мэкъум макIуэхэр. ЩхьэупсыпIэ, пащIэ-жьакIэ упсыпIэ къудей ямыгъуэту мэлажьэхэри, цыджанхэм хуэдэу зэщIэкIэжауэ, ауэ улажьэмэ, лыжь пшхынщ псалъэжьыр ягъэпэжрэ, я гуфIакIэхэр ахъшэм къикъутэу къытхуокIуэжхэри…
– Зи насыпхэ, апхуэдэкъуэ зиIэхэр ехъулIакъэ?..
– АпхуэдэлIхэр натIэ зыхуэхъуну хъыджэбзхэми я насыпщ, тхьэ!.. А Жанзилэ, къуийм и пыIэр щхьэрыхумэ, укIытэжыркъым, жи. Псыти, сяпэ иту мыбы къэса шейм софэти жысIэурэ, делэIуделафэ зысщIауэ, уэри лэжьапIэ уэзмыту зизгъэнауэ сыщIыщысыр… Дауэ иджы ар зэрыбжесIэнур? Ау-уей, ямыгъэпсалъэ яукIыркъым, сэ къэспсэлъынуращ-тIэ: уэ си нысэ ухъуамэ, ди унэр Алыхьым дыщэкIэ къибгъауэ къысфIэщIынт… 32
– Тхьэ, Зулихъан, уэ сэ слъагъур пэж дыдэу унысэлъыхъумэ… Ауэ, зыхуэдэр умыщIэу, япэ дыдэ уи нэр зыхуэза хъыджэбзыжь цIыкIухэр…
– Ан-на, уэ ухъыджэбзыжь цIыкIу?! Нэ фыгъуэ зиIэр зрамыгъэплъым хуэдэу удахэкIеймэ…
рыгъунэжыр уощIэ уэ, дауи…
– Сэ дахэхэм сащымыщми… – зегъафIэ Женэ: – Шы дахэ мыжэ зэ-
– Ауэ сытми сщIэрэ?! Сэ нобэкъым, тIасэ, нысэ лъыхъуэн щыщIэздзар. Шы дахэ Iэджи къызэдэзгъэжащ. СакIэлъыплъащ. Ауэ си щIалэм пIэщхьагъыу хуэзгъэфэщэн, сэ нысэ схуэхъун яхэслъагъуэркъым зи гугъу пщIы а шы дахэ мыжэхэм… Иджы уэ цIыкIум сыпкIэлъоплъри… а укъызэрысхуэгуэпари, телефонкIэ узэпсалъэхэм уазэрыхуэбзэIэфIри, уи цIыху щIыкIэри зэхэслъхьэжащи… сэ пхузимурадымкIэ сыщыуэмэ, си пэри уэзгъэупIэнщи, жьэрыплъэкIи къызэщ…
– Апхуэдэфэ къызэрызуплъамкIэ Тхьэр арэзы къыпхухъу, Зулихъан. Ауэ зи фэгъу дунейм темыту къыпщыхъу а уи летчикышхуэм… И званиери сытщ жыпIат?..
– Званэри? ВагъуитI хэлъати, иджы щы хъуащи… И ныбжьэгъухэр къызэреджэу зэхэсхыр пэлъкIуовничщ… – ТIэкIу щIэбгъэтхъэIуэ хъунщ, старшэ лейтенанту къыщIэкIынщ, ауэ пэлковники генерали хъуауэ Тхьэм уигъэлъагъу, Зулихъан, – хъыджэбзри жумартышхуэу къыщIокI: лейтенант нэхъыжьыр полковникми генералми негъэс. – Зэгъусэу Тхьэм дигъэлъагъу… Сэ Алыхьым сызэрелъэIуращи, ар къабыл хъумэ, къысхуимыщIа фIыгъуэ щыIэтэкъым… Хъунщ, тIасэ. Сэ иджыри сыкъыфлъыгъуэзэнщ. ФIыкIэ дызэхуэзэну Тхьэм къыщIигъэкI, – жиIэу Зулихъан зыкъеIэтыж. Хэгъэрейри къотэдж. АрщхьэкIэ хьэщIэр ежьэжыркъым – зеплъыхьри щытщ.
– Тобэ ярэби, зейм ещхьыркъабзэу, зыкъэмынэу зэрыкъабзэлъабзэ дыдэ! Къабзэлъабзагъэр сэ сытым хуэдэу сфIэфI! Аратэкъэ… – жиIэну зыхуеяр щIелъэфыж: а и къабзэлъабзагъэри къыхуэщхьэпат ар щIыпIитIми «щагъэкъулыкъущIахэм» щыгъуэ. – Мыбы я унэ лъэгурелъ! Гъуджэм хуэдэу укъощ! Мо нэхущI зэщIэпщIыпщIэ-зэщIэлыдэр-щэ! – Ахъэ блыныщхьэм доплъей. – А нэхущI зэщIэцIууэжри уэ уэщхьыркъэпсщ, тхьэ…
– Сызэбгъэщхьыр сытщ жыпIа, Зулихъан? – хъыджэбзыр къыпогуфIыкI.
– Мо нэхущI зэщIэблыблэ-зэщIэлыдэращ, – жиIэу и Iэпэр хуеший щхьэгъубжэхэм къыдидз дыгъэпсыр зытепщIыпщIэ-зытеджэгухь люстрэшхуэм.
– Тхьэ, Зулихъан, емыкIу сыкъыумыщI, ауэ люстрэм щхьэкIэ «нэхущI» жаIэу игъащIэм зэхэзмыха. Люстрэщи-люстрэщ…
– А си хъыджэбз цIыкIу, ди лустри ди лампIи кIуэда дэ? НэхущI, нэху къэзыщI жыпIэмэ, тыншкъэ икIи адыгэбзэкъэ?
– Узахуэщ, тхьэ! СымыщIэ къэзбгъэщIащи, упсэу…
– Хъунщ, тIасэ. Си мыIуэхухэр зесхуэурэ… – Ахъэ щIокIыж. Абы бжэм нэс дэкIуэта хъыджэбзым ари фIэмащIэу, «и гуащэм» игу нэхъыфIыжу зригъэхьыну пылъ нэхъей, кIэлъыщIокIри, дэкIуеипIэм ирегъэхыж. Абдеж «зэнысэ-зэгуащэм» аргуэру гуапэу сэлам щызэрахыж.
– А Женэ дахэ цIыкIу, нэгъуэщI Iуэху тесщIыкIыурэ, сщыгъупщэжащ: фи нэхъыщхьэм и кIурцхэр къыщиухынур дапщэщу жыпIат? – Тхьэмахуэ дызыхуэкIуэм къытебгъэзэжмэ, къэкIуэжауэ укърихьэлIэнущ. 33
АрщхьэкIэ абыи пэплъакъым Зулихъан – Мурат щхьэгъусэ, езыхэм нысэ яхуэхъун къызэригъуэтам тепсэлъыхьурэ, и пхъуитIым я тхьэкIумэр иудэгуащ. АркъудеймкIи зэфIигъэкIакъым: – А Линэ, уэ упщэдджыжьакIуэщи, пщэдей шкIуол нэужьым арёнэм ужэрэ а Жанзилэр зэбгъэлъэгъуамэ…
– Ахъэ, жыпIэр сыт? Нысаплъэ сыбгъэкIуэну ара? ЕмыкIукъэ ар? – Нысаплъэкъым, делэ цIыкIу, уздэзгъэкIуэнур – я нэхъыщхьэр зэрыщымыIэр сощIэри, абы Iуэху гуэр щхьэкIэ ухуей хуэдэу жозгъэIэну аращ…
– ПцIы сыбгъэупсынуи?! – КIулинэ и нэхэр кърегъэж.
– Фэ фи щхьэж сэ!.. – езым пцIы иупсын хуей зэрыхъуар и пхъуитIым къаримыгъэщIэныр нэхъ фIэзахуэу: – Шэджэм нэс лъэсу сыкIуэри…
– Ахъэ, зо! Абы сыкIуэн сыщхьэхыу аракъым сэ. СыщIэкIуэнур…
– УщIэкIуэнур бжесIакъэ, сыхьэт махуэм хуэзэн цIыкIу? Я нэхъы-
– Ар щIэсу къыщIэкIрэ, кIуэ щIыхьэ жиIэмэ-щэ? ИтIанэ мобы лIо щхьэм деж…
жезбгъэIэнур? – Ахъэ, ей Ахъэ, сэ сыгъакIуэ, кхъыIэ. Мы зыIурамылъхьэжым нэхърэ нэхъыфIу сэ сеплъынщ, тхьэ, абы, – шыпхъу нэхъыщIэм и нэхэр къоцIыщхъукI.
Сытми, а зэдауэр зэриухаращ: зым и урокхэр зэфIокI, модрейм япэ урокым зыкърегъэутIыпщри, зэшыпхъуитIри зэгъусэу районым макIуэ. АитIум къахьа хъыбарыр кIыхьу, зым зыр Iэпиуду къаIуэтэжа нэужь:
– Зи нэр къаплъэрэ, зи псэр хъуапсэу апхуэдэ хъыджэбз зигу иримыхьын зэрыщымыIэр сэ сщIэртэкъэ? Иджы нэхъыщхьэращи, щIалэмрэ абырэ зэрыгъэлъагъун хуейщ…
– ЛIо абы гугъуехьу хэлъыр? Борэ-Бэрис и пщэ дэлъхьи, хъыджэбзыр къигъафэурэ Шэджэм нэс къыпхуришынщ, тхьэ…
– Абыхэм уэ урапшынауэу, сэ сывиIэгуауэу!.. – и шыпхъу нэхъыщIэм Арати, дыздэщыIа мэкъуауэм дыкъызэрикIыжу, Ахъэ ди къурмакъещIонакIэ Линэ.
ищIэм къыщIогъуалъхьэ.
– Сэри, мы Iуэхум куэд щIауэ зыхуэзгъэхьэзырырти, зэрыфлъагъущи, лэгъунэр узэдащ. Дэ зэщыбзыщI дяку дэлъкъым, ахъшащхьэм нэмыщI, мыпхуэдэхэм деж къащтэ хабзэ пхъуантэдэлъ сыт хуэдэхэри сиIэщ. Фэри, фIыкIэ, гуфIэгъуэкIэ Тхьэм къывигъащтэ щIыжаIэращи, ахъшэфI дыдэ къытхуэфхьащи… – АфIэкI хэлъкъэ абы, Ахъэ? Апхуэдэ Iуэхум зыхуэгъэхьэзырын…
– Зыдгъэхьэзыру лIо дыбгъэщIэнур? Iэщ диIэу Къущхьэхъу къитхужынукъым, ди гъавэ губгъуэм илъу къетхьэлIэжынукъым. Лэгъунэр хуэпамэ…
– Хъуэжэи жиIауэ, ахъшэр ди жып илъмэ, жэмыр бэзэрым тетмэ!.. Iуэху мыублэ блэ хэсщ, жи. Зэ къыдэтхмэ, щыIам я нэхъыфIу хьэгъуэлIыгъуэр дэдмыхмэ, шы-уанэ зэтелъ симыIэм и адэм и уасэ, пкъыгъуэ зырызыххэурэ зэпкърыслъхьа си лъакъуэрыгъажэ зэтелъыр хьэлэл пхузощI, летчикышхуэ. СумыгъэпIащIэмэ, а уи кхъухьлъатэхэм нэхърэ мынэхъыкIэу, лъатэу сщIауэ уэзгъэлъагъунщ ар, – Барэсбий къыщылъэтауэ, дамэхэм иригъэщхь и IэблитIыр игъэуфафэрэ къижыхьу утыкум къоувэ.
– Упсэуащэрэт уэ! Алыхьым къуигъэхъулIэ! Ари пхуэщIауэ дыбгъэлъагъунщ, тхьэ, уэ IэпщIэлъапщIэ цIыкIум.
– Мис ар тлъагъумэ, абыкIэ къыхуэтшэнщ-тIэ Ахъэ и нысэр. 3 Заказ №64 34
– Хьэуэ, полковник! Пщэдейрей ныбгъуэ нэхърэ – нобэрей бзу, жи, – Iуэхум си псалъи хызолъхьэ. – ГъущIыр плъа щIыкIэ еуэн хуейщ. КъыщедгъэжьакIэ, и кIэм нэдгъэсынщ. Ахъи хъыджэбзитIми ягу щрихьакIэ… Хъыджэбзаплъэ дыщыкIуам, зыфIэзмыгъэIуэхуурэ, сыпкIэлъыплъати, уи Iупэхэр зэтехьэжыртэкъым. IэкIэ щIалъхьа нэхъей, уи жьэри увыIэртэкъым. Пэжкъэ, Кулибин? ЗэрыжаIэу, Уи гур сердцэ къэзыщIам ХьэкIэзэпхыу укIэрыпщIат, Ар хъуат уи псэм фIэдахэ, Уи нэшхуитIри нэпсей хъуахэт…
– Айдэ мыгъуэ иджы! УсакIуэбзэкIэ къыдэубзэрабзэу щIидзащ, – Борэ-Бэрис ауан сыкъещI. Ауэ, пцIы щхьэ упсын хуей, и пхъуитIыр зэригъэкIуа щхьэусыгъуэм тету, Ахъэ хъыджэбзаплъэ дызыхуищIам усэми уэрэдми я нэхъыфIыр хуэфащэт – и теплъэкIи, дэтлъэгъуа и хьэл-щэн дахэмкIи. Алыхьым укъимыужэгъужыпамэ, зэгуэр зыгуэр пIэщхьагъ пщIыну уи гугъэмэ, апхуэдэр блэбгъэкI мыхъуну къэтлъытат зэныбжьэгъуитIым. Дящанэр щауэрати, абыи, тIэкIу зихъунщIэми (апхуэдэу зыщIищIыр нэгъуэщIт: дыхуэхьэзыркъым), дыщIэкIуар къехъулIэну ищIамэ, дарий шыгур фIэмащIэу, си кхъухьлъатэр къэвгъэдэвай! – жиIэнкIэ зэфIэнэнтэкъым.

– Iэпэдэгъэлэл фщIыуэ Iуэхур зэблэвмыгъэуж, си щIалэ цIыкIухэ, – жиIэурэ ди тхьэкIумакIэм тест Ахъэ. Ар зыхуейр гурыIуэгъуэт: и къуэм и ежьэжыгъуэр къэмыс щIыкIэ, хьэгъуэлIыгъуэр дихыу езыри нысэм тIэкIу бгъэдэсыжыну хуейт.
– НысащIэри здебгъашэу бгъэкIуэжыну ара, Ахъэ, апхуэдизу ущIепIэщIэкIыр? – жытIэри деупщIати:
– Езы цIыкIухэм зэрафIэфIщ, тIасэ. Дызэгъусэнущ жаIэрэ – си нэщ, си псэщ. ЩIалэр дауэ хъурэ, сыт ишхрэ жысIэу сытемыгузэвыхьу, зэщIыгъухэмэ, абы нэхъ гуфIэгъуэ сыту сщIын сэ? Хьэуэ. ЗэкIэ зэгъусапIэ диIэнукъым. Дыщыпсэун къызэзгъэпэщынщи, итIанэ сшэжынщ жиIэрэ – абы щыгъуэми, нысащIэ цIыкIур сипхъу ещанэщи, Алыхьыр зыщ жызыIам тIущ жиIэжыркъым, хъыджэбзитIым я пэ измыгъэщмэ, я ужь къизгъэнэнкъым… АбыкIэ шэч къысхуэзыщIыр си гуэныхьым игъэкIуэнкъым. Нэхъыщхьэращи, фепIэщIэкI: хъунщ жевгъэIэ.
Дэри депIэщIэкIырт. АпхуэдизкIэ депIэщIыкIырти, тщIэрат: къалэр Шэджэм нэхърэ фIыуэ нэхъ тпэжыжьэ пэтми, абы лъэсу дыкъакIуэрт. Маршынэ къатщтэрти, районым зедгъашэрт. Арыншауэ, ди щхьэ фIэлэлу къуажэм дикIыу (абы дэ дызэрыхуейуэ къытхуэхъун маршынэ дэбгъуэтэнукъым) лъэсу махуэ къэс дауэ Шэджэм дыкIуэнт? АтIэми, езыхэм зыдгъэIейтэкъым: урыс мэкъум ахъшэфI дыдэ къитхат. Ди ныбжьэгъу «полковникращи», IэнэщIу Ахъэ къыхуэкIуэжатэкъым. АрщхьэкIэ, лъэсыр ди щхьэ едмыпэсу, сыт хуэдизкIэ зыдгъэкъулей, зыдгъэщIагъуэ пэтми, ди ахъшэр щIэтIысыкI зэпытти, япэу къэхэшар нысэ къэзышэну анэращ: – А си щIалэ цIыкIухэ, Iуэхум феужьэрэкI, маршынэкIэ къэвжыхьу Налшычрэ арёнымрэ яку фитурэ, хьэгъуэлIыгъуэр зэрыдэтхын димыIэжу дыкъэвгъэнэнщи…
– Укъэмыдзыхэ, Ахъэ, ди бгъэм зы щIыIу иту дыкъикIуэтынкъым. Имытыжыххэу дыхущIиубыдэрэ – шы-уанэ зэтелъ и уасэ си лъакъуэрыгъажэр упсэу!.. Ар тщэжынщи…
– Сыт щхьэкIэ, абы сэмэлот къыхэпщыкIыну жыпIатэкъэ? – Ахъэ 35
и пащIэкIэ къыщIогуфIыкI, – ахъшэ Iуэхум нэсу ди жагъуэ къищIакIэ къэгузэвэжауэ, къыддэгушыIэу аращ.
– Самолет къызыхэпщIыкI хъун си лъакъуэрыгъажэ закъуэм фIэкIа щыIэжкъэ? АтIэми, ди ныбжьэгъумрэ ди нысэмрэ я деж лъагъунлъагъу дакIэлъыкIуэмэ, я пхъэнкIийхэм хадзэжауэ абы кхъухьлъатэ къутахуэжь Iэджэ къыщызгъуэтыну хъунщи, мис ахэр зэхуэсхьэсурэ къахэсщIыкIа самолетымкIэ уи къуэмрэ уи нысэмрэ къыпхуэтшэжурэ удгъэгуфIэнщ…
– Самолетыр шыдыгу хъуауэ, узэрыхуейуэ зэпкърыплъхьэ-зэпкърыпхыж хъуну жиIэнщ иджы…
– Сыт хуэфщIэр, тIасэ? Къуэ пцIыупс зиIэм анэр гуфIэ щигъащIэркъым, жи… Ныбжьэгъу сиIащэрэт щIыжаIэр нобэ хуэдэ зы махуэщ. Алыхьырщ, Алыхь нэужьым, фэитIуращ сызыщыгугъыр. Ауэ икIи, къызжиIакъым жывмыIэж, маршынэкIэ къэжыхьыныр нэхъ мащIэ хъун папщIэ, фепIэщIэкI. Хъыджэбзми сытыфэ къывиплъын? АфIэкIа лIыгъэ зимыIэ щIалэшхуищым… Хэт зигъэIэфицаррэ, зигъэпэлъкуовничу, хэти зигъэуэрэдусу, хэти зи… зи… уэ ухэтщ жыпIат, Барэсбий? – Ари? Абы зегъэшырыкъущIэ, ауэ щыхъукIи, шырыкъуитIри лъакъуэ сэмэгум ейуэщ зэрыхуэщIыр… – ауан сщIыну сыхуежьати, Iейуэ щIыхуэ зытригъэхуэнт жи: – Уэ зэхэбуцIырхъэхэм тхьэкIумэ сэмэгуитIкIэ фIэкIа уедаIуэ хъунукъым. Апхуэдэ цIыху щыIэххэкъыми, джэдыкIэ шкIумпIкIи ямыщэхуну зэхэпцIалэхэр къыпхуэнэжащ… – ди зэхъурджауэр кIыхь хъуну къыщIэкIынт, ауэ:
– Хъунщ, тIасэ, ныщхьэбэрей IуэхукIэ. Пщэдей пыухыкIауэ зы жэуап къэфхь, – жери Ахъэ дызэбгрегъэкIыж.
Жэуапу Ахъэ къыхуэтхьаращ: хъунщ жедгъэIащ. Ари зэрыжиIар икъукIэ къехьэлъэкIыпэурэщ, темыгушхуэурэщ. А псалъэ закъуэр зыгуэрым зэхихынкIэ шынэ нэхъей, ерагъыу къыдришеяуэ аращ. Ауэ а къыжьэдэтшамкIи лIыгъэшхуэ зетхьауэ, батэр дгъэшауэ зыдбжыжрэ, дуней гуфIэгъуэр диIэу, маршынэри пщыхьэщхьэ псом тIыгъауэ, Муратхэ я деж дыIуолъэдэжри: – Ахъэ! ГуфIапщIэ дэвай! Уи нысэр къытедгъэхьащ. Къыпхудошэ. ГуфIапщIэу къызэптынури? – Борэ-Бэрис и пIэм изэгъэжыркъым: – Къызэптынури?..
– Сыт, тIасэ, узыхуейр? Уэр щхьэкIэ сигу пымыкIыныр сэ Алыхьым къызимыткIэ. ЖыIэ, сиIэ закъуэмэ…
– УиIэщ-тIэ. Мо фи жэм къуэлэныжьым и бжьакъуитI щIэгъэкIэрэхъуэжам зэуэ сохъуапсэри…
– Щхьэж хуэныкъуэр къилъыхъуэ зэпытщ. Зэ апхуэдэ уехъуапсэри къыпIэрыхьатэкъыми… Къыпхуэтыжыр бжьакъуитIщи, ахэр плъагъуху къэскIэ уохъуапсэ, – сыщодыхьэшх ди ныбжьэгъум: – Абыхэм сэ къахэсщIыкIыну сазэрехъуапсэ бжьэ дахитIым дахагърэ гупсысэу ябгъэдэслъхьэнум хуэдэ уи усэ къуабэбжьабэ купщIэншэхэм игъащIэ псокIэ къаIуэтэфынукъым… УеIусамэ, музычауэ Iэзэм и бжьамийм хуэдэу, зууэ, макъамэ гуакIуэм… дауэ иджы ар уэ тхьэкIумэ Iувым къызэрыбгурызгъэIуэнур? Француз шампанскэм ещхьу пщIыпщIу къызэрылъэлъу…
– Махуэ къэс а уэ узэфэ псыр зэрыпщIыпщIым ещхьу? – аргуэру зысхуэубыдыркъым. – А иджыпсту зэрыIуэнтIахэм нэхърэ нэхъ гъэщIэгъуэныжу, мис мыпхуэдэу, – жери Барэсбий и IитIыр зы телъыджэ гуэру зэблишат, 3* 36
игъэкIэрэхъуати, плъагъумэ сщIэркъым, армыхъумэ ар псалъэкIэ къыпхуэIуэтэнукъым икIи къыпхуэгъэлъэгъуэнукъым.
– Ахэр зэрыпщIынур лIот?
– Ахьмакъ! Дахагъыр зэращIыр пщIэркъэ? Шхурэ мырамысэу ныбэм ираупцIэркъым дахагъыр – нэр игъэгуфIэу, псэр игъэтыншу, уеплъ пэтми зыщумыгъэнщIу удэзыхьэх фIыгъуэщ дахагъыр… ЖыпIэнурамэ, ди Ахъэ къыхуэтшэну нысэм ещхьу. Пэжкъэ, Ахъэ?
– Уэ жыпIэу мыпэж щыIэ, тIасэ? Фочыкум хуэдэу узахуабзэщ, тхьэ: уеплъ пэтми зыщыбгъэнщIыркъым…
– Уи нысэми? Хьэмэрэ си бжьакъуитIми?
– Уэ зэкIэ бжьакъуэ къыптекIа щIыкIэкъым, ауэ Iэщ сэфэтым уихьэным къыпхуэнэжа щыIэкъым: къыпхуэтыжыр бжьакъуитIти, ахэри уэ езым къэбгъуэтыжащ… Ахъэ, адрейхэми гу лъатами сщIэркъым, ауэ а ди нысэ… ди шыпхъу хъунум сэ хьэл гъэщIэгъуэн дэслъэгъуащ… – Сабий цIыкIухэм ещхьу, и Iэбжьанэр зэрыпишхыкIыжра, тIасэ, зи гугъу пщIыр? – мо цIыхубз набдзэгубдзаплъэми гу лъитауэ къыщIокI зыми ямыщIэу си гугъам. – Ар сабий хьэлу къыхуэнауэ арамэ, тыншу зыхедгъэнынт: и Iэхъуамбэм шыбжий щытхуэурэ. Ауэ а хьэлыр гукъеуэшхуэ гуэрым и нэщэнэу къыщIэмыкIащэрэт… ИтIанэ, нысэкIэ сынохъуэпсащ, си къуэ пэлъкуовничым укъезгъэшэнущ жысIэурэ сыздыбгъэдэсым, «угушыIэрейщ, тхьэ, уэ», – жиIэу и дзэлыфэ щитIкIэ, къыпхуэгуфIэу къыптепсэ дыгъэм пшэ мащIэ къытелъэда щIыкIэу, нэщхъей цIыкIу къэхъурэ и нэгур зэхиуфэуи къысфIэщIащ…
– Ей-ей, щывгъэтыж иджы. Шэм куэдрэ ухэплъэмэ, лъы хыболъагъуэ, – жи, – Барэсбий дыкъыжьэдекъуэ Ахъэрэ сэрэ. – Дэ зи унафэ тщIын хуейр нэгъуэщIщ: фызышэу къэтшэну? Унэидзыхьэу къэтхьыну? Хьэмэрэ къэхь-къашэу?..
– Ан-на, абыкIэ езы цIыкIум фепсэлъакъэ? Еу-уей, фэ лIы фыхъуауэ къызыщыхъум фи пыIэхэр щхьэрыкъуащ, – Ахъэ къытщIонакIэ.
– Уэй, Ахъэ, угъэщIэгъуэнмэ уэ! УгуфIэщащи, хабзэри-бзыпхъэри пщыгъупщэжащ. Нэхъыщхьэрати, хъыджэбзыр къытедгъэхьащ. АдэкIэ, зиунагъуэрэ, лъыхъу кIуэн, адэ-анэм я пащхьэ ихьэн хуейщи… – Узахуэщ, Барэсбий. Джэд нэхърэ джэдыкIэ нэхъ Iущщ щIыжаIэр аращ… Мобыхэм я унафэ дэ тщIынкъым. Ауэ сэ нэхъ къасщтэр… закъуэр Алыхьырщ, щIалэ закъуэм и фызышэр моуэ тIэкIу ехьэжьауэ, цIыхум къыддалъагъуу дэтхыну арат… – КIэщIу жыпIэмэ – фызышэу…
– НтIэ, тIасэ.
– Мохэр апхуэдэу хуэмеймэ-щэ? Псалъэм папщIэ я Iуэху хуэмыщIауэ – Фызышэшхуэ дгъэкIуэнкъым, н-на… Затедгъэхьэлъэнкъым.
– Ин-цIыкIуми фызышэр фызышэщ. Зы джэдыкIэ закъуэ фIэкIа уи унэм имылъу сощIри, ин-цIыкIу иIэкъым, ар пшхыну бгъэхьэзырын щхьэкIэ узэрелIэлIэну хъуар зэхуэдэщ… Ауэ щыхъукIэ…
– Узахуэщ, Барэсбий. Сэ нэхъ къасщтэр вжесIэу аращи, благъэхэр зэрыхуейми уемыплъу хъунукъым. ИкIэщIыпIэкIэ зэхэвгъэкI мис ар. УзэгурыIуауэ, узэхуэарэзыуэ къыдэхам, егъэкIуэкIам хуэдэ щыIэкъым. Абы и хъыбарыр зэхэхауэ къысхуэфхь нобэ. Къедгъэблэгъэнухэм яжетIэнур зэлъытар аращ…
Iуэхур къызэрыдэтхынум, зэредгъэкIуэкIыну щIыкIэмкIэ дызэгурые… 37
Iуэну я дежхэм дазэрыхуэкIуэнум ехьэлIауэ къэдгъэхъея псалъэмакъыр Женэ кIэщIу иухащ:
– ЗыщIыпIи фыкIуэнукъым! – тIэкIу дыкъигъэIэнкуну и макъым зрегъэIэт. Япэхэм щыгъуэ и Iэбжьанэр пышхыкIыжын хьэлыр дэтлъэгъуамэ, иджы, апхуэдизкIэ и пIэм къикIати, Iэхъуамбэр пигъэпкIыж пэтащ. Зэныбжьэгъуищыр дызэрызэплъыжам гу лъитащи, тIэкIу ифI зыкърешэжри:
– Нэщхъеягъуэ дыхэтауэ, дыдейхэр мэщыгъуэ, – жери и щхьэр ирехьэх. СыщIэупщIэн, сыхуэгузэвэн хьисэпкIэ, зыгуэр жысIэну сыхуежьати, Барэсбий си лъакъуэм къытоувэ: уи мыIуэху зумыхуэ. Сэри согупсысыж: апхуэдэ Iуэху щыIамэ, алъандэм зыгуэркIэ къыдигъэщIэнтэкъэ? Зыхуэсхьаращ: хуэмыщIахэу арагъэнщ.
– Си щхьэр къыфIэфхащ. Дахэ-дахэу фемыпсэлъахэу пIэрэ? Сэ сыкIуэмэ… – Ахъэ къригъэжьар жьэдыдогуэж:
– Апхуэдэ хабзэ къежьа?! Гуащэр нысэлъыхъу ежьэу? – АIэ, си щIалэ цIыкIухэ! Я унэракъым сыздэкIуэнур – езым и дежщ. СызэхищIыкIыу си хьэтыр къилъагъуну, къысхутегъэхьэну пIэрэ жызоIэри…
– Ахъэ, жыпIэр сыт?! ЛIауэ щылъыр къэзыгъэхъужу къытезыгъэхьэфын, псым зышэфу псы иримыгъафэу къэзышэжыфын ди Кулибиным хузэфIэмыкIар уэ къохъулIэн уи гугъэу… – и пIэм имызэгъэжу, Мурат унэ лъэгур хъурейуэ къежыхь. ИтIанэ, къызыхихар къыпхуэмыщIэну, и щIыб къытхуэгъэзауэ щхьэгъубжэм дэплъу здэщытым: – ТхьэхужыIэу жысIэнщи, лIы зэрыдэкIуэнум щыгуфIыкIыфэ теткъым абы, – къызопсэлъэкI.
– А си делэжь цIыкIу мыгъуэ, нэмыс хэлъщи аращ. НтIэ, лIы сыдокIуэ, сехъулIащ. Пэлъкуовнич сешэ жиIэу щIэбгъэпхъуэну арат? Уэ пхуэдэу мыIэфицарышхуами, уэр нэхърэ куэдкIэ нэхъ щIалэфI уи адэм сыкъыдэкIуэн папщIэ дамэкъуэ мащIэ езгъэкъута пфIэщIрэ? Нэмыс, хабзэ зыхэлъыр, къылъыхъур минрэ игу ирихьу щытми, сызышэн къыкъуэкIа закъуэ жиIэу, и кIэр иIэту щIэпхъуэркъым…
– Ар фи зэманхэрат, Ахъэ. Нобэрей хъыджэбзыжь цIыкIухэм ефий закъуэ, уефииху къэскIэ зы къыщIэпхъуэурэ, уи лэгъунэм щIэз фыз тыншу къыпхуэшэнущ…
– Нэхъ тыншыжуи зэбгрыжыжынухэщ…
– Дэ апхуэдэ нысэ щхьэкIэ дылIэркъым. Мыри зыщывмыгъэгъупщэ, тIасэ: къуэфI уиIэмэ, нысэфIи уиIэщ, жи. Сэ, Тхьэм и шыкуркIэ, си къуэм зытезгъэгусэркъым, нысэ схуэхъунуращи…
– Ди анэ, псы икIыпIэм унэмыс щIыкIэ уи кIэр умыIэт. Мор мыхъумэ, абы ди насып ирапхакъым…
– Мыхъумэ, жыхуэпIэр сыт, н-на?! НтIэ, мы ди Бэрис гушыIэрейм зэрыжиIэу, фыфийуэ уэрамым фыдыхьи, фи лэгъунэм щIэз нысэ къытхуэфшэ… СызэмыдэIуэн севмыгъэдаIуэу, Iуэхур хъун хуэдэу и кIэм нэвгъэс. Хьэуэ жыфIэрэ… – ЖытIэркъым, жытIэркъым, Ахъэ. Уэ уемыжажьэ закъуэ, нэхъ къызэрыпщтэм хуэдэу псори дэ зэфIэдгъэкIынщ, – жызоIэри, Ахъи ди щхьэри къыдогъэпцIэж. Ди Жанзилэ дахэр икъукIэ техьэ-текIыу къыщIокI: зэм содэ, фызэрыхуей фызышэу ирырехъу, жи. Зэм ар идэжыркъым: унэидзыхьэу нэхъ къещтэ. ЩымыхъужкIи къэхь-къашэ хуэдэу доукъуэдий дэ. Ар едгъэдат. АрщхьэкIэ Ахъэ абыкIэ арэзыкъыми, зытемыкIыр зыщ: сэ а а щIалэ закъуэрщ сиIэр. ЦIыхум къыздалъагъуу, и адэр къыщхьэщытым хуэдэу, Iуэхур дэзмыхмэ, нысашэр си ни си пи къихьынукъым… 38
А щхьэусыгъуэри худоIуатэ хъыджэбзым. Тхьэм щхьэкIэ, дызэхищIыкIа хуэдэщ: хъунщ-тIэ. Фызышэмэ – фызышэ, жи. Ахъэ дуней гуфIэгъуэр иIэщ:
– Сэ сщIэртэкъэ а хъыджэбзым зэхэщIыкI зэриIэр. ЦIыху игъэсар гъуэщэнкъым. Ди япэ гуфIэгъуэм зыгуэр къытемыхъуэ, щIегъуэж-къыщIегъуэж къыхэмыкIыж щIыкIэ, Алыхьым и пIалъэр пIалъэщ, пщэдеймыщкIэ щэбэтщ, адрей щэбэт къакIуэм ди нысашэу Iыхьлыхэм, благъэхэм хъыбар ядогъащIэ-тIэ.
Ди Iуэхур зытеухуар Жанзилэ жыдоIэжри, арэзы къыддохъу. Дэри еуэ-еуэкIэ зыдогъэхьэзыр. Дызэхэзожэ. Унафэ дощI. Докъутэж. Аргуэру зыгуэр зэтхъуэкIыжын хуей мэхъу. ДызытемыкIыр зыщ: зэдухылIа пIалъэрати, ар сытым хуэдэу псынщIэу екIэрэхъуэкIа?!.
Ди щхьэр мафIэм хэлъ пэтми, а къытхуэнэжа тIэкIум къриубыдэу, Жанзилэ дылъимыхьэу, зы махуэ дэдгъэкIакъым. Ауэ гъэщIэгъуэныракъэ, сыт дымыщIамэ, я деж дигъэкIуэн идакъым: си шыпхъухэм, си дэлъхухэм ящIэри, абыхэм зыжраIапхъэхэм жраIащ. ЖраIамэ, жраIащ-тIэ. ЯщIэмэ, загъэхьэзырмэ, аращ. Пэжщ, Ахъэ мэгузавэ: благъэ тхуэхъунухэм далъимыхьэу, апхуэдэ хабзэ…
– Къэбублэ хабзэщ, Ахъэ. Правленэм ущылэжьащ, ауэ щыхъукIэ, уэри зыгуэрхэм ущыгъуазэщ. Нысэр къашэ. Нэху къокIхэри, урыс нэчыхьыр ирагъэтх. ИтIанэ…
– Ди зэманхэм щыгъуэ хъыджэбзыр зей унагъуэм адыгэ нэчыхьри щатхырти…
– Фи зэманхэм щыгъуэ, Ахъэ, ар уэ нэхъ пщIэжынущ, нысащIэм и куэншыбэр щауэм къамэкIэ щихырт. Иджы, хъыджэбзхэм куэншыбэ зэрахьэныр щыгъэтауэ, уи нэмыс нэхъ лъагэ ирехъуи, абыхэм зэхыуагъэхынкIэ хъуныр пщIэрэ? Нобэрей щIалэжьхэр бзаджейщи, гъуэншэдж тщагъэзагъэркъым, жаIэу къэувынхэкIэ тIэу еплъынкъым…
– А Барэсбий, а къом мыгъуэр дэнэ щыпщIэрэ, си щIалэ жьэрэIурэ цIыкIу?.. Ди зэманхэми Iэджэ къэхъуу щытащ. И пхъум и дуней тетыкIэм иригузавэ анэм: «Уи щхьэр хъумэ, си хъыджэбз цIыкIу», – жиIэурэ игъэIущырти, мобы гъуэншэджыр зыщихри и щхьэм фIикъуат, жи… Апхуэдэхэм псори Тхьэм дыщихъумэ… Мы зи гугъу тщIыхэр дызыхуэмейщ. Дэ дызыхэтращи, пщэдей пщыхьэщхьэ ди нысашэщи… Ауэ а пщэдейр пщыхьэщхьэр къэмыс щIыкIэ къэхъум феплъ: Жанзилэ зыкърегъэкIэрэхъуэкIыжри: – Фызышэу хъужынукъым, – жи. – Щхьэгъусэу, нысэу фыкъысхуейр пэжмэ…
ныщхьэбэ къызэхуос… – «Пэжмэ», жыхуэпIэр сыт?! Благъэри, Iыхьлыри, ныбжьэгъухэри – Къызэхуэсмэ, хъарзынэщ. Фи деж фызэрегуакIуэу щевгъэкIуэкI. Ауэ мыбыкIэ фызышэ Iуэху фыщыхэмыту…
– Ар дауэ?! Нысэ къыумышауэ, фызышэ-хьэгъуэлIыгъуэ дауэ зэрыдэпхынур? – сыкъолъ сэ.
– Нысэ къэвмышэ хьэмэрэ сывдэкIуэнукъым жысIэркъым сэ… Зыкъомрэ дызэпсэлъа, дызэдэуа нэужь, бжьынэ зэрыгъэкIыжыным хуэIэзэ Бэрис къопсалъэ:
– Ей тхьэкIумэ Iувхэ, жаIэр щхьэ къывгурымыIуэрэ? Фызышэу щымыхъунукIэ, мис иджыт, полковникышхуэ, уи кхъухьлъатэм дыщыхуеипэр: абы идгъэтIысхьэрэ тхьамэ зэфIэкIат. Пэжкъэ, Женэчкэ? Умыгузавэ, мы ди ныбжьэгъум и кукурузникым и адэм и уасэу сэ сщIауэ фэзгъэлъагъуну 39
кхъухьлъатэмкIэ дыщасэ утшэжынщи, уи ныбжьэгъу яшахэри дэсхэри къохъуапсэу… Ей, Женэ, уэ уэщхьу дахэу икIи хъыджэбзыфIу, уэ пхуэдэу мыкъулыкъущIэми содэ, ныбжьэгъу уиIэкъэ? – Си куэдщ, тхьэ.
– Фу дагъэмэ, гъущIыкIэжьымэ жимыIэу, – сэ абыхэм зэи сакъыхэкIынукъым, – дыкъызэрипэсын хуэдэу…
– Апхуэди сиIэщ, Борэ.
– НтIэ, нысэгъуфIу ухуеймэ, апхуэдэ зы схуэгъэтIыгъуэ… – Барэсбий и гушыIэхэр зыхуишэр сыт: мор къытригъэхьэу фызышэмкIэ арэзы ищIыну арат. Ауэ, уи Iэли уи уди – дызыхигъэзэгъакъым. Мурат и щхьэр къыфIэхуащ: Ахъэ фызышэшхуэм зыхуигъэхьэзыращ. Благъэ гъунэгъуи жыжьи къимыгъанэу хъыбар яригъэщIащ. Иджы Iуэхур къызэрыщIидзыжым еплъ. Ар хъунт, дызэгурыIуауэ щымытамэ… Пэжщ, иджыри дунейр къутакъым. Апхуэдэхэри къэхъу хабзэщ: ныбжьыщIитIыр зэгуроIуэри (апхуэдэр нэхъ зи жэрдэмыр пщащэращ) хъыджэбзыр, уэрамым къыщаубыдри, яхь. Е яхь-яшэу зэфIагъэкI. Ар зэращIращ: хъыджэбзыр и благъэ е и ныбжьэгъу гуэр деж макIуэ. И ныбжьэгъуитI-щы щIыгъуу, щауэр абы йокIуалIэри… АдэкIэ щхьэж зэрегупсысщ, нэхъ къызэрищтэщ.
Езым фIэфIыпсу дэкIуэми, яхь къабзэм деж, хабзэ хъуауэ, хъыджэбзыр мэкIий: сахь! Сакъытефхыж жыхуиIэщ. Ауэ кIиикIэхэри зэщхьэщокI: хъыджэбзым и арэзыныгъэ хэмылъу, щIалэ гурбиянхэм къабыдауэ яхьмэ – абы и Iуэхур щхьэхуэщ. А къэхьыкIэм утекIуэдэныр бетэмалщ: судым уратмэ – укъэсыжащ. Мыдрей къэхь-къашэхэм деж кIий-гуоуи хэткъым, къаугъи кърагъэкI хабзэкъым.
Фызышэ IуэхумкIэ дыщызыхимыгъэзэгъэххэм, дэри дыкъызытеувыIар етIуанэращ. Апхуэдэхэм деж зэращIым тету, Жанзилэ и ныбжьэгъу гуэрым хуоблагъэ. Дэри абы докIуалIэ. Къыдошэ. Пхъур зейхэм а пщыхьэщхьэ дыдэм хъыбар ядогъащIэ. Нэху дыкъокIри, къуажэ советым урыс нэчыхьыр щыдогъэтх. Ауэ мыбдеж гуэрым зэныбжьэгъуищыр дызэрегъэплъыж хъыджэбзым:
– Дыдейхэм хъыбар щевгъэщIэнур урыс нэчыхьыр едгъэтха нэужьщ, – жи. Ди дамэхэр дэдгъэуея мыхъумэ, абыи къитха щыIэкъым, жэщыбгым датеуэу дымыгъэпIейтейхэмэ, нэхъ къищтэу хьэмэрэ, ищIар къыхуамыдэнкIэ, яшэжынкIэ шынэрэ – аращ Iуэхур зыхуэтхьар.
– Алыхь, си щIалэ цIыкIухэ, си щхьэр къыфIэфхтэм, – къыхуэтхьа хъыбархэм къедэIуа Ахъэ нэгъуэщI хужыIакъым. И лъэри щIэхуащ, и нэгури зэхэуащи, нысашэ Iуэху зэрихуэу пщIэжынкъым: – Ар дауэ? КъикIуэтыжыпIи димыIэу… Апхуэдэ кIэнджэгу хэт илъэгъуа, сымыгъуэ? Сыхигъэлъадэрэ, си напэр текIауэ сыкъыщIигъэкIыжу… Зыхуейр занщIэу къыджиIамэ, и адэр сыукIа мыгъуэт?.. Ар жысIэ щхьэкIэ, щIэзгъэупщIахэм хъыбар къызэрысхуахьамкIэ, ади иIэжкъым. Арагъэн мыгъуэщ фызышэу къэтшэныр щIимыдар… Щхьэ имыдарэ жысIэу згъэкъуэншэнт, зыхуейр пасэу е дыгъуасэ къыдигъэщIамэ? Иджы… утыкум уафIилъадэу, укъэмыфэу укъытежыжа нэхъей… И кIэр дахэ Тхьэм тхуищI, ди гуфIэгъуэр щIэдзапIэфIкIэ къежьа хъуркъым…
– Умыгузавэ, Ахъэ. Къэхъуам я нэхъыфIу дэтхынщ. Уи нэ къызыхуикI фызышэр уи къуэрылъхумкIэ уэдгъэлъагъунщ. АпщIондэху сэ маршынэрэ самолету сщIынур зыхуэдизыр пщIамэ… – гушыIэну гукъыдэж зимыIэж анэм:
– АпщIондэху си щхьэр мыузащэрэт, щхьэгъавэ цIыкIу, – жери щIокI Ахъэ. СыкIэлъыплъмэ, и лъэр ерагъыу зэблих къудейуэ, шыгъуэгумкIэ 40
екIуэкIырт. Барэсбий хуищIа гущэ хъыринэм деж къыщызэтемыувыIауэ, и гупсысапIэ псыIэрышэ Iуфэм хуэкIуэрт, абы зэригъэзэхуэнухэр зыщIэр Алыхьталэ закъуэрат…
ДызэрызэгурыIуам тету дызэкIуэлIа унэр и теплъэкIэ зы мыхьэнэншэ гуэрт. Ауэ и кIуэцIыр… пхужымыIэн хуэдизу зэщIэузэдат. Ар зэрызэгъэпэщам хуэдэ унэлъащIэ зиIэ ди къуажэшхуэм дэтлъэгъуатэкъым. КъызэрыджаIамкIэ, унэр зейр райпом бухгалтер нэхъыщхьэу щылажьэрт. Машэ хъуа ХьэмщIасэ, зэрыпIащэIуэр думыгъуэмэ, жьы зыщIэт, зещэтэжу къэзыжыхь цIыхубз щIалэт. ДызрагъэтIысхьа диван щабэм и мызагъэу, къыщылъэтурэ абы кIэлъыплъырт Борэ-Бэрис. И гушыIэри зэримыухти: – Женэ, мора сэ къэзбгъэшэнур? Ар къыстеуфэракIэрэ гъуэлъыпIэм срипIытIыхьмэ… псори къытщIэныжащ, – Iущащэрт Барэсбий.
– Умыгузавэ-тIэ, урипIытIыхьынукъым – абы къыхузэпещэ къомыми уэри къыфлъигъэсынукъым ар и нэхъыщхьэм.
– Уэ умыда унэидзыхьэ къабзэм хуэдэу къэсхьмэ-щэ?
– Къэпхьыну хуежьи еплъыж – уи еджапIэри уи IэщIагъэри пхъуэжын хуейуэ укъыщIрагъэдзынщи…
– Ар зыцкIэ дызыхуэмейщ. Абы щыгъуэ, Джэримэси зэрыжиIауэ, си бжэныхъуи-си бжэныхъуэ – си пIэ сисыжынщи нэхъыфIщ… Догуэт зэ! А дэгъуэжьым и Iэпыдзлъэпыдзу къэзыжыхь адрей тIур-щэ? Хьэмэрэ, а нэхъ ущыхуей дыдэм деж, «занято» жиIэу къыпщIэкIие мафIэгу псыунэбжэхэм ещхьу, абыхэми ятетха укъэзыгъэлъеиж «занято» псалъэр? – Ар фи лIыгъэм къызэрихьщ, – щIыIэ-щIыIэу и дзэлыфэ етI. – Абыхэм щхьэкIи лIыгъэ уиIэн хуей? Ахэри щыбухгалтер нэхъыщхьэн хуэдэу, райпо дапщэ ди районым иIэр? – АитIур тыкуэнтету аращ… Абыхэм фадэмыджэгу. Зэуэ бзаджэхэщ, сатум хуэIэзэхэщи, фымыщIэххэу фащэнщи, фыкъащэхужынщ.
– Тыкуэнхэм гъэпщкIуауэ щащэ хьэпшыпхэм хуэдэуи?.. Зи насыпхэ! – Бэрис нэщхъеифэ зытрегъуэ.
– Мохэра зи насыпхэр?
– Хьэуэ! Ахэр фызу зышэнухэращ. Моищым дыщэхэкIрэ цIуугъэнэу къащылыдыкIхэр сщамэ, гъущIыкIэжьурэ зэхуэсхьэсауэ зэпкърыслъхьэ си маршынэ-тракторым есхьэлIэну хъуар къыщIэкIынут…
– Ара къудей си ныбжьэгъухэм уазэрехъуапсэр? МоитIур фэитIум фи фызамэ, маршыни трактори зэрыфщIын щымыIэу, таксикIэ къэвжыхьурэ, фи еджэныр къэвухат. ИтIанэ Iэпэ зыхуэфший къулыкъухэри къыфIэрыхьат… АрщхьэкIэ… Ахъмэт и фо изщ, жаIэу зэхэфха?.. – Барэсбий и щхьэр ещI: зэхихащ. Зыгуэр жиIэнум хунэмысауэ: – ЕмыкIу дыкъэвмыщI щIалэфIхэ, хьэщIэ хьэзыр щхьэкIэ, бысымыр хьэзыркъым, жи. ФыкъэтIыс псынщIэу хъыджэбз цIыкIухэ! Япэ узрихьэлIэ шхыныфIщ жыхуаIэращ. Мыдэ бжьэ зырыз къивгъахъуэ, дывгъэхъуахъуи… Жанэчкэ зыпэсщI яхэткъым си ныбжьэгъухэм. Абы и жагъуэ къэзыщIым фIы щIихыну иремыгугъэ. Ауэ… – ХьэмщIасэ-Машэ кIыхьу икIи дахэу мэхъуахъуэри, и ныбжьэгъуищыр егъагъ.
Гупыр зыгъэгуп гуп и уасэщ, жи, ди Барэсбии и гушыIэ дахэмрэ и хъуэрыбзэхэмрэ щIигъачэркъыми, бзылъхугъищыр къегъэнэщхъыфIэж, я жьафэр къемыхыу егъэдыхьэшх, ари яфIэмащIэу, Iэгуауэшхуэр тхуаIэту дызэхэсащ. Дыхьэшхи зимыIэр, зи фэр техьэтекIыр зи нэгуми гуфIэгъуэ щIагъуэ къимыщыр Жанзилэт. Къыпщыхъунт, залымыгъэкIэ лIы жагъуэ 41
ирату. Абы и щытыкIэр, дауи, зэныбжьэгъуищым дигу ирихьыртэкъым. Арагъэнт Мурати щауэ насыпыфIафэ щIытемытыр.
– НакIуэт, Женэ, уи ныбжьэгъум и кхъухьлъатэр гупсэхуу зэпэдгъэплъыхьыт, – жери къотэдж.
– Зэрылетчикышхуэр и напщIэм телъщи, ар мыбдежми щызыщигъэгъупщакъым: унэ жиIэныр фIэмащIэу, самолет, жи. Феуэ, фыщIэкI. КъытщывбзыщIыну фи щэхур дзыгъуэ цIыкIу ухъуи щIэупхъуэж. Хилъафэм деплъынщ, хабзэкъутэ дымыхъуу, къэдыгъуауэ бжьэ зырыз тIурытI фкIэщIэтфыкIынщи, – Бэрис фадэр кърегъахъуэ…
Зыдмыгъэгувэну ди тхьэкIумэр яIуантIэурэ драгъэжьати, кIыхьыщэ зедмыгъэщIауэ, зыкъыдоIэтыж. АрщхьэкIэ:
– Апхуэдэ нысашэ щыIэ? Зэрызэ зыкъэвмыгъэзауэ… – жаIэри къытпоувхэр. А зэманхэм нэхъыбэу узрихьэлIэу щыта патефоныр мыхъуу, магнитофон гуэр къызэщIагъаплъэри, мохэр ди лъэгум щIыдогъэплъ. Пщащэмрэ щауэмри къызэдэдогъафэ. ХьэмщIасэ-Машэ бзаджэу къыщIэкIри, магнитофонымкIэ къыткIэщIэтхыхьати, къэтпсэлъауэ хъуам дрегъэдэIуэж. Додыхьэшх. Дотхъэж…
Апхуэдэ фIыгъуэр Барэсбий къыплъигъэсынт? НысащIэр IэплIэкIэ къыщIех. БжэIупэ джэгуи тхуащIыж. НысащIэр маршынэм ирегъэтIысхьэ. Сэлам гуапэ зэтхыжауэ дыкъыщежьэжым зэхэтха кIи макъым зэныбжьэгъухэр дыкъегъащтэ – Жанзилэ зэрызищIыр зыхуэтхьынур тщIэркъым. Ди гущхьэIыгъым апхуэдэхэр и мыщыпэлъагъуу къыщIокIри, дигу фIы тхуещI: яфIэфIу яхь хъыджэбзхэми кIийуэ я хабзэщ, жи.
ХьэгъуэлIыгъуэшхуэкIэ дыкърагъэблэгъэж. БжэIупэ джэгуми унэ кIуэцIми щыдгъахъарэ пщэдейр зэхудипIалъэу дызэбгрокIыж.
Барэсбий сэрэ техьэпщIэхэр къэдгъэхьэзырагъэжьти, абыхэмкIэ япэ щIыкIэ Ахъэ зыхуэдгъэщIэгъуэну пщэфIапIэмкIэ дыщIыхьэмэ… Кърегъэгъэх, кIэпхыныкIэкIэ зызэпелъэщIыхьыжри щысщ. КъэхъуамкIэ дыщIэупщIэмэ:
– ЩIалэр шыгъуэгум итщ, – жи. Аращ къыпытхыр.
ХадэмкIэ дыздэкIуэм, псоми хуэIэзэ Барэсбий мыбдежми сэр нэхърэ нэхъ набдзэгубдзаплъэу къыщIэкIащи:
– ГурыIуэгъуэщ, – жи щэху цIыкIуу.
– Сыт гурыIуэгъуэр?! – сыкъолъ сэ.
– УмыкIийуэ, зыплъыхьыт, къаплъэнэф! ЯжьыщIыжу пIэтепхъуэ къыфIадзауэ плъагъурэ? Хьэмэрэ, щхьэ куцIыншэ, апхуэдэу щIащIри къыбгурымыIуэрэ? – минрэ сыщхьэ куцIыншэми, ар къызгурыIуэрт: я нысэм дзыгъуэ джанэр щамыхауэ къызэрашар ягъэлъэгъуэн папщIэт яжьыщIыжа пIэтепхъуэ хужьыбзэр нэхъ IуплъапIэIуэ деж щIрадзыр. Апхуэдэ мыбы щытлъагъуртэкъыми, дэри ди щхьэр къыфIоху. Сэлами-чэлами дыхэмытами, мор къотэдж; ауэ, и щхьэр къиIэту, ди нэгу къиплъэфыркъым, щыуагъэ… емыкIу зыщIауэ зи щIэщхъур къыщIэщыжар езыращ жыпIэнщ.
ЛIы зыIэщIэукIам ещхьу, щыри дыхоплъэри дыщытщ. Япэ зыгуэр жызыIэн къытхэкIыркъым. АрщхьэкIэ игъащIэкIэ апхуэдэу ущытынт?
– Ди нысэ дотэнэхум и гугъэр лIо-тIэ? – япэ къэхэшар Барэсбийщ.
– СщIэркъым. Къыздитшам кIуэжащи, кIэлъыкIуи еупщI, – и щхьэр зэрыщIэIуауэ къопсалъэ Мурат.
– ЩIэпхъуэжакIэ? – УщрахужьэжкIэ, ущIэпхъуэжынкъэ?
– Нобэрей хъыджэбзыжь цIыкIухэр хъыджэбзрэ мыхъыджэбзыжрэ 42
уемыплъауэ къапшэ щIэмыхъунур мис аращ!.. – гушыIэрэ и фIэщрэ къыпхуэмыщIэну, къокIий Борэ-Бэрис. Абы и губзыгъагъыр тфIэделагъэу, дэитIур дыкъодыхьэшх:
– Уэ къыщыпшэкIэ апхуэдэу пщIыну-тIэ?
– Хььа-ауэ! Зыгуэрхэм ещхьу, къасшэр зыхуэдэр сымыщIэу… – ар зриIуэкIыр гурыIуэгъуэти:
– Дэри пэкIэ псы дефэркъым… Дыгъуэпшыхь Iэнэм пэрысшу щIыIусшар игурэ и щхьэрэ зэтелъ–зэтемылъымкIэ, и нэр исщIу, сеупщIыну арати… ЗэкIэ дыздынэса щыIэкъым… ЗэдэгушыIэ, зэпылъ псори зэрышэркъым… Ауэ, минрэ дызэрышами, пкъуэлъIамэ, укъизгъэкIыжынущ щыжысIэм.
– Апхуэдэу ебубыдылIэу зыжепIар уи напэм къызэрыхэмыуамкIэ Iуэхур зыIутыр къыбгурыIуэн хуеящ, губзыгъэжь…
– Напэм къызэрыхэуэ дигъэлъагъунщ, ар и псалъэм тетыжыну къытхущIэкIмэ… «Сэ сыкъибгъэкIыжмэ, фэищыри физгъэтIысхьэнщ», – жиIащ. – Сыт дызригъэтIысхьэнур?
– «Сыткъым», адрейхэр ауан зыщIу зызыгъэгубзыгъэжь – дэнэщ! Мис мыращ, – жери, Мурат Iэхъуамбийр хъару зэтредзэ. Ар тфIэделагъэщи, Барэсбий сэрэ дыкъыщиудауэ додыхьэшх: дыщIагъэтIысыну тщIар сыт? – Ди Iуэхур дыхьэшкъым, си щIалэ цIыкIухэ – дыхьэгъщ, – хуэму къопсалъэ гу лъыдмытэурэ ныдбгъэдыхьа Ахъэ. – Джэд нэхърэ джэдыкIэ нэхъ Iущщ жаIэми, сэ фыкъызэдаIуэмэ… Iуэхур зэкIэ хэIущIыIу сщIынтэкъым… ТхьэщIэпсрэ хъыдан фIейрэ фIэкIа зезмылъэфами, мо сыщылэжьа прабленэми шкIуолми Iэджэ щыслъэгъуащ икIи щызэхэсхащ… Унэидзыхьэхэм адыгэ щIалэ хъарзынэ куэд токIуадэ мыгъуэ… Жыжьэ щхьэ укIуэрэ? Зауэми хэтарэ уIэгъэхэри телъу къэкIуэжауэ щытарэ пэткIэ Къанжэ Назиррэ абы и ныбжьэгъухэмрэ къращIэгъар фщIэжыркъэ? Езы Назир илъэсий, мыдрейхэм…
– Ахъэ! КъыттепIуэхэр сыт? – Мурат и макъым зрегъэIэт. – Абыхэм хъыджэбзыр уэрамым къыщаубыдри къахьат. Дэ… дэ ефэ-ешхэшхуэхэр, джэгужьхэр къыдащIэкIыу къэтшащ.
– А си щIалэ цIыкIу, анэр бынымкIэ зэрыгумыгъуэращ: анэр къызэрыстегузэвыхьу сымыхъуу, фызыр къызэрысхуэшхыдэу сыкъыщIэукI щIыжаIэр. Анэм и бын къэтыр гузэвэгъуэ Iэджэм хегъахуэ, фызым аракъым – и лIыр ефэ-ешхэхэм хэту, пхъужьхэм ящIыгъуу къыщохъури… Сэ фыкъызэдаIуэмэ, фэзгъэщIэнурат…
– НэгъуэщIым зэришар бгъэнысэну… ди ныбжьэгъум Iэпэ къыхуашийуэ… – чыным ещхьу и пIэм йоджэрэзыхь Барэсбий.
– Си ныкъуэшхыр ешхыжри бгъэдэсщ къыхужаIэрэ ауан къащIу… ИгъащIэкIэ уфызыншэмэ нэхъыфIщ, Ахъэ, абы нэхърэ, – си псалъи хызолъхьэ:
– ЖысIэну къезгъэжьар и кIэм нэзвгъэгъэсакъым, тIасэ… А бзылъхугъэ тхьэмыщкIэ цIыкIур щызыгъэуам Тхьэм къыхуимыгъэгъукIэ…
– Хьэбзыр жэжмэ, хьэхъур кIэлъокIуэ! – къолъ Барэсбий.
Ара мыгъуэт ину хужымыIэу, цIыкIуу хуэмыIуатэу щIэфэзыхъуэ-
– ВжесIэнуращи-тIэ, ар щыуащ… Щагъэуащ. КъызгурымыIуэр дэ лъыщIэжыпIэ дыщIищIа мыгъуэращ. Абы зы гукъеуэшхуэ зэриIэр и фэми жыр… 43
къигъэлъагъуэрт. И Iэбжьанэри щIыпишхыкIыжыр къуэлъыр ищIэжырти арат. Ираугъэзыхын си гущхьэ, ар сымылъагъу щIыкIэ, щIы фIыцIэжьыр згъуэтыжамэ, си уэредадэти… А и телъадэ-тежыжхэри фIым къыхэкIыртэкъым… ЖыпIэнурамэ, зэрызигъэбзэжын Iэмал къилъыхъуэу арати… Срагъэсмэ, зыфI, сыкърахужьэжми… Сахьри лей къызахащ жиIэмэ, нэхъ емыкIуншэр щыгъэтауэ, цIыхум я еу-уей къылъысынущ… СыщIэгузавэр… Мобы зэрызигъэкъэбзэжар тхьэщIэпс фIейми, фэ абы и кIэм фикIуадэмэ…
– ДикIуадэми, нэхъыфIщ, Ахъэ, тхьэщIэпс фIейм ухэсу уи гъащIэр пхьы нэхърэ… – Зэ фымыпIащIэркъэ, тIасэ. А фIеигъэм игъащIэкIэ дыхэсыну сыхуей сэ? Сызыхуейр мо къыдэбзэджэкIахэм акъылкIэ датекIуэу… Догуэ, догуэ! Мо унэхъуа тхьэмыщкIэр занщIэу едмыхужьэжу, зы мазэ, мазитI хуэдэкIэ идгъэсарэ…
– Уэли, Ахъэ, дэр нэхърэ куэдкIэ унэхъ губзыгъэм уэ, – Борэ-Бэрис къыпогуфIыкI. – Сэ апхуэдэ гуэр къыслъыкъуэкI хъужыкъуэмэ, мис а уи Iэмалыр къэдгъэсэбэпынщ… – Щичэзуми щимычэзуми уи гушыIэ мышыухэр къыхоIу, – согъумэтIымэ сэ. Си шхыдэным адэкIи пысщэну хъунт, ауэ пщIантIэмкIэ дыкъаплъэмэ…
– Мис мо щIалэ напэншэжьищращ дыгъуэпшыхь ныттеуэу, къыдэфыщIауэу, дызыубэрэжьу ди Жанэ тхьэмыщкIэ цIыкIур кIий-гуоуэ, зилIэжу гъуэгыу къыщIэзылъэфхэу, залымыгъэкIэ маршынэм изыдзэу къыщIэпхъуэжар! – уафэм сабэ дрепхъей дезыгъафэ-дезыгъашхэу, джэгужьхэр къытхуэзыщIу дыкъезыгъэжьэжа ХьэмщIасэ-Машэ. – Сэ жысIэр фи фIэщ мыхъумэ, феупщI мо си гъуситIым. Сэри, моитIуми хэт ищIэрэ жытIэри, насыпыжьыр диIэу, апхуэдэу тщIати, Жанэчкэ и кIий, гъы макъхэри магнитофонкIэ стхат… Си Iуэхущ, тхьэ ари дэри судым щыхьэт дыщымыхъумэ, – Iэжьэкъур иреч главбухым. Дэищым, ди жьэр щапха нэхъей, псалъэ тхужымыIэу дыщытщ. Ахъэ ди уэчыл хъуну хуежьа щхьэкIэ, ямыгъэпсалъэу: – ФынакIуэ! – жаIэри мылицэхэр маплъэ чэтэныщхьэ зытелъ я маршынэмкIэ. Мыдрей хьэщIэ лъапIищыр я «Победэм» йотIысхьэжри…
АдэкIэ къэхъуа къомыр хъыбар кIыхьщ. Абы щIызгъужынур Жанзилэ и псалъэр зэригъэпэжамрэ Ахъэ къыттриIуэгъар натIэ тхуэхъуауэ зэрыщытамрэщ… Мис иджы, мы къезгъэкIуэкIахэр зи кIэм къикIа бзылъхугъэм сыкIэлъыплъу сыздэщытым, си ныбжьын нанэ гуэр ди щIыбагъ къыдэсати:
– Уи мыIуэхум уи бэлагъ хыумыIу къызжепIэми, схуэфащэщ. Ауэ насыпыншэу икIи угъурсызу зызыбжыжу зи дуней гъащIэр къезыхьэкI а тхьэмыщкIэр щхьэ къэбгъэгубжьа мыгъуэ? – Ар уэри пцIыхурэ? – Ар зымыцIыху мы къедзам искъым. ИгъащIэм лIы яхудэкIуакъым. КIуэдри Iэджэрэ къэтащ…
– ЛIы дэмыкIуамэ, а хъыджэбз цIыкIу щIыгъур… – ДэкIуакъым, тхьэ-тIэ. Мо къыздикIухьахэм щипIа хамэ сабийр бын, хъыджэбзышхуэ къыхуэхъущ, ар иригъашэри… А щIыгъу цIыкIур пхъурылъху пэлъытэу къыздишэри къекIуэлIэжащи, абы зэуэ хуэбзэIэфIщ, фIыуэ елъагъури, анэшхуэ дыдэу фIэкIа пщIэнкъым. Ар зи цIыхуфIагъым 44
насыпыншэу, угъурсызу щIызытригъэIукIа мыгъуэр уэ къащIэ. – Нанэр кIыхьу псэлъэну къыщIэкIынт, ауэ, ар сэ къэсщIа хуэдэти: – ЕмыкIу сыкъыумыщI, ди шыпхъу, си автобусыр къэсащ, – жызоIэри, сепIэщIэкIыу унэм сыкъыщIокIыж. АрщхьэкIэ нэкIэ къэслъыхъуэ нанэмрэ и пхъурылъху цIыкIумрэ къысIэщIэлъэгъуэжакъым. Хьэмид
Хъыбархэр Хьэрэмыжьрэ Хьэлэлыжьрэ зэдежьащ:
– ЗекIуэ и вакъэ лажьэркъым, зыгуэр къытпэщIэхуэнщ, – жари.
Зыпс икIри, Хьэрэмыжь жиIащ:
Хьэлэлыжь и гъуэмылэр тхьэрыкъуэф Iэнэм къытрилъхьащ, шэджагъуашхэ шхэхэри ежьэжащ. КIуэм-лъэурэ, пшапэр зэхэуауэ, гъуэгущхьэ зэхэкIыпIэм нэсащ.
– Пщыхьэщхьэшхэ дышхэнщ, – жиIащ Хьэрэмыжь. – Мыбдеж нэху дыкъыщекIынщи, пщэдджыжь дежьэжынщ. – Хъунщ, – жери Хьэлэлыжь и гъуэмылэр тхьэрыкъуэф Iэнэм къыХьэлэлыжь и гъуэмылэр нагъэсри, жэщри абдеж щрахащ. Нэху щыри, гъуэгу техьэжын щыхъум, Хьэлэлыжь жиIащ: – Пщэдджыжьышхэ дышхэнукъэ? Хьэлэлыжь и гъуэмылэм кIэ иратакIэт. Хьэрэмыжь и гъуэмылэм ебтрилъхьащ.
лащ.
– Мыхъумышхэ сыхъуащ, – жиIащ Хьэрэмыжь, Хьэлэлыжь зыкIэригъэхун мурад ищIати. – Сэ ипщэкIэ сыкIуэнщ, уэ ищхъэрэкIэ ех. КъытпэщIэхуэ Iамэ, мыбдеж дыщызэрихьэлIэжынщ.
И гъуэмылэр и плIэм ирилъхьэжри, Хьэрэмыжь ипщэкIэ дэкIуеящ. Сыт ищIэжынт Хьэлэлыжь: псы Iуфэр иубыдри ищхъэрэкIэ иригъэзыхащ, пщыхьэщхьэхуегъэзэкI хъуауэ зы щхьэлыжь бгынэжа ирихьэлIащ. «Жэщыр щисхынщ», – жери щхьэлым щIыхьащ Хьэлэлыжь, ныбэ нэщIти, и щхьэр здижагъуэм, щхьэл гуэным зригъэзэгъащ.
Жэщыбг хъуауэ, щхьэлым зы мыщэ къыщIыхьащ. Мыщэм зигъэукIурия къудейуэ, зы дыгъужь къыщIэпкIащ щхьэлым. Дыгъужьым зы бажи къыкIэлъысащ. Хьэлэлыжь щхьэл гуэным зриудыгъуащ: «СыкъащIэмэ, сызэпкъраудынщ», – жери и псэр IукIауэ.
– Хэт сыт къехъулIа нобэ? – жиIащ мыщэм, и гущIыIу дэгъэзеяуэ здэщылъым. – Бжьахъуэ делэ гуэр къэзгъэунэхуащи, шэджагъуэ жей щищIым, зы бжьэ матэ къыфIесхьэжьэри сытхъэжащ нобэ гуэрым.
– Сэри сытхъэжащ нобэ, – жиIащ дыгъужьым. – Зы мэлыхъуэ срихьэлIати, пщэфIэху, зы мэл къыфIэсхьащ.
– ДжэдылкIэ зыстIыжащ сэри, – жиIащ бажэм. – Джэдыхъуэр псыхьэ къэтыху джэдым я нэхъ пшэрыр къыфIэсхьащ.
Мыщэм, дыгъужьым, бажэм якIэщIэдэIухьщ, нэху игъэщри, Хьэлэлыжь бжьахъуэм деж кIуащ: – Нобэ шэджагъуэ жей умыщI: мыщэм уи бжьэ матэ ихьынущ.
Мэлыхъуэми жриIащ: – УщыпщафIэкIэ мэл хъушэм утемыплъэкъукI: дыгъужьыр къощэнущ. 45
Джэдыхъуэри игъэIущащ: – Псыхьэ ущыкIуэкIэ бажэм ухуэмыбэлэрыгъ.
Мыщэр бжьахъуэм къиумысри къыкIуэцIищыхьащ, дыгъужьыр мэлыхъуэм IэщIэукIэ пэтащ, джэдыхъуэм хьэ къриуштри, бажэр къригъэфыщIащ.
Бжьахъуэми, мэлыхъуэми, джэдыхъуэми къагъэфIащ Хьэлэлыжь, хуэхьынум хуэдиз фIыгъуэ къратри къаутIыпщыжащ.
Хьэлэлыжь гъуэгущхьэ зэхэкIыпIэм къэсыжащ, Хьэрэмыжь абдеж щрихьэлIэжащ. Хьэлэлыжь и плIэм илъ фIыгъуэр щилъагъум, Хьэрэмыжь ехъуэпсэнтэкъэ? – Дэнэ къипха? Къыздрихар жриIащ.
Хьэрэмыжь ежажьэри, пшапэр зэхэуэрэ пэт, щхьэлыжьым зыщIигъэзэгъащ: – Сэри сакIэщIэдэIухьынщи, я щэхур сIуатэмэ, бжьахъуэми, мэлыхъуэми, джэдыхъуэми сагъэфIэнкъэ! – жери.
Жэщыбг хъуауэ, мыщэр, дыгъужьыр, бажэр щхьэлым къыщIэджэдэжащ, зэхэубэрэжьауэ, я щхьэр я жагъуэу.
– Махуэ къэс тызогъазэ, тезгъазэ щхьэкIэ, бжьахъуэм сыкъеумысри, бжэгъу цIынэкIэ сеубэрэжь, – жиIащ мыщэм. – Ноби аращ къызищIар.
– Сэри аращ си махуэр, – жиIащ дыгъужьым. – Мэлыхъуэр схуэгъэбэлэрыгъыжыркъым. Си лъэдийр зэриуд пэтащ нобэ.
– Джэдыхъуэм зы хьэ къарэжь къызиутIыпщри, армыгъуейуэщ сыкъызэрыIэщIэкIар, си кIэр пичащ, – жиIащ бажэм. – Зыгуэр къыткIэщIодэIухь дэ, ди щэхур зыгуэрым еIуатэ.
Щхьэл гуэным иплъэмэ – Хьэрэмыжь илъщ, и нэр къожри.
– Уэраи дызытеунэхъуар! – жари Хьэрэмыжь щхьэл гуэным къралъэфащ, зэпкъраудри мэзым хыхьэжащ.
Зы лIыжь, къуищ иIэти, и лIэгъуэр къыщысым, и къуэ нэхъыжьыр къриджащ.
– Сэ дунейм сохыж, – жиIащ лIыжьым, – сылIэмэ, си ужь къинэм уранэхъыжьщ, нэхъыщIитIым я щхьэр ягъэпсэужыфынущ, уэращ сигу нэхъ зыхуэныкъуэри, си дыщэр къыпхузогъанэ. Дыщэр мыпхуэдэ Iуащхьэм щIэстIащ, – жери Iуащхьэр къригъэцIыхуащ. – Ди зэхуэдэ щэхущ, уи къуэшитIым къыумыгъащIэ.
И къуэ нэхъыжьыр щIигъэкIыжри, и къуэ курытыр къриджащ – Сэ дунейм сохыж, – жриIащ и къуэ курытым. – Нэхъыжьымрэ нэхъыщIэмрэ я щхьэр ягъэпсэужыфынущ, уэ Iыхьэншэ ухъункIэ сошынэри, си дыщэр къыпхузогъанэ. Дыщэр мыпхуэдэ Iуащхьэм щIэстIащ, – жери абыи Iуащхьэр къригъэцIыхуащ. – Ди зэхуэдэ щэхущ, уи къуэшитIым къыумыгъащIэ.
И къуэ курытыр щIигъэкIыжри, и къуэ нэхъыщIэр къриджащ лIыжьым.
лIыжьым.
– Сэ дунейм сохыж, – жриIащ и къуэ нэхъыщIэми. – Уи шынэхъыжьитIыр зэгурыIуэнщи, Iыхьэншэ уащIынщ, абы срошынэри си дыщэр къыпхузогъанэ. Дыщэр мыпхуэдэ Iуащхьэм щIэлъщ, – и къуэ нэхъыщIэми 46
къригъэцIыхуащ Iуащхьэр. – Ди зэхуэдэ щэхущ, уи шынэхъыжьитIым къыумыгъащIэ.
Я адэр лIэри щIалъхьэжа нэужь, зэшищым я нэхъыжьыр пщIантIэм дэбзэхыкIащ. Абы и ужь иувэри, пщIантIэм дэкIащ я къуэш курытыр. Я шынэхъыщIэри якIэлъыдэкIащ. Зым адрейм зыщигъэпщкIуурэ, Iуащхьэм деж щызэIущIэжащ.
– Щхьэ фыкъыскIэлъыдэкIа? – къеплъащ шынэхъыжьыр и къуэ-
– Ди танэр хьэм ишхмэ, жысIэри танэхуж сыкъежьащ, – жиIащ къуэш – Уэри дэнэ укIуэрэ? – къеупщIащ и шынэхъыщIэм. – Ди мэлыр есхулIэжынщ жысIэри сыкъежьащ, – жиIащ я шынэхъышитIым.
курытым.
щIэм.
– НтIэ, танэмрэ мэлымрэ къэвгъуэтыжыху, сэри Iуэхуншэу сыщысынкъым: мы Iуащхьэр къэстIынщ, – жиIащ я шынэхъыжьым.
– Танэри мэлри дэнэ кIуэн: Iуащхьэр къыбдэттIынщ, – жари Iуащхьэм еувэлIащ модрей тIури.
Зэшищыр еувалIэри, Iуащхьэр къатIащ: дыщэ къыщIэкIакъым.
– Ди адэм и уэсят сигу къэкIыжащ, – жиIащ я шынэхъыщIэм, зыкъиIэтыжри. ШынэхъыжьитIми зыкъаIэтыжащ.
– Сыт уэсят къыпхуищIар? – еупщIащ я шынэхъыщIэм.
– «Уи мыпщIэнтIэпс мылъку пхуэхъунукъым» – апхуэдэ уэсят къытхуигъэнатэкъэ ди адэм? – жиIащ я шынэхъыщIэм.
– Узахуэщ: къытхуигъэнащ апхуэдэ уэсят, – жари зэшищыр къежьэКъежьэжауэ къыздэкIуэжым, зылI къарихьэлIащ.
– Гъуэгум сыщепсыхри, сыщхьэукъуэху, си шыр кIуэдащ. Шы къыфIэщIэмылъэгъуауэ пIэрэ? – къеупщIащ лIыр зэшищым.
– Шым и нэ сэмэгур исыжкъым, пэжкъэ? – жиIащ зэшищым я нэхъыжащ.
жьым. – Пэжщ, – жиIащ лIым, – си шым и нэ сэмэгур исыжкъым.
– Ныкъуэлъахъэ илъ шым? – лIым еупщIащ зэшищым я курытыр.
– Ныкъуэлъахъи илъщ, – жиIащ лIым.
– ЩIакIуэ теубгъуа? – еупщIащ зэшищым я нэхъыщIэр.
– ЩIакIуи теубгъуащ, – жиIащ лIым. – Си шыр флъэгъуауэ къыщIокI-тIэ? – Хьэуэ, тлъэгъуакъым, – жаIащ зэшищым.
– Флъэгъуащ. Фымылъэгъуамэ, си шым и нэ сэмэгур зэримысыжри, ныкъуэлъахъэ зэрилъри, щIакIуэ зэрытеубгъуари дэнэ щыфщIэрэ? Шыр фэ ффIэкIакъым. Си шыр къызэфтыж. Дэнэ щывгъэпщкIуар? – къыхигъэзыхьащ лIым.
– Тлъэгъуакъым, дгъэпщкIуакъым, – щыжаIэм, зэшищыр хеящIэм деж ишащ лIым: – Си шыр мы зэшищым яфIэкIакъым – къызегъэтыж, – жери. – Шыр гъуэгум щысфIэкIуэдащ. И нэ сэмэгур зэримысыжри, ныкъуэлъахъэ зэрилъри, щIакIуэ зэрытеубгъуари ялъэгъуащ.
– Флъэгъуа? – къеупщIащ хеящIэр зэшищым.
– Тлъэгъуакъым, – жаIащ зэшищым.
– АтIэ, шым и нэ сэмэгур зэримысыжыр дэнэ щыфщIэрэ? – ИжьырабгъумкIэ зэпхъуэкIыурэ гъуэгунапщIэ удзыр ихъуати, шым и нэ сэмэгур зэримысыжыр къэсщIащ, – жиIащ зэшищым я нэхъыжьым. 47
– Ныкъуэлъахъэ зэрилъыр дауэ къэфщIа? – къеупщIащ хеящIэр. – Ныкъуэлъахъэ имылъатэмэ, шым и фIалъэ лъакъуэмрэ и кIэбдз лъакъуэмрэ я лъэужьыр зэрыувэнутэкъым, – жиIащ курытым.
– Шым щIакIуэ зэрытеубгъуари дэнэ щыфщIэрэ? – ЩIакIуэр шым и пхэщIым къекIуэтэхри, гъуэгу сабэр илъэщIурэ здилъэфати, абыкIэ къэсщIащ, – жиIащ зэшищым я нэхъыщIэм.
– Мы щым лажьэ яIэкъым, – жиIащ хеящIэм. – Уи шыр ялъэгъуакъым. Шым зыхыумыгъэкIыжынумэ, хьэм ямышх щIыкIэ лъыгъуазэ, – жери хеящIэм лIыр къыдигъэкIыжащ.
«Мы зэшищыр цIыху губзыгъэщ, ныжэбэ си унэ изгъэсынщ, згъэхьэщIэнщ», – жери мурад ищIащ хеящIэм. Зэшищыр хьэщIэщым иришэри щынэ хуригъэукIащ, хуигъэпщэфIащ, езыри ядэшхэри, хьэщIэщым икIыжащ. Жэщыбг игъэхъури, бжэщхьэIум къытеуващ хеящIэр: «Мы зэшищыр IуэрыIуэдзщ, сакIэщIэдэIухьынщ», – жери.
Гъуэлъыжауэ здыхэлъым, зэшищым я нэхъыжьым жиIащ: – ХеящIэм дигъэтхъа и гугъэжщ: ныщхьэбэ дигъэшха щынэлым хьэбзымэ къыхех.
– Я пIастэми хьэдэмэ къыхех, – жиIащ курытым.
– Езы хеящIэр тхьэкIумэ жьажьэщ, – жиIащ я шынэхъыщIэм. Зэшищым якIэщIэдэIухьри, зэхихар гъэщIэгъуэн щыхъуауэ, бжэщхьэIум къытекIыжащ хеящIэр. Нэху игъэщри, мэлыхъуэр къриджащ.
– Дыгъуэпшыхь тхуэбукIа щынэм и лым хьэбзымэ щхьэ къыхихрэ? – еупщIащ хеящIэр мэлыхъуэм.
– ПщызбзыщIащ, армыхъу щынэр къэзылъхуа мэлыр лIати, щынэр хьэбз щIэзгъэфурэ спIащ, – жиIащ мэлыхъуэм.
ПщафIэри къриджащ хеящIэм: – Дыгъуэпшыхьрей пIастэм хьэдэмэ щхьэ къыхихрэ?
– Хугур къызэмэщIэкIати, кхъэм сыдыхьэри мэшыщхьэ къэсфыщIат, – зиумысыжащ пщафIэм.
ИтIанэ хьэщIэщым ихьащ хеящIэр.
– Щынэлым хьэбзымэ къызэрыхихри пIастэм хьэдэмэ къызэрыхихри къэфщIащ – абыкIэ фызахуэщ, – яжриIащ зэшищым. – СызэрытхьэкIумэ жьажьэри дэнэ къыщыфщIа? – УмытхьэкIумэ жьажьэтэмэ, укъыткIэщIэдэIухьынтэкъым, – жиIащ зэшищым я нэхъыщIэм.
– Тхьэ соIуэ си пыIэкур къивудакIэ, – жиIащ хеящIэм, къахуэупсэри зэшищыр къригъэжьэжащ. – ДяпэкIэ фэращ жылэм я хеящIэ хъун хуейр.
ЗылI фыз бзаджэ иIэт. Фыз бзаджэр хуэмыхьыж хъуащ лIым, и щхьэр щIригъэхьащ. Хуэмыхьыж щыхъум, фызыр игъэкIуэдын мурад ищIащ лIым. ЗэригъэкIуэдын Iэмал къыхуэмыгупсысурэ, зыбжанэрэ екIуэкIащ.
Зэгуэр, мэз кIуауэ, мей жыг ирихьэлIащ лIыр. Жыгым мы къыпыщэщати, ар къыздищыпым, гъуэ дыдж къыIэщIэлъэгъуащ лIым. «Мэзым къэсшэнщи, мы гъуэм издзэнщ», – жери игу ирилъхьащ лIым. Гъуэм чы тригъэлъадэщ, мэкъу трикъухьыжри къежьэжащ лIыр, гъуэмылалъэм из мы къыздихьри. Мыр фыз бзаджэм игу ирихьащ.
– МыфIэкIа щхьэ къыумыхьарэ? – къыхуилъащ лIым. 48
– Гъуэмылалъэм нэгъуэщI ихуакъым, – жиIащ лIым. – Къэсхьынщ жыпIэмэ, мейр щыбгъуэтынур мыпхуэдэм дежщ, – жери мей жыгыр къригъэцIыхуащ.
Матэ къищтэри, фызыр мэзым кIуащ, мей жыгыр къыщиудыным гъуэ дыджым ихуащ. Зыбжанэ дигъэкIри, лIыр фызым кIэлъыдэкIащ: «И Iуэху зэрыхъуам сеплъынщ», – жери. Гъуэм щыщхьэщыхьэм, кIийгуо макъ зэхихащ лIым. Еплъыхри, благъуэ къыIэщIэлъэгъуащ: благъуэм гузэвэгъуэр телъщ – фызым баш къытрекъутэ.
ЛIыр щеплъыхым, гу къылъитэри, благъуэр гъуэм къипсэлъыкIащ: – Тхьэм и нэфI зыщыхуэн, мы гъуэм сыних – пхуэзмыщIэн щыIэкъым!
Къурагъ иригъэжэхри, благъуэр гъуэм кърихащ лIым – и щхьэм ирилъытащ. «Сыкъэплъэгъуакъым-услъагъужакъым! – жери благъуэр ежьэжащ. – Зэм-зэм укъызихьэлIэмэ, уи хьэтыр слъагъужынщ».
Фызыр гъуэм къринэри, лIыр и унэ ихьэжащ, благъуэр псыщхьэм дэкIуейри, псыр иубыдащ. Псыр благъуэм щиубыдым, жылэр гузэвэгъуэ хэхуащ. ЛIым деж кIуэри жраIащ: – Благъуэм и хьэтыр плъэгъуащ. Уи хьэтыр къилъагъужынщ: псыр къегъэутIыпщыж.
Псыщхьэм кIуэри, лIыр благъуэм елъэIуащ: – Жылэр псы щхьэкIэ зэтолIэ: псыр нэутIыпщыж.
ЛIым и хьэтыр къилъагъури, благъуэм псыр къиутIыпщыжащ.
Зыбжанэ дигъэкIри, псыр иубыдыжащ благъуэм. Жылэр гузэвэгъуэм – Уэр фIэкI, благъуэм зи хьэтыр къилъагъун щыIэкъым: псыр къегъэутIыпщыж, – жраIащ лIым. ЛIыр благъуэм деж кIуащ: – Си хьэтыр къэлъагъу: псыр къэутIыпщыж, – жери. – Уи хьэтыр зэ слъэгъуащ: къысхуэпщIар пхуэсщIэжащ, – жиIащ хэхуэжащ.
благъуэм.
– Мы зэм къэлъагъуж си хьэтыр.
– Хъунщ, мы зэм слъагъужынщ, – жиIащ благъуэм. – АфIэкIа укъысхуэмыкIуэ: уи хьэтыр слъагъунукъым.
Благъуэм псыр къиутIыпщыжащ, арщхьэкIэ зыбжанэ дигъэкIри, аргуэрыжьти, иубыдыжащ. Жылэр гузэвэгъуэ хэхуэжащ. Сыт ящIэнт: лIым деж кIуащ.
– Уи хьэтыр къимылъагъумэ, ди хьэтыр къилъагъунукъым благъуэм: иджыри зэ тхуэкIуэ.
– СыкIуэкIэ къысхуищIэнуIакъым, – жиIащ лIым. – Си хьэтыр зэ къилъэгъуащ, тIэу къилъэгъуащ, ауэрэ къилъагъун?
– АтIэ лIо тщIэнур? – жаIащ жылэм. – ДызэтелIэнущ.
И фызыр игу къэкIыжащ лIым.
– ФынакIуэ, – жиIащ лIым, – псыщхьэм дызэрывгъэхь.
Жылэр игъэIущри, псыщхьэм ишащ. Псыщхьэм щынэблагъэм, езыр япэ итти, ежэжьащ:
– Уанэ мыгъуэр тетлъхьащ: фызыр гъуэм къикIыжащ! – жери.
Благъуэм и псэр IукIащ:
– Фызыр гъуэм къикIыжащ жыпIа? – КъикIыжащ. Плъагъуркъэ: жылэр дыкъызэрыдэхащ, – жиIащ – Абы щыгъуэ сэ мы дунейм сишх щыIэжкъым, – жери благъуэм бгым лIым.
зыщидзыжащ. 49 Зы щIалэ лIыщIакIуэ ежьащ, зы жылэ дыхьэри щIэупщIащ:
– Хэт сигъэлIыщIэн? – жери.
ЗылI къеплъри, щIалэр игу ирихьа хъунти, зыбгъэдишащ: – Сэ узгъэлIыщIэнщ.
– Сыт си лIыщIапщIэр? – щIэупщIащ щIалэр.
– Зы илъэскIэ усхуэлIыщIэмэ, псалъэ пэжищ бжесIэнщ, – къыжриIащ лIым. – Аращ уи лIыщIапщIэр.
«Мыр згъэунэхунщ», – жери щIалэр арэзы хъуащ. ИлъэскIэ игъэлIыщIэри, пIалъэр къыщысым, лIым къыжриIащ:
– Уи мыIуэху зыумыхуэ – ар зы псалъэ. Ерыскъы хьэзыр ублэмыкI – ар етIуанэ псалъэ. Псы икIыпIэр умыщIэмэ, псым ухэмыхьэ – ар ещанэ псалъэ. А щым утетмэ, ущIегъуэжынкъым. Ар уи лIыщIапщIэщи, зэгъэзэгъ. Зыш уэстынщи, унэм унихьэсыжынщ.
Шым къэшэсри, щIалэр къежьэжащ. КъыздэкIуэжым, жэщ къытехъуэри, зы жылэ дыхьащ: «Нэху сыкъыщекIынщ», – жери.
– Ныжэбэ хэт сигъэхьэщIэн? – жери щIэупщIати:
– Ди пщым уигъэхьэщIэнщ, – къыжраIащ. – НэгъуэщIым и хьэщIэщ уихьауэ пщым идэнукъым. СыхьэщIэнщ жыпIэмэ, ди пщым деж екIуалIэ. УщIемыгъуэж закъуэ: пщым уигъэхьэщIэнурэ уиукIыжынущ. «Тлъагъункъэ зэрыхъу», – жери щIалэр пщым деж еблэгъащ. ХьэщIэщым Iэнэ кърахьэри, щIалэм и пащхьэ кърагъэуващ, пщыри къихьэри къыбгъэдэтIысхьащ.
Пщымрэ щIалэмрэ Iэнэм здыпэрысым, пщым и шыбзыхъуэр хьэщIэщым къихьащ: – Шыбзыр щыдыгъум яхуащ, – жери.
Пщым и щхьэр къиIэтакъым. Пщым зыри щыжимыIэм, шыбзыхъуэр хьэщIэщым икIыжащ. ЩIалэми и жьэ зэщIихакъым.
Шыбзыхъуэр хьэщIэщым икIыжри заул дэкIауэ, пщым и мэлыхъуэр – Ди зы мэл хъушэ хьэм яшхащ, – жери. Мэлыхъуэми зы псалъэ жриIакъым пщым, и щхьэр къиIэтыххакъым. Мэлыхъуэр хьэщIэщым икIыжащ. Пщым и хьэщIэ щIалэри Iэнэм зэрыпэрысщ: зы псалъэ къахидзэркъым.
Мэлыхъуэр хьэщIэщым икIыжа нэужь, пщым и зы унэIут къыIуокъихьащ: лъадэ:
– Ди унагъуэбжэр хуэтщIыжащ! – жери. Пщым: «Сыт къэхъуар, сыт щIыхуэтщIыжар?» жиIэн и гугъащ хьэщIэ щIалэм, арщхьэкIэ пщым бадзэ къытетIысхьауэ къыщыхъуакъым.
Пщым зыри щыжимыIэм, унэIутыр хьэщIэщым икIыжащ.
Жэщыр хэкIуэтэху щIалэм бгъэдэсри, пщыр щIэкIыжащ.
ЩIалэр нэху щыху езэгъакъым. «Иш зэрахуари, и мэл хъушэ хьэм зэрашхари, я унагъуэбжэр зэрыхуащIыжари къыфIэIуэхуакъым пщым, – жиIащ щIалэм, пIэм здыхэлъым. – Хьэм и губжьыр кхъуэм трелъхьэ жыхуаIэращ: къызжаIар пэжмэ, пщым сыIэщIэкIуэдэнущ».
Нэху щыри къыщрагъэжьэжым, щIалэр пщым еупщIащ: – Ди пщым и хьэщIэр иригъэукIыж и хабзэщ жари къызжаIащ жылэм сыкъыщыдыхьэм. Ныжэбэ уи хьэщIэщ сисащ. СыщIумыгъэукIар къызжеIэ. – УщIезмыгъэукIар уи мыIуэху зепхуатэкъыми, аращ, – къыжриIащ 4 Заказ № 64 50
пщым. – Шыбзыр яхуащ жиIэри шыбзыхъуэр хьэщIэщым нихьащ дыгъуэпшыхь. Уэ зы псалъи жыпIакъым, уи Iуэху хэлътэкъыми. Шыбзыхъуэм и ужькIэ мэлыхъуэр нихьащ хьэщIэщым, ди мэлыр хьэм яшхащ жери. Абы щыгъуи зы псалъэ жыпIакъым. Ди унагъуэбжэр хуэтщIыжащ жиIэри унэIутри нихьащ хьэщIэщым – щIыхуэтщIыжам ущIэупщIакъым. Уи Iуэху зыхэмылъым уи Iуэху щIыхэплъхьэн щыIэкъым – ар къыптехуэркъым. Зиш яхуар сэращ – сэ шы си мащIэкъым. Хьэм зи мэл яшхар сэращ – мэли си мащIэкъым. Ди унагъуэбжэр хуэтщIыжамэ, уэ сыт къысхуэпщIэжыфынт? Зи мыIуэху зезыхуэращ псоми хэлIыфIыхьыр: апхуэдэм къыпхуищIэнур мащIэщ, уигъэжэкъуэн фIэкI. Гъуэгу утетмэ, уи гъуэгу ирикIуэ, уи мыIуэхум уи бэлагъ хыумыIу. Зи мыIуэху зезыхуэращ сэ езгъэукIыр, – жери пщым щIалэр къригъэжьэжащ.
Къежьэжауэ къыздэкIуэм, гъуэгум лIы гуп щрихьэлIащ щIалэр. ЛIы гупым я гъуэмылэр тхьэрыкъуэф Iэнэм къытралъхьауэ зэхэсти, щIалэр щыблэкIым ирагъэблэгъащ.
– СопIащIэ, – идакъым щIалэм: «СызыгъэлIыщIам и псалъэр згъэунэхунщ», – жери.
– УмыпIащIэ, – къыжраIа щхьэкIэ, щIалэр яхуепсыхакъым, лIы гупым къаблэкIри къежьэжащ. КъыздэкIуэм псы ирихьэлIащ. Псыр къиуауэ, нэри пэри ихьырт. «СызыгъэлIыщIам лIыщIапщIэ къызимытын щхьэкIэ, псалъэ къызжиIэри сыкъиутIыпщыжащ, – жиIащ щIалэм. – Зы шыжь фIэкI игу пыкIакъым. Ерыскъы хьэзырым ублэмыкI къызжиIати, ерыскъы хьэзырым сыкъыблэкIащ – къысщыщIаIакъым. Псы икIыпIэр умыщIэмэ, псым ухэмыхьэ къызжиIащи, ари згъэунэхунщ», – жери шыр псым хихуащ щIалэм.
Уунэхъунумэ, куэдрэ: шыр псым итхьэлащ, щIалэр, и ажал къэса хъунтэкъыми, ныджэм къытридзэжащ. Шыр узджынтауэ къигъуэтыжри, уанэр къытрихащ, и дамэм къытрилъхьэри псыхъуэм къыдэкIыжащ:
– Псалъэм я нэхъ пэжри псыхэкIуадэ мэхъу, зыхуэмыфащэ жепIэмэ, – жери. лIащ.
Зы щIалэ, псы Iуфэм Iухьауэ, мыIэрысэ къигъуэтащ. МыIэрысэр псым кърихьэхагъэнт. Ехъуапсэри, мыIэрысэр ишхащ щIалэм. Ишхри, щIегъуэжащ: «МыIэрысэр си жыг пытакъым, сыщимейкIэ сшхын хуеякъым», – жери.
«Псым къыщрихьэхакIэ мыIэрысэр зейр псы Iуфэм Iусщ, – жиIащ щIалэм. – Сежьэнщи, зейр къэзгъуэтынщ». Псы Iуфэм Iутурэ ипщэкIэ дэкIуейри, щIалэр зы лIыжь ирихьэ-
– Тхьэмадэ, – жиIащ щIалэм, – псым нрихьэхауэ зы мыIэрысэ къыспэщIэхуэри сшхащ. УэрагъэнкIэ хъункъэ мыIэрысэр зейр? – Сэращ, – жиIащ лIыжьым. – Пшхамэ, уи хьэлэлщ.
– Хьэуэ, си хьэлэлкъым, – идакъым щIалэм. – Жыгыр сэ згъэкIакъым, си пщIэнтIэпс хэлъкъым. Сысымейми сшхащ. ЦIыхум и пщIэнтIэпс зыхэмылъыр и хьэрэмщ. Къыстеплъхьэр си хьэлъэщ: мыIэрысэр къэзмыпшыныжауэ ди унэ сихьэжынукъым.
ЩIалэр игу ирихьащ лIыжьым: апхуэдэ и щыпэлъагъут. «Мыр цIыхум игъэсащ, цIыху къабзэщ», – жиIащ игукIэ.
– АтIэ, си щIалэ, – жиIащ лIыжьым, – уумей пшхымэ, къэпшыны- 51
жыгъуафIэ хъунукъым. Хьэлэл пхузощI мыIэрысэр, зыпхъу сиIэщи, щхьэгъусэ пщIымэ. Си пхъур, – къыжриIащ, – нэфщ, дэгущ, бзагуэщ, лъашэщ, Iэшэщ. Щхьэгъусэ пщIын апхуэдэ? Сыт ищIэжынт щIалэм: къикIуэтыж хъунутэкъым. КъикIуэтыжамэ, мыIэрысэр хьэрэм хуэхъунут. Хьэрэм ишхауэ и унэ ихьэж нэхърэ, хэт къишэми, идэнут. ЩIалэр арэзы щыхъум, лIыжьым жиIащ:
– АтIэ, мыпхуэдэ махуэр пIалъэщи, фызышэ къэгъакIуэ. Уэзгъэшэнур зэрынэфри, зэрыдэгури, зэрыбзагуэри, зэрылъашэри, зэрыIэшэри бжесIащ – къызжиIакъым жумыIэж.
– Хъунщ, – жери, щIалэр къежьэжащ, пIалъэр къэсри фызышэ игъэкIуащ.
шащ.
Фызышэр пщIантIэм щыдыхьэм, лIыжьым и пхъур унэм къыщIа-
– Мыр зыхуэфшэну щIалэм сыхуэарэзыщ, – къажриIащ лIыжьым. – Апхуэдэр щхьэгъусэ хуэхъумэ, си пхъур унащ.
Унэм къыщIаша пщащэр щалъагъум, фызышэм я нэр къихуащ: пщащэр тхьэIухудт.
жиIащ: Къратыну я гугъэр нэгъуэщIти, фызышэр Iэнкун щыхъум, лIыжьым – Си пхъур нэфщ щIыжысIар имылъагъупхъэм кIэлъызеплъэркъыми аращ. Дэгущ щIыжысIар зэхимыхыпхъэ зэхихыркъыми аращ. Бзагуэщ щIыжысIар жимыIэпхъэ жиIэркъыми аращ. Лъашэщ щIыжысIар здэмыкIуапхъэ кIуэркъыми аращ. Iэшэщ щIыжысIар зыхэмыIэбапхъэм и Iуэху хилъхьэркъыми аращ. Апхуэдэ пщащэ фигу ирихьмэ, фи щIалэм хуэфшэ. ЕмыкIу къывигъэхьын сфIэщIыркъым.
Ар къажриIэри, лIыжьым и пхъур фызышэм къаритащ.
ПСЭМ Зыпщ зекIуэ ежьащ, шу гъусэ зыщIигъури. ЗекIуэ ежьэри кIуэдащ – и хъыбар къэIужакъым. Жылэр гузэвэнтэкъэ: лърагъэжьащ – дунейм яхутехакъым. Зыбжанэ дэкIауэ, зы шу къахуепсыхащ, жыжьэ къикIри.
– Фи пщыр ди гъэрщ, – къажриIащ шум. – ЩхьэщэхужыпщIэ къыдэвмытауэ фэттыжынукъым. Къыдэфтынур дыщэщ.
Ар къажриIэри, шур яхэкIыжащ. Пщыр ирагъэукIынт: щхьэщэхужыпщIэ зэхадзэри, зы гуп ирагъэжьащ. Гъуэгур кIыхьти, жэщ къащытехъуэм, гупыр епсыхащ. Дыщэр зыIыгъ щIалэм шыр хигъэпщ зищIри, дыщэр Iуащхьэ лъабжьэм щыщIитIащ.
Нэху щыри, гупыр ежьэжащ, шэджагъуэ хъуху гъуэгу тетауэ епсыхащ. Дыщэр зыгъэпщкIуа щIалэм уанэр щытрихым къэщта нэпцI зищIащ: – Дыщэр згъэкIуэдащ: лъатэпсыр зэрыжри дыщэр скIэрыхуащ. СывукIми, схуэфащэщ.
Сыт ящIэжынт гупым? ЩIалэр букIкIэ дыщэр бгъуэтыжын? ТебгъазэкIи дыщэр дэнэ къипхыжын? Гъуэгум щыпкIэрыхуамэ, упыкIащ.
– ЛIо тщIэнур? – гузэвэгъуэ хэхуащ гупыр. – Пщыр къаIэщIэдмыхыжауэ дгъэзэж хъунукъым.
– Дгъэзэжынкъым, – жиIащ дыщэр щIэзытIа щIалэм. – Дыщэр щыдимыIэжкIэ, бзаджагъэ дахуекIуэнщ…
ЗэрыгъэIущри, гупыр ежьэжащ, я пщыр зыубыдам я деж нэсри хъыбар ирагъэщIащ: «ЩхьэщэхужыпщIэ къэтхьащ, фыкъакIуи дызэвгъэпсалъэ».

ЛIитI къагъэкIуащ, щхьэщэхужыпщIэмкIэ зэгурыIуэн хуейти. ЛIитIыр яубыдащ гупым. Iуэхур зытетыр модрейхэм дэнэ щащIэнт? Аргуэру лIитI къагъэкIуащ – а тIури яубыдащ. ИтIанэ хъыбар ирагъэщIащ: «Ди пщым лIибл щIыгъущ, фи лIий ди IэмыщIэ къихуащ. Пщымрэ пщым и шу гъусэхэмрэ къыдэвмытыжмэ, лIийри дукIынущ». Iэмал яIэжтэкъым: пщыр къратыжри, гупыр къежьэжащ. Я гъусэ щIалэм дыщэр щыщIитIа Iуащхьэм къэсыжауэ, гупыр епсыхащ. Дыщэр къыщIитIыкIыжри, щIалэм жиIащ: – Дыщэр згъэкIуэдатэкъым. Ар мы Iуащхьэм деж щыщIэстIат. Ди пщым и щхьэ къэтщэхужын къезгъэкIуакъым – аращ дыщэр щIыщIэстIар. «Абы дынэса дэ? – жысIащ. – АфIэкIа лIыгъэ, бзаджагъэ тхэлъыжкъэ?» Ди пщым и щхьэ къэтщэхужауэ зэхэзыхым сыт къытхужаIэнт? Дыщэр згъэкIуэдауэ щыжысIэм сывукIынкIэ хъуну зэрыщытари сщIэрт сэ, сывукIакIи емыкIу фиIэтэкъым. Си псэ себлэнутэкъым: псэм нэхърэ нэхъ лъапIэщ напэр – аращ сэ сызэплъар.
Дыщэр къыздахьыжри, гупыр я жылэ дыхьэжащ, я напэ мыулъияуэ. Зы жылэ лIыжь цIыкIу дэсти, тхьэмыщкIэ дыдэт, унэ нэщIым щIэс фIэкI, бгъэдэлъ щыIэтэкъым.
эмэ, удгъэмэжэлIэнкъым.
– Iэхъуэу тхуежьэ, – къыжраIащ лIыжь цIыкIум, – Iэхъуэу утхуежьIэхъуэу ежьэри, пщыхьэщхьэм къыщыдыхьэжкIэ зыгуэр кърат хъуащ лIыжь цIыкIум – шхын щыщIэжакъым. Шхын щымыщIэмэ, лIыжь цIыкIур нэхъыбэ хуейт? ЕкIуэкIыурэ, пщыхьэщхьэ гуэрым къыдыхьэжауэ, и Iэнэм махъсымэ кхъуэщын тету, зы мэжаджи телъу кърихьэлIэжащ лIыжь цIыкIур. Махъсымэ кхъуэщыныр мэжаджэм дрифащ. Iэнэм тригъэувэжа къудейуэ, кхъуэщыным махъсымэр из къэхъужащ, зы мэжаджи къытехутэжащ Iэнэм… Пщэдджыжьым махъсымэр мэжаджэм дрифри, къуажэ Iэщыр дихуащ лIыжь цIыкIум, пщыхьэщхьэм къыдыхьэжмэ – кхъуэщыным махъсымэр изщ, зы мэжаджи телъщ Iэнэм. «Тхьэм и нэфI къысщыхуащ», – жери лIыжь цIыкIур гуфIащ. Iэхъуэныр щыпичащ абдеж: «Махъсымэрэ мэжаджэрэ сыщыщIэнукъым – сыт щхьэкIэ сыIэхъуэн?» – жери Iэхъуэ башыр жылэм ялъридзэжащ.
– Ар хъункъым, – жаIащ жылэм, – гъэр нэсакъым, хэт дгъэIэхъуэ-
– Хэти вгъэIэхъуэ. Сэ сшхын согъуэт, афэкIа сыфхуэIэхъуэжынукъым, – жери махъсымэмрэ мэжаджэмрэ я гугъу къахуищIащ лIыжь цIыкIум. – Тхьэм и нэфI къысщыхуащ.
«Сыт тщIэнур?» – жари зэчэнджэщыжащ жылэр.
– ТщIэнуращ, – жаIащ, – пщым бзэгу хуэтхьынщ. Кхъуэщынымрэ мэжаджэмрэ пщым трихмэ, сыт ищIэжын, итIанэ тхуэIэхъуэнкъэ?
Пщым бзэгу хуахьащ.
– Ди Iэхъуэм Тхьэр къыхуэупсащ, – жари кхъуэщынымрэ мэжаджэмрэ я гугъу хуащIащ пщым. – Уэ къыпщибзыщIауэ мэтхъэж ди Iэхъуэр.
Кхъуэщынымрэ мэжаджэмрэ къригъэхьащ пщым, махъсымэр мэжаджэм дрифащ, Iэнэм щытригъэувэжым, махъсымэр из къэхъужащ кхъуэщыным, Iэнэм зы мэжаджи къытехутэжащ.
– Тхьэм и нэфI къызэрыпщыхуар си нэгу щIэкIащ, – къыжриIащ нур? 53
пщым. – И хъер улъагъу. Сэри сыпхуэупсэнщ, – жери витIрэ зы жэмрэ къритащ лIыжь цIыкIум. Къритри къиутIыпщыжащ. Кхъуэщынри къритыжащ.
ВитIыр щIищIэри, лIыжь цIыкIур мэкъушэ кIуащ. МэкъупIэм зы дыщэ джэдыкIэ къыщигъуэтащ.
кIуэри пщым бзэгу хуахьащ:
ЛIыжь цIыкIум дыщэ джэдыкIэ къызэригъуэтар жылэм къащIащ, – Ди Iэхъуэм дыщэ джэдыкIэ къигъуэтащ.
ЛIыжь цIыкIум еджэри, дыщэ джэдыкIэр иригъэхьащ пщым.
– Тхьэм и нэфI къыпщыхуащ, дыщэ джэдыкIэм и хъер улъагъу, – къыжриIащ пщым. – Сэри сыпхуэупсэнщ. – Къыхуэупсэри къиутIыпщыжащ.
Абы и ужькIи жылэм яхуэIэхъуэн идакъым лIыжь цIыкIум. Щимыдэм, пщым бзэгу хуахьащ: – ЛIыжь цIыкIур къобзэджэкIащ: шылэджэд зэриIэр къыпщибзыщIащ – дыщэ джэдыкIэр къэзыкIэцIыр шылэджэдыращ.
ЛIыжь цIыкIур къригъашэри, пщым жиIащ: – Шылэджэдыр къысхуэхьи, сыгъэлъагъу.
Шылэджэд дэнэ кърихынт лIыжь цIыкIум: дыщэ джэдыкIэр мэкъупIэм къыщигъуэтат.
Ху Iэбжьыб и жыпым ирикIутэри, лIыжь цIыкIур мэкъупIэм ихьащ, хур ипхъри езыр мэкъум хэтIысхьащ.
ЛIыжь цIыкIур мэкъум здыхэсым, шылэджэдыр къэлъэтащ, хур ищыпрэ пэт, епхъуэри шылэджэдыр къиубыдащ. Шылэджэдыр пщым хуихьащ.
– Тхьэр къыпхуэупсащ, – къыжриIащ пщым. – Шылэджэдым и хъер улъагъу. Сэри сыпхуэупсэнущ: сыткIи къызэлъэIу.
– СызэрынолъэIунуращ, – жиIащ лIыжь цIыкIум. – Жылэм я жьэр егъэубыд: фыгъуэр зыхегъэн, бзэгу къыпхуэзыхь зумыгъэкIуалIэ. Я жьэр яубыдмэ, сахуэIэхъуэнщ. Пщым фIэкIынт жылэр: бзэгу яхьыжакъым абы и ужькIэ. Бзэгу щамыхьыжым, лIыжь цIыкIур Iэхъуэу ежьэжащ. Зэшищ псэурти, бжэн зыщыплI фIэкI дэттэкъым я пщIантIэ. НэгъуэщI мылъку ябгъэдэлътэкъым. «Ар хъункъым, дежьэнщи, дылIыщIэнщ, зыгуэр зэдгъэпэщынщ», – жаIащ зэшищым. Я нэхъыжьыр япэ ежьащ, зы бжэн иришажьэри. ЗыгъэлIыщIэн лъыхъуэурэ, зылI ирихьэлIащ. ЛIыр мавэри вапIэм итщ.
– Дэнэ укIуэрэ? – къеупщIащ лIыр.
– СызыгъэлIыщIэн солъыхъуэ, – жиIащ щIалэм.
– Сэ узгъэлIыщIэнщ, – къыжриIащ лIым. – ВакIуэ дыкъихьэжыху укъысхуэлIыщIэмэ, зы жэмыщIэ уэстынщ.
– Хъунщ, – жери еувэлIащ, выщхьэм тетIысхьэри къевэкIыурэ шэджагъуэ хъуащ.
сыукIынщи, згъэвэнщ.
– КIуэ, – жиIащ лIым, – выр псафэ ху, апщIондэху сэ уи бжэныр ЩIалэм витIыр псафэ ихуащ. Ар къэсыжыху, лIым бжэныр иукIщ, игъавэщ, ишхри зигъэукIуриижащ.
– Си Iыхьэр-щэ? – жиIащ щIалэм, къэсыжри. 54
щIалэм.
фIишхри.
– КъэзыкIухь Iыхьэншэщ, – жиIащ лIым. – Выр псы ебгъэфамэ, щIэщIэжи, выщхьэм тетIысхьэж.
– Сымышхауэ сытетIысхьэнукъым: си щхьэр унэзэнущ, – жиIащ – Уэ лIыщIэ ухъунукъым! – щIалэр кърихужьэжащ лIым, и бжэныр ЩIалэр и унэ екIуэлIэжащ.
– Бжэныр дэнэ пхьа? – къеупщIащ и къуэшитIыр.
– Хьэм сфIашхащ, – бжэныр зышхар ибзыщIащ шынэхъыжьым. Курытыр ежьащ итIанэ. Абыи зы бжэн здришэжьащ. Курытым и бжэнри фIишхащ лIым, фIишхри езыр кърихужьэжащ.
Я шынэхъыщIэри ежьащ, зы бжэн и бжьэ кIапсэ ирищIэри. ВапIэ нэсауэ, лIым ирихьэлIащ.
– Дэнэ укIуэрэ? – къеупщIащ лIыр.
– СызыгъэлIыщIэн солъыхъуэ, – жиIащ щIалэм.
– Сэ узгъэлIыщIэнщ. ВакIуэ дыкъихьэжыху усхуэлIыщIэмэ, зы жэ-
– Хъунщ, – жери еувэлIащ, выщхьэм шэсри къевэкIыурэ шэджагъуэ мыщIэ уэстынщ.
хъуащ.
– Выр щIэтIыкIи, псафэ ху, – жиIащ лIым, пхъэIэщэкIыр иутIыпщри. – Укъэсыжыху, сэ бжэныр сыукIынщи, згъэвэнщ.
Бжэныр жыгым епхауэ кIэрытти, лIым сэр дидзэху, щIалэм кIапсэр зэпигъэлъэтри бжэн мэжэлIар лъеящ.
ЩIалэм выр псафэ ихуащ, псым зэприхущ, деич цIынэкIэ яхэуэурэ губгъуэм ириутIыпщхьащ. ЩIалэр къэсыжыху, лIыр бжэным и ужь итащ, къыхуэмыубыдурэ. ЛIым пщIэнтIэпсыр къыпыхуауэ къэсыжащ щIалэр, выр къихужакъым.
– Выр дэнэ пхьа? – и нэр къихуащ лIым.
– ЦIыври сIэщIэкIащ, – жиIащ щIалэм. – Бжэныр бгъэвакъэ?
– Выр псафэ зэрыпху лъандэрэ бжэным и ужь ситщи, зыкъызигъэубыдыркъым, – пщIэнтIэпсыр ирилъэщIэкIащ лIым.
– Выри цIывамэ, бжэнри лъеямэ, иджы тщIэнур сыт? – жиIащ щIалэм.
жиIащ лIым.
вым якIэлъыпхъэр.
ириубыдащ.
щIапщIэщ.
– Бжэным зигъэнщIмэ, къекIуэлIэжынщ, си витIыр къехулIэж, – – КъесхулIэжынт – сащIыхьэнукъым. Вы цIывам ущIыхьэн?
– Теурэзыр къыпхукIуэ уэ, – жиIащ лIым. – Шыр бом щIэтщи, шэси, Шэсри, щIалэр псым зэпрыкIащ, витIыр хъуным хэтти, ихури я Iуэм – ВитIымрэ шымрэ дэнэ къипха? – къеупщIащ и къуэшхэр.
– Бжэныр зэвгъэшхам къызитащ, – жиIащ я шынэхъыщIэм. – ЛIы-
– Бжэныр пфIишха уэри?
– СфIишхакъым. Къысхуишэжынущ, – жиIащ шынэхъыщIэм. – Фэ унэм фис, сэ пщIантIэм сыдэтынщ. Бжэныр къишэжрэ лIыр къакIуэмэ, щыхьэт фысщIынущи, сыкъывэджа нэужь, фыкъыщIэкI, – жери щIалэм и шынэхъыжьитIыр игъэIущащ…
«Си лIыщIэм выр къихужмэ, щIэсщIэжынщ», – жери лIыр щIалэм зыкъомрэ пэплъащ, къыщимыхужым къызэребзэджэкIар къищIащ. ХъункIэ зигъэнщIати, бжэныр къекIуэлIэжащ, бжэным и бжьэм кIапсэ 55
ирищIэри къежьащ: «Бжэным и ужь ситурэ сыкIуэмэ, къэзгъуэтынкъэ», – жери. Бжэныр, кIуэм-лъэурэ, зейм деж екIуэлIэжащ, лIыми кIапсэ кIапэр иутIыпщакъым, щIалэм и куэбжэм екIуэлIэху.
ЛIыр щыджэм, щIалэр куэбжэм къыдэкIащ:
– Еблагъэ. Сыт ухуейт? – жери.
– Бжэныр къыпхуэсшэжащ, – жиIащ лIым. – Си вымрэ си шымрэ – Дэнэ щыIэ, къысхуэпшэжамэ?
– Мыракъэ уи бжэныр? – жери бжэным и бжьэм ищIа кIапсэр къи-
– Мыр бжэнкъым. Мыр джэдущ, – жиIащ щIалэм. – Сэ джэду ныкъызэтыж.
шиящ лIым.
пхуэсша?
– Дауэ зэрымыбжэныр? Нэпша дыдэращ.
– Уи нэр зэкIуэкIащ джэдур бжэн къыщыпфIэщIкIэ. Си унэ хьэщIэ исщи, хьэщIэр щыхьэт сщIынщ мыр зэрыджэдумкIэ. – И шынэхъыжьитIым еджащ щIалэр. – Уа, си хьэщIэхэ!
ЩIалэм и шынэхъыжьитIыр унэм къикIащ.
– Мы джэдур щхьэ пщIэурэ? – жиIащ щIалэм и шынэхъыжьым, бжэным лы Iыхьэ хуидзри. – Гъуэгу утета хъунщ, джэдур щыбгъэмэжэлIакIэ. КIапси щхьэ ипщIа? КIапсэр зэрылъэдэнщи, зитхьэлэжынщ джэдум…
Я къуэш курытри къадежьууащ:
– Джэдущ жыпIэми, лей епх хъурэ: и гуэныхьым уигъэкIуэнкъым. – Бжэным пIастэ бзыгъэ хуидзри къыщIигъужащ. – КIапсэ зэрылъ джэду си щыпэлъагъущ… ЛIыр и щхьэм щIэтIэхъуащ:
– Джэдууэ пIэрэ-тIэ?
– Зэрыджэдур умылъагъумэ, уи нэр зэкIуэкIащи, Iэзэ къодгъэплъынщ, – жиIащ я шынэхъыщIэм. – Джэду шырищ диIэщи, уэдгъэлъагъумэ, вырэ шыуэ къыпфIэщIынкIэ мэхъу уэ. – ВитIыр Iуэм ириубыдати, къригъэлъэгъуащ. – Выуэ къыпфIэщIрэ? Зэрыджэдур плъагъуркъэ?
– Солъагъу, – жиIащ лIым, укIытэри.
Шыри къригъэлъэгъуащ, бом щIишэри: – Мыри шыуэ къыпфIэщIынкIэ мэхъу уэ. Зэрыджэдур плъагъуркъэ? Дзыгъуащэ къежьащ…
– Солъагъу… ЛIыр зэшищым я пщIантIэм къыдэкIыжащ: «Мы угъурсызхэм си напэр трахынущ», – жери. ВитIри шыри зэшищым къахуигъэнащ, бжэнри ялъридзэжри, кIэбгъу зищIыжащ. «ДылIыщIэнщ», – жари щIалэ бзаджитI ежьащ, зыгъэлIыщIэн лъыхъ-
– Сэ фызгъэлIыщIэнщ, – къажриIащ пщым. – Зы илъэскIэ фысхуэуэурэ, зыпщ ирихьэлIащ.
лIыщIэмэ, дыщэ фэстынщ.
ЩIалэ бзаджитIыр гуфIащ.
– Зы гуужь сиIэщи, гуужьыр зым игъэхъунщ, зым бэкхъыр къитхъунщ, – къриухылIащ пщым. – Фыарэзы?
– Дыарэзыщ, – жари щIалэ бзаджитIыр пщым и пщIантIэм къыдэнащ. Зым гуур дихуащ, адрейр бэкхъым щIэуващ. 56
жащ.
Гуур дэзыхуар махуэ псом етIысэхыгъуэ ихуакъым: гуур цIывурэ и кIэм къикI хъуакъым. Iэджэ щIауэ къамытхъуа бэкхъым къыщIэна щIалэри етIысэхакъым, пшапэр зэхэуэху, Iэрэ жьэрэ зэхуихьакъым.
Гуур къыдихуэжри, щIалэр зэхэукIауэ пщыхьэщхьэм къыдыхьэ-
– Дауэрэ уехъулIа? – еупщIащ абы бэкхъым щIэтар. – Мэз лъапэм схури, гуур и пIэм икIакъым, сэ жыг жьауэм сыщIэсащ. АфIэкIа хэмылъмэ, игъащIэкIэ згъэхъунщ гуур. Уэ-щэ?
– Зы сыхьэт нэхъ сыпэтакъым, – жиIащ адрейм. – Бэкхъыр къэстхъури, нэгъуэщI сщIэн щызмыгъуэтым, шыгъуэгу хадэм силъащ.
– НтIэ, абы щыгъуэ, пщэдей уэ гуур дэху, сэ бэкхъыр къэстхъунщ.
– Содэ, нэхъ щIэщыгъуэщ…
АбыкIэ зэгурыIуэри, щIалэ бзаджитIым я IэнатIэ зэрахъуэжащ.
ЕтIуанэ махуэм гуур дэзыхуар и лъэ зэблихыжыф къудейуэ къыдыхьэжащ, бэкхъым къыщIэнами пщIэнтIэпсыр къожэх.
ЩIалэ бзаджитIыр зэбгъэдэтIысхьэжри зэчэнджэщащ.
– Илъэс тхуэхьынкъым, – жаIащ, – пщым дегъэбзэджэкI: и дыщэр фIэдгъэхь.
– Дауэ зэрыфIэтхьынур?
– Дыщэр щIыунэм илъщ. ТIум я зыр щIыунэм дихьэнщ, дыщэр пхъуантэм къыдэткIутэнщи – макIуэ-мэлъей!
– Хэт щIыунэм ихьэнур?
– Пхъэидзэ тщIынщ, – жари пхъэидзэ ящIащ, зи пхъэ къикIар щIыунэм ихьащ, кIапсэ ирадзыхри. Зы пхъуанти здрихьэхащ.
– Дыщэр пхъуантэм къыдэкIутэ, – жиIащ адрейм. – Дыщэр къысIэрыбгъэхьэмэ, пхъуантэр нездзыхыжынщи, щIыунэм укъисхыжынщ.
ЩIыунэм ихьам дыщэр пхъуантэм къыдикIутащ, езыри къыдэтIысхьэжащ.
– Дыщэр них, пхъуантэр къедзыхыжи, сэри сынихыж щIыунэм, – къегуоуащ щIыунэм исыр. Модрейр, пхъуантэр щIыунэм кърихыжщ, и дамэм тригъэувэри, щIэпхъуэжащ. КIуэм-лъэурэ, мэзым хыхьауэ, ешати, пхъуантэр иригъэувэхащ, пщIэнтIэпсыр ирилъэщIыкIри псафэ IукIащ. Ар псафэ къэтыху, пхъуантэм дэсыр къыдэкIыжащ, пхъуантэр и дамэм тригъэувэри, кIэбгъу зищIыжащ. Псафэ кIуам къигъэзэжмэ – пхъуантэр бзэхащ: къыгурыIуащ и гъусэр къызэребзэджэкIар.
– Жыжьэ укIуэн! – жери щIалэм дыщэр зыхьым къыпижыхьащ, зы бжэгъу пиупщIри къыпэтIысащ.
Сыт ящIэжынт: пхъуантэр зэпаубыдри ежьэжащ, жэщ къатехъуауэ я жылэ дыхьэжащ.
– Дыщэр ныжэбэ тхуэгуэшынкъым, – жиIащ щIалэ бзаджитIым я зым. – Зы махуэ-махуитIкIэ дызэIугъэплъ, къыткIэлъыпхъэраIа хъунщи. КъыткIэлъыпхъэрар ткIэрымыхужмэ, дыщэр дгуэшынщ.
– Содэ ари, – арэзы хъуащ адрейр. – Дыщэр уи анэмэтщ.
КъакIэлъыпхъэрар якIэрыхужри, дыщэр ягуэшын хуейти, щIалэм къытригъэзащ, модрейр къыщыпемыжьэм, щIэупщIащ:
– Дэнэ кIуа си ныбжьэгъужьыр?
– Уи ныбжьэгъур щыIэжкъым, лIэри щIэтлъхьэжащ, – къыжраIащ.
– Ар дауэ ухъут, – яхуэгузэващ щIалэр. – И хьэдрыхэ нэху ухъу. Кхъэм сыдыхьэнщи, и кхъащхьэ зэзгъэлъагъунщ, – жери пщIантIэм дэкIыжащ, гуу макъ зищIри кхъэм дыхьащ. Пщым и гуур къыкIэлъыса къыфIэщIащ 57
модрейм, чы къурагъ къищтэри къыпэуващ, кхъэм зыдигъэпщкIуауэ дэсти.
– Дыщэр дгуэшрэ? – жиIащ гуу макъ зызыщIам.
– Дгуэшынщ, нэгъуэщI сыт къытхуэнэжрэ? Зыр зым зэремыбзэджэкIыфынур къагурыIуэжри, щIалэ бзаджитIым пщым и дыщэр зэхуагуэшащ. Зы къуажэ, яужэгъужауэ, зы щIалэжь дэсти, «сыкъыщамыщIэ сыщыхьэщIэнщ» жери ежьащ. Зыкъомрэ къиущыхьауэ, пщыхьэщхьэхуегъэзэкI хъуагъэнти, зы хьэщIэщ ихьащ. Гъуэгу тетыху шхатэкъыми, хьэщIэщым зыщIигъэзэгъауэ, и гурыIупс къожэри, щысщ: «Тхьэ ямыIуамэ, сызэдзэкъэн гуэр кърахьэнкъэ», – жери. Пшапэр зэхэуауэ хьэщIэщым зы пщащэ къихьэри, щIалэжьым и пащхьэ Iэнэ къригъэуващ.
– ЗумыгъэхьэщIэ, едзакъэ, гъуэгу ущытетакIэ, умэжэлIагъэнщ, – жери пщащэр хьэщIэщым икIыжащ.
лэжьыр и щхьэм щIэтIэхъуащ.
Iэнэм пIастэ бзыгъищрэ зы лы Iыхьэрэ телъщ. Iэнэм еплъри, щIа-
– ПIастэ бзыгъищри сшхымэ, емыкIу сыкъащIынщ, – егупсысащ щIалэжьыр. – Зы бзыгъэр сшхыху, шху фалъэ нэхъ мыхъуми, зыгуэр къыкIэлъахьмэ, етIуанэ бзыгъэр дэсшхынщи, ещанэр щIезгъэхыжынщ, армыхъумэ нэмысыншафэ къызаплъынщ.
Зы бзыгъэмрэ лы Iыхьэмрэ ишхри, щIалэжьыр Iэнэм бгъэдэтIысхьэжащ, и Iэр зэридзэри:
– КъыкIэлъахьынум сыпэплъэнщ.
ЩIалэжьыр Iэнэм здыпэрысым, пщащэр хьэщIэщым къихьащ, хьэщIэм пIэ хуищIщ, Iэнэр щIихыжри щIэкIыжащ.
– СыкъэвукIщ, – жиIащ щIалэжьым, пщащэм Iэнэр щIихыжа нэужь. – МыфIэкIа сымышхауэ, ныжэбэ сезэгъын? Ныбэ нэщIкIэ нэху зэригъэщынум егупсысурэ, жэщыбг хъуауэ, щIалэжьыр щхьэгъубжэм дэплъащ. ПщэфIапIэ щхьэгъубжэм уэздыгъэ нэху къыдидзырт. «Си Iуэху зэрахуэркъым мыбы, езыхэр зэхэтIысхьэжауэ машхэ, – жиIащ щIалэжьым. – СыкIуэнщи, сакIэщIэдэIухьынщ». ХьэщIэщым икIри пщэфIапIэм кIуащ, щхьэгъубжэм дэплъмэ, я лIыжьым щхьэ егъэлыгъуэ, я фызыжьым тхьэмщIыгъуныбэ ещI, я нысэм тхьэв еху, я пхъум джэд ефыщI. «Сэ фэ сыфхурикъунщ», – жери щIалэжьыр бжэм теуIуащ. ЩIалэжьыр бжэм щытеуIуэм, модрейхэм щхьэри, тхьэмщIыгъуныбэри, тхьэври, джэдри зрагъэтIылъэкIащ.
– Хэт ар? – къэджащ лIыжьыр.
– Сэращ, – жери щIалэжьыр пщэфIапIэм щIыхьащ. – Зы хъыбар сигу къэкIыжащи, фезмыгъэдэIуауэ сыгъуэлъыжынукъым – хьэщIэщ сихьэмэ, аращ си хабзэр. Си нэкIэ слъэгъуа фезгъэдэIуэн хьэмэ си тхьэкIумэкIэ зэхэсха фезгъэдэIуэн?
– ТхьэкIумэм Iэджи зэхех, уи нэкIэ плъэгъуа дегъэдаIуэ, – жиIащ лIыжьым.
– ФезгъэдаIуэмэ, мыращ… Нобэ гъуэгу сыздытетым, зы блэ срихьэлIащ. Мо нанэм и тхьэмщIыгъуныбэм хуэдиз хъунт блэр. Фи дадэм игъэлыгъуа щхьэм хуэдиз хъууэ зы мывэ хъурей къасщтэри блэм езутIыпщащ. Фи нысэм иху тхьэвым хуэдэу супIэщIащ блэр. ПцIы сыупсмэ, фи пхъум 58
ифыщIа джэдым хуэдэу джафэ срехъу, – жиIащ щIалэжьым, жыхафэгум теувэри.
Унагъуэм сыт ящIэжынт? Мэл яукIати, ягъавэри щIалэжьыр къагъэхьэщIащ. ДЫЩЭ Зы лIыжьрэ зы фызыжь цIыкIурэ псэурт. Зы джэд закъуэ яIэти, яукIыжын щыхъум, джэдыр кIэцIри, дыщэ джэдыкIэ къикIэцIащ.
– Джэдыр думыгъэукIыж, – жаIащ лIыжь цIыкIумрэ фызыжь цIыкIумрэ. – Пщэдеи кIэцIмэ, дыщэ джэдыкIэ къытхуикIэцIынщ.
ЕтIуанэ махуэм джэдыр ягъуэтыжакъым – дэкIри бзэхащ.
– Джэдыр къэзмыгъуэтыжауэ сыкъекIуэлIэжынкъым, – жери лIыжь цIыкIур ежьащ. КIуэм-лъэм, кIуэм-лъэурэ, ныуэжь гуэр деж екIуэлIащ.
– Дыщэ джэдыкIэ къикIэцIу зы джэд закъуэ диIэти, пщIантIэм къыдэкIри кIуэдащи, абы срилъыхъуакIуэщкъызжеIэ, – жиIащ лIыжь цIыкIум.
– Джэдыр слъэгъуакъым, – жиIащ ныуэжьым, – джэдыр щыпфIэкIуэдакIэ, зыш уэстынщи, ущыщмэ, узыхуей шхыныгъуэр къыкIэрыщэщынущ.
– Сыбгъэунащ! – шыр Iэдэжу къришажьэри лIыжь цIыкIур къежьэжащ. КъыщыкIуэжым къуажэ гуэр къыдыхьащ, зыгуэрым и куэбжэпэ цIыху Iув щызэхэтти, ябгъэдыхьэри яжриIащ:
– Мы шыр ауэ сытми шыкъым. Ущыщмэ, узыхуей шхыныгъуэр къыкIэрощэщ.
Куэбжэпэм щызэхэтхэм ауан къащIащ лIыжь цIыкIур, «уэ-хьэхьэхь!» жари къыщыдыхьэшхащ. «Уэ-хьэ-хьэхь!» жаIэу щыщыщым, лIыжь цIыкIум и шым шхыныр къыкIэрыщэщу щIидзэри, пщIантIэм дэз хъуащ, жылэр къызэхуэжэсри етIысылIащ.
– Дыбгъэунащ! – жари хьэщIэщым ирашащ, ягъэхьэщIэху ныуэжьым кърита шыр Iуашри, нэгъуэщI зыш къыхуагъэуващ. Ар Iэдэж ищIри къежьэжащ лIыжь цIыкIур.
– Джэдым дыпыкIащ, – жриIащ фызыжь цIыкIум, унэм ихьэжри, – ныуэжь гуэр срихьэлIати, мы шыр къызитащ, ущыщмэ, узыхуей шхыныгъуэр къыкIэрыщэщынущ.
Фызыжь цIыкIур гуфIэри щыщащ, арщхьэкIэ шым зыри къыкIэрыщэщакъым. – СыкъэбгъэпцIащ, – жери лIыжь цIыкIум шыр ныуэм хуишэжащ.
– УкъэзгъэпцIакъым, – къыжриIащ ныуэжьым. – Зы бжэн уэстынщ иджыри. «МаI!» жыпIэмэ, дыщэ къыжьэдэлъэлъынущ бжэным.
Бжэным и бжьэм кIапсэ ирищIэри, къежьэжащ лIыжь цIыкIур, шыр щыфIадыгъуа къуажэм къэсри дыхьащ. – «МаI!» жыфIэмэ, си бжэным дыщэ къыжьэдэлъэлъынущ, – яжриIащ, жылэр къыщызэхуэжэсым.
– Мы лIыжь цIыкIум жиIэр пэжщ, – жари хьэщIэщым ирашащ, ягъэхьэщIэ защIри, и бжэныр фIадыгъуащ, къыщрагъэжьэжым нэгъуэщI зы бжэн къратащ. Къратар къилъэфри, лIыжь цIыкIур и унэ ихьэжащ.
– Фызыжь, арджэн гъэтIылъи, «ма-а-аI!» жыIэ, мы бжэным дыщэ къыжьэдэлъэлъынущ, – жиIащ лIыжь цIыкIум.
Фызыжь цIыкIум «маI» жиIа щхьэкIэ, бжэным дыщэ къыжьэдэлъэлъакъым. 59
хуишэжащ. – Мы ныуэм щхьэ сыкъигъапцIэрэ! – лIыжь цIыкIум бжэныр ныуэм – УкъэзгъэпцIакъым, – къыжриIащ ныуэм. – Ауэ щыхъуакIэ, мы башыр узот, зыгуэрым уеуэн хъумэ, «дом-дом!» жыIи, уэ бгъэувыIэжыху увыIэнукъым. Башыр къищтэри къежьэжащ лIыжь цIыкIур. Шымрэ бжэнымрэ щыфIадыгъуа къуажэм къэсри дыхьащ, жылэр къызэхуэжэсати, яжриIащ:
– «Дом-дом!» – жывмыIэ. «Дом-дом!» жыфIэмэ, мы башым фи щхьэр кърикъутэхынущ.
Ар я фIэщ хъуакъым жылэм. Ауан къащIщ, къыщыдыхьэшхри: – «Дом-дом!» щыжаIэм, башыр лъейри, жылэр зэтриукIэу щIидзащ. Башыр щымыувыIэжыххэм, жылэр къелъэIуащ: – Уишри уи бжэнри уэттыжынщ, мы башыр гъэувыIэж, – жари.
Шыри бжэнри къратыжащ, лIыжь цIыкIур и унэ ихьэжри тхъэжу псэу хъуащ.
ДжэгуакIуищ псэурт, зэныбжьэгъуу. ДжэгуакIуищым ящыщ зым дзажэ пшэр зэриIэр ибзыщIырти, абы ебзэджэкIын мурад ящIащ модрей тIум:
– ФIэдгъэшх дзажэр! – жари.
– Дауэ фIэтшха зэрыхъунур?
– И унэ дихьэнщи, тхуигъэжьэнкъэ!
Я ныбжьэгъум деж ихьащ джэгуакIуитIыр. Бысымыр унэм истэкъым. Бысым гуащэм иригъэблэгъащ.
– Езыр дэмысми, сэ фызгъэхьэщIэнкъэ! – къащыгуфIыкIащ бысым гуащэр, Iэнэ къахуигъэуващ, ауэ дзажэр яхуигъэжьакъым. Дзажэ гъэгъуар бгыкъум зэрыфIэлъыр ялъэгъуащ джэгуакIуитIым, абы хуеплъэкIыурэ пэрысащ Iэнэм.
Я ныбжьэгъур къыщыгувэм, я хьэщIэн зэфIэкIати, джэгуакIуитIыр тэджыжащ.
– Фи ерыскъыр убагъуэ! – жари пщIантIэм дэкIыжащ.
Пшапэ зэхэуауэ къыдыхьэжащ лIыр.
– Нобэ лъандэм дэнэ ущыкIуэдар? Уи ныбжьэгъуитIыр ди хьэщIащ, – къыжриIащ фызым.
– Дзажэр ялъэгъуа? – щIэупщIащ лIыр.
– СщIэркъым ялъэгъуами.
– Тхьэ соIуэ, ялъэгъуагъэнкIэ! Ныжэбэ къыкIэлъыкIуэнущ дзажэм. Бгыкъум къыфIэхи, уи пIэщхьагъым щIэдз.
Бысымым ар щыжиIэм модрей тIур, къагъэзэжауэ, щхьэгъубжэ лъабжьэм щIэст, къакIэщIэдэIухьу.
Гъуэлъыжыгъуэ щыхъум, фызым дзажэр бгыкъум къыфIихащ, и пIэщхьагъым щIидзри гъуэлъыжащ. «ХьэщIэ къыдыхьэмэ», – жери лIыр хьэщIэщымкIэ кIуащ.
«Фызыр жейм хилъэфа хъунщ», – жери щхьэгъубжэ лъабжьэм щIэса джэгуакIуитIым я зыр унэм щIыхьащ: – Къащтэ мыдэ дзажэр, дзыхь тесщIэркъым, ебгъэхьынущ, – жиIащ унэм щIыхьам, я ныбжьэгъум и макъ зищIри. Дзажэр къыщIихри къыщIэкIыжащ, фызым гу къылъитагъэххэкъым. Заул дэкIауэ, лIыр и унэ ихьэжащ.
– Дзажэр щхьэ щIэпхыжа? – къеупщIащ фызыр. 60
– Хэт щIэзыхыжар?
– Иджыпсту уэстати.
– Дзажэр ебгъэхьащ, фыз! – жиIащ лIым, унэм щIэжри и ныбжьэгъуитIым якIэлъежэжьащ. Модрей тIур зэкIэлъхьэужьт. Яужь итым блэжри, лIыр дзажэр зыIыгъым щIыхьащ.
– Уеша хъунщ, къащтэ дзажэр! – жиIащ лIым, и макъыр ихъуэжри. Дзажэр къыIрихыжри кIэбгъу зищIыжащ. Модрей тIур къуажэкIэм нэсри къэувыIащ.
– Дэнэ щыIэ дзажэр? – йоупщI яужь итар.
– Иджыпсту уэстакъэ дзажэр? – къыжреIэ япэ итам.
– Дзажэр зейм ебгъэхьыжащ!
Къыпажыхьри, зыр пщIантIэм дэлъэдащ, IэлъэщI зытрипхъуэри бжэщхьэIум къытеуващ. Дзажэр зей лIыри къэсыжащ.
– Мэ, фыз, апхуэдэущ дзажэ къызэрахьыжыр! – жери дзажэр бжэщхьэIум тетым хуидзащ, куэбжэр игъэбыдэжыху, модрейр пщIантIэм къыдэкIуэсыкIыжри – макIуэ-мэлъей! – дзажэр ирахьэжьэжащ.
Дзажэр зей лIыр унэм ихьэжащ, куэбжэр игъэбыдэжри…
– Яхьын я гугъати дзажэр! КъаIэщIэсхыжакъэ!
– Дэнэ щыIэ-тIэ? – къоупщI фызыр.
– Сыт щхьэкIэ, иджыпсту уэстати!
– Къызэптакъым, – жиIащ фызым.
– Дзажэр едгъэхьащ жыпIэркъэ-тIэ!
ЯкIэлъежэжьащ, аргуэрыжьти. Дзажэр ягъэжьауэ, джэгуакIуитIыр кхъэм дэст. ЗызэщIицIалэри, якIэлъежэжьар пабжьэм къыхэплъащ.
– Дыунэхъуащ: хьэдэджадэ къежьащ! – жари джэгуакIуитIыр щтэри щIэпхъуэжащ. Дзажэр зейм къыхуэнэжащ. Аднан
Къалмыкъ Аднан Сирием къыщалъхуащ. Абы щеджащ, езыми щригъэджащ. Илъэс 30-м щIигъу ипэкIэ и адэжь Хэкум къигъэзэжауэ унагъуэу Налшык щопсэу. И тхыгъэхэр щIэх-щIэхыурэ къытохуэ «Адыгэ псалъэ» газетми, «Iуащхьэмахуэ» журналми. Абы адыгэбзэкIэ зэредзэкI хьэрыпыбзэкIэ тхэ щIэныгъэлIхэм, тхакIуэхэм я IэдакъэщIэкIхэри. Мы номерым теддзэ рассказищым язри абыхэм ящыщщ: «Зинэ къыщыкIуа махуэм» жыхуиIэр Мухьэлла Мухьэмэд итхар, Аднан кърихыжащ Дамаск къыщыдэкI литературэ журнал гуэрым.
Япэ гукъэкIыж
Мухьэмэд лъэхъуэщым щрадзэм, и ныбжьэгъу гупыр зэдэуащ.
Жаннэ жиIащ: ИщIар цIыхугъэкъым, зызрипщытын хуэмея Iуэху хыхьащ.
Зое жиIащ: Iэщэ къыщищта махуэм езым зиукIыжащ.
Машэ жиIащ: Фыщоуэ… цIыхум зыри щимыщIэфым, мывэ едз. 61
Мухьэмэд и шыпхъу Хужь жиIащ: а Iуэхур фэ фызэригугъэ дыдэм …Мухьэмэд цIыхуитI хъурт, зыр мыжейуэ, етIуанэр мыжейм игъэхуэдэу щыткъым. жейуэ…
Сэ сыщысащ, зыри жызмыIэу.
Уи дэлъхум ущытепсэлъыхьым, уи нитIым сыщIэплъэрт, щыуагъэм и къежьапIэр къэсхутэну си гугъэу. Зыгуэрхэр ныбжесIэнут, ауэ щымыныр къыстекIуащ.
ЕтIуанэ гукъэкIыж
Ещанэ гукъэкIыж
ПщIэжрэ «Хэку» псалъэм теухуауэ дыщызэныкъуэкъуар?
Машэ жиIащ: Ар таурыхъщ.
Мухьэмэд жиIащ: Ар псэм и лъахэщ.
Жаннэ жиIащ: Ар фIылъагъуныгъэкIэ зэхэпща тхыдэщ.
Сэ сытемыпыIэжу сежьэрт уэ жыпIэнум, ауэ зыри жыпIакъым, сэ сызыIыгъ гупсысэхэм уэри жьыжьэ уахьат.
ЕплIанэ гукъэкIыж
СыкъыпхуэкIуащ си гукъеуэ пхуэсIуэтэну, си Хэку… Сыт пфIэсщын? СыткIэ сыноджэн?
Уи куэщIым сыщрихьэлIащ ныбжьэгъу гъуэзэджэ – зыри зыфIэмыIуэху Мухьэмэд гушыIэрей. ЗэзгъэцIыхуащ Машэ ерыщ. Си псэм дыхьащ Жаннэ дахэ. ЦIыхугъэ схуэхъуащ си псэм щызыущэху, псэр згъэпIейтей Хужь – бзу къэзылъэтыхь.
Етхуанэ гукъэкIыж
Мухьэмэд гупым я нэхъ жанщ. И гушыIэхэмкIэ гупыр зэрегъэубыд. Абы жиIэрейт: уэрэдымрэ къафэмрэ хэпхмэ, дунейр зы щаи и уасэкъым.
ДыгушыIэрт икIи дызэдауэрт.
Машэ жеIэ: Хьэуэ, гъащIэр дахэщ, лъапIэщ ар къызыгурыIуэм дежкIэ. Ар пщащэ тхьэIухудщ, лIыхъужьыгъэу щыIэм я хэкIыпIэщ. ГъащIэм узэрыхуэпэжу, гуфIэгъуэ зыхыбощIэ.
Уэ зыгуэр жыпIэну сыножьэрт, ауэ, сэ схуэдэу, уэри гупсысэ даущыншэкIэ ущIэуфат. Еханэ гукъэкIыж
Уи закъуэу сыщыпхуэза махуэр пщIэжрэ? Зэгъусэу къэдгъэкIухь къызжепIат.
Дызэдежьащ.
Бжьыхьэт. Жыг тхьэмпэ гъуэжьхэр, си гум илъ нэщхъеягъуэм ещхьу, гъуэгу нэзхэм тепхъат. Уафэр къегъыхырт. Ди закъуэт, дунейм дэ тIум фIэкIа темыт хуэдэ. Уи лъэ макъыр зэхэсхырт, уи гум и къеуэ макъри зэхэсхыну къысфIэщIу сыщIэдэIурт.
– Уэрэд къызжеIэ, – ныбжесIащ. 62
– Уезгъэзэша хуэдэщ, – жыпIащ, упыгуфIыкIри. Сыноплъри, IэплIэ пхуэсщIыну сынохъуэпсащ. Уи нитIым сыщесащ.
– Уи макъыр зэхэсхыну сыхуейщ.
– Япэм зэхэпхакъэ.
– Си тхьэкIумэм икIыркъым, зыри щыжумыIэми.
– Бжьыхьэр дахэщ.
Уэшхым къригъажьэри, уи лъэ макъри зэхэзмыхыж хъуащ.
Ебланэ гукъэкIыж
Махуэ гуэрым Мухьэмэд къытхыхьэри жиIащ: – ФыкъакIуэ, фызгъэджэгунущ. Джэгур къэзыхьым, зэхыдодзэри, Iэнэ худогъэув. Дыдыхьэшхри, арэзы дыхъуащ. Жаннэ щIэупщIащ: Джэгур зытеухуауэ щытынур сыт? – Хэт япэ гъын.
Дыдыхьэшхащ, щIалэ бзаджэм къигупсысар тфIэгъэщIэгъуэну. Ди нэпсыр къыщIэзыгъэжын Iэмалхэр къэдгупсысу дызэхэуващ.
Сэ сыноплъырт. Сыхуейтэкъым уи нитIым нэпс къыщIэжыну. Тхьэм сызэрелъэIуар къысхуищIакъым – зи кIэн къикIар уэращ!
Ди нэхэр къихуным хуэдэу дыноплъащ – уэ уи гум укъигъыкIырт! Еянэ гукъэкIыж
Ущыгъым, си гур кърисыкIащ.
СыноупщIынут ущIэгъымкIэ. Уи нэпсхэр пхуэслъэщIынут. БжесIэнут: Умыгъ, уи нэпсхэм хьэдрыхэ срахьэх. СхузэфIэкIакъым.
Уи нэпсхэм къыщыслъыхъуащ уи нитIыр. А напIэзыпIэм си гур сфIэкIуэдащ. ИужькIэ къызгурыIуащ – си гурщ уэ бгъеяр.
Ебгъуанэ гукъэкIыж
Лъэхъуэщым дыкIуащ Мухьэмэд тлъагъуну. Абыи уэрэд щыжиIэрт, щыгушыIэрт, тутыни ефэрт!
– Фымышынэ, сылIэнукъым.
– Жаннэ еупщIащ: Сыт апхуэдэу щIэпщIар, Мухьэмэд? – КIасэу укъызэупщIащ. Iуэхур къызэрыгуэкIщ – мафIэ лыгъэр нэгъуэщIым игъэунэхуну сыхуейуэ арат.
ДыщыIукIыжым жиIащ: ФыкъакIуэ, дызэпеуэнщ, хэт япэ гъыми!
Ди нэпсхэр къыщIэжыху дызэрыгъэдыхьэшхри дыIукIыжащ.
ЕпщIанэ гукъэкIыж
МыгурыIуэгъуэу узэрыщытым хуэдэу, Мухьэмэд, дызэрызэхущытри гурыIуэгъуэкъым. Къуажэхьым хуэдэу узэхэлъщ. Си гугъэмкIэ, уэр дыдэм пхузэхэгъэкIыжыркъым уи зэхэлъыкIэр. Ауэ а уи зыщIыкIэхэм я зэхуаку сытым щыгъуи гъы макъ къыдэIукIыу къысщохъу. Дапщэщи сырымэ къыпкIэрех. 63
ЕпщыкIузанэ гукъэкIыж
Уэ пщIэрт уэшхыр фIыуэ зэрыслъагъур. Абы щхьэкIэ къызжепIат: уи уэшх зекIуэм (апхуэдэущ зэрыжыпIар) суригъусэну сыхуейщ. ИкIи зэгъусэу дызекIуащ.
Уэ къыспоубыд Мухьэмэд зэхищIыхьам сызэрыхущытыр бжесIэну.
БжесIэпэнуми, сщIэртэкъым жысIэнур. Сэ сщIэр абы сытым щыгъуи хужымыIэ гуэр къиIуэтэну къызэрызэфIэнэрт… Уэри уи гум къибнэжащ хэкум теухуауэ уи гупсысэр. – ФIыуэ солъагъу. Аращ псори зэрыхъур.
ЕпщыкIутIанэ гукъэкIыж
МафIэм и теплъэр уигу къэкIыжрэ? Пхъуанти пIыгъыу си унэ укъыщыкIуа махуэм укъытехьэри укъэфащ. Сэри, зэрызыпщIыр къызгурымыIуарэ пэт, уи делагъэм зыдэсщIащ. Уи пхъуантэр зэтепхри, сурэт гуэрхэр къыдэпхащ, щыгъыни, тхылъи къыдэбдзри, уи пащхьэ щызэтекIута самэм мафIэ щIэбдзащ, сэ уи IэплIэм сыхуэпхьащ. Удыхьэшхащ, угъащ, жыпIащ уи блэкIар зэрыбгъэсар.
Уи делагъэм аргуэру зыдэсщIри, аргуэру дыкъэфащ. МафIэ дэлыбейм сыщылъыхъуащ си гум илъ псалъэхэр къыщызгъуэтыну – къэзгъуэтакъым. Сызылъыхъуахэр къэзгъуэту уэсIуэкIамэ, иджы си гъащIэр нэгъуэщI гуэрт, сызыIыгъ гупсысэхэми саIэщIэлътэкъым. ЕпщыкIущанэ гукъэкIыж
ПщIэжрэ, паркым дитт. Ди закъуэт, уэшхым и уэрэдри къещэщэхырт.
Сыт бжесIэнур? ФIыуэ узолъагъу ныбжесIэн? СыноупщIат абыкIи, удыхьэшхри, ди псэхэм жаIэм дыщIэгъэдэIукIыжи нэхъыфIщ, къызжепIащ.
Сынэщхъейщ. Уи нэкIущхьитIым къежэх уэшх ткIуэпсми сефы-
– Нэщхъеиныр узщ, хущхъуэ зимыIэ узщ, щхьэусыгъуэ хэхаи зигъуащ.
мыIэщ.
– Сэ сощIэ и щхьэусыгъуэр.
– Арамэ, уи Iуэхур тыншщ.
ЕпщыкIуплIанэ гукъэкIыж
Уи гъын джэгум сыт къибгъэкIыр, Мухьэмэд, жысIэу сыныщоупщIым, удыхьэшхри къызжепIащ: – КъэсщIэну сыхуейщ нэхъ нэщхъейуэ къытхэтыр хэтми… Уи фIэщ умыгъэхъу цIыхум нэгъуэщIыр игъейуэ, щыгъым деж. Псом япэу игъеижыр и щхьэращ.
ЕпщыкIутхуанэ гукъэкIыж
– ФIыуэ узолъагъу… аращ сыщIэнэщхъейр. Уи нитIыр жыжьэ гуэрым теплъызащ… удыхьэшхащ. УкъысхуеплъэкIри, узэщыджэжу угъащ. Сегупсысынут уи гъыным щхьэусыгъуэ хуэхъункIэ хъуам, ауэ даущ дэгум сыжьэдилъэфащ. Уи нэпсхэм сыхэлъыхъухьати, си гум и сахуэщ хэслъэгъуар. 64
РАМЭ
И закъуэщ. Зыми емыщхьу, езым и щIыкIэ иIэжу, пэшыр къызэхекIухь. КъоувыIэри, блыным фIэдза сурэтым йоплъ. Илъэс куэд щIауэ абы зыри хухэлъхьэркъым икIи хухэхыркъым. Ищэнут, итынут, ауэ ар зыIэщIыхьэм, зэрыхабзэу, рамэм ирилъхьэнущ, ирилъхьэмэ… Щхьэгъубжэм дэплъри, бзу къэзылъэтыхьхэм хэплъащ. И бгъумкIэ щылъ сурэтым и Iэхъуамбэр иригъэжащ, ар зытещIыхьа пхъэбгъум и нэз дзакIэр зэрыжанри зыхищIащ. Абы щхьэкIэ къимыгъанэу, аргуэру и Iэхъуамбэр иригъэжащ. Сурэтыр зытелъ Iэнэм и дзакIэм щынэсым, зишият адэкIи пищэну, ауэ ищIэм и мыхьэнэншагъэр къыгурыIуэжщ, и IитIыр зэтридзэжри, щхьэгъубжэм адэкIэ щызэрышх бзухэм хэплъэу увыжащ. ИтIанэ и нэр хуэзащ щхьэгъубжэ абджитIым я зэхуакум вууэ къыщызылъэтыхь бадзэм. Къыдэлъэтынути, лъэкIыркъым.
ЗэплъэкIри, блыным фIэдза сурэтхэр къиплъыхьащ. Иджыщ гу щылъитар: хэт рамэм иригъэуващ, хэти рамэншэщ. Ашэмэз и сурэтыр рамэ гъуабжэкIэ къигъэбыдыхьами, абы и сыринэм игъэIу пшыналъэр гъунапкъэншэщ. ИщIа сурэтхэм щыщу ар и псэм нэхъ пэгъунэгъущ.
Игу къэкIыжащ: армэм щыдашым и хъыджэбзым кърит сурэтыр къыIихакъым, абы сеплъмэ, уи закъуэущ узэрыслъагъунур, сэ куэду услъагъуну сыхуейщ, жиIэри. КъэкIуэжри, и хъыджэбзыр куэд хъуауэ илъэгъуащ: уэрамым щрихьэлIащ езымрэ къыбгъурыт цIыхухъумрэ я щIыбагъым бзу куэдым къыщалъэтыхьу. И лъэщапIэм къызэрыщIыхьэжуи, илъэгъуар сурэт ищIым хигъэуващ.
СурэтыщIым и адэм и сурэт блыным фIэдзари рамэм итт, ауэ рамэр зэи зэран къыхуэхъуакъым – щхьэпрыплъти, и адэм и нитIым щIэплъэрт. ИтIани игу къэкIат рамэр икъутэну. Тегушхуакъым: и адэм иIыгъ башым щышынащ.
И ныбжьэгъу къыщIыхьэри щIэкIыжащ. Езыр и сурэт ныкъуэщIым пэрыувэжащ. И Iэр минрэ къиIэтащ-ирихьэхыжащ. И пащхьэ къит нэкIум и нитIым я зыр зэрыхуэмыщIщ. И ныбжьэгъу къыщIыхьэри, щIэкIыжащ. И пащхьэ итым и нэ лъэныкъуэр зэрыхуэмыщIщ. Къигъанэри, езыри щIэкIыжащ. ЩIэкIыжами, нэ ищIынури иужь иту кIэлъыкIуащ. Къигъэзэжри, аргуэру сурэтым бгъэдэувэжащ. И ныбжьэгъу къыщIыхьэри сурэтым еплъащ. – Мыр нэ лъэныкъуэу куэдрэ щыбгъэтыну? – къеупщIащ. Зыри къыщыжримыIэм, нэ лъэныкъуэм и пIэр сапэкIэ иугъуэнри, адэкIэ кIуэцIрыплъащ. Сурэт щIыбыр нэщIт.
Анэр къыщIыхьэри хъыбар къажриIащ. Абы жиIам и кIэщIыр мыращ: «Ахьмэд и Хэкужь къигъэзэжащ, щеджащ. Лажьэу щIидзащ. Къишащ. Унэ къищэхуащ. И щыкъу анэр къахэтIысхьащ. И щхьэр дихри, хамэ щIыпIэ Iэпхъуащ. Зэанэзэпхъум унэр ящэжри, анэм и унэм Iэпхъуэжащ. Анэр дунейм ехыжри, и пхъум ипхъу нэхъыжьыр щашэм, ади щхьэщытакъым, благъи бгъэдэтакъым». Анэм жыхуиIа Ахьмэдым и сурэт ищIыну мурад ищIауэ сурэтыщIыр нэху къекIами, Ахьмэд бзууэщ зэрыхуэщIар. И дамэ лъэныкъуэр рамэм итт, адрей лъэныкъуэр ихуакъым. И ныбжьэгъу къыщIыхьэри: – Мыбы и дамэ лъэныкъуэр дэнэ пхьа? – къеупщIащ.
–Умылъагъуми, адэкIэ пытщ, – пэIуэжащ. 65
итт…
СурэтыщIыр, щхьэгъубжэм дэплъри, дуней псор я рамэхэм ит сурэт зэмыфэгъуу къилъэгъуащ. Дэтхэнэри и фэм имызэгъэжу, бгъурытыр икъутэу, езыр а рамэм иувэну хэтт. Гужьеяуэ, щхьэгъубжэм ибгъу хуигъазэри, зэплъыжащ. Езыри рамэм И ныбжьэгъур къыIухьат, игъуэтакъым. НэгъуэщI ныбжьэгъуи къыIухьат, игъуэтакъым. НэгъуэщIи, нэгъуэщIи, нэгъуэщIи… Зэи хуамыщIа бжэр гъэбыдат. IумыкIыжу абдеж къыIунар къакIуэу хъуам жэуап лъыхъуэу яIурыплъыхь хьэмаскIэ фIыцIэ цIыкIурт.
Зинэ къыщыкIуа махуэм
Зинэ къыщыкIуа махуэм уафэм ит пшэхэр щызэкIэщIэжащ, шагъдий гуартэу зэрехьэжьэри, хъуаскIэ къапылъэлъыр я дыщэ Iуданэу уэгур уагъэ-щагъэу зэхадыхьащ. Зинэ къыщыкIуа махуэм дыгъэр нэхъ нэху къэхъуащ, уафэм бзыгъэу зыкъызэIуихащ, жьы къепщэм акъужьу зихъуэжри, пщэдджыжь уэсэпсыр щхъуантIагъэм къытрипхъащ.
Зинэ къыщыкIуэм пхъэщхьэмыщхьэри хъуащ: санэ къудамэхэр къолэлэх, ахъуэм фор къыпоткIу, нащэм и мэр къэуащ, мыIэрысэм и нэкIущхьитIыр зэмыфэгъущ. Дыгъэм и зыгъэзэгъуэм ирихьэлIэу си анэм и ныбжьэгъур ипхъу Зинэ и гъусэу къытхуэкIуэрт къуажэбгъумкIэ къыщыт Iуащхьэ цIыкIум къыщхьэдэхауэ. Зинэ щалъагъум, дуней фIыгъуэр къахуэкIуэу къащыхъуащ: уафэми тафэми нып хужьхэр щыуфэфащ, къуакIи бгыкIи Зинэ дежкIэ еплъэкIащ.
Зинэ къыщыса сыхьэтым тхьэрыкъуэр лъатэри уэгум щыджэгуащ, мэлыхъуэм и сыринэм игъэIу пшыналъэр мывэ джейм зэхихри и нэпсыр къыщIэжащ, макъ зыгъэIу псоми я уэрэдхэр кърашащ.
Зинэ ди къуажэм къызэрысу, псоми зыжьэу «Зинэ къэсащ! Зинэ къэсащ!» жаIащ. Си анэм Зинэ и анэм IэплIэ иришэкIащ, си шыпхъум Зинэ IитIкIэ къиIэтащ.
Сэ си жьэр Iурыхуауэ сыщытщ, си чэзум сожьэри. СытемыпыIэжу сыпоплъэ Iэ щабитIыр си щхьэм къыщыдилъэнум. СогуфIэ. Ди зэхуаку дэт блынри мэгуфIэ. Ди унэм хэлъ бжэ-щхьэгъубжэхэм дамэдазэ защIауэ мэгуфIэ. Ди хьэм и кIэр игъэсысурэ Iуфэр къызэхежыхь.
Зинэ и анэм къытхуихьа бдзэжьейр «фыщымымэхъашэ, мыр псыежэх бдзэжьейщ» жиIэурэ Iэнэм къытригъэуващ. Си анэм абы фIыщIэ хуищIри еупщIащ:
– Уа, Гуащэнэ, иджыри фи хьэрэм хы ФIыцIэм хэс бдзэжьейр? – Ди хьэрэмщ. Сэ къызгурыIуакъым ар щIэхьэрэмыр, къызгурыIуакъым тIури щыму куэдрэ щIыщытари. Тасым илъ бдзэжьейхэр, я жьэр ущIауэ, я нэхэр къипкIыным хуэдэу къащхьэщытитIым къеплъырт. Зинэ щытт Iудэ фIыцIэкIэ къэдыхьа и босцей хужьыр щыгъыу. Ар ди пщIантIэм дэт псейм ещхьу дэкIеят, лантIэт. И щхьэцыгъуэр фо ежэхыу къежьыхат, и натIэм Iулъ щхьэц Iэрамэр и щхьэр здихьымкIэ щызелъатэрт. Сышынащ, уафэмкIэ зыгуэр къеIэбыхыу дрихьеину къысщыхъури. Сыгузэващ, зричу щыбакъуэкIэ 5 Заказ № 64 66
лъэпэрапэу джэлэнкIэ. Зысплъыхьащ гъуэгу зэрыкIуэнум теспхъэн удз гъэгъа къэслъыхъуэу. Тхьэм жимыIэкIэ ар джэлэну!
Зинэ ди бжэIупэм деж щыт тетIысхьэпIэм тесу щыслъагъум, си гур зэгъэжащ. Сыдэплъейри, бзухэм уэгур къагъэпсалъэу уэрэд жаIэ, дей жыгышхуэм тхьэмпэу пытыр Iэгу зэтеуэщ, къызыпагъэщэщар Зинэ и лъакъуитIым деж щызэтолъалъэ. Зинэ мэдыхьэшх. Си шыпхъури, си анэри, Зинэ и анэри мэдыхьэшх. Хадэм ит ди лэжьакIуэм и дыхьэшх макъри зэхэсхащ. Ди гъунэгъухэри, я щхьэхэр щхьэгъубжэхэм къыдагъэжауэ мэдыхьэшх. ТIуащIэм дэс адыгэхэри къызэрылъэлъу мэдыхьэшх.
Зинэ къыщыса махуэм уэсэпсыр къехри, удз гъэгъахэм тетIысхьащ, жыгыжь гъуахэр къызэщIэрыуэжри, къудамэхэм тхьэмпэ щхъуантIэ къыдидзыжащ, гъэмахуэ цIывыгъуэм, и мыхабзэу, дэ цIыкIур къэгъэгъащ. Сэ си гур къилъэтынум хуэдэу Зинэ си пащхьэ щыблэкIыну гъуэтыгъуэм сыпоплъэ. Зинэ ди куэбжэм щыт тетIысхьэпIэм тесщ зеплъыхьри, дыгъэм йоплъ, ар къоплъыж, и гъуэгу пищэну игу пымыкI хуэдэ. Мыр сыт хуэдэ гуфIэгъуэ? Ди унэр дунейм и утыку хъуащ.
ПщыхьэщхьэхуэкIуэу къуажэм дэсыр къытхуэкIуащ – псори. Мы пщыхьэщхьэр цIыхухэм я щыуагъэхэр щыхуагъэгъу пшыхьу къыпфIэщIынт. Зэдэшхэну Iэнэм щыпэрытIысхьэхэм, бдзэжьейр IуагъэкIуэтри, адрей телъым хыIэбахэщ. Зэдэуэршэращ. ЩIалэхэм я тхьэкIумэр плъыжь хъуху Зинэ зэпаплъыхьащ. Ар бзылъхугъэ тхьэIухудт, бзылъхугъэ псоми я лейуэ. ЦIыхухъухэр, я щхьэгъусэхэри зэрыщысу, щIалэ фызкъэмышэм хуэдэу, гушыIащ. ЦIыхубзхэри, фыгъуэри зытрамыгъакIуэу, унагъуи имыхьа хуэдэу, хуиту уэршэращ. Сэри псоми садэгуфIэрт, сигури, си тхьэкIумитIри, си IупитIри дэп жьэражьэу къызэщIэнат. Си лъэгуитIымкIэ зыхэсщIэрт щIы сызытетри къибыргъукIыу зэрыдыхьэшхыр.
Зинэ и анэмрэ си анэмрэ хьэщIэхэр ирагъэжьэжри къыщIыхьэжащ. Дэ дыгъуэлъыжыну къыджаIа щхьэкIэ, дыгъуэлъыжакъым, дыкIуэри бжэIупэм дыIутIысхьащ, дыуэршэрыну. Зинэрэ си шыпхъумрэ я гум хыхьауэ зыгуэрхэм топсэлъыхь, сэ содаIуэ. Зинэ и шапсыгъыбзэм сыдихьэхащи, си шыпхъур абы зыгуэркIэ еупщIу и псэлъэныр щызыпигъэукIэ, си жагъуэ мэхъу къыщыщIидзэжынур къысхуэмыгъэсу. Си шыпхъур, Зинэ хуэдэу мыдахэрэ пэт, «Уи дахагъэр сиIарэт» жиIэу си шыпхъум къызэрыжриIар сфIэгъэщIэгъуэн хъуащ. Си гум ар идакъым, дахагъэр къызыхуагъэщIар Зинэ и закъуэу къэслъытэрти. Си анэр унэм къыщIэкIиикIащ къыщIыхьэжи гъуэлъыж жиIэри. Сыгубжьауэ пэздзыжащ: «Сыхуейкъым! Зинэ сыбгъэдэсынущ». Апхуэдэу зэрыжысIам щхьэкIэ, Зинэрэ си шыпхъумрэ къыщиудри дыхьэшхащ. Зинэ и анэмрэ си анэмрэ я дыхьэшх макъри пэшым къыщIэIукIащ. Псоми зыжьэу къажьэдэкIащ: «Ди дыхьэшхыным и кIэр Тхьэм хъер ищI!» Си губжьыр дыхьэшхэн зыщыхъуа Зинэ сеплъу сыздэщысым, си шыпхъури къысщыдыхьэшхыурэ унафэ къысхуищIащ: «КIуэи гъуэлъыж, цIыкIужьей». Ауэ абыи сыхуIукIакъым. Зинэ къызэплъри къызжиIащ: «УмыкIуэ, къызбгъэдэс, уэ фIыуэ сыкъэплъагъуркъэ?» «Ауэ сытми услъагъурэ, фIыщэу узолъагъу». Аргуэру дыхьэшхын щIадзэжащ. Зинэ и дыхьэшх макъыр адрейхэм ещхькъым – ар тхьэгъушу мэзу. Си шыпхъум жиIащ: «ПсынщIэу зыкъиумысыжакъэ тхьэмыщкIэм». Зинэ и анэм и макъыр унэм къыщIэIукIащ» «Сабийм фыщымыдыхьэшх». Си анэр нэхъ щабэу къэпсэлъащ: «КъакIуэ мыдэ, си щIалэ цIыкIу, а хъыджэбзыжь 67
цIыкIухэр зыщумыгъэдыхьэшх, уэ улIыхъужьщ». Си анэм и псалъэхэр иукъуэдиинкIэ сышынэри, сыгужьеяуэ пэздзыжащ: «Сэ Зинэ сыбгъэдэкIыну сыхуейкъым». Зинэ и дыхьэшхыныр зэпигъэури, и Iэхъуамбэ щабэхэр си щхьэфэм къыдилъэурэ, къызэIущащэм хуэдэу жиIащ: «Ин узэрыхъуу сыбдэкIуэнущ, уэ ущIалэ гъуэзэджэщ. КъакIуэ, къызбгъэдэтIысхьэ». СыкIуэри, сыгуфIэу сыбгъэдэтIысхьащ, езы тIум я псэлъэныр ирагъэжьэжащ. Зинэ и макъым нэмыщIи, и бауэ макъри зыхэсщIэ хъуащ. И нитIымрэ мазэмрэ зэщхьыIуэщи, схузэхэмыгъэкIыу зэм мазэм сыхудоплъей, зэми Зинэ сыхуоплъэкIыж. ТIури дахэщ, тIури щабэщ, тIури жыжьэщ икIи гъунэгъущ. Си жьакIэр соупсри гъуджэм сыкIэрытщ. Ар сымыух щIыкIэ си пащIитIыр къуаргъ дамэу къыхожри уэгум срахьэ. Сыкъеплъыхмэ, слъагъури зэхэсхри цIыхуми, жыгми, мывэми я гуо макъырщ: Зинэ… Зинэ… Зинэ… КъызэрыщIэкIымкIэ, а псори пщIыхьэпIэщ.
Хъыджэбзхэм сабгъэдэсурэ я уэршэр макъым сыщыщIэжеикIым, си шыпхъум сихьыжри, сигъэгъуэлъыжауэ аращ. УэсэпскIэ зызыгъэпскIа дыгъэм и нэхущ бзийхэр къыттепсащ. Ар адрей махуэхэм къытщхьэщыувэу щытам зыкIи ещхьтэкъым. Щабэт, зытепсэм емыIусэу едэхащIэрт. И хуабагъэр щIыфэм къемыхьэлъэкIыу зришэкIырт, жьауэ зыхуищIым хуэдэу, зытриубгъуэрт… Дыгъэр дэкIуэтеихункIи, уафэм зиубгъурт. А уэгу хуитышхуэм сыкIийурэ щызгъэIуну сыхуейт: цIыхухэ, Зинэ ди унэ нэху къыщекIащ, Зинэ ди деж щыIэщ…
Зинэ и анэм зыхуигъазэри «Умыгузэвэж иджы, си анэ, сэ щауэ къэзгъуэтащ, сыкъыдэнэжынукъым», жиIащ. Ар зэхэзыхахэм я Iупэхэр щызэтежым, сэри си IупитIыр зэтежащ, ауэ си гуфIэкIэр фагъуэт. Зинэ езыгъэжьэжыну цIыхухэр къыдэкIауэ щыслъагъум сыкъэнэщхъеящ. Ахэр гъуэгубгъум Iутт Зинэ узыншэу, насыпыфIэ хъуну тхьэ елъэIухэу. Зинэ иджыри къызэригъэзэжынур си шыпхъум къызжиIами, абы сытригъэуакъым. СыкIэлъыплъурэ жыжьэ щыхъум, сыкъызэфIэзэрыхьри, нэрымылъагъу жьгъей гуэр сыхъуу, и ужь сиувэну сехъуэпсащ, си нэпситIыр къыщIэлъэлъащ, джэрпэджэж жыжьэми «къигъэзэжынукъым, къигъэзэжынукъым, къигъэзэжынукъым» зэрыжиIар зэхэсхами, ар си фIэщ зэрымыхъур щIэзгъэбыдэн щхьэкIэ, «къигъэзэжынущ, къигъэзэжынущ, къигъэзэжынущ» жысIэри, сэри щэнейрэ сыпэджэжащ.
Зы махуэ гуэрым Зинэ ещхьу зыгуэр слъагъури сыкIэлъыжащ, гъунэгъу сыхуэхъуу сыщыIуплъэм – аратэкъым. Си щхьэр фIэхуауэ сыIукIыжащ. Зэи университетым и дэкIуеипIэм си япэ иту дэкIуейр Зинэ езгъэщхьащ, «Зинэ!» жысIэу сызэджар къызэплъэкIати – аратэкъым. Сигурэ си щхьэрэ зэбгъэжауэ сыкъызэщIэувыIыкIыжри, «Зинэ зэрылIар уощIэ, уи шыпхъуми, уи анэми, уэри куэд щIауэ вгъеижащ, сыт ар уи фIэщ хъуну ущIыхуэмейр? ПщIыхьэпIэм хэкIи зыкъэгъуэтыж. Уэ ар фIыуэ щыплъэгъуам уцIыкIут, усабийт», – жысIэурэ си щхьэ сыхуэпсэлъэжащ.
Иджыпсту сипхъу нэхъыщIэм и ныбжьыр абы щыгъуэм Зинэ зэрыхъуу щытам итщ. ИтIани мазэр изу уэгум къызэрихьэу, Зинэ си пащхьэ къоувэ, мазэщIэм хуэдэу дахэрэ и Iэ щабэ цIыкIухэмкIэ си щхьэфэм къытелъэщIыхьу. 5* 68
Повесть
МЫЗ Ахьмэд
«ПщIыхьэпIэ слъагъуура хьэмэрэ… Жыхьэнмэм сыщыIэу аращ», – Вадим и напIэр къызэтриха щхьэкIэ, нэм къыщIэIэбэр плъагъуртэкъым. Жыхьэнмэ зэрыщыIэр и фIэщ хъуртэкъыми, иджы мис – къыщыхутащ. Къэтэджыну къеIа щхьэкIэ, ещэтэхыжащ, и щхьэр уназэри. Куэд дэмыкIыу абы кIэкуакуэу щIидзащ. Аргуэру зыкъиIэтыну хуожьэ, арщхьэкIэ, щхьэ куцIым хохьэ жыпIэу, и лъакъуэ сэмэгур къыхоузыкIри гызу мэджэлэж. Заул докI. Вадим и акъылыр хуэм-хуэмурэ хуокIуэ здэщыIэ щIыпIэр дэнэми: гъэрыпIэрщ. КъыгурыIуащ щIыунэжь кIыфI гуэрым щIадзауэ зэрыщIэлъри. ТIэкIу-тIэкIуурэ абы и нэр йосэж кIыфIым. ЩIыунэм щIэтт зы чеижь. БанкI нэщIри щIэзт. НэгъуэщI зыри плъагъуртэкъым. Узри, кIыфIри, мэжэщIалIагъэри пщигъэгъупщэжу, щIыунэ кIуэ-цIыр уает. ЩIыIэм дрехьей, мэкIэзыз, ауэ сыт и Iэмал. ЗытрипIэн гуэр къигъуэтын фIэщIу къепщэпщыхь, къыхигъэзыхьу и Iэпкълъэпкъыр къезауэ пэтми, арщхьэкIэ и Iэм зы хьэпшып гуэри къыIэрыхьэркъым. ПлIанэпэм къыдопщыжри зытелъам, – ар хьэуази мэкъуи? – тогъуэлъхьэж. Ауэрэ и Iэпи и лъапи хуэмыгъэхъеиж мэхъу. ЩIыIи узи зыхищIэжыртэкъым, и нэхэр фIызэтехьэу хуожьэ…
– Тэдж, хьэм къилъхуа!
А псалъэ дыджхэр и тхьэкIумэ къыщиIуэм, Вадим къыхощтыкI. Зым финар къытригъапсэу, абы къыщхьэщытт щIалитIрэ лIыжь домбей жьакIэ бацэрэ. Таурыхъхэм хэт иныжь фIэкI зэрыпщIэн щыIэтэкъым лIыжьыр. Къарууэ иIэр зэхуехьэсри, и Iэхэр зыщIигъакъуэурэ, зыкъиIэтыну хуожьэ Вадим, арщхьэкIэ щIыбагъкIэ техуэу мэукIурииж. Къыщхьэщытхэм, я бзэкIэ тIэкIу зохъуцацэри, щIагъэзыкIыж. Куэд мыщIэу абыхэм ящыщ зым къегъэзэж щыгъыныжь IэплIэ къехьри. ГъущI хъар Iуту щIыунэм хэлъ щхьэгъубжэ цIыкIум къыдидз нэху мащIэр щилъагъум, Вадим къыгурыIуащ нэху зэрыщар.
Иджы ар щIыIэм дрихьеижтэкъым: Iуащхьэу къыхузэтракIута щыгъыныжь къомым зыкIуэцIигъэджэрэзауэ щылът и нэкIум фIэкI къыщIэмыщу, и дыгъуасэрей махуэр гукIэ игъэныщкIужу… Хъуакъым, бетэмал. Еплъ абы къыщыщIам. Шали къуажэм къикIыжу Гудермес къыздэкIуэжым боевикхэм гъуэгум лагъым щIалъхьэри я машинэр щхьэпрагъэдзащ. Рулым дэса щIалэри хэкIуэдащ, Володи къаукIащ. Езырщи, и лъакъуэр къутащ, къемыузу и Iэпкълъэпкъым зы хэлъу къыхуэщIэркъым. Псори къоуз. Насып яIэти, адрей сэлэтитI щIыгъуар щIигъэпхъуэжат хъыбарегъащIэ. Абыхэм я Iуэху зэрыхъуари Тхьэм ещIэ. Дауи, нэсыжагъэнщ частым…
Насыпыншэ жыхуаIэракъэ, армыхъу къыхуэнэжаи щыIэтэкъым я деж кIуэжыным. Мазищ енкIэ щыIат Шэшэн щIыналъэм. Абы нэхъеи, я дейхэм телеграммэ яхуимыгъэхьати «нобэ-пщэдей сыножьэж» жиIэу.
Езыращ а къэхъуамкIэ къуаншэр, зыми зыри и лажьэкъым. БТР пщIымыгъуу апхуэдэ гъуэгуанэ утехьэ зэрымыхъунумкIэ дапщэрэ и тхьэкIумэр къаIуэнтIат. «Пщэдей пщIондэ укъытримыч» къыжраIа пэтми, «а гъуэгум си щыпэ ирикIуэкъым» жери… И машинэр щхьэпрырагъэдзу шэшэнхэм 69
къаухъуреихьа нэужь, и гугъакъым псэууэ къэнэну. ЦIыхуищым зэуэ зыкъыщрадзым, кIэрахъуэр къыIэщIэуэри, и щхьэм къыхуигъэна шэ закъуэмкIэ а къытезэрыгуахэм ящыщ зыи хигъэщIащ… Iэуэлъауэ щызэхихым, Вадим и гупсысэр Iэпыхури, щIыунэбжэмкIэ плъащ. Бжэр къыIуахри дэкIуеипIэм къехащ жэщ кIуам и «хьэщIахэр», зы фызыжьи ящIыгъуу. – Мыращ Iикрам зыукIа хьэбыршыбырыр! – и къыбгъэдыхьи, и къыкIуэцIыпкIи зы ищIащ лIыжь щхьэ тхъуам. Вадим къыхэгызыкIащ: удыныр зытехуар и джабэ уIэгъэрат.
– МащIэ-куэдми уэ къыпхуэнэжа гъащIэр лIыщIэу пхьынущ, хьэIус фIэкI пIумыхуэу, хьэзабым ухэтынущ. КъыбгурыIуа? Щхьэпылъэ узэрытщIынуми шэч лъэпкъ къытумыхьэ. Зэхэпхрэ?
Вадим и гур пыкIэзызыкIащ. ЛIыжь домбейм и нэ къытриубыдам узэпхилыгъукIырт. Абы и Iэ хьэнцэшхуитIымкIэ узэпкъритхъыфынут, цыпэ къыщымыхъуу. Ар къаугъэ, хьэргъэшыргъэ, зауэ хуэIухуэщIэ сытхэм зэрыхуэмыхамэр къыбжаIэрт и нэкIум иплъагъуэ лъэужьым: и тхьэкIумэ ижьым щегъэжьауэ и жьэбгъум нэс къехыу дыркъуэшхуэ телът. Вадим и щхьэр ирихьэхащ абы и нэгум имыплъэфу. Аращ, зэфIэкIащ. И щхьэр палъэнущ… Иджыпсту абы сыт нэхъри нэхъ къищтэнт, шэ закъуэ фIэкI имылъми, и кIэрахъуэр иIэжыну. Апхуэдиз бэлыхьым хэтынтэкъым…
Куэд мыщIэу Вадим къыхущIахьащ хьэнтхъупс шынакърэ щIакхъуэ Iыхьэрэ. Ерыскъы къыхуэзыхьа щIалэр, зыIуригъэлъэдэным хуэдэу, къеплъщкъеплъри щIигъэзыкIыжащ. Хьэнтхъупсым и мэ IэфIыр къыIурыуа нэужьщ зэрымэжалIэр Вадим къыщыгурыIуар. ЩIакхъуэм зы тIэкIу къыпищIыкIщ, шынакъыр зыбгъэдигъэкIуатэри шхэн щIидзащ. АрщхьэкIэ тIэу-щэ еIуба мыхъумэ, ефэфакъым. Хьэуэ, ерыскъым лажьэ иIэу аратэкъым. Асыхьэтым щIэрыщIэу къэятэжат абы и узхэр, щIыр IэбжьанэкIэ кърыригъэтхъуу, и лъакъуэ къутар къыщыхьат…
къуэр. … – Хьэлъэ хъуащ, плъыржьэрщ, мыбы ихьыжынышхуэ щыIэкъым. Вадим псалъэмакъ гуэрхэр и тхьэкIумэ къоIуэ, ауэ унэм щIэтхэр хэтми ищIэркъым, жаIэри, бзэмыIухэщи, къыгурыIуэркъым. Уеблэмэ и нэ къудей къызэтрихын лъэкIыркъым. ЩIыунэм щIэтт ДжэбрэIил, лIыжь абрагъуэр, абы и щхьэгъусэ Зазэ, я – Алыхь, лIыжь, мы слъагъум иджыпсту дохутыр къатшэрэ къедмыгъэплъмэ, лIэнум, – къопсалъэ фызыжьыр. – Зэпыту укIуэ!.. Хьэуэ, сыхуейкъым мы хьэр апхуэдэу тыншу лIэну. Псоми ялъагъуу и щхьэр пезгъэлъэнущ!
– Сыт пщIэнуми, иужькIэ кIасэ хъунущ. КхъыIэ, дохутырым дей гъакIуи… ДжэбрэIил и къуэм зыхуегъазэ:
– КIуэ, Сэпар къэгъуэти псынщIэу къашэ!..


– ЗыкъищIэжащ! – зыкъомрэ Iуэщхъуу хэлъауэ, гъэрым и напIэр къыщызэтрихым гуфIащ Зазэ. ЩIалэм и лъакъуэр гипсым зэрыдалъхьэ дыгъуасэ лъандэрэ, абы щIагъуэрэ щхьэщыкIатэкъым фызыжьыр, фIэгуэныхь хъурти. 70
– Дэнэ сыздэщыIэр? – зыкъомрэ къеплъри къеупщIащ абы гъэрыр.
– Сэ жэуап тэмэм уэстыфыну къыщIэкIынкъым, урысыбзэ сщIэркъым, – къыщылъэтри щIэкIащ Зазэ, – мыдэ хъыджэбзым сыкъеджэнщ. Зайнэ! А Зайнэ! Унэм къыщIохьэ ДжэбрэIил и шыпхъум и пхъурылъху хъыджэбзыр. – Мы щIалэм зыгуэрхэр жеIэри къызгурыIуэркъым.
Зайнэ гъэрым хуэм дыдэу щхьэщохьэ, тIэкIуи щымэхъашэу. – Дэнэ щIыпIэ сыздэщыIэр? – щыму зы тэлайкIэ къыхудоплъейри, щIоупщIэ щIалэр.
– Шэшэн щIыналъэм.
– Сымаджэщ мыр?
– Хьэуэ. – Зайнэ гу лъитащ щIалэр нэхъри нэщхъей къызэрыхъуам. – А-а, сэ… гъэрыпIэм ситщ.
– Аращ. ЩIалэм и щхьэр блынымкIэ егъазэ. – Уэ зэкIэ бгъэдэс, си хъыджэбз, сэ зэдзэкъэн гуэр хуэзгъэхьэзырынщ, – щIокI фызыжьыр. Сыхьэт ныкъуэ хуэдэ къотри, Iэнэ цIыкIум ерыскъы гуэрхэр телъу къыщIехьэ. – Мыбы дзэкъэгъуэ Iухуауэ сщIэркъым ди лъапсэ зэрыщыIэрэ. Кушэй, Пэж дыдэу, жэщищ-махуищ хъуауэ Вадим зыри ишхатэкъым икIи бгъукIэ зигъазэри къыхущIахьа ерыскъымкIэ Iэбащ.
Зазэ игу зэгъауэ Iэнэр щыщIихыж дыдэм, къыщIохьэ ДжэбрэIил и шыпхъум ипхъу Кулисэт. Гъэрым щхьэщохьэ, зыкъомрэ йоплъри:
– Сыт мыгъуэ сыщIэбгъэунэхъуар, щIалэ закъуэ сиIэжыр сIэщIэпкушэй.
хыу?
ЖиIэнур имыщIэу, Вадим и нэгур къызэIуоуэ. – Уэ адэ-анэ уиIэ?
– СиIэщ ади ани. – Зэкъуэш-зэшыпхъу дапщэ фыхъурэ?
– Сэ… сэ зыращ яIэр.
– Еууей, сыту тхьэмыщкIэт уи анэр!
Ар жеIэри, Кулисэт щIегъэзыкIыж. Абы и ужь йоувэ Зайни. И закъуэу къыщынэм, здахьауэ зыщIэлъ пэшыр зэпиплъыхьащ Вадим. Абы щIэмылъыр укIуэдыжт: зы плIанэпэм хьэжыгъэ къэп зытхух щызэтелът, адрейм кIэртIоф ашыч зыбжанэ щызэтегъэуват. ТхылъымпIэ пхъуантэ, Iэмэпсымэ, кIапсэкIэ быдэу зэкIуэцIыпхауэ щыгъыныжь IэплIэ – а псом пэшыр Iэзэвлъэзэву къыпщагъэхъурт. Куэд щIауэ зэрамылъэщIар бэяну, зы щхьэгъубжэ цIыкIу пщIантIэмкIэ хуэгъэзауэ хэлът, нэху щIагъуэ къыдимыдзу. Хьэку щIэттэкъым. Зэ зигъэзэху тхьэусыхафэр игъэшу, гъущI гъуэлъыпIэжь гуэрт зэрылъри. Вадим къыгурыIуащ гъавэ гъэтIылъыпIэм зэрыщIэлъыр. Дауэ щымытми, гъэр щыхъуа япэ жэщым нэху къыщекIа щIыунэм елъытауэ, мыр жэнэтт… Ауэ сыт, щIыIэщ. ШхыIэн Iув хьэлъэ гъуабжэжь, щыгъыныжь зыкъом абы и щIыIум тедзэжауэ – а псори зытрипIэ пэтми, хуабэртэкъым. И щхьэмрэ и нэкIумрэт щIыIэм исыр: зыщIиуфэ щхьэкIэ, шхыIэн щIагъым щIэлъыфтэкъым, щIэбэмпIыхьырт. НетIэ къыщIыхьа цIыхубзым и псалъэхэм гупсысэгъуэ хадзат ар. «Еууей, сыту тхьэмыщкIэт уи анэр жоуэ сыту пIэрэ щIыжиIар? ЩIыжиIар гурыIуэгъуэкъэ? Щхьэпылъэ уащIынущи арщ. ЛIыжьым зэхэщIыкIыгъуэу къыбжиIакъэ?
И нэхэр зэрызэтрипIэу, Вадим и гупсысэхэм яшэжащ щалъхуа и щIыналъэм. Абы сытым хуэдэу и нэ къикIрэт и адэ-анэр, и ныбжьэгъухэр илъагъуну. Псом хуэмыдэу Таня… Зы махуи къанэртэкъым а хъыджэбзым емыгуп- 71
сысу. И нэгу къыщIигъэхьэрт я зэIущIэр зыхуэдэнур, илъагъу хуэдэт «О-о, Вадимушкэ» жиIэу зэрызыкъыпщIэхидзэнур. Ауэ сыт, а псор хъуэпсапIэ къудейуэ къэнэжащ… Насыпымрэ насыпыншагъэмрэ сыту зэгъунэгъущэ. МахуитI къудейт къыхуэнэжар мы щIыпIэ бзаджэр къибгынэным. МахуитI къудей. Шали къыщикIыжым бийм Iумыуамэ, иджы ар щыIэт и унэхьэблэри, благъэри, ныбжьэгъури къепщIэкIауэ. И Тани щIыгъунут… Тани зыгуэру къелынт абы, и анэращ Iуэхур. Сыт хуэдэ щIыкIэкIэ а къыпэплъэ гуауэр абы зэригъэвынур? Зауэм ягъэкIуэну и гугъакъым, армыхъумэ дунейм теттэкъым и анэм ар мы щIыпIэм къызэриутIыпщын. Езы Вадими ищIакъым Шэшэн щIыналъэм къашэну… ИщIами, хуитт «хьэуэ» жиIэну? Япэрауэ, офицерщ, ищхьэмкIэ къыхуащI и унафэщ, етIуанэрауэ, мыхъун лъэпкъ къыхигъэкIамэ, къэрабгъэцIэр теIукIынут, дзэм къыхадзыжынкIи зыхуэIуа щыIэтэкъым.
Лъэ макъ щызэхихым, Вадим бжэмкIэ плъащ. Фызыжьырауэ пIэрэ хьэмэрэ мастэ къыхэзыIу хъыджэбзыра? Вадим щыуат. Унэм къыщIыхьар зи пащIэ-жьакIэр зэщIэкIа щIалэ гуэрт. – У-у, хьэм къилъхуа! – къыбгъэдыхьэри автомат лъэдакъэр къытришэщIащ абы. И фэр шэхум хуэдэу пыкIри, Вадим и нэхэр иуфIыцIащ. АрщхьэкIэ, автоматыр и нэкIум къыщигъэджэгуа мыхъумэ, къеуакъым. – Хуит сащIами!.. Уи щхьэр джыдэкIэ пызупщIынт, хьэбыршыбыр! Ауэ уи мыгугъэ дипс уефэу куэдрэ дунейм утетыну. Щхьэпылъэ уащIынущ. Зэхэпхрэ, щхьэпылъэ! Ар видеокIэ тетхынурэ фи унагъуэм едгъэхьынущ. ЗыIуригъэлъэдэным хуэдэу зэ къеплъыжри, жьакIэ бацэр щIэкIыжащ. «Пэжу пIэрэ?» – гъэрыпIэ къызэрихутэрэ Вадим иджыпсту хуэдэу и псэр гузэвэгъуэм хэхуатэкъым. Пэж къыщIэкIынщ. Езы дыдэм кассетэ илъэгъуащ урыс офицер щхьэпылъэ ящIу тету… Хъуакъым… Гъэр хъуа нэхърэ яукIамэ и насыпти. Иджы жылэр къеплъу и щхьэр палъэнущ. Ар трахынурэ я яйхэм хурагъэхьынущ. И анэр абы къызэремылынур хьэкъщ … Щхьэпылъэ ящIынумэ, зэжьэхэр сыт?.. Догуэ, щхьэщэхужыпщIэ къыпаубыдыну армырауэ пIэрэ? Е дыдейхэм къапэщIэхуа боевик гуэркIэ къахъуэжыну ара? Арамэ, и пхъэр къикIат, ауэ… ауэ лIыжьым къридзауэ щытар-щэ? ЛIыжьми нетIрей щIалэми жаIар щызэтехуэкIэ… зэфIэкIащ и Iуэхур …

ГъэщIэгъуэныракъэ, дэнэ кIуэми, щизакъуэми Зайнэ зикI и нэгум щIэкIыртэкъым гъэр щIалэр. Алыхьым ещIэ абы къыпэплъэр… Къыпэплъэр ищIэркъэ, ДжэбрэIил жиIащ къуажэ псом къалъагъуу и щхьэр пригъэлъэну. Хуэфащэпсщ палъэми. И дэлъхур щиукIакIэ аращ абы къилэжьыр… ИтIани, зэман дэкIырти, апхуэдэ гупсысэм ар щыщтэжырт. И нэгу къыщIигъэхьэрт гъэрыр щхьэпылъапIэм ирашалIэуи, и гур пыткIукIырт… Iуэхур абы хуэкIуэмэ, итIанэ… итIанэ сыт ищIэнур? Япэувыфыну? ЩIапэувынури сыт? Апхуэдэ Iуэхухэм цIыхубз хэIэбэрэ? ХэIэби еплъыжыт… Еплъ ар зэрыхъу, и дэлъхур зыIэщIэукIам нэхърэ нэхъ бий имыIэ пэтми, Зазэ щIыгъуу кIэлъоплъ, Сэпар къелъэIуауэ мастэ хеIу, уеблэмэ и щхьэр къызэрепхэкIа бинтыр хузэрихъуэкIащ. Сыт ищIэн, аращ медицинэ техникум зыщIэтIысхьам зыхурагъаджэу щытар. Сымаджэр, уи бий кIэуфIыцIу щытми, уемыIэзэу хъунукъым. Пасэ зэманым псэуа дохутырышхуэ Гиппократ и тхьэрыIуэм тетын хуейщ.
Зайнэ балигъыпIэ итт – илъэс 18-м нызэрыхьэсат. Школыр къиухри дохутыр IэщIагъэм хуеджэну щIэтIысхьат техникумым. АрщхьэкIэ зауэ угъурсызыр къэхъейри, и хъуэпсапIэр абдеж къыщыкъутащ. И дэлъхуитI- 72
ри ихьат а мафIэм… Унэншэ-лъапсэншэу къэнауэ иджы я благъэм деж щыIэщ и анэм щIыгъуу. Дауэ пIэрэ и пщэдейр зэрыхъунур? Дапщэщми, зэ мы щIыпIэм къэсынущ зауэ гущIэгъуншэр. ИтIанэ… Хьэуэ, ар хуейтэкъым Грознэм щыдэсам щыгъуэ и нэгу щIэкIар пщIыхьэпIэу илъагъуну. Ар игу къызэрыкIыжу, и гупсысэр нэгъуэщI зыгуэрым зэрытришэным хэтт… – Уэ ухэт, удохутыр? – къоупщI ар пэшым къыщIыхьам. – Сыдохутыркъым.
– Мы унагъуэм ущыщ?
– Хьэуэ. – НтIэ, мы сыздэщыIэр хэтхэ я унэ?
– ДжэбрэIилрэ Зазэрэ я лъапсэщ… Дэ Грознэм дыдэсащ. Зауэр щекIуэкIым ди унэр якъутэри мы щIыпIэм, ди Iыхьлыхэм я дей, дыкъэмыIэпхъуэу хъуакъым.
– НетIэ къыщIыхьа цIыхубзыр уи сыт?
– Си анэщ…

Сыту кIыхьыщэ махуэр. Сыту гъэкIуэгъуей зэманыр. Унащхьэм уеплъу махуэ псом пIэм ухэлъыныр тынш? Жэщыращи, нэхъ хьэлъэжщ. Махуэ дапщэ хъуа Вадим гъэрыпIэм зэрихуэрэ? ТхьэмахуитIи щыи? – ищIэжыркъым… Езыри щIэупщIакъым. ЩIэх-щIэхыурэ къыщIыхьэ, къыкIэлъыплъ, мастэ къыхэзыIу хъыджэбзыр мыхъуамэ, абрэмывэу и псэм телъ бампIэр хуэхьыну къыщIэкIынтэкъым Вадим. Дыгъуасэ лъандэрэ тIэкIу нэхъ сабырат абы и узхэр, гипсым дэлъ и лъакъуэми апхуэдэу къигъэгулэзыжыртэкъым. Уеблэмэ щIакъуэ башитI къыхуахьри зэи щIэкIат.
Вадим ищIэртэкъым къыпэплъэр. ЯукIыну хуеямэ, иджыри къэс ягъэпсэунт? ЩхьэщэхужыпщIэ къыпахын я гугъэу арщ, дауи… Армыхъумэ, абы зэрищIэмкIэ, офицер къапэщIэхуамэ, шэшэнхэм гущIэгъуншэу яукI. ЩхьэщэхужыпщIэ… мыбыхэм къыщIагъэлъэнущ. Дэнэ кърахын и адэ-анэм апхуэдиз ахъшэ? Зэрыкъуажэу зэхыхьэми яхузэхуэхьэсынукъым. Мес, я гъунэгъу частым щыщу зы майор япэщIэхуати, жыхуаIэр къыщрамытым, и щхьэр паупщIащ… Езыми арагъэнщ къыпэплъэр … ЩIэпхъуэжыфамэ арат. Ауэ, уи лъакъуэр къутауэ, дэнэ укIуэн? ЗдэщыIэр бгылъэ щIыпIэ жыжьэщ, ихъуреягъэр боевикщ. Уи лъакъуэхэм лажьэ ямыIэми, уаIэщIэкIыу дэнэ унэсын? Мы къуажэр зэрыс бгы куэщIым урысей армэр къыщысынури Тхьэм ещIэ. КъэмысыххэнкIэ хъунщ мыр зи жыжьагъым. Аращи, къэнэжыр зыщ…
Вадим егупсысыну хуейтэкъым и къэкIуэнум. Иужь махуэхэм абы и гур куэдри кIуэжыртэкъым щалъхуа и щIыналъэм. Хьэуэ, кIуэжырт, и нэгу къыщIигъэхьэрт я жылэр, я губгъуэр, и адэ-анэр, и Таня… Ауэ абы и гупсысэр нэхъыбэу зыIыгъыр и пщэдейратэкъым, атIэ гъэрыпIэ зэрихуэрэ къыкIэлъыплъ, зезыхьэ шэшэн хъыджэбзырт. Абы зэрыIуплъэу, и Iэпэ щабэхэр къызэреIусэу, дунейм уз тету ищIэжыртэкъым Вадим. ЗыгуэркIэ еупщIрэ нэщхъыфIу къеплъамэ е тIэкIу къыхупыгуфIыкIамэ, езым нэхърэ нэхъ насыпыфIэ уафэм и щIагъым щIэмыту къыфIэщIырт. Танярэ абырэ зэригъапщэрт Вадим икIи мазищ хъуауэ зыпэIэщIэ и хъыджэбзым нэхърэ шэшэн пщащэ нэ фIыцIэ къамылыфэр нэхъ игу къэкIырт, сыхьэт зытIу имылъэгъуамэ. Жэщ хъуамэ, нэху хуэгъэщыртэкъым «дапщэщу пIэрэ къыщыщIыхьэнур?» жиIэу. Лъэ макъ щIыбымкIэ щызэхихамэ, «а хъыджэбзырауэ пIэрэ?» жиIэу, нэхъуеиншэу пэплъэрт. И цIэ къудеи ищIэртэкъым. ЕупщIати къыжриIатэкъым, мащIэу къыпыгуфIыкIа мыхъумэ. «Сыту сыделэ сэ, – щхьэгъубжэмкIэ дэплъри, къеIэзэ пщащэр щимылъагъум, зигъэукIуриижащ Вадим. – ГъэрыпIэм ситщ, си къэкIуэнур зэIумыбзщ, 73
лIащ.
итIани… итIани игъащIэкIэ мыхъуну Iуэхум согупсыс. Е ди лъэпкъэгъукъым, е… – Дауэ ущыт? – хъыджэбзыр къыщIыхьэу и нитIым щыIуплъэм Вадим и гур къигуфIыкIащ. – Сыхъарзынэщ… Уэ… уэ узэрыщIэкIыу Iэпкълъэпкъыу сиIэр къызэузу хуожьэ, укъызэрыщIыхьэу узхэм загъэпщкIу. «ГушыIэрэ мыр хьэмэрэ и фIэщ?» жыхуиIэу, пщащэр абы къеплъащ. – Уи цIэр къызжепIакъым, сыноупщIати. Апхуэдиз зэман хъуауэ гугъу къыздехь хъыджэбзым сызэреджэнур сымыщIэу …
– Зайнэщ си цIэр.
– Зайнэ… Сыту цIэ дахэ! Хэт къыпфIэзыщар?
– Си адэращ. – Псэу уи адэр?
– Хьэуэ. Хъарпшэрущ зэрысщIэжыр. ИлъэсиплI фIэкI сымыхъуу ЗаулкIэ тIури щым мэхъу. – ПщIэрэ, Зайнэ, сэ уи пащхьэ зыщызгъэзэхуэну аракъым, ауэ Iуэхум и пэжыпIэр пщIэмэ нэхъыфIщ… Уи дэлъхур сыхуейуэ сыукIакъым. Гъэру зызмытын щхьэкIэ зы шэ закъуэ си щхьэм къыхуэзгъэнауэ сыщылъу, щIалэ зыщыплIым зэуэ зыкъыщызадзым, кIэрахъуэр къысIэщIэуащ. Хъыджэбзыр нэщхъей къохъу… – Зайнэ, пэжыр къызжеIэт, сыт сэ къыспэплъэр?
– СщIэркъым…
Аргуэру пэш кIуэцIыр щым мэхъу. Зайнэ щхьэгъубжэм тIэкIурэ доплъри, щIалэм дежкIэ зыкъегъазэ:
– Фи дейхэр уигу къэкIа хъунщ, дауи.
– Ауэ сытми! Псом хуэмыдэу си анэр.
– Уи… щхьэгъусэр-щэ?
Вадим и Iупэхэр зэтож:
– Сэ къэсша щIыкIэкъым.
– Иджыри къэси?
– Сыт, жьыфэ стету ара? Илъэс 24-рэщ сызэрыхъур. Мыдэ зэ си пащIэжьакIэр зэрызупсын сиIамэ…
Шэджагъуэ нэужьым Зайнэ Вадим деж къыщыщIыхьам къыхуэцIыхужакъым. Къабзэу зэщIэупсарэ и нэгур къилыдыкIыу гъуэлъыпIэкум ист гъэрыр. Я нэхэр щызэхуэзэм, хъыджэбзым и напIэр иридзыхащ.
– ТIэкIу нэхъ щIалафэ къыстеуа?
– НтIэ. ЗыгъэукIурийт, мастэ пхэслъхьэнущ. Вадим шыгъушыпсыпIэм хэлъащ а жэщым. Абы и псэм къыщыуша гурыщIэм псэхупIэ къритыртэкъым. И гупсысэр дэнэкIэ тримышащIэми, Iэзи-гъуази хуигъуэтыртэкъым – Зайнэ дежкIэ къыфIэкIуэжырт. ЩIалэм къыфIэщIырт а пщащэр мыдуней цIыхуу, Тхьэшхуэм и пащхьэ къикIауэ. И теплъэри, и псэлъэкIэри, и IэбэкIэри фIэтелъыджэт. И Iэблэм, и щIыфэм Зайнэ и Iэпэр къыщеIусэкIэ, мастэ къыщыхиIукIэ абы и гум игъуэт псэхугъуэр къэIуэтэгъуейт. И нитIыр-щэ? И фIэщ хъуртэкъым ахэм щIэплъэнкIэ игъащIэкIэ зигъэнщIыну… * * *

– Уи нэхэр сыту плъыжь, – пщэдджыжьым унэм къызэрыщIыхьэу къоупщI абы Зайнэ. – Ужеякъэ?
– Сыжеякъым.
– Уи лъакъуэра хьэмэрэ уи джабэра къоузыр?
– ТIури къызэузыркъым. Сэ къызэузыр … нэгъуэщIщ. – КъызгуроIуэ, уи гур щыуфIыцIащ гъэрыпIэм. Уигу къэкIащ уи Iыхьлыхэр.
унэм?
– Абыи пэж гуэр хэлъу къыщIэкIынщ, Зайнэ, ауэ… ауэ аракъым сэ жейм сыщIемызэгъыр. – НтIэ, сыт?
Вадим щэтащ:
– Ар куущ. КъызжеIэт, Зайнэ, махуэ дапщэ хъуауэ сыщаIыгъ мы – Махуэ пщыкIуий.
– ПщыкIуий… Зайнэ, мы иджыпсту бжесIэнур быдэу уи фIэщ щIы: сыужэгъуакъым сыздэщыIэр. ИгъащIэкIэ сисынт апхуэдэ гъэрэщ. Хъыджэбзыр къоуIэбжь:
– Ар сыт щхьэкIэ?
– Ар уи фIэщ хъунукъым уэ. Сэ сиIэщ хъыджэбз сепсалъэу, къэсшэн си гугъэу. Ауэ си насып кърихьэкIрэ псэууэ сыкъанэ хъуми, къызгурыIуащ ар… щхьэгъусэ зэрысхуэмыхъунур. Зайнэ абы гъэщIэгъуэн гуэру еплъа мыхъумэ, пидзыжаIакъым.
– Сэ нэгъуэщI хъыджэбз фIыуэ слъэгъуащ фи щIыналъэм щыщу, фи лъэпкъыу. АпхуэдизкIэ абы сихьэхуащи, мазищ лъандэрэ сымылъэгъуа си жылэжьри си Iыхьлыхэри сIэпигъэхуащ.
Хъыджэбзым и нэкIур мафIэу къызэщIонэ.
– Уи фIэщ щIы, Зайнэ, иджыщ сэ гъащIэр зиIысыр къызгурыIуэу щыхуежьар. Абы и архъуанэ шынагъуэхэм сагъэкIэрэхъуа нэужьщ балигъ гупсысэкIэм сыщыхуэкIуар… А хъыджэбзыр фIыуэ зэрыслъагъур щIэсIуатэр пщIэрэ уэ? Сэ сщIэркъым къыспэплъэр… хьэуэ, сощIэ ДжэбрэIили нэгъуэщI зыгуэрхэми къызжаIауэ. Сыхуейкъым си щэхур хьэдрыхэ здэсхьыну. Дауи, Зайнэ къыгурыIуат Iуэхур зытетыр. ИкIи, жиIэм емыгупсысу, хъыджэбзыр щIоупщIэ:
– Хэт апхуэдизу фIыуэ плъэгъуар?
– Слъэгъуари? Ажалым сыкъезыгъэла пщащэрщ, Зайнэщ.
Хъыджэбзыр къыщылъэтри щIэжащ. ПщыхьэщхьэхуегъэзэкI пщIонди щIалэм деж щIыхьакъым.

– Зайнэ, уэсщIар сыт, сыбгъэлIэну мурад пщIауэ ара? – къехъурджэуащ абы Вадим, шхын къыхущIихьэу бжэщхьэIум къызэребакъуэу. – Сыт къэхъуар? – Нышэдибэ лъандэм услъэгъуакъым.
– ПщIэрэ, Вадим, а уэ къызжепIар ДжэбрэIил къищIэмэ… уфIигъэжынщ.
къыхэмыкI закъуэмэ. нэхъыфIщ.
– Хуейми сыфIрегъэж. Сыарэзыщ уэ щхьэкIэ сыт къызащIэми, уи зэран – СынолъэIу, афIэкIа апхуэдэ гугъу къысхуумыщI. Уи дежкIи си дежкIи – Хъунщ… Хьэуэ, сэ ар схузэфIэкIынукъым. Си гур мафIэм ес. А мафIэр уэращ къэзыгъэлыдар… Мыр уигу игъэлъ: дяпэкIи си Iуэху дауэ хъуми, уэращ си псэр, си гъащIэр. Япэ дыдэу уи Iэпэ щабэхэр къыщызэIуса, уи псалъэхэр 75
щызэхэсха махуэм гъэр сыпщIащ. Дзыхь сщIакъым иджыри къэс бжесIэну. АдэкIэ схуэхьыжынутэкъым. Зэгуэудынут си гур…

мащ.
А жэщым жейм езэгъакъым Зайнэ. ТIэкIу зэрыхилъафэу, кIапсэшхуэ къызэлэлэх пкъом Вадим ирашалIэу илъагъурти, щтэIэщтаблэу къызэфIэтIысхьэрт. Абы и лъэпагъым илъ Кулисэт гу лъитат и пхъур зэремызэгъми, къоупщI:
– Сыт, Зайнэ, ущIэмыжейр? – СщIэркъым.
– Уэ зыгуэр щхьа уигу ныкъуэщ.
– ПщIыхьэпIэ Iей солъагъу. – Уи щхьэнтэр зэгъэдзэкI. ДыщыцIыкIум щыгъуэ, дымыжейуэ гу къытлъитамэ, ди анэм дигъэщIу щытащ апхуэдэу. Жэщыбгым фIэкIауэ, зигъэкIэрахъуэу хэлъу къыщищIэм, анэр аргуэру къоупщI и пхъум:
– ЗикI ныжэбэ уемызэгъ уэ, Зайнэ.
Хъыджэбзыр къызэфIотIысхьэ:
– Мамэ, пэжу, гъэрым и щхьэр палъэну?
– НтIэ … Сыт щIыжыпIэр?
– СфIэгуэныхьщ… КхъыIэ, мамэ, дадэ елъэIу памылъэну.
Кулисэт и пхъум и гупэмкIэ къакIуэщ, зыкъришэкIри зы заулкIэ щы-
– Сэри зыкъом щIауэ согупсыс абы. Махуищ хъуауэ ДжэбрэIил къэтщ, армыхъумэ си гугъат жесIэну… Япэм щыгъуэ гъэрым сыт иращIэми здэрт, иджы… иджы сыхуейкъым апхуэдэ гуэныхь си псэм теслъхьэну. Алыхьыращ цIыхур къэзыгъэщIар. Алыхьыращ цIыхум и псэм хуитри… Ауэ си фIэщ хъуркъым а жысIэр ДжэбрэIил къысхуидэну. Къуажэ псом хъыбар щызэлъащIысащ «щхьэпылъэ ящIынущ» жари. – КхъыIэ, мамэ, дегъэлъэIу.
– Хъунщ. Пщэдджыжь къэсыжыну къыщIэкIынщи…
А пщэдджыжьым ямылейуэ фызыжьыр къыхуэгумащIэт Вадим. Зазэ ерыскъы IэфIу абы къыхущIимыхьар укIуэдыж – лы гъэжьаи, кхъуеи, мыIэрыси, пычени. «кушэй, кушэй, сынок» – и натIэм гуапэу Iэ къыдилъэщ, зыкъомрэ къеплъри, и нэпсхэм къызэпажыхьауэ щIигъэзыкIыжащ. Вадим шхэн иуха къудейуэ арат автомат лъэдакъэр зэрэ-тIэурэ къытезышэщIа щIалэмрэ нэгъуэщI зырэ къыщIыхьэу «тэдж» къыщыжраIам. «Сыту пIэрэ я мурадыр?» – Вадим, къызэфIэувэри, щIакъуэ башитIыр къищтащ. – НыщIэкI!
ЩIалэр къыщIаш, пщIантIэм къыдашри, къуажэбгъумкIэ яунэтI. А щIыпIэм цIыхур Iуву щызэхэтт. Абдежым Вадим псори къыгурыIуащ – фызыжьыр ямылейуэ къыщIыхуэгуэпари, и натIэм Iэ къыщIыдилъари. Iуэхур зытетыр къыщищIэм, и щхьэм лъыр дэуейри, и лъэр щIэмыкIыу, къызэтеувыIащ.
– Щхьэ ущыт, накIуэ! – къеджэбэуащ абы щIалитIым я зыр. Вадим ажалым нэхърэ нэхъ зыщышынэр апхуэдиз цIыхур къеплъу щхьэпылъэ зэращIынурт. Нэхъ Iеижыращи, ар видеокамерэкIэ трахынкIэ зэрыхъунурт. Мэз пэIущIэм Iут жыг абрагъуэм и зы къудамэм къелэлэх кIапсэр щилъагъум, Вадим хьэкъ щыхъуащ и уахътыр къызэрысар… Аращ, зэфIэкIащ. НэгъуэщIкIэ къахъуэжыну е щхьэщэхужыпщIэ я дейхэм зэхурагъэгъэхьэсу ящэхужыну гугъами, къэпцIащ. Хъуакъым. И гугъэр пщэдджыжь дыгъэпсым 76
ирифа уэсэпсым хуэкIуэжащ… Хуэфащэщ зыкъомкIи. КъэкIуэн хуеякъым мы щIыпIэм. Iэщэ пIыгъыу уащыхыхьэкIэ, уащезауэкIэ уи щхьэфэм Iэ къыдалъэн-тIэ? Арэзы хъун хуеякъым. Сыт къращIэнт, армэм къыхадзыжын мыхъумэ? Абы щыгъуэми шынэкъэрабгъэцIэр теIукIынут… И щхьэр палъауэ зэхихмэ, дауэ хъуну и анэр? Хуэхьыну? И адэри аращ. Ари цIыху гумахэщ. НэгъуэщI мыхъуми, ахэр илъагъужамэ аратэкъэ… Вадим здрашэлIа щIыпIэм деж цIыхур Iуву щызэхуэсат. ЦIыхубз зыплIытху фIэкI яхэмыту, адрейхэр цIыхухъут. ЩIалэжь цIыкIу зыкъоми яхэтт. Вадим гу лъитащ ахэм я нэхъыбэр къызэреплъым. Iэпэ къыхуащIурэ зыгуэрхэр зэрыжаIэм. Театрым щызэхуэса хуэдэ, нэжэгужэхэт. Зиплъыхьри, Вадим ахэм яхилъэгъуакъым ДжэбрэIили, Зайни, абы и анэри, фызыжьри. КъэкIуакъым Зайнэ… Дыгъуасэ лъандэрэ илъэгъуатэкъым абы хъыджэбзыр. Мэз лъапэм щызэхуэсхэм я бжыгъэр кIуэ пэтми нэхъыбэ хъурт, арщхьэкIэ Вадим и нэ къызыхуикIыр ахэм ящIыгъутэкъым. ЗэращIымыгъур зы лъэныкъуэкIи нэхъыфIщ. СыткIэ хуей жыг къудамэм къелэлэхыу ар хъыджэбзым къилъагъуну?.. ИтIани а пщащэм зэ Iуплъэжыну апхуэдизкIэ и нэ къикIырти, зэ закъуэ нэхъ мыхъуми, и нитIым хуиту щIэплъэжыну Iэмал игъуэтамэ, къытригъэзэжурэ щхьэпылъэ зригъэщIынт… АдэкIэ и лъакъуэхэм ямыIыгъыжу, башитIыр игъэтIылъри, Вадим етIысэхащ. Сыхьэт ныкъуэфI дэкIагъэнт ар мы щIыпIэм къызэрахурэ. Абдеж щызэхуэсахэри нэхъри зэхэвэ-зэхэжьэ хъуат. Нэрылъагъут псори зыгуэрым зэрежьэр. ДжэбрэIилу къыщIэкIынщ… Вадим гу лъитат а лIыжь абрагъуэм псори зэрыфIэлIыкIым, и псалъэр тIу зэрамыщIым. Дауи, аращ зыпэплъэр. Тхьэм ещIэ ар къыщIэгувэр.
Хуэм-хуэмурэ и гур къызэрыгъуэтыжри, и псэри нэхъ мамырыжат Вадим. Аргуэру абы и нэгу къыщIигъэхьащ Зайнэ. Догуэ, афIэкIа имылъагъужынура ар абы? Дыгъуасэ махуэ псом къыщIыхьакъым и унэ. Сыту пIэрэ къызыхихар? Дауи, ищIэ къыщIэкIынт къыпэплъэри арагъэнщ… Зайнэ… Игу щIыхьэну пIэрэ? Шэч хэмылъу, щIыхьэнущ. Вадим гу лъимытэу, псэкIэ зыхимыщIэу къэнатэкъым хъыджэбзыр хамэгу-хамащхьэу къызэрыхущымытым. Сыт хуэдизу щIихъумэну хэмытми, и псэлъэкIэмкIэ, и къеплъыкIэмкIэ, и нэхэмкIэ щIалэм бэян щыхъуат Зайнэ и гум щыщ зы кIапэ абы зэриубыдар. А гупсысэр, а фIэщхъуныгъэрат иужь махуэхэм абы къару къезытыр, дамэ къытезыгъакIэр…
ЗэманыфI дэкIат Вадим мэз лъапэм къызэрашэрэ. Уеблэмэ къызэхуэсахэм ящыщ зыкъомми къуажэмкIэ яунэтIыжат. Иджы Вадим зыми къыфIэIуэхужтэкъым. Дунейм тети темыти – зыри къеплъыжтэкъым. ЦIыхухэр щIэх-щIэхыурэ плъэрт гъэрыр къыздраша лъэныкъуэмкIэ – ДжэбрэIил и лъапсэмкIэ. Ауэ абыхэми Вадими дэнэ щащIэнт лIыжьым и унэм а зэманым щекIуэкI псалъэмакъыр зыхуэдэр…

И анэ дэлъхур зыщIэс унэм Кулисэт щыщIыхьам пщэдджыжь нэмэзт. ДжэбрэIил щыст, автомат зэпкърихар хъыданыжькIэ илъэщIу. – КъакIуэ, Кулисэт, – тIэкIуи Iэнкун къэхъуауэ, къэтэджащ лIыжьыр. Анэ дэлъхум и лъапсэм щтапIэ зэрыкIуэжрэ ар зыщIэс пэшым иджы фIэкI и лъапэр щIишиятэкъым Кулисэт.
– ЩIалэ гъэрым и Iуэхум щхьэкIэ сыкъыщIыхьауэ арат, дадэ. – Абы теухуауэ дызэпсэлъакъэ! Ауэрэ къытегъазэ щыIэ! ЯхуэтIуэхунщи, щхьэщэхужыпщIэ къеIытхынщ, жысIати бдакъым. Абы иужькIэ сщIа унафэр зэхэпхащ – нобэ и щхьэр палъэнущ. 77
– Пэжщ, зэхэсхащ.
– НтIэ, ущIегъуэжауэ ара? Япэдубыдын щхьэщэхужыпщIэ?
– Хьэуэ, сыхуейкъым… Дадэ, абы и щхьэр палъэкIэ си Iикрам къэхъужынукъым. АбыкIи си псэр зэгъэнукъым. Нэхъ сфIэкъабылщ, «си жьы хъугъуэм сипIыжынщ» жысIэу сызыщыгугъыу сиIа Iикрам и пIэ гъэрыр иувэмэ. ДжэбрэIил и шыпхъурылъхум, япэу илъагъу хуэдэ, зыкъомрэ къеплъащ:
– Ар… дауэ? – Урус-Мартан щыщ унагъуэ гуэрым апхуэдэу ящIауэ щытати… Зэхэпхакъэ? Хуэм-хуэмурэ и динри едгъэхъуэжынщи, муслъымэн диныр къедгъэщтэнщ. – Ахэр щхьэгъэпцIэжщ, Кулисэт. Мы дыдей щыIэр а узэригугъэм хуэдэу тIасхъэ цIыкIукъым. Ар езыр икIи офицерщ.
– СщIэркъым. Дегъэплъ дегъэпсалъи. Диныр занщIэу къимыщтэми, япэ щIыкIэ Iэпыдзлъэпыдзу…
– Кулисэт, мыдэ къызэдаIуэ. Iэпыдзлъэпыдзу жыбоIэ. Япэу Iэмал зэригъуэту щIэпхъуэжынущ а щIалэр. – ЩIэпхъуэжынкъым. Зи гугъу сщIа, а Урус-Мартан щаубыда гъэрыр еплъ зэрыхъуауэ жыхуаIэм. Дыдейхэм яхэту урыс армэм йозауэ. Муслъымэн динри къищтащ, и цIэри ихъуэжащ. – Догуэ, Кулисэт, а уэ узэрыгугъэм хуэдэу къыпхущIэкIыну уфIэщIу ара гъэрыр? Уи щIалэм и пIэ иувэнуи? Хьэуэ, ухэмыт абыхэм. Биижьыр зэи благъи ныбжьэгъуи хъуркъым. Си жьыщхьэ абы сипIыжынщ жыхуэпIэр щхьэгъэпцIэжщ. Уэри уи фIэщ хъууэ къыщIэкIынукъым ар. Мы уэ къепхуэкIым зыгуэр хэлъщ щэхуу. ЩIалэр пфIэгуэныхь хъууэ аращ е…
– Дадэ, кхъыIэ, думыгъэпIащIэ. Сэ уи унафэ скъутэн Iуэху къызэрезмыхуэкIри, апхуэдэ хуитыныгъэ сызэримыIэри уэ къыбгуроIуэ. Сыночэнджэщыну сыкъыщIыхьауэ аращ …
– Пэжым ухуеймэ, Кулисэт, щхьэщэхужыпщIэ къызэрыIыдумыгъэхымкIэ ущоуэ. Аргуэру бжызоIэри, мыр офицерщ. Абы щхьэкIэ ахъшэфI дыди зэхуахьэсынущ… Иджыри къытызогъэзэж: дапщэ къыдатми зэрыщыту ууейщ, сомкIэ цIыху хэзгъэIэбэнукъым. – Хьэуэ, ДжэбрэIил, сыхуейкъым си Iикрам и лъы уасэ. Шхын щхьэкIэ сылIами, кIэпIейкIэ къеIысхыфынукъым… Сэ къызгуроIуэ, си Iикрам и пIэ иувэфын дунейм теткъым, ауэ… ди Iэпыдзлъэпыдз хъурэ къыдэсэмэ, ди хабзэ-зэхэтыкIэр илъагъумэ, Алыхьым и къарур инщ, пщIэнукъым а щIалэм и сэбэпу къыдэкIынур зыхуэдэр. ПщIэнукъым гукIи псэкIи муслъымэн хъунуми… Абы зэман хуейщ. Дегъэплъ. Зы мазэ-мазитIкIэ наIуэ хъунущ. ДумыгъэпIащIэ…
ДжэбрэIил абы жэуап къритакъым. Хэплъэу зыкъомрэ щысщ-щысри, и шыпхъурылъхум дежкIэ зыкъигъэзащ:
– Хъунщ, сегупсысынщи, хъыбар уэзгъэщIэнщ…
Сыхьэт ныкъуи нэхъыбэжи дэкIащ. ДжэбрэIил къыщIэкIи къыщIэплъи иIэтэкъым. Зэанэзэпхъури щхьэгъубжэм кIэрыст, лIыжьым зыкъыщигъэлъэгъуэным пэплъэу. ИкIэм-икIэжым, ДжэбрэIил бжэр къыIуихри къэджащ:
– Кулисэт!
ЦIыхубзыр къыщылъэтри щIэжащ.
– Си ужь ниувэ!
Кулисэт абы еупщIакъым «дэнэ» жиIэу. Хуеймэ, къыжриIэнщ. Ауэ пщIантIэр къызэрабгынэу цIыхубзым къыгурыIуащ Iуэхур зытетыр – плъэри къилъэгъуащ мэз лъапэм деж щызэхэт цIыху къомыр. «Дунейм сыту пIэрэ мыбы и мурадыр? Си хьэтыр къилъагъуну пIэрэ, хьэмэрэ гъэрым и щхьэр 78
зэрыпалъэм сригъэплъыну ара?» Кулисэт и Iупэм къэсат и анэ дэлъхум еупщIыну, ауэ, лIыжьым и нэгу ткIийм иплъэри, и псалъэр ирикъухыжащ.
ДжэбрэIилрэ абы кIэщIу и ужь ит Кулисэтрэ щахыхьэм, цIыхур зэтесабыращ. ХьэмбыIуу щысхэри къызэфIэуващ. ЛIыжьыр гъэрым бгъэдохьэри, зэпхилыгъукIыу йоплъ:
– НакIуэ!
Жыг къудамэм къелэлэх кIапсэшхуэм Вадим щыбгъэдашэм, Кулисэт и лъэр щIэщIэри къэукIурииным иIэжар зытIэкIущ.
– Мыдэ къекIуэталIэт, Кулисэт, уэри.
Абдежым жыгым и хъуреягъэр къаувыхьащ цIыхухэм. – Жылэ махуэ хъун! – къригъэжьащ ДжэбрэIил. – Мы гъэрым теухуауэ сщIа унафэр зыхуэдэр фощIэ. Мыбы дилъ игъэжащ. Мис, Кулисэт и щIалэ закъуэ къыхуэнэжар IэщIэукIащ. Къилэжьыркъэ щхьэпылъэ тщIыну?
– Къелэжь! – И щхьэр пыупщIын хуейщ!
– Псы ефэу дунейм щIытетын щыIэкъым!
«Зэ фыувыIэт» жыхуиIэу, ДжэбрэIил и Iэр къиIэтащ:
– Шэч хэлъкъым къызэрилэжьым. Ауэ си шыпхъурылъхум и лъэIукIэ Абдежым гупыр къызэщIэващ. ЛIыжьым и Iэр аргуэру ещIри, и псалъэм си унафэр сокъутэж. пещэ:
– IуэхутхьэбзащIэу, Iэпыдзлъэпыдзу диIэнщ зэкIэ. Ауэрэ, пщIэну щыткъым, ди лъэныкъуэ хъумэ, муслъымэн динри къищтэнкIэ хъунщ. Зыпэплъамрэ Iуэхур къызэрыщIидзамрэ щалъагъум, щIалэ нэхъ хъыжьэIуэ зытIущым, я нэм лъы къытелъэдауэ, гъэрым дежкIэ зыкъадзат я губампIэр ягъэтIысыну, арщхьэкIэ, лIыжьыр щащIэкIием, кIэбгъу защIыжащ. – Сэпар! – къызэхуэсахэм яхэплъащ ДжэбрэIил. – Мыдэ къекIуэДохутырыр, и къуэшым и къуэр, къыщыбгъэдыхьэм лIыжьым абы талIэт.
жреIэ:
– Сэ си урысыбзэр иримыкъункIэ хъунщ. Мы гъэрым гурыгъаIуэ абы щхьэкIэ Кулисэт шэсыпIэ иувэу ажалым къызэрыригъэлар. Ди псалъэ тIу ищIыну хуежьэмэ, ди унафэ ебакъуэмэ, щIэпхъуэжын Iуэху игу къигъэкIмэ, етIанэ гъуэгу мы щхьэпылъапIэм зэрыфIэмыкIынури хьэкъыу пхыгъэкI…

Ажалым къызэрыIэщIэкIрэ махуэ зыщыплI дэкIа пэтми, Вадим зикI и нэгу щIэкIыртэкъым щхьэпылъапIэм щрашэлIа дакъикъэ шынагъуэхэр. КъыхуэщIэртэкъым Кулисэт абы щхьэкIэ шэсыпIэ щIиувам и щхьэусыгъуэр. Зэми Зайнэ и псалъэ хэлъу къыфIэщIырт, зэми щхьэщэхужыпщIэ къыпахыху гъэру яIыгъыну хуигъэфащэрт. А махуэм лъандэрэ Вадим нэхъ щхьэхуит хъуат. КъыщIэкIырт, уэрамым къыдыхьэрт, щIалэ цIыкIухэм ядэуэршэрырт. Уеблэмэ и щхьэр щыпалъэн хуея щIыпIэм кIуэри зэманыфIкIэ щысат абдеж. Япэ щIыкIэ щэху-нахуэми абы къыкIэлъыплъащ мэз лъапэм зышауэ щыта щIалитIым я зыр.
Ауэ «дэнэ кIуэн, щIакъуэ башитI иIыгъыу» жаIа е дзыхь кърагъэзу хуежьа, сытми, иужьым хъымпIар ямыщIыж хъуащ.
ЩIакъуэ баш иIыгъ щхьэкIэ, гипсым дэлъ и лъакъуэ сэмэгур къеузыжыртэкъым Вадим. Теувэ хъурт. Ауэ дзыхь ищIыртэкъым ар хэIущIыIу ищIын: «унэм сыкъыщIэкIыну, уэрамым сыдыхьэну зыгуэркIэ къыспаубыдмэ» жери. Вадим игъэщIагъуэрт хъумакIуэ зэримыIэжыр, зыми къызэрыфIэмыIуэ- 79
хужыр. Уеблэмэ дыгъуасэ мэз лъапэм кIуэри сыхьэт бжыгъэкIэ къэтати, цIыхум псалъэ къыжриIакъым. Шэджагъуашхэр зэрызэфIэкIыу, Вадим пщIантIэм къыдэкIащ. Нобэ уафэм нэхъ зиукъэбзат. Пэжщ, пшэ хужь гуартэхэм дыгъэр щIагъуэрэ къыкъуагъэплъыртэкъым, ауэ гъэр зэрыхъурэ гъатхэм и мэ IэфIыр нобэ хуэдэу абы зыхищIатэкъым. УдзыщIэ цIыкIухэми губгъуэр щIагъэнат, уэсыр ткIужри. Акъужь къепщэр тIэкIу къещIыIэкIми, Вадим гукъыдэжыфI иIэт. Абы къыфIэщIырт, и гум жиIэрт куэд мыщIэу щхьэхуит хъужыну. А гукъэкIым абы и Iэпкълъэпкъыр жан ищIырт, ауэ и гупсысэм Зайнэ къызэрыхэхуэу, уафэгум икIуэда Iугъуэу, и гурыфIыгъуэр лъэужьыншэу бзэхыжырт. Нобэ хуит ящIыжми, абы и нэгу къыхущIэгъэхьэртэкъым а хъыджэбзым пэIэщIэу зэрыпсэунур. Зы махуэ имылъагъумэ, и гур зэгуоуд, и псэр загъэркъым, и пIэ имысыфу, жейм щIагъуэу емызэгъыу нэху егъэщ. Е… пэIэщIэ хъумэ, мы щIыпIэм икIмэ, IэщIэхужыну пIэрэ?
Мэз лъапэм нэсри, ауэ деж щылъ жыгыжь къэуам тетIысхьащ Вадим. Гъатхэм, зэзэмызэ къыкъуэплъ дыгъэм къигъэнэжэгужа къуалэбзу бзэрабзэм и гугъу умыщIмэ, ихъуреягъыр щымт. Сыту щIыпIэ телъыджэ ар здэщыIэр, хьэуари сыту щыIэфI мыбы! Зайнэ пщIыгъуу мыбдей ущысыну сыт и уасэт! УщеплъкIэ плъыжь хъууэ, хужь хъужу … Зайнэ Пшэ гуартэхэр, щхьэж и унэ бжэн лъакъуэу, зэбгрыкIри, дыгъэр щхьэщыгум къиуват. Вадим къэтэджри зиплъыхьащ. ДэнэкIи мэзщ, къуакIэбгыкIэщ, щхъуантIагъэщ. Ей, бетэмал, сыту фIыт а псор къызэхэпкIухьыну. Псом хуэмыдэу жыгым щIагъэна джабэм и щхьэм удэкIыну. Абы адэкIэ сыту пIэрэ щыIэр? Мэзу къыщIэкIынщ. Гъусэ иIамэ… Гъусэ сыт зэрищIынур, и закъуэ дэкIыфыркъэ. Тхьэм и шыкуркIэ, и лъакъуэр къызэреузыжи щыIэкъым.
Мылъагэ дыдэ щхьэкIэ, Iуащхьэр задэу къыщIэкIащ. И щхьэм зэрынэсу Вадим етIысэхащ и лъакъуэм зригъэгъэпсэхуну. АрщхьэкIэ куэдрэ щысыфакъым. Къэтэджыжри ихъуреягъэр нэпсейуэ къиплъыхьащ. Адэ, ижьрабгъу лъэныкъуэмкIэ, зыр адрейм пэмыжыжьэу, къуажэ цIыкIуитI щыплъагъурт. Сэмэгу лъэныкъуэмкIэ бгы пцIанэ задэ кIыхь екIуэкIырт, плъагъу къудейуэ, кIапсэлъэрышэу и кум зы гъуэгу нашэкъашэ едзауэ. Игу пэщыху щытри, къигъэкIэрэхъуэжыну мурад ищIауэ, Вадим и тхьэкIумэм къоIуэ ву макъ гуэр. «Сыту пIэрэ ар?» жиIэу, бгы пцIанэ лъэныкъуэмкIэ плъа щхьэкIэ, зыри къыIэщIэлъэгъуакъым. КIуэтэху нэхъ IупщIу зэхэпхырт Iэуэлъауэр. «Ди дзэрауэ пIэрэ?» – и нэхэр къилыдыкIащ Вадим. Пэж дыдэу, куэд мыщIэу абы къилъэгъуащ зыр зым и ужь иту гъуэгум ирикIуэ бронетранспортерхэр, «Урал» машинэшхуэхэр. «Дыдейхэрщ!» – Iупсыр и тэмакъым тенащ абы икIи щIакъуэ башитIыр и блэгущIэм щIилъхьэри Iуащхьэм ежэхащ. Зы сыхьэт ныкъуэ гъуэгуанэ нэхъыбэ дэлъынтэкъым абы нэсыху. ИтIанэ щхьэхуит мэхъу. Щхьэхуит! ГъэрыпIэм къокI икIэмикIэжым! Къуэм носри етIуанэ джабэм, ар нэхъ лъахъшэт, бауэ-бапщэу докI Вадим. Бэуэну дакъикъэкIэ къызэтоувыIэ. «Дыдейхэращ!» – иджы гъунэгъу дыдэ хуэхъуат ар дунейр ягъэзджызджу, хуэм дыдэу гъуэгум ирикIуэ зауэ хуэIухуэщIэ машинэ хьэлъэхэм. Джабэм ехрэ бгыжь екIуэкIым и нэкIум кIэрыхьэжмэ, зэфIэкIащ… Иджыри къэс зыхимыщIами, и лъакъуэм зыкъригъащIэу хуежьат Вадим. Ауэ ар Iуэху! Зэ илъыгъуэщ иIэжыр. ИтIанэ щхьэхуитщ. Щхьэхуит! ИтIанэ… зэи илъагъужынукъым Зайнэ. Абы щхьэ емыгупсысарэ къыщыщIэпхъуэм? Егупсысами, сыт и пэрмэн? ТIум щыгъуэми и насып хэлъкъым. Хэмылъми… 80
Вадим, етIысэхри, и щхьэр IитIкIэ фIиубыдыкIыжащ… Сыт абы ищIам къикIыр? Дыдейхэр къыщилъагъум и нэр къыщипхъуэри къежэжьащ. А дакъикъэм ищIэжакъым Зайнэ дунейм тетуи темытуи. Абы зэрепцIыжым егупсысакъым. ЩIэпхъуэжмэ, сытыфэ къриплъынур? ГурыщIэу ириIуэтылIар пцIырыпцIу къыщыхъунущ. Езыми хуэшэчыну, хуэхьыну абы пэIэщIэу? Абы и анэ Кулисэт-щэ? Езым щхьэкIэ шэсыпIэ иувэри къригъэлащ щхьэпылъэ иримыгъэщIу. ЩIэпхъуэжмэ, абы хуагъэгъуну?
Вадим къыщылъэтыжри къэралым и дзэхэм здаунэтIа лъэныкъуэмкIэ плъащ. Дауи, нетIэ илъэгъуа къуажэ цIыкIуитIырщ ахэр здэкIуэр… Хьэуэ, хьэуэ, ар мыхъунщ, лIэрэ зэгъэжмэ нэхъыфIщ абы ищIэну зыхуежьам нэхърэ. Ажалым къезыгъэла Кулисэт апхуэдэу ирищIэфынкъым. Зайни епцIыжыфынкъым…
И псэр пыхуу, Вадим пщIантIэм къыщыдыхьэжым, щтэIэщтаблэу къыпежьащ Зайнэ:
я фIэщ сыхъуакъым…
пIэм – УщIэпхъуэжа я гугъэри пхъэр нежьащ. Сэ «щIэпхъуэжакъым» жысIати, Пшапэр зэхэуауэ, и нобэрей махуэр гукIэ зэригъэзэхуэжу гъуэлъыздилъым, кIий, гъы макъ и тхьэкIумэ къоIуэ Вадим. Къотэджри щхьэгъубжэм доплъ. ИкIи я гъунэгъу пщIантIэм зы щIалэ IэплIэкIэ дахьэу къелъагъу. ЦIыхубзхэм гъы макъыр щашэщIым, Вадим къыгурыIуащ нэщхъеягъуэ гуэр къызэрыхъуар. Куэд дэмыкIыу бжэр Iуаудри, абы и пэшым къыщIолъадэ щхьэпылъапIэм зышауэ щыта щIалитIыр. Я къыщIыхьи я къеуи зы ящIри, Вадим ирауд. ХъуанэцIанэу, автомат лъэдакъэрэ лъакъуэкIэ яубэрэжьу хуожьэ. – ФщIэр сыт, Iимансызхэ! – Зазэ къыщIэлъадэу Iэжьэгъу мыхъуамэ, Вадим и Iуэхур зэIыхьэну къыщIэкIынт. Абы Iупи напи къыхуагъэнатэкъым…
ИужькIэ Вадим къищIащ шэшэнхэм щIаубэрэжьам и щхьэусыгъуэр – урысеидзэм езауэурэ, ДжэбрэIил и гъунэгъур къаукIати, я губампIэр къытракъутауэ арат. «Схуэфащэщ, щхьэ сыщIэмыпхъуэжарэт!» – аращ удын къезыдзахэр щIэкIыжа нэужь абы игукIэ жиIар. Ауэ гужьеяуэ Зайнэ къыщIэлъадэу и Iупэм, и натIэм къежэх лъыр щыхуилъэщIыжым, и Iэпэ щабэхэр къыщеIусэм, узри сытри щыгъупщэжащ. Гъуэлъыжа нэужьи зигъэкIэрахъуэу куэдрэ хэлъащ ар. Сыт хуэдизу и щхьэр имыкъутэми, абы къыхуэщIэртэкъым ажалым къыщIрагъэлам и щхьэусыгъуэр. ЩIэмычэу абы егупсысырт. Пэжщ, Кулисэт къыжриIам ар бэлыхь хидзат. Ауэ ар Зайнэ и анэм и фIэщу къыпимыубыдауэ къыщыхъурт. АтIэ, сыту пIэрэ? Аращ, щхьэщэхужыпщIэ къыIахын я мурадщ. Арагъэнщ Зайни зыри щIыжимыIэр. ЩхьэщэхужыпщIэ… Дэнэ кърахын я дейхэм апхуэдэ ахъшэ? Абы Iуэхур хуэкIуэмэ… игъащIэкIэ къинауэ бжы мы щIыпIэм…

Лъэтэным хуэдэу а пщэдджыжьым къижыхьырт Аннэ. ЛIы мыцIыху гуэрым телефонкIэ зыкъыпищIэу, «уи къуэр плъагъуну ухуеймэ, Шатой къуажэм къакIуэ, укъэсмэ, здэщыIэр къыбжаIэнщ» псалъэхэр и тхьэкIумэ къызэриIуэрэ зы дакъикъи и пIэм изагъэртэкъым. Махуэ 20 и пэкIэ къэсыжын хуея и щIалэр хъыбарыншэ хъуауэ зэрызэхихрэ абы и фэм дэкIам ущIэмыупщIэ. И щхьэгъусэрщи, и узыр тIуащIэ хуэхъуауэ хэлът. Иджы, Тхьэшхуэм и IэмыркIэ, псэущ… Ауэ дауэ цIыхубз закъуэр Шэшэн щIыналъэм нэс зэрыкIуэнур? Мазэ зытIущ хъуауэ я унэ зы сом илъкъым. Я насыпти, былым, хадэ, джэдкъаз яIэщ, армыхъумэ… Мазих мэхъу и лэжьап- 81
щIэр къызэрырамытрэ. «ЩIыхуэ» жыпIэуи хэт убгъэдыхьэн? Ахъшэ зиIэу, хуэкъулейуэ хьэблэм зы дэскъым. ГъуэгупщIэр мыгъуэ-махуэми зыгуэрурэ зэригъэпэщынт, «щIалэр къэкIуэжмэ» жиIэу епхауэ игъашхэ танэр иукIынти. Ауэ… «щхьэщэхужыпщIэ» жаIэмэ-щэ? Абы къыпаубыдынур зыхуэдизри уэ къащIэ. И лъапсэр зэрыщыту ищэми хузэхуэхьэсыну пIэрэ? Ахэм къызэрыщIагъэлъэнур хьэкъщ. АтIэ, сыт ищIэнур? И щхьэгъусэм иджыри зэ ечэнджэщащ, и Iыхьлы-Iэулэду къуажэм дэсу хъуам я деж кIуащ. АрщхьэкIэ къиугъуеифар ахъшэ мащIэ дыдэт. Уеблэмэ Шэшэн щIыналъэм нэс укIуэу укърикIуэжыну пхуримыкъункIэ хъунт. Сыт ищIэнт, танэр иригъэукIщ, и гъунэгъу щIалэм и машинэмкIэ къуажэкум деж ишэри хуэщэр абдеж щищащ. «Военкоматым кIуэи ахъшэ къуатынщ, абы я къалэнщ зыкъыпщIагъэкъуэну» къыщыжраIэм, шэджагъуэ нэужь хъуами, тридзэри гъуэгуанэ теуващ. Пэжу, япэжыжьэтэкъым къалэр. АрщхьэкIэ дэнэт, зыгуэр къыхуашиин къэгъэнауэ, «а щIыпIэм умыкIуи нэхъыфIщ, тIум щыгъуэми ахъшэшхуэ къыппаубыдынущ», – къыжраIэри, и щхьэр фIэхуауэ къигъэзэжат. Ауэ апхуэдэгу иIэт Аннэ? И къуэр гъэру яIыгъыу щысыфынт ар? «Си кIуэдыр къикIами, сежьэнщ» жери, – мурад быдэ ищIащ нэху зэрыщу гъуэгу теувэну. Жэщыбг хъуху абы я унэ щызэхэсащ хьэблэри благъэри. Псоми чэнджэщ зырыз къратырт «мыпхуэдэу пщIымэ нэхъыфIщ» жаIэу, икIи, а псом едэIуа нэужь, Аннэ нэхъ тэмэму къилъытащ Вадим къулыкъу ищIэу здэщыIа частым, Гудермес къалэм, япэ щIыкIэ кIуэну. И щIалэр зыхэт полкым дыхьэнщ, абы чэнджэщ щхьэпэ къыщратынщ, зэрыхъунур къыжраIэнщ. Апхуэдэ Iуэху частым и щыпэзехуэу къыщIэкIынкъым. И хыхьэпIэри и хэкIыпIэри ящIэ. Ауэ, къызэрыжраIамкIэ, и къуэр щаIыгъ Шатойм урысеидзэр нэсакъым. Дзыхь ищIу абы дауэ зэрыкIуэнур? Гъуэгукум щаукIрэ, и хьэпIи и шхыпIи ямыгъуэтыжу, зыщIыпIэ деж щыхыфIадзэжмэ-щэ? Дауэ щымытми, ежьэнщ «къакIуэ» къыщыжраIакIэ. ХьэщхьэрыIуэу къыщIэкIынкъым абы щыIэ псори. И къуэр илъагъункъэ нэгъуэщI мыхъуми. «Ахъшэ» къыжраIэмэ… КъыжраIэнущ, дауи. Сыт ищIэн. Къигъэзэжынщи и ужь ихьэнщ. Зэрыхуэмыкъулейр къащIэмэ, Iей дыдэу къыщIагъэлъэну къыщIэкIынкъым. НэгъуэщI хэкIыпIэ иIэкъым, езы губернатор дыдэм деж кIуэуэ щхьэщэ хуищIу зыдигъэIэпыкъуми, зэхуимыхьэсу хъунукъым. Дунейм гурыфIыгъуэу щиIэ и щIалэ закъуэр къримыгъэлу хъурэ? Аракъэ ар щIэпсэури зыхуэпсэури.

Сыт хуэдизу зигъэбыдэну хэмытами, апхуэдиз гуауэ къызытепсыха Кулисэт игъэвар къыщIэкIуэжащ: уз бзаджэм къриудри, махуитIкIэ хэлъащ и бзэри и щIэлъэныкъуэри иубыдауэ. МахуитIкIэ абы къыщхьэщыкIакъым и пхъумрэ Зазэрэ. Гъуэрыгъуэурэ къыщхьэщысащ. Я фIэщ хъуакъым псэууэ къелыну. Къелащ… Ауэрэ, хуэм-хуэмурэ, и бзэри къиутIыпщыжащ, и Iэри къиIэтыф хъуащ. Алыхьым къыхуищIащ гущIэгъу. Уэсят имыщIыжу дунейм ехыжамэ щIы фIыцIэжьым щIэзэгъэнтэкъыми… Иджы и чэзущ. Иужь махуэхэм зыIыгъ, псэхупIэ къезымыт гупсысэр, губампIэр зыщхьэщихынщ. ЕпIэщIэкIын хуейщ, армыхъумэ узым аргуэру зэщIиIулIэжмэ… Нобэ псори зэфIигъэкIынщ. ДжэбрэIилщ Iуэхур. ФIэщхъугъуейщ ар арэзы къыдэхъуну. Ауэ Iэмал иIэкъым и лъэныкъуэ къимыщIыну. Ягъэ кIынкъым, лъакъуэ лъэныкъуэкIэ хьэдрыхэ мащэм щыщхьэщыткIэ, кърырелъагъу и хьэтыр…
– ДжэбрэIил щыIэмэ… къыщIыхьэну схуелъэIут, си хъыджэбз, – и пхъум и Iэ иIыгъыр иутIыпщащ Кулисэт. – И закъуэу сепсэлъэну сыхуейт.
6 Заказ № 64 82
къым:
къым.
уиIэщ. Зайнэ щIэжри, куэд мыщIэу къигъэзэжащ лIыжьыр щIыгъуу. – Сыту фIыт, сыту фIыт! Дыбгъэгузэваи, Кулисэт, – шэнт къыхуагъэувам йотIысэх ДжэбрэIил.
Сымаджэр къызэфIэтIысхьэну хуожьэ, арщхьэкIэ лIыжьым идэр-
– Хэлъ, хэлъ! Уэ иджыри укъарууншэщ. Пэшым щIэтхэр щIокI, ДжэбрэIил фIэкI къэмынэу.
– Дадэ, нобэ нэхъыфI сыхъуа щхьэкIэ, пщэдей си натIэм илъыр сщIэр-
– Уэ хуабжьу ухьэлъащ, Кулисэт. Абы укъыщелакIэ, умыгузавэ, гъащIэ – Ар Алыхьыращ зыщIэр… Сэ зы лъэIу сиIэщ, дадэ. Сыпсэу щIыкIэ ар бжезмыIэу хъунукъым. КъысхуэпщIэн?
– ЖыпIэр сыт, зиунагъуэрэ, тхьэ соIуэ, схузэфIэкIмэ, слъэкI лъэпкъ къэзмыгъэнэн. Абы щхьэ шэч къытепхьэрэ? – Мы сэ иджыпсту уэсIуэтылIэнум зы махуэкъым икIи махуитIкъым сызэрегупсысар. Си бзэр иубыдауэ сыщыхэлъми, нэгъуэщI си щхьэм илъакъым. Сызыхуейр сымыIуатэ щIыкIэ Алыхьым и пащхьэ сихьэжынущ жысIэу, ар си гукъеуэу…
– ЖыIэ уэ, Кулисэт, жыIэ! Дунейм ехыжа си шыпхъу тхьэмыщкIэм и бын щхьэкIэ сэ сымыщIэн щыIэкъым. КъимыдэкIэ уэ бощIэ – ущыцIыкIум щыгъуэ си пхъуу фIэкI узмыбжу дыдей ущыIащ. – СощIэж, тхьэ, фIы дыдэу псори… Дадэ, сызэрынолъэIунурат, кхъыIэ, гъэрыр дыгъэутIыпщыж!
А псалъэхэр щызэхихым, и ныбжьым хуумыгъэфэщэну, лIыжьыр зэуэ къыщылъэтри губжьауэ, хъущIэу пэш кIуэцIыр заулкIэ къызэхикIухьащ. – Сихъу-силъ щхьэкIэ, си псэм ищIэрт гува-щIэхами абы щхьэкIэ укъызэрызэлъэIунур. Уи анэм ещхь ухъужащ: угумыгъуэщ, уцIыхуфIщ. Уи къуэр зыIэщIэкIуэдар пфIэпсэкIуэдщ… «Си Iикрам и пIэкIэ Iэпыдзлъэпыдзу сиIэнщ, хуэм-хуэмурэ ди диным къитшэнщ» щыжыпIэм, арэзы сыбдэхъуащ. Иджы «дыгъэутIыпщыж» жоIэ. – Дадэ, абыи анэ иIэщ. ЩIалэ закъуэращ и гурыфIыгъуэр а цIыхубзым. Абы и пIэм ситу си нэгу къыщIызогъэхьэри… Хьэуэ, сыхуейкъым зым и къуи къытесхыну. ИтIанэ… зэрызэхэсхамкIэ, гъэрым зэрымыщIэкIэ IэщIэукIауэ аращ си щIалэр…
– Кулисэт, сэ уэ уи гум сеуэфынукъым. Псалъэ щостакIэ… – Алыхьым куэдрэ утхуигъэпсэу, дадэ… ИтIанэ сэ сызыхуейрат, къэзылъхуа и анэр къедджэу абы IэщIэтлъхьэжыну… Нэхъ къэсщтэнут и анэм естыжамэ. Хъуну апхуэдэу?
– Сыт щIэмыхъунур? Мы щIыпIэм къакIуэурэ мащIэм къалъыхъуэжрэ я быныр? Я хэщIапIэр дэнэми жедгъэIэнщ гъэрми, яхуэтIуэхунщ… НэгъуэщI уигу щIэныкъуэ щыIэ?
– Согузавэ Зайнэ щхьэкIэ…
– Хъыджэбзым щхьэкIэ уигу хыумыгъэщI. Сэ сыпсэууэ е мы къуажэм зы цIыхухъу дэсу абы и щхьэц налъэ хэхункъым.
– Си фIэщ мэхъу, дадэ, итIани… гува-щIэхами зауэ угъурсызыр мыбы къэсынущ. Дыгъуасэ кхъухьлъатэхэр къытщхьэщыхьэу унэ зыбжанэ зэракъутари къызжаIэжащ. Зауэр къэсмэ… Нэхъ къэсщтэнут, мы щIыпIэм Зайнэ пIалъэкIэ пэIэщIэу щытамэ. – Кулисэт, дэ дыпсэууэ уи пхъум лей къызэрытемыхьэнур уи фIэщ щIы. Ауэ уигу нэхъ зэгъэну къыпфIэщIмэ, Ингушым щызиIэщ зы ныбжьэгъуфIи, абы я дей едгъэшэнщ.
– Си фIэщ хъуркъым абыкIи си гур псэхуну. А щIыпIэри мамыркъым. 83
гупсысынщ.
– СщIэркъым-тIэ бжесIэнур, – къэтэджыжащ лIыжьыр, – иджыри деДзыхь ищIакъым, армыхъумэ Кулисэт нэхъ фIэкъабылт «урысым удэкIуащ» жаIэу, нэмыплъ иратауэ Мэзкуу дэс и адэ шыпхъум и пхъум я деж Зайнэ игъакIуэмэ. ЗэрыжримыIари нэхъыфIщ. КъыхуидэнкIэ Iэмал иIэтэкъым. ЕмыупщIми, Кулисэт и фIэщ хъурт мы щIыпIэм икIмэ, и пхъум нэхъ къызэрищтэнур. ИкIи Зайнэ къызэрыщIыхьэжу и мурадыр гупсэхуу ириIуэтылIащ.
– Дауэ, мамэ, уэ укъэзгъанэуи? – и нэпсхэм къызэпажыхьащ Зайнэ. – Сэ сыт, дэнэ мыгъуэ сыкIуэфын? Сэракъым Iуэхур зытещIыхьар. Уэ уи псэугъуэщ. – Хьэуэ, мамэ, сэ зыщIыпIи сыкIуэфынукъым уэ укъэзгъанэу.
– Е си делэ цIыкIу, а сэ бжесIэр сыт щIауэ згъэв уфIэщIрэ уэ? Сымыжейуэ жэщкIэрэ уэращ сызэгупсысыр. Грознэм ди унэм къыщIэуа гупыр сигу къокIыжри…
Пхъум зыри къыщыпимыдзыжым, Кулисэт, абы и Iэр къищтэри, едэхэщIащ: – Иджы кIуэи гъэр щIалэм къысхуеджэ.

хъеящ. Жей имыIэжу, махуэ зыбжанэ хъуауэ Вадим егупсысырт Кулисэт и псалъэхэм. Шэми шхуми исырт. Шэшэнхэм я лъэныкъуэ хъумэ, и диныр ихъуэжмэ, и лъэпкъым, и адэ-анэм епцIыжу къыщыхъурт. Дауэ мыхъуми, къыжриIауэ щытар къищтэну къыщIыхьащ ар Кулисэт деж. Апхуэдэу щIищIынури абы зы мыгъуагъэ гуэр кърикIуэнкIэ шынэу аратэкъым, атIэ… Зайнэт. А хъыджэбзым щхьэкIэ абы имыщIэн дунейм теттэкъым. Ар сыт щыгъуи илъагъуну, пэIэщIэ мыхъуну ищIэмэ, сыт къытралъхьэми ишэчыну, сыт хуэдэ динми ихьэну хьэзырт… – ЕтIысэх. Дауэ ущыт? – къоплъэкI абы дежкIэ Кулисэт.
– СынэхъыфIщ. Уэ-щэ? «Сымаджэ хьэлъэщ» жери Зайнэ хуабжьу нэщ-
– Сэри сынэхъыфIщ. Уэ… куэд мыщIэу щхьэхуит ухъужынущ. Зыхуэгъэшэчыж, махуэ зыбжанэу къыщIэкIынущ мыбы узэрыщыIэжынур. – Ар… дауэ? – щIакъуэ башитIым я зыр IэщIоху щIалэм. – Сыхуейкъым уи дин уэзгъэхъуэжынуи, уи анэм укъытесхынуи. Уи анэм и псэм бэлыхьу телъыр уэ умыщIэнкIэ хъунщ. Анэращ мыгъуагъэ псори зылъысыр…
Вадим, жиIэнури зэрызищIынури имыщIэу, щысщ. – Грознэр яубыда нэужь, зы махуэ гуэрым ди унэм къыщIэзэрыгуащ фи армэм щыщ сэлэт гуп, – пещэ Кулисэт. – ЩIалэ нэхъыжьымрэ Зайнэрэ щIэст, Iикрам щыIэтэкъым. Унэр зэрагъэдзэкIащ, къалъыхъуари сытри Алыхьым ещIэ. Ефахэт… ИтIанэ Зайнэ къыкIэрыхъыжьащ зы сэлэт. Ар си къуэм, Вахэ, къыпхуидэнт, кIуэри я кум дэуващ. Сэлэтым си щIалэр къыIуидзри, сыгъуэгыу, сыпэмылъэщу си пхъур зэхифыщIэу хуежьащ. Вахэ ар къыIуилъэфащ, и пщампIэр иубыдри. Мо сэлэтыр куэдрэ егупсысакъым, автоматыр къытриунэщIащ си Вахэ…
Кулисэт, и тэмакъыр къызэфIэзэрыхьри и псалъэр зэпигъэуащ.
– Дытхьэусыха щхьэкIэ, зыри къикIакъым… МахуитI нэхъ дэмыкIыу фи дзэм щыщ гуэрхэр къакIуэри Iикрам дашащ. МахуищкIэ яIыгъри, къаутIыпщыжащ, яубэрэжьауэ. И лажьэр сытыт? Школым щыIэу арат и лэжьыгъэкIэ – спорт Iуэхум сабийхэр хуригъаджэу… Тхьэмахуэ дэкIри, етIуанэ гуэру дашащ, «боевикхэм уапыщIащ» жари, пцIы къытралъхьэри. 6* * * *



АдэкIэ хуэхьыжакъым – къызэраутIыпщыжу дэкIри яхыхьащ фи армэм къезауэхэм… Абы и ужькIэ ди унэм лагъым къытехуэри, и щхьэр къеуэхащ. Насып диIэти, абы щыгъуэ дист ди гъунэгъум я щIыунэм… Мис, уэ мыгувэу уежьэжынущ. ЛIыхъужьым хуэдэу къыпIущIэнущ укъызыхэкIахэр. Уеблэмэ медаль е орден къуатынкIи хъунщ. Ауэ а дамыгъэм уэ псэхугъуэ уригъэхуэнукъым. Уи гур къисынущ. ПщIэрэ апхуэдэу щIыжысIэр? ФэфI узоплъри аращ уцIыху псэ къабзэу. МахуитI докI. Кулисэт и гур гузавэм ихузырт. КIуэтэху нэхъ гъунэгъу къэхъурт зауэм и хуэмэбжьымэр. Кхъухьлъатэхэр зэпымыууэ къащхьэщыхьэрт, ахэм жылэм пэмыжыжьэу къыщрадзых лагъымхэм я макъ шынагъуэм къуажэр игъэзджызджырт. ПщыхьэщхьэхуегъэзэкI хъуауэ унэм гъуэгыу къыщIолъадэ Зайнэ:
– Мамэ, дадэ уIэгъэ хьэлъэ хъуауэ къашэжащ!
– Ар сыт гуIэгъуэ … Хьэлъэ Iей?
– УкъищIэркъым. Къелын-къемылынщ, – жи Сэпар. – А зырат уэ жьауэу къыпщхьэщытыну сызыщыгугъри ари…
Зайнэ зыдигъэIэпыкъуурэ къэтэджри, Кулисэт кIуащ и анэ дэлъхур зыщIэлъ пэшым. ЗдэкIуам щIэсыфакъым – и гур къекIуэри, и напэм къытелъэда нэпс къудамитIыр кърилъэщIэхыурэ, къыщIэкIыжащ.
– Мамэ, кхъыIэ, апхуэдизу уигу хыумыгъэщI! Дадэ адрейхэм хуэдэкъым, псэ быдэщ. Еплъ уэ, хъужынщ. Сэпар щIыгъуу унэм щIыхьа цIыхубзыр гъэрым зэрыIуплъэу къыхэкIиикIащ:
– Вадик!.. Мы слъагъур пэж? Си псэ закъуэ! – и къуэм дежкIэ зидза щхьэкIэ, абы нэсакъым бзылъхугъэр, ещэтэхащ…
– Сэ уэ къысхуэпщIар дунейм сытетыхункIэ схуэмыпшыныжынщ, – къытригъэзэжурэ жиIэрт Аннэ, Кулисэт бгъэдэсу. Арат зэпымыууэ псалъэр. Кулисэти, Зайни, Вадими жаIэшхуэ щыIэтэкъым. Жэщыбг пщIондэ щысащ ахэр. Иужьым, гъэрыр къещхьэукъуэхыу гу щылъитэм: «КIуэ, Вадим, зыгъэпсэху, нэху зэрыщу гъуэгу утеувэжынущ», – жери, щIалэр и пэшым щIегъэкIыж Кулисэт. Жэщыбгым фIэкIами, жеифтэкъым анитIыр. Урыс цIыхубзыр нэху зэрыщу и щIалэм щIыгъуу зэрежьэжынум егупсысмэ, гуфIэгъуэм зэрихьэмэ, и пхъум и гур иригъурт Кулисэт. Дауэ щымытми, мурад ищIат, ипхъури акъылэгъу къищIат Мэзкуу мафIэгукIэ иутIыпщыну. И фыз хьэщIэм зигъэкIэрахъуэу, къэтэдж-гъуэлъыжу илъагъуми, зыкъомрэ зыри жиIакъым Кулисэт. Иужьым хуэшэчакъым:
– Ужейркъыми, Аннэ?
– Тхьэ, сэ ныжэби къэзжеинум упыкIам.
И пхъум шхыIэныр кIэщIиупщIэри, Кулисэт гъуэлъыпIэкум къитIыс-
– ПщIэрэ, Аннэ, уи къуэр япэ дыдэу щыслъэгъуам щыгъуэ жысIауэ щытаращ, «еууей, сыту анэ тхьэмыщкIэт уи анэр». Иджы сыноплъ, сыногупсысри, жысIэращ: «насыпыфIэщ, и къуэр псэущ…»
хьащ: 85
– Псэумэ, зи фIыщIэр уэращ. Уи пхъумрэ уэрэщ. Си нитIкIэ сымылъэгъуамэ, сымыгъэунэхуамэ, къызжаIэкIэ си фIэщ хъунтэкъым апхуэдэ цIыхугъэ, апхуэдэ гумащIагъ фи щIыпIэм щызекIуэу, лъэпкъым фхэлъу. Шэшэнхэм щхьэкIэ жаIэу зэхэсхыр нэгъуэщIт… Фи щIыналъэм сыкъэса нэужь, сыт хуэдэ гу щIыIагъ сэ сызыIууар? СыщыIууари си щIалэм къулыкъу щищIэ частырщ… Абы сыдамыгъэхьэу сыт хуэдиз къаугъэ сыхэта? Сыдыхьа нэужь, частым и командирым сыхуэвгъазэ жысIэу сылъэIуами, уи Iэли уиуди – сахэзэгъакъым. Гъэру Шатой щыIэ си къуэм и Iуэху зэрызесхуэр къыщащIэм, «абы зыри къикIынукъым, пхуещIэнуIакъым, щхьэщэхужыпщIэу ахъшэшхуэ иумытауэ», къызжаIащ. «НтIэ, сыт си Iэмал?» – жысIэу сыкъыщыпыгъыкIым, зэхэсхаращ: «Абы Iэмал иIэкъым, упэплъэн хуейуэ аращ Шатой къэтщтэху». Си гур фIы къысхуащIыным и пIэкIэ аращ къызжаIар. ИкIэм, сытми, зы офицер гуэрым игу къысщIэгъури, чэнджэщ къызитащ фи жылэм сыкъэкIуа зэрыхъунумкIэ. Машинэ ису фи лъэпкъэгъу щIалэ гуэр къэзгъуэтщ, ахъшэ хъарзыни IэщIэслъхьэри, мыбы сыкъишащ.
АнитIыр заулкIэ щым мэхъу. – Иджы фэ гъуэгу фытеувэжынущ, – иужь махуэхэм къезыхуэкI, и гур пызыгъэткIукI гупсысэр и цIыхубз хьэщIэм ириIуэтылIэну мурад ищIащ Кулисэт. – Сынывохъуапсэ… Фи лъэныкъуэмкIэ зауи бани щыIэкъым. А мафIаер, ноби-пщэдеи, мыбы къэсынущ. Дзыхь сщIыуэ мыбы къыдэзнэфынукъым си хъыджэбз закъуэр. Си гугъэращ, фэищым, уи щIалэм къеIэза дохутырымрэ Сэпаррэ фщIыгъуу Зайнэ пщэдей Гудермес къалэм нэс нэзутIыпщынущ. АдэкIэ мафIэгум иригъэтIысхьэнщ Сэпар. Мэзкуу дэсщ си Iыхьлы цIыхубз, унагъуэу. Унэншэу дыкъэна нэужь, тIэурэ щэрэ къэпсэлъащ «Зайнэ къэгъакIуэ», жери. Абы я дей щыIэмэ, си гур нэхъ псэхунущ. ПэшитIщ яIэри, ауэ…
– Тхьэм и ней къащыхуэ мы зауэр къэзыгъэхъеяхэм, – къызэфIэтIысхьащ Анни, – сыт гуIэгъуэ ахэм цIыху цIыкIур зыхадзар! Кулисэт абы зыри пидзыжакъым. – Сигу къэкIар пщIэрэ? – Аннэ къэтэджри, Кулисэт бгъурытIысхьащ. – Си щIалэ закъуэм анэ етIуанэ хуэхъуар уэращ. Тхьэшхуэм сыкъелъагъу, жысIэри зэхех, си быным хуэдэу слъагъунмэ икIи сыхуэсакъынмэ, нэгъакIуэ Зайнэ си дей. – Фи дежи? – Iэнкун къэхъуащ Кулисэт.
– Тхьэ, си фIэщу жызоIэм. ПэшиплI хъууэ унэ диIэщ. ЛIымрэ сэрэщ, нэгъуэщI зыри дэскъым. Ари бжьахъуэщи, щIымахуэр мыхъумэ, илъэс хъурейм губгъуэм щыIэщ, кIуэ иджыпсту давленэшхуэ иIэу хэлъщ ахъумэ. Джэдкъаз си куэдщ, хадэхэкIыр аращ, мэжэлIэнукъым. «Седжэнущ» – жиIэмэ, тхьэ, езгъэджэнмэ. Къалэр тпэгъунэгъущ. Кулисэт, зэхихар апхуэдизкIэ зэмыжьа псалъэмакъыу къыщIэкIати, цIыхубз хьэщIэм пидзыжынур имыщIэу, зыкъомрэ щымащ. – Фэ тIуращ си къуэр хьэдрыхэ мащэм къизышыжар. НэутIыпщ, бадзэ къытезмыгъэтIысхьэу схъумэнщ.
– Тхьэразэ къыпхухъу, Аннэ, си фIэщ мэхъу си пхъум фи деж лей къызэрыщытемыхьэнур. Ауэ мызэкIэ ар хъуну къыщIэкIынкъым. «КъэгъакIуэ» жызыIэу лъэIуа си Iыхьлым и жагъуэ схуэщIынкъым. Ауэ си пхъум и Iуэхур зыгуэркIэ абы щымыхъумэ, итIанэ а жыхуэпIам дегупсысынщ…
* * * ЦIыхубз хьэщIэмрэ Вадимрэ зрагъэгъэтхьэщIу тIэкIу ирагъэдзэкъа нэужь, Кулисэт и пхъур зришэлIащ:
– Сэ щхьэкIэ уигу умыгъэныкъуэ, си хъыджэбз. ДжэбрэIили, Алыхьым 86
и шыкуркIэ, зыкъищIэжащи, ар сиIэхукIэ сыгузэвэнукъым. Ауэ, Зайнэ, сынолъэIу зауэр имыухауэ мы щIыпIэм укъимыхьэну. СыщымыIэжу хъыбар къуагъащIэми, сыхуейкъым къэбгъэзэну. Ар си уэсятщ. ИтIанэ, мамыр хъужмэ, укъэкIуэжынщи, си кхъащхьэм деж тIэкIу ущысынщ… – Машинэр къэсащ, – жиIэу Сэпар и щхьэр къыщыщIишием, Зайнэ зыхуэIыгъакъым – зэщыджэу и анэм зридзащ. – КIуэ, си хъыджэбз, си фIэщ мэхъу уи Iуэхур тэмэму зэрекIуэкIынур… Нышэдибэ сыщIэкIати, бжэндэхъу къежьахэм я джэ макъ зэхэсхащ. Ар нэщэнэфIщ. КIуэ… гъуэгу махуэ!..
* * * Сэпар и «ДэIэпыкъуэгъу псынщIэр» Гудермес нэсыху тIэу фIэкI къагъэувыIакъым. Вадим къулыкъу щищIэ частым нишэсри, щIалэр абдеж щригъэкIащ, укъыдэкIыжыху дыножьэнщ, жери. ЩIакъуэ башитIыр зыщIигъакъуэурэ, полкым и командирым деж щIыхьащ Вадим. Полковникым ар къицIыхужри, и Iэр быдэу къикъузащ:
– Iагъ! Мыр дэнэ укъикIыжа? Уафэм укъехуэхам яреи! Пэжым ухуеймэ, псэууэ утлъагъужын ди гугъакъым. ЛIыгъэ ин зэрызепхьар уи гъусахэм къыджаIэжащ… ПщIэрэ, лейтенант, тхылъымпIэ дгъэхьэзыращ «ЛIыхъужьыгъэм и орден» къуедгъэтыну. ИIэт, етIысэхи уи Iуэхур къызэрекIуэкIар къысхуэIуэтэжыт. Вадим и хъыбарыр иуха нэужь, командирыр къэтэджащ:
– ГъэщIэгъуэнщ, гъэщIэгъуэн!.. Зыкъомрэ пэш кIуэцIыр къызэхикIухьщ, дежурнэ офицерыр къриджэри, Вадим и пащхьэм къыщызэтеувыIащ:
– А уи гъусэ шэшэн хъыджэбзым и Iуэхур нэхъ гугъу хъунущ. Мы къалэм икIыу зыкъом щIауэ мафIэгу кIуэркъым Мэзкуу. Грознэми тхьэмахуэм зэ дэкIыу арщ… Догуэ, фщIыгъуу Ростов нэс накIуэ щхьэ мыхъурэ? Абы толъэтыкI кхъухьлъатэ, абы икIыу Мэзкуу кIуэуэ мафIэгуи щыIэщ. – Ар нэхъ тэмэмщ, ныбжьэгъу полковник. НтIэ, хуит сыпщIмэ, сыкIуэнщи Iуэхур зытетыр яжесIэнщ си гъусэхэм.
– КIуэ. ИтIанэ къыщIыхьэж… Зэ умыпIащIэт. Дежурнэ офицерым дежкIэ зегъазэри унафэ хуещI: – Мыр финотделым шэи мазищым хуэзэр кърегъэт. Ар зы. ЕтIуанэрауэ, зы машинэ гъэхьэзыр шэджагъуэ нэужьым кхъухьлъатэ тедзапIэм ирикIуэну. Мыбы щIыгъущ цIыхубзитIи. Вадим ахъшэр къыIиха нэужь, пщIантIэм дэкIри Iуэхур зытетыр жриIащ Зайнэ. Сэпар хъыджэбзыр Ростов игъэкIуэну щытемыгушхуэм, Аннэ къэпсэлъащ:
– Умыгузавэ, щIалэ, Зайнэ гъуэгум къытеднэн пфIэщIрэ? Мы хъыджэбзыр кхъухьлъатэм е мафIэгум имытIысхьауэ дэ зыщIыпIи лъэмбытI зэрыдмычынур уи фIэщ щIы. Вадим полкым и командирым деж щIыхьэжри ежьэну зэрыхьэзырымкIэ хъыбар иригъэщIащ. – НтIэ, фIыкIэ, лейтенант, зэрыбжесIащи, Ростов дэт уIэгъэщым вертолет лъэтэнущ сыхьэт зытIукIэ. Сэлэт, офицер зытхухи исынущ абы. Дахэ цIыкIум хуэдэу ухъужыху абы ущIэлъынщ. Сэри си къулыкъур Шэшэн щIыналъэм щызоух. УIэгъэщым укъыщIэкIыжмэ, ди армэм, Новгород дыщызэхуэзэжынщ.
Бжэм нэсауэ, асыхьэтым зыгуэр игу къэкIыжри, Вадим къызэтеувыIащ. ЩIалэм и нэгу къыщIигъэхьащ орденыр и бгъэм къыхэлыдыкIыу. Игу къэкIыжащ Кулисэт и псалъэхэри: «Уэ орден е медаль къуатынкIэ хъунщ, 87
ауэ а дамыгъэм уигъэтыншынукъым, уи гур къисынущ…» Хьэуэ, хуейкъым орден лъэпкъ. «Уи гур къисынущ, уи гур къисынущ…»
– Къысхуэгъэгъу, ныбжьэгъу полковник, сэ лъэIу сиIэт.
– СынодаIуэ. – Тхылъ вгъэхьэзырауэ жыпIащ орден къызевгъэтыну.
– Пэжщ.
– ФIыщIэ пхузощI. Ауэ…
– Сыт ауэр? – СынолъэIу а тхылъым мызэкIэ гъуэгу иумытыну. Полковникыр къэуIэбжьащ:
– Ар сыт щхьэкIэ? Уи Iуэхур къызэрекIуэкIауэ жыпIэжам пцIы гуэр хэлъу ара?
– Хэлъкъым, псори пэжщ. – АтIэ, сыт къэхъуар? – Абы щхьэусыгъуэ иIэщ. Щхьэусыгъуэ куу. Ар иджыпсту схужыIэнукъым. Сыхуэхьэзыркъым … Полкым и командирыр Вадим къеплъащ «гъэрыпIэ здитам мы щIалэм и щхьэр мащIэу щызэмыкIуэкIауэ пIэрэ?» жиIэу. – Хъунщ, ухъужа нэужь, абы и Iуэху къэтIэтыжынщ.
Частым и командирым деж къызэрыщIэкIыжу, и ныбжьэгъухэм, офицерхэм къаухъуреихьащ Вадим.
щIэ пхурата? – щIэупщIащ зы.
щыжащ арыххэу. – Дауэ уакъыIэщIэкIа? УкъыщIэпхъуэжауэ ара хьэмэрэ щхьэщэхужып-
– Ахъши бохъши естакъым икIи сыкъыщIэпхъуэжакъым. СыкъаутIып-
– ФIэщхъугъуейщ. Бандитхэм ауэ укъаутIыпщыжуи?
– ФIэщхъугъуейми, аращ…
Вадим щIалэхэм ядэуэршэрурэ гу лъитакъым зэманыр псынщIэу зэрыкIуам. ШэджагъуэхуегъэзэкI хъуауэ, абы къыбгъэдохьэ дежурнэр:
– Аэропортым кIуэ машинэр хьэзырщ. ЦIыхубзитI пщIыгъури исщ къожьэри. Къулыкъу зыдищIахэм сэлам ярехыжри, щIакъуэ башитIыр зыщIигъакъуэурэ, Вадим частым къыдокIыж. И гум телъ абрэмывэр техужауэ, йотIысхьэ и анэмрэ Зайнэрэ зэрыс машинэм.
Дунейр зэхэуфат. Пшэ гуартэхэм уафэ лъащIэм къыщаджэдыхьырт, удэфауэ. Жьапщэ къыкъуэуар апхуэдизкIэ хъыжьэти, щхьэпридз къыпфIэщIу, машинэр зэридзэрт. Гъатхэр къызэрихьэрэ мазэ нэблэгъами, дунейм зикI зиIэтыртэкъым. Ауэ пшэ фIыцIэжьхэри, хьэ дзэлашхэу къажьэхэлъэ жьапщэри, автоматышэу машинэ абджым къытелъалъэу щIэзыдза уэшх ткIуэпс пIащэхэри уэим ищIыртэкъым Вадим. Абы и гум гъатхэр щыушэрт: и насыпым кърихьэкIри, хъужат щхьэхуит…
КъигъэщIа илъэс 24-м къриубыдэу абы и акъылым къитIасэу щытам нэхърэ иужь мазэм куэдкIэ нэхъыбэ къыгурыIуат. ГъащIэм, зауэм, цIыхугъэм, напэм теухуауэ гъэрыпIэм исыху абы и акъылым къиубыдам хуэдиз игъащIэкIэ къыхуэщIэнтэкъым …
Вадим къызэплъэкIащ. ЖэщитI хъуауэ зи нэбдзыпэ зэтезымылъхьа и анэр жейрт IэфI дыдэу. Зайнэ нэщхъейт. А тIум я нэр зэрызэхуэзэу, хъыджэбзым и напIэр иридзыхащ.
И гупсысэр и щIыналъэм зэрыкIуэжу, щIалэр къызэIууэрт. Илъэситху хъуауэ зэпсалъэ и хъыджэбз Таня сыт жриIэнур? Дауэ и гуауэ зэрищIынур? Зайнэ фIыуэ зэрилъэгъуар дауэ зэрыщибзыщIынур? ЩIибзыщIынури сыт? Ауэ… езы Зайнэ-щэ? И насып хэлъу пIэрэ абы а хъыджэбзым? Бгырыс пщащэм и гум илъыр уэ къащIэ. 88
Вадим и гупсысэхэр зэбгрыжырт, зым хутеубыдэртэкъым. Псом ящхьэр Зайнэщи, ар щIыгъущ. Абы и зэ Iуплъэгъуэ закъуэр нэхъыфIи мы дунейм фIыгъуэу тетым нэхърэ. Ауэ… а тIум я гъуэгур зырыз хъунущ. Зайнэ Мэзкуу щыIэнущ, езыр хъужа нэужь, Новгород къалэм игъэзэжынущ… Сыт и Iэмал, елъэIунщ Мэзкуу е абы и Iэшэлъашэм щыIэ частхэм ящыщ зым ягъэкIуэну. Зайнэ пэмыжыжьэу… И хьэтыр къалъагъуну пIэрэ? Къалъагъунщ. Къамылъагъумэ, полкым и командирыр хигъэлIыфIыхьынщ. Вертолетыр щытелъэтыкIыну щIыпIэм нэсыным иIэж щымыIэу, Вадим гу лъитащ удз гъэгъа Iэрамэхэр машинэ блэжхэм яхуэзыгъэпIийуэ гъуэгубгъум Iут щIалэжь цIыкIухэм. Щилъагъум, шоферым дежкIэ зигъэзащ:
– КъэгъэувыIэт зы дакъикъэкIэ!
Вадим машинэбжэр зэрыIуихыу, щIалэ цIыкIухэр къыбгъэдэлъэдащ: – Мыр сыт хуэдэ удз? – зы Iэрамэ къищтэри, зэпиплъыхьащ абы.
– Епэр! – зыжьэу жаIащ щIалэ цIыкIухэм. И уасэр къыжраIа нэужь, и жыпым илъ тхылъымпIэ ахъшэ зэрыIыгъыфIым зыплIытху къыхихри, яхуишиящ:
– Мэ, зыхуэвгуэшыж. Псом фыфейри къызощтэ. Къыпих мэ гуакIуэмкIэ Вадим къицIыхужат гъэр хъун и пэ мэз лъапэм деж къыщрича удз шакъафэр. Япэрейм емыщхьу, мы къищэхуам и тхьэмпэ щабэ цIыкIухэм заукъуэдият:
– Иджы етIуанэу слъагъуу аращ мыпхуэдэ удз. Сыту мэ гуакIуэ иIэ!
– Пэжщ, – мащIэу къыпыгуфIыкIащ Зайнэ.
Вадим и анэр жей IэфIым зэрыхэтт. – ПщIэрэ, Зайнэ, мы удзым сызэрырихьэлIа щIыкIэр? УIэгъэ сыхъуауэ, сыкъелыну сымыгугъэххэу, си бгъум деж щыслъагъури къисчат. Абы щыгъуэ сигу ислъхьарат, псэууэ сыкъанэмэ, апхуэдэ удз гъэгъа Iэрамэ фIыуэ слъагъу пщащэм естынщ, жысIэри. А дакъикъэхэм нэгъуэщI хъыджэбзт сызэгупсысар, ауэ иджы… уэращ.
И нэ дахитIымкIэ щIалэм зэ къеплъри, плъыжь зэрыхъур иримыгъэлъагъуну, Зайнэ щхьэгъубжэмкIэ еплъэкIыжащ…
Вертолетым зеIэтри уэгум йоувэ. Зайнэ къыщеплъыхым и щхьэр унэзащ. ТIэкIу дигъэкIри къеплъыхащ аргуэру. Жыгхэр, пкъохэр, унэхэр, псы ежэхыр цIыкIунитIэу фIэкI плъагъужыртэкъым. Аращи, къегъанэ и щIыналъэр… ЩIэх къигъэкIэрэхъуэжыну пIэрэ абы и хэку?
– Умыгузавэ, Зайнэ, уэ иджыри къэбгъэзэжынущ уи щIыналъэм, – хъыджэбзыр зыIыгъ гупсысэр къищIауэ, хуоплъэкI абы Вадим. – Ауэ зауэ нэужьым, гъатхэу… Хъункъэ?
Пщащэм и Iупэхэр мащIэу зэтож. Зайнэ аргуэру къеплъыхащ. И щхьэр щыкIэрахъуэм, и нэхэр зэтрипIэри удз гъэгъа IэплIэр и нэкIум хуихьащ. Вертолет кIуэцIым из хъуат епэрымэ IэфIыр…
Рассказхэр
Уи къуэм къебгъэшэнумэ…
Айтэч
ПцIышхуэ иупсауэ бжы зэмыщхьитI зэщхьэгъусэ зэхуэхъуркъым жызыIам. Мес, псалъэм и хьэтыркIэ, Мэжидрэ Даринэрэ. Мэжид лIы кIыхьышхуэщ, Даринэ лъахъшэ цIыкIущ. Мэжид къамылыфэщ, Даринэ сырыхущ.
А тIур я хьэл-щэнкIи жыжьэрэ-гъунэгъуу зэтехуэркъым. Мэжид псэлъэгъуейщ; Даринэ къотхъутхъукI, сыт жиIэми, и жьэр зэтехьэркъым. 89
Мэжид, зыпэрыт IэнатIэм фIэкIа, нэгъуэщI зыри къыфIэмыIуэхуу мэпсэу; Даринэ и Iуэху зыхимылъхьэ щыIэкъым, бзу блэлъэт нэгъунэ тепсэлъыхьынт, Iэмал игъуэт закъуэмэ! Мэжид зыхуэфIыр сыт жыпIэмэ, жэщи махуи тхылъ йоджэ. Зы тхылъыр иухмэ, къыкIэлъыкIуэр къещтэ. Тхылъу зэрихьэми гъунэрэ нэзрэ иIэкъым.
Иджыпстуи тхылъым бгъэдэст Мэжид, и щхьэр къиIэтынуи хэттэкъым, Даринэ тIэурэ-щэрэ зыблригъэха-зыкъыблригъэхыжа пэтрэ. Ар Даринэ къыпхуидэнт! – Сыту тIэкIунитIэ уемышрэ! Дунеи, гъащIи, Iуэхуи щыIэжкъэ, тхылъ фIэкIа! Сэ уэ сыноплъ, уэ тхылъым уоплъ, апхуэдэурэ ди гъащIэ Iыхьэр кIуащ! ИпщэкIэ сыдэплъейми ищхъэрэкIэ сеплъыхми, солъагъу зи быныр зыхуей хуэзыгъазэ цIыхухъухэр. Абыхэм яхэткъым зыщыпIэ щымылажьэрэ зы IэнатIэ гуэр езымыхьэкIрэ…
– ЖыIэ, жыIэ уэ.
Мэжид и щхьэр къиIэтщ, и щхьэгъусэм къеплъри, аращ къыжьэдэкIар. Абы къикIыр мырат: «хэзыгъэгъуазэр» гурыIуэгъуэщ, иджы узыхуейр нэхъ кIэщIыIуэу къэIуатэ. Дарини ищIэжырт иригъэлеищэу и щхьэгъусэм къызэрыхуимыдэнур. – Муртаз хокIуатэ, – щатэри, етIысэхащ Даринэ. – Си псэр дзапэкIэ сIыгъщ, зы щхьэзыфIэфI гуэрым зыкъыкIэрищIэмэ жызоIэри. А джыдэ мыгъуэ!..
– Ей, ди анэм и нысэ нэхъ дахэ дыдэ, и нысэ нэхъыфI дыдэ…
– Си щхьэкIэ, уи анэм нэгъуэщI нысэ иIэу сщIэркъым.
– Аракъэ сэри жысIэр! НтIэ, зыгуэркIэ сыноупщI хъуну? – Сэ сыгушыIэну зэман сиIэкъым.
– Сэри сыгушыIэу уи мыгугъэ. ПыухыкIауэ къызжеIэт: хэт къызэбгъэшэнур – сэра хьэмэрэ уи къуэра? Сэрауэ щытмэ, абдей къыщыувыIэж: нэгъуэщI къэсшэнукъым, уэ сигу урохь. Ауэ къызэбгъэшэнур уи къуэрамэ, адэр унэидзыхьэ кIуэуэ иджы къамыубламэ…
Даринэ мы зэкIэ и щхьэгъусэм пидзыжын къыхуэгъуэтыркъым. Ауэ апхуэдэ щхьэ къэхъун хуей! Абы иризэгуопыж Даринэ. ИкIи, зигъэгуса хуэдэу фэ зытрегъауэри, пэшым щIож.
Мэжид зыкъомрэ щысщ, зыри жимыIэу, гупсысэу. ИужькIэ къыпо-
– Мыдэ къыщIыхьэжыт. ИужькIэ зыбгъэгусэнщ. Даринэ зыкъигъэхъейркъым. Зэхимыха зищIу къыщIэкIынщ. Ауэ гуфIыкI…
фIы дыдэу зэхех.
Мэжид гуэрым: – Сэ нобэ-пщэдей сызэрежьэр бжесIащ. МазиплI енкIэ Москва сыщыIэнущ. Мы сыхьэт бжыгъэ къэнэжам дызэщумыгъэIей. Сежьа нэужь, зыбгъэгусэми содэ. А напIэзыпIэм Даринэ къыщIохьэж. НетIэ зэрызищIам хущIегъуэжауэ фэ тетт. Иджыпсту абы зыри жимыIэми, и теплъэмкIэ къиIуатэ хуэдэт: «Къысхуэгъэгъу, сыкъуэншащ, имыкурэ-имыбгыу псалъэмакъ ухэздзащ». Мэжиди абыкIэ арэзы хъури: – Моуэ къэтIыс. Сежьэн и пэ зыгуэр бжезмыIэу хъунукъым.
– Ан-на, сыт мыгъуэ… – къэгузэват Даринэ.
– Хьэуэ, хьэуэ, – жи Мэжид, – ущIэгузэвэн щыIэкъым. Ауэ… КIэщIу жыпIэмэ, Заурбэч къызэпцIыжащ. Сэ стеухуауэ ВАК-м IэнэнимкIэ ятхащи, ар къызэзыгъэпэщар Заурбэчу къызжаIащ… Си дохутыр лэжьыгъэм 90
теухуауэ… Мыдэ зэ къэзгъэзэжмэ, сэ абы хуэфI сыхъунщ, апщIондэху екIи-фIыкIи зыми зыкъыумыгъащIэ.
Мэжид Москва кIуэну зэрежьэххэу, Даринэ япхъу Ритэ зыбгъэдигъэтIысхьэри, хуэтхьэусыхэу щIидзащ: – Ей, си хъыджэбз цIыкIу, пасэрейхэр делэу щытауэ жаIэ щхьэкIэ, пэжкъым ар. Пасэрейм жиIакъэ: «Насып уимыIэмэ…»
– Ма, сыт къэхъуар? – «Сыт къэхъуар?!..» Зыри къэхъуакъым. Аракъэ Iуэхушхуэр – зыри къэхъуакъыми! Уэ цIыкIум дапщэрэ сынолъэIуа «Ланэ егъэлъагъу, егъэцIыху», – жысIэурэ. СынолъэIуакIэ сыт – зыбгъэхъея? – Ма, уэ Муртаз умыцIыхуж хуэдэ! Зэкъым зэресIуэкIар… – ЕпIуэкI мыхъуу, жепIэн хуеящ. Алъандэм… – ИкIи жесIащ. Зэкъым зэрыжесIари.
– НтIэ? – КъызэдаIуэрэ-тIэ? Мэфийри йожьэж. Абы и мащIэ уи гугъэ зыдэгушыIэ хъыджэбз? Мис иджы къиублар пщIэрэ? – Сыт къиублар? – Ланэ и гугъу къызэрезгъажьэу, щIокIри йожьэж.
– НтIэ, мис иджы… – Ма, иджы сыт къэхъуар? – Иджы Ланэ и гугъу щIыхуэпщIын щыIэжкъым. Уи адэмрэ абы и адэмрэ лIэнкъэнэну зэщыIеящ.
– Дауэ? Заурбэчи?.. Па и псалъитIым языр Заурбэчщ!
– Мис а Заурбэч дыдэмрэ уи адэмрэ. КъызыхэкIа щхьэусыгъуэм зыри хэсщIыкIыркъым, ауэ зэфIэнэжам пцIы хэлъкъым. Уэри, узыхуейр арати, утыншыжащ. Иджы Ланэ и Iуэху зумыхуэжми хъунущ. Зыгъэпсэхуж…
Ритэ хэплъэу щысу къигъанэри, Даринэ пэшым щIэкIыжащ. Хэт ищIэрэ, и нэпсыр къыфIыщIэкIынкIэ шына… Абы гущIыхьэ щыхъуат Мэжид къыжриIар: мащIэ щIауэ Ланэ ехъуапсэрэт ар! «Ланэ цIыкIу, Ланэ цIыкIу»…
Рити… Ритэ и жьэр хуэубыдынт! А махуэ дыдэм, Муртаз къызэрыщIыхьэжу, Ритэу плъагъур абы пэуври: – Зумыгъэхъейурэ, Ланэ дахэкIейм ухэкIыжауэ бжы, хуэмыхужь!
– Ар сытым къыхэкIыу? – жи Муртаз, къыпыдыхьэшхыкIыу. – Па идэнукъым.

– Пэж дыдэщ. Па идэнукъым.
– Ар кафедрэм къыщащта унафэ хьэмэрэ езым къыбгъэдэкIыу ара? – ауан хэлъу, и пащIэкIэ щIогуфIыкI Муртаз. – Кафедрэри къыхыумыIу.
– ГурыIуэгъуэщ, – жи Муртаз, итIанэ, заул мэгупсысэри, а къызэрыпыгуфIыкIым хуэдэурэ жеIэ: – А Ланэ зи гугъу пщIыр сэ сцIыхуркъым. Ауэ мис иджы зэзгъэцIыхунт. Умыщхьэхыу, сыбгъэлъагъутэмэ.
– Иджы къэхъуар сыт? – ЩызмыцIыхукIэ… хэт ищIэрэ… пщIэнукъым ар… ди адэм и жагъуэ къыхэмыкIын щхьэкIэ… сцIыхуамэ зэрантэкъым. Мес моращ жыIи сыгъэлъагъу къудей, жыжьэу дыщыту.
ИкIи иригъэлъэгъуащ.
Аращ хэлъари…
Хъыджэбз дапщэм ядэгушыIэу щытами, псори зыкIэригъэхужри, Муртаз, и нэр зэтрипIамэ, Ланэ епщIыхьу къэнащ. 91
– Ма, уи щIалэ цIыкIуу МуртазкIэ зэджэм нэкууи-напIэуи иIэжыр Ланэщ. Уэ абы сыт хэпщIыкIыр? – зэгуэрым и анэм еупщIащ Ритэ.
– Сыт, н-на, жыпIэр зиIысыр?!
– Аращ жысIэр, а зэхэпхар. Дауэ къыпщыхъурэ, ЛанэкIэ сэ къыщызэджи къохъу, имыщIэжу… Лъагъуныгъэшхуэ яIэщ, Ромеорэ Джульеттэрэ къакIэрымыхуу. А тIум я Iуэхум щымыгъуазэ къалэм дэсыжкъым, уэр фIэкIа… – Хьэуэ, – жи Даринэ, – сэр нэмыщI, нэгъуэщI зыи щыIэщ ар имыщIэу, ищIэнуи хуэмейуэ. – НтIэ, абы щыгъуэ ар зымыщIэр тIу къудейщ фызэрыхъур. Даринэ сыт ищIэжынт? Шэми шхуми сес жыхуаIэм хуэдэу, гузэвэгъуэр телъу, жэщкIэ, жейм емызэгъыу, къыщытэджыжи къыхэхуэу, – апхуэдэурэ, и чэзур къэсри, Мэжид къэкIуэжащ.
КъызэрыщIыхьэжуи: – Ди анэм и нысэ нэхъ дахэ, и нысэ нэхъыфI, сынохъуэхъу! Даринэ хэтщ Мэжид япэ щIыкIэ зригъэтхьэщIыну, игъэшхэну. Модрейм ар идэркъым.
– Хьэуэ, – жи. – Иджыпсту Заурбэч семыпсалъэу хъунукъым.
Трубкэр къытрехри: – Заурбэч! Уэрэ сэрэ Iуэху телъыджэ гуэрым дытепсэлъыхьын щхьэкIэ дызэхуэмызэу хъунукъым. Нобэ, нобэ. Iэмал имыIэу. НтIэ, къызгурыIуащ. Сэ сыныIухьэнщ. ДызэгурыIуауэ бжы.
Даринэ, жиIэнури ищIэнури имыщIэжу, мэкIэрахъуэри щытщ. Абы хэту Муртази, Рити, быным я нэхъыщIэ дыдэ Мадинэ цIыкIуи къыщIолъэдэжхэр икIи гъуэрыгъуэурэ я адэм IэплIэ хуащI. Мэжид жери: – Си бын цIыкIухэ, модэкIэ фыкIуэт зэкIэ, лIыжь-фызыжьыр зы дакъикъэкIэ я закъуэу къэвгъани… «ПIытхъ-сытхъ» жаIэу дыхьэшхыу, мохэр зэрыщIох.
– Си щуIэгъэ дахэ, – жеIэ Мэжид и фIэщ дыдэу, – Тхьэм и хьэтыркIэ, къысхуэгъэгъу! Си зэранкIэ уэ Iэджэми уегупсысаи, угузэваи икIи узэгуэпаи… ауэ апхуэдэу сымыщIэу хъуакъым. Пэжщ, Муртаз щIалэ Iейкъым. Ауэ, укIэлъыплъыжмэ, тIэкIу хухэт хуэдэу щытщ. Абы лъэбжьанэ фIэгъэнапIэ гуэр езмытатэмэ, иджыри илъэс IэджэкIэ… Зэ зы хъыджэбзым хуеплъэкIыу, зэми адреймкIэ еутэкIыжу… АпщIондэхукIэ Ланэ хуэдэ хъыджэбз дагъэсынутэкъым. Сэ къысхуэнэжыр зыти, Ланэ щIызригъэцIыхун щхьэусыгъуэ щIалэм естащ… Ар нысэ цIыкIуу уиIэну уэ узэрыщIэхъуэпсрэ куэд щIат. Сэ абыи сыщыгъуазэт… – Дауэ, дауэ? – къыхэкIиикIащ Даринэ. – А тIум я Iуэхур здынэсам уэ сыт хэпщIыкIрэ? Зыгуэрым ныпхуитха? Е къыбжиIа? – Зыми нысхуитхакъым икIи къызжиIакъым. Ар сэ сщIэуэ сежьащ. – Дауэ? – Ар къыщежьэр Муртаз дежкъым. Ди лъэпкъ хьэлу дыкъокIуэкI. Си адэм и щIалэгъуэт абы щыгъуэ. Ти, зы пщэдджыжь гуэрым, дэкIын и пэ, хьедэ къытригъэзэжурэ, и адэм, сэ си адэшхуэм, трегъэчыныхь: «КъыджиIакъым жывмыIэж, мо хакIуэ епхам щIалэр бгъэдэвмыгъэхьэ». ИкIэмикIэжым, Iуэху иIэти, си адэшхуэр дэкIащ. Си адэр, мо зи гурбияныгъуэр, апхуэдэкIэ пхузэтеубыдэнт! Абы нэхъей – ауэ къызэрымыкIуэу шыкIэ ерыщтэкъэ! НтIэ, Iэмал имыIэу а хакIуэм шэсын хуейуэ къыхэхъыжьэри… шэсащ, щIэпхъуащ… Ауэ фIы хихакъым: къридзыхри, и жьэпкъыр хущIикъутыкIауэ щытащ. Мыр умыщIэ жаIэкIэ къэувыIэ диIэкъым ди 92
лъэпкъым. Аракъэ ныбгъуэхьэш хуэхъуар а псом хъырц хэзымыщIыкI, итIани зызыгъэгубзыгъэ дыдэ Муртаз! Сыт уи гугъэ сэ нобэ Заурбэч зыщIыхуэзгъазэр! Щи, сынохъуэхъу, нысэ махуэ Тхьэм пхуищI! Тхьэм тхуищI! Даринэ, гъынуми гуфIэнуми къыхуэмыщIэу, ауэ и нэпсыр къыфIыщIэкIыным нэсауэ, заулрэ Мэжид еплъу щыта нэужь, и щхьэгъусэм куэд щIауэ зэхимыхыжа макъ щабэ дыдэкIэ жиIащ:
– ЦIыхубзхэр дихъу-дилъ щхьэкIэ, фэ фэлъытауэ сыт мыгъуэ дэ къыдгурыIуэр?! – Зы напIэдэхьеигъуэ хуэдиз дэкIа нэужь, мыри дыщIигъужащ: – Алыхьым куэдрэ утхуигъэпсэу! – зиплъыхьри, и бынхэм ящыщ къыщыIэщIэмылъагъуэм, и щхьэгъусэм гуапэу зрикъузылIащ. Адыгагъэ
выIащ.
Iуащхьэмахуэ лъапэ дыщыIауэ дыкъэкIуэжырти, Тырныауз дыкъэблэгъэжауэ ди маршынэр зэIынэри, ди фэм дихар сыт, и лажьэр къытхуэмыщIэу! Сыхьэт зыщыплI хуэдэкIэ дигъэгувауэ, кIуэрэ пэт, зэрызэIынам ещхьыркъабзэу, сапсэууэ зыкъызэридзэкIыжри, дыкъежьэжащ. Ауэ, иджы нэхъ дысакъырти, хуэм дыдэут дыкъызэрыкIуэр.
ДыкъакIуэурэ, пщэдджыжьым жьыуэ дыкъежьэжа пэтрэ, шэджагъуэ нэужьми фIэкIауэщ Ислъэмей дыкъыщыдыхьар. Къуажэр къэдухыным щIагъуэ къэмынэжауэ, сыплъэмэ, илъэситхукIэ университетым къыщыздеджа си ныбжьэгъужь гъуэгубгъу дыдэм тетщ. Сэ жызоIэри, хуэм дыдэут дыкъызэрыкIуэр. Сэ шоферым сыбгъурысу ипэмкIэ сист. Ауэ щыхъукIэ, мобы езыми, дауи, сыкъилъэгъуат. УкъэмыувыIэу хъурэт! Шоферым жесIэри, маршынэр къезгъэгъэу-
– Толэ! Укъызэжьэу утету арат? – Хъусен! Апхуэдэу дыбжынщ. Мес си унэр, къэвгъэш.
Сэ, маршынэм сыкъокIри, Толэ сыбгъэдохьэ. Ди Iэ зэрыубыдыху, маршынэми къегъэш.
– НакIуэ, – жи, Толэ, – неблагъэ. – Сэ гъусэ сиIэщ, – жызоIэ, – мобы щIалитI исщ, шоферыр ещанэу.
АрщхьэкIэ Толэр си гъусэхэм я дежкIэ еплъэкIыххэркъым, фыкъикI, фынеблагъэ яжриIэным и пIэкIэ. Мобыхэм сыт ящIэнт, маршынэм исщ.
– НакIуэт, – жи Толэ, си Iэблэр къеубыдри, кIуапIи-жапIи къызимыту срешажьэ. – Псом япэ си подвалыр уэзгъэлъагъунущ.
Сэ хэгъэрейм и гъусэу сокIуэ, щIалищыр маршынэм зэрисщ. Толэ подвалыбжэм и IункIыбзэр Iуех, бжэри Iуедзри: – НакIуэ, ныщIыхьэ, – жи. СыщIохьэ.
Толэм: – Бжыт мыбы ашычу щIэтыр, мы гъэм мыIэрысэ бэгъуа къыпысчыСэ адэкIэ сыхуэкIуэркъым: си гъусэхэм сащоукIытэ.
– Хьэуэ, – жызоIэ, – сыбжуи сыхэтынкъым. Мес, солъагъу. МыIэрысэ хъарзынэ къыпыпчыжащ. Тхьэм угъурлыгъэкIэ уигъэшх. Пщэуэ щытми, Тхьэм уасафIэ пхуищI! Си гъусэхэр…
АрщхьэкIэ Толэм, сэ жысIэр зэхимыхыу, езым еукъуэдий: жащ! 93
– Хъусен, ара-тIэ уэрэ сэрэ дяку илъыр! ЗэрыжаIэщи, зы фалъэ дишхыкIыу, илъэситхукIэ дызэгъусакъэ! НтIэ, апхуэдэу хамэгу-хамащхьэу укъысхущIэмыкIыу, моуэ мо сатыр зэтетхэм я зэхуакум удыхьэурэ, зы къыумыгъанэу бжыт мыбы ашычу щIэтыр. Неужели, ар апхуэдэу гугъу! Дэ, дыщеджэм щыгъуэ, апхуэмыди щыдгъэва къытхуихуаи.
– Си гъусэхэр…
– Умыгузавэт. Ашычхэр бжыт.
Зызумысыжынщи, сэ, фэкIэ зысIыгъми, сыкъэуIэбжьат: дэ, гъуэгу дытетащи, фIыуэ дыкъэмэжэлIащ; си ныбжьэгъум, дригъэтIысэхыу зыгуэр дригъэдзэкъэным и пIэкIэ – мы къыспиубыда мышыум къригъэкIыр къызгурыIуэркъым, си гъусэхэм маршынэм фыкъикI яжриIэххакъым… АрщхьэкIэ, сытми, мы къыспиубыдар хуэсщIэмэ, адэкIэ ди Iуэхур нэхъ тэмэму екIуэкIынуми сщIэркъыми, жысIэщ сигукIи, ашычхэр сыбжу щIэздзащ. Толи кIэщIу си ужьым итт, си емыгугъуныгъэкIэ зыгуэр дэзутIыпщыкIмэ е гу лъызмытэу дурэшхэм къыдэзнамэ, «мори хэбжэт, мыри къыумыгъанэт» жиIэурэ, си щыуагъэр сымыгъэзэкIуэжу къысхуимыдэу. Сэ жысIэ ашыч бжыгъэр игу иримыхьу, тезгъэзэжу щIэрыщIэу сымыбжыжу къысхуимыдэу, мызэ-мытIэу щIэспщытыкIа сатырхэри мащIэтэкъым.
Сытми, икIэм-икIэжым, Толэ арэзы сщIащ: жысIа бжыгъэр тэмэму къилъытагъэнщ.
Подвалым дыкъикIыжауэ, дызэсэбауэу дыщытт, зы цIыхубз цIыкIу пщIантIэм ныдыхьэжу ныщыдбгъэдэувам. ЗэрыхуэзгъэфэщамкIэ, ар Толэ и щхьэгъусэу къыщIэкIынт.
– Это что еще за инспекция! – и IитIыр и шхужьитIым иригъэувэри хуабжьу зыкъытхуигъэткIийуэ жиIащ абы, подвалым дызэрыщIыхьам къигъэгубжьауэ, а къызэрыгубжьари зы тIэкIукIи щIихъумэну хэмытыххэу.
Сэ, зыри жызмыIэу, Толэ сеплъащ. ГъэщIэгъуэнракъэ, Толи зыри жиIэртэкъым, еплъых мыхъумэ. Сэ, къысхуэнэжыр арати, къэзгъэзэжри маршынэм сыбгъэдыхьэжащ. СыкъитIысхьэжри, шоферым «неуэ» щыжесIэм, сыплъэмэ, Толэ и гъунэгъур я куэбжэпэм Iуст. Ар лIыжь къекIут, пащIэ дахэшхуи тету, адыгэ пыIи щхьэрыгъыу. Убгъэдыхьэу сэлам иумыхыу дауэ укъежьэжынт? Маршынэм сыкъикIыу щилъагъум, къэтэджри ныдбгъэдыхьащ. – Фэ слъагъухэр гъуэгу фытетащ. Ауэ щыхъукIэ, фыхьэщIэ дыдэщ, фынытхуеблагъэмэ, бысым дыхъунщ, – гуапэу къытIущIащ лIыжьыр, игъащIэм дызэрыцIыхуу дыкъэгъуэгурыкIуа нэхъей, къытщыгуфIыкIыу.
Арыххэу, и щIалэм еджэри, абы жьы щIэту псори къызэригъэпэщащ: дакъикъэ бжыгъэ нэхъ дэмыкIауэ, дэ зыттхьэщI-зытлъэщIри, дытIысауэ стIолым дыбгъэдэст, стIол дызыбгъэдэсри ауэ къызэрымыкIуэу узэдат: пхъэщхьэмыщхьэрэ хадэхэкIыу темылъ щыIэкъым жыпIэну. Сэ зэрыхуэзгъэфэщамкIэ, щIалэр дэ къыдэлIэлIэху, цIыхубзхэм Iэнэр къаухуат.
– Иджы, шынэхъыщIэхэ, – жеIэ бысым тхьэмадэм, – ерыскъым фыхэIэбэ. Пщтыр гуэр къытехьэхукIэ тIэкIу фызэIурыу. Япэ узрихьэлIэ шхыныфIщ, жи.
Дакъикъэ бжыгъэ нэхъ дэмыкIыу а «пщтыр гуэрри» Iэнэм къытохьэ: джэдыл гъэжьар гъэжьауэ, гъэвар гъэвауэ, пIастэри гъуэжьрэ-гъуэжьу. Бысымым аргуэру: – Федзакъэт, фэ фымэжэлIащ. Сэри сыщIэкIынщи, фэр-фэру, хуиту фышхэ. ИтIанэ сыт жытIэнуми… 94
– Хьэуэ, хьэуэ, къытхэс, – жытIа щхьэкIэ къимыгъанэу, бысымыр щIокI. Пэж дыдэуи, дэр-дэру нэхъ дымыукIытэу, къикъутэу Iэнэм телъ ерыскъым фIыуэ хыдогъэщI.
ИужькIэ бысым лIыжьыр къыщIохьэж, и тIысыпIэр зрегъэгъуэтыжри, къыпыгуфIыкIыу, къыдоупщI: – Тхьэм щхьэкIэ, фымыбзыщI, зы бэрщыбэ цIыкIу дэдзыхауэ сиIэщи, шоферыр хэдгъэзыхьынкъым, мыдрейхэр щэ зырыз феIубынкъэ? АбыкIэ фыарэзы? – Дыарэзыщ, – жызоIэ сэ, мыри дыщIызогъуж: – Мыбдей фадэ къыщытехьэнукIэ, университетым къыщыздеджауэ си ныбжьэгъуфI уи гъунэгъущи, абыи дыкъеджэмэ хъуну пIэрэ? – Упсэу, шынэхъыщIэ, – жеIэ тхьэмадэ, – сыт щIэмыхъунур, аракъэ тэмэмыр езыр! Иджыпсту къезгъэшэнкъэ…
ИкIи и щIалэр игъакIуэри Толэ къригъэшащ. Тхьэмадэм къыхидзэри, кIуэрэ пэт къытхузэрагъэпэща Iэнэ дэгъуэм хуэфэщэн хъуэхъу телъыджэхэр Iэнэ гущIыIум щаIэту ирагъэжьащ.
Iэнэм бгъэдэсхэм къахэкIакъым екIуу мыпсэлъэф. Емыфэми, хъуэхъуэкIэ ищIэрт ди шоферми. Ауэ псом хуэмыдэжу сэ сигу къинэжар Толэ жиIа псалъэрщ. Ар зэхэпхыну сыт и уасэт!
– Си дежкIэ насыпышхуэщ, – жиIащ абы, IэщIэт Iэгубжьэр лъагэу иIэту, – нобэ си гъунэгъу нэхъыжьымрэ си ныбжьэгъу нэхъыфIымрэ сызэрыфIуплъэ къудейр. МащIэрэ гуащIэу сэ мыпхуэдэу жысIэнут. Дзэм сраджауэ къулыкъу щесхьэкIым сэ жыжьэ сыщыIащ. ИужькIи хэгъуэгу зыбжанэ къызэхэскIухьащ. Сэ схужыIэнукъым цIыхугъэ зыхэмылъ лъэпкъ гуэр щыIэу. Ауэ дэ, адыгэхэм, диIэщ лъэпкъ псоми дакъыхэзыгъэщхьэхукI ди цIыхугъэ. Абы зэреджэр Адыгагъэщ. ФыфIэкъабылмэ, мыбы девгъафэт, Адыгагъэм и хьэтыркIэ!
Маршынэм дыкъитIысхьэжауэ дыкъыздэкIуэжым, зыми зыри жиIэртэкъым: дэ дызэгупсысын диIэу къыщIэкIынт… «Укъэсыжащ, Хьэцу…»
Райкомым Япэр щызэрахъуэкIат.
ЩIэуэ къагъэкIуа Япэм лэжьэн щIидза къудейуэ, пщэдджыжьым жьыуэ, и къулыкъукIэ къытехуэрти, Башир абы деж щIыхьащ. КъыщIэкIыжауэ, етIуанэ къатым къехыж пэтрэ, плъэмэ, къелъагъу пIащIэ-тхъытхъыу райкомым къыщIэлъадэ Хьэцу цIыкIу.
Пасэу къищтауэ, хьэл мыгъуэ хэлът Хьэцу: бзэгузехьэт. ЩIэуэ Iэтащхьэ къагъэкIуамэ, Хьэцу и хабзэт – псом япэ абы кIэщIэлъадэрэ бзэгузехьэу зэрыхуэлэжьэнур гуригъаIуэу. Мобыхэми «хьэуэ» къыхагъэкIыртэкъыми, Хьэцу, щIэныгъэншэми, езыр къулыкъущIэ жьгъей дыдэ цIыкIуми, сыт и лъэныкъуэкIи къефIэкIхэм, шэнт нэхъ лъаги тесхэм къакIэрымыхуу, хэбгъэзыхьмэ, ящхьэпрыкIыжу и Iуэху дигъэкIырт. Абы и щхьэусыгъуэри зым и дежкIэ щэхутэкъым. Iэтащхьэм нэрэ тхьэкIумэрэ ущыхуэхъукIэ… Хэт ар зымыщIэр: апхуэдэ Iуэхутхьэбзэр унафэщIхэм гулъытэншэу къагъанэ хабзэкъым. Арат, унафэщIхэр зэрахъуэкIми, Хьэцу и хьэмтетыгъуэр имыкIыу зыгъэпсэур. Дауи, Башири абы щыгъуазэт. Башир занщIэу къыгурыIуат Хьэцу, зэрыжаIэщи, иджыпсту «зезыхьэ 95
жьыбгъэр». ИкIи абы зы напIэзыпIэм къигупсысащ мо бзаджэнаджэр щIэнэкIалъэ зэрищIын Iэмал.
– Хьэцу, – жиIащ абы, а тIур гъунэгъу щызэхуэхъум, – уэ умыщIэнкIи хъунщ: къытхуагъэкIуа Япэр ауэ къызэрымыкIуэу дэгущ. Аращ мыбы къэкIуэн щIэхъуари. ИIыгъа къулыкъур уощIэ. НтIэ, Москва къикIа хьэщIэшхуэхэм махуэ къэс жыхуаIэм хуэдэу яхуэзэн, епсэлъылIэн щыхуейкIэ… езым фIыуэ щызэхимыхкIэ… сыт ящIэнт, и лэжьыгъэкIэ дагъуэ къыхуамыщIми, абдей къыIуамыгъэкIуэту хъуакъым… Ауэ, – Хьэцу быдэу еплъри, ткIийуэ хикъузэу: – ЗыкъебгъэщIэнкIэ Iэмал иIэкъым. Гъэхуауэ, ину псалъэ, ауэ зэрыдэгур пщIэуэ зыкъыумыгъащIэ. КъыбгурыIуа? – КъызгурыIуащ, – жи Хьэцу, и нэ утхъуаитIыр къригъэджэгукIыу, Башири хуабжьу къыхуэарэзыуэ.
ПэIущIэ пэшым зыри щIэстэкъыми, бжэм тоуIуэри, Хьэцур щIохьэ Япэм и кабинетым. Сэлам ирехри, «тIыс» къыщыжриIэм, йотIысэх.
Зэпсалъэу щIадзэри…
Хэт ищIэрэ, Япэм занщIэу гу лъитагъэнкIи хъунщ пщэдджыжь нэхумыщым къыхуэкIуа «хьэщIэр» ину, иныщэу зэрыпсалъэм. ТхьэмыщкIэр тхьэкIумэжьажьэу къыщIэкIынщи, имыщIэжурэ, мэкIий. И макъыр езым цIыкIунитIэу фIэкIа зэхихыж хъункъым. Апхуэдэу егупсысами, япэм Хьэцум зыкъригъэщIакъым: апхуэдизу умыкIий, сэ фIыуэ зэхызох жиIэуи къыжриIакъым.
Хьэцу къыхуэнэжыр арати, а зэрыкIийм хуэдэурэ, Япэм жриIэну зыхуей псори жриIащ. Модрейри къыпэрымыуэу щысщ, къодаIуэ.
Куэд зылъэгъуа, куэд лъандэрэ къулыкъу лъагэ иIыгъыу къекIуэкIа лIыт Япэр. Хэт ищIэрэ ар зэгупсыса псор? И пащхьэ къисыр фIэауант абы? Хьэмэ фIэтхьэмыщкIэт? Дауэ хъуми, цIыхум яхэту, унафэщIу къэгъуэгурыкIуа лIым и фэкIэ къигъэлъагъуэртэкъым иджыпсту и нэгу щIэкIым ар дауэ хущытми. Хьэцум ирекъутэкI.
Сытми, зэ къэувыIэжри, къыщIэкIыжын хуей хъуащ. Бжэм деж нэсыжауэ, апхуэдизрэ, гугъу ехьу, кIийуэ псэлъа Хьэцу, а напIэзыпIэм и щхьэм къихьар, езыми гу лъимытэжу, щэху цIыкIуу къыжьэдэкIа хъуащ: – Дэгу сэгърощ Япэу къытхуагъэкIуэну ягъуэтар…
– Уэ нэхърэ нэхъ дэгум и анэр… – жи Япэм, Хьэцу щэху дыдэу къыжьэдэкIар IупщIу зэрызэхихам шэч къытумыхьэжыну.
Хьэцу и пIэм ижыхьат, зигъазэу Япэм и нэгу щIэплъэн шынэу, къыщIэкIыжын зэрыхуейри щыгъупщэжауэ, ищIэнури жиIэнури имыщIэжу.
– Хэтыт, жыпIа, уи цIэр? – Хьэцу, – ерагъыу къыдрешей хъерсызым.
– НтIэ, – жеIэ Япэм, – сэ мы кабинетым сыщIэсыху, укъыщIыхьауэ зызумыгъэлъагъу, сыпхуей хъумэ, сэ сыноджэнщ!
Хьэцу, и нэр щыункIыфIыкIыу, райкомым къыщIокIыжри, езым и щхьэм хужеIэж: – Фсё, Хьэцу! Укъэсыжауэ бжы… 96
Куэдым хуэIэзэт
Дудар Хьэутий 1921 гъэм Къулъкъужын Ищхъэрэ къуажэм къыщалъхуащ. 1935 гъэм къуажэ еджапIэр къеух, итIанэ Налшык дэт педучилищэмрэ егъэджакIуэхэм я щIэныгъэм щыхагъахъуэ курсымрэ кърехьэлIэ. Класс нэхъыжьхэм щылэжьэну хуит зыщI тхылъ иIыгъыу къуажэм игъэзэжри, адыгэбзэмрэ литературэмкIэ егъэджакIуэу лэжьащ 1939 гъэм щыщIэдзауэ 1942 пщIондэ. А зэманым Хьэутий тхэным дехьэх: къыщалъхуа къуажэм и гъащIэм, абы щыпсэу цIыхухэм я IуэхущIафэхэм теухуа тхыгъэхэр газетхэм трырегъадзэ.
1942-1945 гъэхэм Тырныауз вольфрам-молибден комбинатыр зэфIэзыгъэувэжахэм яхэтащ Хьэутий. КъызэрыгуэкI лэжьакIуэу, шоферыуи щытащ. Ауэ, дэнэ щымылэжьами, абы тхылъхэмрэ тхэнымрэ IэщIыб ищIакъым. Арауи къыщIэкIынщ 1945 гъэм Дударыр Налшык дэт радиокомитетым ирагъэблагъэу «ХъыбарыщIэхэр» къудамэм и редактору щIагъэувар. Абы иужькIэ «Къэбэрдей пэж» («Ленин гъуэгу») газетым щылэжьащ.
Тхыгъэ купщIафIэ куэд зи Iэдакъэм къыщIэкIа Дудар Хьэутий и тхылъ щхьэхуэхэу къыдэкIащ «Си пащIэр» (1964 гъэ), «Пэ вабдзэ» (1968 гъэ) «Пьесэхэр» (1974 гъэ), «ГушыIэхэмрэ ауанхэмрэ» (1977 гъэ), Сабийхэм папщIэ «Таурыхъхэр» (1980 гъэ), «Гупсыси псалъэ» (1985 гъэ), а гъэ дыдэм урысыбзэкIэ дунейм къытехьащ «До своего роста» тхылъыр. Абыхэм нэмыщI Дударым и тхыгъэ куэд къыте- 97
хуащ газетхэм, «Iуащхьэмахуэ», «Театр» журналхэм. Абы и гушыIэ цIыкIухэр зэпымыууэ радиокIэ къату щытащ.
Тхэным и мызакъуэу Дудар Хьэутий хуэIэижьт нэгъуэщIыбзэкIэ ятхахэр адыгэбзэм къигъэтIэсэнми. Дударым зэридзэкIауэ ди тхылъеджэхэм яIэрыхьащ Марк Твен и IэдакъэщIэкI «Принц и нищий» жыхуиIэр, Этезов Омар и «Камни помнят» повестыр, Лев Толстой и «Три медведя», Гуртуев Эльдар и «Хъыджэбз хьэщIэ» рассказыр, Токумаев Жагъафар и «Чонай и хъыбархэр», «Китай таурыхъхэр», нэгъуэщI тхыгъэ зыбжани.
Драматургием нэхъ гугъу литературэм хэткъым. Ауэ пьесэхэри хъарзынэу къехъулIащ Хьэутий. Япэу и Iэдакъэ къыщIэкIа «Нэчыхьытх» пьесэр ЩоджэнцIыкIу Алий и цIэр зезыхьэ Къэбэрдей къэрал драмтеатрым и сценэм илъэс куэдкIэ щекIуэкIащ.
«Нэчыхьытхми», адрей и пьесэ купщIафIэхэми къадэкIуэу, Дударым итхащ ауанкIэ гъэнщIа рассказхэр, сабийхэм яхуэгъэза таурыхъ хьэлэмэтхэр, уэрэд хъужауэ нобэми цIыхубэм яIурылъ усэхэр. Хьэутий и Iэдакъэ къыщIэкIа тхыгъэхэм я бзэр дахэщ, шэрыуэщ. Абыхэм уеджэну тыншщ. Дэтхэнэ и зы лIыхъужьми иIэщ езым и дуней тетыкIэмрэ и хьэл-щэнымрэ къэзыгъэлъагъуэ. А псом къадэкIуэу, Дударым уэрэд жиIэу, сурэт ищIу щытащ. Ди республикэм и искусствэм зегъэужьыным хэлъхьэныгъэшхуэ зэрыхуищIам къыхэкIыу, Дудар Хьэутий 1973 гъэм «КъБАССР-м искусствэмкIэ щIыхь зиIэ и лэжьакIуэ» цIэ лъапIэр къыфIащащ.
Дударыр Урысейм и ТхакIуэхэми Журналистхэми я союзхэм Ар 1994 гъэм майм и 15-м дунейм ехыжащ. Журналист, тхакIуэ, усакIуэ, драматург Iэзэр, цIыху гуапэр, дахэр IэфIу ягу къинэжащ ар зыцIыхуу щытахэм. хэтащ. Албэч,
КъБКъУ-м и доцент. Хьэутий
Дадэхъан
Ауан
ЛIэщIыгъуэ IэджэкIэ узэIэбэкIыжмэ, зы фызыжь цIыкIурэ зы лIыжь цIыкIурэ зэщхьэгъусэу псэугъащ. ЛIыжь цIыкIум и цIэр Дадэхъант, фызыжь цIыкIум – Нанэхъант. АпхуэдизкIэ ахэр факъырэти, я лъапсэр псыдзэм ихьа хуэдэт.
Дадэхъан егъэлеяуэ щхьэхынэт – арат къулейсызыгъэ псори къызыхэкIыр. Ар апхуэдизкIэ щхьэхынэти, дуней псом цIыхуу тету хъуар щхьэхынагъэкIэ зэпеуамэ, бжьыпэр яфIиубыдынт. «Я дэ ди Тхьэу Тхьэшхуэ, мыр сыту дуней фейцей! – зэпымыууэ тхьэусыхэрт Дадэхъан. – ПщэдджыжькIэрэ сыкъотэджри зызохуапэ, пщIыхьэщхьэкIэрэ зызотIэщIыжри согъуэлъыж! Ар зы махуэтэм, ар махуитIтэмэ, сыдэкIуэтэнти! Апхуэдиз бэлыхь стелъу си гъащIэ псор дауэ зэресхьэкIынур!»
И щхьэхынащхьи, Дадэхъан къалэнитI, – шхэнымрэ жеинымрэ, – дэгъуэу зэдрихьэкIт. Ауэ, гъэщIэгъуэныратэкъэ, мыбы щыгъуэми Дадэхъан тхьэусыхэрт: «Сызэрышхэу жей щхьэкIэ солIэ, жей сызэрырикъуу сомэжалIэ!»
7 Заказ №64 98
жейрт.
Дадэхъан гууэщIу махуэ псом щылът. Жэщ хъуакъэ – пырхъыжу Дадэхъан нэхъ зытригъэлIыкIрэ хуэсакъыу ихъумэу зы къэпталыжь закъуэ иIэт. ИгъащIэм нэхъ щыгъыныфIыIуэу щитIэгъари арат. Ар абы зэрыщыгърэ илъэс Iэджэ щIат. Ауэрэ къэпталыжьыр гъуанэпщIанэу лэжьащ.
Зы пщэдджыжь гуэрым Дадэхъан и щхьэгъусэм елъэIуащ: – Нанэхъан! КхъыIэ, тIо, си къэпталыжь закъуэр тIэкIу схуэдыж. АпхуэдизкIэ фейцей хъуащи, зрипэсу хьэм пщичыжынкъым.
– СыткIэ пхуэздыжын, си Дадэхъану дыщэзэрылэ?! Мастэ сиIэ мыгъуэкъым, – тхьэусыхащ Нанэхъан. ИтIанэ, тIэкIурэ хэгупсысыхьри, къыпищащ: – Сэ дэздзыхауэ зы ху пут закъуэ сиIэщ. Хъарзынэу нобэ бэзэр махуэщ. Ху путыр бэзэрым хьы, щэи, утемыукIытыхьыну зы къэптал цIыкIурэ мастэ дестэрэ къэщэхуи къэкIуэж. Уи къэпталыжьри пхуэздыжынщи, тIури зэблэхъуурэ зепхьэнщ. Ар щызэхихым, гуфIащэщ, къыщылъэтри, щэ зигъэджэрэзащ. Ауэ ху путыр и дамащхьэм телъу бэзэрым ихьын зэрыхуейр къыщыгурыIуэм, боф жиIэу укIуриижащ.
– Нанэхъан! – еджащ ар и щхьэгъусэм. – Сэ Iеищэ мыгъуэу сощхьэх, кхъыIэ, бэзэрым уэ схуэкIуэ.
– Уэ укъэсыжыху уи пIэкIэ сэ сыщхьэхынщ, Дадэхъану си дыщэзэрылэ! Уэ пхуэхъунур, уигу ирихьыну къэпталыр сэ дэнэ щысщIэн, на-а гущэ?
ИтIанэ Дадэхъан хьилагъэ хуокIуэ.
– ТхьэмыщкIэм бдзы кIэщIри кIыхьри хуохъу. ПщампIэ тетрэ IэгъуапитI пыт закъуэмэ, сыт хуэдэми содэ. КхъыIэ, уэ укIуэ, Нанэхъан! – аргуэру Дадэхъан и щхьэгъусэм елъэIуащ.
– Уафэ къащхъуэ, щIылъэ щхъуантIэ, лъэмбытI сымычын! – кIэщIу Дадэхъан сыт ищIэжынт? Ху путыр и дамащхьэм трилъхьэри пигъэщхъащ Нанэхъан.
ежьащ.
Дунейр бадзэуэгъуэти, махуэр хуабэвэхт. Дадэхъан тIысрэ зигъэпсэхумэ, ежьэжурэ лъабэдий ищIурэ здэкIуэм, ху путыр къытехьэлъэ хъуащ. «Мыр сыту хьэлъэ хъуа?! Фызыжьым зы пут закъуэ жиIа щхьэкIэ, путищ мыхъуу си фIэщ хъуркъым», – тхьэусыхащ Дадэхъан, зыкъомрэ кIуа нэужь.
Ауэрэ здэкIуэм, Дадэхъан Япэ гъуэгурыкIуэр къылъэщIыхьащ. Абы и дамащхьэм бацэ пут накъуэ телът.
– Бэзэр кIуам, тхьэмадэ, бацэ пут ныкъуэ схьати зы къэптал дэгъуэрэ мастэ деститIкIэ схъуэжащ, - Япэ гъуэгурыкIуэр цым и кIуапIэмкIэ къеуэу хуежьащ, Дадэхъан и Iуэхур зыIутыр зригъэщIа нэужь. – Иджыри ху путкIэ схъуэжыну бацэ пут ныкъуэ сохь.
Дадэхъан, жыIэзыфIэщти, гуфIащ. «Мыбы иIыгъ бацэр IэджэкIэ нэхъ мащIэщ, IэджэкIи нэхъ псынщIэщ, сызыхуейуэ хъуари къысхущIэкIынущ, – егупсысащ ар. – Къызихъуэжтэмэ, сехъулIатэкъэ!» ТIури зэгурыIуэри зэхъуэжащ. «Алыхьым насып зритам къытепхыфын!» – Дадэхъан, и Iупэмрэ и пащIэмрэ зэтемыхьэу гуфIащ.
Япэ гъуэгурыкIуэм игъэзэжащ, бэзэрым сыт щхьэкIэ кIуэжынт?! И Iуэху хъарзынэу зэфIэкIат.
Дадэхъани и гъуэгу теувэжащ. ТIысрэ зигъэпсэхумэ, ежьэжрэ лъабэдий ищIурэ здэкIуэм, бацэ пут ныкъуэ гуэрыр къытехьэлъэ хъуащ. «Ярэби, 99
иIыгът.
мы бэлэбанэм сыкъимыгъэпцIауэ пIэрэ? Бацэ пут ныкъуэ жиIа щхьэкIэ, путитI мыхъуу си фIэщ хъуркъым!» – тхьэусыхащ Дадэхъан.
Абы хэту ЕтIуанэ гъуэгурыкIуэр къылъэщIыхьащ. Абы и дамащхьэм бжьэхуц пут ныкъуэм и ныкъуэж телът.
Дадэхъан и Iуэхур зыIутыр ЕтIуанэ гъуэгурыкIуэм хуиIуэтащ. – Бэзэр кIуам, тхьэмадэ, бжьэхуц пут ныкъуэм и ныкъуэж схьати, къэптал дэгъуитIрэ мастэ дестищкIэ схъуэжащ, – ЕтIуанэ гъуэгурыкIуэ гуэрыр цым и кIуапIэмкIэ къеуэу хуежьащ, Дадэхъан и Iуэхур зыIутыр зригъэщIа нэужь. – Иджыри бацэ пут ныкъуэкIэ схъуэжыну бжьэхуц пут ныкъуэм и ныкъуэж сохь!
Дадэхъанрэ ЕтIуанэ гъуэгурыкIуэмрэ зэхъуэжащ. «Алыхьым насып зритам къытепхыфын!» – Дадэхъан, и Iупэмрэ и пащIэмрэ зэтемыхьэжу гуфIащ.
ЕтIуанэ гъуэгурыкIуэ гуэрым игъэзэжащ. Ар бэзэрым сыт щхьэкIэ кIуэжынт?! И Iуэхур зэфIэкIат.
Дадэхъан и гъуэгу теувэжащ. ТIысрэ зигъэпсэхумэ, ежьэжурэ лъабэдий ищIурэ здэкIуэм, бжьэхуц пут ныкъуэм и ныкъуэж гуэрыр къытехьэлъэу хуежьащ. «Ярэби, мы бэлэбанэм сыкъимыгъэпцIауэ пIэрэ? Бжьэхуц пут ныкъуэм и ныкъуэж жиIа щхьэкIэ, пут псо мыхъуу си фIэщ хъуркъым!» – тхьэусыхащ Дадэхъан.
Абы хэту Ещанэ гъуэгурыкIуэр къылъэщIыхьащ. Абы зы бэлагъ Дадэхъан и Iуэхур зыIутыр Ещанэ гъуэгурыкIуэми хуиIуэтащ.
– Бэзэр кIуам, тхьэмадэ, зы бэлагъ схьати къэптал дэгъуищрэ мастэ дестиплIкIэ схъуэжащ, – Ещанэ гъуэгурыкIуэ гуэрыр цым и кIуапIэмкIэ къеуэу хуежьащ, Дадэхъан и Iуэхур зыIутыр зригъэщIа нэужь. – Иджыри бжьэхуц пут ныкъуэм и ныкъуэжкIэ схъуэжыну мы бэлагъыр сохь!
Дадэхъанрэ Ещанэ гъуэгурыкIуэмрэ зэгурыIуэри зэхъуэжащ.
«Алыхьым насып зритам къытепхыфын!» – Дадэхъан, и Iупэмрэ и пащIэмрэ зэтемыхьэжу гуфIащ.
кIуэжынт? И Iуэху зэфIэкIат.
бэдий ищIурэ бэзэрым нэсащ.
Ещанэ гъуэгурыкIуэ гуэрым игъэзэжащ. Ар бэзэрым сыт щхьэкIэ Дадэхъани и гъуэгу теувэжащ. ТIысрэ зигъэпсэхумэ, ежьэжурэ лъаБэзэрым мастэ хъушэжьу телът, ауэ егъэлеяуэ лъапсейт. Дадэхъан хэт емыупщIами, хэт емылъэIуами, хэт жримыIами, зы мастэ цIыкIу закъуэ фIэкIа и бэлагъым къратын ядакъым.
Дадэхъан сыт ищIэжынт? И бэлагъыр зы мастэ цIыкIу закъуэкIэ ихъуэжри, бэзэрым къытригъэзыкIыжащ. Абы хэту къэптал къызэримыщэхуар игу къэкIыжри къэгузэвэжащ. Ауэ сыт и Iэмалыжт? ЗэрыхъунIамэ хъуат.
Дадэхъан нэсыжа нэужь, Iуэхур къызэрекIуэкIа псори зэтещыпыкIауэ Нанэхъан хуиIуэтэжащ.
Нанэхъан егъэлеяуэ гу щабэ-псэ щабэт.
– Ягъэ кIынкъым, Дадэхъану си дыщэзэрылэ! – къедэхэщIащ ар и щхьэгъусэм. – Щхьэр псэумэ, пыIэ щыщIэркъым, жаIэ. КъэпталыщIи къэпщэхунщ. АпщIондэху уи къэпталыжьыр пхуэздыжынщи, щыгъагъ!
Дадэхъан и къэпталыжьыр Нанэхъан къуэлэн-пщIэлэну хузэхидыжыхьри щригъэтIэгъэжащ. Дадэхъан дунейм ехыжыхукIэ ар нэгъуэщI къэпталкIи хузэхъуэкIыжакъым.

Къызэрысшар
Хъыбар
Сэ армэм сыкъызэрикIыжрэ ди колхозым шоферу сыщолажьэ. Иджы, щIымахуэр къызэрихьэрэ, Алмэстыкъуэ дэт ди фермэм жэмIус изошалIэ. Сэ зэи зыщIезгъэх си хабзэкъым. НэхъыфIу сылэжьэху, си гур нэхъ хохъуэ. Аращ си хьэлыр.
Ауэ, бэлыхьышхуэракъэ, си Iыхьлыхэмрэ си ныбжьэгъухэмрэ лэжьапIэ къызатыркъым, псэхупIэ къызатыркъым. Ахэр машинэ щхьэкIэ къызэлъэIуурэ си щхьэр ягъэузу фи мыгугъэ! ХьаIэ, хьаIэ! «Къашэ, Мурид!» – жаIэри къурагъыр къызаупсеящи, сагъэпсэуркъым.
Ауэ хэт къэзбгъэшэнур? Зы хъыджэбз игъащIэм сыдэгушыIакъым. Егъэлеяуэ сыукIытэхщи, хъыджэбз зэрыслъагъуу си бзэр еубыд. Насып сиIэмэ, фIыуэ слъагъу хъыджэбзым си гум илъыр къищIэнщ. Сыапхуэдэ цIыхущ сэ.
Си щхьэ хьэрычэт хуэзмыщIэжыфыну шэч щащIым, си Iыхьлыхэмрэ си ныбжьэгъухэмрэ я джатэр къысхурахыпащ, «Мы насыпкъэмыгъэкIуэжь мыгъуэм зыгуэр хузэIудзын хуейщ!» – жаIэри си ужь къихьэпащ. Мис арыххэщи, еуэ зэ зы хъыджэбз къысхущIах, зэ етIуанэ хъыджэбзыр къысхукъуагъэплъ. КIуэаракъэ, чэзу-чэзукIэрэ зи цIэ къысхурамыIуа хъыджэбз мы ди жылэ кIыхьым щIагъуэ къыдэнэжакъым.
– Охьо, Мурид, сэ уэ зы хъыджэбз къыпхуэзгъуэтащи!.. Тхьэ соIуэ, абы нэхъ дахэрэ нэхъ адэ-анэфI зиIэрэ мы ди къуажэ кIыхьым дэмыс! Нэкурэщ жыхуэсIэр!.. Дауэ къыпщыхъурэ! – жи зым.
– Хьэуэ, хьэуэ! Ар хъунукъым, – къыпещэ етIуанэм. – Нэкурэ тIэкIу ягъэсэхъуIуащ. Къишэнумэ, Налжан кърешэ! Езыр дохутырщ, и теплъэрщи…
– Сыт мыбы Налжан жыхуиIэр, на-а? – жи ещанэм. – А зи гугъу пщIым и Iэбжьанэ пылыкIахэр игъэтIейуэ уэрамым дэтын фIэкIа къыпхуищIэн мы дунейм теткъым. Алыхь, а псом я адэм и уасэм сэ къыпхуэзгъуэтар! Тхьэ дыдэ, пэжым!.. Ар сытым хуэдэу хъыджэбз къулей! Тхьэ дыдэ, Нафисэт къапшэмэ, Алыхьым уи унащхьэр дыщэкIэ къибгъамэ!.. Хэт сыт жиIэми, си щхьэр согъэкIэрахъуэ. Сэ зыми жэуап естырАбы иужькIэ сэ зыми си гугъу къимыщIыжыну си гугъащ. АрщхьэкIэ дэнэ щыскIэрыкIынт!.. «Къашэ! Ухуеймэ хэти къашэ, ауэ къыумышауэ дыпкIэрыкIынукъым!..».
НтIэ, арати, си Iыхьлыхэмрэ си ныбжьэгъухэмрэ, щIэрыщIэжу къыщIадзэжри, нэгъуэщI къуажэхэм щысхуэлъыхъуащ. Уеблэмэ, си зы ныбжьэгъу гуэрым Налшык дэс и щыкъу хъыджэбзыр къысхущIихащ. АрщхьэкIэ, аргуэрыжьти, сэ зыми сыкъыхутечакъым. Щымыхъужыххэм, псори ешщелIри скIэрылъэлъыжащ. Ди адэми ар къыщищIэм: «И гугъу фымыщI! Тхьэр игъэпцIакъэ, ТIэIибыжь мыгъуэм нэхъей, и дунейр фызкъэмышэу имыхьмэ!» – жиIэри къысхуэхъущIащ. Сэри: «Сы-ТIэIибыжь мыгъуэми, сыт сщIэжын?» – жысIэри сежьэжащ.
Апхуэдэурэ екIуэкIыу пщыхьэщхьэ гуэрым жэмIус сшэри Алмэстыкъуэ сыкIуащ. Си машинэр яунэщIауэ кабинэм сыкъыщитIысхьэжым, зыгуэр къызэгуоуащ: – Ей, Мурид! Сыкъыумыгъанэ, сэри сынэкIуэжынущ! къым. 101
Сыплъэмэ – ди колхозым и жэмыш пашэ Дахэлинэ къожэ. Бжэр Iусхщ, къизгъэтIысхьэри, сыкъежьэжащ.
ТIури щыму дыкъокIуэ. Сэ зыгуэр жысIэн соукIытэ. Дахэлини, сэ схуэдэу зы укIытэх гуэрщи, ахъи-быхъи жиIэркъым. – Уэхухуху! – Дахэлинэ къызоплъ, мэщатэ.
– Уэхьхьхь! – сэри сощатэ. – Щхьэ апхуэдизу ущатэрэ, Дахэлинэ? – Гукъеуэ сиIэщ!.. Уэр-щэ? Уэ щхьэ ущатэрэ, Мурид? – Сыапхуэдабзэщ! Сэри гукъеуэшхуэ сиIэщ.
ТIуми абы къыфIэдгъэкIыркъым. Хэт сыт хуэдэ гукъеуэ иIэми дызэупщIыжыркъым. ДыкъакIуэм, дыкъакIуэурэ, къуажэм дыкъэблэгъэжауэ нэхъ сытогушхуэ, си гур нэхъ къызэрогъуэтыжри, Дахэлинэ соупщI:
– Дахэлинэ, ди деж усшэн?
– Ар дауэ, Мурид? «СынэкIуэжынущ!» – жыхуэсIар къыбгурыIуатэкъэ? – Дахэлинэ емыкIу сыкъещI.
Апхуэдэ угъурлыгъэ зи жьэм къыжьэдэкIа хъыджэбзыр къэбгъэнэж хъунт?! Дахэлинэ ди деж сшащ.
Хэт и гугъэнт си къэшэныр Алмэстыкъуэ дэсу! Си гугъакъым! Дэлъху
ГушыIэ
Сэ инженер IэщIагъэ къэсхьауэ диплом къызатри фабрикэм лэжьакIуэ сагъэкIуащ.
– ЗэкIэ мис мыбдеж тIыс, пщащэ тхьэIухуд! – къысщыгуфIыкIащ цехым и начальникыр, бжэ къуагъым къуэт стIол цIыкIум сыбгъэдишэри. – Нэхъ иужьыIуэкIэ уи Iуэхум зы унафэ гуэр тетщIыхьынщ.
Абгъуэрынэ мыхъуа джэдкъуртым хуэдэу, бжэ къуагъым сыздыкъуэсым, цехым я зэхэтыкIэр сигу иримыхьу хуежьащ. Хуежьэнтэкъэ: хэт къыкIэрыхуауэ къакIуэрт. Хэт тутын Iугъуэр дригъэхуейуэ щыст, хэти къыIурыжу ефарэ зекIунтIриеу щIэтт. Япэ щIыкIэ сэ а псом гу лъызмытэ зысщIащ. АрщхьэкIэ зы махуэ гуэрым, зыкъызэкъуэсхри, цехым щекIуэкI фIеягъэ къомыр начальникым хуэсIуэтащ.
– Уэ, тхьэIухуд нэ закъуэ, сэр нэхърэ ущынэхъ губзыгъэкIэ, ди къулыкъухэмкIэ дызэхъуэжынщ! – начальникым нэщхъыцэу IуигъэзыкIыжащ, хъуэрыбзэ къысхукъуидзри.
Абы и ужькIэ начальникым, щхьэусыгъуэ гуэрхэр къысхуищIри, нэгъуэщI цех сигъэкIуэну хэтащ. Ауэ къехъулIакъым. Сэ си «абгъуэм» дагъуэншэу сист.
Арати, си «абгъуэм» сыкъинауэ сисщ. Соплъэ-содаIуэ. Си Iуэхум зы унафэ гуэри тращIыхьыркъым.
Апхуэдэу екIуэкIыурэ, ди министрыр къытхуэкIуэну хъыбар зэхызох. Зэхэсх къудейр щыгъэтауэ, зэрыфабрикэу зэхэзожэ, бжьэцу зэрызохьэ. Хэт и пщIыхьэпIэ къыхэхуэнт а зэрызехьэм сэ си «абгъуэм» сыкъришыну? Ауэ сыкъришащ. Ари зэрыхъуар мыращ.
Министрыр къыщыщIыхьэм сэ абы зездзри IэплIэ хуэсщIащ, «Дауэ ущыт, си дэлъхушхуэ?» – жысIэри.
Сэ си насып къэкIуэгъуэ хъуагъэнти, псоми сыкъалъэгъуащ. ЗэIу- 102
щIэр зэфIэкIыху, ди директорым и нэр къыстеубыдарэ къысхуэгуфIэжу щысащ.
ЕтIуанэ махуэм езы директор дыдэм сриджащ.
– Мурат Мударович сыткIэ къыбгухьэрэ, Мэзагъуэ? – жиIэри къызэупщIащ.
– Си дэлъхущ! – жысIащ сэ, укIытафэ зытезгъауэри. – Абы и адэмрэ си анэмрэ зэдэлъхузэшыпхъущ.
– Ди напэр текI пэтащ. Алъандэм зыгуэр щхьэ жумыIарэ-тIэ, гъуамэ? – жи директорым, гъэфIагъыбзэ зыкъысхуищIауэ.
– Уэ тIэкIу лей уэтхащ, Мэзагъуэ, ауэ къытхуэбгъэгъунщ, – директорым и псалъэм адэкIэ пещэ. – IэщIагъэлI ныбжьыщIэхэм гъуэгу етын зэрыхуейм дыгъуасэ Мурат Мударович щытепсэлъыхьым, япэ дыдэ сигу къэкIар уэращ, Мэзагъуэ! Зумыусыгъуэджэу щытмэ, зэкIэ фи цехым инженеру укъыщIэднэжынщ. Абы иужькIэ дымыгъэгувэжу нэхъ къулыкъу тэмэмыIуэ уэттынщ.
Директорыр и псалъэм епцIыжакъым. Абы иужькIэ, тIэкIу фIэкIа дэмыкIауэ, ди цехым и начальникыр трагъэкIри сэ абы и пIэм срагъэуващ. Ауэ мыбыи абгъуэринэ сыщымыхъу щIыкIэ, аргуэру сыдраIэтеящ: фабрикэ псом и инженер нэхъыщхьэу сагъэуващ.
А къулыкъур зесхьэу, зы махуэ гуэрым директорым сриджащ. – Уэри узэрыщыгъуазэщи, Мэзагъуэ Iэулэдиновнэ, – къригъэжьащ директорым, и хьэм бажитI зэуэ къиубыдам хуэдэу гуфIэжу, – сэ Мурат Мударович и заму сешэ. Сэ си пIэр уэ нэхъ зыхуэзгъэфащэ ди фабрикэ псом щыслъагъуркъым. Уэ сыткIи укъокI: уи щIалэгъуэщ, уи дахэгъуэщ, уIэщIагъэлI ныбжьыщIэщ, псом нэхъыщхьэжращи – уцIыхубзщ. Ди жагъуэ зэрыхъущи, ди цIыхубзхэм гъуэгу щIагъуэ едмыту дащыпэрыуэ иджыри къохъу.
Сэ апхуэдизкIэ сыукIытати, асыхьэту си нэкIущхьитIыр дэп жьэражьэ къэхъуащ. Ауэ, си насыпти, директорым, абы гу лъимытэу, адэкIэ пищащ:
– Иджы унафэщI лэжьакIуэхэр IэIэткIэ зэрыхахым уэри ущыгъуазэу къыщIэкIынщ, Мэзагъуэ Iэулэдиновнэ! Ауэ уэркIэ абы шынагъуэ лъэпкъ хэлъкъым. Сыщымыуэмэ, уэ упхыкIын хуейщ.
СыпхыкIащ. Директорым и шэнтиуэ щабэми ситIысхьащ. Ауэ абы иужькIэ зы илъэси дэкIатэкъым министрыр нэхъыщхьэж ящIу замыр абы и пIэм щрагъэувам, сэри министрым и зам сыщащIам. Иджы езы министр дыдэм и пIэм сощхьэпэплъри сыщысщ. 103
«Зы чысэ хъуамэ ди псэр илъ, Уэ сэ сыпщIынут ажалыншэ»
Иужьрей илъэсхэм ди литературэм и фIыпIэм щыщ хъуа усыгъэхэр зи Iэдакъэ къыщIэкIа усакIуэщ Бицу Анатолэ.
Зи бзэр жан, зи гупсысэр куу, зи псалъэр щIэщыгъуэ, зи гур зэи мыпыIэ, куэд хузэфIэкIарэ нэхъыбэжым хуэпабгъэ усакIуэ – апхуэдэущ Бицу Анатолэ псоми зэрытцIыхур. Абы щыхьэт тохъуэ Анатолэ и къалэмыпэм къыщIэкIа дэтхэнэ тхыгъэри.
Бицу Анатолэ 1946 гъэм Аушыджэр къуажэм къыщалъхуащ, Къэбэрдей-Балъкъэр къэрал университетым илъэситIкIэ щеджа нэужь, М. Горькэм и цIэр зезыхьэ Литературэ институтыр къиухащ 1971 гъэм, абы щыщIэса зэманырщ и япэ усэ тхылъыр («ГуфIапщIэ») къыщыдэкIар (1969). Абы и ужькIэ Бицум и усэхэр, балладэхэр, поэмэхэр щызэхуэхьэсауэ адыгэбзэкIэ дунейм къытехьащ «Зы дакъикъэ», «Фэеплъ», «Псалъэ быдэ», «Гуэл щхъуантIэ», «Балъкъэр пшыналъэ», «Усыгъэхэр», «Псэм и дуней» тхылъхэр; урысыбзэкIэ къыдэкIащ «Стремление», «Человек и небо», «Сквозь сердце», «Мотив», «От весны до весны», «Позывные жизни» сборикхэр.
Литературэ институтыр къызэриух лъандэрэ усакIуэр щолажьэ «Эльбрус» тхылъ тедзапIэм – редактору, художественнэ литературэмкIэ къудамэм и унафэщIу; тхылъ тедзапIэм и редактор нэхъыщхьэу; мы зэманым директорым и къуэдзэщ.
Бицу Анатолэ Къэбэрдей-Балъкъэрым и комсомолым и саугъэтым и лауреатщ, «Къэбэрдей-Балъкъэр Республикэм щэнхабзэмкIэ щIыхь зиIэ и лэжьакIуэ» цIэ лъапIэр къыфIащащ, СССР-м и Госкомиздатым «Отличник печати» дамыгъэр къритащ, Налшык къалэ, райсоветхэм я депутату щытащ.
УсакIуэм и творчествэм теухуа тхыгъэ, къэхутэныгъэ лэжьыгъэхэри мымащIэу щыIэщ. Абыхэм ящыщщ Багъ Борис ипхъу Иринэ филологие щIэныгъэхэм я кандидат зэрыхъуа «Лирика Анатолия Бицуева» диссертацэр. 104
УсакIуэм папщIэ жаIахэр
Бицум и усэхэм фIагъыу яхэлъщ ахэр къуэпсыбэкIэ лъахэм зэрыпыщIар, и лъэхъэнэгъухэм я гурылъ-гурыщIэхэр акъыл жанкIэ къипхъуатэурэ, ахэр гурыщIэ инкIэ зэщIиузэдэжурэ щIэджыкIакIуэхэм гурыхьу зэрабгъэдилъхьэжыфыр.
КIыщокъуэ Алим, Социалист Лэжьыгъэм и ЛIыхъужь,
КъБР-м и цIыхубэ усакIуэ.
Бицу Анатолэ псалъэ дахэ зэIущэкъым – ар тотхыхь езыр фIыуэ зыщыгъуазэ Iуэхугъуэхэм, и псэкIэ зыхищIахэм, аращ сыт щыгъуи щIэгурыIуэгъуэр, щIэщыгъуэу щIыщытыр. Коваленков Александр, усакIуэ, критик, М. Горькэм и цIэкIэ Мэзку дэт институтым и профессор.
Бицур гъащIэм хуэнэжанщ. Абы и лирикэм гъунэжу ущрохьэлIэ узыгъэпIейтей, гукъинэж къыпщыхъу зэгъэпщэныгъэхэм. Абы и дэтхэнэ усэми поэзием и дамыгъэ ятелъщ.
Долматовский Евгений, урыс усакIуэ,
Мэзкуу.
Литературэм къалэм хуэзыщтэ дэтхэнэми цIыхухэм я ущиякIуэ цIэр зыфIищыжу аращ. Апхуэдэ борш зи пщэ дэзылъхьэжым щхьэзыфIэфI «хуитыныгъэр» IэщIыб ещIри, цIыхубэ утыкум къохьэ лъэныкъуэ псомкIи зэпэплъыхьыгъуафIэу. Аращ «сызыхуей-сызыхуэфIым» и пIэкIэ «цIыхубэр зыхуей-зыхуэныкъуэр» усакIуэр зэрыпсэу хабзэу щIэувыр, и IэщIагъэм мыувыIэу щIегупсысыр… Бицум Iэзагъэ «гъущэм» зриту псалъэ гъэщIэрэщIэн фIэфIкъым… УсакIуэр дэзыхьэхыр гукъэкI ищIар гупсысэ куум хуишэнырщ, Iуэхугъуэ къищтам лъабжьэ езыт фащэхэр къигъуэтынырщ, и мурадыр щызу къиIуэтэнырщ.
Сокъур Мусэрбий, критик,
Бицу Анатолэ и творчествэм псом япэу гу зылъозыгъатэу хэлъщ абы езым и дуней еплъыкIэ, и гупсысэкIэ, и образ гъэпсыкIэ, зыми емыщхь и хъэтI зэриIэжыр. Сыт хуэдэ Iуэхугъуэми трыретхыхь – Хэкум, мамырыгъэм, зауэ блэкIам, лъагъуныгъэм – абы дапщэри къегъуэтыф гупсысэщIэхэр, псалъэ шэрыуэхэр, ахэр тхылъеджэхэм я гум дыхьэн, къишхыдыкIын хуэдэу. Тхьэгъэзит Зубер, КъБР-м и цIыхубэ усакIуэ.
Иджырей адыгэ поэзием езым и увыпIэ щхьэхуэ щеубыд Бицу Анатолэ. Ар дунейр псэкIэ зыхэзыщIэ, зыгъэщIэращIэ художникщ – романтик-лирикщ.
Эфендиевэ Тамарэ, критик, КъБКъУ-м и профессор.
Бицур ящыщщ ЩоджэнцIыкIу Алий, КIыщокъуэ Алим, КIуащ БетIал сымэ адыгэ поэзием щыпхаша гъуэгуанэм ирикIуэхэм, нэгъуэщIу жыпIэмэ, зэхэщIыкIыгъуэу, гупсысэ Iущхэр щIэлъу, псалъэ IуэнтIа-шэнтIахэр хэмыту тхэ усакIуэхэм. Анатолэ и усэхэм укъыщеджэкIэ, Iэмал имыIэу 105
гу лъыботэ абы и лирическэ лIыхъужьыр зэрыгупцIанэм, зэрыгумащIэм, зэрыпсэ къабзэм, зэрыцIыху пэжым. Къагъырмэс Борис, усакIуэ.
ЩIалэщIэ дыдэу и тхылъыр къыдигъэкIри (1969 гъэ), адыгэ литературэм къыхыхьат зи дуней еплъыкIэ, зи усэ гъэпсыкIэ, зи дамыгъэ зиIэж усакIуэ гъуэзэджэ Бицу Анатолэ. Абы щыхьэт техъуэрт усакIуэм и дэтхэнэ зы тхылъыщIэри, къихьэху, къыдихьэх тхылъеджэхэми я бжыгъэм хэхъуэ зэпыту зэрыщытри, абы и зыузэщIыкIэм кIэлъыплъ нэхъыжьыфIхэмрэ критикхэмрэ ар гулъытэншэуи къызэрамыгъанэри.
Бицу Анатолэ къыдигъэкIа тхылъхэм хуэфащэ пщIэ щагъуэтащ Налшыки Мэзкууи. Абы и творчествэм мызэ-мытIэу гуапэу тепэлъыхьащ ди усакIуэ, тхакIуэ нэхъ пажэ дыдэхэр. Толэ хужаIа, хуатха псори зыхуэкIуэжыр зы Iуэхугъуэ нэхъыщхьэщ: адыгэ усыгъэм и гъуэгум фIыкIэ пызыщэн, дунейм и къэхъукъащIэхэр, цIыхум и гурыгъу-гурыщIэхэр екIуу къэзыIуэтэфын, зи усэбзэ, гупсысэкIэ зиIэж, зи зэфIэкIыр, Iэзагъэр зэпымычу ефIакIуэ усакIуэ дызэриIэрщ.
Елгъэр Кашиф,
тхакIуэ.
лэ. Ди республикэм и усакIуэ нэхъыфI дыдэхэм ящыщщ Бицу АнатоАнатолэ цIыху гуапэщ, жьэ нахуэщ, Iущщ – апхуэдэщ и творчествэри. УсакIуэм и хъэтIыр гурыхь зыщымыхъу щIэджыкIакIуэхэм яхэту къыщIэкIынкъым. Сыт щхьэкIэ? Абы IупщIу икIи дахэу къеIуэтэф и гурыгъу-гурыщIэхэр. ГуфIэгъуэм щытетхыхькIэ, зэгъэпщэныгъэ телъыджэхэмкIэ удихьэхыурэ, уи гур еIэт, уи псэр егъэгуфIэ. Гуауэм и гугъу щищIкIэ, плъыфэ нэщхъейхэр къигъэсэбэпурэ, и гурыгъухэр куууэ зыхыуегъащIэ, уи нэпсхэр къригъакIуэу…
ХьэфIыцIэ Мухьэмэд, журналист, тхакIуэ. Къэбэрдей усыгъэм зи псалъэ щыжызыIэфа усакIуэщ Бицу Анатолэ. Зыми хэгъуащэркъым абы и усэмрэ и псалъэмрэ – ахэр зи гущIэм къиIукIар зэры-Бицум занщIэу гу лъыботэ. Куэдым къехъулIэркъым ар, куэдым я натIэм къритхэркъым апхуэдэ насып. Апхуэдэ насыпкIэ къэхъугъэр зыхуэупса усакIуэхэм ящыщщ Анатолэ. Сэ ар яхызобжэ Къэбэрдей усыгъэм и гъуэгур зыгъэбжьыфIэ усакIуэ цIэрыIуэхэм.
Созаев Ахъмэт, КъБР-ми КъШР-ми я цIыхубэ усакIуэ.
ЦIыху къэс мы дунейм, гъащIэ къыхуиухам езым и IэнатIэ, къалэн пыухыкIа щиIэжщ. Нэхъыщхьэри а къалэныр, IэнатIэр зыхуэдэр аракъым, атIэ а уи IэнатIэм псэ къабзэкIэ, гу хьэлэлкIэ узэрыбгъэдэт щIыкIэрщ, уи къалэныр къызэрыбгурыIуэжымрэ зэрыбгъэзащIэмрэщ.
Зи къалэныр фIыуэ къызыгурыIуэж икIи псэ къабзэкIэ, гу хьэлэлкIэ абы бгъэдэт усакIуэщ Бицу Анатолэ.
И бзэм и лъэщагъырщ усакIуэм и къарур нэхъыбэу зыхэлъыр. Аращ Анатолэ и анэдэлъхубзэм лъагъуныгъэ лей щIыхуиIэри.
Уэрэзей Афлик,
усакIуэ. 106
БИЦУ Анатолэ
Си гъащIэр сурипщылIу сохь…
ИтIани къохъу сэ уипщ сыщыхъуи:
Сыпщысхькъым – мыхьыр узогъэхь,
Сэ щыстхкIэ усэфI гуэр сигу хэхъуэу.
ПщылIын апхуэдэм деж уэ пфIэфIщ,
ХэIущIыIу сощIыфри уи зэфIэкIыр.
КъысщощI абыкIэ гъащIэр IэфI…
Апхуэдэ защIэу емыкIуэкIми.
Хъун хуэдэу хэткIи гъэщIэгъуэн,
СхуэмышэщIамэ си гупсысэр,
Уэ уохъур занщIэу шы жагъын,
Жагъыну яхуэмыгъэIэсэ.
Сэ си гур усэурэ зэхэлъщ,
КъэзмытIэщIыныр – Iэмалыншэщ.
Зы чысэм хъуамэ ди псэр илъ,
Уэ сэ сыпщIынут ажалыншэ.
Сохь гугъу сэ, уэри узогъэхь:
Сыхэтщ сигу щIэншэр къэстIэщIыну.
Абы си гъащIэр изогъэхь,
Уэ зогъэзахуэ сэ схуэщIэнур.
Пщэдей сэ сщIэркъым къыспэщылъ.
Уэращ и тепщэр си псэ къабзэм.
Аращи, сэ уэ сурипщылIщ – Си гъащIэр схьынущ сыноубзэу.

ИгъащIэм зыри сыущэхуакъым, ЖысIащ сэ нахуэу сигу къэкIар.
«Хьэл мыгъуэ» а къэзмыщэхуам сэ
И зэран Iэджи къызэкIащ.
А хьэлыр къысхилъхьат си адэм,
Си анэм ар сэ къысхилъхьат…
«КърекI къикIынумэ си кIуэдыр!» – ЖысIэу, мыл Iэджэ сытехьащ. 107
«ПэжщIэкъухэу» сыкъызыщхьэщыжхэм,
Нэсамэ и нэм Iуэхур, – «садзт»:
Зэбгрыжыжт тхьэкIумэкIыхьуи, Сэ зесхуэу си мыIуэху къыщIидзт…
ИтIани сэ сытетщ си хьэлым, Абы къикIынуми си кIуэд!
«ФлъэкIынум, тIэкIу сщхьэщыфх си хьэлъэр», – ЖызыIэу дунейм тетыр куэдщ.
ЦIыху захуэ гуэр хьэIупс ящIакъэ? – Сэ Iуэху сиIэнкъым афIэкIа.
ИгъащIэм пэжыр схуэбзыщIакъым, – Къэхъуащ си псалъи щыпхыкIа…
Мы дуней бзаджэм зы цIыхупсэ
Сэ къезгъэлыным сыропсэу.
Си усэ тIэкIури сэщхьыркъабзэщ…
Яхурещхьэпэ къахуей псом.
ДэнэкIи хуейр къыщыдыхьэу, ДэнэкIи хуейр щыдэкIыжу, Iумыт нэхъей куэбжи бжыхьи,
Си пщIантIэр – кIуэцIрыкIыбжэщ…
КъызэмыупщIу сэ зыкIи, Къыдыхьэу гуауи гуфIэгъуи, Ар зэIухащи сыт щыгъуи,
Мы сигури – кIуэцIрыкIыбжэщ…
КIуэцIрыкIыбжэр сфIэIейкъым – КъысхуокIуэ хьэщIэу хэт хуейми.
Ауэ къызет зы гукъеуэ – СеукIыр сэ жьы зэпеуэм.

Зыплъыхьыт, шынэхъыщIэ,
Уи нэр жанщ, КIуэдыжыркъэ адыгэхэр, Арати…
ЦIыхухъухэр
ПщIантIэхъумэу къэнэжащ,
ЦIыхубзхэр щыIэщ «зекIуэ» – Эмиратхэм. 108
Гупсысэт, шынэхъыщIэ, Уи щхьэр нэхущ.
Адыгэм Iуэху иIэжкъым,
Мылъку нэмыщIкIэ.
Нэмыс абы хуищIыжкъым
ЛIыжь жьакIэху,
ЩIэгъужкъым абы нобэ игу
ТхьэмыщкIэм.
Къыхэхыт, шынэхъыщIэ, Плъагъум дерс.
Адыгэр теувэжкъым
ЩIакIуэ кIапэ, – ИIыгъыу автоматыр,
Ису «Мерс»
Ар макIуэри еукI
Зыхузэгуэпыр…
Къэгубжьыт, шынэхъыщIэ, Мы къэхъуар
Дядэжьхэм
Къыхэхуакъым я пщIыхьэпIэ!
Зи щIыхьыр нэхъри пIэтын
Уи гугъа Уи лъэпкъыр уэ
Ихуакъэ укIытапIэ!
Сыт пщIэнур, шынэхъыщIэ,
ЩIалэ ткIий?
Нэхъыжьхэм
ЩIалэгъуалэр къытфIэлIыкIкъым.
Адыгэ напэу
Дадзэжар къуэкIийм
Къыдэтхыжын – ДымащIэщ – тхузэфIэкIкъым.
Уи лIыгъэр, шынэхъыщIэ, Сыгъэлъагъу.
Уи псалъэр жанщ, Уэ пхулъэкIынущ Iэджэ.
Уи щIэблэгъу Iущхэр
КъэщIи акъылэгъу,
ЗыкъищIэжыным
Адыгэр къыхуевджэ.
Къезыгъэлыну щыIэр
Ем дунейр
Дахагъэрамэ –
И гъэрщ абы уи псэр.
Яхэпщэ ар
Сабий къыдэкIуэтейм,
КъызыгурыIуэу хъуам
Дахагъэм и бзэр.
Мы щIым щызекIуэр Iэщэу
Зым щымыщ, Псалъэ шэрыуэм, Iущым
Елъытауэ.
Гупсысэр уэ
Шабзэкъум хуэдэу шэщI, УтIыпщ уи псалъэр
Шабзэшэ лъэтауэ.
Шабзэшэхэр
Трехуэ зэбгъэпщам, ИращI уIэгъэ
Я гур – я тIасхъапIэр…
Уэ, шынэхъыщIэ, ЩIэ сэ схуэмыщIар – Адыгэу зы псэ
Нумыгъэс щыхупIэм!

«IэмыщIэ из ди лъэпкъ литературэр
Дуней утыку исхьэну си мурадщ».
Бештокъуэ Хьэбас. Зы щIалэ цIыкIу къихьэнущ зэ утыкум,
Адыгэ щIалэ къамылыфэ цIыкIу,
И нитIыр лыду, зэIуха и нэгум
Кърихыу нур, езыр Iэнкунми тIэкIу. 109
ЩIидзэнущ къеджэу макъ жьгъырукIэ дахэу
И лъахэм хуитха усэ хьэлэмэт,
ЕдаIуэхэм я щIыфэр игъэтхытхыу,
Яхэту къызыфIэщIи пщIыхьым хэт.
А усэм къыхэщынущ дэ ди тхыди, Ди ноби. Ауэ, - псом ящхьэр пщэдейрщ! – Абы щIэлъынущ гупсысэ куу дыдэ –
ЩIым цIыхуу тету хъуар зыгъэпIейтей.
А щIалэм и Iущагъым, и Iэзагъым
КъызыгурыIуэм усэ - гу лъатэнщ.
Гупсысэ ди аузхэм дэмызагъэм
Уэгу лъагэм псоми я псэр иIэтынщ…
Щиухым щIалэм и усэ къеджэныр,
Мамыру залыр тIэкIурэ щытынщ.
ИтIанэ цIыхухэр къызэщIэтэджэнщи, – Iэгуауэр залым куэдрэ щIэтынщ…
Лицейр зэгуэрым Пушкин къыщиухым
Къэхъуам мы Iуэхур хъунущ ещхьыркъэпс.
Хэтынущ а щIалэщIэм едэIуахэм
Державин ещхьу зылъэщIын зи нэпс…
А щIалэ цIыкIум лъэпкъыр хуэхъуэхъуэнущ – Дунейм зэрыхэIуэнур нэрылъагъущ!..
Апхуэдэ махуэ Тхьэм жиIэм къэхъунущ.
А махуэр уэри сэри дрелъагъу!
УСИЩ
Къазий Людмилэ и фэеплъу 1.Февралым и 14, 2008 гъэ
Я нэхъ псы уэрми ИIэщ икIыпIэ, Я нэхъ Iуэху гугъуми
ИIэщ хэкIыпIэ, ЗимыIэ щыIэу
СщIэркъым Iэмал
Зы фIэкI – Зэреджэр абы «ажалщ».
А зым
СлъэкIакъым сыпэлъэщыну, А зым ЛъэкIащ сэ хуэмыху сищIыну:
«Умыгузавэт, – жысIэрт, – СыпщIыгъущ», Уи нэ IущитIым
КъысхуащIт гущIэгъу. 110
КъызжаIэрт ахэм:
«Ей, си лIы хахуэ, Iэмалыншагъэр
Уи гум тегъахуэ».
2. Уищащ сяпэ
Щызмыгъуэтым уи хущхъуэгъуэ, Сыкъэгузэсат.
СщIэми ар зэрымылIыгъэр, Уэ сыноубзат:
СынолъэIуу «уимыщ сяпэ»,
Усэ зэхэслъхьат, Сыкъыпхуеджэри, уи напэ
Хужьым Iэ дэслъат.
Ар щымытт гур хэзыгъэщIу, – ГъащIэм хуэгъэзат.
КъикIыу стхар къабыл зэрыпщIыр,
Си Iэр къэпкъузат.
НэкIэ уэ укъызэхъуэхъури, АдкIэ зыбгъэзат…
УфIэгуэныхьыщэ сыхъури, Уэ тIэкIу къэбгъэзат.
Уэ къэбгъазэри – Iыхьшыхьу
Илъэс бжыгъэ пхьащ.
ЗыщIэри бгъэвар бэлыхьу, Сэр нэмыщI, Тхьэращ.
Уэ ущебэкъуа си псалъэ
Зэи къэмыхъуат.
3. Уи халатыр
… Си лIыгъэншагъэм
Щыхьэт техъуа
Ажалым
Нобэ бий сыхуэхъуащ.
Уи къарууэ хъуар зэхэплъхьэу
ПхулъэкIар слъэгъуащ.
СыщIытетыр дунейм нобэ
Уэ уи зы уэсятщ:
«Ди къуэ закъуэр умыщI ибэ, Ар – уи анэмэтщ».
«Хъумэ, кхъыIэ, ар…» – щыжыпIэм
Уи псэ нэхур хэкIт…
Уи уищащ, плъэмыкIыу, сяпэ, Щхьэгъусэ бэшэч.
Ди къуэ закъуэр сэ си блыгум
Сыпсэуху щIэтынщ,
СщIыным кIыхь и гъащIэ Си гъащIэр щIэстынщ.
гъуэгур
АдкIэ – Аушыджэрыкхъэм
Зэгъусэу дилъынщ, Удз гъэгъа нытхуихьхэр ди къуэм
Ди кхъащхьэм телъынщ.
Апхуэдэ къару ди щIалэм
Алыхьым кърит!..
Иджыпсту уэ сынопсалъэ, Къуэм – хузощI уэсят.
Ар зыщIыпIэ къуэлъат – Щыгъынтыжым хэхуакъым.
ЗигъэпщкIуауэ арат? – Зыми и плIэ ихуакъым.
Тедзэжауэ ету,
ФIэдзэжауэ фIэдзапIэм, Ар ящIыгъущ иджыпсту
Си щыгъынхэу нэхъ лъапIэм. 111
Щыгъын шкафыр кудащ.
Iусхыху и бжэр, сигу хохъуэ:
Уи халатыр къыдощ, Си кIэстумхэм защихъуэу. Ар дэлъынущ абы,
Си щыгъынхэр злэжьэхукIэ.
Ар дэлъынущ абы, ЗаришэкIыу къэсщэхухэм.
Ар зыщIыпIэ къуэлъат –
Щыгъынтыжым хэхуакъым.
ЗигъэпщкIуауэ арат! – Зыми и плIэ ихуакъым.
КъысфIагъэщIу упсэу, СиIэщ куэд уи сурэту.
Ауэ уи фэеплъ псом
Я нэхъ лъапIэщ халатыр.
Абы уи пкъыр къыпхощ,
КъыкIэрех абы уи мэ, Уэ ущIэс къысфIегъэщI
Ди лэгъунэм, жэщ хъуамэ.
Абы ар къегъэнэху, Абы сэ сегъэхуабэ…
Зи псэр сэркIэ мыпсэху, Уэ къощI ноби си гуапэ.

ХьэрэкъуакIэ дыхьэжа щIалэгъуэм
Дэрэжэгъуэ псори зыдихьа?
Сыт щIэзмылъагъужыр сэ гуфIэгъуэ?
Пшагъуэр щхьэ си гъуэгу къытрихьа? Нэщхъеягъуэщ къихьыр жьыгъэ жьыбгъэу
КъыздикIар сымыщIэу къыкъуэуам.
Тхьэмпэу фIырикъухьурэ и гугъэр,
Жыгыжь дапщэ абы къигъэуар?!
Къиплъу уафэм зэ си насып вагъуэу
Слъытам, нэкIэ сыдэмыджэгуж:
Бзэхащ вагъуэр гукъыдэжым щIыгъуу, Хъуащ я къуагъ пшэм. Ар къэзмылъыхъуэж.
СимыIэж щхьэгъусэр. Сядэ-сянэр
Зэрылъ кхъэм ар тхьыри итлъхьэжащ.
Ауэ си къуэр, усэр – си псэщ, си нэщ,
ЖезмыгъэIэ зыми: «Къуилъхьэжащ».
Сыщыдыхьэшха сэ макъкIэ сщIэжкъым, Е гухэхъуэу си псэр щыгуфIа.
Къафэ, джэгу жыхуаIэм и гугъу сщIыжкъым…
Хэплъэрей сохъу, фадэбжьэ сефам.
Сыхуеижкъым сэ иджы куэдыщэ, Хъуапсэрилэу плъэжкъым жыжьэ гур.
Къызэт нобэ, пхулъэкIынум, гъащIэ, 112
Псы кIрушкIэу Iур зымыгъэгъущIэ
Насып кIапэ – гурыфIыгъуэ мащIэ, Сытми, Iупэр щIызэтежын гуэр!
«» И ЗыхуэзгъэлIырт си къуэм: «Уи ныбжь сыщитам,
Къуажэ псор «ПсыджэдкIэ» къызэджэу щытат.
Шэрэджыжь сыщест сэ, - зи уэрагъ, щIыIагъ, Сыщыхъуи къысхуихуэрт архъуанэм и щIагъ.
Я нэхъ къыщиуами сызэпырысыкIт,
СыкъесылIэжыни мыдрей нэпкъым слъэкIт.
Псым сыщымышынэт, дамэ стемыт пэт,
Уэ уи ныбжь сыщитым щыгъуэ – сыпсы джэдт»… –
Ахэр жесIэрт си къуэм, зыхуэзгъэлIыхъужьт.
Пэжт жысIэ илъэпкъи – сыхущIемыгъуэжт.
Арт сыхуейуэ хъуну щIалэр цIыху Iэчлъэч,
ГъащIэм и архъуанэ псом къелын – бэшэч.
Илъэсиблт зэрыхъур абы щыгъуэ ар. ИмыкIат и закъуэу Налшыкыпс нэхъ уэр.
Сэ зэхэгъэкIыпIэ куэд мыщIэу сихуащ:
Си къуэм тенджыз ФIыцIэм сыщигъэунэхуащ.
ФIыцIэр хъущIэрт, къэукъубият.
Щхьэи абы ищIэм деплъын дыхуеят?!
Тенджыз ФыцIэ Iуфэм псэ зыIут Iумытт.
Си къуэр, си щхьэгъусэр пырхъуэшхуэм дытетт.
Си къуэм, къысхущIоплъри, лъокI мыр къызидзын:
«ПлъэкIын мыбы уелъэу мо псым зыхэбдзэн?»
Щызогъэху гъуэншэджыр, джанэр зыщызодз.
Солъэ пырхъуэм… АдэкIэ толъкъуным зызодз. Сезэуащ зыкъомрэ – си къарур куэщIыху
Толъкъуныр къыстекIуэрт – зыдыхуеймкIэ сихут.
Пырхъуэ бетон лъакъуэм сриудэкIам,
Арат сызэрыхъур – псори зэфIэкIат.
Куууэ зызодзыхыр, толъкъуныр сщхьэщокI, Пырхъуэшхуэм и лъабжьэм псы щIагъкIэ сыщIокI.
СыздэкIуа лъэныкъуэм псым сыкъыщыхопщ.
Сыплъэм, си унагъуэм я Iуэхур гухэщIщ:
Магъ щхьэгъусэр. ЩIалэр «Папэ!» – жи, мэкIий.
«Ей, фыкъаплъэ мыдэкIэ!» – Сэ зызогъэткIий.
СокIэзыз, итIани дыхьэшх нэпцI зызощI.
Нобэ сэ етIуанэу сыкъалъхуа къысфIощI.
… Сабийр зыхуэзэнур пщэдей хэт ищIэн?
ЩыIэ быным папщIэ адэм имыщIэн! 113
ТхакIуэшхуэм и тыгъэхэр
Алим дигу къэдгъэкIыжу
КIыщокъуэ Алим къыщалъхуа махуэри илъэсри (июлым 22-р, 1914 гъэ) зэи зыщыдгъэгъупщэркъым щхьэлыкъуэдэсхэм. Ди лъахэм къихьэжауэ ар ди къуажэм къыдэмыхьэжу, ди школым къыщызэдгъэпэща музейм къытхуемыблагъэу блигъэкIыу щытакъым. КъытхуэкIуэху къэскIи къытхуэупсэрт и усыгъэ телъыджэхэмкIи, и гукъэкIыжхэмкIи, и художественно-документальнэ тхыгъэхэмкIи. Сэ фIыуэ сыщыгъуазэщ ар къуэпскIи псэкIи и жылэжьым быдэу къыпыщIауэ зэрыщытам. Куэдым зэращIэщи, Щхьэлыкъуэ езанэ курыт школым I966 гъэм къыщызэдгъэпэщауэ щытащ ди тхыдэмрэ лъахэмрэ я гъуджэ пэлъытэ музей гъуэзэджэ. Зы гъэм нэхърэ къыкIэлъыкIуэ илъэсым нэхъри зиузэщIурэ, нэхъ къулей хъууэрэ абы зэрызиужьам щыгъуазэр ди къуажэдэсхэм, ди республикэм щыпсэухэм я закъуэкъым. Тхыдэмрэ Хэку зауэшхуэмрэ ятеухуауэ абы щызэхуэтхьэса хьэпшыпхэм, тхыгъэхэм я бжыгъэр къыпхуэмылъытэным хуэдизщ. ЕтIуанэ дунейпсо зауэм лIыхъужьыгъэ щызезыхьа щхьэлыкъуэдэсхэм зэпача гъуэгуанэ хьэлъэр къэзыIуэтэж хьэпшыпхэр, сурэтхэр, тхыгъэхэр музейм куэду зэрыщIэлъымкIэ фIыщIэ зыбгъэдэлъыр ар къызэзыгъэпэщахэм, абы кIэлъыплъхэм, еджакIуэ цIыкIухэм я закъуэкъым – зи цIэр фIыкIэ жыжьэ нэса а хъумапIэ лъапIэм я нэIэ къытету къокIуэкI ди къуажэм дэсхэми, нэгъуэщI щIыпIэхэм щыпсэухэми. Абыхэм ящыщт Къэбэрдей-Балъкъэрым и цIыхубэ усакIуэ, общественнэ лэжьакIуэшхуэу щыта КIыщокъуэ Алими.
ЗэрыжысIащи, къыщалъхуа къуажэм къыщыкIуэжхэм деж, Алим музейм нытхуемыблагъэу зэи къигъанэртэкъым, IэнэщIуи къытхуэкIуэртэкъым. КъэкIуэху къэскIи гупсэхуу, мыпIащIэу, нэщхъейуэ псори зэпиплъыхьырт. Чэнджэщ щхьэпэхэр къыдихьэлIэрт. Псом хуэмыдэу абы нэхъыбэ дыдэрэ зыщиIэжьэр 115-нэ шууей дивизэм теухуа тхыгъэхэр, хьэпшыпхэр, сурэтхэр щызэхуэхьэса щIыпIэм дежт. – Минитхурэ щитхурэ хъууэ щыта ди шууейхэр нэмыцэхэм япэ дыдэ щапэувам псэууэ къелар цIыху щищрэ хыщIрэ тхурэщ. Щищрэ хыщIрэ етхуанэр сэрат. Шыхэм ящыщу зыри къелатэкъым, – жиIэжырт Алим. Аркъудейтэкъым – шууей дивизэм и гъуэгуанэ хьэлъэри картэмкIэ дигъэлъагъужырт, ди къуажэм дэкIауэ абдеж щыхэкIуэдахэм я унэцIэхэм, я цIэхэм щыгъуазэ дищIырт. ЖыпIэнурамэ, дымыщIэ куэд къыдигъащIэрт. ТIэщIэгъупщыкIахэм, дызыщымыгъуазэхэм, дызыхунэмысахэм гу лъыдигъатэрт. Езым и къекIуэкIыкIами дыщIигъэдэIурт. А псори дэркIэ лъапIэт. Ди музейр нэхъри къулей зыщI тыгъэт. Езы Алим иджы дунейм темытыжми, и художественнэ тхыгъэхэм пэтщIу, абы и тыгъэу хъуар дэ нобэ дохъумэ. ИкIи зэи зыщыдгъэгъупщэркъым къытхуищIу щыта гулъытэр: ди музейм увыпIэшхуэ щеубыд КIыщокъуэ Алим и гъащIэм, и творчествэм теухуа материалхэр щызэхуэхьэса плIанэпэм. Абы щытхъумэхэм ящыщщ майор КIыщокъуэмрэ полковник Титоврэ 8 Заказ № 64 114
зауэ зэманым траха сурэтымрэ 1943 гъэм августым и 29-м къыдэкIауэ щыта, Алим тыгъэ къытхуищIа «Сын Отечества» газетымрэ. Езыр зи корреспонденту щыта а газетым къитхыжащ КIыщокъуэм и цIэр зыщIэт мы рассказ кIэщ цIыкIури. Геннадий
Антон мыIэрысэхэр
МыIэрысэ лIэужьыгъуэ куэд щыIэщ. НэхъыфI дыдэу сэ къысщыхъур антоновкэкIэ зэджэрщ – инщ, IэфIщ, псы фIыуэ щIэтщ. ЩыпшхкIэ къыпIуроуткIапщIэ. МыIэрысэ ныкъуэм укъегъэнщI. И мэ гуакIуэрщэ! Ар зыгуэрым ишхыу щыплъагъукIэ уи гурыIупсыр къожэ. Апхуэдэ мыIэрысэ зимыIэр сфIэтхьэмыщкIэщ. Ауэ, ар уиIэн папщIэ, дауи, жыг хадэ бгъэкIын, уегугъуу зепхьэн хуейщ. Дэ диIэт жыг хадэ. «Дэ» жыхуэсIэр ди зауэлIхэрат. Пэжщ, ар ди закъуэ дыдымей хуэдэт: хадэр хуэзэрт бийхэмрэ дэрэ дяку дэлъ данагъэм. Ауэ, тхьэхужыIэу жыпIэмэ, ар зеипэр дэрат: зыгъэкIахэр дыдейхэрт. Мохэр дыгъуакIуэу арат. А жыг хадэм сыт хуэдэ мыIэрысэ лIэужьыгъуэри щыпэрыхьэтт. Ауэ мыIэрысашхэ укIуэныр шынагъуэт: данагъэм и адрей лъэныкъуэм зыщызыгъэбыда нэмыцэхэр къыдоплъакIуэ, къыдощакIуэ. Я IумацIэр къижу, ахэри хадэмкIэ къонацIэ. Ауэ махуэм зыкъагъэхъеину къытщошынэхэр: ди жыг хадэм дэ дыщыхуимытыжкIэ, дыдейр тшхыжыну щымыхъукIэ, зыкърагъэхъеи ирыреплъхэт! МыIэрысэр къащIэдгъэныжынт. Аращи, лъэныкъуитIри дыхъуапсэу дызэпэщысщ.
Жэщ гуэрым мазэр пшэхэм ягъэпщкIу. Жьы мащIи къопщэ. МыIэрысэр къызэрыпыхур зэхыдохри, ар къыпызыгъэщэщыр а жьы къепщэра хуэдэу къытщохъу. АрщхьэкIэ:
– ДаIуэт, Дмитрий Иванович, нэмыцэхэм жыгыр къагъэсыс сфIощI, – жи си ныбжьэгъу Петушков Антон. ДызыщIэдэIукIмэ… пэжт. Автоматышэхэри пулеметышэхэри ятеткIутэу щIыдодзэри, фашистхэр щIыдогъэIэж.
КъыкIэлъыкIуэ махуэм си ныбжьэгъу Петушковрэ сэрэ газетым тету дыкъоджэ мазэр иубыдынущ, жэщыр кIыфIыбзэ хъунущ жиIэу. ТIури зэуэ дызэплъыжащ: апхуэдэу къэхъумэ, фашистхэм ди хадэр зэхафыщIэнукъэ? Абдеж сэ сегупсысащ: нэмыцэхэм егъэухын хуейщ ди жыг хадэм къещэкIуэныр. Сигу къэкIар си ныбжьэгъум жызоIэри, ари арэзы къыздохъу. ДызэгурыIуэу къэтщта Iуэхур гъэзэщIэным занщIэу щIыдодзэ. Дызыхуейуэ хъуар махуэм къыдогъэхьэзыр. Мазэр имыубыд щIыкIэ, жыг хадэм дыхохьэ. Антонрэ сэрэ мызэ-мытIэу тлъэгъуат нэмыцэхэм нэхъ ягу ирихьыр си ныбжьэгъум и цIэджэгъу мыIэрысэр зэрыарар.
ЗыдмыгъэIэуэлъауэу, дысакъыпэурэ жыгым дыдопщей. Ар зэрыбгъэхъейуэ къыпыхуу къэуэн хуэдэу дощIри, къудамэхэм фIыдощIэ къэдгъэхьэзыра «антон мыIэрысэхэр» – «лимонка» гранатэхэр. Ари фIэмащIэу, Петушков, сакъыпэурэ жыг щхьэкIэ дыдэм нэс допщейри, танкхэр зэракъутэм хуэдэ лагъым пещIэ.
– Къэвгъэсыс нэхъ фыкъызэуэса жыгыр. Къыпывгъэлъэлъыну «антоновкэхэр» къывэлыжу фрикъунщ, – тщIамкIэ дигу зэгъауэ, зэныбжьэгъуитIыр хадэм дыкъокIыж.
Ди быдапIэ щIытIыр зыдогъэгъуэтыжри, доплъэ, додаIуэри ды- 115
щысщ. Пэж дыдэу, мазэр еубыд. КIыфI мэхъу. ДыгъуакIуэхэр зыхуеиххэр апхуэдэ жэщт. Ди нэр къихуу кIыфIым дыхэплъэу дыздэщысым, дызэуIужащ: адрей жэщхэм хуэмыдэу, ныжэбэ фашистхэр нэхъ тегушхуауэ, нэхъыбэ хъууэ хадэм къихьат. Дахэуэнуи допIэцIеиж, ауэ зыдгъэхъейркъым – ирыреплъхэ я гурыIупсыр къэзыгъажэ «антоновкэхэм» я IэфIагъыр зыхуэдэм.
ИкIи еплъахэщ: жыгыр ягъэсысу зэрыхуежьэу, абы къыпылъэлъа «мыIэрысэхэм» жэщ кIыфIыр нэху къащIри, дунейр Iэуэлъауэшхуэм зэщIищтат. Хьэдэ куэд къыщIэнащ а жэщым жыг щIагъхэм. Абы лъандэрэ фашистхэр, къэнацIэ фIэкIа, мыIэрысашхэ къихьэжакъым ди хадэм. УцIыкIуу уи гум ибубыдэр…
КIыщокъуэ Алим сэ япэ дыдэу щыслъэгъуар, щысцIыхуар курыт еджапIэр къэзухауэ тхылъыр къыщызатыжа махуэращ. Абы щыгъуэ ар цIыхухэм щIэныгъэ егъэгъуэтынымкIэ ди республикэм и министырт. Алим ди еджапIэм къэкIуат школыр фIы дыдэу къэзыухахэм езым и IэкIэ дыщэ медалхэр къыдитыну. ИужькIэ, журналисту сыщылэжьа илъэсхэм, IуэхукIэ куэдрэ сыхуэзащ дуней псом цIэрыIуэ щыхъуа ди тхакIуэшхуэм. Иужь дыдэу сэ ар псэлъэгъу щысхуэхъуар 1997 гъэрщ. Гу лъыптэрт Алим къыщалъхуа лъахэм зэрыпэIэщIэр нэхъ къытехьэлъэ зэрыхъуам. Ауэ, япэхэми хуэдэу, нэфIэгуфIэт, гушыIэр и щIасэт. И зыIыгъыкIэм плъэмыкIыу удихьэхырт, и псэлъэкIэм уихьэхурт. Мы тхыгъэр къызыхэсхыжа псалъэмакъырт Алимрэ сэрэ иужь дыдэу дыщызэхуэзэжам едгъэкIуэкIар.
– Алим, жыпIэ хъунущ цIыхум и гъащIэр Iыхьищу игуэшу: сабиигъуэ, щIалэгъуэ, балигъыпIэ щиувар. Апхуэдэу уи гъащIэм уриплъэжу щытмэ, сыт хуэдэ ныбжьым ущитара уэ нэхъыбэрэ уигу къэкIыжыр? – Адэ сыцIыкIуу, дунейм хэсщIыкI щIагъуэ щымыIэми, псори сфIэгъэщIэгъуэну, хэт жиIэри си фIэщ хъууэ, ар си гум изубыдэу сыщыщытарщ.
– ЗэрыжыпIэмкIэ, сабиигъуэращ. Абы нэхъ IэфI гъащIэм хэту къыщIэкIынкъым. Махуэ бжыгъэ, илъэс бжыгъэкIэ къыубжу щытмэ, кIэщI дыдэщ ар, ауэ гукъэкIыжхэр гъащIэ псо и уасэщ. – Пэж дыдэщ. Абы нэхърэ нэхъ куэдрэ уигу къэкIыж щыIэкъым. Сыт щхьэкIэ жыпIэмэ, абы щыгъуэ плъэгъуари, уи нэгу щIэкIари, зэхэпхари уи гум къонэж. Мазэ е илъэс и пэкIэ плъэгъуа, зэхэпха гуэрхэр пIэщIэхужынкIэ мэхъу. Ауэ уцIыкIуу плъэгъуар, зэхэпхар, къыбжаIар уи гум къонэри, улIэхукIэ ахэр уи гъусэнущ. – АтIэ, абы и пщалъэкIэ гъащIэм уеплъмэ, уэрэ сэрэ а зэманым дыкъикIауэ блэкIам дыхуеплъэкIыжу аращ, – нобэ къытщIэхъуэ ди адыгэ сабийхэм адэжьхэм къащIэна хабзэ дахэмрэ хьэл-щэнымрэ гъащIэ гъуэмылэ яхуэхъуфыну къэплъытэрэ? Яхуэхъун папщIэ, нэхъыжьхэм адэкIэ сыт тщIэн-длэжьын хуейр?
– А уэ узыщIэупщIэр Iуэху куущ, сыт щхьэкIэ жыпIэмэ, нобэ зыгуэр епхьэжьэрэ мыпхуэдэу мыр цIыхухэм япкърыслъхьэнт, хьэл-щэну яхэслъхьэнт жыпIэу букъуэдийкIэ зэфIэкIынукъым. Дэ дызыщыпсэу зэманым зихъуэжащ, ди мызакъуэу дипщэкIэ щыпсэухэри, дящхъэрэкIэ щыIэхэри, 8* 116
ди гупэ е ди щIыбагъым къыдэтхэри – псори нэгъуэщIщ, япэм зэрыщымыта хъуащ. А псори нэгъуэщI щыхъуакIэ, Iэмал иIэкъым абыхэм я дежкIэ зыгуэркIэ уемыплъэкIыну. Абыхэм а уэ уигу илъ псори къабыл ямыщIынкIи мэхъу. НэгъуэщIхэм я Iуэху зехьэкIэр, я дуней тетыкIэр нэхъ къащтэу абы хуеплъэкIыни, уи дежкIэ къеIэни щыIэнщ.
Дэ дыщыцIыкIуам нэгъуэщIхэр тлъагъуу щытакъым, псори дэ тхуэдэ ди гугъэт. Сэ абы щыгъуэ си гугъэрат: ди къуажапщэм къыщыщIидзэу ди къуажэкIэм деж дунейр щиухыу.
Иджы цIыкIухэм я нэгу щIэкIыр нэгъуэщIщ: сабийхэм ящIэ ди къалэкIэм деж дунейр къызэрыщыщIимыдзэри зэрыщимыухри. Мес, иджыпсту зи макъ зэхэтх си къуэрылъху хъыджэбз цIыкIур илъэситху фIэкI хъуакъым, абы ещIэ нэгъуэщI къэралхэри зэрыщыIэр, нэгъуэщI къалэхэми щIоупщIэ, уеблэмэ абыхэм я хъыбар гуэр езыми къыбжиIэфынущ, сыт щхьэкIэ жыпIэмэ, ар телевизорым йоплъ мычэму. АтIэ, сэ абы сыщыхуэдизам ахэр схузэфIэкIыну щытакъым. Сэ схуэдэ щIалэ цIыкIухэм срагъусэу, дызэрызехьэу зэ зы жыг хадэм, зэ адрейм дихьэурэ абы къитхар ди гъуэмылэу псым зыгъэпскIакIуэ дыкIуэу, жэмхуж дыдэкIыу, топ хьэкъуей къетхуэкIыу арат. Хъарбыз хадэ къутэжыгъуэхэм деж къуажэм хъарбыз гулъэшхуэхэр къыдрашейрт, щIалэ цIыкIухэр дыкъыдэжрэ: «Ей, зы хъарбыз къызэт», – жытIэрэ дапежажьэу. Зы хъарбыз къытхуадзмэ, ар ди гурыфIыгъуэу, дежэрти тшхырт. Мис абыхэм нэхъ гухэхъуэ ди нэгу щIэмыкIыу дыкъэхъуащ дэ.
Иджы, плъагъуркъэ, ди щIэблэм, ди пхъурылъху-къуэрылъхухэм я дунейр нэгъуэщIщ. Абыхэм куэд ядж, ялъагъу, зэхах. Апхуэдэу щыщыткIэ, ахэм я дуней тетыкIэр нэгъуэщI мыхъуну Iэмал иIэкъым. Аращи, нобэ зы хабзэ гуэр цIыхум яхэсхьэнщ е яхэслъхьэжынщ жыпIэу епхьэжьэмэ, пхузэфIэмыкIынкIи мэхъу.
– Лъэпкъхэр нэхъыбэу зэрызэщхьэщыкIыр я бзэрэ я хабзэрэщ. Ди бзэмрэ ди хабзэмрэ къытщIэхъуэ ди щIэблэм IэщIыб ямыщIын, къэкIуэну лIэщIыгъуэм ахэр хуахьыфын, иратыфын папщIэ сыт хуэдэ гъуэгу, сыт хуэдэ Iэмал къэтлъыхъуэн хуей?
– Хабзэр бзыпхъэкъым, акъылыр къулыкъукъым, жаIакъэ. Iэджи хэлъщ абы пэжу. Хабзэр зэпхыжар, хабзэр къызыпкърыкIыр, сэ къызэрысщыхъумкIэ, бзэращ. Бзэр лъэпкъым Iурылъмэ, хабзэри ихъумэфынущ. Бзэр щыщымыIэжым деж, хабзэм, щIэгъэкъуэныншэ мэхъури, и лъэр щIоху, гуащIэ мащIэ хъуурэ, икIэм-икIэжым, мэкIуэдыж. Нобэ адыгэ дапщэ щыIэ адыгэбзэкIэ мыпсалъэу! Гъунэжщ! Адыгэм я закъуэкъым апхуэдэ къызыщыщIар.
Ди бзэр мыкIуэдыж щIыкIэ къегъэблыжын хуейщ, ар къезыгъэблыжыну псом япэу зытехуэри адэ-анэрщ. Сыт щхьэкIэ жыпIэмэ, адэ-анэрщ сабийм игу ихьэфынур, абы и гум бзэр изылъхьэфынур.
Сэ срихьэлIауэ, седжауэ сщIэжыркъым унафэ гуэр щыIауэ «Фи бзэр зэвмыгъэщIэж, абы фыхуеижынукъым», - жиIэу. ИтIани, ди бзэр тIэщIэхуащ жытIэу ди закъуэ зыдгъэкъуэншэжыныр тэмэмкъым. Ди бзэр, дауи ирехъуи, тIэщIаудащ. Апхуэдэу щыт пэтми, къэзыIэтыжын хуейр дэращ. Гулъытэ лей ди бзэм хуэтщIу, гугъу зедгъэхьу къэтIэтыжын хуейщ. Сыт щхьэкIэ жыпIэмэ, икIэм-икIэжым, абы хуейри, хуэныкъуэнури дэращ.
– ТхьэхужыIэу жыпIэмэ, къалэдэс сабийм и анэдэлъхубзэр ебгъэхъумэныр гугъущ. Япэхэм анэхэр IэнатIэ Iутти, я быныр сабий садикым къыщыхъурт. Лъэпкъ куэду зэхэпхъа сабийхэр зэрызэпсалъэр урысыбзэт. Иджы, анэхэр лэжьапIэншэу къыщы- 117
нэм, я быныр IэщIыб ящIри, сатум хыхьащ, гъуэгу жыжьэхэм техьащ. ТIум щыгъуэми хэкIуадэр анэм и дахэкIэ иримыкъу, и IэфIкIэ зызымыгъэнщI, анэдэлъхубзэм пэIэщIэу къэхъу цIыкIурщ. Ауэ сабийр игъащIэкIэ цIыкIуу щытынукъым. Ар балигъ хъуа нэужь, мис а нобэ хущIэмыхьэ анэр езыр жьы хъунурэ игу къеуэжынущ: «Си быныр къысхуэгумащIэкъым», – жиIэнурэ.
– Сабийм гугъу удехьу пхуэгъэсащэрэт узыхуейм хуэдэу. Анэм абы къарууэ тригъэкIуадэм хуэдизкIэ сабийм и псэр анэм кIэропщIэ. Быным теубгъуа анэм и быныр анэм хуэгумащIэу къохъу. Ауэ «сохуапэ, согъашхэри куэдыщэщ» жиIэу сабийм и псэм дэмыхьэ, махуэ къэс анэм и псалъэ гуапэ, и шхын хуабэ, и гулъытэ зылъэмыIэс сабийр зэ мыхъуми зэ, щыпэмыплъа дыдэм деж, анэм къегуэуэжынущ. Анэр абы щыпэмыплъа дыдэм деж къылъэIэсынущ а удыныр.
– Алим, уэ езыр анэкIэ гумащIэ дыдэу узэрыщытам сыщыгъуазэщ. Зауэм ущыIута зэманым, ажалыр махуэ къэс къыпщхьэщытми, уэ щIэмычэу ухуэусащ уи анэм, ар зэрумыгъэгузэвэн, ар зэрытебгъэун псалъэ гуапэ куэд къыхуэбгъуэту. Сэ зэрысщIэмкIэ, езыми къыфтеубгъуауэ фипIащ. Фи анэм къызжиIэжауэ сигу къинэжащ колхоз щызэхыхьа гъэхэм, жэщ хъуху IэхъуамбэкIэ бжьын жылэ хисауэ и Iэпэхэм лъыпсыр къыпыжу къыщыкIуэжхэм дежи, жэщыбг хъуху мыгъуэлъу сабийхэм фхуэдыжэу, фхуэжьыщIэу зэрыщытар.
– Дэ блы дыхъурт: зэкъуэшитIрэ зэшыпхъуитхурэ. Ди адэр пасэу лIэри, ди анэм дыкъыхуэнат, ди шыпхъухэр дыцIыкIу-цIыкIу защIэт. Псори дызыпIар ди анэращ. Дэ радиоуэуи тхылъуи диIар аращ, телевиденэ а лъэхъэнэм щыIэххакъым, ауэ а псоми я къалэнхэр ди пащхьэ щызыхьыр ди анэрат. Махуэм дапхуэдизу гугъу емыхьами, дэнэ щымыIами, дымэжалIэми, ди ныбэ изми, пщыхьэщхьэм дытIысыжа нэужь, Iэмал иIэтэкъым абы хъыбар гуэр къыджимыIэжыну, шыпсэ гуэрым дримыгъэдэIуэну, е езыр щыщIалэм щыгъуэ и нэгу щIэкIа, илъэгъуа, зэхиха, е ди анэшхуэм къыжриIэжу щытахэм щыщу игу къинахэр къытхуиIуэтэжырт. Мис апхуэдэу зыгуэрхэм дыдригъэхьэхыу, ахэр ди фIэщ ищIыфу щытащ Быбэ мыгъуэр.
Школ къызэIуахыу абы дыщIэтIысхьа нэужь, пщыхьэщхьэр хъуамэ, ди анэр къыдэупщIырт: сыт фагъэщIа, сыт зэхэфха, сыт флъэгъуа?.. Езым хьэрф зэратх имыщIэ пэтрэ. КъэтщIа псори дызэпеуэу жетIэжырт. ИтIанэ езым къыджиIэнум дыпэплъэу дыщыст. Дэ сыт тхылъым къидмыджыкIами, школым сыт щIэуэ къыщыдмыщIами, ди анэм къыджиIэм нэхъ гъэщIэгъуэнрэ удэзыхьэхрэ щыIэу тщIэртэкъым.
Мис абыхэм дыщIапIыкIащ. – АтIэ, Алим, тIэкIу-тIэкIуурэ дыхуэкIуащ нетIэ уэрэ сэрэ зи гугъу тщIа Iуэхугъуэм: сыт тщIэн хуей ди щIэблэм хабзэмрэ бзыпхъэмрэ ящIэу къэтэджын папщIэ? – Узэгугъур къогугъуж жыхуаIэращ - уегугъумэ, зебгъэлIалIэмэ, къогугъужынущ, къолIэлIэжынущ уи быныр. Ауэ уелъэпауэмэ, къолъэпэуэжынкIэ тIэу еплъынкъым. Ар къыщолъэпэуэжынури дапщэщ жыпIэмэ, ущыпэмыплъа дыдэм дежщ: уэ уи къару имылъыжу, абы ухуэныкъуэу, езым и къару илъыгъуэу икIи къыпхуэмыныкъуэжу. Мис абы щыгъуэщ ущыщIегъуэжынур, уи IэфракIэм ущедзэкъэжынур. УзэIэбэкIыжми, улъэмыIэсыжу жыпIэнущ: еI бетэмал, сыту сыщыуа мыгъуэт…
ЦIыкIу щIыкIэ сабийм хуэщIапхъэр хуумыщIэмэ, и щIыхуэ къыпте- 118
намэ, хабзэрэ гущIэгъукIэ абы ущIыкIэлъыджэжын щымыIэу аращ. Ауэ, иджыри зэ къытызогъэзэжри, анэр, адэр хуитщ я быным езым я хьэл, я щэн, лъэпкъым и хабзэхэр халъхьэну.
– Тхьэразэ къыпхухъу, Алим, псалъэ узыншэ къыджепIащ. Сигу къэбгъэкIыжащ уи усэ сатырхэр:
УцIыкIуу уи гум ибубыдэр
Дунейр бухыхукIэ имыхун…
– АдэкIэ сэ къыпысщэнщ: Си анэм ноби и джэ макъыр
Зэхэсхмэ, гъуэгур жыжьэ схунт… Рае,
УФ-м щэнхабзэмкIэ щIыхь зиIэ и лэжьакIуэ. 