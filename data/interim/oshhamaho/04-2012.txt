Адыгэ тхакIуэхэм я журнал
1958 гъэ лъандэрэ къыдокI 4 2012 Июль - гъэ август
Къэбэрдей-Балъкъэр Республикэм ХъыбарегъащIэ IуэхущIапэхэмкIэ и къэрал комитетымрэ КъБР-м и ТхакIуэхэм я союзымрэ къыдагъэкI
Редактор нэхъыщхьэм и къалэнхэр зыгъэзащIэр
Елгъэр Кашифщ
Редколлегием хэтхэр:
Налшык

Джэрыджэ Арсен, Къэжэр Хьэмид, Къэрмокъуэ Хьэмид, КхъэIуфэ Хьэчим, Тхьэгъэзит Зубер, ХьэкIуащэ Андрей Iуащхьэмахуэ
(Эльбрус)
На кабардинском языке Учредители: Государственный комитет Кабардино-Балкарской Республики по средствам массовой информации (360000, КБР,
г.Нальчик, пр. Ленина, 5), Общественная организация Союз писателей Кабардино-Балкарской Республики (360000, КБР, г.Нальчик, пр. Ленина, 5, офис 501)
И. о. главного редактора
Кашиф Эльгаров
Редакционная коллегия:
Арсен Гергов, Хамид Кажаров, Хамид Кармоков, Хачим Кауфов, Зубер Тхагазитов, Андрей Хакуашев Корректор – Марина Жекамухова
Компьютерный набор и верстка – Зарета Князева
Подписано к печати 07.08.12. Формат 70×108116. Бумага газетная. Печать офсетная. Усл. п. л. 12, 3. Уч-изд. л. 11, 8. Тираж 2000 экз. Заказ № 173. Цена в розницу – договорная.
Индекс издания: 73926
Регистрационный № Н-0036 Адрес редакции:
КБР, г.Нальчик, пр.Ленина, 5.
Отпечатано на ООО «Тетраграф». КБР, г. Нальчик, пр. Ленина, 33
Обложка художника Заурбека Бгажнокова:
Щыгъуэ псалъэ. 3
Гъут Iэдэм. Заур и дерсхэр. 6
Урыс-Кавказ зауэр зэриухрэ илъэ- си 150-рэ щрикъум ирихьэлIэу
Лохвицкий Михаил. Уафэгъуагъуэ макъ. Повесть. 14
Къэрмокъуэ Мухьэмэд. АдыгэлIыр мыщэми пэлъэщыфу щытащ. Къэ- хъуа Iуэху. 37
Айтэч. ТIатIэрэ ТIалэрэ. Рассказ. 40
Хьэту Петр. ЗэтIолъхуэныкъуэ- хэр. Хъыбар. 52
ГъукIэ Маринэ. Джэду фIыцIэ. Но- веллэ. 58
Темукуев Адил. Iэлъын. «Дахэ- цIыкIу». Новеллэхэр. 66
Зэубыд Ахьмэд.Усэхэр. 71 щокъуэ Рэшид. ГукъэкIыжТхакIуэ уахътыншэ. 77
КIэрашэ Тембот. Мэхъа- джэ. Повесть. 79
Ди литературэм жанрыщIэм и гъуэгу щыпхызышат ар. 96
Елгъэр Кашиф. ТхакIуэ КIы- хэм щыщщ. 97
Дынохъуэхъу, ди къуэш нэхъы- жьыфI!. 116
Ахъмэт Мухьэдин. Жэщ хьэлэ- мэт. Рассказ. 117
Зи цIэр фIыкIэ ди литературэм
къыхэна. 124
Брай Адэлбий. Усэхэр. 125
Къантемыр Тыркубий. Сэ абы сыхуэныкъуэу сопсэу. 133
Адзын Мухьэмэд. Усэхэр. 135 Къэбэрдейр Урысейм дамэгъу
зэрыхуэхъурэ илъэс 455-рэ ирокъу
Дзэмыхь Къасболэт. Гъуэгу зэхэ- кIыпIэ. 140 И Мысостышхуэ Пщызэбий. Умыгу- завэ, Къундуз. Цыцэу цы къызы- темынэжын. 147 3
Нало Заурбий Мыхьэмэт и къуэр
Къэбэрдей-Балъкъэр Республикэм и щэнхабзэмрэ щIэныгъэмрэ хэщIыныгъэшхуэ ягъуэтащ. И ныбжьыр илъэс 84-м иту дунейм ехыжащ еджагъэшхуэ, жылагъуэ лэжьакIуэ цIэрыIуэ, Кавказ филологиемрэ этнокультурологиемкIэ IэщIагъэлI нэс, Абхъаз Республикэм щэнхабзэмкIэ щIыхь зиIэ и лэжьакIуэ, КъБР-м щIэныгъэмкIэ щIыхь зиIэ и лэжьакIуэ, КъБР-м и цIыхубэ тхакIуэ Нало Заурбий Мыхьэмэт и къуэр.
Нало Заурбий Мыхьэмэт и къуэр 1928 гъэм июлым и 15-м КъБР-м и Аруан куейм щыщ Старэ Урыху къуажэм къыщалъхуащ. Илъэс I4 ныбжьым иту я къуажэм щызэхэт колхозым лэжьэн щыщIидзащ. 1952 гъэм, Къэбэрдей къэрал педагог институтыр къиуха нэужь, зэфIэкI зиIэ щIалэщIэр щылэжьэну ирагъэблэгъащ адыгэбзэмрэ литературэмкIэ а еджапIэм и кафедрэм. 1954 гъэм къыщыщIидзэри, нобэм къэсыху Нало Заурбий щылэжьащ Гуманитар къэхутэныгъэхэмкIэ Къэбэрдей-Балъкъэр институтым. 1979-м къыщыщIэдзауэ 1987 гъэр къэсыху Заурбий а институтым IуэрыIуатэмрэ литературэмкIэ и къудамэм и унафэщIу щытащ.
Зи гъащIэр щIэныгъэм пызыщIа Нало Заурбий абы хуэпэжащ псэухукIэ. Налом ди къэралым, нэгъуэщI щIыпIэхэм щекIуэкIа конференцхэм, зэIущIэхэм щищIа докладхэр, и щIэныгъэ, литературэ-критикэ, 4
публицистикэ тхыгъэхэр 200-м щIегъу. Абыхэм яхэтщ адыгэ филологиемрэ щэнхабзэм и тхыдэмрэ ехьэлIа монографиеу, тхыгъэхэр щызэхуэхьэса тхылъхэу блы. Апхуэдэу Налом и унафэм щIэту дунейм къытехьащ «Къэбэрдей литературэм и тхыдэм теухуа очеркхэр», «Адыгэхэм я цIыхубэ уэрэдхэмрэ абыхэм зэрыдежьу Iэмэпсымэхэмрэ», «Къэзанокъуэ Жэбагъы теухуа хъыбархэр». Абыхэм къадэкIуэу, щIэныгъэлIым игъэхьэзыращ икIи къыдигъэкIащ «Бахъсэней щэнхабзэ узэщIакIуэхэм я щэнгъасэ» тхылъыр (1991), КIуащ БетIалрэ Елбэрд Хьэсэнрэ я лэжьыгъэхэр (1991), Нало Жансэхъу (2004), Къылышбий Исмэхьил сымэ (2009) я IэдакъэщIэкIхэр.
Нало Заурбий зэхуихьэсащ, зэригъэзэхуащ икIи зэхилъхьащ «Къэбэрдей поэзием я антологиер» (1957), «Адыгэ литературэ пасэм и антологиер» (2010). Ар яхэтащ IуэрыIуатэр зэхуахьэсыжу адыгэ щIыналъэхэм щылэжьа щIэныгъэлI гупхэм. ИкIи цIыхубэм къадэгъуэгурыкIуэ IуэрыIуатэ хъыбар куэд итхыжащ. Ахэр Гуманитар къэхутэныгъэхэмкIэ Къэбэрдей-Балъкъэр институтым и щIэныгъэ архивым и гъэтIылъыгъэ лъапIэ хъуащ. Налом къэбэрдей сабий литературэм и антологиер гъэхьэзырыным икIи къыдэгъэкIыным, адыгэ таурыхъхэр литературэ пщалъэм къигъэзэгъэным, дунейм щыпсэу лъэпкъхэм я таурыхъ нэхъыфIхэр зэдзэкIыным ехьэлIауэ зэфIигъэкIам и мыхьэнэр зыхуэдизыр къыпхуэлъытэнкъым.
Нало Заурбий и лэжьыгъэхэм уагъэлъагъу ар IэщIагъэм куууэ хэзыщIыкI, куэдым щыгъуазэ щIэныгъэлIым зэриIэдакъэщIэкIыр. Абы IуэрыIуатэм, цIыхубэ гъуазджэм, мифологием, тхыдэм, тхыбзэ литературэм, иджырей литературэм триухуа тхылъхэр иджырей кавказ щIэныгъэм и лъагапIэхэм ящыщщ. Абыхэм Налор щIэныгъэлI цIэрыIуэ дыдэхэм хабжэ ящIащ.
Лъэпкъ щэнхабзэм дежкIэ и мыхьэнэр нэхъ цIыкIукъым Налом и литературэ лэжьыгъэми. Абы и новеллэхэмрэ и усэхэмрэ адыгэ литературэм и классикэм щыщ хъуащ. Ахэр адыгэхэм я тхыбзэ гъуазджэм и щапхъэу къалъытэу школхэм, еджапIэ нэхъыщхьэхэм щадж. ТхакIуэм къигъэщIа образхэм философие купщIэ ин яIэщ, и бзэр адыгэбзэм и фIыпIэщ.
ЩIэныгъэ ин зыбгъэдэлъа Налом IуэрыIуатэм, литературэм телэжьэн щIэбли игъэсащ. Ар лъэпкъ IуэрыIуатэр зэрыджын хуей щIыкIэм и лъабжьэр зыгъэтIылъа цIыхущ. Налом гулъытэшхуэ хуищIырт егъэджэныгъэмрэ гъэсэныгъэмрэ епха Iуэхухэм, курыт еджапIэхэмрэ еджапIэ ищхьэхэмрэ зэрыщрагъэджэн хуей щIыкIэм теухуа тхыгъэ куэди и Iэдакъэм къыщIэкIащ. Абы апхуэдэу зэхилъхьащ зи школ кIуэгъуэ мыхъуа, пэщIэдзэ, курыт классхэм щIэс сабийхэм яджын IуэрыIуатэ, литературэ тхыгъэхэр щызэхуэхьэса антологие тхылъхэр.
Нало Заурбий зи хэкумрэ зи лъэпкъымрэ, нэгъуэщI лъэпкъхэри фIыуэ зылъагъу цIыхут. Абы зыхищIэрт лъэпкъыбзэхэмрэ щэнхабзэхэмрэ я Iуэху зыхуэкIуэнумкIэ, щалъхуа республикэм зиужьынымкIэ граждан жэуаплыныгъэ и пщэ зэрыдэлъыр. Къэралым и зэблэкIыгъуэ зэману щыта 1990 гъэм и пэщIэдзэм, республикэм и Парламентым и депутату щыщытам, ар къэуващ адыгэхэм я бзэмрэ щэнхабзэ щIэинымрэ хъумэным нахуэу къыщхьэщыжахэм ящыщу, «Адыгэ хасэ» республикэ 5
жылагъуэ зэщIэхъееныгъэм и къызэгъэпэщакIуэ икIи и япэ унафэщI хъуащ, Дунейпсо Адыгэ Хасэр къызэзыгъэпэщахэм яхэтащ. Интеллигент нэсу, ерыщагъ хэлъу пэжымрэ захуагъэмрэ щIэбэну, и лъэпкъым и сэбэп зыхэлъхэм лIыгъэ къигъэлъагъуэу хуэлажьэу сыт щыгъуи псэуащ.
И гъащIэм и иужьрей махуэр къэсыху Нало Заурбий мыувыIэу лэжьащ. Абы мурадхэр, гупсысэщIэхэр и куэдт. Ар дэ игъащIэкIэ дигу къинэжынущ творческэ жыджэрагъ мыкIуэщI, хьэл-щэн дахэрэ нэмысрэ зыхэлъ цIыхуу, ЕгъэджакIуэм фIы и лъэныкъуэкIэ ехьэлIа псом и щапхъэу.
Къанокъуэ А. Б., Чеченов А. А., Гертер И. К., Къуэшырокъуэ З. Къ., Ажахъуэ Къ. М., Аттаев Ж. Ж., Ацкъан Р. Хь., Бегиев А. М., Беппаев С. У., Бозий Н. М., Бицу А. М., Болэт А. Хь., Вэрыкъуэ В. Хъ., Джэдгъэф Б. М., ГуэбэщIыкI Ж. М., Гузеев Д. М., Гъут I. М., Додуев А. Т., Жаным Р.М., Жылэтеж С. Хь., Зумакулов Б. М., Зумакуловэ Т. М., Иуан П.М., Къэжэр В. Хь., Къэрмокъуэ М. М., Канунников А. Д., КхъуэIуфэ Хь. Хь., Котляров В. Н., Къумахуэ М. Л., Къумыкъу Д. М., Мэзыхьэ Б. Б., Макитов С. И., Мэкъуауэ А. Гъ., Малкандуев Хь. Хь., Махиевэ Л. Хь., Опрышкэ О. Л., Пащты Б. С., Саенкэ Т. В., Созаев А. С., Тау П. Къ., ТIымыжь Хь.Т., Толгуров З. Хь., Тхьэгъэзит З. М., Тхьэзэплъ Хь. М., Уянаев К. Хь.-М., Фырэ Р. Б., Хьэгъэс З. А., ХьэкIуащэ А. Хь., ХьэфIыцIэ М. М., Хьэтэжьыкъуэ В. Н., Шыхъуэбахъуэ М. Хь., Щхьэгуэш А. Л., Щхьэгъэпсо С. Хь., Черкесов Г. М., Елгъэр К. М., Ерчэн Т. Хъу., Ефэнды Дж. Къ. 6
ЗАУР И Нало Заур цIыхушхуэт. ИпкъкIи инт, ауэ абы нэмыщIу, «цIыхушхуэ» псалъэм къокIыр лэжьакIуэшхуэу зэрыщытар, цIыхугъэшхуэ зэрыхэлъар, тхакIуэ нэхъ Iэзэ дыдэу адыгэ лъэпкъым диIэхэм ящыщ зыуэ зэрыщытар. Абы хуэдабзэу, Заур щIэныгъэлI уардэт, къэмылэнджэжу адыгэлIт. Студенту сыщыщыта зэман лъандэрэ жыжьэу слъэгъуауэ сцIыхуа щхьэкIэ, нэхъ дыщызэрыщIар аспирантурэм сыщеджэу Москва сыщыщыIа зэманым щыщIэдзауэщ. Зэи сщыгъупщэнкъым, Дунейпсо литературэм и институтым и аспирантурэм сыщыIэу, ар ныщыкIуам щыгъуэ, къэралым щыцIэрыIуэ еджагъэшхуэхэм пщIэуэ къыхуащIу слъэгъуар. Апхуэдэ щIыхьыр IэзагъышхуэкIэ мыхъумэ, къызэрыпхуэхьын Iэмал щыIэкъым. Сыт хуэдэу гухэхъуэт мо щыхьэрышхуэм дэс профессорхэмрэ академикхэмрэ уи хэкуэгъур зэрагъэлъапIэр плъагъуну! Ауэ сыт хуэдиз Iэзагъ хэмылъми, Нало Заур зэи зыми зыхуигъэщхьэпэлъагэу щытакъым.
Ди институтым и зы къудамэ илъэс пщIы бжыгъэкIэ дыщызэдэлэжьа нэужь, сэ Заур си Iыхьлы нэхъ гъунэгъу дыдэхэм ящыщ зым хуэдэу къысхуэхъуат. Лэжьыгъэ Iуэху хъуамэ, сщIэжыркъым ди яку зэгурымыIуэныгъэ зэгуэр къыдэхъуауэ – сэри нэхъыжьым хуэщIын хуей пщIэр сщыгъупщэртэкъым, езыми, сэ щIалагъэкIэ сыщыбгъунлъэм деж, си щхьэр игъэпудыртэкъым. Абы елъытауэ, сэ сыщIалэжь цIыкIу щхьэкIэ, мыр нэхъыщIэщ, ищIэшхуэ щыIэкъым, жиIэу нэмыплъ къысхуищIын зэи игу къэкIакъым, сыт щыгъуи и щхьэм срилъыту, схуэфащэу къыщIэкIыным нэхърэ нэхъ пщIэшхуэ къысхуищIу, сиущиин хуей щыхъухэм дежи къызэмыгиеу, атIэ щапхъэ дахэкIэрэ сиузэщIу щытащ. Илъэс плIыщIым нэблагъэкIэ дызэдэлэжьащ апхуэдэу. Дауи, апхуэдиз зэманым къриубыдэу абы Iэджи дэслъэгъуащ, хужысIэжын Iэджи си гум къинэжащ. Ахэр бзэм и IэфIыр зыIурылъ гуэрым итхыжатэмэ, уеджэнкIэ щыпкъэу, акъыл гуэр къызыхахын хуэдэ зы тхылъ хъуну къыщIэкIынт, ауэ сэ апхуэдэ зэфIэкI сиIэкъыми, сигу нэхъ къинэжахэм ящыщу мыбдежым зы пакIэ гуэрхэр зэрысхуэгъэкъарукIэрэ къэсIуэтэжынщ.

Шортэныр ди гуп тхьэмадэу дыщылэжьа зэманым щыгъуэ къэхъуащ мыр. Абы мыхьэнэшхуэ дыдэ имыIэу къыпщыхъункIи хуэIуа щыIэкъым, ауэ зы мащIэм зы мащIэр хэплъхьэжурэ, цIыхум и дуней тетыкIар нэхъ IупщIу къыщIэбгъэщыфынущ, щытхъу псалъэ гъущэхэмкIэ нэхърэ. ИщхьэкIэ къикIыу ди институтым и директорым унафэ къыIэрыхьат революцэм и пэкIэ псэуа адыгэ узэщIакIуэ нэхъ Iэзэхэм ящыщ гуэрым и Iуэху къыдахыжын щхьэкIэ справкэ къекIу зэхэлъхьэн хуейуэ. Зэрыхабзэти, ди нэхъыщхьэм Шортэн Аскэрбий ириджэри, Iуэхур абы и пщэ къыдилъхьащ. Шортэныр директорым деж къыщIэкIыжщ, Заури сэри ди кабинетхэм блэкIщ, езым и деж щIыхьэжри, псори дызэхъуапсэу щыта и шэнтжьеижьым итIысхьэжщ аби, зэрихабзэу, Заурыр ириджэри Iуэхур зытетыр къыгуригъэIуащ. Заур сэр фIэкIа а Iуэхум хишэну зыхуитыж щыIэтэкъым, зи нэхъыщIэгъуэр сэрати, си деж и щхьэкIэ къыщIыхьэщ аби къызжиIэжащ щIэн хуеймрэ зэрыщIын хуеймрэ. Куэдрэ селIэлIа, мащIэрэ селIэлIа – сытми, справкэм и япэ вариантыр стхыри, Заур деж 7
щIэсхьащ. Мор суцIырхъам къеплъщ, Шортэн Аскэрбий къыжриIахэмрэ езым и Iэзагъымрэ зэхилъхьэжри, текстыр зэригъэзэхуэжащ, кIуэаракъэ, псэ хилъхьэжащ. АбыкIэ игу мызагъэу, тIури детIысылIэщ аби, мыр зыхуатхым къыпхуищIэнIауэ игу имылъми, зэрытха щIыкIэм и хьэтыркIэ къригъэщIэнщ, хужыпIэну, сыт и лъэныкъуэкIи дагъуэ зимыIэжыну къысфIэщI тхыгъэ къыхэтщIыкIащ. «КъыхэтщIыкIащ» жысIэ щхьэкIэ, япэ стхам щыщу бжыгъэхэмрэ факт зыбжанэрэ фIэкIа къыхэнэжауэ къысхуэщIэжыркъым. «Си Iуэхущ иджы абы къигъазэмэ!» – жысIэу Шортэным хуэсхьыну сыщеIэм, Заур сыкъегъэувыIэ:
– Ей, зэ догуэ, – жи. – Мыбы псом я щхьэр къытщыгъупщэрт: Аскэрбий мыпхуэдэ цIыкIуфэкIухэм емыплъыщэу блигъэкIынущ, абы мыхэр къридзащэркъым. Ауэ директорым хиудыжын хуэдэу щымыщ гуэр, ари нэм къыщIэмыуэнкIэ Iэмал имыIэу, зыщIыпIэ деж хэттхэн хуейщ.
ЖиIэнур къыщызгурымыIуэм, Заур погуфIыкIри, и фIэщрэ гушыIэрэ умыщIэну къыпещэ:
– Уэ иджыри ущIалэщи, ахэр пщIэркъым: мыпхуэдэ тхыгъэ хущIэпхьэмэ, дэтхэнэ къулыкъущIэшхуэри, къалэмыр IэщIэлъу къеджэнурэ, Iэмал имыIэу, зыщIыпIэ деж езым и цIэкIэ зыгуэр е хитхэнущ, е хитхъыкIынущ – ар щыкъулыкъущIэкIэ, уэр нэхърэ зэрынэхъ губзыгъэм щыхьэт хуэхъун хуэдэу. ЩIэдиректорыр аращ. Уэ къофIэкIыу щытыныр къулыкъущIэ къалэнхэм ящыщ зыщи, дагъуэ зыхуищIын гуэр къимылъагъурэ, – тхьэ сыгъэIэ, нэхъ мыхьэнэшхуэ зиIэу къыпфIэщI гуэр хикъутыкIыным зыри хэмылъкIэ. Иджы дэ тщIэнуращ: зы делагъэ гуэр хыдотхэри, ар мобы къыIэщIэлъагъуэмэ, «хъуакъэ ар!» жиIэнщ, къалэм плъыжьыр и хьэзырщи, «ди щыуагъэр» хикъузэуэ иритхъыкIынщ, – езыми игу зэгъауэ, дэри дызыхуейр къыдэхъулIауэ Iуэхур зэфIэкIыжынщ. «Трегъэдзэж иджы машинисткэм!» – жиIэрэ къыпхуидзыжмэ, узыхуей псори текстым къыхэнэнщ.
Апхуэдэуи дигъэщIауэ щытащ, икIи зэрыжиIа дыдэу хъури, ди тхыгъэр дызэрыхуейуэ пхыкIыгъащ. * * *
Зэгуэрым Зауррэ сэрэ зэгъусэу сымаджэщым дыкIуэн хуей хъуат. Ди лэжьэгъу, нэмысышхуэ псоми зыхуащI Аулъэ Сариет дыщIэупщIэну арат. ДыкIуэну щызэдухылIа зэманым и пэ къихуэу Заур къызоджэ:
– Iэдэм, – жи, и фIэщрэ гушыIэрэ зэуэ къыпхуэмыщIэну, – укъыщалъхуам щыгъуэ сыщIэгуфIар, зэгуэр сыхуей щыхъум бэзэрым згъэжэнщ, жысIэри арат. Сариет хуэтхьын гуэрхэр къэщэху.
Бэзэрым унэмысу тыкуэн Iэджи щыIэт, ерыскъы хъарзыни щIэлът, ауэ Заур си гум илъыр къриджыкIа хуэдэ къызэплъри къыпищащ:
– Зыгуэрым и деж щIэупщIакIуэми хьэщIапIэми ущыкIуэкIэ, псом я щхьэр гуапагъэращ. УзыщIэупщIэм и гуапэ пщIын щхьэкIэ, уи зэманым щыщу лейуэ зы сыхьэти гъэкIуэд, зы сомкIи нэхъыбэ хэлъхьэ – абы щхьэкIэ изи ныкъуи ухъужынукъым. Ауэ умыщхьэхыу щыIэм я нэхъыфIыр къэплъыхъуэрэ хуэпхьмэ, ар уи псэм къыбгъэдэкIыу зэрыхуэпщIар къыгурыIуэнущ. Мыр ахъшэщ, кIуэи бэзэрыр къызэхэкIухь, телъым я нэхъыфIыр къэгъуэти къэщэху – зэмылIэужьыгъуэу, теплъэкIэ дахэу, пшхынкIэ гуакIуэу, ди гуапагъэр Сариет хущхъуэ хуэхъун хуэдэу.
Мыхьэнэшхуэ имыIэу къыпфIэщIынущ а къэхъугъэ цIыкIум, ауэ ар гъащIэм и зы хабзэу пхэлъынкIэ щыпкъагъэщ: абы зэи ущигъэуэнукъым, 8
уи щхьэм и пщIэри игъэкIуэдынукъым. Апхуэдэ цIыкIуфэкIуу къытфIэщIхэращ лIыфIымрэ къызэрыгуэкIыу, мыфI-мыIейуэ дунейм тетщ жыхуаIэмрэ зэрызэщхьэщыкIыр. Зыр щIэх дыдэу адрей псоми яхогъуэщэжри, ущыхуэзэм деж сэлам епхыу, ухуэмызэми, зэи уигу къэмыкIыжу мэхъу, адрейр плъагъумэ ущыгуфIыкIрэ, щумылъагъуми уи гум хуабэу къэкIыу къонэ.

И гур зыхыхьэ Iуэху щищIэм деж, и лIышхуагъым емылъытауэ, Заур IэпсынщIэ-лъэпсынщIэ хъурт, и нэхэр къызэщIэлыдэрт. Мис апхуэдэ щытыкIэм иту сыщIохьэ зэгуэрым абы и кабинетым. Сэ сщIэрт езым къызжиIэху ищIэмкIэ сыщIэупщIэну зэрыфIэмыфIынури, абы теухуауэ зыри жысIэркъым, нэгъуэщI гуэрхэм сытопсэлъыхь, ауэ къызэрызгъэхэшэн щIыкIэм сощэ. Апхуэдэурэ тIэкIу дэкIауэ, езым кърегъажьэ:
– ПщIэжрэ, Елбэрд Хьэсэн теухуауэ ныбжесIэжу щытахэр? Абы хуэдэ цIыху пэжрэ Iэдэб дахэ зыхэлърэ сэ куэд сыхуэзакъым. И фIыщIи стелъщ. Мыхэр плъагъурэ – абы и тхыгъэхэращ. АдэкIэ-мыдэкIэ къуэлъхэщ, ящыгъупщэжауэ, зиунагъуэрэ. Ахэр зы тхылъ щIауэ лIыфIым и фэеплъу дунейм къытегъэнэжамэ арат, ящымыгъупщэжыпэ щIыкIэ. АпхуэдэлI и щIэин хэбгъэкIуадэ хъунукъым…
Илъэсым и кIэухт, планыр зэрывгъэзэщIар, жаIэрти дызэрахуэрт, псоми я гурыгъузыр илъэс лэжьыгъэмкIэ къэпщытэныгъэм къызэрикIынрат. Сэри нэхъыбэм сахуэдэти, си гугъаращ си нэхъыжьым гъэ дызыхуэкIуэм и планхэм зыгуэркIэ хигъэхьэн Iуэху зэрихуэу. АрщхьэкIэ зэхызох абы и псалъэм къыпищэу: – Мис, згъуэта тIэкIур зэхуэсхьэсащ, иджы мыхэр тедзэным хуэгъэхьэзырын хуейщ. Мыбы Хьэсэн и щIэныгъэ лэжьыгъэхэри, хьэрыпыбзэкIэ тхауэ зэридзэкIахэри, IуэрыIуатэу итхыжа уэрэдыжь, хъыбар, псалъэжьхэри, сабийхэм щхьэкIэ езым итхахэри щызэхэлъщ. Ахэр зэхызодз, гъэнэхуэн хуейхэр соубзыхуж, псалъэ мыгурыIуэгъуэхэр къыхызотхыкIри я мыхьэнэхэр къызолъыхъуэ. Куэд дэмыкIыу схуэухыну согугъэ.
Абы и ужькIэ зыкъом дэкIащ, Заур ди лэжьэгъухэм ящыщхэм зэ зым зыгуэркIэ еупщIу, зэ нэгъуэщIым еупщIу, архивым щIэсу, тхылъ Iэджэ къызэригъэдзэкI-нызэригъэдзэкIыу, и пщэрылъ планыр щыгъупщэжауэ пIэрэ, жыпIэну. Ауэ абы зэи зыри щыгъупщэртэкъым: и пщэ дэлъ лэжьыгъэр пIалъэ къагъэувам ирихьэлIэу щимыгъэзащIэ зэи къэхъуркъым. Мы зэми планри щIигъуу игъэзэщIауэ къыщIэкIащ, къинэмыщIу, Елбэрдым и Iэужьхэр щызэхуэхьэсыжа тхылъышхуэри стIолым къытрилъхьащ.
А тхылъыр езым и жэрдэмт, план лэжьыгъэм хэттэкъыми, тедзапIэм гонораркIэ къыщыдигъэкIащ. МащIэми куэдми къратар сэ сщIэркъым, ауэ сызыщыгъуазэращи, зэрызэкIуэцIылъу Хьэсэн и унагъуэм яхуихьыжащ, абы езым и гуащIи хэлъ, езыми ехьэжьауэ мылъкушхуэ имыIэрэ пэт.
Абы хуэдэ дыдэу, нэхъапэжкIэ Заур, зэманыфIрэ гуащIэшхуэрэ тригъэкIуадэу, КIуащ БетIал и щIэину къэнар зэщIикъуэжщ, зэхидзыжщ, тебдзэ хъуну хэлъыр къыхихри тхылъитIу къыдигъэкIыжауэ щытащ, гонорарым щыщуи зы сом и унэ ихьакъым, псапэхуэщIэу сщIащи, зыхуэсщIам и псэм Тхьэм лъигъэс, жиIэри.
Езым илъэс пщIы бжыгъэкIэ къыдэлэжьа, сэри зи унафэ сыщIэту лэжьэн щIэздзауэ щыта Шортэн Аскэрбий дунейм щехыжам щыгъуэ ко- 9
миссэ къызэрагъэпэщат а щIэныгъэлI цIэрыIуэм, тхакIуэшхуэм и Iэужьхэр зэгъэзэхуэнымкIэ. Дауи, япэу зызыхуагъэзар Заурт. Ауэ абы мыпхуэдэу къигъэуващ: Iэдэм дэрэ дызэгъусэнущ, дэ тIум дызыхуей дыдэхэр гъусэ тщIыжынущ, жиIэри. ИкIи дэ тIур илъэс нэблагъэкIэ, тхьэмахуэм щыщ зы махуэ хухэхауэ, Шортэнхэ я унэм дыщылэжьащ. ТхакIуэм къыщIэна Iэрытххэр зэхэддзу папкэ щхьэхуэ-щхьэхуэ щыдэтлъхьэм, 184-рэ хъуащ. Апхуэдиз лэжьыгъэ пхуэзыщIэн, Заур хуэдэ мыхъумэ, цIыху щыIэу фIэщ щIыгъуейщ. Заур и лIыгъэ хэлъу иужькIэ къыдэкIыжауэ щытащ Шортэным и лэжьыгъэ къытрамыдзахэр зэрыт монографиерэ «Бгырысхэр» романым и кIэух томымрэ.
Дэ IуэрыIуатэ зэхуэтхьэсу къуажэхэр къыщызэхэткIухьхэм щыгъуэ Заур тхылъыжьи къилъыхъуэу щытащ. Ар зы илъэскъым, илъэситIкъым. Ауэрэ, къигъуэтахэм яхэплъэжурэ, хъунщ иджы, щыжиIэм, абы и мурадыр наIуэ къэхъуащ: я цIэхэр зэзэмызэ къраIуэ щхьэкIэ, хуэфащэ лъапIэныгъэ зи щхьэм лъымыса узэщIакIуэшхуэхэу Дым Iэдэмрэ Цагъуэ Нурийрэ я Iэужьу щыIэр зы ищIу къыдигъэкIыжыну арат. Куэдрэ елIэлIащ ар а Iуэхум, гуащIэшхуэ дыди тригъэкIуэдащ. ИкIэм-икIэжым, сриджэри: «Мыр хьэзыр хъуауэ къысфIощI, ауэ редактор хуейщи, абыкIэ уэ сыпщогугъ», – къызжиIащ.
Си дежкIэ ар щIыхьышхуэт, дауи. Тхылъыр сыткIи уардэ хъуат. Япэрауэ, абы мо узэщIакIуэ гъуэзэджэхэм я щIэину узылъэIэсын псори щызэхуэхьэсат. ЕтIуанэрауэ, абы япэ дыдэу къэугъуеярэ гъэщыпкъэжауэ щыгъэнэхуэжат КъуэкIыпIэ лъэныкъуэмкIэ къикIыу ди лъэпкъым къылъэIэса щIэныгъэм и нэхур зыхуэдэр, ар зы Iыхьэшхуэу Урысеймрэ Европэмрэ я лъэныкъуэкIэ къикIым зэрыгуэувэр. ЕтIощIанэ лIэщIыгъуэм и пэхэм къэбэрдей къуажэ щыIауэ къыщIэкIынкъым хьэрып хьэрфхэмкIэ адыгэбзэкIэ тхам къеджэф гуэр зыдэмыса. Дымымрэ Цагъуэмрэ хьэрып зэрыбыр зи лъабжьэу зэхалъхьа адыгэ Iэлыфбейр щIэх дыдэу куэдым къащтат, икIи абыкIэ къыдэкI тхылъхэмрэ япэ адыгэбзэ газетымрэ еджэн щыIэ хъуат. Лъэпкъыр щIэныгъэ гъуэгу теувэнымкIэ ар ямылейуэ Iуэхушхуэт. Мис ахэр хэлъщ джылъ зырызурэ Налом къилъыхъуэжу зэIуищэжа тхылъ гъуэзэджэм.
Ауэ, зэрыжаIэщи, емрэ фIымрэ зэлъэпагъщ: гукъэкI къабзэм къыхэкIа лэжьыгъэм мыщхьэмыпагъэ ин дыдэ кърикIуауэ щытащ. А лэжьыгъэм и мыхьэнэр къагурыIуа щхьэкIэ, зи гум темыхуа зыбжанэ къыкъуэкIащ, апхуэдэ къэхъуныр дигу къэмыкIыххауэ. КъызыгурымыIуэу щхьэрыуари мащIэтэкъым. Абы щыгъуэ дауэгъу къытхуэхъуауэ щытахэм я уэчылу сэ иджы сыкъэувыжыфынкъым, апхуэдэ гукъыдэжи сиIэкъым, ауэ абыхэм я Iуэху еплъыкIэр дыдейм тынш дыдэу щIытемыхуами щхьэусыгъуэ иIэр пэжщ. Япэрауэ, псори дызыщIапIыкIа гъэсэныгъэ системэм жиIэрт революцэм и пэкIэ лъэпкъ псори кIыфIыгъэм хэтауэ, зы нэхугъэ гуэр абыхэм я гъащIэм къыхэщыжмэ, абы УрысеймкIэ мыхъумэ, нэгъуэщI къэкIуапIэ имыIауэ. Псом хуэмыдэу, кIыфIыгъэм и нэхъ гуащIэр къыщежьэу жыхуаIэр КъуэкIыпIэ къэралхэмрэ муслъымэн динымрэт. А лъэныкъуэмкIэ узэщIыныгъэ гуэррэ щIэныгъэ щыпкъэрэ къыщежьауэ зи фIэщ хъур мащIэ дыдэт, щыгъуазэу щытыр нэхъ мащIэжт. Абыхэм я нэхъыбэри шынэ узым зэщIиIулIати, пэж жаIэну тегушхуэртэкъым.
Абы нэхърэ нэхъ Iуэхужрати, къэрал псом бжьыпэр щызыIыгъ идеологием и еплъыкIэм ирилажьэу илъэс пщIы бжыгъэкIэ IэнатIэм пэрыта щIэныгъэлI гуэрхэм игъащIэ лъандэрэ зэтрагъэса я теориехэмрэ Заур игъэхьэзыра тхылъым кърикIуэ щытыкIэмрэ куэдкIэ зэщхьэщыкIыр- 10
ти, пшахъуэ зэфэзэщу ягъэпса унэ лъабжьэр псым зэрыщIихым хуэдэу щIилъэсыкIырт.
Ещанэу, щIэныгъэлI дэтхэнэми фIыуэ къыгурыIуэу щытакъым УзэщIыныгъэ (Просветительство) жыхуаIэ зэщIэхъееныгъэшхуэр диным зэрыхущыт дыдэр: узэщIакIуэхэр щхьэмыгъазэу атеист защIэу щытауэ, щытыни хуеяуэ къафIэщIырт. Пэжырати, абыхэм диным гъащIэм щиубыдыпхъэ Iыхьэр ягъэнахуэрэ, дин Iуэхур зы Iыхьэу, дуней Iуэхухэр цIыху акъылкIэ зэгъэзэхуапхъэу зэрыжаIэр зыми игу къэкIыртэкъым. Ар зыхащIэным и пIэкIэ политикэр зи гъуазэ атеизмэм, диныр зыкIи мылъытэным еса ди «критикхэм» Бахъсэн узэщIакIуэхэр динырылажьэ къызэрыгуэкIыу мыхъумэ, нэгъуэщI зыгуэру къафIэщIыртэкъым. Дин тхылъ къыщыдагъэкIкIэ, диным щемыбэнкIэ, ахэр езыхэри зыпылъыр диным и пропагандэ закъуэрщ, апхуэдэу щыхъукIэ, щIэныгъэм и бийщ, жаIэу арат зэралъытэр. Диным щIэныгъэ щыпкъэр игъэкъабылу абыхэм ягу къэкIыххэртэкъым.
Абы нэмыщI, мыпхуэдэри хэлъащ – тхылъыр зыгъэхьэзыра езы Заур зы щхьэусыгъуэ гуэркIэ фIыуэ зымылъэгъуаи, ягукIэ къыхуэбзаджэхэри щыIэт. Иджы абыхэм Iэмал ягъуэтат лIы щыпкъэм лъакъуэпэщIэдз хуащIыну.
КъызэрысфIэщIымкIэ, ди щIэныгъэрылажьэхэм, егъэджакIуэхэм, щIэныгъэ гъуэгу теувагъащIэхэм нобэми нэсу къагурыIуакъым Нало Заур игъэхьэзыру къыдэкIауэ щыта а тхылъым мыхьэнэуэ иIэр. Абы къыщыгъэнэхуащ адыгэ лъэпкъ культурэм (иджырей жыIэкIэу – щэнхабзэм) и тхыдэм щыщ зы Iыхьэшхуэ дыдэ. АтIэ, ар нобэми куэдым къащыгурымыIуакIэ, илъэс 25-27 и пэкIэ къызыгурымыIуахэм губгъэн яхуэпщI хъун!
ЩIэныгъэрылажьэр гъащIэм япэ ищу къыщыщIэкIыр зэкъым, апхуэдэр куэдрэ къохъу. Къэхъу щхьэкIэ, абы нэщIэбжьэ къыхэзыххэри мащIэкъым. Заури къыжьэхэмыуэу къэнакъым зи гугъу тщIы лэжьыгъэм и жьы пхъашэ. Ауэ Налом мыбдежми щыдигъэлъэгъуащ лIым къыхиха гъуэгур ихъуэж зэримыхабзэри, зи щхьэ пщIэ хуэзыщIыжыр къызэримыкIуэтри. И узыншагъэм щыщи хилъхьащ, ныбжьэгъу зыкъыхуэзыщIу щыта Iэджи абы щыгъуэ фIэкIуэдыпащ, Заур и закъуэу утыкум къранауэ къыщыфIэщIыжаи къэхъуащ, арщхьэкIэ къахуигъэкIуэтакъым. Ари дэ нэхъыщIэхэм дежкIэ абы и IуэхущIафэ дерсщ.
Шэчыншэщ а зэманым и нэгу щIэкIахэм я хьэкъышхуэ зэрыхэлъым Налом и узыншагъэр зэрыдэкIуэщIами, иужькIэ и къалэн нэхъ лъапIэ дыдэр – къэлэмкIэ лэжьэныр, къигъанэу жылагъуэ зэщIэхъееныгъэм зэрыхыхьами. И щхьэр ирагъэужэгъущат нэрылъагъуу къуаншэм и телъхьэу сыт щыгъуи къэув къулыкъущIэ купщIэ нэфхэм. Куэдым ягу иримыхьынкIэ хъунущ мы жысIэнур, ауэ сэ зэи сфIэкъабылакъым зи псалъэр дыщэ и уасэ тхакIуэ уардэм Тхьэ лъапIэм къызыхуигъэщIа и IэнатIэр къигъанэу политикэм зэрыхыхьар. Япэрауэ, а зыпэрыува Iуэхур абы хуэдэу, мынэхъыфIыжу щытмэ, зезыхьэфын щыIэнут. Ауэ щIэныгъэмрэ литературэмрэ хищIыхьыфыну щытам хуэдэкIэ абы и пIэм ибгъэувэн щыIакъым. ИкIи абы къалэмкIэ имыщIэу къэна къомым, кIэлъыIэбэжкIэ, езыри лъэIэсыжакъым, нэгъуэщIми апхуэдэр хузэфIэкIакъым. Мис ар дэ псоми ди зэхуэдэ дерсщ: лъэпкъым набдзэ хуэхъун хуэдэу талант уардэ зиIэ цIыхум дызэдыхуэсакъыу щытмэ, дэ зэхэщIыкI зиIэ лъэпкъ дыхъуу аращ, ар къытфIэмыIуэхурэ – абы щыгъуэм мы дунеижьу зи щIыгум куэд щызэблэзыхъум дэри, зэрылъэпкъыу, дызэблихъуну 11
игъуэ хъуауэ жыIи, ущыуэнукъым… Апхуэдэр къэмыхъун щхьэкIэ, дызыхуэсакъыжын хуейщ.
Мы гъащIэм лъэкIыныгъэ гуэр щызиIэхэр Заур къыхуэсакъыу щыщымытар абы щыгъуэ и закъуэтэкъым. Налохэ я лъэпкъ хьэлу къыщIэкIынт жьэ нахуэу, щхьэмыгъазэу щытынри, абыхэм ящыщу нэхъ дэкIуэтеяхэр 1936-1938 гъэ «террор плъыжьым» ихьащ. Сыбыр гъуэгур зылъысахэм яхэхуащ Заур и адэмрэ и къуэш нэхъыжьымри. Абы къыхэкIыу, ар езыр «лъэпкъым и бийм и бын» дзыр телъу къэхъуащ – дэнэкIэ зимыгъэзами, дэгъэзеигъуэм IуагъащIэу, хьэ гъуэгур кърату, нэгъуэщI зыгуэрхэр ираджэурэ здыщIашэм ар ауэ щIамыгъэплъэным ярейуэ. ИтIанэми, абы ерыщагъ хилъхьэри, жагъуэгъухэр къыкIэрыщIауэ школыр къафIиухащ, щIагъэхьэну хуэмейуэрэ еджапIэ нэхъыщхьэм щIэтIысхьащ, «мы евгъаджэр зи быныр лъэпкъым и бийщ», жаIэу бзэгу къахь зэпытурэ, институтыр къиухри абы егъэджакIуэу къыщынэжащ. ЩIэныгъэрылажьэ, тхакIуэ Iэзэ хъуа щхьэкIэ, нэгъуэщI зыгуэрхэм тыншу къаIэрыхьэ фIыгъуэ Iэджэр абы къылъысыхакъым, къылъысын щыхъукIи хуэдищ гуащIэ тригъэкIуэдащ.
ГъащIэм и бжьыр къызытехьэлъэ дэтхэнэми езым и Iэмалхэр иIэжщ. МащIэкъым апхуэдэ хьэлъэм къигъэшу жыIэдаIуэ-IуэхутхьэбзащIэу къанэр, зи губампIэр фадэкIэ зыгъэтIысыр, хьэмэрэ и гугъэр фIым хихыжрэ езыр-езыру хуэмурэ ужьыхыжыр. Налом мыбдежми лIыгъэ къигъэлъэгъуащ: тхылъ еджэныр и акъылымрэ талантымрэ зыужьыныгъэ гъуэгуу къахуигъуэтри, ди хэкум ис литераторхэми еджагъэшхуэхэми къахуэщхьэпэлъагэ хъуащ, сыт и лъэныкъуэкIи нэсу зыхимыщIыкI Iуэхугъуэ уигъэлъыхъуэну. Ар сыхьэт бжыгъэкIэ зэпыу имыIэу къыпхуеджэфынут Саади, Хайям, Фирдоуси, Низами сымэ я усэхэм, езыр ядэпсэуам хуэдэу я гугъу къыпхуищIыфынут Леонардэ да Винчи, Микеланджелэ сымэ, е Сезанн, Гоген, Модильяни сымэ я гъащIэмрэ сурэт щIыкIэхэмрэ. Ар хьэлэмэту щыгъуазэт японхэм я лъэпкъ театрым и хьэрискхъуэрисхэмрэ тхыдэмрэ, ижьрей китайхэм я поэзиемрэ философиемрэ, хьиндхэм я мифологиемрэ эпосымрэ, европей архитектурэм и тхыдэмрэ импрессионизмэм и хэкIыпIэ Iэмалхэмрэ. Абы къыхэкIыу, Налом и деж щыпэкIурт искусствэм и пкъыгъуэ куэдым хуэлажьэ цIыхухэр – сурэтыщIхэри, драмэм и артистхэри, уэрэджыIакIуэхэри, пшынауэхэри, тхыдэм, этнографием, бзэм, IуэрыIуатэм, литературэм елэжь щIэныгъэлIхэри. Абыхэм яхэтт адыги, балъкъэри, урыси, нэгъуэщI лъэпкъхэм ящыщ Iэджи – зэхэгъэж лъэпкъ щыIэтэкъым, щыIэм и пщалъэр талантырат…
Культурэм и тхыдэм щыгъуазэхэм къагъэсэбэп «Ренессансым и цIыху» терминыр, сыт хуэдэ Iуэхуми куу дыдэу хэзыщIыкI жыхуаIэу. Апхуэдэхэр япэм нэхъыбэ хъууэ щытауэ къозыгъэлъытэ щхьэусыгъуэ щыIэщ. Сыту жыпIэмэ, пасэхэм щыгъуэ литераторхэм хьэмэрэ гъуазджэм лэжьыгъэкIэ пыщIахэм я мызакъуэу, щIэныгъэ нэхъыщхьэ зиIэ дэтхэнэми, уеблэмэ гимназие къэзыухахэм я нэхъыбэми фIыуэ хащIыкIырт литературэм, театрым, сурэт щIыным, архитектурэм, музыкэм – жаIэм ущIагъэдэIуфын хуэдэу, ущIэдэIуми акъыл къыхэпхыну. Нобэ, зэрытлъагъущи, адрейхэм я гугъу дымыщIыххэу, литературэмкIэ доктор диссертацэ пхызыгъэкIа щыIэщ, езым и темэ закъуэм утекIрэ и лэжьэгъу гуэрым еймкIэ уеупщIамэ, школакIуэ нэхъ Iэзэхэм ящIапхъэм нэхърэ нэхъыбэ щIэныгъэу зыдумылъагъунхэр. Ди литературэхутэхэм IуэрыIуатэм, музыкэм, сурэт Iуэхум хащIыкIышхуэ щыIэкъым, фольклористхэм литературэр ящIэн хуейм щыщу ябжыркъым, тхыдэджхэр поэзиемрэ музыкэмрэ пэIэщIэщ… Мис 12
апхуэдэу допсэу, лъапэнэху тIэкIу тлагъуу щытмэ, нэгъуэщI дыхуэмейуэ. Нало Заур абыкIэ нэгъэсауэ Ренессансым и цIыху пэрыт зыхужыпIэ хъуну къэнэжа закъуэтIакъуэхэм ящыщ зыуэ щытащ, абы и ужькIэ хуэдэ къэмынэжахэнкIи хуэIуа щымыIэу.
Сэ жысIэну сыхуейкъым а лIы щыпкъэр мыгъуагъэ хуэмызатэмэ, апхуэдэ щIэныгъэшхуэ зыIэригъэхьэну щымытауэ. Хэт ищIэн, абы и гъуэгур нэхъ зэлъыIухарэ и зэманым ирихьэлIэу зыхуей псори игъуэтауэ щытамэ, ар иджы зи цIэр щыжаIэкIэ, къэралзехьэхэр зыхуэтэдж тхакIуэ хьэмэрэ щIэныгъэлI къыхэкIынкIи хъунт. Ар щIыжытIэн щхьэусыгъуэ дыдолъагъу абы и акъылым кууагъыу хэлъам, гуащIэу иIам, Iуэху зыпэрытым щигъэлъэгъуа лIыгъэмрэ зэхэщIыкI куумрэ ди нэр хуэдмыуфIыцIмэ. Ауэ хузэфIэкIари нэхъыщIэхэм ди дежкIэ лIыгъэм и щапхъэщи, дерс хьэзырщ.
Зэгуэрым абы и деж сыщIыхьат. Ар гупсысапIэ хэту, и щхьэр и жагъуэу щыст.
– Махуищ хъуащи, къикъ къысхуитхъэркъым, мы уэрэдыжьхэм я систематикэр схузэхуэгъэхъуркъыми, сеукI, – жеIэр абы.
Дыпсалъэурэ дыздэщысым, сэ хьэкъыу къэслъытащ ар гъуэгу пэж зэрытетыр, системэу зэхилъхьари зыхэплъэ Iуэхугъуэм хъарзынэу зэрыхуэкIуэр. СигукIэ згъэщIэгъуащ, мыбы къихутапхъэр и Iэрылъхьэрэ пэт, зригъэщIэгъуэкIыу иджыри зыгуэр къыщIилъыхъуэжыр сыт, жысIэри. Си гугъэт абы сэ къызжиIа концепцием пыплъхьэжын хуей щымыIэжыну. Ауэ щIэныгъэлI зи фIыгъуэм ищIэрт къэхутэныгъэр щIыгум къытещым зэримызакъуэр, атIэ къэгъэнэхуапхъэм и нэхъыбэр къэтIэщIын хуейуэ зэрыгъэпщкIуар. Зэманыр кIуэрт, лэжьыгъэр Москва егъэхьын хуейуэ пIалъэр икIырт, ауэ Налом и тхыгъэр иухатэкъым. Езым ныбжькIэ нэхъ хуэхъуу ар жезыIэфын гуэрым Заурыр щыхигъэзыхьым, мыр жэуапу къритауэ щытащ: «Ей, си ныбжьэгъужь, сыт хуэдэ Iуэхуми зэрыщIэупщIэнур, кудрэ ящIа, жаIэукъым, атIэ – хэт ищIа, жаIэущ. Сэ сщIам сриукIытэжыну сыхуейкъым, щызух сухынщ». И пщэ илъ Iуэхур тIэкIу игъэгувэ хуэдэу къытщыхъуами, лэжьыгъэ дэгъуэ ищIауэ щытащ. ИкIи абы утыку кърилъхьа Iуэху бгъэдыхьэкIэр сэ япэу къызэрызжиIауэ щытам IэджэкIэ ефIэкIырт. Мис а нэхъыфIыр къилъыхъуэным щхьэкIэт Заур гуащIэмрэ зэманымрэ щIыщымысхьар. Ар нэгъэсауэ щIэныгъэлI щыпкъэм, еджагъэшхуэм и нэщэнэщ.
Иужь зэманым сэ къыслъысахэм ящыщ зыщ Заур илъэс пщIы бжыгъэкIэ зэлэжьа тхыгъэшхуэ «ДжэгуакIуэ институт» зыфIищыжам и щIэныгъэ редактору сызэрыщытар. Пэжыр жысIэнщи, абы си цIэр ауэ сытми тету аракъым, си гуащIэу хэлъыпхъэм хуэдиз абы хэлъу солъытэж. Ауэ езы авторми редактор ухуэхъукIэ уи щхьэр лъапIэ зыщIын тхыгъэ къигъэтIылъат. Псалъэм папщIэ, ар тедзапIэм къыщIэкIа нэужьщ сигу къэкIыу къыщыспщытэжар: тхылъым мин бжыгъэу хэтщ цитатэхэмрэ авторым тегъэщIапIэ ищI лэжьыгъэцIэхэмрэ! Зы псалъащхьэм къыдэкIуэ напэкIуэцI тIощIрыпщIым тегъэщIапIэу щэм щIигъу къыщыхьауэ узрихьэлIэ иIэхэщ тхылъым. А къомыр щIэбджыкIыни, уи гум ибубыдэни, дэтхэнэ зыри къызыхэпхар тэмэму гъэлъэгъуэжыни хуейщ. Сэ си лэжьыгъэ гуэрым тегъэщIапIэ куэд къыщысхьын хъумэ, бжыгъэхэр сфIызэхэзэрыхьурэ гугъу сызэрехьыр сщIэжырти, мо Iэрытх пIащэшхуэм редактор сыщыхуэхъум сышынэжат. Ауэ Налор апхуэдизкIэ IэкIуэлъакIуэти, тхылъ псом щIыпIэ зыбгъупщI нэхърэ нэхъыбэ къыхэкIакъым зэIубз щIыжын хуейуэ. 13
Пэж дыдэу, Нало Заур сыт имыщIами, узытеIэзэщIыхьыжын хуей и Iэдакъэ къыщIэкIакъым, ищI псори гъэтIысауэ, пыплъхьэн щымыIэжын хуэдэу, пIащIэрыщIэ лъэужь зыдэплъагъун гуэр хэмылъу – апхуэдэхэщ. Ар зэ зытетхыхьа къэхъугъэм Заур и ужькIэ жыпIэн къыщынэжыр зэзэмызэххэщ. Апхуэдэщ абы «Зауэ нэужь къэбэрдей поэзие» зыфIища монографиер, апхуэдэщ «Адыгэ уэрэдхэмрэ пшыналъэхэмрэ» серием и япэ, ещанэ, еплIанэ томхэм яхуитха пэублэ щыпкъэхэр. Апхуэдэщ Бахъсэн узэщIакIуэхэм я Iэужьхэр къыщыугъуеижа тхылъым дэщIыгъу къэхутэныгъэри, джэгуакIуэжьхэм яхуитха лэжьыгъэхэри, ди литературэм и тхыдэм хуэгъэпса и тхыгъэхэри. Ар сыт зэмани щIэныгъэ гъуэгу теувэнухэм я дежкIэ щапхъэ купщIафIэщ, зи ужь ихьа Iуэхур нэгъэсауэ гъэщыпкъэнымкIэ гъуазэщ. Мис апхуэдэ дерсхэр къыхызох сэ ди узэщIакIуэ уардэу дунейм тета нэхъыжь Iумахуэм и гъащIэм.
ЦIыхушхуэм и пщIэр нэгъэсауэ къыдгурыIуэж щыхъур ар тIэщIэкIа нэужьу зэрыщытыр къызыгурыIуэжыр адыгэхэм ди закъуэу щытатэмэ, узэрыадыгэм щхьэкIэ зыплIэж хъунт. Апхуэдэр псоми ди зэхуэдэ мыгъуагъэщ, ауэ ар гъэкIуэдыным ущIэмыхъуэпсмэ, ущIэмыкъумэ, уи цIыхугъэм кIэроху. Зэман дэкIынщи, ди лъэпкъым къыхэкIауэ, дэ дызэрыбауэ жьымкIэ бауэрэ дэ тщIэр къыддищIэу, ауэ Тхьэ лъапIэм дэ нэбгъузкIэ димыгъэлъагъун талант абрагъуэ зыхуигъэфэщауэ псэуа лIыр зыхуэдар къытпкърыхьэжынщи, и лIыгъэмрэ лъэпкъым щхьэкIэ илэжьамрэ зыхуэдизыр зыхэтщIэнщ. Абы щыгъуэм деж и лIыгъэм щыщ зыхэзылъхьэжыфын Тхьэм къытхигъэкI.
ГЪУТ Iэдэм,
филологие щIэныгъэхэмкIэ доктор, профессор. 14
Урыс-Кавказ зауэр зэриухрэ илъэси 150-рэ щрикъум ирихьэлIэу Михаил МАКЪ
Повесть
Си адэшхуэ Лохвицкий (Аджыкъу-Джэрий) З. П. и фэеплъу
«ЦIыху псори зы лъэпкъыу щытащ,
иджы зэбгрыкIащ армыхъу…»
СыкъыщызэфIэувам Закурдаевыр Iэнэм зэрыбгъэдэсыр слъэгъуащ, и бгъэр тIэтарэ и нэр плъыжь хъуауэ. Сэ къыспэплъэ хъунт. Iэнэм зы барщыбэ тетт, и щхьэр Iумыхауэ.
СыщIэкIри зыстхьэщIащ. Дыгъэм сигъаплъэркъым, абы пэлыд хыми сеплъыфыркъым. Си щIыбагъкIэ бгы лъагэм зыщеIэт. Бгы лъапэр мэз Iувщ. Тутынымэр зыщIэз пэшым згъэзэжащ. Закурдаевым шагъыр фалъэ къысхуишиящ, Iэнэм телъ нащэ фIэIури сигъэлъэгъуащ. Седзакъэри, нэхъ жан сыкъэхъужащ. Закурдаевым сеупщIащ:
– Афанасий Игнатьевич, сабий гъы макъ зэхэсхар пэж хьэмэ къысфIэщIауэ ара? ЦIыхубз щыIэ мыбы?
Закурдаевым и щхьэр ищIащ:
– ЩыIэщ.
Нобэ псэлъэгъуей хъуат ар. ИтIани, сеупщIащ:
– Фельдъегерыр дапщэщ щыщIэфлъхьэнур?
– ЩIэтлъхьакIэщ.
– Нышэдиби? – згъэщIэгъуащ сэ.
Закурдаевым фIэфI хъуакъым зэрызгъэщIэгъуар.
– Кхъэмащэр къэтIтIауэ ди хьэзырщ дапщэщи… Ром уефэнкъэ, Яшэ?
къыщIигъужащ:
Здакъым сефэн. И нэщхъыр зэхилъхьэри, ромыр иригъэхъуащ, ефэри – Псори зы мащэм иралъхьэн хуейуэ унафэ сщIащ. Хьэдрыхэ щызэхагъэкIынщ чыристэныр дэтхэнэрами.
Псори зралъхьэ мащэм сыщIэупщIащ: дауэ къызэрыбгурыIуэнур?
– Псори зэшщ, Тхьэращ псори къэзыгъэщIар.
Закурдаевыр къызэфIэуващ, къызэплъри жиIащ:
– НакIуэ, уэзгъэлъагъунщ.
Куэбжэм дыдэкIри, хы Iуфэм дыIухьащ. Кхъуафэхэр щызэхэтщ хы Iуфэм, хъурзэр ирадзыхауэ.
Фельдфебелыр ди ужь къиуващ. Щхьэпэлъагэт ар, гъурыбзэт, пщэ кIыхьт, и щхьэ гъумыр фIэсысыхьырт. Дунейр хуабэми, фельдфебелым цей Iув кIэщI щыгът. И бгырыпхым хъумпIырэр къыкIэрылэлырт.
– Фащэ щхьэ пщымыгърэ? – сеупщIащ абы. КIэлъыкIуэр. ПэщIэдзэр е 3-нэ номерым тетщ. 15
И нэр игъэупIэрапIэри, макъ псыгъуабзэкIэ жэуап къызитыжащ:
– Зиусхьэным хуит зыкъезгъэщIащ. Техьэгъуэ уз къызофыкI.
«Узыншэ яхэткъым, ныкъуэдыкъуэщ псори, – жысIащ сигукIэ, фельдфебелым сыкъыхуеплъэкIри. – Сэлэтхэр дауэ зригъэдэIуэфрэ афIэкIа фэ зытемытым?» Кхъуафэхэм си нэр ятенати, фельдфебелым къызгуригъэIуащ ахэр мыбдеж щыщIызэхэувар:
– Тырку кхъуафэщ ахэр, шэрджэс сабий щхьэкIэщ къыщIэкIуар.
– Шэрджэс ефщэрэ абыхэм? – згъэщIэгъуащ сэ.
– Аращ къызыкIэлъыкIуар, – фельдфебелым фIэфIыщэ хъуакъым абыкIэ сызэреупщIар.
Закурдаевыр къызэплъэкIакъым. Абы мэзымкIэ иунэтIащ, псынэм елъэри, нэхъ хуэм зищIащ, дэ къыдэжьэу. Псынэм адэкIэ къуацэ защIэт. СылъэщIыхьэжа нэужь, Закурдаевым зыгуэркIэ сеупщIын си гугъащ, ауэ и Iэр и жьэм IуипIэри сигъэпсэлъакъым. Мэзым къыхэщ гъэхъунэмкIэ Iэ ищIащ. БыдапIэ щащIым ираупщIыкIагъэнт мэзыр. Гъэхъунэм хьэдэр изт.
– Псори зы жылэм дэсащ, – жиIащ Закурдаевым.
Фельдфебелыр къытлъэщIыхьэжри къыдбгъурыуващ. И кIартIузыр щхьэрихри Iэпэжор ищIащ.
Зэрыхуэпам тепщIыхьмэ, гъэхъунэм илъхэр шэрджэст – цIыхухъуи цIыхубзи.
Хьэдэ къуаншэ хъуауэ гъэхъунэм щызэхэлът ахэр, хэт бгъукIэ, хэт гууэщIу, хэти ныбэгукIэ. Апхуэдиз хьэдэ зэтрихьауэ слъэгъуатэкъым зэи. Сыт зэрылIыкIар? ЩIыунэм къыщыуа гыным ихьамэ, я IэпкълъэпкъымкIэ нэрылъагъу хъунут. Фочышэми ихьакъым. Сыт узыфэ-тIэ ахэр зэрылIыкIар, – емынэ уз, тало? Дыгъуасэ хы Iуфэм къыщысщIихьа фырымэр къыздикIар къызгурыIуащ. Закурдаевым нэкIэ сеупщIащ. Гъэхъунэм щхьэпрыплъурэ жыжьэ плъэрт ар. ЗыкъригъэзэкIри, щэху дыдэу, мыбдей щызэхэлъ хьэдэхэм зэхахынкIэ шынэ хуэдэ, жиIащ:
– Псоми жэнэтыр къапоплъэ…
Даущыншэщ. Хыр мэпапщэ, зэхэпх къудейуэ. Гъэхъунэм бжьэмрэ бадзэмрэ изщ.
Уз зэрыцIалэ къэхъеинкIэ шынэрти, бгырысхэм я хьэдэхэр мащэшхуэ гуэрым иралъхьэрт. Закурдаевым и унафэти, бгырыс хьэдэхэм халъхьащ фельдъегерри. Сэ къызгурыIуакъым Закурдаевым апхуэдэу щIищIар. Фельдъегерым и щIэлъхьэкIэ хъуар унафэщIхэм я деж нэсмэ, Закурдаевым и щхьэфэм Iэ къыдалъэнтэкъым. Езыми ищIэ хъунт ар къызэремызэгъыр.
Фельдфебелым сеупщIащ:
– Чыристэнри муслъымэн хьэдэри зы мащэм иребгъэлъхьащ. Ар къе-
– Унафэщ, – абы къыфIигъэкIакъым фельдфебелым.
– Афанасий Игнатьевич, – сыбгъэдэкIуэтащ капитаным. – Къезэгъ си гугъэкъым. Фельдъегерыращ зи гугъу сщIыр.
Си псалъэр къыгурымыIуауэ фэ есплъащ капитаным. Къызэплъри, къыпыдыхьэшхыкIащ.
– Хьэдрыхэ щызэзэуэнукъым. Сэри сахэфлъхьэ, сыкъаукIмэ… Мащэм драхьэха нэужьщ псори дыщызэгурыIуэнур.
Си дамэр дэсшея фIэкI, зыри пэздзыжакъым. Мыбы Закурдаевым сыкъыщIишар къысхуэщIакъым. Сыкъежьэжын и пэ гу лъыстащ: бгызэгърэ? 16
рысхэм псоми я нэкIур дыгъэ къыщIэкIыпIэмкIэ гъэзат: узым ихьакъым ахэр – псэу щIыкIэ зэбгъурыгъуэлъхьащ.
Закурдаевыр гъэхъунэм ихьащ хьэдэхэм ебакъуэурэ. Iэ къысхуищIащ. СфIэмыфIыщэми, абы и ужь сиувэн хуей хъуащ. Хьэдэ себакъуэкъым сэ. КъапэскIухьащ. Фельдфебелыр ныскIэлъежьащ, бауэбапщэу.
Хьэдэхэм ящыщ зым шы пцIэгъуэплъ бгъэдэтт, и щхьэр иригъэзыхарэ и фIалъэ лъакъуитIыр щIигъэувыкIауэ. Фэ тетыжтэкъым шым. Уэдыбзэт, и дзажэналъэхэр къыхэщырт. Шым и фIалъэ лъакъуэр щIимыгъэувыкIамэ, джэлэну хъунт. И псэр хэтыху зейм щхьэщытын щхьэкIэт шыр щIиувыкIар. Хьэдэм къыпэскIухьри, шым сыбгъэдыхьащ, сытелъэщIыхьащ. Шым и нэпсым къызэпижыхьащ – абы гу лъыстащ сэ, нэпс ткIуэпситI-щы къыIэпыхури, удзым хэлъ хьэдэм и пыIэкум ихуащ.
АфIэкIа зысхуэIэжьэжакъым: хьэдэмрэ шымрэ сакъыбгъэдэкIыжри, Закурдаевым и ужь сиувэжащ.
– Афанасий Игнатьевич, – сеупщIын си гугъащ абы, арщхьэкIэ и Iэр и жьэм Iуилъхьэри, сигъэпсэлъакъым, еплъыха фIэкI. ХьэдиплI дрихьэлIащ дэ: лIыжь жьакIэху, и пыIэ къуацэр щхьэрыкъуауэ, зы фызыжь – абы и нэкIум цыхъар ипхъуат, и щхьэц тхъуар къыщIэщырт; щIалэ цIыкIу, хьэдэ къуаншэ хъуауэ. И бгъэр тIэтауэ зы цIыхубз, къыпыгуфIыкI къыпфIэщIынут ар, и хьэдэр мыдиижатэмэ. Сабий джанэ IэщIэлът цIыхубзым и зы Iэм, адрей Iэр щIэдзат… Сабийм нэкIэ сылъыхъуащ, ауэ ар къысхуэлъэгъуакъым. Армырауэ пIэрэ жэщым гъар. – Псори жэнэтым кIуэнущ, – жиIащ фельдфебелым.
ЩIалэ цIыкIур щылъщ. И щIыбыр сэ къысхуэгъэзауэ. ЛIыжьым сыщеплъым, сыкъэскIащ: ар Жьыбгъэ зея лIыжьым ещхьыркъабзэт. Троицкэм нэIуасэ къыщысхуэхъуа лIыжьми езгъэщхьащ.
ЦIыхубзыр дахэкIейт! И хьэдащхьэр апхуэдизкIэ щыдахэкIэ, тхьэIухуду щытагъэнщ щыпсэуам… 17
– Афанасий Игнатьевич! – аргуэру седжащ.
Абы зыкъригъэзэкIащ. Фызыжьым и хьэдэри хъеяуэ къысфIэщIащ. Сэ сыкъэщтащ. Сыкъащтэри, си лъэр зэщIэнащи, сыкъикIуэтыжыни схузэфIэкIыркъым. Фызыжьым и IэлъэщIыр зытрихащ. Къыдэплъейри, зыгуэр жиIащ.
– Хуиту дывгъалIэ фыкъытщхьэщыкIи, – хуэм дыдэу жиIащ Закурдаевым, сэ къызгурыIуащ абы фызыжьым и псалъэр урысыбзэкIэ зэрызэридзэкIар.
Фызыжьым и нитIыр сэ къыстриубыдауэ къысщыхъури, зезгъэзэкIащ. Адрейхэри къызэплъ къысфIэщIащ. Сызэрыхъуар сщIэжыркъым: фызыжьыр IэплIэкIэ къэсщтауэ къысщохъуж: фэмрэ къупщхьэмрэ хуэкIуат, псынщIабзэт, си нэгу къызэрыщIыхьэжымкIэ, гъэхъунэм къисхын си мурадагъэнщ. ЦIыхубз дахэкIейри къисхынут я псэм щеджэ гъэхъунэм – ноби къысхуэгубзыгъыжыркъым адэкIэ зэрыхъуар…
Хы Iуфэращ зыкъыщысщIэжар, быдапIэм пэмыжыжьэу. Закурдаевым си щхьэр къыщIиIыгъэт, фельдфебелым псы къыстрикIэрт.
– ЗытхьэщIыжи, къэтIыс, – къызжиIащ Закурдаевым, зыкъызэрысщIэжар щилъагъум.
Си щхьэм итыж щыIэтэкъым, сызэхэукIат, сешати, жыгым зезгъэщIащ. Закурдаевыр къызбгъэдэтIысхьащ, и ромыр къысхуишиящ: – ЕIуб, нэхъыфI уищIынщ.
Ромым сыхэфащ.
Фельдфебелыр IукIыжащ, зэ къызэплъэкIыжри. Закурдаевым фалъэр игъэщIеящ. СемыупщIкIэ ягъэ кIынутэкъым – псори къызгурыIуащ.
– Гъэхъунэм илъахэм Тыркум кIуэн мурад ящIауэ арат. Я жылэ тхьэмадэрат зыукъуэдияр. ЩIэх зригъэдэIуэфакъым. Иужьым къытригъэхьащ – кIуапIи жапIи яIэжтэкъым, хэплъэгъуэ хъуат я Iуэхур. Гъуэмылэ къыздрахьэжьэри, бгым къикIащ. Тыркум зыри къащыпэплъэртэкъым абыхэм – иужькIэщ къыщащIар: я лъэпкъэгъу гуэрым къигъэзэжати, абы къажриIащ жэнэт къазэрыпэмыплъэр. Тыркум нэсар аскэрхэм къаувыхьауэ шхын щхьэкIэ зэтолIэ. Дауэт узэрыкIуэнур, ар зэхэпхауэ?.. Зэхэгъуэлъхьэжауэ я псэм йоджэ – нэгъуэщI къахуэнэжакъым. Я тхьэмадэм кIэбгъу зищIыжащ: и закъуэ Iэпхъуа Тыркум хьэмэ Псыжь зыщигъэпщкIуа? И къуэр ди деж къигъэкIуащ, дзэм хыхьауэ къулыкъу ещIэ, срихьэлIауэ щытащ, соцIыху. Ахъмэтыкъуэщ и унэцIэр, прапорщик хъуащ. Шууейщ, щхьэмыгъазэщ. Плъагъурэ зэрыхъур, Яшэ?
– ГъущIэгъу щхьэ къыхуамыщIрэ тыркухэм – зэрызэтелIэр ялъагъуркъэ? – сеупщIащ Закурдаевым.
– КуэдыIуэ зэрыгъэхъуащ… Дзэм хагъэхьэн щхьэкIэ минищэ хуэдизт зыхуейри, ярикъуащ. Нэхъыбэ яхуэгъэшхэнукъым. ИтIани зэрохь шэрджэсхэр. Тыркухэм я щхьэр щIрагъэхьащ: шэрджэс я лажьэкъым абыхэм. Я щIыб къыхуагъэзэжащ бгырысхэм… Сэ нэгъуэщI Iуэхущ сызыхэтыр. ЛIыукIыр…
– Хэт? – сеупщIащ Закурдаевым.
– Зи хэтыр пщIэркъэ: генерал Евдокимовырщ жыхуэсIэр. И жьэр ткIэригъэкIыркъым: фыхуэмыхущ, унафэр вгъэзащIэркъым. Унафэр гурыIуэгъуэщ: бгырысхэр игъэIэпхъукIын хуейщ Кавказым, я щхьэр щIегъэхьауэ. Бгырыс дапщэ лIар, Тыркум Iэпхъуар дапщэ – ари дыбжын хуейуэ ди пщэ къыдилъхьащ генералым. Собжри, хъыбар Iэрызогъэхьэ. ИтIани къытхуэарэзыкъым Евдокимовыр: бгырысхэр нэхъ мащIэ зэры-
2 Заказ № 173 18
хъуным и ужь фит, феужьэрэкI, фащымысхь. ЦIыхуищэ лIамэ е Тыркум Iэпхъуамэ, щитI ятх – офицерхэм фIыщIэ къахь абы щхьэкIэ. Закурдаевым нэгъуэщIкIи сеупщIыну си мурадащ, сыщIегъуэжащ армыхъу: арыншами нэрылъагъущ псори, си нэкIэ сигъэлъэгъуащ, арагъэнущ гъэхъунэм сыщIишар.
– Тыркухэм ящыщ гуэрым ищIар бжесIэнщ. ПщIэ еттурэ, шэрджэсхэр хым зэпришырт. Къигупсысам еплъ: хым трешэри, кхъуафэр щIрегъэлъафэ. Ар нэхъ фейдэщ, хым зэпрыпш нэхърэ: хым зэпрыкIыху игъэшхэн хуейтэкъэ шэрджэсхэр…
Сызэрысабий лъандэрэ сощIэ: и ныбжь носри, малIэ цIыхур, узым, фочышэм, къамэм, щхъухьым ехь, мафIэсым хокIуадэ е псым етхьэлэ. Си нэгу щIэкIыр нэгъуэщIщ: лажьэ яIэкъым, гъуэгу ягъуэтыркъым, хэкIыпIэншэщи, я гъащIэм покI. Зыкъым, тIукъым, зэрыунагъуэу зэтолIэ…
– Афанасий Игнатьевич, – сыщIэупщIащ сэ, – сабийр дауэ хъуа? Шэрджэс цIыхубзым бгъурылъаращ жыхуэсIэр, пщIэжыркъэ? И анэм япэ ища ар?
– Сабийр анэм япэ ищыркъым. Анэм и псэр хэкIами, абы и бгъафэм щIэлъщ сабийр, быдзышэ хуэныкъуэщи. Тыркухэм къащтагъэнщ, жызоIэ.
– Сабий быдзафэ сыт зэращIынур тыркухэм?
– Бын зимыIэхэм иращэнущ.
Си гъын къэкIуащ, си нэпсым къызэпижыхьащ, ар щызэхэсхым…
Хъуэш жыгым и жьауэм сыздыхэсым, шэрджэс зыщыплI хы Iуфэм къыIухьащ. Зым шы иIыгът шхуэмылакIэкIэ. Бгырысхэм сэлэтхэр къабгъэдыхьащ, абыхэм еплъри, IуагъэзыкIыжащ. Кхъуафэм зы кхъуафэжьей къыбгъэдэкIащ.
– Хым зэпрокI, – жиIащ Закурдаевым. – НакIуэ, дабгъэдыхьэнщ.
– Уи закъуэ кIуэ, сэ гъусэ сыпхуэхъунукъым, – жысIащ сэ.
Закурдаевыр къызэфIэуващ, шэрджэсхэм ябгъэдыхьэри, зыгуэркIэ еупщIащ. Кхъуафэжьейм зы тырку быртIым къикIащ, шэрджэсхэм гъунэгъу захуищIауэ, шыр зыIыгъ бгырысым йопсэлъылIэ ар – шыр ищэхун мурад ищIагъэнщ. Бгырысым и щхьэр егъэкIэрахъуэ, уасэмкIэ арэзы хъуагъэнтэкъыми. Закурдаеври епсэлъащ шэрджэсым. Шыр иутIыпщащ шэрджэсым. Жьыбгъэ езгъэщхьащ абы и шыр – къэбэрдей шы лъэпкъ хъунт. А зыращ хы Iуфэм къыIунар, адрейхэр кхъуафэм итIысхьащ. И бгырыпхыр зыщIихащ шэрджэсым, фочыр игъауэри, псым хидзащ. Къамэри кIэлъыхидзащ хым, езыри хэпкIащ. Шыр абы и ужь иуващ. Шым и сокур иубыдауэ йос шэрджэсыр, толъкъунри къыфIэIуэхукъым.
Шэрджэсыр тырку кхъуафэм есылIэн си гугъащ. ЕсылIакъым: абы блэсыкIащ, шым и сокур зэриIыгъыу. Толъкъуным щIигъэнэху сакIэлъыплъащ шэрджэсымрэ шымрэ, си нэр къасхутечакъым, тIури хым щIилъэфэху…
Закурдаевым къигъэзэжащ, заулкIэ щымри, къызэджащ:
– Шэджагъуашхэр хьэзырщ, зиусхьэн поручик. НакIуэ…
Бгырыс щIалэ пкъыфIэ къыдбгъэдыхьащ, къыздикIари сщIэркъым. Закурдаевымрэ абырэ зыбжанэрэ зэдэуэршэращ. УрысыбзэкIэ. Гъэхъунэми и гугъу ящIащ.
– Си хэгъэрейщ, – жиIащ капитаным. – Пщыгъупщэжа? И гугъу пхуэсщIати. ДжэгуакIуэращ, Уэзырмэсщ и цIэр. Зи псэм еджэхэм я деж къэкIуащ.
Си щхьэр си жагъуэти, Закурдаевым пэздзыжаIакъым. 19
Iуэху иIэти, капитаныр щIэкIащ. Дапхъэм телъ тхылъхэм ящыщ зы къэсщтащ – си нэр япэ зыхуэзар. Тхылъ тIорысэ гуэрт, зэхэфыщIауэ, и пэщIэдзэри и кIэухри къыдэчауэ…
Шэрджэсхэм я псэлъафэщ: гур зэрыгъум дыгъур ирожэ. Тхылъыр ди пащтыхь Шынагъуэм теухуат. Блэнейрэ къэзыша Иван ЕплIанэрщ ар зи цIэ лейр. И япэ фызыр лIа нэужь, абы къэбэрдей гуащэр къыхущIахащ – Гуащэнэ. Мариеущ ар нэхъ зэрацIыхур. Лъагъуныгъэ къудей хъунтэкъым ди пащтыхьым игу щIрихьар. Адыгэпщхэм я лIыкIуэхэми я гуапэ ищIын мурад иIагъэнщ абы къэбэрдей гуащэр къыщыхихым – ахэр лъаIуэрт: тыркухэмрэ кърым хъанхэмрэ дащыхъумэ. Дзэ пакIитI кърым хъаным ириутIыпща нэужь, Иван ЕплIанэм къэбэрдей щIыналъэм, шэрджэсыпщхэм, бгырысыпщхэм я Iэтащхьэ цIэр теIукIащ, абыхэм я лIыкIуэхэм пащтыхьыр уанэш минкIэ къагъэгугъащ – илъэс къэс апхуэдиз къратыну. Шу мин тIощIкIи къагъэгугъащ, зауэ къылъыкъуэкIмэ, къадэIэпыкъуну… Аращ зи гугъу сщIы тхылъ тIорысэм къизджыкIар – къыздэсщта дапхъэм теслъхьэжащ тхылъыр, афIэкI седжакъым. А зы тхылъырагъэнт Закурдаевым и унэм щIэлъыр. Тхыдэр хэт къитIэщIыфын, хэт лъэкIын абы и лъащIэм нэсын? Павел Езанэми елъэIуауэ щытащ адыгэпщхэр – уи къэралым дыхэгъэхьэ! Ди пащтыхьым идакъым: Тыркум фIэлIыкIащ.
Абы щыгъуэ сэ сыщыгъуазэтэкъым тыркухэмрэ урысхэмрэ яку дэлъ псом. Мазэ зыбжанэ дэкIри щыгъуазэ сыхъуащ шапсыгъхэм я нэхъыбапIэм тыркухэм дзыхь зэрыхуамыщIыр. Абыхэм ящIэрт тыркухэр зэщэр – я хэкур зэрызыIэщIаубыдэнырт…
Дыгъэ къухьэгъуэт. Гупсысэм сыхэхуауэ сыздэщысым, фадэкIэ зытезгъэун мурад сщIащ.
Жэщым сезэгъакъым. Сызэремыжьэжам сыхущIегъуэжащ. ЩIакIуэр иубгъуауэ унэ лъэгум илъ Закурдаевыр пырхъырти, пэшым сыщIэкIащ. Плъырым куэбжэр схузэIуихащ.

абы.
– Жыжьэ уIумыкI, зиусхьэн, къэхъуну псор хэт ищIэрэ? – жиIащ КъэхъунIакIэ сышынэжыртэкъым сэ.
– Iэуэлъауэ зэхэсхыркъым, дунейр мамырщ, – жысIащ сэ. – Жэнэтым хуэдэщ мы фызэрысыр.
Мазэр изт. Хы уалъэхэр нэпкъым къожалIэ, мывэкIэщхъыр зэрагъажэ. Кхъуафэхэм ящыщ зыр IусыкIыжащ, адрейхэр хы Iуфэм Iутщ. Бгырыс щIалэмрэ шымрэ си нэгу щIэкIыркъым, хым сыхоплъэ: хэт япэ щIилъэфар? Мазэ нэхум къыхэщ лъагъуэм срикIуэурэ, бжьэпэмкIэ сунэтIащ. Гъэхъунэм си нэ къыхуикIыртэкъым, абыкIэ щIэзунэтIар лъагъуэм сызэришэрагъэнт – нэIуасэ сыхуэхъуакIэт. Чыцэ къэслъэгъуащ, абы уэрэд макъ къыхэIукIырт. АдэIуэкIэ сыплъэри къэслъэгъуащ зы бгырыс. Езыми гу къыслъитащ. Къэзгъэзэжын мурад сщIыри, чыцэм къыщыпэскIухьым, абы хэлъ цIыхум сыIууащ, сыбгъэдэкIуатэри сеIусащ – псэ хэтыжтэкъым. МылIэ щIыкIэ гъэхъунэм къипщыжагъэнт ар. Сэлэтхэм гу лъатакъым абы – чыцэм хьэдэ къыщалъыхъуэнт? Зызгъэщхъри, хьэдэр къытесIэтыкIащ – псынщIабзэт ар. Гъэхъунэм исхьэжри адрей бгырысхэм ябгъурыслъхьэжащ. Си гур къекIуащ абыхэм сащыхэплъэм, къэзгъэкIэрэхъуэжащ. Макъ гуэр зэхэсхащ. Бгырыс щхьэпэлъагэ къысIэщIэлъэгъуащ – иувыкIауэ езыри къызэплъырт. Закурдаевым и гъусэу нобэ слъэгъуауэ къысфIэщIащ ар.
– Уэзырмэс?
Ар къызбгъэдэкIуэтащ. ПщIыхьэпIэ си нэгу щIэкI хуэдэщ: мазэгъуэ жэщщ, гъэхъунэм цIыхухэр щызэхэлъщ, ахэр нэхъ мащIэ хъуауэ къысщыхъуащ сащыхэплъэм. КъыщызбгъэдэкIуатэм, шэрджэсым IэщIэлъ шыкIэпшынэм гу лъыстащ. ДжэгуакIуэрат сызрихьэлIар. Урысыбзэ зэрищIэр сигу къэкIыжри, Закурдаевыр сызэрихэгъэрейр жесIащ джэгуакIуэм. СеупщIащ: уи уэрэд макъкъэ зэхэсхар? Урысыбзэ къабзэкIэ жэуап къызитащ Уэзырмэс: езыращ уэрэд жызыIар. «Гъэхъунэм сыщIихьар абыхэм селъэIун щхьэкIэт: фытэджи, зауэ здэщымыIэм дывгъакIуэ яжесIащ, я фIэщ сыхъуакъым, дэ гъащIэ диIэжкъым къызжаIащ, ди гъащIэр зауэм зыIэщIилъхьащ… ИтIанэщ уэрэд щыжысIар».
Жэуапыр зэхэсхри, щым сыхъуащ заулкIэ, итIанэ нэгъуэщI гуэрхэми сыщIэупщIащ. «Сыт хуэдэ уэрэд жыпIар?» – сеупщIащ Уэзырмэс. «Анэм и къуэр зэрыригъажьэ уэрэдщ. И къуэр мэпIащIэ, анэр мэгузавэ – аращ уэрэдым хэлъыр».
– Дэнэ здэпIащIэр – зауэ здэщымыIэ лъахэ здэпIащIэр? – сеупщIащ джэгуакIуэм.
Уэзырмэс и щхьэр ищIащ.
– Дэнэ зауэ здэщымыIэр?
– МобыкIэ. – И Iэр къаблэмкIэ ишиящ Уэзырмэс.
– Я фIэщ щхьэ умыхъуарэ?
– Зыри я фIэщ хъужкъым абыхэм, – жиIащ джэгуакIуэм, заулрэ зиIэжьащ, итIанэ къыщIигъужащ. – Ахэр бэуэжыркъым, жьы яшэжыркъым.
Уэзырмэс и жэуапым сыкъигъэуIэбжьащ сэ.
– ЗыгуэркIэ сыноупщIынут, – жиIащ джэгуакIуэм. – Хьэдэр абыхэм щIахэпхьар сыт? Щхьэи угъа? Ар пцIыхурэт уэ?
ЗэрызмыцIыхур жесIащ. Дауэ къызэрыгурызгъэIуэнур – ар сщIэртэкъым.
– Уигу къеуэрэ? 21
хьащ.
– СфIэгуэныхь мэхъу гъэхъунэм щызэхэлъхэр.
– КъызгуроIуэ, – жиIащ абы. – Ди бийр щыдгъей къохъу дэ, хахуагъэ Си жэуапыр къыгурыIуагъэнукъым джэгуакIуэм.
– Хьэуэ, – жысIащ. – Аракъым къызыхэсхар. Жьыр сэри схурикъужырядэтлъэгъуамэ.
къым…
Си псалъэм егупсысри, Уэзырмэс къызэупщIащ:
– Уи псэм уеджэрэ уэри? ГъащIэр пфIэIэфIыжкъэ?
– КъысIэщIэужэгъуащ…
Си жэуапыр игъэщIэгъуащ Уэзырмэс, и нэр къыстриубыдащ. Сэ абы щыгъуэ сщIэртэкъым бгырысхэм заукIыж зэрамыхабзэр. ЗызыукIыжым нэлат ирах шэрджэсхэм. ЗыбукIыжыным нэхъ гуэныхь щыIэкъым – апхуэдэущ бгырысхэм зэралъытэр. Уи натIэм къритхам уфIэкIынукъым, ажалым ухуэмыпIащIэ, езым укъигъуэтынущ.
– Сэ урыс ныбжьэгъу сиIэщ, – жиIащ Уэзырмэс. – Алиящ и цIэр, фэ зэрыжыфIэмкIэ, Илья. Дэ къыдэзэуэн идакъым абы, шапсыгъ жылэ дэсщ иджы. Уздэсшэнщи, уэзгъэцIыхунщ, ухуеймэ.
Си щхьэм лъы къыдэуеяуэ къысщыхъуащ асыхьэтым, иужькIэ зэи сыхущIегъуэжакъым Уэзырмэс сызэредэIуам.
– Хъунщ, Уэзырмэс, сынэкIуэнщ.
– Уэ хы Iуфэм Iулъ мывэжьым деж къыщыспэплъэ, сэ гъэхъунэм зэ сихьэжынщи, къэзгъэзэжынщ, – жери IукIащ Уэзырмэс.
Сэ хы IуфэмкIэ сунэтIащ, жыглыц къызэлэлэх нэпкъым сыбгъэдыХыр мэдым, мазэр псым къыхоплъ. СыкъэпIыщIащ. Сыт сыщIыхэплъэр, сызэгупсысри схузэхэхуркъым. КIэ зимыIэ щыIэкъым. Си чэзур къэсамэ, фIэкIыпIи щхьэдэхыпIи сиIэжкъым…
Закурдаевыр сигу къэкIыжащ хы Iуфэм сыздыIутым – пщэдджыжь хьэргъэшыргъэ къиIэтынщ лIыжьым. Тхыгъэ гуэри къыхуэзгъэнакъым: зыми иремыщIэ си щхьэм кърикIуар. Си анэми имыщIэмэ нэхъыфIщ: игу хэзгъэщIынкъым, ар нэхъ сфIэтэмэмащ, дунейм сехыжауэ хъыбар Iэрыхьэ нэхърэ. Енисей нызэрысхуатхамкIэ, ди анэм и фIэщ хъуакъым дунейм сехыжауэ. Къэхъуар къыщищIэм, сигъэкъуэншакъым. Сытри къытхуегъэгъу анэм.
Уэзырмэс и лъэ макъ зэхэсхакъым сэ – уафэм къехуэха хуэдэ къызбгъэдыхьэжащ. Щыслъагъум, сыпежьащ. Зы лъэбакъуэ нэхъыбэ сча хъунтэкъым, си пыIэр щысщхьэрылъэтам. Фоч уэ макъ гъунэгъу дыдэу къыщыIуащ. Уэзырмэс къызэIунщIри, мывэдум сыкъуидзащ, шапсыгъыбзэкIэ зэрыкIияри зэхэсхащ. Жэуап къратакъым. БыдапIэм дэс плъырхэр зэрыгъэкIиящ. Фоч уэ макъ къэIуащ аргуэру – быдапIэм адэIуэкIэ. Си пыIэр къищтэжри къысхуишиижащ Уэзырмэс.
– Мазэ нэхум ухэтащ, аращ укъыщIалъэгъуар, – къызгуригъэIуащ джэгуакIуэм.
– Хэт сэ къызэуар?
– Абрэдж гуэрщ. Абы и адэ къуэши илъщ гъэхъунэм. СыноупщIын зэрыхуейр сщыгъупщэ пэтащ: шы ухуейкъэ, Закурдай и Iэр бубыдыжынукъэ?
– Хьэуэ.
– Дожьэ-тIэ.
Хы Iуфэм дыIутурэ бжьэпэм дыфIэкIащ, итIанэ джабэм дыкIэрыхьэри дэдгъэзеящи, псы уэр цIыкIухэм дызэпрокI, къуэхэр зэпыдоупщI. 22
къэ.
Хыр ди ижьырабгъумкIэ щыдолъагъу, мазэр кIуэ пэтми нэхъ лъахъшэ мэхъу, хуэм-хуэмурэ хым хэкIуэдэжащ ар. Ди лъэ къызэрихькIэ докIуэ, кIыфIми, гъуэгум хыдогъэщI.
Гъуэгум дыздытетым, Iэджэм я гугъу тщIагъэнщ, дызытепсэлъыхьа псор къысхуэгубзыгъыжынкъым. Гъэхъунэр къызэрыдбгынэрэ сыхьэтитI хуэдэ дэкIауэ, зыкъызэщIипхъуэтри, Уэзырмэс къызэупщIащ:
– Узэпэщ?
– Тхьэразэ къыпхухъу, лажьэ сиIэкъым, – жысIащ сэ. – Си анэрщ сигу имыхур: сыт и псэукIэ, сыт хуэныкъуэ, сыт и гукъеуэ?
– Тхьэм и нэфI къыщыхуэ. Тхьэм пхуигъэпсэу. Уи цIэр къызжепIэрСи цIэр жесIащ. ЗаулкIэ хэгупсысыхьри, Уэзырмэс къызэупщIащ:
– ХьэщIапIэ унытхуэкIуэрэ хьэмэ жылэр псэупIэ пщIын уи мурад, Екъуб? – арат дяпэкIэ къызэрызэджэнур. Бгырысхэм сахэтIысхьэн мурад сиIакъым алъандэм, ар си гум къэкIыртэкъым. Закурдаевым и псалъэр сигу къэкIыжащ: тхыдэм щыгъупщэнукъым декабристхэр, шэрджэсхэм я деж кIуэсакъым ахэр. Уэзырмэс гъусэ зыхуэсщIауэ шапсыгъхэм я деж сыщыкIуэм сиIакъым апхуэдэ мурад, сигу ислъхьар нэгъуэщIт: пэIэщIэ зысщIынщ мы гъащIэ гъуамэм. Уэзырмэс и упщIэм гува-щIэхами жэуап естын хуейуэ къысщIэлъ хъунти, сэ жысIащ:
– Сывдэпсэунущ.
– Афэрым! – гуфIащ Уэзырмэс, и макъым зригъэIэт и мыхабзэми.
– Жэщ кIыфIым щхьэ дытехьа гъуэгу, дэнэ уздэпIащIэр? – сыщIэупщIащ сэ.
– Сымаджэ хьэлъэ къыспоплъэ: и псэм йоджэри телъщ.
Си тхыгъэм еджэр щIэупщIэнкIэ мэхъу: емыпIэщIэкIауэ пIэрэ Уэзырмэс и дзыхь хамэм щригъэзым? Шэрджэсхэр гумащIэщ: я дзыхь щIэх къуагъэз. Сызахуэу къыщIэмыкIынкIи мэхъу: сэ сызэреплъымкIэ, шэчымрэ гурыщхъуэмрэ къытхуэзыхьар щIэныгъэращ. НэгъуэщI щхьэусыгъуэми къыхэкIагъэнкIэ мэхъу. Вологдэ щIыналъэм, псалъэм папщIэ, унэхэм бжэIулъи IункIыбзи щратыркъым. Ди анэм жиIэрейуэ щытащ: жэщыр хэкIуэтами, гъуэгурыкIуэр дэнэ уни щIыхьэнущ, щIыхьэмэ, бысымым Iэнэ къыхуищтэнущ. Ангара псыхъуэ нэгъуэщIт: я бжэ-щхьэгъубжэр жэщым къегъэбыдэкIащ, я унэр быдапIэ пэлъытэщ. Жэщ хъуамэ, хамэм бжэр хуIуахынукъым, дэнэ щащIэрэ: лIыукI ар хьэмэ лъэхъуэщым къикIуэсыкIыжа гуэр?
Тхьэр къысхуэупсат, Уэзырмэс сыщрихьэлIам. Шэрджэсхэм я деж сыкIуэсэн мурад сэр-сэру сигу къихьэтэмэ, бгырыс абрэджым и шэр къыщыстехуэнкIэ хъунтэкъэ гъуэгум е тырку сатуущIэм и кхъуафэм сихуэнкIи зыхуэIуа щыIэт?..
Нэхущ хъуати, гу лъыстащ Уэзырмэс зэрынащхъуэм. СеупщIащ: и адэр Тыркум Iэпхъуащ, абы щхьэ демыжьарэ езыр? Ар хэгупсысыхьащ.
– Си адэм къызжиIащ: цIыхум и гъащIэр дыгъэм хуэдэщ, дыгъэм лъэщIыхьэн гугъэ ящIри, шапсыгъ куэд ежэжьащ. Сэ си гъащIэм и къухьэгъуэщ, щIалэр зыщIыбгъурэ гъуэгу тепшэмэ, дыгъэм упэувауэ аращ… Ди адэм мыри жиIащ: сэ куэд къэзгъэщIащ, си нэгу Iэджэ щIэкIащ, дэнэ сыкъыщыщIидзми, си хэкур сщыгъупщэнукъым, си гум илъ зэпытынущ, уэ уи къуэпсхэм куууэ задзакъым иджыри, уи щхьэр епхьэжьэрэ хэкур убгынэмэ, ар уи гум щIэх ихунущ. Мыри къыщIигъужащ ди адэм: тIуми хэкур дыбгынэмэ, ди тхыдэр щIэблэм яхуэзыхъумэнур хэт? Псалъэ гъу- 23
щэкIэкъым ди адэм сызэригъэIущар, абы сыщIыгъуащ сызэрысабий лъандэрэ. IэплIэ къыщысхуищIыжым, си щхьэфэм Iэ къыдилъэри къызжиIащ: Тхьэр макъкIэ къыпхуэупсащ, ауэ бзур бзэрабзэми, ар щыхьым е шым нэхърэ зыкIи нэхъ лейкъым. ДжэгуакIуэр адрейхэм епэгэкI хъунукъым. ЦIыхум я гукъеуэр зыхищIэн хуейщ абы – я гъури я цIыни. Я гур уэрэдкIэ хигъэхъуэн хуейуэ къылъос. Уи нэгу щIэмыкIам ухуэмыусэ. Зи нэмрэ зи гумрэ жан джэгуакIуэм уэрэдыр и бащэщ. ХьэIуцыдзым ещхь ухъуну ухуэмеймэ, лъыщIэжым, лIыукIым, щхьэхуещэм ухуэмыусэ…

Си тхыгъэр зэпызгъэун хуей хъуащ.
Енисейск сыкIуащ, си цIыхугъэ гуэрым Iуэхутхьэбзэ къезгъэщIэн щхьэкIэ. Абы сыщыгугъырт гъуэгу тхылъхэмкIэ къыздэIэпыкъункIэ. Дзыхь хуэпщI хъунут, сызэрыщыгъуазэмкIэ. СыкъигъэщIэхъуакъым. ТхылъкIи къысхуэупсащ. Достоевскэм и иужьрей романри къызитынути, къеIысхакъым – абы и романхэм си псэр къызэфIагъэзэрыхь. «Хьэдрыхэ къикI тхыгъэхэр» романым шэрджэсхэми я гугъу щещI абы – тхьэразэ къыхухъу. Сешыху сыдэтащ Енисейск и уэрамхэм – мафIэсым и ужькIэ къэщIэрэщIэжат къалэр. Уэрамым сыдэзэшыхьа нэужь, си хэгъэрей гуэрым деж себлэгъащ, жэщыр абы щисхын мурад сщIыри. Енисейск фIыуэ слъагъуркъым, сатуущIэхэмрэ сондэджэрхэмрэщ абы щытепщэр – узэрагъакIуэркъым, лъэувыпIэ къуатыркъым, ара хъунщ си гур щIыдэмыхьэр.
Си хэгъэрейр къысщыгуфIыкIауэ къысщыхъуащ, зэхэзежащ, и щIасэ цIыхубзым еджэри шей тхуигъэвэну жриIащ. Шейр вэху, хъыбар сригъэдэIуащ «ди зэхуэдэ щэхуу!»: Бытырбыху зэрызохьэ, лъэхъуэщым цIыху миным щIигъу щIадзащ, псалъэмакъ мыфэмыц зэрагъэIум щхьэкIэ – апхуэдэ хъыбар къытIэрыхьащ нобэ. Мыри къыщIигъужащ си хэгъэрейм, зыгуэрым дызэхихынкIэ шынэ хуэдэ, щэху дыдэу:
– Теуэн я гугъащ аргуэру. Уэ дауэ къыпщыхъурэ ар?
Зыри пэздзыжакъым, гупсысэм сыхэхуэри. Каракозовыр сигу къэкIыжащ. Лей зезыхьам Тхьэм къыхуигъэгъунукъым – абы шэч къытесхьэртэкъым сэ. Жэуап ихьын хуейкъэ зыгуэрым – лей зезыхьам щхьэ къыщIэкIуэрэ? Щхьэ темыхуарэ абы Каракозовым и шэр – арат сэ схузэмыгъэзахуэр. Сыт ар къэзыхъумар? Е арат зэриухар? Жэуап схуетыртэкъым а упщIэхэм, нэхъри сыхэзэрыхь фIэкI. Уэ щIэпчыфынт кIакхъу – си щхьэм сеупщIыжащ сэ…
– Дауэ къыпщыхъурэ? – и упщIэм къытригъэзэжащ си хэгъэрейм.
Иужьрей илъэсхэм згъэунэхуам сыкъыхэпсэлъыкIри, жэуап естащ:
– НэгъуэщIыр быукIкIэ, уи щхьэм хуэпщIэфын щыIэкъым.
Шей къытригъэуващ си хэгъэрейм и щIасэ цIыхубзым. Щым дыхъуащ. Шейр Iэнэм къытригъэувэри, щIэкIыжащ цIыхубзыр.
– Уигу къызумыгъабгъэ. ГъащIэр кIэщIщ.
– Нобгъэркъым, – жысIащ сэ.
Унэм къэзгъэзэжри, си тхыгъэм седжэжащ. Гу лъыстэжащ: «шэрджэс» псалъэр къызыхэкIам и гугъу щысщIыркъым си тхыгъэм, ар фIэкIыпIэ зимыIэми. Сэ сщIэращи, языныкъуэхэм тхьэ щаIуэж шэрджэс лъэпкъхэр зэшитIым – Шэррэ Джэсрэ – къатепщIыкIауэ. Ар Шэрэдж псым и цIэм епхауэ жызыIи щыIэщ – Шэрэдж псыхъуэ адыгэхэм щызэхакъутауэ щытащ тэтэр зэрыпхъуакIуэхэр; щхьэфIэч – апхуэдэ псалъэм къытехъукIауэ 24
зылъытэри мащIэкъым. Куржыхэр адыгэхэм къызэреджэр шэрджэсщ, а псалъэр керкет псалъэм къыщежьауэ жаIэ. И пэжыпIэр сщIэркъым…
… Си тхыгъэр кIыхьыIуэ сфIэхъуауэ къысфIощI, мыбы еджэр темызашэмэ, нэгъуэщI сыхуейкъым. Журналхэм сызэрыхэмызэгъэнум шэч къытесхьэркъым, си тхыгъэр тезыдзэн згъуэтынми сыщыгугъыркъым. Абы и щхьэусыгъуэр гурыIуэгъуэщ: пащтыхьхэми сахуохъущIэ сэ, пщышхуэ Михаили, дзэпщ Барятинскэми ятестхъуэр мащIэкъым. ЗэрысхузэфIэкIкIэ, я тIасхъапIэмрэ я бзаджэнаджагъэмрэ къыщIэзгъэщащ – ар къысхуагъэгъунукъым. Си нэгу щIэкIауэ хъуар стхыжын мурад сщIатэмэ, ар илъэс зыбжанэкIи схузэфIэкIынтэкъым. СызэрыкIуэсэфын гъуэгу тхылъыр зы мазэ хуэдэкIэ хьэзыр хъунущ, абы сыхуопIащIэри, си гукъэкIыжхэм я нэхъыбэр зэзгъэтIылъэкIын хуей мэхъу – ар си гум къызэрыщIитхъыр сэ зым фIэкI зыми ищIэркъым…

Уэзырмэс сызэригъусэр си гурыфIыгъуэщ. Абы сыщыщIыгъукIэ, си щхьэр псэущ, собауэ, уафэри, бгыщхьэхэри, хыри солъагъу. Мэз бжэным зызогъэщхь сэ, дамэ къыстекIауи къысщохъу, сигу хэзыгъэщIын гупсысэ гуэри си щхьэм къыдэуейркъым. Гъуэгу кIыхьым сызэрыригъэшар зыхызощIэ, итIани сызигъусэм зыкъыкIэрызгъэхуркъым – хуэмыхуфэ зрезгъэплъынкъым Уэзырмэс.
ЕтIуанэ махуэм, пшапэр зэхэмыуэ щIыкIэ, Уэзырмэс къуажэм сынишэсащ.
Алий цIыкIу – арат Уэзырмэс щIэупщIакIуэ зыхуэкIуа сымаджэм зэреджэр, и цIапэр нэгъуэщIынкIи хъунт.
Уэрэд макъ къэIуащ, зэхэпх къудейуэ. Пщыхьэщхьэм къызэрысщIамкIэ, шапсыгъхэм апхуэдэ хабзэ яIэщ: сымаджэм къотIысэкIри зэхэсщ, ар трагъэу, мэгушыIэ, пасэрей уэрэдыжьи къыхадзэ. ЛIыжьи щIали щызэхуос сымаджэм деж, пщащэхэр къофэ, уэрэд жаIэ. УIэгъэ хьэлъэ зытелъым и жейр траху япэ жэщым. ЩIыхьэпIэм деж вабдзэ щылъщи, бжэм ебакъуэр абы тоуIуэ, гъукIэхэмрэ зауэлIхэмрэ я тхьэшхуэм – Лъэпщ йолъэIу. АрщхьэкIэ Алий цIыкIу зыкъиужьыжыртэкъыми, Уэзырмэс ирагъэджащ, джэгуакIуэм къызэфIигъэувэжыфынущ, – жари.
Уэзырмэс къызэрысар къыщащIэм, псори унэм къыщIэкIащ, къыпежьауэ и Iэр къаубыд, IэплIэ къыхуащI. ДжэгуакIуэр зыми халъхьэркъым шэрджэсхэм, зыми пащIыркъым, аращ псоми щыгъуазэр, абы и жагъуэ зыщIын щыIэкъым, и пщIэр лъагэщ. Тхыбзэ зимыIэ е зимыIэж шэрджэсхэм я тхыдэмрэ я хабзэхэмрэ я хъумакIуэщ джэгуакIуэр – аращ абыхэм я пщэ дэлъыр.
Дэ къыдэбий жылэт сэ сызыдыхьар, арагъэнщ сыкъыщIэшынар: я тIасхъэ щIэсхын щхьэкIэ сахыхьауэ къащыхъумэ-щэ? Уэзырмэс саригъэцIыхуащ. Фэжагъуэ къызаплъын си гугъами, шапсыгъхэр къысщыгуфIыкIащ, гуапэ дыдэ ящыхъуащ сазэрыхыхьар.
Зи псэм еджэм деж дыщIашащ. МыщIалэми, жьыфэ теттэкъым абы, и щхьэцым тхъугъэ хидза къудейт, и нэщIащэр иуэжат, пэ къуаншэт, къуршыбгъэ хуэдэ. Сымаджэр зэрымышэрджэсыр къэсщIащ сызэрыIуплъэххэу. И нэр къызэтриха нэужь, сеупщIащ:
– Ухэт уэ? Сыт уи лажьэр?
Нэжэгужэ къэхъужащ сымаджэр, си Iэр къиубыдри, сызыбгъэдигъэтIысхьащ. Высоцкий Штефан – зыкъызигъэцIыхуащ. 25
– Езы Тхьэращ укъысхуэзыгъэкIуар, – жиIащ абы. – СыкъызэфIагъэувэжын щхьэкIэ, къысхуамыщIэ щыIэкъым, ауэ… сэ сыдохутырщ, сощIэ гъащIэ сызэримыIэжыр. Си псэр хэмыкI щIыкIэ зэрыхъуар бжесIэнщ. Хэт ищIэрэ, Варшавэ удыхьэ хъужыкъуэмэ, си щхьэгъусэмрэ си къуэмрэ уарихьэлIэнкIэ мэхъу. Краков пэжыжьэкъым Василевскэм и унэр, Коперник и фэеплъым уригъуэзэнщ – аращ си щхьэгъусэмрэ си къуэмрэ зыщыпсэур. Зэи ущыIакъэ Варшавэ? УщымыIамэ, куэд пфIэкIуэдащ. Къалэшхуэщ ар… Дэ Наполеон Ещанэм дыщыгугъащ, пруссакхэмрэ Бисмаркрэ Урысейм гурыIуэри дызэхакъутащ. Ди бэракъхэр яIэтри уэрамым къыдыхьати, студентхэм къахэуащ, куэди хаукIыкIащ. ЯукIахэр щыщIалъхьэм цIыху мин тIощIым щIигъу зэхуэсат – абыхэм къахэуащ, уIэгъэрэ укIыгъэрэ хъуар мащIэкъым… – Высоцкэр зэ и анэдэлъхубзэкIэ, зэ урысыбзэкIэ Iуэщхъурт, плъыржьэрт. ЗыкъищIэжа нэужь, си Iэр къикъузащ. – Уигу къызумыгъабгъэ, сэ Урысейр фIыуэ солъагъу, сызытеплъэ мыхъур фи пащтыхьырщ. Шэрджэсхэм уащыхэткIэ, пщIэ зыхуащIым уащыщщ уэ… Мы фащэр уэкIуркъым уэ, зыщых, сэ шэрджэс джани, цеи, пыIи сиIэщ. СылIа нэужь, уэ зехьэ, ууейщ псори. Хьэуэ, хьэуэ, фIыщIэ къыщIысхуэпщIын щыIэкъым… Сэр нэмыщI, нэгъуэщI поляк куэди щыIащ мыбы. Ди хэкур сигу къызэрыкIар пщIатэмэ! Си нэ къыхуикI щхьэкIэ, слъагъужынукъым, аращ сигу къеуэр, дунейм сызэрехыжыракъым…
И анэдэлъхубзэм техьэжауэ, хилъэфащ Высоцкэр. Уэзырмэс шыкIэпшынэр игъэджащ, арщхьэкIэ сымаджэм зэхихыжаIа хъункъым. ЕтIуанэ махуэм лIащ ар. ЗэрылIыкIар, сэ зэрыслъытэмкIэ, техьэгъуэ узщ.
Высоцкэм и хъыбар къысхуаIуэтащ. Куэд щIатэкъым мы жылэм къызэрыдэтIысхьэрэ, абы и пэкIэ ТIуапсэ адрыщI шапсыгъхэм ядэзэуащ. Сэ шэч къытесхьэркъым: Барятинскэм полякхэр зэтрикъута нэужьщ Высоцкэм хэкур ибгынэн хуей щыхъуар. Мыбы, Кавказым, къэкIуа нэужьи, урыс пащтыхьым IэщIэкIакъым ар…
Уэзырмэс къызэчэнджэщащ: Алий цIыкIу дауэ зэрыщIэтлъхьэнур? ЩычыристэнкIэ, чыристэн диным ипкъ иткIэ хъунщ. Ар католикт, итIани ди динымкIэ щIезгъэлъхьащ, сызыщыгъуазэр арати. Бгырыс хьэдэхэм яхэтлъхьащ фельдъегерыр – ар сигу къэкIыжащ. ЩIэтлъхьэри, жор тедгъэувэжащ Высоцкэм и кхъащхьэм…
Дунейм ехыжам и уэсятти, абы къысхуигъэна шэрджэс фащэр щыстIэгъащ. Ерагъмыгъуейуэщ зэрыщыстIэгъар, щIыIум сыхуэIэрыхуэтэкъыми. Цейр щыстIагъэщ, пыIэр щхьэрызгъэсщ, дыжьын бгырыпхыр щIэскъузэжри, пщIантIэм сыдыхьащ. Сщыгъа фащэмрэ фуражкэмрэ унэм къыщIэзнащ. Уэзырмэс къысщыгуфIыкIащ сыкъыщилъагъум – уокIупс!
Варшавэ си насып хэлъ хъунтэкъым – сыдыхьакъым, гъуэгу схуэхъуныфэкъым дяпэкIи. Си тхыгъэм еджэхэм ящыщ гуэр Варшавэ кIуэмэ, Коперник и фэеплъым пэмыжыжьэ унэм – Василевскэм и унэм щIрырехьэ, яхуреIуатэ Высоцкий Штефан и хъыбар. Алий цIыкIу фIащат абы шапсыгъхэм. И ахърэтыр нэху ухъу…
Уэзырмэс сэрэ гъуэгу дытехьэжащ. ДыздэпIэщIэн щыIэжтэкъым. Си тхьэкIумэр тегъэхуауэ содаIуэ Уэзырмэс – хъыбарыр и гъунэжщ. Жылэ дыдыхьэмэ, къытщогуфIыкI, драгъэблагъэ. Бгырысхэм садэпсэун мурад зэрысщIар я гуапэ мэхъу, я жылэ сыкъыдэнэмэ, я нэщ, я псэщ, ауэ Уэзырмэс яхуидэркъым: «Гъуэгу къытщIэлъщ, допIащIэ», - жери. Шапсыгъ жылэхэм дыщыдыхьэ-дыкъыщыдэкIыжкIэ, сигу къокIыж ди жылэр – Троицкэр: апхуэдэ хьэщIагъэ къыдахынтэкъым абы дэс мыжьыкъхэм. Дрырехьэт 26
дзащ.
Троицкэм бгырыс гуэр, ядэпсэун мурад ищIауэ. Я нэр къыхузэрагъэдзэкIынт – шэч къытесхьэркъым. Сэр дыдэри сыкъамыцIыхужыфэ зытрагъэуэнкIи хъунт, иджыпсту сахыхьэжатэмэ.
Ар жысIэ щхьэкIэ, сигу къихьат ди жылэжьыр, сахуэзэшат си сабиигъуэм сызыдэджэгуахэм – зэ саIуплъэжащэрэт! СыщыкIуэсэжкIэ, дэздзыхрэ сыдыхьэжмэ-щэ? Енисей нэIуасэ къыщысхуэхъуа гуэрым къызэрызжиIамкIэ, мыжьыкъхэм зыкъратIэнкIэ мэшынэри, абы дэс помещикхэм шэрджэсхэр яшауэ зрагъэхъумэ, къамэмрэ сэшхуэмрэ хуагъэдалъэурэ, жыIэмыдаIуэхэр зэбграху. Ар пэжмэ, сэ Тхьэм симыгъэлъагъукIэ…
ДжэгуакIуэм, Уэзырмэс, нэхъ благъэ сыхуэхъуащ, гу лъыстэ зэпытт ар зэрыIущым, куэдым зэрыщыгъуазэм. И псалъэр кIыхь ищI и хабзэтэкъым, хъыбар гуэр къыхидзэнумэ, абы утезэшэнрэ пфIэгъэщIэгъуэн хъунрэ зримыгъэщIауэ уригъэдэIуэнутэкъым. Зэгуэрым, зы псыхъуэ зэв дыдыхьауэ, къызэупщIащ: «Мы псыхъуэм и хъыбар уезгъэдэIуэнщ. Утезэшэнкъэ?»
Сызэрытемызэшэнур жесIащ.
– Куэд щIакъым: Тыркум къикIри, нэIиб гуэр къытхуэкIуащ, дигъэIущын, диущиин мурад ищIауэ, – жиIащ Уэзырмэс. – Кърагъэблэгъащ, хьэщIагъэ ирахащ. Тхьэмахуэ дэкIри, нэIибым и унафэ къахилъхьащ шапсыгъхэм: хы Iуфэм Iусхэм я бжыгъэр зригъэщIэн фIэигъуэщ тырку сулътIаным, шапсыгъ жылэхэр хы Iуфэм Iугуэшащи, пхуэбжынукъым, фызэхэтIысхьи, жылагъуэшхуэ фызэрыгъэхъу, къуажэ къэс цIыху мин нэхърэ нэхъ мащIэ дэмысу!
Шапсыгъ жылэхэр инкъым, унагъуэ къэс щхьэж и щIы Iыхьэр къеНэIибым и унафэр яфIэкъабылтэкъыми, ар жраIэн щхьэкIэ, жылэ гуэрым я тхьэмадэмрэ зы лIыжь жьакIэхурэ кIуащ абы деж. НэIибым зыхигъэзэгъакъым: тхьэмадэр иригъэукIащ, абы и гъусэ лIыжьыр жыг лъэдийм иригъэпхащ.
ЛIыжь жьакIэхум къуищ иIэт – щыри шэсащ, шууей тIощI хуэдизи дежьэнути, зэшхэм ядакъым: жылэм къыщыхъункIэ хъунур хэт ищIэрэ, апхуэдиз дежьэмэ, лъы дгъэжэнри хэлъщ, жэщибл-махуиблкIэ къэдмыгъазэмэ, фи тхьэ фызэреплъщ.
Зэшищыр тырку нэIибым деж кIуащ. НэIибыр къеупщIащ: «Фыхэт фэ?» «Дышапсыгъщ», – жраIащ. «Сытым фыкъытекIухьа?» – къеупщIащ нэIибыр. Зэшхэм я нэхъыжьыр щIэупщIащ: «Ди жылэ тхьэмадэр дэнэ щыIэ?» «Тырку пащтыхьым и унафэм еувэлIатэкъыми, фи жылэ тхьэмадэр езгъэукIащ», – къажриIащ нэIибым. «Уэ езыр ухэт?» – еупщIащ зэшхэм я нэхъыжьыр нэIибым. «Тырку сулътIаным и Iэ ижьыр сэращ. СулътIаныр Истамбыл дэсщ, ар фщIэркъэ фэ?» – къахуэгубжьащ нэIибыр. «Истамбыл нэс укъикIауэ, ди хэкум унафэ щхьэ щыпщIрэ?». «Сэ сулътIаным срилIыкIуэщ». «Ди тхьэмадэр ебгъэукIын щхьэкIэ лIыкIуэ укъыщIытхуащIар? – жаIащ зэшхэм. – ЛIыкIуэ къыпщIэдгъэнынщ!»
Къамэ Iэпщэр зыкъуз зэшхэм щаIуплъэм, нэIибым унафэ ищIри, зэшищым я адэр къригъэутIыпщыжащ. Жэщым бзэхри, нэIибыр афIэкI ялъагъужакъым шапсыгъхэм…
Тхьэмахуэ дэкIри, Уэзырмэсрэ сэрэ бгым дихьащ, псы уэрым дызэпрыкI-дыкъызэпрыкIыжурэ. Бгыщхьэм дынэсри, зы хьэщIэщ дихьащ. Уэзырмэс саригъэцIыхуа нэужь, Аджыкъу урысыбзэкIэ къэпсэлъащ – бгырысхэм яхэкIуэса сэлэтхэм я деж щызригъэщIат абы урысыбзэр.
Шапсыгъхэм нэмыщI, жылэм ахъчыпсо, убых унагъуэхэри дэст. 27
Аджыкъу и лъэпкъэгъухэр, хы Iуфэм Iэпхъуэн и пэ, къуршым адэкIэ щыпсэуащ – Адэгумрэ Супсэрэ я тIуащIэм. Урысхэм къыщытракъузэм, Аджыкъу едаIуэри, тIуащIэм дэсахэр хы Iуфэм IутIысхьащ. Псори кIуакъым хы Iуфэм, гъуэгу техьахэр, къызэуэкIыурэ, бгым щхьэдэхащ, ТIуапсэ нэсащ, Шэпсы, Мэкъуэпсэ зэпрыкIри, ХьэкIув деж къыщызэтеувыIащ, гъавэ ящIэн хуейти. Иужьым псыхъуэ зэвыр псэупIэ яхуэхъуащ, ахъчыпсохэри къапэрыуакъым. Аджыкъу демыжьа унагъуэхэр убыххэм яхэтIысхьащ, абрэджу ежьэжаи къахэкIащ.
Аджыкъу сеупщIащ: хы Iуфэм Iус шапсыгъхэм е убыххэм щхьэ яхэмытIысхьарэ, сыт къущхьэ жьанэр хэщIапIэ щIащIар?
– Уи пащтыхьыр куэд щIауэ къыщIонэцI хы Iуфэм, – къызжиIащ Аджыкъу. – Хы Iуфэм зыщигъэнщIмэ, абы и сэлэтхэр бгым къримыутIыпщхьэнкIи мэхъу. ЩIыкIэ ирикъунукъым уи пащтыхьыр.
– ЩIы и мащIэкъым урыс пащтыхьым, – жысIащ сэ.
– Емынэм зэрихуэрэ-тIэ: ди щIыр щхьэ зэрипхъуэрэ?
– СулътIаным щхьэкIэ сыт жыпIэн? – сеупщIащ Аджыкъу.
ЩIэх жэуап къызитакъым Аджыкъу. ЗаулкIэ гупсысэри, жиIащ:
– Фи пащтыхьымрэ фи дзэпщхэмрэ уи дзыхь нэхъ ебгъэз хъунущ, тыркухэм нэхърэ…
Жылэм дызэрыдыхьэрэ тхьэмахуэ дэкIауэ, Аджыкъу къызэупщIащ:
– УщIегъуэжакъэ? Уи мурадым утет иджыри?
– Сытетщ, – жысIащ сэ.
Сыт жысIэнт нэгъуэщI. Зы лъэбакъуэ счащ, етIуанэ лъэбакъуэр счын хуейуэ къысщIэлъ? Шэрджэсхэм жаIэ: узыхьыну псым зыдегъэзых. Сэ дыгъуасэм сыпыкIащ, си нобэри зэIубзкъым, си пщэдейри IупщIкъым. Псы уэрым сыщыхыхьакIэ, сыздихьынум сеплъынщ…
ЩIапIэ схуэхъунумкIэ къызэупщIащ Аджыкъу: дэнэ деж къыхэпхрэ? Iэнкун сыщыхъум, Аджыкъу чэнджэщ къызихьэлIащ:
– Гъунэгъу дызэхуэхъунщ. ЩIыхьэху тщIынщи, унэ пхухэтсэнщ. ЗэкIэ уэттынуращ: зы жэм, мэлитху, джэд зыбгъупщI. Си шыбзыр лъхуэмэ, шыщIэр ууейщ. Хьэсэ пхуэхъун пщэдей къыпхухэсхынщ.
А псор къыщIызатынури абыкIэ къыщIысхуэупсэнури си нэгу къыщIэзгъэхьэфакъым: сэ мэл схуэгъэхъуну, жэм схузехуэну? Аджыкъу къыщIигъужащ: «Унагъуэ ухъуху, хьэжыгъи фои ущыдгъэщIэнукъым».
Хамэ къащыхэтIысхьэкIэ, шапсыгъхэм щIыхьэху ящIри, унэ хуагъэув, Iэщ ират, шхын щагъащIэркъым – жылэр зэхохьэри апхуэдэ унафэ ящI. ЕтIуанэ махуэм Аджыкъу къызжиIаращ нэхъ гъэщIэгъуэныжыр:
– ЦIыхухъу зыщхьэщымытыж унагъуитху дэсщ ди жылэ, хэдгъэдэнщи, зигу нэхъ урихьым щхьэгъусэ уедгъэщIынщ.
Си щхьэр щIэзгуэн фIэкIа, сыт жысIэнт? Си нэгу къысхущIэгъэхьэркъым: цIыхубзхэр къокIуэри сызэпаплъыхь. Языхэзым жеIэ: «Сэзэгъын хуэдэщ мыр». Абы и ужь соувэри, и унэ сокIуэ, щхьэгъусэ сыхуэхъун щхьэкIэ. Iэнкун сызэрыхъуам гу лъитащ Аджыкъу, къызэплъри пыдыхьэшхыкIащ. «Мы щIалэр зылъыхъу хъун пщащэ къыкъуэкIынкъэ – преплъэ, щIэпIэщIэн щыIэкъым», – жиIагъэнщ игукIэ.
Сигу къэкIащ асыхьэтым: лIыщIэ хуэмейуэ пIэрэ Аджыкъу? И Iэр зыщIигъакъуэри, заулкIэ щымащ Аджыкъу, итIанэ жиIащ:
– УкъыздэIэпыкъумэ, си жагъуэ хъунукъым. Дэ лIыщIэ къатщтэркъым, ди Iуэхур дэ зэфIыдогъэкI. Губгъуэм уныздихьэрэ укъыздэIэпыкъу- 28
мэ, си гъавэм щыщ Iыхьэ къыплъысынущ. Ди цIыхубзхэр пхуэпщэфIэнщ, пхуэжьыщIэнщ.
ЦIыхубзищ ист Аджыкъу и унэм: Зарэрэ абы и шыпхъу нэхъыщIитIрэ – Зейдэтрэ Бибэрэ. Мэз бжэным хуэдэт щыри – Iэпсыгъуэлъэпсыгъуэт.
Аджыкъу и унэм зы пэш схупащIыхьащ. КъысщымыгуфIыкIа дэсакъым жылэм. ЗэрызэраухылIати, Аджыкъу и пщIантIэм мэл, жэм лъхуэщIа къыдахуащ, джэд, хьэжыгъэ, кхъуей, фо къысхуахьащ.
Нэхъ сахэсыхьа нэужь, Аджыкъурэ сэрэ мэз дыкIуащ. Пхъэ зыдыхэтхым Аджыкъу сеупщIащ апхуэдиз дзыхь къыщIызигъэзам и щхьэусыгъуэмкIэ. Хэгъэрей сащIын дэнэ къэна, я бий кIэрыуфIыцIут сэ абыхэм сыкъалъытэн зэрыхуейр.
ЗаулкIэ зиIэжьэри, Аджыкъу и щхьэр къиIэтыжащ.
– Дэ, шапсыгъхэм, дигу зыми Iей хуилъкъым – ар иреурыс е иретырку. Хэти дыхуэгуапэщ, ди псэм къемыщэ закъуэмэ. Лей зытехьа ди щыпэлъагъукъым дэ, къытхыхьакъэ – тхузэфIэкIымкIэ зыщIыдогъакъуэ. Аращ цIыхуцIэ зезыхьэм хуэфащэр.
А псом сэр-сэру гу лъыстэн хуеящ сэ, щхьэ щысфIэткIэ. Урысейм щызиIэ си ныбжьэгъухэм мыбы си нэгу щыщIэкIыр яхуэсIуэтэжмэ, я фIэщ сымыхъункIэ сошынэ. «Шапсыгъхэм IэплIэешэкIкIэ урагъэблэгъауэ, уахэзэгъауэ жыбоIэ – ар дауэ ди фIэщ зэрыпщIынур?» – шэч къысхуэзыщIын къахэкIынкъэ си хэгъэрейхэми си ныбжьэгъухэми? Зыми сыпэувынукъым, зыми седэуэнукъым. Люлье шапсыгъхэм щхьэкIэ 1841 гъэм итхауэ щытам щыгъуазэ зрещI (Аджыкъу абы щыгъуэ щIалэ цIыкIут, сэ сыкъалъхуагъэххэтэкъым) си псалъэм шэч къытезыхьэхэм. А гъэм шапсыгъхэм, абэзэхэхэм, убыххэм, нэгъуэщI адыгэ лъэпкъхэм я хасэм къыщащтауэ щыта унафэм дыкъыщоджэ: «Урысейм къикIуэсыкIыурэ къытхыхьэхэм дапэрыуэ хъунукъым, къыддэзэуэн щхьэкIэ гъусэ зыкъытхуэзыщIхэм фIыщIэ яхуэтщIын хуейщ…»

Си Iэр къиубыдыжри, Уэзырмэс ежьэжащ. Щежьэжым сеупщIащ: «ЩIэх къытебгъэзэнкIэ хъуну?» Жэуап къызитащ: «Ныбжьэгъур ящыгъупщэркъым, мы лъэныкъуэмкIэ къэзгъазэмэ, узмылъэгъуауэ сежьэжынкъым».
Шапсыгъыр хэщIапIэ схуэхъуами, си ныбжьэгъухэр, си хэгъэрейхэр сщыгъупщэртэкъым, уеблэмэ сахуэзэшырт. Пэж жысIэнщи, езэшыпIи сихуэртэкъым: хьэсэм силэжьыхьырт, мэз сыкIуэрт, щакIуэ сежьэрт, бдзэжьей сещэрт – пщIэн бгъуэтынтэкъэ! Адыгэбзэм сыхэгъуазэу щIэздзат, щIэрыщIэу сыкъалъхужауэ къысщыхъурти, дунейм гу щысхуэртэкъым. Псом нэхърэ нэхъыщхьэрати, си псэрэ сигурэ сыхуитт сэ, зыми сыхигъэзыхьыртэкъым, леи залымыгъи срихьэлIэртэкъым.
Аджыкъу дзэм къыхэкIуэсыкIа сэлэтитI сигъэцIыхуащ – Кнышевымрэ Уэзырмэс и хьэщIэ Ильярэ.
«Сыт фи псэукIэ, дауэ фахэзагъэрэ шапсыгъхэм?», – жысIэу сащеупщIым, Кнышевым жэуап къызитащ: зэрахузэфIэкIкIэ зыкъытщIагъакъуэ.
– Ди жагъуэ къэзыщI дарихьэлIэркъым, дахэсыхьащ, пщIэ къытхуащI, Илья макъыхъу гуэрт, щхьэпэлъагэт. Кнышевым и псалъэм пищащ абы: 29
– Уахэзэгъэнущ, я пщIэр плъытэрэ уапэмыпсэлъэжмэ. Хьэлэл защIэщ, зигу хьэрэм илъ срихьэлIакъым сакъызэрыхыхьэ лъандэрэ.
ТIуми щхьэгъусэ ягъуэтакIэщ. Кнышевыр зыбгъэдэсыр цIыхубз лъагъугъуафIэт – хэплъыхьри, кърагъэшат: «Мыр пхуэфащэщ», – жари. ЛъагъугъуафIэ къудейтэкъым – цIыхубз жант, дэни нэсырт, и Iэри и лъэри увыIэртэкъым. Илья топ къидыгъури къыхэкIуэсыкIащ дзэм – дамэкIэ къахуихьащ шапсыгъхэм, ар пщIантIэм дэлът. Псоми ныбжьэгъу яхуэхъуащ щIэх дыдэ, махъсымэ ищIурэ жан хъуху йофэ, ефамэ, и фызым щыфIэнэри мащIэкъым. Хасэм щагъэжьащ абы щхьэкIэ: «Уи щхьэгъусэм дяпэкIэ Iэпэ теплъхьэнщи, къыптетхыжынщ, абы уемызэгъмэ, нэгъуэщI къодгъэшэнщ», – къыжраIащ. «Ерэхъу, – жиIащ Илья, – фи деж къыщыщемызэгъкIэ, афIэкIа и гугъу сщIынкъым». И цIэм щхьэкIэ пщIэ лей хуащIырт абы – Илья, адыгэхэр къызэреджэмкIэ, Елие, ар Щыблатхьэм и етIуанэцIэрт. Вы хуэдэ гуащIэшхуэ хэлът Илья, жыпIэнурамэ, домбейт. «Дэнэ ущыщ?» – жысIэри сеупщIати, жэуапу къызитаращ: «Сэ сыздыщымыщыр укIуэдыж, си лъэ здынэзмыхуса къэнэжакъым, ущылъыхъуэм сыкъыщыбгъуэтынукъым». Дзэм къызэрыхэкIуэсыкIам щыгъуазэ фысщIакIэщ. Дзэр егъэзыпIэ хуэхъун и пэ, хэт ищIэрэ, щIэпхъаджагъэ мащIэ илэжьагъэнкъым, Iэджэ щIыпIи къыщиджэдыхьагъэнщ – апхуэдэр щымащIэ Урысейм!
Щыхьылыр игъэжьэху, Илья хъыбар Iэджэ сригъэдэIуащ.
– ИлъэситIкIэ къуэдзэ къулыкъу зесхьащ, нэхъ белджылыуэ жыпIэмэ – Iэпыдзлъэпыдз. Iэпыдзлъэпыдз сызыхуащIа капитаным и фэкIэ дэбгъуэн щыIэтэкъым, игукIэ цIапIэт армыхъумэ. И хьэпшыпым и ныкъуэр шым теслъхьэурэ, шым хуэмыIэтыр сэ плIэкIэ хуэсхьырт. Верст тIощI ткIумэ, сэлэтхэм загъэукIурийти, загъэпсэхурт, я гущIыIу дэгъэзеяуэ. Сэ апхуэдэ хущIыхьэгъуэ сиIэтэкъым: капитаныр згъэшхэн, езгъэфэн хуейт. Абы сыкъыдэмыхуэурэ, сэлэтхэр къыщахурти, дежьэжын хуей хъурт. ДыздэкIуэм, сомэжалIэри, си щхьэр мэуназэ. Пхъэ гъури къэсщыпын хуейщ – пщыхьэщхьэм мафIэ сщIын щхьэкIэ. Псы пхуэлIами, сэлэтхэм къыплъагъэсыркъым, езыхэр Iугъуэлъхьащи. ЗытIэтыжарэ я ужь укъинакъэ – къэзакъ шухэр ди ужь икIыртэкъым, къыттеплъэкъукIыртэкъым, дыкIуэсэн я гугъэти.
– Шыпсэ уезгъэдэIуэн? – къызэупщIащ Кнышевыр.
– СегъэдаIуэ, ауэ нэхъ кIэщI зегъэщI, –жысIащ сэ. – СопIащIэ: сежьэжын хуейщ.
– УмыпIащIэ, укъызыкIэрыху щыIэкъым. Хьэдрыхэ сыт щхьэкIэ ухуэпIэщIэн хуей? Унэсынщ абы, ухуэпIащIэ-ухуэмыпIащIэми… Ар псалъэм къыдэкIуэущ… Дзэм сыхэтащ, щыгъуазэ узэрысщIащи. БыдапIэм сыдэсащ, сыдэзэшыхьыху. Хуабэузым сэлэтхэр лъэрыщIыкI зэтрещIэ. Зи IэмыщIэ дилъ полковникым и унэцIэр Кругомстройт…
– Дауэ жыпIа?
– Сэлэтхэр арат зэреджэр, и унэцIэ дыдэр Крузенштернт. НтIэ, а Кругомстройм сатыру дигъэувырти, дрихужьэурэ, дыкърихуэкIырт, ди псэр пыхуху. Ар зыхилъхьэ щыIэтэкъым абы – дрихужьэурэ дыкърихуэкIын тIэкIур. Сымаджэми уIэгъэ зытелъми ящысхьыртэкъым – я щхьэр щIригъэхьэрт, кърихуэкIыурэ!
Илья мэдыхьэшхыпцI, и фIэщу жиIэрэ гушыIэрэ къыпхуэщIэнукъым. Апхуэдэ жьэрэIурэ сыщрихьэлIэ зэпытащ ротэ къэс.
И псалъэр си фIэщ зэрымыхъущэм гу лъита хъунти, Кнышевыр къысхущIэплъащ: 30
– ПцIы сыупс уи гугъэщ, сыноплъри. Уи нэр щхьэ къыстебубыда?
– БыдапIэм удэса абы щыгъуэ? ПлIыщI гъэхэм, пэж? – Пэжыпсщ! – дыхьэшхащ ар. – Зэ укъытримыч, си псалъэр зэпумыуд, укъыщызэупщIынур иужькIэщ. УхущIыхьэнщ… Щи, а Кругомстройм кIэс къэтхьын хуейуэ ди пщэ къыдилъхьащ. Къэзыхьыр медалрэ фадэбжьэкIэ къигъэгугъащ. Ар схузэфIэкIынкIэ сыгугъэрти, япэ сищащ: сэ къэсхьынщ кIэс! Мэзым сыщIыхьэри, зы лъагъуэ сытеуващ, лъагъуэм срикIуэурэ зы жылэ гъунэгъу сыхуэхъуащ. Пабжьэм зыхэзудыгъуауэ, соплъакIуэ: сабийхэм къажыхь, зэрыгъэкIийуэ зэрызохьэ, фызхэм жьыщIыгъэр псым хаудыныщIэ, зылI пхъэIэщэм бгъурытщи, витIым ятоIэбэ. Сащыхэплъэм, сыкъызылъежьам сыхущIегъуэжауэ къысщыхъуащ: вакIуэ дэкI лIым и лажьэр сыт, сыт емынэ сызезыхуэр? ФадэбжьэкIэ сыкъызэрагъэгугъар сигу къэкIыжри, жысIащ: «Абы зыхэбгъэкIыж хъурэ?» Пабжьэм сыкъыхэжри, лIыр изудащ. ПIащэ гуэрт, спхыху, пщIэнтIэпсыр къызэкIуащ. Си плIэм ислъхьэри, Iэпхлъэпх сщIа лIыр къэсхьащ… Кругомстройм дуней гуфIэгъуэр зэрихьэнтэкъэ! Шэрджэсым пкърыупщIыхьащ. Зыри къащыжримыIэм, кIуэцIакъухьри, щIыунэм ирадзащ: щIыIэм ириукIыхьмэ, и бзэр къиутIыпщынщ, жари. Сыкъызэрагъэгугъар фалъэ иракIэри къысIэщIагъэуващ. ИсхъумпIыкIащ фадэр. «Къивгъахъуэ иджыри!» – жызоIэ. «Куэдщ ар», – къызжаIэ. «Куэдыр» сщIэрэт абы щыгъуэ! СафIефащ, зызгъэнщIыху. Ар хъарзынэт, полковникым сэлэтхэр иримыгъэувэкIамэ – медаль къызитын щхьэкIэ. Сефакъэ – хьэлэл сыкъохъу сэ. Абдежми аращ: медалыр си бгъэм къыщыхиIум, хьэлэл сыкъэхъури, полковникым IэплIэ, ба хуэсщIащ. Иныжь гуэрт полковникри, итIани къэсIэтри… тIури дыджэлащ. И гущIыIу силъщи, Кругомстрой IэплIэ, ба хуэсщIын щIэсчэркъым. Сэлэтхэр мэдыхьэшх, зэщIокъакъэ. Афицархэм сыкъытралъэфыжащ полковникым: «IэщIэпIытIэнущ», – жаIагъэнщ. Си IэплIэмрэ бамрэ къысхуахьам еплъ: шэрджэсыр зэрыс щIыунэм срадзащ. Шэрджэсми IэплIэ, ба хуэсщIащ – фадэр спкърыкIыжатэкъым. «Уигу къызумыгъабгъэ, – жесIащ шэрджэсым, – хэгъэрей дызэрыгъэщI, махъсымэ дызэдефэнщ, зыдгъэтхъэжынщ». Къуажэм имыгъэзэжауэ махъсымэ зэримыгъуэтынур къызжиIащ шэрджэсым. «Содэ, –жысIащ, – накIуэ, сышэ уи жылэм».
Илья и IитIыр и лъэгуажьащхьэм трилъхьащ.
– Жэщым дыкъикIуэсыкIащ щIыунэм, бжэр Iудудри. Сыжейбащхъуэти, сыздэщыIэр схузэхэхуртэкъым. Псы схуэлIэрти, псым и пIэкIэ махъсымэ фалъэ срагъэфащ. «Зэпыту укIуэ апхуэдэ гъащIэ, – жысIащ, – полковникым IэплIэ хуэсщI щымыхъукIэ…»
– Къэбгупсыса хъунщ а псор? – сеплъащ абы. Ар дыхьэшхащ.
– Уи фIэщ хъуркъым. УзэрегуакIуэщ. ПцIы пхуэзупсауэщ къызэрыпфIэщIыр – уи тхьэ узэреплъщ. ПцIы тIэкIур си мыхьэмышхкъым…
– ИльякIэ къызэроджэр пэж? – сеупщIащ.
– Афанасий къысфIащауэ щытащ, иужькIэ Индыл и Iуфэм нэгъуэщIыцIэ щызгъуэтащ. НэIуасэ къысхуэхъуа гуэрым цIэкIэ сехъуэжащ.
– Уехъуэжащ? – игъэщIэгъуащ Кнышевым.
– Сехъуэжэн хуей хъуат.
– ПлIыщI гъэ лъандэрэ уахэс шэрджэсхэм? – сеупщIащ Илья.
– Дунейр инщ, си лъэр Iэджэми нэсхусащ… Бгым сыщихьам сы-Афанасийт, Илья сыхъуауэ сыкъикIыжащ. Фи щхьэр згъэунэзакъэ си къуэшыжьхэм? 31
сэ.
Щыддзынщ!
– Уэ икIи у-Афанасийкъым, икIи у-Ильякъым. УшейтIанщ, – жысIащ – Упсэу, зиусхьэн! Си гуапэ къэпщIащ… Кныш, къигъахъуэ! Илья сыздеплъым сигукIэ жызоIэ: абы хьэлкIэ ещхь мащIэ ущрихьэлIэнукъым Урысейм. Сытри яхузэфIэкIынущ апхуэдэхэм: хахуагъи ядэплъагъунущ, я псэми щысхьынукъым.
Кнышевымрэ Ильярэ къызэрысхущытым и гугъу сщIымэ, адрей къуажэдэсхэм зыкIи къащхьэщыкIыртэкъым ахэр – тIури къысхуэгуапэт, пщIэ къызэрысхуащIыр слъагъурт. ДызэрыгъэIуща нэхъей, зэгуэр ди нэгу щIэкIар дигу къэдгъэкIыжын тфIэфIыщэтэкъым. Пэжщ, Илья зэ сыкъигъэувыIэри къызэупщIащ: «Умынэмыцэу пIэрэ уэ, Яшкэ? Шэч щIэсщIыр фадэ зэрызыIуумылъхьэращ». Ар жиIэри, и къару къызэрихькIэ дыхьэшхащ… Ильярэ Кнышевымрэ я гугъу щIэсщIыр ахэр иужьым къызэрыщIидзыжар къывгурыIуэнукъыми аращ. Абы дыщынэсынур къуажэм кIэ щигъуэта махуэращ, ауэ ар къэсыным куэд иIэт иджыри…

ЕкIуэлIапIэ схуэхъуа лъэпкъым и хъыбари фезгъэдэIуэн хуейщ. Хэгъэрей дызэхуэхъуат абыхэмрэ сэрэ, ди гъуркIи ди цIынэкIи дызэрыщIэ хъуат. Унагъуэм я нэхъыжь Аджыкъу деж къыщыщIэздзэн хуейщ япэ щIыкIэ. И бзэр жант абы, лъэпкъым и джакIуэ цIэр теIукIат. Нэхъ жьакIуэ, нэхъ Iущ, нэхъ захуэ ущрихьэлIэнутэкъым жылэм, и псалъэр псоми яфIэкъабылт, къыпэрыуэрэ къыпэпсэлъэжрэ къахэкIри пэжт. Абы щхьэкIэ гузэрыдзэ ищIыртэкъым Аджыкъу – арат я хабзэр, зэрызэхэтыр. Шапсыгъхэм я деж ущрихьэлIэнукъым жылэм закъыхэзыIэтыкI, зым адрейр и пщэм дигъэтIысхьэнукъым – и цIыхугъэмрэ и псалъэм къихьымрэкIэщ пщIэ къызэрыхуащIынур. Хасэм унафэ къищтэнукъым, псори абыкIэ арэзы мыхъуауэ. Псори зыIэзыбжьэкIэ арэзы пхуэщIын? Абы къыхэкIкIэ, хасэр зэхыхьамэ, зы илъэскIи нэхъыбэкIи щызэхэт къохъу. Енисей и Iуфэм си нэгу Iэджэрэ щыщIэкIар нэгъуэщIщ: зи унафэ пхыкIыр зи жыпым илъ къулыкъузехьэрщ – апхуэдэм зыри пэпсэлъэжынукъым, хуей-хуэмейми псори еувэлIэнущ абы и псалъэм…
Си нэгу щIэкIауэ а псом куэд щIауэ сыщыгъуазэ пэтми, Кнышевым и псалъэр зэпызудакъым. КъэкIуэса зэрыхъуам и хъыбарым сригъэдэIуэн си гугъа щхьэкIэ, абы нэсыртэкъым Илья. СеупщIащ: дауэ шэрджэсхэм я деж укъызэрыщыхутар? ПыдыхьэшхыкIри, зиумысыжащ:
– IэмалыншагъэкIэщ. Нэпкъ гуэр деж дыщетIысэхауэ, кIыфIым къыхэжри, абрэджхэр къытхэлъэдащ. БжэгъукIэ хьэмэрэ фоч лъэдакъэкIэ, си плIэм зыгуэр къыдэуэри, нэпкъым селъэтэхащ. Къызэуар дэ тщыщ е хамэ – ноби сщIэркъым. Къуэм сыщыдэхуэм сыкъэкIиящ: къуэм сыдэфхыж, сыныфхохьэ! Апхуэдэущ шапсыгъхэм я деж сыкъызэрыщыхутар. Мащэм срадзэри срагъэсащ, яжесIащ сазэрыхыхьэр, садэпсэуну сызэрыхуейр.
Iэнэ хъурейм щыхьыл гъэжьа къытригъэуващ Илья, езыри къэтIысри фалъэм махъсымэ къригъэхъуащ, фалъэр сэ къысIэщIигъэувэри, сыхъуэхъуэн зэрыхуейр къызжиIащ.
– Мы унагъуэм Тхьэр къыхуэупсэ, – жысIащ сэ фалъэр згъэщIейри. – Тхьэм и нэфI къыфщыхуэ.
– Зыри къыумынэ, махъсымэфI дыдэщ. Мэрэмэжьей жыхуаIэращ. 32
хэгъэрейм.
Илья къызэрыжанам гу лъыстащ.
– Ягъэ къызэкIынукъым. Си щыпэефэкъым, – зыуи къыщыхъуакъым Махъсымэм сыхэфри, Илья сеупщIащ:
– Укъыщалъхуар, укъыщыхъуар къызжепIэнукъэ?
– Сыкъыщалъхуари сыкъыщыхъуари сщыгъупщэжащ, ущIэмыупщIэ, – жиIащ Илья. – Пащтыхьым и нэр жанщ, IэщIэкIыгъуафIэкъым, хузэфIэкIмэ, узыIэщIигъэкIынукъым. Уи щхьэм ирумыгъажэ: уэри абы уриIэфицарщ. Хэт ищIэрэ?.. Дзыхь къысхуащI, я щхьэм сралъыт. Я хьэщIэм щхьэкIэ зуагъэукIыфынущ шапсыгъхэм – аращ я хабзэр. Дзэм сыщыхэтам щыгъуэ сащысхьакъым, ялъ згъэжащ. Ар къысхуэгъунукъым сэ, хьэдрыхэ сыкIуэмэ, жыхьэнмэ мафIэщ къыспэплъэр.
ЛIыгъэ зэрихьауэ илъытэжрэ хьэмэ хущIегъуэжрэ абы – ар къызгурыIуакъым Кныш и псалъэмкIэ. Аущ Джэрджий и дамыгъэ лъапIэр къызэрыхуамыгъэфэщар игу къеуэрэ иджыри къэс – абы сыщIэупщIакъым. Кнышевыр хэщэтыкIащ.
Мэрэмэжьейр си щхьэм дэуеяуэ къысщыхъуащ. Кнышевыр пыдыхьэшхыкIыурэ къызоплъ: ауан сыкъищIрэ? «Ухуэмыху гуэрщ», – жиIэ хъунщ игукIэ: махъсымэр къызэрыстехьэлъар елъагъу. Игу къысщIэгъуркъым абы щхьэкIэ, къысщыдыхьэшх фIэкIа.
Зауэ къэхъумэ, Аджыкъу дзэпщ къалэнри лъагъэсырт, зауэр увыIамэ, апхуэдэ къалэн иIэжтэкъым – зауэр екIуэкIыхукIэт абы ар зэрызэрихьэр. Зауэр кIыхь хъумэ, дзэпщым и щIыр хузэрахьэ – хуавэ, хуапщIэ, гъавэр къыхурахьэлIэж. Дзэпщым Iыхьэ лей лъыс хабзэкъым, уеблэмэ къуентхъыр ядегуэш – зауэм хыхьэ хъумэ, зи псэ еблэж къахэкIыркъым.
Унэм щисым деж Аджыкъу игъащIэм зауэ хэмыхьауэ къыпщыхъунущ, и нэр ятримыгъэкIми, и Iыхьлыхэм яхуэгумащIэу е едэхащIэу гу лъыптэнукъым. Езым хуэдэтэкъым и щхьэгъусэр – цIыху гумащIэт, жанти, зыхунэмыс щыIэтэкъым. ГумащIэми, пхъашэт, цIыхухъу хуэдэ. Сэ сыфIэлIыкI зэпытт Зарэ, си шыпхъу нэхъыжьут зэрыслъытэр. Шапсыгъхэм я хабзэщ: пщIэ лей зыхуащI бзылъхугъэм цIыхухъу пыIэ цIыкIу щхьэрагъэс. Зарэ Аджыкъу щхьэгъусэ зэрыхуэхъуам и хъыбар къызжиIэжащ Зейдэт.
Я адэр къаукIа нэужь, сабийхэр я гъунэгъу фызхэм анэмэт яхуищIри, я анэм бгым зридзыхыжащ. Зарэрэ Зейдэтри бгым зрадзыхыжын мурад яIащ. Бибэ мэзыр егъэзыпIэ хуащIащ, зыгуэрым игу къыщIэгъунщи, зришэлIэнщ, жари. Бибэ зэщыджэурэ Iурихащ. ЗэшыпхъуитIыр нэпкъым теувэри, джэбын зрашэкIащ. Зейдэт къэшынащ: «ЗыдумыгъэукIыж, – жиIащ абы. – Тхьэм и ней къытщыхуэнщ». «Ди лъакъуэ едзыхауэ нэпкъым дытетIысхьэнщ, – жиIащ Зарэ. – ДыIурихмэ, дыщехуэхри тщIэнукъым». Жеящ тIури, ауэ нэпкъым ехуэхакъым: дыгъэр мэзыщхьэм къиувауэ къэушыжащ. «Плъагъуркъэ: Тхьэр дылIэну хуейкъым», – жиIащ Зейдэт. Нэпкъым къыщехыжым, Бибэ мэзым къызэрыханар ящIэжырти, абы кIэлъыкIуащ. ЗдэкIуэм псалъэмакъ гуэрхэр зэхахащ. Урыс сэлэтхэрат зи макъ зэхахар: мафIэ ящIауэ яшхын ягъэхьэзыр. И куэщIым иригъэтIысхьауэ, сэлэтхэм ящыщ зым Бибэ егъашхэ. Зари Зейдэти ягъэшхащ сэлэтхэм. Зы сэлэт къызэфIэуващ, Зарэ едэхэщIэн мурад ищIа хъунти. Зарэ и нэщхъыр щызэхилъхьэм, сэлэт щIалэр къащтэри икIуэтыжащ. Сэлэтхэр зэщIэдыхьэшхащ. Зэшыпхъухэр ежьэжащ, я гъусэхэм щIэх дыдэ ящIыхьэжащ.
И шыпхъухэм анэ яхуэхъуащ Зарэ. Iыхьлы яIэжтэкъым абыхэм – зеиншэ къабзэт. Зеиншэхэр анэмэт зыхуищIын щауэ къахуигъуэтын зэрыхуейм егупсысащ Аджыкъу. Зарэ еупщIащ: «Хэт щакIуэ кIуэн уэр щхьэкIэ?» 33
Зейдэти ябгъэдэтащ асыхьэтым. Зарэ гушыIащ: «НэгъуэщIым щхьэкIэ сыт ущIэгузавэр? Уэри ущхьэгъусэншэщ». Аджыкъу къыпидзыжаIакъым, и жьэр зэщIэнэри. Зари и бзэр иубыдам ярейт. ЩIэх къиутIыпщыжащ тIуми я бзэр: псалъэр зэпадзыжурэ нэпкъым щхьэщыхьащ. Я жьэр щIэчэркъым – нэпкъым щыхумэ, сыт зэжраIэжын? «УсхуэпщэфIэн къохьэлъэкIынукъэ?» – «Сэ сыпщэфIар пшхын уэ?» – «МафIэ щIыи, пщафIэ, уи шыпхъухэр гъашхэ». – «Зейдэт балигъ хъуащ, абыи жеIэ». – «Зейдэт, пхъэ гъур IэплIэ къэщып!» – еджащ абы Аджыкъу. Бибэ и Iэпэр иубыдри, Зейдэт мэзым хыхьащ. ЩIэх къигъэзэжакъым – мэзым зыщигъэгуващ, и шыпхъу нэхъыжьымрэ Аджыкъурэ ягу пэщыху зэригъэпсэлъэн щхьэкIэ. Къыщигъэзэжам Аджыкъурэ Зарэрэ игъуэтыжакъым…
Жылэм заIэтауэ, гъуэгу тетт абы щыгъуэ. ХьэгъуэлIыгъуэр гъуэгум щрагъэкIуэкIащ. ЦIыхухъухэм щыхьищ къаукIащ. ЦIыхубзхэр пщэфIащ. ЗэхэтIысхьэри, нэху къатещхьэху зэхэсащ…
ЗэрыжысIащи, а псом щыгъуазэ сызыщIар Зейдэтщ. Хэгъэрей дызэхуэхъуат абырэ сэрэ, сытым сыщIэупщIэми, жэуап къызитырт, сызыпигъаплъэртэкъым, ауэ и шыпхъу нэхъыжьым и нэIэм дыщIэт зэпытт, ар унэм имысмэ, къызэрызэпсалъэ щыIэтэкъым, и нэр къыстриубыдауэ къызэплъ фIэкIа. Илъэс пщыкIухым итт ар, ауэ сабийуэт зэрыслъытэр.
Зэшыпхъухэм я нэхъыщIэ Бибэ IэубыдыпIэншэт, и ныбжь нэсауэ укIытэхтэкъым, псым кIуамэ, щIалэ цIыкIухэм задигъэпскIырт. Нэшхуэт, и шыпхъухэм нэхърэ нэхъ дахэ зэрыхъунур фэуэ тетт.
Унагъуэм я нэхъыщIэ дыдэр Закирт. Псом нэхърэ нэхъ хэгъэрей къысхуэхъуащ ар. Си пэшым зы жэщ щрихати, хуэм-хуэмурэ къызэуасэри, иужькIэ сибгынэжакъым – къан схуэхъуауэ жаIэрт жылэм, сэ абы и атэлыкъкIэ укъызэджэ мыхъунрэ пэт. Дапщэщи си гъусэн фIэфIт, дэнэ сыкIуэми, скIэрыкIыртэкъым, уеблэмэ си дамэм къэшэсырти, къызэрызэмыупщI къигъанэртэкъым. И адэм фIэлIыкIырт Закир, щышынэрти, зыпэщIигъахуэртэкъым, сэрат тегушхуэгъуафIэ ищIыр – зыкъысхуигъэгусэни къысхуэгубжьыни тIэу еплъынутэкъым. Шапсыгъхэр, псом хуэмыдэу цIыхухъухэр, я сабийхэм яхуэткIийт, я цIэкIэ щемыджэр нэхъыбэт, ауэ я къуэрылъху-пхъурылъхухэм, я хьэблэ сабийхэм яхуэгуапэ дыдэщ, абыхэм лей къакIэлъызезыхьам, я жагъуэ къэзыщIам хуагъэгъунукъым. Илъэситху ныбжьым нэсыху Закир и анэм и пэшым щIэсащ, итIанэ и адэм хуит хуащIащ. Зэгуэрым и адэм и къамэм ириджэгуурэ, Iэпыхури и лъэпкъынэм зыхисащ. ЩIалэ цIыкIур теужыху зиIэжьащ Аджыкъу, къамэр къыхичыжри и къуэм хуилъащ:
– ЛIым гъы и хабзэкъым. Гъымэ, ар лIыкъым – хьэIуцыдзщ.
А махуэм и пщыхьэщхьэм Аджыкъу хъыбар гъэщIэгъуэн сригъэдэIуащ. Закир сибгъукIэ щытти, абы зэхригъэхын щхьэкIэ хъунщ Аджыкъу а хъыбарыр къыщIысхуиIуэтар.
– ЛIыжь гуэр и псэм еджэу хэлът. Хьэтыкъут абы и цIэр. Ди гъунэгъу жылэм къикIри, лIыжьым щIэупщIакIуэ къыхуэкIуащ. Узым къызэрыхигъэзыхьыр нэрылъагъут, къамэкIэ епыджа нэхъей. ИтIани, къэдзыхауэ заригъэлъэгъуакъым: «Сымаджэ сыхъуауэ хэт къывжезыIар? Лажьэ сиIэкъым», – къажриIащ щIэупщIакIуэм. Узыр къытегуплIауэ заригъэлъэгъуакъым щIэупщIакIуэм, пыдыхьэшхыкI зэпытащ ахэр ежьэжыху. ЩIэупщIакIуэхэр шэсри ежьэжащ: «Тхьэм и фIыщIэщ, Хьэтыкъу лажьэ иIэкъым», – жари. ЩIэупщIакIуэхэр ежьэжа нэужь, Хьэтыкъу и щхьэгъусэр къеупщIащ: «Щхьэ къэбгъэпцIа ахэр – узыр къызэрыптегуплIар 3 Заказ № 173 34
слъагъуркъэ?» Хьэтыкъу жэуапым хунэсакъым: и псэр хэкIащ. ЩIэупщIакIуэхэм лърагъэжьащ: «Хьэтыкъу щыIэжкъым», – жари… НэгъуэщI лIитIи сцIыхуу щытащ. Зыр кIыхь гуэрт, псей жыг хуэдэ. Абы ХъущткIэ еджэрт. Адрейр цIыкIужьейт, испы хуэдэ. Абы ГъущIыпсэт и цIэр. ТIури нэутхэт, гушыIэрейт. Уэлбанэ къатехъуамэ, Хъущт жиIэрт: «Си Iэгуфэм къыщIэувэ, ГъущIыпсэ, уэшх къыптезгъэшхэнкъым». «Сакъ, – къыпидзыжырт ГъущIыпсэ, – пшэм ущIэуэмэ, урихьэжьэнщ». Зауэм хэтурэ, Хъущт сэшхуэкIэ къауIащ. ГъущIыпсэ бжыкIэ яIэтащ. И псэр щыхэкIым, ГъущIыпсэ Хъущт егуоуащ: «Сыноплъыхри, уэри уцIыкIужьейуэщ узэрыслъагъур». Хъущт гушыIащ: «Уафэм ущIэуэми, узэрыцIыкIужьейщ, ГъущIыпсэ»…
Зыгуэр къеуз щхьэкIэ дзыхэ я хабзэкъым шапсыгъхэм. Узыр зыхуагъэшэч. Сэ ар схузэфIэкIынукъым. Ар щыжесIэм, Аджыкъу къысхуидакъым: узыр зыхуэбгъэшэчын мурад пщIымэ, ущоуэ, жери. Абы уилIыкIынкIи мэхъу. Узым укъызэрыIэщIэкIынуращ: ущымышынэ, ущымышынэмэ, узыр езыр-езыру икIуэтыжынущ.
А псалъэр къыщызжиIа пщыхьэщхьэм Аджыкъу и пщIантIэм дыдэст. Зарэрэ Зейдэтрэ ху щIагъэпщырт. Закир сэ къызбгъэдэст, баш сIыгъым къамэ къыщыхэсщIыкIынум пэплъэу. Зэрихабзэти, Бибэ къэкIухьлъакъуэ зигъэбзэхат. Къамэр зыIэригъэхьэри, Закир ежэжьащ шыпсыранэ зэхиупщIэтэну.
– Къуэ хъарзынэ уиIэщ, аращ уи лъэпкъым къыпызыщэнур, – жесIащ Аджыкъу.

Гъатхэ махуэ гуэрым Аджыкъу сэрэ хадапщIэ дыкIуащ. Дунейр уэмт, жьыр пхурикъуртэкъым, пщIащэхэри хъейртэкъым – уэлбанэ зэрыхъунум и нэщэнэт. ЩIэх дыдэ къызэщIэуфIыцIащ уафэр, бгым пшэ фIыцIэ къыщхьэдэхащ, абы щыблэ зэрыхэтым шэч хэлътэкъым.
Цейхэр зыщытхри, джанэ Iэщхьэр дэдгъэджэрэзеящ, хьэмфIанэр къатщтэри нартыху хьэсэм дыхыхьащ. Уэшх къызэрешхрэ куэд щIатэкъыми, хьэсэр пщIэным зэщIищтат. Аслъэн и хьэсэм жыгей жыгышхуэ итт, уэшх къешхми, дыгъэр гуащIэми, абы зыщIэбгъэзагъэ хъурт.
Бгым къыщхьэдэхауэ, пшэр жылэм къыщхьэщохьэ. Аджыкъу дэрэ псей лъабжьэм дыщIэуващ. Аслъэн хьэсэм къыхэкIакъым – нартыхур епщIэ – щIалэ хэщIыхьат, плIабгъуэт, и нэкIум дыркъуэ телът, мыщэм къытридзауэ. Зэрыхъуаращ: бжьыхьэ кIуам Аслъэн мыщэ шыр къиубыдати, и анэм ар къыпхуидэнт: зыкъридзри къызэхифыщIащ, къамэкIэ емыпыджамэ, къелынутэкъым. ЩыдэгушыIэнум деж мыщэ шырым зэхифыщIауэт зэрыжаIэр.
Бзухэр зэщIэдымащ, пкIауэми я бзэр пачащ – нэщэнэфIтэкъым ар.
– Аслъэн, мыдэ къакIуэ! – джащ Аджыкъу жыгей лъабжьэм дыздыщIэсым.
И щхьэр къиIэтри, Аслъэн зыгуэр жиIащ. ЖиIар къыдгурыIуакъым. Хьэсэм зэрыхэтщ, и пщIэни зэпигъэуркъым.
Пшэ фIыцIэр къытщхьэщыхьащ, уафэр хъуэпскIащ. УафэхъуэпскI мафIэ бзийм Аслъэн и хьэсэм хэт жыгейм зыхисащ. Щыблэ уащ, абы и макъым сыкъыдэскIэри, си нэр суфIыцIащ.
Си нэр къыщызэтесхыжым, щыблэр зэуа жыгейр мафIэм зэрилынцIыр слъэгъуащ. Жыгейм ибгъукIэ щылът Аслъэн. Дыжащ щIалэм деж: 35
абы псэ хэтыжтэкъым, зэщIэуфIыцIат. ХьэмфIанэр бгъэдэлът Аслъэн, хьэмфIанэкIыр ныкъуэс хъуауэ.
Аджыкъу щIалэр къызэригъэдзэкIащ, лъэгуажьэмыщхьэ зищIри абы бгъэдэтIысхьащ.
– Щыблэм тIихащ Аслъэн, – жиIащ Аджыкъу.
Щыблэм иукIам пщIэ лей хуащI шапсыгъхэм, абы и хъыбарыр щIэх дыдэ жылэм хэз мэхъу, ар щыщIалъхьэр щыблэм щиукIам дежщ, щыщIалъхьэкIэ жылэр зэхуос, джэгу ящI, уэрэдхэр жаIэ.
Аслъэн и хьэдэм дыбгъэдэтыху, пшэр тщхьэщыкIащ, уэшх ткIуэпс къыIэпымыхуауэ.
Цейр щыттIэгъэжащ, пыIэри щхьэрыттIэгъэжащ. Аджыкъу къуажэм дыхьэжащ, сэ Аслъэн и хьэдэм сыкъыбгъэдэнащ. Захуэщ шапсыгъхэр: уи натIэм къритхам уфIэкIынукъым – ара хъунт нобэ щыблэм иукIа щIалэм къыхуиухар.
Сэри сунэтIыжащ къуажэмкIэ, Аджыкъу сыщIыхьэжащ – ар Аслъэнхэ я щIапIэм нэблэгъат.
– Сыт щхьэкIэ къыхуей хъуа Аслъэн щыблэр? – и щхьэр игъэкIэрахъуэри къэувыIащ Аджыкъу. – Аслъэн щыблэр къыщеуар хьэсэращ, и IэнатIэм пэрытащ щыблэр къыщеуам. Зауэм хэкIуэда хуэдэщ. Ар жытIэкIэ щыблэм игу къыдэбгъэнкъым.
– Къыдэбгъэнкъым, – жысIащ сэри.
Аслъэн и унэм пэмыжыжьэ Iуащхьэм дытетIысхьащ. Абы и щхьэгъусэм еджащ Аджыкъу. ПщIантIэм къыдэкIуэтри къыдэплъащ ар, Iэдакъэжьауэ ищIауэ.
– Аслъэн къигъэзэжауэ пIэрэ? – щIэупщIащ Аджыкъу, и псалъэр Хьэцацэ, Аслъэн и щхьэгъусэм, жэуап къыдитакъым. Сэ гу лъыстащ зэпишурэ.

дэжащ.
тхынщ.
ар къызэрыщтам – зыри къыгурыIуакъым. Аслъэн зэуакIуэ зэремыжьар ищIэжыртэкъэ Хьэцацэ.
– Аслъэн губгъуэм къикIыжа? – аргуэру щIэупщIащ Аджыкъу. Хьэцацэ зэрыIэнкуныр нэрылъагъут. Жэуап къыщримытым, Аджыкъу и псалъэм пищащ:
– Ар щыблэм ихьащ. Уафэр зэрыгъуэгъуар зэхэпхагъэнщ уэ.
Хьэцацэ къыхэкIиикIащ, и Iэр и нэкIум IуипIэри пщIантIэм дэлъэ-
– Игу фIы хуэсщIащ, – жиIащ Аджыкъу, зэхэуауэ. – НакIуэ, бел дэИ псэр щыхэкIа махуэм щIалъхьэ хьэдэр шапсыгъхэм – хьэдрыхэ кIуэ гъуэгур нэхъ кIэщI хъууэ жаIэ, хьэдагъэри кIыхьлIыхь къаIэщIэхъуэркъым. ЦIыхубз кIуэ хабзэкъым кхъэм: цIыхубзыр нэхъ гумащIэщ, гуауэр хуэмышэчынкIэ мэхъу – аращ шапсыгъхэм жаIэр: тыншкъым, дауи, уи Iыхьлыр щIы фIыцIэм зэрыщIалъхьэр плъагъуныр. дунейм щехыжа махуэм щIамылъхьэнкIи мэхъу, гъунэгъу жылэхэм къикIынухэм пэплъэн щхьэкIэ. Щыблэм игу зрамыгъэбгъэн папщIэ, Аслъэн ар къыщеуа махуэм щIалъхьэн хуейт.
Жыгейм и лъабжьэм мащэ къыщытIтIауэ, къэтлъэгъуащ къуажэм къыдэкIауэ ди дежкIэ къэзунэтIа цIыхухэр – ахэр къыщIежьар Аслъэн щIалъхьэн щхьэкIэт. Псом япэ итт Гуащэнэхурэ Хьэцацэрэ. Зы шу къыдбгъэдыхьащ – Салихь. ЛIыбгъуэ хэщIыхьат ар, и нэкIур дыркъуэ защIэт – зауэ Iэджэм хэтагъэнт, дауи.
– Щыблэ? – къыдэупщIащ Салихь, Аслъэн и хьэдэм еплъри.
– Абы ихьыжащ, – жиIащ Аджыкъу. – Ди нэкIэ тлъэгъуащ.
Салихь жыгейр зэпиплъыхьащ: мафIэр ужьыхами, Iугъуэ къыхихурт иджыри.
– Щыблэм и нэфI къыщыхуащ, – жиIащ Салихь. – И насыпщ. КъыхуищIэну псор къыхуищIэжащ.
И къуэр игъеижакъым Гуащэнэху:
– Си щIалэм къеуэлIа насыпыр! Тхьэм и нэфI къыщыхуащ. Щыблатхьэ и нэфI!
Хьэцаци дежьурт фызыжьым.
– Тхьэр къыхуэупсащ Аслъэн, Щыблатхьэ и нэфI къыщыхуащ! Хьэцацэ и щхьэц налъэ тралъхьащ хьэдэм и бгъэгум, мащэм ирахьэхащ итIанэ. Уэрэд къыхадзащ – хьэгъуэлIыгъуэм деж жаIэ уэрэдхэм хуэдэ. Псори дожьу:
–Уэ-ри-да-дэ!
Къафэмрэ уэрэдымрэ зэпагъэури, цIыхур зэбгрыкIащ.
Губгъуэм къинар Аджыкъурэ сэрэщ. Нартыху хьэсэм хэлъ хьэмфIанэр къищтэжри, Аджыкъу жиIащ:
– ПщIэныр духынщ.
Сэ си щхьэр сщIыри, цейр щысхыжащ. Ди Iэщхьэр дэдгъэджэрэзейри, хьэсэм дыхыхьащ. СыкъызэрымэжэлIар зыхэсщIащ щIэх дыдэ. Хьэсэм и кIэм дынэсри детIысэхащ. Гъуэмылалъэмрэ кхъуэщынымрэ къэзгъэIэгъуащ. Жьы мащIэ къыкъуэури дыкъигъэщIыIэтыIащ. Жыгейм Iугъуэмэ къыхихырт иджыри. Абы пэжыжьэтэкъым нобэ щIэтлъхьа щIалэм и кхъащхьэр.
КъыкIэлъыкIуэнущ 37 Мухьэмэд
АдыгэлIыр мыщэми пэлъэщыфу щытащ
Къэхъуа Iуэху
Си къуажэгъу Щоджэн Хьисэ сэрэ дызэрыщIалэжь цIыкIу лъандэрэ дызэныбжьэгъущ. Илъэс Iэджи щIауэ дызэкъалэгъууи Налшык дыдэсщ. Ауэ, тIуми ди жагъуэ хъууэ, дызэрызэрылъагъур мащIэрэщ. Къуажэм нэщхъеягъуэ къэхъуауэ дыкIуэжмэ дызэрихьэлIэу аращ нэхъыбэм. Иужьрей ди зэхуэзэри аращ зэрыхъуар. Ди ныбжьэгъу и анэ дунейм ехыжауэ дыкIуэжати, псэлъэгъу дызэхуэхъури зыгуэрхэри дигу къэдгъэкIыжащ. Аурэ, псалъэм къыдэкIуэри, Хьисэ жиIащ:
– Уа, Мухьэмэд, игъащIэ лъануващ:
дэрэ дызэныбжьэгъущ. Дыпэцану шыдкIэ мэз дыкIуэу зэрыщытари, зауэ нэужьым жэмкIэ дызэрывари, ди къуажэм нэмыцэр щыдахужым мафIэ щIадзауэ ягъэс лъакъуэрыгъажэ щIэрыпс къомыр къедгъэлауэ зэрыщытари, зэгъусэу дыздыхэта къуажэ джэгухэри апхуэдизу къыщептхэкIым, моуэ зы щIыпIэ деж си цIэр къыщIыщыхыумыгъэщар сыт?
Си ныбжьэгъум и псалъэ гушыIэу къысфIэщIам гукъани къыпы-
– НэгъуэщI мыхъуми, «ХьэтIохъущыкъуей хъыбархэр» фIэпщу къыдэбгъэкIа тхылъышхуэм Купхи, Токъумакъхи, Щомахуэхи, Дыкъынэхи, Джэтауэхи, Джэдгъэфхи щиптхэм, Щоджэнхэ зы напэкIуэцI къытлъыбгъэс хъуртэкъэ.
– Пэжкъым жыпIэр, Хьисэ. Щоджэн Iэсхьэд теухуауи итщ а тхылъым, – жызоIэ, и жьэр езгъэубыдын си гугъэу.
– Iэсхьэд «Зеикъуэ лIыжьищкIэ» зэджэу щыта джэгуакIуэ гупым хэту аркъудейщ, – къикIуэтыркъым Хьиси.
– СлIот-тIэ нэгъуэщI? – НэгъуэщIи щыIэщ. Щомахуэ Исмел мыщэр мэзым къыщIишащ жыпIэри кIыхьу хэптхащ. Хуэмыфащэуи жысIэркъым. ЛIыгъэ иIауэ яIуэтэж. Ауэ Щоджэнхи диIэщ мыщэм ебэнаи, нэгъуэщI хъыбар гъэщIэгъуэн зиIэхэри.
Пэжт си ныбжьэгъум жиIэр. Щоджэн Къартул жари щакIуэ Iэзэу лIы цIэрыIуэ яIат Щоджэнхэ, и хъыбар Iэджэ ХьэтIохъущыкъуейм дэлъу. Абыхэм ящыщ гуэрхэр сэри сщIэрти, тхыгъэ гуэрми кIэщIу хэзгъэхьат. 38
Ауэ абы щыгъуэ сэ сщIатэкъым Къартулыр си ныбжьэгъум и адэшхуэм зэриадэр. Иджы хуэмыухыжу Хьисэ къысхуиIуэтэж Щоджэн хъыбархэр езым къыжезыIэжар и адэшхуэ Алджэрийт.
Зеикъуэ зыфIащыжа ХьэтIохъущыкъуей Ипщэм, зэIыхьлыгъэ яку дэмылъу, Щоджэн унэцIэр зэрахьэу лъэпкъ зыщыплI дэсщ. Сэ зи гугъу сщIынур Хьисэ зи хъыбар къысхуиIуэтэжа я лъэпкъ закъуэрщ. А я лъэпкъым къежьапIэ хуэхъуауэ къилъытэри УнэлI зэрицIэр мыхъум, зи хъыбар ямыщIэж лIыжьырщ. Абы и къуэрылъхущ нэхъыбэу зи гугъу фхуэсщIыну Къартул цIэрыIуэр. Къартул и къуэщ Алджэрийрэ Аслъэнджэрийрэ. Алджэрий и къуэ Мухьэб зауэм хэкIуэдащ, къуитI къыщIэнри: Iэуесрэ зи гугъу сщIы Хьисэрэ. Хужьпагуэ жери шыпхъу гъэфIа закъуэ яIэти, уейуей жезыгъэIэ си ныбжьэгъужь Жэмыхъуэ Хьэзрэталий и щхьэгъусэу Налшык щопсэу.
Щоджэнхэ я хъыбархэр нэхъыбэу зытеухуа Къартул и гугъу тщIын и пэ ар щакIуэ Iэзэу зыгъэса, лIыгъэ зехьэным хуэзыузэщIа и адэ Индрис теухуа гуэрхэр къэтIуэтэжынщ.
Бахъсэныщхьэ щыпсэу къущхьэ лъэпкъ Тапасхъанхэ я малъхъэт Индрис. КъишагъащIэти, малъхъэишэ ящIынуи хунэсатэкъым. Апхуэдэу здэщытым, Бахъсэныщхьэ къикIри лIыкIуэ къуажэм щепсыхащ. КъызытекIухьар гузэвэгъуэт. Мэз гъунэгъум къыщIэкIыурэ къущхьэ къуажэм мыщэ гурбиян къыдыхьэрти, сабий, цIыхубз идыгъурт, Iэщыр Iисраф зэтрищIэрт. ЦIыхухэр зэрыгъэгужьеят. Абы пэлъэщын щакIуэ Iэзэ ХьэтIохъущыкъуей дэсу зэхахри лIыкIуэ къащIауэ арат.
Къалъыхъуэ щIалэр Тапасхъанхэ я малъхъэ иджыри ямыцIыхурт. Зи малъхъэ къущхьэ къуажэм я лъэIум пэмыджэжу хъунутэкъыми, тридзэри кIуащ, и къамэ къуаншэр и бгырыпхым дигъэлъадэри. Зэкъуэхуауэ пэщIэхуэмэ, мыщэм и жьэм жьэдигъэувэну пхъэ быди и жыпым ирилъхьащ, и лъэныкъуитIри упэпцIауэ. Мыщэм и къэкIуапIэр къыжраIэри пэтIысащ.
Куэдри пэмыплъауэ, къуакIэбгыкIэр къигъэпсалъэу гъуахъуэу къакIуэ мыщэ губжьа абрагъуэр щилъагъум, щакIуэ Iэзэр, къарум пыкIри, Iэмал хуэкIуащ. Джэлам ещхьу щIым зыхидзэри, къыщхьэщылъэда мыщэм иубыду зэхимыпIытIэ щIыкIэ къамэ къуаншэмкIэ и ныбафэр къыхурибзыхри, мыщэр зэфIэщэхащ. Зи кIэтIийр зылъэф мыщэм сыт ищIэжынт, джалэри и псэр хэкIащ. Къэхъунум пэплъэу Iуащхьэ къуагъым къуэта и щыкъухэр къыщыбгъэдыхьам, Индрис и къамэ лъы защIэр итхьэщIыжу псы Iуфэм Iутти: «Мыщэм сыщепыджым бисмилахьи жысIащи, хьэлэлщ. И фэр тефхи, и лыр фшхы», – яжриIащ. Къущхьэхэм я малъхъэ хахуэр къагъафIэщ, къагъатхъэщ, шы-уанэ зэтелъ екIу хузэщIакъузэщ, щIакIуэмрэ бащлыкъымрэ я нэхъыфIыр къыщатIагъэри къагъэшэсыжащ, щIымахуэ укIыну кърата мэл тIощIырыпщIыр къыдэзыхун щIалитIи къыбгъурагъэувэри къаутIыпщыжащ.
АтIэ, апхуэдэ щапхъэхэм щIапIыкIа къуэр нэхъ щабэ хъунт. Индрис и къуэ Къартул нэхъ пхъашэж, нэхъ щакIуэ Iэзэж хъуащ.
ПщымахуэкIэ еджэу щакIуэ ныбжьэгъу иIэт Къартул. Ныбжьэгъум жагъуэгъу къыщыхэкIыжи щыIэкъэ? Апхуэдэ гуэри хэлъ хъуат я зэхущытыкIэм. Пщымахуэр лIыгъэкIэ, щакIуэ IэзагъкIэ Къартул ефIэкI щыхъум, ефыгъуэжат.
Арати, ари щхьэтеч мыхъущэу екIуэкIыурэ, махуэ гуэрым Къартул деж Пщымахуэр екIуэкIащ щакIуэ здишэну. ЯцIыхуу мыщэбз пщэху бзаджэ 39
бийуэ яIэти, абы еуэну арат. Мэзым нэсри, мыщэ пщэхум и зекIуапIэм теуващ. – Пщымахуэ, – жи Къартул, – сэ япэ сищынщ, уэ и ужь къини, мыщэм зыкъуидзынущ. Сэ занщIэу къэзгъэзэнщи, мыщэм кIэ естынщ.
– Хьэуэ, – жи Пщымахуэ, – сэ япэ сищынщ, уэ мыщэм зыкъуидзмэ, а уэ жыхуэпIэм хуэдэу сеуэнщ.
Арати, апхуэдэу ящIри, яужь ит Къартул и щIыб къэгъэза зэрыхъуу, мыщэм иубыдащ. И плIэм къитIысхьа мыщэм и тхьэкIумитIыр и Iэ зырызымкIэ иубыдри, и пщэдыкъым кърикъузылIащи зригъэдзакъэркъым.
– Къеуэ, Пщымахуэ, къыбгъэдыхьи, – къэджащ Къартул.
– Шэр уэ ныптехуэмэ жызори, сошынэ, си ныбжьэгъу.
– Къеуэ, хуэмыху, уэ ущакIуэщ. Мыбы сишх нэхърэ, уи шэм сихьми нэхъыфIщ. Къеуэ.
Пщымахуэр шынами хуэмеями, тыншу хуэукIыну мыщэм бгъэдыхьакъым. Къартулрэ мыщэмрэ зэрызехьэурэ мэзыкум хыхьэу имылъагъуж щыхъум, Пщымахуэр къуажэм къэкIуэжри, Къартул мыщэм ихьауэ яжриIащ.
Къартул и къуэ Алджэрий абы щыгъуэ илъэс 25-м ит зи фIыгъуэ щIалэт. КъакIуэу диша и адэм лей гуэр къызэрыщыщIар къыгурыIуэри, Алджэрий Iэщэм епхъуат, ауэ къыхуадакъым. Щымыхъум, выщIэ лъэщитI яIэт шым хуэдэу псынщIэуи, гум щIищIэщ, хуей-хуэмейми, Пщымахуэр иригъэтIысхьэри, мэзым кIуащ. Мыщэ лъэужьым тету джэуэрэ здыкIуэцIрыкIым, макъ гуэр къаподжэж:
– Ей, мыдэкIэ сыщыIэщ сэ, фыкъакIуэ.
Джэ макъым ирикIуэурэ, къагъуэт: мыщэр лIауэ щылъщ, и нитIыр къижу, Къартул абы и кIуэцIым исщ. «Мыр сыт?» – щыжаIэм, къэхъуар къеIуэтэж. Пщымахуэ щIэпхъуэжу Къартулрэ мыщэмрэ къыщызэхуэнэм, Iэджэрэ зэрызехьахэ нэужь, мыщэм и тхьэкIумитI зыгъэдзыхэр хуит ищI хъунутэкъыми, Iэ ижьым IэщIэлъыр дзэкIэ еубыд, и бгырыпхым дэлъ къамэ къуаншэр (и адэ Индрис Бахъсэныщхьэ мыщэр зэрыщиукIар) къыдепхъуэтри, мыщэм и кIуэцIыр кърегъэу. Мыщэр малIэ. Зи лъэнкIапIи, зи пхэщIыщхьи лы имылъыжу мыщэм къифыщIа Къартул, лы цIынэм лъыр егъэувыIэ жаIэу зэхихыгъати, мыщэ кIуэцI хуабэм ипщхьауэ арат. Мыщэр гум къралъэфэлIауэ лIитIым къахуилъхьэртэкъыми, мыдэ и кIэбдзыр къысIэрывгъэхьэт зэ, жиIэри Къартул къадрилъхьащ. Къартул мыщэм тесу къыздашэжым, жылэр къэпхъэрауэ къаIуощIэ. Абыхэм яхэтт къуажэпщ ХьэтIохъущокъуэ Алджэрий лIыжьри. Ар Къартул и ныбжьэгъут. Къартул къэзышэж и къуэ Алджэрий къыщалъхуам пщым езым и цIэр абы фIищат.
Джатэшхуэ уIэгъэкIэ Iэзэу лIы IэкIуэлъакIуэ яIэт икIи я гъунэгъути, Къартул абы IэщIалъхьэри, илъэс псокIэ къеIэзащ, сэкъатыншэуи игъэхъужащ.

Мыщэ Iэджи къиукIауэ, нэхъыбэжи IэщIэкIауэ, Къартул и ныбжьыр илъэс 85-рэ щыхъум, ХьэтIохъущокъуэ и ныбжьэгъуми къриIуэкIати, щэкIуэным пыкIыну мурад ищIащ. Ауэ итIани дэзыхьэх Iуэхур игу пыкIыртэкъым, и нэр мэзымкIэ щыIэт, мыщэ пщэху бзаджэ гуэри Шэпап жыхуаIэ Мыщокъуащхьэ къуэ куум дэст и биижьрэ къыхуэмыукIауи, ари и тэмакъым хуемыгъэхыу телът. 40
Арати, зи гур пхъэуэ зи лъэр пхъэм дэна щакIуэжьым зигъэунэхужыну мурад ищIащ. Бахъсэн бжьэпэ щетIысэхри, и къамэр псым зэпрахыу хатIэну яжриIащ. И фочыжьыр тригъапсэри къамэр къыщриудым, и хьэ къуэлэн цIыкIур зыщIегъури, и мыщэ бийм кIэлъокIуэ. Хьэм къегъуэтри, лIыр йоуэ, уIэгъэ ещIри, IэщIокI. Лъыр щIэжу пабжьэм хэлъу хьэм къегъуэтыжри еукI. ХьэтIохъущыкъуей Ищхъэрэм я шыбзыхъуэ щIалэхэр кърихьэлIати, фэр трыригъэхри, лыр абыхэм яритащ. Гу хузэщIащIэу щакIуэ лIыжьыр къыщашэжым, мыщафэр къыздищтэри и ныбжьэгъу къуажэпщым и куэбжэшхуэм иридзащ. Пщыр къыщыдэкIым, «ТIури жьы дыхъуащи, дяпэкIэ нэмэз тщIынумэ, зы мыщафэм дытехуэнущ, си ныбжьэгъу», – жиIэри Къартул къежьэжащ. КъыздэкIуэжым, езым хуэдэ хъуну зыщыгугъ Хьэжы Адил хуэзэри, и фоч цIэрыIуэр абы иритыжащ. Къартул дунейм ехыжа нэужь Адил щакIуэ Iэзэ хъуауэ щытащ. ТIатIэрэ ТIалэрэ
Рассказ
Айтэч
Ди къуажэр езыр цIыкIукъым. Ауэ ди къуажэ дэнэ къэна, Бахъсэн псыхъуэ дэсым яхэту къыщIэкIынкъым ТIатIэрэ ТIалэрэ я хъыбарым щымыгъуазэ. ИтIани, а псори зыщыгъуазэр къыщаIуэтэжым дежи, псалъэмакъыр езышэжьам и хьэл-щэным куэд елъытащи, хъыбарыр щхьэж и псэм зэрыпиупщIым ещхьу къиIуэтэжу къыщIокI: хэт и бгым къыщрегъажьэ, хэти – и кIэм; зым фIэхьэлэмэтыр адрейм фIэмыхьэнэншэщи, зым, тригъалэу, игъэдаущыр адрейм IэщIэгъупщыкIыну зыхуэIуаи щыIэкъым.
А къомыр сэ иджыпсту къыщIезгъэкIуэкIым щхьэусыгъуэ иIэщ: сэри сщIэркъым мыбдеж къыщыщIэздзэнщ, жысIэу нэхъ зытезубыдэнур.
Мыри Iуэхум хэлъщ: ТIатIэрэ ТIалэрэ я хъыбарым щымыгъуазэ гуэрым япэу ар щызэхихым деж, хьэуэ, ар пэжкъым, жиIэнкIи хъунущ. Сыт щхьэкIэ жыпIэмэ, цIыхум зы фIэщхъугъуей телъыджэ дыдэ щызэхихым деж сыт абы къыхуэнэжыр? Зэхихыр и фIэщ мыхъуну аракъэ? НтIэ, фIэщхъугъуейм нызэрохьэс ТIатIэрэ ТIалэрэ я хъыбарым щыщ дэтхэнэ зы едзыгъуэри.
Псалъэм и хьэтыркIэ, ТIалэ и дахагъыр. ТIалэщ жыхуэсIэр, ТIатIэкъым. Пэжщ, хьэщIэ щIалэ щыIэкъым жыхуаIэм ярейуэ – адыгэ щIалэ Iей плъэгъуа жызыIэни щыIэщ. АбыкIи сыарэзыщ. Ауэ, пэж дыдэр жыпIэнумэ, зы щIалэм нэхърэ адрейр нэхъ къекIужу щытынкIэ хъунукъэ? НтIэ, ар къатщтэр пэжмэ, мыбыи пцIы хэлъ: а къекIу къомым, псоми яфIэкIыжу, зы къахэкIмэ-щэ, къахэцIуукIрэ-къахэлыдыкIыу? Апхуэдэт ТIалэ. «ПлъакIуэ зыхуащI», «нэ фыгъуэ зытрамыгъаплъэ» – хужаIэ апхуэдэ зырызым. Ауэ апхуэдэу зыхужаIэ хабзэр хъыджэбзырщ, цIыхубзырщ. Мы зэм ар зытехуэр ТIалэ и закъуэт. ТIатIэ ар зыкIи епхьэлIэ хъунутэкъым: ТIатIэ хъыджэбз гъуабжэ дыдэ цIыкIут.
НтIэ, а хъыджэбз гъуабжэ дыдэ цIыкIумрэ а щIалэ хэлъэфа дыдэмрэ я Iуэху зэхэлъын щIэхъуар сыт? Дэ тщыщу зыми ищIэркъым абы и жэуапыр. Ар зыщIэр ТIатIэти, иджы ТIатIэ дэнэ къипхыжын! 41
ТIатIэ ар имыщIэтэмэ, ТIалэ зэрыIуплъэу, щхьэ жиIэн хуеят «Сэ сызыдэкIуэнур ТIалэщ», – жиIэу?
ТIатIэ къафэми джэгуми яхыхьащэртэкъым. Яхыхьапэми, гу зылъатэн хуэдэу щыттэкъыми, зыгуэр къыдэгушыIэу е дэгушыIэжу ялъэгъуатэкъым. Ауэ ар езы хъыджэбзми уэим имыщI хуэдэт. Хэбгъэзыхьмэ, есэжат зыми гу къызэрылъимытэм.
Апхуэдэуи екIуэкIыну хъунт. Ауэ. ТIалэ зэрыIуплъэу, ТIатIэ и дунейм зэуэ зихъуэжат. Хьэуэ, хьэуэ, ар щIэпхъуакъым щIалэм гу зылъригъэтэн папщIэ, абы и пащхьэр къифыхьуи ялъэгъуакъым. НэгъуэщIщ абы далъэгъуар.
Иджы ТIатIэ цIыхухэм нэхъ яхыхьэрт. Зэпэмыгъунэгъу дыдэми, зы къуажэ щыдэскIэ, ТIалэрэ абырэ щызэрихьэлIэнкIэ хъунут зэIущIэ, шыгъажэ е къинэмыщI дауэдапщэхэм. НтIэ, апхуэдэ блэбгъэкI хъурэт!
ТIатIэ икIи нэхъ зыкIэлъыплъыж хъуат. Зыкъримыхми, а иIэ мащIэр екIуу зэрихьэу.
Абы и цIыху хэтыкIэми зихъуэжат. Иджы езым нэгъуэщIу зыкъыщыхъужырти, цIыхухэми ар иджы нэгъуэщIу къащыхъурт. КIэщIу жыпIэмэ, ТIатIэ гъащIэм къыщылъыс и увыпIэр иубыдыжат.
Япэм мыпхуэдэ хабзи щыIэу щытащ: хъыджэбзыр и унэ исыжу и нэчыхьыр ятхыу. Абы и щIалагъым е нэгъуэщI щхьэусыгъуэ гуэрым къыхэкIыу, хъыджэбзыр иджыри зы илъэскIэ е нэхъыбэкIэ дагъэсыжу. Апхуэдэхэм деж, ныбжьыщIитIыр зэпэIэщIэми, хабзэкIэ зэбгъэдэува лъэпкъитIыр зэрыгъэпэжырт: щIалэр зыщыщ унагъуэм нысэ къахэхъуауэ ябжырт, хъыджэбзыр зейми малъхъэ яIэу къалъытэрт, ныбжьыщIитIыр я лэгъунэм иджыри щызэрымылъэгъуами, абы иджыри пIалъэ иIэми. Езы тIум я Iуэхуми зэрыкъуажэу щыгъуазэти, зы унагъуэу тIысыжыпам хуэдэу цIыхухэр къахущытт.
Апхуэдэу, псалъэ быдэ зэпахауэ, пIалъэкIэ дагъэсыж хъыджэбзым ярейт ТIатIэ.
АрщхьэкIэ апхуэдэ гуэри абы и Iуэхум щыщыIэтэкъым.
ТIалэ и гугъу пщIымэ, ар ТIатIэ къепсэлъэххатэкъым; хэбгъэзыхьмэ, къицIыхуххэу уиIэ. Ауэ, сэ жызоIэри, Iуэхум хэзыщIыкIыр ТIатIэ и закъуэт. ХищIыкI къудейми къыщынэртэкъым – ар икIи щытт хэзыщIыкIыр зэрыщытыпхъэу.
Пэжщ, ТIатIэ иджы зэрызихъуэжар зыфIэауан, ар щIэнэкIалъэ къэзыщI гуэрхэри щыIэт.
Нащхъуэ и цIэу зы щIалэ кIуэцIрыкъуэжь дэст къуажэм. Зэгуэрым абы ТIатIэу плъагъур къыхигъэзыхьыпат.
– Уа, дахэ, мы уи Iуэхур дауэ зэрыщытыр! НтIэ, иджы, сигу урихьамэ, сыбдэгушыIи мыхъужыну ара?
– Аращ, Нащхъуэ. Уи жагъуэ умыщI.
– Ар сытым къыхэкIыу?
– Сэ щIалэ сиIэщ.
– Сэ сыщIалэкъэ! Сыт сэ си лажьэр! Сэ сыбдэгушыIэ щIэмыхъу-
– Нащхъуэу си дэлъхушхуэ, – жи ТIатIэ, щIалэм ткIийуэ йоплъри, – шыпхъу уимыIэмэ, сэ шыпхъу сыпхуэхъунщ. НэгъуэщIкIэ укъыспымыхьэ. Сэ зэхэщIыкIыгъуэу бжесIаи: щIалэ сиIэщ.
Нащхъуэ, зигъэхьэлэболэу, къыгурымыIуаифэ зытригъауэу, гъумэтIымэ хуэдэуи зищIаи. АрщхьэкIэ, сытым къыхихами, къытригъэзэжатэкъым.
нур. 42
Ауэ апхуэдэу тынш цIыкIуу уафIэкIынт ТIалэ фIэкI Iуэху ямыIэжу ар нэкIэ зыгъэхъу хъыджэбз зишэгъуэхэм! Абыхэм ящыщитI, Зэрылэрэ Ландыщэрэ, – пцIыр сыткIэ щхьэпэ, тIури хэплъыхьауэ хъыджэбз дахэт, – зыфIамыгъэIуэху хуэдэурэ, зэгуэрым ТIатIэ зыкъыбгъэдагъахуэ. Ауэ ТIатIэ абыхэм я гугъэм щыщыIэтэкъым: мо тIур иджыри къэсатэкъым ТIатIэ Iуэхур зыIутыр къыщыгурыIуам.
– А Iей-и-и, – жиIащ ТIатIэ, щабэ дыдэу къыпыгуфIыкIыу, – Зэрылэ дахэкIейрэ Ландыщэ тхьэIухудрэ! Сыту фIыщэу фыкъысхуэкIуа! Фэ фыкъэмыкIуами, сэ сынэкIуэнут. Зымахуэ лъандэрэ тIури сигу фыкъэкIарэ жэщым сынывэпцIыхьу, махуэм фи цIэр си Iупэм темыкIыу. Дауэ фыщыт, дунейгъэдахэхэр? Сыт фи псэукIэ? Фэ фхуэдэ тхьэIухудхэм ауэ уаIуплъэну къудейуэ сыт и уасэ! ИIэт, фи макъ нэхъ дахэжхэр зэхэзвгъэхыт иджы. Уэрэд къызжефIэну хьэмэ хъыбар къысхуэфIуэтэну? ИIэт, фытегушхуэт. Фызэгъусэу хьэмэрэ зэрызу? ФыщIемыгъуэжыт! Сэ сыныводаIуэ.
ТхьэIухудитIыр къэуIэбжьат: кIуэрэ пэт щIэнэкIалъэ ящIыну я гугъа «хъыджэбз гъуабжэжь цIыкIур» езы тIум нахуэу къащIэнакIэрт.
Ауэ ТIатIэ гущIэгъуншэтэкъым. Зы тэлай хуэдэ дегъэкIри, жаIэнури ящIэнури ямыщIэжу Iэнкуну, зыр зым еплъыжу щыт хъыджэбзитIым йоупщI:
– Хъункъэ иджы? Хьэмэ.
– Хъунмэ, тхьэ-э-э-ы. – ерагъыу къыдришеящ хъыджэбзитIым я зым, – ауэ.
– НтIэ, «ауэмэ», быдэу фыкъэдаIуэ. Сэри сынэфкъым. Псори солъагъу. ТIалэ щIалэ дахэщи, хъыджэбзу къуажэм дэсыр абы кIэлъызоплъэ. Фэри абыхэм фащыщщ. Сыт щхьэкIэ пцIы сыупсын, тIури фыхъыджэбз дахэкIейщ. Ауэ фызырызуи, тIури фызэхэтуи ТIалэ фэ фыхуэфащэкъым. Фыхуеймэ, вдэ, фыхуэмеймэ фыдэлъей, фэ дахэ къомыр фыкъаплъэу, ТIалэ ишэнур сэращ. ФыкIуэ иджы, адрейхэми яжефIэж а зэхэфха дыдэр!
Арати, хъыджэбзитIым я щхьэр Iуахыжащ.
Ауэ, а тIум къытрамыгъэзэжами, ТIатIэ къыхукъуэплъымрэ IупщIэ къыхуэзыщIымрэ куэд хъурт, къезыхулIапэу къыкIэщIэупщIыхьыну тегушхуэхэр нэхъ мащIэми.
Псоми яхуэмыгъэныщкIур сыт жыпIэмэ, ТIатIэ игурэ и щхьэрэ зэтелъу, зыкIи къыхэмыщтыжу зэрызиIыгъырт.
Куэдрэ екIуэкIа апхуэдэурэ, мащIэрэ екIуэкIа, – хэт абыкIэ иджы узэупщIыжынур! Ауэ пцIы зыхэмылъыжращи, и пIалъэр къэсри, ТIатIэ гузэвэгъуэ зэрыхэхуам псоми гу лъатащ. Ар зэрыщымыта хъуат. И гур зыми хыхьэжыртэкъым. Къепсалъэм жиIэр зэхимых хуэдэт. Езым зыри жиIэххэртэкъым. Нэщхъей зэпытт. ТIысми, щысыфыртэкъым. И жейри фIэкIуэдат. ТIатIэ гъуабжэ цIыкIум фIыуэ илъэгъуат ТIалэ дахэшхуэр. И псэм хуэдэу. И псэм нэхърэ нэхъыфIу. Абы щхьэкIи имыщIэн щыIэтэкъым. Ауэ. ТIатIэ къемыупщIэ-къемыусэу. ТIалэр дзэм ираджэ. ИкIи, зыми къимыщIэми, езым ищIэжу арат ТIатIэ уз хуэхъуар.
Абы щыгъуэ екIуэкIыр Герман зауэжьырт.
ТIалэ, илъэс ныкъуэкIэ къэтауэ, къэкIуэжат. КъэкIуэжари сыт, къашэжат, окоп уейпсейм щигъуэта контузием и ужькIэ и Iэпкълъэпкъыр зэщIэIулIарэ, зыхуэмыгъэхъейуэ, жыпIэнурамэ, сымаджэ хьэлъэу, и псэ пыт къудейуэ.
ТIалэ зэрыдэкI махуэ лъандэрэ псэ гузэвэгъуэм хэт ТIатIэ, а хъыбарыр щызэхихым, и гур къекIуэщ, и щхьэр къэуназэри, къытехуэ пэтащ. ИтIани, зызэтриубыдэжри, хъыбар нэхъыфIыIуэ пэплъэу щIидзащ. 43
зэрыщытт.
АрщхьэкIэ ТIатIэ игу фIы къэзыщIын хъыбар щыIэтэкъым. ТIалэ а ТIатIэ, гупсысэщ-гупсысэри, къигупсысар. Къигупсысар мыращ: икIэщIыпIэкIэ ТIалэ дэкIуэну мурад быдэ ищIащ!
А мурадыр къызэрехъулIэн Iэмал къилъыхъуэу щIидзэри, пIалъэ къыхимыгъэкIыу, Таужид хуэзэн хуейуэ къыщIригъэдзащ.
Таужид хъужыр ТIалэ и ныбжьэгъу пэжт. А тIур зы махуэм дэкIат, зауэми щызэгъусат. Зэгъусэуи къагъэзэжат. Таужидт ТIалэ къэзышэжар.
Махуэл димыгъэкIыу, Таужидыр къегъуэтри:
– Таужид, ТIалэ узэриныбжьэгъум щхьэкIэ си дэлъху закъуэм упезмыдзыхыу узолъагъу.
– Тхьэм фIыкIэ укъилъагъу, – жи Таужид. – Уэлэхьи, ауэ щыхъукIэ, нобэ щыщIэдзауэ сэри шыпхъуу узолъытэм, си шыпхъу закъуэм уриетIуанэу.
– Таужид, – жеIэ ТIатIэ гуэрым, – къыздэIэпыкъуи, къедгъэгъэл уи ныбжьэгъур. Си гум къызжеIэ: сэращ ТIалэ къезыгъэлынур, ауэ уэ укъыздэIэпыкъун хуейщ.
Таужид цIыху зэтетт. Хэт ищIэн ар зэгупсыса псор! Ауэ мыпхуэдэу щIэмыупщIэу хъуакъым:
– Уэ уIэзэ, си шыпхъу? – Хьэуэ.
– НтIэ, жыIэт, сыт хуэдэ щIыкIэкIэ къызэребгъэлынур?
– ТIалэ сегъашэ.
– Бетэмал, а жыхуэпIэр нэхъыфIти!..
ИкIи Таужид, хьэлъэу щатэри, шыпхъу ищIа хъыджэбзым къыхуиIуэтащ ТIалэ и Iуэхур зыIутыр.
ИкIэм-икIэжым, Таужид, и нэпсым къызэпижыхьыным нэсауэ, – ПIэтIауэркъым. И адэ-анэм ягъазэ. Ауэ и псэ пыт къудейуэ аращ. АрщхьэкIэ ТIатIэ икIуэтхэм ящыщтэкъым.
– И псэ пыткъэ! – жи абы, тIэкIуи къыхэкIиикI къыпфIэщIыну. – НтIэ, и псэ щыпыткIэ, абы иджыри къипсэунур зыхуэдизыр зыми ищIэркъым, Тхьэшхуэм фIэкIа. Сегъашэ!
– Дауэ. узэрезгъэшэнур?..
– Хабзэм тету. И Iыхьлы-Iэулэдым яжеIи, хабзэкIэ фыкъыслъыхъу. Си дэлъхур къызэупщIмэ, жысIэнур сэ сощIэж.
Таужид емыгупсысу Iуэху хыхьэ цIыхутэкъым. Хэбгъэзыхьмэ, течыгъуафIэкъым зыхужаIэхэм ящыщт ар. Ауэ. ИтIани.
– Хъунщ, дахэ, – жиIащ абы, пщащэ цIыкIум гуапэу еплъу, – сегупсысынщ. Си мызакъуэуи. ЯжесIэнщ. – ИкIи, хъыджэбзым сэлам ирихыжын и пэ къихуэу, зы тIэкIукIэ нэхъ мыхъуми, абы и гуапэ имыщIын лъэкIакъым: – Си шыпхъу угъурлыфэ цIыкIу, Тхьэм угъурлы дыдэу укъыщIигъэкIи. ТIали абы зыкъыдигъазэу.
ПIалъэ къыхимыгъэкIыу, Таужид а махуэ дыдэм зыхуэзапхъэхэми заIуигъащIэри, апхуэдэхэм деж ныбжьэгъум къытехуэ къалэнхэм ящыщуи зыри IэщIэгъупщыкIакъым.
Дауи, абы ирихьэжьа Iуэхур къызэрыгуэкIтэкъым, зы махуэкIэ е махуитIкIэ зэфIэкIми ящыщтэкъым. Ауэ Таужиди етIысэхакъым.
IупщIэ зыщIахэр, зи напщIэ хэзышахэр, зи дамэ дэзышеяхэр къыубжэкIыу щIэбдзэмэ, ахэр куэд хъунт. Пэжыр жыпIэнумэ, апхуэдэ зыгуэр къызыхэмыкI Iуэху игъащIэм кърахьэжьауи къыщIэкIынкъым. Ауэ, жеIэ: 44
Iуэхум зэ кIэ игъуэта нэужь, хэт а псом щIэупщIэжыр?
Ар пэжщ. Ауэ, иджыри жызоIэри, мыр Iуэху къызэрыгуэкIтэкъым, псори зэсэжахэм ещхьу. Абы къыхэкIыуи лъэпощхьэпохэм я бжыгъэр куэдкIэ нэхъыбэ къызэрыгъэхъурт. Псом хуэмыдэжу. «Хэт зэхиха апхуэдэ хьэдэгъуэдахэ: сыт ди хъыджэбзым и лажьэр – зи псэ еджэу телъыр къыхуагъэфэщэн хуэдэу!» Ар зыгуэрым къыжьэдэкIа хъуат. Зыгуэрым къыжьэдэкIа хъуа, жьым ипхъуэта псалъэр дэнэ пхьыжынт! Ар къызэрыпхуэубыдыжын Iэмал щыIэтэкъым. Гужьгъэжьым е губжьым къилъхуа а псалъэм щхьэрыутIыпщу къикIухьырт, и занщIэр и гъуэгуу, щхьэзыфIэфIу, зэм, уэх-сэх хъужрэ, щыIаи-щымыIаи. Зэми, а щыпэмыплъа дыдэм сэтей зыкъыщищIрэ, къуацэкIэ Iуэхум укъыхэуэнумэ, – къеблагъэ!..
Абы нэхъеи, ар дыдэм ирихьэлIэу, ТIатIэ къылъыхъуат нэгъуэщI зыгуэри. АрщхьэкIэ. «Тхьэ сэ ТIалэ къэзгъанэу нэгъуэщIым сыдэкIуауэ ялъагъун хуэмей!» – жиIэу, хъыджэбзыр къыщыувым сыт ящIэжынт?
Ар зэхэзыха Хьэсини и шыпхъум зыхуигъэзэнтэкъэ:
– Уа, сыт, тIасэ, мы жыпIэхэм къикIыр?
– Алъандэм щхьэтечу уэ укъызэупщIакъым. Сэ къезгъажьэу бжесIэну къезгъэкIуртэкъым. Иджы. укъыщызэупщIкIэ.
– ЖыIэ, жыIэ. СынодаIуэ. Уэ уи псэм зэрыпиупщIым хуэдэу сэ ар сымыщIмэ, сы-Хьэсинкъым.
– НтIэ, апхуэдэу щыжыпIэкIэ.
– ЖыIэт, нэгъэсыт.
– ТIалэ сет.
Ти, дауэрэ къекIуэкIами, хэт сыт къыхыжиIэхьами, ТIатIэ цIыкIур ТIалэ и лэгъунэм къыщIэхутащ, куэд щIауэ фIыуэ илъагъум и щхьэгъусэу.
АрщхьэкIэ. ТIатIэ фIыуэ илъэгъуа ТIалэм щыщу абы къыхэнэжар. и цIэ закъуэрт. Къыдэплъейуэ пIэм хэлъыр фэмрэ къупщхьэмрэ къыхуэна, гъуурэ-гъуурэ цIыкIу хъужа, IэкIэ ягъазэ сымаджэ хьэлъэт.
ТIалэ, гууэщIу здыхэлъым, къыдэплъейри, и нысащIэ цIыкIум къыIуплъащ, и Iупэри тIэкIу пIэжьажьэ хуэдэу хъуащ.
ТIатIэ абы щхьэщытт, мащIэу зыхуригъэзыхауэ, фэкIэ зиIыгъми, игукIэ куэд щIауэ фIыуэ илъагъу цIыхухъум быдэу зрикъузылIэу.
Куэдым куэд хужаIащ анэм и лъагъуныгъэм. АрщхьэкIэ, сыт хуэдиз хужаIами, гъунэ иралъаи-ирамылъэххаи: псалъэм къитIасэркъым анэм и гурыщIэр, абы гъуни-нэзи иIэкъым. ИтIани – пэжыр пэжщ! – зэщхькъым анэм и лъагъуныгъэмрэ щуIэгъэм и лъагъуныгъэмрэ.
Анэм дежкIэ быныр сыт щыгъуи сабийуэ къонэ. Сабий щыхъукIэ, ар гуащIэ мащIэщ, тегушхуэгъуафIэщи, абы зытриубгъуэ зэпыту мэпсэу анэр. Бетэмал, лъэкIатэм и къуэм къыхуэкIуэ шэр, зидзынти, езым зытригъэхуэнт анэм! И къуэр зэхуэхыну щыхугъуэм езыр, абы и пIэкIэ, елъэнт! Ауэ.
Ауэ анэм и лъагъуныгъэр – гузэвэхэмыкI зэпыту къызэрекIуэкIым щтэIэщтаблэ ещI. Ар гузэвэхщ, тхьэрыкъуэ цIыкIу нэхъей.
Аракъым щуIэгъэм и лъагъуныгъэр. ЦIыхубзым фIыуэ илъэгъуа цIыхухъум лъэмыкIын щыIэкъым. Ар лъэщщ, хахуэщ, зэи укъэзымыгъэпцIэжынщ. НтIэ, апхуэдэм укъыкъуэмыгушхукIыуи хъун! Абы уэри лъэщ, хахуэ удохъури, сытми утрегъэгушхуэ. ИкIи, пэжым ухуеймэ, щуIэгъэм и лъагъуныгъэр зэщхьыр къизыгъэкIуэтын щымыIэ къуршыбгъэрщ.
ТIалэ зэрыщытамрэ иджы зэрыхъуамрэ хузэхуэмыгъакIуэу, зи гур къигъыкIыу зыхь анэм кIуэцIкIэ хьэзабу игъэвыр, дауи, и фэм къиIуатэрт. ЕрагъпсэрагъкIэ зиIыгъми, и гущIэм итIысхьа гуауэр абы зэрыху- 45
щIэхъумэшхуи щыIэтэкъым, зыхуригъэзыхыу, пIэм къыхэнэжа и къуэм щыIуплъэм дежи. И адэри арат. Хэбгъэзыхьмэ, ар нэхъ гухэу къыщIэкIати, и къуэм щыIуплъэкIэ, хуэмыубыду и нэпс къыщыIэщIэкIи къэхъурт.
Сымаджэр, зэрыжаIэщи, мыдэкIэ къэлъэпIэстхъэн папщIэ ар хуейщ фIэщхъуныгъэ. Сымаджэ хьэлъэу зэрыхэлърэ а фIэщхъуныгъэр зи нэгум къищу ТIалэ илъэгъуар ТIатIэ и закъуэт.
ТIатIэ илъагъуххэртэкъым ТIалэ иджыпсту зэрыщытыр. НэгъуэщIт абы илъагъур. ЗыхищIэри нэгъуэщIт. Куэд щIауэ фIыуэ илъагъу щIалэр, и ТIалэ дахэшхуэр, иджы мис, гъунэгъут! Ауэ сытми куэд хъурэт япэм а тIур зэпэIэщIэ зыщI щхьэусыгъуэхэр! АрщхьэкIэ, сыт хуэдиз щхьэусыгъуэ щыIами, псори шейтIан джэгуу лъэлъэжри – мис, езы тIур къызэхуэнащ. Хъыджэбз тхьэIухудхэр лейуэ къыщIидзри, ТIалэ езым, ТIатIэ гъуабжэ цIыкIум, ей хъуащ. Иджы дэнэ щыхэт ТIатIэ IупщIэ къыхуэзыщIу щытахэр!
Хэт нэхъ дахэр? Нэхъ дахэр хьэщыкъырщ. ЦIыхум и гур къегъэнэху лъагъуныгъэм, и нэхэр къегъэлыд. Насыпщ апхуэдэм уIуплъэн къудейр. ТIалэ къыдэплъейуэ абы мащIэу зыхуэзыгъэщхъа пщащэ цIыкIум и нитIым къызэрыщIэплъэу, сымаджэу зэрыхэлърэ япэу, япэ дыдэу, иджыт щызыхищIар: сыхъужынущ!
А фIэщхъуныгъэр къищырт ТIалэ мащIэу зыкъыхуэзыгъэщхъа пщащэ цIыкIум и нэгум. АпхуэдизкIэ наIуэу къищырти, япэ щIыкIэ ТIалэ и нэм къыIуидзар, нэкIу мыхъуу, икъукIэ къыхуэгуапэ икIи къызэщIэзыгъэхуабэ зы нэху хъурей гуакIуэт. Къыщхьэщыт хъыджэбзым гуапагъэрэ хуабагъэу къыпкърыкIыр зэуэ зыхэзыщIа сымаджэр тIэкIуи къаскIэ хуэдэу хъури, Iупэри пIэжьэжьащ; абы хэтуи «Си Нэхунэ» жиIащ, и макъым къикIакъимыкIами.
ТIалэ къыжриIар зэхихами, гурыгъуазэкIэ къищIами, сытми, ТIатIэ абы зэрыпэджэжынур хьэзырт: – Си ТIалэ дахэшхуэ!
ИкIи абы къыщыщIэдзауэ ТIатIэ пэрыуващ, езым нэмыщI, нэгъуэщIыр зыпэмылъэщын IэнатIэм.
Абы щыгъуэ дохутырхэр мащIэт, иджы хуэдэтэкъым. Ауэ, зэрыжаIэжымкIэ, ТIатIэ абыхэм ящыщ зыбжанэм яIущIат, Псыхуабэ къалэм щыпсэуа дохутырышхуэ Дробинри яхэту.
ТIалэ и узыфэм теухуауэ абыхэм жаIэр зэтехуэртэкъым. Хэбгъэзыхьмэ, зым мыпхуэдэр щIапхъэщ жиIэу зытригъэчыныхьым и бийуэ адрейр къэувырт. Ауэ щыхъукIэ, ТIатIэ къыхуэнэжыр сытыт? Псоми япкърыупщIыхьу, дэтхэнэми жиIэнур жригъэIэу, езым нэхъ фIэкъабылыр къыхихыну аратэкъэ? НтIэ, ар дыдэрщ ТIатIэ ищIар.
Псом япэу ТIатIэ ищIар сыт жыпIэмэ, ТIалэ сыт щыгъуи жьы къабзэкIэ игъэбауэу щIидзащ. Зы хьэпшып лей къыщIимынэу, лэгъунэр Iэхуитлъэхуит ищIри, ашычым иту ягъэкI удз хущхъуэ гуэрхэр къызэрезэгъкIэ, адэкIэ-мыдэкIэ къригъэувэкIащ.
ТIатIэ щIэх-щIэхыурэ пэшым жьы къабзэ къыщIигъэхьэрт, щхьэгъубжэр дамэдазэ ищIурэ; махуэр уэфIмэ, щхьэгъубжэр IугъэузэщIыкIыпауэ щигъэтт, кIэлъыплъурэ.
Еш жыхуаIэр ищIэртэкъым а цIыхубз цIыкIум. ТIалэ зыхэлъ пIэр уэсчэсейуэ зэрихьэрт, абы и щIагъщIэлъ пIэм зэрыхэлъыр щIэх-щIэхыурэ хузэрихъуэкIырт, тасышхуэм иригъэтIысхьэрти игъэпскIырт, махуэ къэсыхукIэ тIэуней, пщэдджыжьымрэ пщыхьэщхьэмрэ, и лъакъуэхэр хуфIитхьэщIыкIырт, ТIалэ и Iэхэр шхыIэным къыхущIихырти, и IэщхьитIыр 46
худригъэджэрэзейрт, абы нэхъ тыншу уегъэбауэ жиIэрти; махуэм хуэзэу щэрэ-плIэрэ и нэкIур напэIэлъэщI псыф къабзэкIэ хущIилъэщIыкIырт. Абы, ТIатIэ къызэрилъытэмкIэ, ТIалэ и гум жьы дригъэхурт.
И сабий цIынэм анэр зэрыхуэсакъым ярейт ТIалэ ар зэрыхуэсакъыр. ТIалэ «Iыхьым» жиIа закъуэмэ, ТIатIэ къэсырт, тас цIыкIур иIыгъыу. Тасыр зригъэувэкIырти, стэчанкIэ псы къыхуихьырт. Псыуэ къыхуихьри сыт хуэдэт жыпIэмэ, псы къэкъуэлъа упщIыIужат. Ар хьэзырыххэу ТIатIэ сыт щыгъуи щигъэтт, джрэфин щхьэхуэм иту.
Мис апхуэдэххэурэ ТIатIэ къригъэкъэбзыкIащ мазэ бжыгъэкIэ зызымыгъэхъейуэ пIэм хэлъа цIыхум и кIуэцIым щызэтрихьа узыхуэмей псори. Дауи, абы и ужькIэ ТIалэ нэхъыфIу, нэхъ куууэ бауэ хъуащ. Сыт щыгъуи жьы къабзэкIэ бауэ цIыхум илъми и фэми зихъуэжынтэкъэ! Хуэмхуэмурэ абы и нэкIуми лъы къыщIыхьэжащ, и нэгури нэгъуэщI зыгуэр къэхъужащ.
ШхынкIи ТIалэ ауэ къызэрымыкIуэу хуэсакъырт ТIатIэ. Шэрэ кIашэ щабэ дыдэ тIэкIукIэ къыщIидзэри, кIуэ пэтми нэгъуэщI зыгуэрхэр, узыншагъэ нэхъ къызыхэкI шхыныгъуэ щIэщыгъуэхэр къыхигъахъуэурэ, сымаджэр тэмэму нэхъ шхэи хъуат.
ТIатIэ увыIэгъуэ жыхуаIэр ищIэртэкъым. Абы и жэщри и махуэри зытеухуар IэнатIэ гугъу зэувэлIарт, щытеплъэкъукI къыхэмыхуэу. Ар езыр щыжей, нэгъуэщI мыхъуми, щыIурих къэхъуу пIэрэт? ТIатIэ апхуэдэ къыхуихуэу жыIэгъуейт.
Къару щыIэнкIэ хъуну, лъагъуныгъэм елъэщэкIыу? Абы и жэуапкъэ ТIатIэ хузэфIэкIар! Дохутыр IэщIагъэм ехьэлIауэ зы щIэныгъэ гуэри иIэтэкъым ТIатIэ. Ауэ, гъэщIэгъуэнракъэ, абы и гупсысэр куэдым нэсырт, гурыгъуазэкIи куэд къихутэрт. Зэгуэрым бэзэрым абы къыщыIэщIолъагъуэ хьэфэ топ быдэ цIыкIу. Асыхьэтуи йогупсыс а топ цIыкIур къэбгъэсэбэп зэрыхъуну Iэмалым. ИкIи а махуэ дыдэм къыщыщIэдзауэ топ цIыкIур Iэгъуэу ТIалэ и щхьэнтэ кIапэм деж къыщылът; ТIалэ зригъэтхьэщIу игъэшха нэужькIи ТIатIэ, пIалъэ къыхимыгъэкIыу жиIэнт: «ИIэт иджы, топыр зэрыпкъузыфым сегъэплъыт».
Дохутырхэм щапкърыупщIыхьым щыгъуэ ТIатIэ абы къапихат ТIалэ къыхуэщхьэпэнкIэ хъуну нэгъуэщI зы Iущагъи: шытIэн – (массаж жыхуаIэр). ИкIи махуэ къэсыху сымаджэм зэм и Iэхэр, зэм и лъакъуэхэр ишытIэрт.
Сакъыпэурэ ТIатIэ щIидзащ ТIалэ и Iэхэр гъуэрыгъуэурэ тIэкIу къытриIэтыкIыу; итIанэ – нэхъ лъагэIуэу; иужьыIуэкIэ – и щхьэм иригъэIусэжу.
Ещхьыркъабзэу, ТIатIэ емышыжу елIэлIащ ТIалэ и лъакъуэхэми псэ къахыхьэжын папщIэ къэбгъэсэбэп хъуну Iэмалхэми.
Апхуэдэххэурэ, зыхуигъэувыжа къалэным еш имыщIэу хуэлажьэурэ, мис иджы и чэзу хъуауэ къыщIэкIынщ щыжиIэм, абы щIидзащ ТIалэ къигъэтIысу, и лъакъуэхэр кърыригъэхьэхрэ, упщIэ кIапэм хутригъэува нэужь, мис иджы, узекIуэ хуэдэу, уи лъэхъуамбэхэр гъэлажьэт, лъапэкIэ теувэт, жиIэурэ, зекIуэу, къикIухьу зэрыщIидзэжынум хуигъэхьэзыру.
Ауэ, – пэжыр пэжщ! – псом хуэмыдэу ТIатIэ нэхъ къыщыгулэзар ТIалэ къызэфIигъэувэну иужь щихьа махуэрщ. СхуэмыIыгъыу сIэщIэхурэ джалэмэ сыунэхъужакъэ, жиIэу зэкъым ар зэрегупсысар, тIэукъым. ИтIани, дауэ хъуми, тегушхуащ. Тегушхуащ – езым и псэр пытыххэу ТIалэ зэрызыIэпигъэхун зэрыщымыIэр ищIэжырти. ТIатIэ мыри къимылъытэу къэнатэкъым: ТIалэ, езыр цIыху пIащэми, апхуэдизрэ сымаджэпIэм щыхэ- 47
лъакIэ, абы и хьэлъагъми фIыуэ кIэрыхуат. Ари ТIатIэ тезыгъэгушхуа щхьэусыгъуэхэм ящыщ зы хъуат.
Сытми, мис иджы и чэзур къэсауэ къыщIэкIынщ щыжиIэ махуэм ТIатIэ гуфIэжу ТIалэ и гъуэлъыпIэм гъунэгъу зыхуещI, и шхыIэныр Iэдэбу трехри, махуэ къэс «ИIэт, си ТIалэ дахэшхуэ, иджы тIэкIу дыгъашхэт», зэрыжриIэм хуэдабзэу, ар гузавэу е пIейтейуэ къозыгъэщIэн гуэри думылъагъуну, жреIэ: «ИIэт иджы, си ТIалэ дахэшхуэ, дыкъызэфIэувэнти». Апхуэдэ дыдэу жреIэ. ТIалэ и щхьэгъусэм худоплъей, ар къыдэгушыIэ и гугъэу. АрщхьэкIэ, ТIатIэ и нэгум къищ фIэщхъуныгъэм трегъэгушхуэри, ТIалэ езыр-езыру зыкъиIэтыну хэтщ.
– УмыпIащIэ, – жи ТIатIэ, – хуэм цIыкIуурэ. ИIэт иджы, тегушхуэт. Сэ сыпхуэсакъыурэ. Дэ тIур дызэрыIыгъмэ. тлъэмыкIыну сыт абы хэлъыр!
Арати, ТIатIэр дэIэпыкъуурэ, сытми, ТIалэ, зэфIэту, и щхьэгъусэм быдэу иIыгъми, езым и лъакъуитIкIэ унэ лъэгум тету, сымаджэ зэрыхъу лъандэрэ япэ дыдэу къоув.
ЗэрыгуфIэщам къыхэкIа е апхуэдизрэ пIэм хэлъам къызэрызэфIэува къудейр къытехьэлъэIуа, сытми, ТIалэ и щхьэр уназэ хуэдэу хъури, и нэри занщIэу щыункIыфIыкIат. Ауэ ТIатIэ: «Сыт ар, къохьэлъэкIрэ?» – къыщыжриIэм, ТIали, лIыгъэм зрегъэхьри: «Хьэуэ, хьэуэ, умыгузавэ, псори тэмэмщ», – жи. ТIатIэ гуэрым:
– ИIэт, иджы зэ дыгъэбакъуэт. Япэ щIыкIэ лъакъуэ ижьыр къэIэтыт.
Зы лъэбакъуэр къащехъулIэм, ТIатIэ:
– Иджы лъакъуэ сэмэгур. Тегушхуэт, сэ суригъусэкъэ! ИIэт, къэдгъащIэт, лъэбакъуэ дапщэ хъууэ пIэрэ мы ди лэгъунэр? ЕтIуанэ лъэбакъуэм кIэлъыкIуэу ещанэр, еплIанэр.
Арати, ТIалэу плъагъум, ТIатIэ къиIыгъыурэ, и лэгъунэ кIуэцIыр къызэхикIухьу щIидзащ.
ТIэкIу дэкIри, ТIатIэ къызэрыжриIэм тетурэ, ТIалэ езыр-езыру, темыгушхуащэми, зы лъэбакъуэ ичащ. ЕтIуанэр, ещанэр.
Махуэ зыщыплI дэкIа нэужь, ТIалэ езыр-езыру пэш кIуэцIым тыншу къыщикIухьырт. Езыр-езыру къэтэджу, тIысыжу зригъэсэжыну хэтт. Ауэ зэкIэ ар ТIатIэ къыхуидэртэкъым: «Апхуэдизу уемыпIэщIэкI, ари зыщIыпIи кIуэжынкъым, абыи дыхунэсынщ. ЗэкIэ умыпIащIэ. Уи бгым хуэсакъын хуейщ. Уэ къызжеIэ закъуэ…» ТIатIэ жиIэм фIэкIынутэкъым ТIали. ИкIи езыр-езыру къэтэджыну е тIысыжыну дзыхь ищIыртэкъым, гугъущэ демыхьу ар иджы хузэфIэкIын хуэдэу къыщыхъуми. Апхуэдэу зэманыр екIуэкIыурэ, щIымахуэр икIщ, гъатхэ уэтIпсытIым и чэзури зэфIэкIри, дунейм и щIэрэщIэгъуэ зэман телъыджэр къэсащ. Жыг къудамэ фIыцIэхэр щхъуантIагъэм щIагъанэу, удз цIыкIухэм я щхьэр щIым къыхагъэжу щIадзащ. Бзу зэмылIэужьыгъуэ куэдым я зэщIэжьыуэзэщIэфие макъ гуакIуащэхэр абы хэплъхьэжмэ. ЖыпIэнурамэ, гъэм зы лъэхъэнэ кIэщI цIыкIу гуэр къыхохуэ, жэнэткIэ уеджэ хъуну. НтIэ, мис а лъэхъэнэр къэсат.
Жьапщэ е къешх щыщымыIэ махуэхэм зэщхьэгъусэхэр щIыбым зэрыщIэшырти, хадэм, жыг щIагъхэм хуэмурэ къыщакIухьырт. Кхъужьеишхуэм и щIагъым шэнтжьей щIэтти, тIысрэ, абдеж зыщагъэпсэхуу, итIани ежьэжхэу. КIэщIу жыпIэмэ, курорт телъыджэ гуэрми щимылъагъун тхъэгъуэкIэ и щхьэгъусэм хуэупсэрт ТIатIэ. 48
Пэж дыдэу, курорт дэнэ къэна, дохутыр гупышхуэ, зым нэхърэ зыр нэхъ Iэзэжу, ТIалэ и закъуэ егъэбыдылIауэ а псоми абы еIэзэн фIэкIа нэгъуэщI къалэн ямыIатэми, итIани а гупым яхузэфIэкIынтэкъым ТIатIэ и закъуэ хуилэжьам хуэдиз.
ТIатIэ сыт илэжьми, а илэжьыр къуэпскIэ зэкIуэлIэжыр абы и лъагъуныгъэрт. А лъагъуныгъэрт ТIатIэ и нэгур къызэщIэзыгъэнахуэр. Ар хэплъагъуэрт абы и плъэкIэми, и щытыкIэми, дэтхэнэ и зы IэбэкIэми. ТIатIэ къыхудэплъейуэ пIэм хэлъ ТIали нэфтэкъым. Ди къуажэ дэса лIы Iущ гуэрым жиIэрейт: «Дохутырхэр къоIэзэр зырикIщ, уэ узэмыIэзэжмэ». Ар пэж дыдэщ. Сымаджэр, зыщIэгусысыжу, езыр зыкIэлъыплъыжу, зыхуэсакъыжу щIидзэмэ, ишх хъунумрэ илэжь хъунумрэ хузэхэгъэкIыу, нэгъуэщIу жыпIэмэ, дохутырым езы сымаджэр щыдэIэпыкъум дежщ дохутырым и лэжьыгъэр псыхэкIуадэ мыхъуу, сымаджэр нэхъ псынщIэу къыщызэфIэувэжыр.
Дауи, а псор ищIэртэкъым ТIалэ. Ауэ ТIалэ илъагъурт а къыщхьэщыт пщащэ цIыкIур псэкIэ къызэрыхуэлажьэр. Инт ТIатIэ и лъагъуныгъэр. ТIатIэ къыпкърыкI хуабэр щызыхищIэм, ТIалэ езыми и фIэщ мэхъуж зэрыхъужынур. ИкIи, абдеж къыщегъэжьауэ, ТIалэ и щытыкIэм зыкъегъазэ, и нэкIум лъы къызэрыщIыхьэжымкIэ ар нэрылъагъу пщыхъуу.
ТIалэ и адэ-анэм, Гъузеррэ Хъадыжэрэ, фIы дыдэу ящIэжырт абы я щIалэ закъуэр къыщыхуашэжа махуэ дыджыр. Зы шызакъуэгу къыIуохьэ, кIэщIу къегъэшри, ТIалэ и ныбжьэгъу икIи абы и гъусэу дэкIа Таужид гум къокIри, накIуэпакIуэу пщIантIэм къыдохьэ. Абдеж тIуми зэуэ, зэгурыIуа нэхъей, я лъэр щIэщIэщ, я щхьэр уназэри, къэджалэ пэтат. Щхьэ и закъуэ Таужид? ТIалэ щхьэ имыгъусэрэ?..
А тIум я щытыкIэм гу лъызыта Таужиди, Гъузеррэ Хъадыжэрэ IэплIэныкъуэ яришэкI хуэдэу ищIри, зэкIэлъигъэпIащIэу:
– ФыщIэгузэвэн щыIэкъым. Мис, дыкъыфхуэкIуэжащи, фыгуфIэн хуейуэ аращ. Мыдэ. ТIалэ цIыкIу. фыкъыздэIэпыкъуи гум къидывгъэхыт.
Зыми ищIэркъым я быным тегужьеикIа адэ-анэм зы напIэдэхьеигъуэм къриубыдэу я гум щызэрагъэзэхуэнур зыхуэдизыр! Я щIалэр ямылъагъуу, абы и гъусар къащыхуэкIуэкIэ. Къишэжа мыгъуэу аращ. Ауэ Таужид фыщIэгузэвэн щыIэкъым щыжиIэкIэ.
Таужид гуэрым жери:
– Си псэм хуэдэу Хъадыжэ, ди анэ! Уэ дыщэ жьакIэу Гъузер, ди адэ! ЗэкIэ фымыгухэ икIи фымыгъ. ТIалэ сымаджэу аращ. Тхьэм жиIэмэ, зэ унэм къыщысыжакIэ, сапсэууэ къызэфIэувэжынщ. Дэ гъуэгу къызэпытчащ. Узыншэ дыдэми къытехьэлъэну. ТIалэ гъэтыншын, зегъэгъэпсэхун хуейщи, абыкIэ флъэкI къэвмыгъанэ. Сэри сетIысэхынкъым. Махуэ къэс сыкъэплъэнщ. Гъузеррэ Хъадыжэрэ, къахуэнэжыр арати, пэш нэхъ къабзэIуэу яIэр псынщIэу зэлъыIуахщ, пIэ тынш хуагъэхьэзырри, я щIалэр хагъэгъуэлъхьэжащ, тIуми жэкIэ къакIухьу. ЩызэблэжкIэ, зыр зым жьэхэуэжрэ, тIум я зыр абы щигъэлъэпэрапи къахухэхуэу.
Дауи, а тIуми плъапIэу яIэр зыт: моуэ, Таужид зэрыжиIам хуэдэу, тIэкIу зигъэпсэхужмэ.
Пэжщ, махуэ зыщыплI дэкIри, абыхэм къафIэщIащ ТIалэ иджы нэхъ къаплъэ хуэдэу хъуауэ. АрщхьэкIэ ТIалэ и щытыкIэр абы фIэкIыртэкъым.
Гъузеррэ Хъадыжэрэ я фэм икIам ущIэумыупщIэ! Мыпхуэдэ Iэзэ 49
щыIэщ жаIэу зэрызэхахыу, абы жэуэ; мыр фIыщ жыхуаIэр, щIэпхъуэрэ, къыхуахьу. АрщхьэкIэ.
Мис абы ирихьэлIэущ ТIатIэ Таужид зыщыхуигъэзар. ИкIи, пэжыр пэжщ, псоми яхузэфIэмыкIар зыхузэфIэкIар а цIыхубз цIыкIурщ.
Ауэ пэжыр абдежи щиухыркъым. ТIатIэ и щIыбагъ къыдэтащ Гъузеррэ Хъадыжэрэ.
Гъузер езыр лIы хуэмыхутэкъым, мыIейуи псэурт: шызакъуэгу зэгъэпэща, жылэр къехъуапсэу витI, жэмищ, мэлуи зытIощIырыпщI иIэу; и жыг хадэри екIуу зэрихьэу, гъэр зи кIыхьагъым яшх пхъэщхьэмыщхьэм къыдэхуэр тэмэму зэригъэкIуэкIмэ, гъавэу зрикъунур абы къахущIэкIыу.
Хъадыжи езым къытехуэ и цIыхубз къалэнхэмкIэ Гъузер къыкIэрыхутэкъым: и джэдкъазым ауэ ухэплъэн къудейуэ гухэхъуэт; джэд къомыр, – хэт фIыцIэу, хэти гъуэжьу, хэти кхъуэщыныфэ-гъуабжафэу, – пшэррэ адэкIэ-мыдэкIэ ещIэу, «куо-куо-куо-куо-куо.», – жаIэу уэршэрыжу, гухэхъуэу пщIантIэшхуэм къыщажыхьхэу, адакъэ купраузышхуэр, и щхьэр лъагэу гъэкIарэ и бгъэр шэрхъ къибыргъукIауэ, а къэзыжыхь къомым, зыри къыфIэмыIуэху нэхъей, зэпIэзэрыту къахуеплъыхыу; апхуэдэт и бжьын хьэсэри, и бжьыныхури абы къыкIэрыхуртэкъым; Хъадыжэ бжьынымрэ бжьыныхумрэ апхуэдизкIэ бэву къехъулIэрти, езыхэм я мызакъуэу, гъунэгъуми, хьэблэми къайлыжырти, бэзэрым яшэни къыдэхуэрт.
Сымаджэ ущиIэм деж, дауи, псом япэу къэхутапхъэр а сымаджэм ехьэлIапхъэрщ, ар зыхуей-зыхуэфIырщ. Ауэ. къызыхэпхын уимыIэмэ, сымаджэр зыхуей-зыхуэфIыр къыпхуэмыгъуэтынумэ, зэрыжаIэщи, «укъэсыжауэ» бжы.
Абы и лъэныкъуэкIэ Тхьэм узэрелъэIунт ТIатIэ къызыхэхуа унагъуэр. ИкIи, – мыр фIыщ, мыпхуэдэ диIэпхъэщ, жиIэу, ТIатIэ къызэрыжьэдэкI нэхъ пIалъэ къыхамыгъэкIыу, – и гуащэ-тхьэмадэм абы къыхуашэрт, къыхуахьырти къыхуагъэтIылъырт а зыщIэупщIа дыдэр.
Хабзэ зэрахуэхъуам тету, Гъузеррэ Хъадыжэрэ зы нэмэз благъэкIыртэкъым. Нэмэзыр яуха нэужь, нэмэзлыкъым лъэгуажьэмыщхьэу тетIысхьэжырти, я лъэгуажьэм хуэмышэчыжыху тест, я щIалэ закъуэр игъэхъужыну Тхьэм елъэIухэу. «Яллыхь-ялыхь, псори зэлъэIуу зыми емылъэIуж, – жиIэрт Хъадыжэ, – уи гущIэгъум дыхыумын. Дыпсэу щIыкIэ ТIалэ хъужауэ дыбгъэлъагъужыну сынолъэIу, Яллыхь!» Гъузери жиIэрт ар дыдэр, ТIалэ щхьэкIэ Тхьэшхуэм щелъэIум деж. Ауэ Гъузер и тхьэлъэIум мыпхуэди хэтт: «Дэ ди Тхьэу дэ дипщ, сынолъэIу жагъуэгъугъэгуфIэу лъэпкъыншэ сумыщIыну!» Заулрэ хэплъэу щыса нэужь мыри дыщIигъужырт: «А сабий хейм, а дыщэ кIанэм и лэжьыгъэр псыхэкIуадэ умыщIу, абыи ебгъэIуэтэжыну, ТIалэ хъужарэ и Iуэху Iыхьэ ищIэжыфу а цIыкIум ебгъэлъагъуну! Сэ сымылъагъуми, а тIум унагъуэ насып ягъуэтыну, Яллыхь!»
Гъузер дуней и пIалъэ зыщIэ лIыт. ИтIани, Таужид, ТIатIэ кърихьэжьа Iуэхум къытекIухьу, Гъузеррэ Таужидрэ тIыс-тэджу куэдрэ къепсэлъа нэужьи, адэм ищIэртэкъым и къуэм къызэрыхуишэну щIыкIэр. Къэхъум къэхъур арати, цIыхухъур щыцIыхухъукIэ, унэм икIамэ, абы къыщигъэзэж щыIэт уIэгъэ хьэлъэуи, хьэдэ гурышэуи. ИкIи, апхуэдэм деж, абы пэплъэу щыса и щхьэгъусэр дэнэ кIуэжынт – къытепсыха насыпыншагъэм къызэрезэгъкIэ къыхуэнэжа гъащIэр иухуэрт. Ауэ иджыпсту.
Ар дыдэрт Гъузер къыхуэмыщIэр: иджыпсту сыт щIапхъэр? ПцIы хэмылъуи зыгуэрым пыухыкIауэ триубыдэфыну къыщIэкIынтэкъым, Хъадыжэ Iуэхум къыхэмыпсэлъыхьатэмэ.
4 Заказ № 173 50
кIуэ, жаIэ.
– Тегушхуэт. Алыхьыр фIыщ. Хэт ищIэрэ. Насыпыр нысэм къыдо-
– Сэ сытезымыгъэгушхуэ мыгъуэр сэ сощIэж. Дауэ?.. Апхуэдэ Iуэху къезыхьэжьа сабий хейми сыт и лажьэ?.. Мыгъуапэрэ мыпщампIэу.
– Ар пщIэнукъым. Хэт ищIэрэ, зы щхьэусыгъуэ гуэркIэ къемыжьэ Iуэху щыIэкъым. Алыхьым иухами пщIэркъыми, дэ ди тхьэлъэIур хуэмызэми, а цIыкIум и тхьэлъэIур хуэзэу.
Гъузер, абы пидзыжын къыщыхуэмыгъуэтым:
– Уэллэхьи, сымыщIэ. Мыращ жысIэу сэ зыгуэрым схутеубыдэркъым. Ауэ щыхъукIэ, Таужид, уэ уфIэкъабылмэ, и анэри щыарэзыкIэ. Ауэ, къызжиIакъым жумыIэж: хъыджэбзым иджыри зэ зыхуэгъази, хэгъэзыхьауэ епсалъэ, зы пIалъэ гуэри хуэгъэув зэувалIэ Iуэхум быдэу егупсысыну. «Хьэуэ» къыхимыгъэкIыжу тегушхуэмэ.
Гъузер зэрыжиIам хуэдэу ищIащ Таужид. ТIатIэ къикIуэтыжыну и мурадтэкъым. Ар хьэкъыу зыпхыкIа Таужиди аргуэру Гъузерхэ щепсыхащ.
ИужькIэ, унагъуитIыр зэрызэгурыIуам тету, хэIущIыIущи ямыщIу, куэди кърамыджэу, Iэгуауэ-пшынауи хэмыту, нэчыхьытхыр зэфIагъэкIащ. Я нэчыхьыр щатхакIэ, ТIалэрэ ТIатIэрэ щхьэгъусэ зэхуэхъуауэ арати, а щIыкIэм тету, ныбжьыщIитIыр зы лэгъунэм къыщIэхутащ.
ЗэрыжаIэжымкIэ, илъэс щэ ныкъуэм щIигъукIэ зэдэпсэуащ а тIур. ЩIалищи зэдагъуэтати, зыр зым кIэлъыкIуэу унагъуэ щхьэхуэу ягъэтIысри, езы тIур. Ей, а тIур зэрызэрылъэгъуар цIыхум яхуэIуэтэжыркъым! ТIатIэр нэщхъыфIэрэ-гуфIэжу, и щхьэгъусэм и хъуреягъыр къижыхьрэ, «Си ТIалэ дахэшхуэ», жиIэу худэплъейуэ; ТIали, нэгъуэщI зы цIыхубз гуэр мы дунейм тетуи имыщIэжу, зэплъри, илъагъури, игъафIэри ТIатIэу. Зы дакъикъэ къыIэщIэмылъэгъуамэ, «Си Нэхунэ, дэнэ ущыIэ?» – жиIэу, къыкIэлъикIухьу. Дэнэ кIуэми – зэгъусэу.
ЖаIэж, а тIур зыщIыпIэ щыIауэ, шызакъуэгукIэ къэкIуэжырт. ЯпэкIэ плъэмэ, лъэсу кIуэ цIыхубзымрэ цIыхухъумрэ къалъагъу. Мы тIур здэтшэжмэ, ари псапэщ, егупсысагъэнщ ТIалэ. И шыгъуэ фэкъум нэхъ хуабжь зригъэщIри, зы дакъикъэ нэхъ дэмыкIыу:
– Ей, хэгъэрей! ФыкъитIысхьэ, фыздэтшэжынщ.
ЛъэситIыр «хъущт» жиIэу къеплъэкIри, цIыхухъум:
– ТIалэ, уэра ар?
– Сэрауэ бжыи, ущыуэнкъым, Нащхъуэ. ФыкъитIысхьэркъэ!
Япэ щIыкIэ тIури къитIысхьэну хэта хуэдэщ. Ауэ цIыхубзыр, ТIатIэ къыщыIуплъэм, икIуэтыжри: – Тхьэ-э-э, уэ ухуеймэ, итIысхьэ, цIыхухъу, ауэ. сэ абы сыдэзыхьеин къару мы дуней щIыщIыIум темыт! – жери, йожьэж.
Пэж дыдэу, цIыхубзыр ауэ къызэрымыкIуэу пIащэт. ПIащэми къыщымынэжу, хьэлъэт, ерагъыу зыхуэгъэхъей къудейуэ. ЦIыхухъур джэрэзащ, ищIэнур къыхуэмыщIэу. ИтIанэ:
– Феуэ, ТIалэ, дэ фыкъыдэмылIалIэу. ЩымыхъукIэ. Фэ гуэныхь фиIэжкъым.
Иджы а тIур хэт сымэ жыпIэмэ, ТIатIэ зэ къехъурджэуауэ щыта Нащхъуэрэ Ландыщэрэт. И щIалэгъуэм дахэкIейуэ щыта Ландыщэ, дэсурэдэсурэ, къылъыхъуIами пригъэхыурэ, сытми, сыкъыдонэжыпэ жиIа, икIэмикIэжым, Нащхъуэ дэкIуауэ зэдэпсэурт а тIур, я уэфIым нэхърэ я уэлбанэр нэхъыбэу, зэбгрыжыжрэ аргуэрыжьу зэрыгъуэтыжу, щызэкIужам дежи унагъуэ яхужыпIэну дзыхьщIыгъуэджэу. 51
зэми.
Дауи щрети, ТIалэрэ Нащхъуэрэ я зэхуаку нэмыплъ къыщIыдыхьэн щхьэусыгъуэ щыIэтэкъым. Ауэ. цIыхубзхэри!.. Ландыщэ щыгъупщэжатэкъым. Зэрылэрэ абырэ. Зэрылэ зы къуажэ пхыдза гуэрым зэрашэ лъандэрэ и хъыбар ищIэркъым. Езым и Iуэхури щIагъуащэу къекIуэкIакъым. ТIатIэ. мор!.. А зэрыжиIа дыдэм хуэдэу!.. НтIэ, цIыхубзым ягъэгъу хабзэ апхуэдэ! Арат Ландыщэ къефыкI узыр.
ЗэрыжаIэжымкIэ, зэ закъуэт ТIалэ зэрежьар, ТIатIэ и мыгъусэу. А Зэгуэрым ТIалэ шызакъуэгукIэ Бахъсэн бэзэрым кIуат. ТIатIэ абы елъэIуат, сыздэшэ жери. Ауэ ТIалэ, и мыхабзэу, нобэ тIуми бэзэрым щытщIэн щыIэкъым, уэ къани, пщIантIэм ущыпэщэщэнщ, жери, и закъуэу ежьат.
ТIалэ и Iуэху зэфIигъэкIауэ къыздэкIуэжым, цыджанхэм къагъэувыIауэ жаIэ.
ЗыщIэжи щыIэу къыщIэкIынщ: Ислъэмей къуажэкIэм щытелъ лъэмыжыр трамылъхьэ щIыкIэ Ислъэмейрэ Бахъсэнрэ я зэхуакур щIыIэнэщIышхуэу щытащ. Бахъсэн удэмыхьэ щIыкIэ зы цыджан хьэбли абдеж щысу.
НтIэ, мис а цыджан хьэблэм къэсыжауэ, ТIалэ къагъэувыIэ. КъэзыгъэувыIэр хэт жыпIэмэ, зэрамыщIэжу цыджан лIы пIащэжьитI, зым уадэ IэщIэлъу, етIуанэм, джатэ нэхъей, дзасэшхуэ иIыгъыу.
ТIалэ езыри тIасхъэ цIыкIутэкъым, ауэ а лъэхъэнэм, пэжыр жыIэн хуейщ, жьыхуегъэзэкI хъуат.
Абы щыгъуэ а гъуэгум апхуэдиз цIыхуи щызекIуэртэкъым. Машинэ щыIэххэтэкъым. Зэзэмызэ гу ирикIуэмэ, арат. ТIалэ а махуэм къызэрыгуэкI дыдэу хуэпат, цIыхум и нэ къыфIэнэну зыри кIэрылътэкъым, ауэ и шыгъуэ лъакъуэхур пцIащхъуэ лъэтам ярейт. Хэти ещIэ, цыджаныр шым ехъуэпсамэ, ар къызэрыпхуэгъэувыIэн щыIэкъым. Мо тIум ягу Iей илъар пэжмэ, а Iейр ягу къыщыкIагъэнур пщэдджыжьырщ. ТIалэ жьыуэ бэзэрым щехым. И шыр мобыхэм ягу ирихьамэ. Хэт ищIэрэ. и закъуэщ. къыщыкIуэжкIэ, зэкъуэхуауэ дубыдынщ жаIэу, къыпэтIысагъэнкIи хъунщ.
Сытми, ТIатIэм ахэр къыщилъэгъуам, я шызакъуэгур, гъуэгум фIыуэ пыIукIуэтауэ, щытт, цыджанитIми гъуэрыгъуэурэ ТIалэ зыкъытрашащIэ хуэдэт, езы ТIалэ и щхьэр зи къиIэтыртэкъым (е мо цIыхубз гужьеям апхуэдэу къыIэщIэлъэгъуа.).
ЦыджанитIыр щIэпхъаджагъэ хуекIуэну хэтарэ хэмытарэ зыми ищIэркъым. Ауэ а напIэзыпIэм къэхъуар зыкъомым я нэкIэ ялъэгъуащ. ТIатIэ, къуахъуэпсыхъуэр къигъаджэу кIийуэ, и жьэхэлъади, и зышэщIи, и еуи зыуэ, уадэ зыIыгъ цыджаным и пщэдакъэм бжэгъу кIэмщхьэмыфIкIэ худэуэри, мо лIы домбейр пIэжьажьэу къриудащ. Ар щилъагъум, абы и гъусэр къеплъэкIыу щIэпхъуэжащ, и дзасэри зэриIыгъыу, икIи цыджан пщыIэхэм ящыщ зым щIэлъэдэжыху къэувыIакъым. Мыдрей ираудар, хьэлъэу щэIуми, дауи, псэут, ауэ зэкIэ зыкъимыгъэхъеймэ нэхъ и фейдэуэ къилъытагъэнущ.
Ари гурыIуэгъуэт. Ауэ мыгурыIуэгъуэр сыт жыпIэмэ, ТIатIэ абдеж къызэрыщыхута щIыкIэрт (нышэдибэ ТIалэ ар къызыдина пщIантIэмрэ иджыпсту Iуэхур щекIуэкIымрэ ауэ хыфIэдзи километр 15 я зэхуакунт). КъызэрыкIуа щIыкIэм и гугъу умыщIыххи, сытыт а цIыхубзыр къэзыхуа щхьэусыгъуэр?
АрщхьэкIэ. апхуэдэу щIэупщIэнкIэ хъунур ТIатIэ зымыцIыхурт. 4* 52
ТIалэ фIыщэу ицIыхужырт и щхьэгъусэр. ИкIи ар зыми щIэупщIакъым. ЖиIари мыращ зэрыхъур:
– Хъунщ иджы ар, си Нэхунэ. КъитIысхьэ, дыкIуэжынщ.
Аращ хэлъари. ТIалэ е ТIатIэ трагъэзэжу абы тепсэлъыхьыжынутэкъым. Ауэ, асыхьэтым ехутылIауэ, шыгуитIрэ зы хьэмкIэшыгурэ блэкIащ, Зеикъуэ, ХьэтIохъущыкъуей Ищхъэрэ, Ислъэмей щыщ исхэу. Мис абыхэм я нэгу щIэкIар яIуэтэжа хъунщ.
Сэ жызоIэри: гъуни нэзи иIэкъым ТIатIэрэ ТIалэрэ ятеухуауэ Бахъсэн псыхъуэм щагъэхъыбарым. Пэжыр Тхьэм ищIэнщ.
Сэ, кIэи пэи имыIэу, абыхэм ящыщ зы пычахуэ мыбдеж къыщысIуэтэжауэ аркъудейщ.
ЗэтIолъхуэныкъуэхэр
Хъыбар Петр
Мэрэмэжьей фалъэр зэIэпахыу Iэнэм пэрыс лIыжьхэр уэрэдыжьхэм тезашэри, хъыбарыжьхэм нэсыжащ.
Мы хъыбарыр къыщыхъуар зэманыжьырщ, къыхидзащ зым, ар щыIа-щымыIаи, ауэ, зэраIуэтэжымкIэ, мэкъумэшыщIэ унагъуэм къыхэкIауэ зэтIолъхуэныкъуэу зэкъуэшитI псэуащ – Абдулрэ Чэримрэ. Я адэ-анэр пщы гуэрым деж щылIыщIэрти, ахэри пщым и унагъуэм къыщыхъуат. ЗэкъуэшитIыр апхуэдизкIэ зэщхьт, езыхэми зэщхьыркъэпсу захуапэрти, уеблэмэ я адэ-анэми дахэ-дахэу зэщхьэщагъэкIыфыртэкъым – хэт Абдулми, хэт Чэримми зыщIэжыр езы тIурат. Езыхэри зэи зэкIэрыкIыртэкъым, зыгуэрым тIум я зым и цIэр къриIуамэ, къеджар ягъэбэмпIэн щхьэкIэ, тIури бгъэдыхьэрт. Иужьым, псори абы есэжати, щхьэ-хуэщхьэхуэу я цIэ кърамыIуэж хъуащ, зым уеджэу, тIури къыщыкIуэнукIэ, жари, я цIэр Абдул-Чэримым хуагъэкIуащ. Пщым зыпхъу закъуэ иIэу арати, щIалэ цIыкIуитIыр абы щIыгъуу езым и быным хуэдэу фIыуэ илъагъуу къигъэтэджащ, шыгъэ-лIыгъэм, шабзэрыуэм хуигъэсащ, езыр зекIуэлI цIэрыIуэти, щежьэкIэ здишэурэ, зауэлI хахуи къахищIыкIащ.
ЗэкъуэшитIым я къэшэгъуэ дахэт, ауэ къэшэн Iуэху лъэпкъ зэрахуэртэкъым, а тIуми, щхьэж езым и гухэлъ щэхуу, куэд щIауэ пщым ипхъу Данэху фIыуэ ялъагъурт, ауэ тIури тегушхуэртэкъым пщым ар жраIэну, къримытыну, къэгубжьыну шынэхэрти. Абдулрэ Чэримрэ зэжрамыIэу, 53
ябзыщIу я кум дэлъыр а зы щэху закъуэрат. Данэху тхьэIухудми, къыхихынур имыщIэу, тIури фIыуэ илъагъурт; абы псэкIэ зыхищIэрт зэкъуэшитIри къызэрытелIэр, ауэ ар тIум я зым ириIуэкIын дэнэ къэна, сытым щыгъуи къэзыхъумэ и дэлъху нэхъыжьхэу фIэкIа нэгъуэщIу закъригъащIэртэкъым. Ари и адэ бзаджэм фIэлIыкIырт.
Апхуэдэу екIуэкIыурэ, пщым и зекIуэр къыщохьэри, Абдулрэ Чэримри загъэхьэзырыну яжреIэ. Арати, щежьэну зэманыр гъунэгъу къыщыхъум, тIуми ягу къокI: сыкъызэрытынур, сызэрыхуэну псэзэпылъхьэпIэр, сыкъэкIуэжын-сыкъэмыкIуэжыныр хэт ищIэн, сеуэнщи, Данэху си гухэлъыр хуэсIуэтэнщ, адэкIэ зэрыхъу ирехъу. ИкIи зым адрейм зыфIигъэпщкIуу я псэм и щIасэм зэрыхуэзэну Iэмалыр къалъыхъуэу щIадзэ. Пшапэр зэхэуауэ, Данэху IущIэну Чэрим япэу къохъулIэ: пщащэр щIыбым къыщIэкIауэ, щэхуу йогуоури, шыгъуэгу хадэмкIэ ихьэну къыгурегъаIуэ. Пщым и хьэщIэщым зекIуэлIхэр щызэхуэса къудейт, и адэр абы щIэх къызэрыщIэмыкIынур ищIэрти, ар тегушхуэри хадэм ихьащ. У-Абдул хьэмэрэ у-Чэрим, жиIэу Данэху щыщIэупщIэм, зэры-Чэримыр жриIэри, и гурыщIэр фIыуэ илъагъу хъыджэбзым къыхуитIэщIащ. Данэху и гурылъри ибзыщIакъым, фIыуэ зэрилъагъум и щыхьэту, хэдыкIауэ и дамыгъэр зытет данэ бэлътокур иритащ, зэрышэну псалъэ зэIэпахащ, зекIуэ къызэрикIыжу, я кIуэдыр абы къикIми, я мурадыр пщым хуаIуэтэну зэгурыIуахэщ. ЗынапIэзыпIэкIэ и къуэшыр япэ къищу Данэху IумыщIэфа Абдул, мохэр щэхуу псэлъами, я Iущащэ макъыр зэрыщыту зэхихащ, икIи ар и щхьэм ихьауэ и гур апхуэдизкIэ ину къеуэрти, мы дунейм нэхъыфI дыдэу щилъагъу цIыхуитIым гу къылъамытэу хадэм зэ икIыжыным щIэхъуэпсу жыг къуагъым къуэтащ.
Арати, зекIуэхэр ежьащ. Куэдрэ къэта, мащIэрэ къэта, сытми, зы зэман зэ, я Iуэху къикIауэ, шыбэ къахуу, зыхэта шынагъуэхэри ящхьэщыкIауэ къэкIуэжрэ пэт, тIэкIу загъэпсэхуну, шыхэри ягъэхъуэкIуэну псы Iуфэ гуэр деж къыщыувыIахэщ. ЗэкъуэшитIыр нэхъыщIэти, хабзэкIэ я къалэн ягъэзащIэу, къыздикIа лъэныкъуэмкIэ ягъэзэжри чыцэ гуэрэным къэрэгъулу хэуващ. Абы хэту Абдул, си лъакъуэм зезгъэукъуэдиинщ жиIэу къепсыха къудейуэ, Чэрим «пхъэр!» жери къокIийри, зызыгъэпсэхуну къепсыха зекIуэлIхэм шынагъуэ зэрыщыIэр къаригъащIэу, и фочыр дрегъэуей. Абдул, куэдрэ мыгупсысэу, и фочыр трегъапсэри, и къуэшыр кърегъэпсых, бгъэдолъадэри и гуфIакIэм дэлъ данэ бэлътокур къыдехри езым и гуфIакIэм делъхьэ, абдеж и къуэшыр укIыгъэу къыщенэ, и шым зредзри, чыцэм къыхожыж. КъакIэлъыпхъэрахэр шу зытхух хъууэ арати, Абдул, псы Iуфэм къэмысу, и шыр иреIуэнтIэкIыжри, жэрыжэм здытетым, мо тафэм къытелъэдахэм яхэуэу щIедзэ, зытIущ кърегъэпсых, къэнам сэшхуэ къихакIэ яхолъадэри, Iэлъхьэм щтэгъуэ яримыту, я дунейр ятрегъэункIыфIэ. Шым къопсых, ныбафэкIэ щIым зытредзэри, къаплъэу псым адэкIэ щыт зекIуэлIхэм зэхахыу, гъуахъуэу щIедзэ: «Уэ сыт мыгъуэр си махуэ, уэ сыт мыгъуэр си дуней! Си къуэш закъуэ Абдул яукIащ! АдэкIэ дауэ сызэрыпсэунур?», жери. ЗекIуэлIхэр, псым къызэпрыжри, ар ягъэундэIуну хэтащ, арщхьэкIэ, «Уэ си Абдул мыгъуэ! Уэ си Абдул мыгъуэ!», жиIэ фIэкIа зыри зэхихыжыртэкъым.
Жэщищ-махуищ гъуэгу тетыжауэ, Чэрим тхьэмыщкIэр щIакIуэм кIуэцIылъу зекIуэлIхэм жэщыбгым къуажэм къыщыдашэжами, цIыхубз щхьэкIэ зи къуэш зыукIыжар иджыри гызырт.
Данэху зыхуимыгъазэу зы илъэскIэ щыгъуащ Абдул, итIанэ, мо цIэрыIуэ хъуа зауэлI хахуэм пщым и пхъур къызэрыритынум шэч къытри- 54
мыхьэ щыхъум, и къуэш Чэримрэ Данэхурэ зэрышэну зэрызэгурыIуам тету, Iуэхум еувалIэри, зыщIэхъуэпсыр зригъэхъулIащ. Куэдрэ зэнэзэпсэу зэдэпсэуауи жаIэ Данэхурэ Абдулрэ, икIи цIыхубзым зэи игу къэкIакъым зыдэпсэур мы-Чэриму. Абдул дунейм тетыху, Чэрим и цIэр мыбэлэрыгъыу, щIэщхъуншэу зэрызэрихьэм ещхьыркъабзэу, абы и къуэшым Данэху иритауэ щыта данэ бэлътокури хуэсакъыу, езы Данэху къыдилъагъуу зэрихьащ.
Зы лIыжь къэпсалъэри, хъыбар хьэлэмэтщ къэпIуэтэжар жиIащ, ауэ сэ Абдулрэ Чэримрэ ятеухуауэ зэхэсха хъыбарыр нэхъыфIщ. ЩIэнэхъыфIри мыращ: япэрауэ, щIалэм цIыхубз щхьэкIэ и къуэшыр иукIыжынукъым, ари и тIолъхуэныкъуэу; етIуанэрауэ, адыгэм апхуэдэ щэху, и гур зэгуэмыуду, хузехьэнукъым е нэгъуэщIхэм абы гу лъамытэу къэнэнукъым. Иджы си хъыбар нэхъ пэжым фыкъедаIуэ.
НтIэ, арати, зекIуэлIхэм я Iуэху къикIауэ къагъэзэжу, псы Iуфэм загъэпсэхуну къыщыувыIэм, а зэрыжыпIэм хуэдэу, зэкъуэшитIыр къэрэгъулыну яхэкIащ. Лъагъуэ закъуэ зиIэ чыцэм пхыкIхэри, бгыпэ гуэрым деж къыщыувыIахэщ. Арыххэуи, зыIэщIэкIауэ къафIэщIа пхъэрхэр къахуэкIуэу щалъагъум, зауэлI бзаджагъэу кIапсэлъэрышэр занщIэу ягу къэкIри, зэгурымыIуэуи ящIэнур ящIэжырти, Абдул бгым адэкIэ къуэлъэдащ, Чэрим къалъагъун хуэдэу бгым къыкъуэжри чыцэм хэлъэдащ, къакIэлъыпхъэрахэр къэсри абы и ужьым иуващ. Абдул, зимыIэжьэу, абыхэм я ужьым иувэжри, зырызурэ псори къригъэпсыхащ. Чэрим и щхьэм фочышэ къытехуэри уIэгъэ хъуати, шым къехуэхри чыцэ банэм хэхуащ. Абдул къэсри и къуэшыр банэм къыхихыжащ, и щIакIуэр зэкIуэцIихри абы тригъэгъуэлъхьащ. УIэгъэр хьэлъэтэкъым, угужьеин хуэдэуи шынагъуэтэкъым, ауэ зыфIэхуа къудамэ гъурым и нэр кърихуат. Арати, Абдул уIэгъэхэр игъэкъабзэу ипхэху, Чэрим и щэхур, ар Абдул имыщIэ и гугъэу, хуиIуэтэжащ. ИкIи быдэу елъэIуащ, зэрата я псалъэм тету, Данэху къишэну. «Сэ ар, – жиIащ Чэрим, – уэ фIыуэ узэрыслъагъум хуэдэу, фIыщэу слъагъуми, си нэ лъэныкъуэр имысыжу, къыздэкIуэ жысIэу абы и пащхьэ сиувэжыфынукъым. Уэрэ дэрэ зыми дызэхицIыхукIыркъым, уэ у-Чэриму жыпIэмэ, Данэхуи укъищIэнукъым. Ар ди щэхуу сэ уи цIэр зесхьэнщ», – жиIэри Чэрим и къуэшым Данэху кърита данэ бэлътокур хуишиящ. Iуэхум хэлъари аращ. Абдул къыщылъэтри, «Сэ уи насыпыр къыптесхыфынукъым!.. Данэху фIыуэ зэрыплъагъур сщIэуэ абы сыдэпсэу нэхърэ, сылIэрэ сызэгъэжмэ нэхъыфIщ! Уэ къэпшэну псалъэ щыптакIэ, уи псалъэ тетыж!» – жиIэщ, и къамэ жаныр кърипхъуэтри зыхиIужащ. «Е уанэ махуэрэ! – къыхэкIиикIащ Чэрим. – Си щхьэ ирикIуар згъейуэрэ, и псэм нэхърэ нэхъыфIу сыкъэзылъагъу си къуэшыр сукIащ! Сыт сэ абы и ужькIэ дунейм сыщIытетыжынур!» – жери, Чэрим гуэрым и къамэр кърехри зеукIыж.
Хьэдэхэр къуажэм къыщашэжым зыми яхузэхэгъэкIакъым хэт Абдулми, хэт Чэримми, апхуэдэу щыхъум, зы мащэм тIури иралъхьэри, «Абдул-Чэрим» жиIэу тету, зы сыни хуагъэувыжащ.
НэгъуэщI зы лIыжь къэпсалъэри, уэри хъыбар хъарзынэ къэпIуэтэжащ жиIащ, ауэ ари пэжу къэхъуауэ жыIэгъуейщ. Сыт щыгъуэ къыщежьар, лIэун, зекIуэлI хахуэм и псэм зыдригъэхьэхрэ цIыхубз щхьэкIэ зиукIыжу? Шыпсэм нэхъ ещхьщ ар. Абдулрэ Чэримрэ зэтIолъхуэныкъуэм я хъыбар пэж фыхуеймэ. Сэ вжесIэжынущи, фыкъэдаIуэ. 55
ЯIуэтэжу зэрызэхэсхамкIэ, пэж дыдэу, а зэрыжыфIэжам хуэдэу, зыми яхузэхэмыгъэкIыу псэуащ Абдулрэ Чэримрэ зэкъуэшитIыр. Ауэ ахэр унагъуэ тхьэмыщкIи къыхэкIатэкъым, пщыр я атэлыкъыу, уэркъыу щытахэщ. Къанхэм я кIуэжыгъуэр къэмысу я адэ-анэр дунейм щехыжым, пщым езым и деж къигъэнэжащ, я ныбжь щрикъум, фи хъыбархэм зэрыхэтым хуэдэуи, зекIуэ здишэурэ зауэлI хахуэ къахищIыкIащ. Пщыми зыпхъукъым иIар, абыи зэтIолъхуэныкъуэу пхъуитI иIащ – Данэхурэ Гуащэкъарэрэ. Ауэ, пэжщ, Гуащэкъарэ щыцIыкIум, и анэшым щыIэу, теуэм яхьауэ щытащ. Пщыр абы сыт хуэдизрэ мылъыхъуами, къыхуэгъуэтыжакъым.
А фэ зэрыжыфIэжам хуэдэуи, щIалэхэм щэхуу Данэху фIыуэ ялъагъурт. Пщым и зекIуэр къыщыхьэу, щIалэхэри ежьэн хуей щыхъум, Чэрим япэ ищри, и гухэлъыр Данэху тхьэIухудым хуиIуэтащ, арыххэуи зекIуэ къызэрикIыжу зэрышэну зэгурыIуахэщ.
Арати, зекIуэхэр, шыбэр къахуу къыщагъэзэжым, псышхуэ Iуфэ гуэрым къыщыувыIащ. Псыежэхыр, езыр зэрыуэрым нэмыщIыжкIэ, къиуат. Псым гуилъэсыкIыурэ адрей Iуфэ нэпкъыр лъагэ хъуати, шыр хэпхуэу абы епхулIэну дзыхьщIыгъуэджэт, нэпкъым дэлъейуэ къыхэкIыжыфын-къыхэмыкIыжыфынт. Пщым Абдулрэ Чэримрэ яжриIащ ехыу псытепхъэ къалъыхъуэну. ЩIалэхэм, жьанэм нэсыху ехри, псытепхъэ ямыгъуэту къагъэзэжащ, мыбдеж нэхърэ нэхъыфI щыIэкъым, жаIэри. НтIэ, фыхыхьи, мыбдеж феплъ, жиIащ пщым, псынщIэу дызэпрымыкIыу хъунукъым, къыткIэлъыпхъэра япэ гупым даIэщIэкIа щхьэкIэ, нэгъуэщI гуп кърагъэжьэнми хуэIуа щыIэкъым. Чэрим, и шым елъэдэкъауэри, псы уэрым хыхьащ. Ауэ, псыкуми нэмысу, ирихьэхыу хуежьащ. Чэрим шыжьэр иутIыпщащ, езы шыр къыхэкIыжынщ, жери. АрщхьэкIэ, псыр уэрыщэт икIи куути, Iуфэ языхэзымкIи мыкIуэфу ирихьэхырт. Шыр утIыпщи къыхэсыкI, жаIэу псы Iуфэм Iуту къежэха зекIуэлIхэр зыбжанэрэ екIиями, аркъэн ядзами хъуакъым, IумпIэр имыутIыпщу, мэлхьэпIатIэу шым зыкIэриукIэри – къыжраIэхэр зэхимыхым, аркъэнхэр имылъагъум хуэдэт. Апхуэдэу, псым къыхэмысыкIыжыфурэ, жьанэм нэсащ. Жьанэм деж, бгъуэнщIагъым кIэщIыхьэжу, архъуанэшхуэ шынагъуэ щыкIэрахъуэрт. Абдеж урихьэу бгъуэнщIагъым ужьэдилъафэмэ, укъезыгъэлын мы дунейм теттэкъым. Арати, мис иджы бгъуэнщIагъым ирехьэ жыпIэу, Абдул иужьу идзыжа аркъэным и кIапэр къызыIэрыхьа Чэрим къыхилъэфу щIидза къудейуэ, фочауэ макъыр щIэту зэрыгъэкIийуэ пхъэрыр къэсащ. Iуэхур сэшхуэ Iэпщэм хуэкIуэри, Абдул къыбгъэдэлъэдам Чэрим зыкIэрыщIа аркъэныр зэпиупщIащ. АфIэкIа ищIэну хунэмысу, ар Абдул шым къриудыхщ, езыр и шым къепкIэри, аркъэн кIапэр къиубыдыжыну псым хэлъащ, арщхьэкIэ хунэсакъым – еплъурэ Чэрим бгъуэнщIагъым щIилъэфащ. Пхъэрхэр хагъэщIа нэужь, къэхъуар пщым жраIэри, щIалэ зытIущ и гъусэу Абдулыр Чэрим и лъыхъуакIуэ ежьащ. Псыхъуэр сыт хуэдизу ирамыщыхами, зыри ягъуэтакъым. Мыбы нэс Чэрими шыри кърихьэхын хуеякъым жаIэри, псыежэхыр нэкIэ къащу драгъэзеижри, къыщежьам нэсыжащ. Ягъуэтакъым.
ЗекIуэхэр жэщитI-махуитIкIэ а псы Iуфэм Iусыжащ, зэпрыкIыну темыгушхуэу. Абдул махуитIми и къуэшым лъыхъуащ, ауэ игъуэтакъым. Къигъуэтар и цейрщ, псым къыхидза жыг дакъэжь гуэрым фIэлъу. Псым итхьэлар хэтми зекIуэлIхэм ящIэртэкъым, щIэупщIэнуи зыми игу къэкIатэкъыми, Чэрим и цейр къыщагъуэтыжым, Абдул, цей гуфIакIэм дэлъу данэ бэлътокур кърихри, и гъусэ щIалэхэм зэхахыу, жиIащ «еууей, Абдул 56
тхьэмыщкIэ», жери. Арати, укIыгъитI зэрыщыIэмрэ Абдул зэритхьэламрэ я хъыбар гуауэр япэм иту, зекIуэр къуажэм жэщу къыдыхьэжащ.
Абдул илъэскIэ щыгъуащ, Чэрим къелами хэт ищIэрэ, жери, къыкъуэкIыжыну щыгугъыу, абы иригузавэу илъэс ныкъуи ирихьэкIыжащ. КъыщыкъуэмыкIыжым, и хъыбари щыщымыIэм, апхуэдиз зэманкIэ зыгъэпIейтея Iуэхум тогушхуэ. Пщыхьэщхьэ гуэрым Данэху зыхуегъазэри, Чэрим и данэ бэлътокур, Данэху иритауэ щытар, кърехри жреIэ: «Уи псалъэм утетыжмэ, уарэзымэ, дызэрызэгурыIуам тету, ди хьэгъуэлIыгъуэр къыдэсхыну Iуэхум яужь сохьэ». Данэху куэд щIауэ зэжьар арати, зэрыарэзыр къыжриIащ, и щауэр зэрымы-Чэримыр и гущхьи къэкIакъым.
Пщыр арэзы хъуащ фIыуэ илъагъу и къаным и пхъур иритыну. Арати, хьэгъуэлIыгъуэр къыщрахьэжьэну махуэр яубзыхури, абы зыхуагъэхьэзыру щIадзащ.
Иджы Чэрим и Iуэхур зэрыхъуари вжесIэнщ.
НтIэ, арати, пхъэрыр къэсу Абдул абы хуидза аркъэн кIапсэр сэшхуэкIэ щызэпаупщIым, Чэрим архъуанэм ирихьэри бгъуэнщIагъым жьэдилъэфащ. АдэкIэ-мыдэкIэ ириудэкIыурэ къэмэхыным нэсауэ, псыи фIыуэ жьэдэуауэ зы зэман псы гущIыIум къыдридзеижащ. Псы Iуфэм есылIэну хуежьэри – зыгуэрым игъакIуэртэкъым. Еплъмэ, жыг дакъэжь гуэрым иIыгът, имыутIыпщу къыIэщIэна аркъэнымрэ дакъэжьымрэ псым зэхиухуэнауэ. Чэрим дакъэжьым куэдрэ еныкъуэкъуащ, IэщIэкIын и гугъэу. АрщхьэкIэ, дэнэт. ИкIэм-икIэжым, ешри, увыIащ. ЗимыщIэжуи темэхыкIащ. Чэрим и къарур нэхъри щIэзыгъэкIар езым гу зылъимытэж лъы къежэхырат. И щхьэри, и Iэхэри, и лъэгуажьэхэри бгъуэнщIагъ дзакIэхэм фIыуэ траудат. БгъуэнщIагъ жьабгъуэжьым, щхьэлым хуэдэу и Iэпкълъэпкъыр зэхигъэныщкIуэри, и псэр пыт къудейуэ къызыжьэдидзыжауэ арат.
Чэрим жыг дакъэжьым епхарэ темэхауэ псым куэдрэ кърихьэха, мащIэрэ кърихьэха, сытми, зы зэман зэ къызэщоу. Зыкъиплъыхьмэ, пэш мыцIыху гуэрым щIэлъщ, и щхьэри, и бгъэри, и Iэхэри лъыр къызыпхива щэкI хужь щабэкIэ пхащ, къэтэджыну къокъу, арщхьэкIэ уз хьэлъэ зыхещIэри гызу мэукIурииж; и Iэпкълъэпкъыр къедэIуэжыркъым. Абы хэту хъыджэбз гуэр къыщIохьэ, еплъыпэмэ – Данэхущ. Чэрим и Iэпкълъэпкъыр зэщIэнащ, и бзэр иубыдащ – жиIэнури ищIэнури къыхуэмыщIэу, мыбэуэжу, и нэр игъэупIэрапIэу щылъщ. «ЗыкъэпщIэжамэ, Алыхьым и шыкурщ, дыбгъэгузэващ. МахуитI хъуауэ уи джийм ху е псы ехакъым, къарууншэ дыдэ ухъуащ», – жиIэри хъыджэбзыр щIэкIри къыщIыхьэжащ, зэфэнрэ зэдзэкъэн тIэкIурэ иIыгъыу. Iэнэ хъурей цIыкIур къыбгъэдигъэувэри, зыри жимыIэу, щIэкIыжащ.
Чэрим иджыри фIыуэ зыкъищIэжатэкъым, и щхьэр хьэлъэт, и уIэгъэхэр бжьыбжьырт икIи къыгурыIуэртэкъым здэщыIэри, зыщIэлъ унэр хэт ейми. И атэлыкъым апхуэдэ пэш иIэу къыхуэгубзыгъыжыртэкъым. Данэхуи апхуэдэу щхьэ къысхуэгущIыIэ, жери, къыхуихьа шхынми хэмыIэбэу здэщылъым, зылI къыщIохьэ. Абы къыжриIащ зимыщIэжу псы Iуфэм Iулъу ЩхьэцфIыцIэ, псыхьэ кIуауэ, къызэригъуэтар. Ар мыхъуамэ, жиIащ, зы лъы ткIуэпс къыпщIэнэжыртэкъым. Хэт ЩхьэцфIыцIэр, жиIэу Чэрим щыщIэупщIэм, махуитI хъуауэ къыпкIэлъыплъа, къоIэза си унэIут хъыджэбзырщ, къыжриIащ. Чэрим игъэщIэгъуащ, Данэху мыбы унэIуту щхьэ щыIэн хуей, мы пхъашафэ зытет лIыри абы ЩхьэцфIыцIэкIэ щхьэ еджэрэ, жери. Уэ езыр ухэт, жиIэу Чэрим щыщIэупщIэм, лIым пхъашэу къыжриIащ зэрыкъуажэпщыр, езы Чэрими гъэрыпIэм зэрихуар.
Чэрим, зэуэ псори игу къэкIыжу икIи къыщыщIар и жагъуащэ хъуауэ, 57
и нэр щызэтрипIэм, фызым хуэдэу куэдрэ ухэмылъ, жери пщы мэхъашэр щIэкIыжащ. ТIэкIу дэкIри, хъыджэбзыр къыщIыхьащ. Чэрим абы занщIэу еупщIащ, Данэху, мы къуажэ пхыдзам дауэ укъыщыхута, жери. Сэ сы-Данэхукъым, сы-Гуащэкъарэщ, къыжриIащ хъыджэбзым, си щхьэцыр зэрыфIыцIэм щхьэкIэ, ЩхьэцфIыцIэкIи къызоджэхэр. Чэрим хъыджэбзым и щхьэцым еплъыпэмэ, вындыржьычт. Данэху зэрыщхьэцыгъуэр, уеблэмэ, дыщэпс тегъэлъэда фIэкI умыщIэу щхьэц дахэшхуэ зэрытетар игу къокIыжри, щхьэцхьэху щIызытеплъхьар сыт-тIэ, жери зэхэзещхъуэну йоупщI. Гуащэкъарэ къэуIэбжьащ. Абы япэ щIыкIэ къыщыхъуащ зэрыхьэлъам къыхэкIыу щIалэр Iуэщхъуу, итIанэ, зэи и гум имыхуа и шыпхъу Данэху и цIэр щхьэ къриIуэрэ, жери, и гур къилъэтыным хуэдэу къэпIейтеящ. Абдеж, зэщIэупщIэу щIадзэри, щхьэж и къекIуэкIыкIар зэхуаIуэтащ.
ИужькIэ абыхэм я Iуэху зэрыхъужар, лъагъуныгъэшхуэ яку къызэрыдэхъуар, илъэсрэ ныкъуэкIэ гузэвэгъуэ, псэзэпылъхьэпIэ зыхэтахэр, пщы мэхъашэм IэщIэкIыу гъэрыпIэм зэрикIар уэрэд зыхуэфащэ нэгъуэщI хъыбар кIыхьщ. Нэхъыщхьэр аращи, я псэр пыту я лъахэ къихьэжащ.
ПщыхьэщхьэхуегъэзэкIт. Чэримрэ Гуащэкъарэрэ, пшапэр зэхэмыуауэ къуажэм дыдыхьэжынкъым, тIэкIу дызэсэбэуэжынщ, жаIэри псыхъуэм дыхьахэщ. Арати. Ари мыгъэщIэгъуэну жыIэ! Абдулрэ Данэхурэ я хьэгъуэлIыгъуэр етIуанэ махуэм екIуэкIын хуейуэ, Абдули зыщIыпIэ къикIыжу, а псыхъуэ дыдэм «шокъущ» жиIэу мо тIум щрихьэлIащ. Абдул абдеж къэуIэбжьащ, и псэм и щIасэ Данэху къимыгъэпэжу гурыщхъуэ бзаджэ ищIри, и щхьэм лъыр дэуеящ, шым къепкIэри, къамэр фIэмащIэу, и сэшхуэр зэригъэжащ. СлIот-тIэ ибгъэгугъэнур жьакIэ бацэ мыцIыхум гъунэгъуу бгъэдэсрэ гуапэу дэуэуршэр и къэшэныр щилъагъукIэ, ари пшапэ зэхэуэгъуэм? Чэрим, сэшхуэ къихакIэ къахуэжэр щилъагъум, къыщылъэтащ, къажэр нэхъ гъунэгъу къыщыхъум, и къуэшыр къицIыхужри, Абдул, жери кIиящ, Абул, сэращ ар, Чэримщ! Абдул къызэщIэувыIыкIащ. ИтIанэ, лъэбакъуэ хуэмкIэ зэхуэкIуэхэри, зызэрадзащ, я нэпс къекIуауэ IэплIэ зэхуащIу щIадзащ. Гуащэкъарэ къащыбгъэдыхьэм, Чэрим, мыр Данэхукъым, и шыпхъу Гуащэкъарэщ, щыжиIэм, Абдул, и фIэщ мыхъуу, хъыджэбзыр зыкъомрэ зэпиплъыхьащ: и нэкIукIэ, и IэпкълъэпкъкIэ Данэху ещхьыркъабзэт, емыщхьу хилъэгъуар и щхьэцымрэ зэрыхуэпамрэт. Чэрим абдеж и къуэшым хуиIуэтэжащ езым и Iуэхур зэрыхъуари, Гуащэкъарэ и Iуэхур къызэрекIуэкIари, ар къишэну зэримурадри. А псор жиIэжыху Абдул гузавэу щытащ, итIанэ, Гуащэкъарэ къишэну Чэрим щыжиIэм, «уэху» жиIэжащ икIи и къуэшым щхьэтечу ириIуэтылIащ Данэхурэ абырэ я Iуэхур здынэсар. Данэху деж напэтех щымыхъун щхьэкIи, я зэхуэдэ щэхуу, я цIэхэр зэрамыхъуэжу зэрымыхъунури щыжриIэм, Чэрим имыдэн дэнэ къэна, щыгуфIыкIащ апхуэдэу зэрыхъуам. Чэрим езыри гузавэрт къишэну зыгурыIуа Данэху жриIэнур къыхуэмыгупсысуи, Iуэхур апхуэдэу дахэу щызэхэкIым, и къуэшым IэплIэ хуищIри жриIащ: «Дэ игъащIэм, зэрыжаIэу, ди псэр зы чысэм илъу, псэкIэ дызэрыщIэу дыкъызэдекIуэкIащ, псори къызэрыдэджэр Абдул-Чэримщ. Абы десэжащи, иджы дэ, гъащIэм дызэригъэунэхуам и ужькIэ, хэт дапхуэдэу къыдэджэми, ар уэим дымыщIу, дыщыгуфIыкIын хуейуэ аращ». ЗэкъуэшитIым я щэхур и шыпхъум хуимыIуэтэжыну Гуащэкъарэ псалъэ къыIахри, жэщыбг хъуауэ шууищыр къуажэм къыдыхьэжахэщ.
ЕтIуанэ махуэм жылэм щызэлъащIыса хъыбар гъэщIэгъуэным хуэ- 58
дэ зыкъом щIауэ зэхахыжатэкъым: псым итхьэлауэ ягъеижа Абдулрэ щыцIыкIум теуэм яхьауэ щыта Гуащэкъарэрэ къыкъуэкIыжащ; зэтIолъхуэныкъуэ зэкъуэшитIым – Абдулрэ Чэримрэ – зэтIолъхуэныкъуэ зэшыпхъуитIыр – Данэхурэ Гуащэкъарэрэ – къашауэ нобэ я гуфIэгъуэр тIуащIэщ.
ХьэгъуэлIыгъуэ тIуащIэр жэщибл-махуиблкIэ зэхэтащ.
Зэщхьэгъусэхэм я щэхур уэ жыпIа, сэ жысIа, сытми, зы зэман зэ, я ныбжьри тIэкIу хэкIуэтауэ, сэтей хъуащ, ауэ абы щхьэкIэ я кум псалъэмакъи гукъани къыдэхъуакъым, абы иригушыIэжахэ мыхъумэ. Маринэ
Джэду фIыцIэ
Новеллэ
Джэду фIыцIэм уи гъуэгу зэпиупщIамэ, уи Iуэхур къомыхъулIэну жаIэ. Ауэ джэдур епхужьэжын и пэкIэ егупсыс: абы уи гъуэгур щIызэпиупщIыр Iуэху мыхъумыщIэ узыхуэкIуэм ущихъумэн папщIэу армырауэ пIэрэ?
Нышэдибэ уэфIу нэху къекIащ. Уафэр, и жагъуэ ящIри тхьэмахуэ псокIэ ягъэгъати, иджы теужри къэгуфIэжащ. Бжьыхьэ ежьэжам и иужьрей сэламу къыкъуэкIа дыгъэр гуапэу псэм йодэхащIэ. Дыгъэ бзийхэращи, псыIэрышэу уафэм къежэхыурэ унэхэм щIолъадэри, нэхъ жейнэд дыдэри хагъэжаеркъым. ИгъащIэми уэшх къемышхыжам хуэдэу, дунейр къэщIэрэщIэжащ. СызыIус щхьэгъубжэм жьым зы тхьэмпэ цIыкIу къыкIэрихьащи, къытоуIуэ. Сыкъигъэушыну хэтурагъэнщ. Ауэ сэ куэд щIащ сыкъызэрыушрэ. Нэхъ тэмэму жыпIэмэ, сыгъуэлъыжыххакъым. МафIэгум сыщис жэщхэр сыт щыгъуи сымыжейуэ согъакIуэ. СфIэфIщ сеплъыну гъуэгум, щхьэщэ къыпхуащI хуэдэ жыг закъуэтIакъуэ блэлъэтхэм. Нышэдибэ жьыуэ станцым дыкъызэрытехьэжынур сщIэрти, дэтхэнэ дакъикъэри сIэщIэкIынкIэ сышынэ хуэдэ, щхьэгъубжэм сыдэплъу згъэкIуащ. Иджы мис, дыкъэсыжащ.
ГъущI гъуэгу станцыр, пщэдджыжь къэси хуэдэу, нэщIщ. ЦIыхухэр зэкIэлъымыкIуэж къыпфIигъэщIу, езыгъажьэхэри ирагъажьэхэри мащIэщ. МафIэгур къызэрыувыIэу, ди гъунэгъуу щыс лIыр къэпсалъэри, дыщикIыжкIэ сэ сывдэIэпыкъунщ, жиIащ. Хъунщ жыхуэсIэу, си щхьэр сощI. Заур нэщхъейуэ тIуми къыдэплъащ, ауэ зыри жиIакъым. Хьэпшыпхэр зэщIэскъуэжри, къысщыгъупщаIамэ, зысплъыхьащ. ИужькIэ ди гъунэгъум сыхуеплъэкIащ. Модрейр, занщIэу къыгурыIуэри, къэтэджащ, Заур бгъэдыхьэри: «НакIуэ, си къуэш, дикIыжынщ», – къыжриIащ. Асыхьэтым Заур дэпым хуэдэу къызэщIэплъащ. Пагэщ… Сытым щыгъуи аращ. Зыгуэр къыдэIэпыкъуну зэрыхуежьэу къогубжь, гущIэгъу къызэрыхуащIыр фIэемыкIущ. 59
Зы тэлайкIэ ди гъусэм еплъри жиIащ:
– Хьэуэ, сэ езыр-езыру сикIыжынщ. Умыгузавэ!
Ауэ, ар зэгупсысыр къыгурыIуати, лIым жэуап къетыж:
– Абы емыкIу хэлъкъым, си къуэш. Уэ пхуэдэ дапщэ щыIэ? Сэ дыдэр машинэ зэжьэхэуэм сыхэхуа нэужь илъэскIэ IэплIэкIэ сыкърахьэкIащ. Уэри ухъужынщи, зыгуэрхэм уадэIэпыкъуу щIэбдзэжынщ.
А псалъэхэм я ужькIэ Заур арэзы мэхъу. ЛIыр абы къыбгъэдохьэ, и блэгущIэм щIегъэувэри хуэсакъыурэ мафIэгум ирех. Сэри и ужьым ситу коляскэр изошыжри, абы идогъэтIысхьэж. Ежьэжын и пэкIэ, лIым иджыри зэ Заур зыкъыхуегъэзэж:
– Аращ, си къуэш, зыгъэхъуж. Нэхъыщхьэращи, уи фIэщ щIы узэрыхъужынур. УздэщыIам зэкIэ зыри къыщимыкIами, нэгъуэщI дохутыр Iэджэ щыIэщ. Зыгуэр Iэмал имыIэу сэбэп къыпхуэхъунщ.
ЦIыхугъэ къытхуэхъуа лIым фIыщIэ худощIыжри, ар и гъуэгу тоувэж. Зы тэлайкIэ абы кIэлъыплъа нэужь, Заур къызоупщI:
– Дауэ уеплърэ, пэжу пIэрэ абы жиIар?
– Сытым теухуауэ?
– ИлъэскIэ къимыкIухьыфу зэрыщытар. Апхуэдэ лажьэ иIауэ иджыпсту къыпхуэщIэжынкъым.
– Пэжщ, дауи. ПцIыупсыфэ теткъым.
– Абы щыгъуэ сэри сыхъужыну къыщIэкIынщ.
– Ухъужынущ… Iэмал имыIэу ухъужынущ, – нэхъри тызогъэгушхуэ. – Иджыпсту машинэ къэтщтэнщи дыкIуэжынщ.
– Хьэуэ, – идэркъым Заур. – КъомыхьэлъэкIынумэ, лъэсу дыгъэкIуэж, тIэкIу зысплъыхьынущ. Сыхуэзэшащ ди щIыпIэм. Тхьэмахуэ дыкъэтауэ аращи, илъэсу къысфIощI.
Сэри арэзы сохъури дожьэж. Пэж дыдэу, ди хьэуари нэгъуэщI хуэдэщ, ди губгъуэхэри нэхъ дахэщ, ди къуршхэри нэхъ щIэращIэщ. Заури нэхъ нэжэгужэ къэхъужащ. Гъуэгубгъум Iут жыгхэми, щхьэщэ къытхуащI хуэдэ, зыкърагъэзых. Ауэ жыгхэм я закъуэт дэ къытщыгуфIыкIар. Ди хьэблэм дызэрыдыхьэжу, цIыхухэм зэIущащэу щIадзэ: – Еплъыт, мобы къэкIуэжым… Игъэунэхъуащ, тхьэ, щIалэ хъарзынэр… Угъурсыз… Джэду фIыцIэжь… – псалъэхэр си ужьым иту нокIуэ. Сэ абыхэм сесэжат, ауэ Заур зэхихмэ, жызоIэри согузавэ икIи нэхъ псынщIэ зысщIауэ ди пщIантIэм сыдохьэж, псалъэ бзаджэр бжэ гъэбыдами зэрыдэкIыфыр сщыгъупщэжа хуэдэ, куэбжэри согъэбыдэж. Унэм дыщIыхьэжа нэужь, сыдэIэпыкъуурэ Заур гъуэлъыпIэм со-
– Уеша? – соупщI.
– Хьэуэ, – жеIэ. – Ауэ си щхьэр Iейуэ мэуз. Зыгуэр себгъэфамэ гъэгъуэлъыж. арат.
– Иджыпсту, – жызоIэри пэшым сыкъыщIокI. ПщэфIапIэм щIэлъ си удз хущхъуэхэм сахощыпыхьри, сызыхуейхэр къахызох, фалъэ изолъхьэри, псы къэкъуалъэ щIызокIэ. Абы къащIэвыкIар стэчан изокIэ, фошыгъу хызолъхьэжри, Заур къыхузохь. Дакъикъэ зытхух докIри, узыр щхьэщокI.
– Мы сызэбгъафэр хьэлэмэт гуэрщ. Узыр занщIэу пщхьэщех. – Си анэшхуэр зэрыIэзэу щытахэм ящыщщ.
– Уи анэшхуэм куэдым хищIыкIыу щытащ.
– Щытащ, – арэзы сохъу. – Сыту сыхуэныкъуэ абы. Ар куэдкIэ сэбэп къысхуэхъурт – чэнджэщкIи IуэхукIи. Сыт хуэдэ Iуэхуми хэкIыпIэ къыхуигъуэтыфырт. 60
Сыздэпсалъэм, си нэм нэпсхэр къытелъэдащ. Анэшхуэмрэ адэшхуэмрэ сигу къихьауэ сыхоплъэ. Ахэр сиIэжамэ, сыт хуэдэ гугъуехьи сыщышынэртэкъым. Си адэ-анэр сщIэжыххэркъым, слъэгъуауи къысхуэгубзыгъыжыркъым. Псоми я пIэкIэ сиIар адэшхуэмрэ анэшхуэмрэт. – Нэщхъей укъэхъуаи… – жи Заур.
– СщIэркъым сызэрыщытыр. СыщIагъуэкъым…
– КъоузIарэ?
– Хьэуэ, – тIэкIу дызогъэкIри пызощэ. – Зыгуэр лIауэ зэхэтхынущ.
Заур къэщтауэ къызоплъ:
– Ар щхьэ жыпIэрэ зиунагъуэрэ?!
– Си гум къызжеIэ, – пызоупщI. Заур зы тэлайкIэ щыму къызоплъри:
– Языныкъуэхэм деж сыбогъэшынэ. УгъэщIэгъуэнщ уэ…
Иджыпсту щхьэгъусэр зэгупсысыр фIы дыдэу къызгурыIуэрт. Сэри апхуэдэ къару гуэр симыIамэ, сфIэгъэщIэгъуэныну къыщIэкIынт. Ауэ жысIам пцIы зэрыхэмылъыр сощIэ: ныжэбэ зыгуэр лIэнущ. Си гум сыкъигъапцIэ хабзэкъым. Сэ ар сызэсэжа Iуэхущ. Абы сыздегупсысым, нэгъуэщI зы Iуэхуи сигу къокIыжри, Заур зыхузогъазэ: – Сэ куэд щIауэ зыгуэркIэ сыноупщIыну сыхуейт, ауэ сытегушхуэр-
– Сыту пIэрэ? ТIэкIуи сыкъэбгъэгузэващ, – къыпогуфIыкI Заур.
Иджыри къэс сызыщышына псалъэмакъыр къызэрезгъэжьэнур сымыщIэу сыщысщ. Ауэ сытогушхуэри къыщIызодзэ.
– Къуажэ псом щхъухькIэ узубыдауэ жаIэ. Ар, дауи, уэ зэхэпхыжащ. Абы теухуауэ зэи зыри щхьэ къызжумыIэрэ?
– Си фIэщ хъуркъыми.
– Сыт щхьэкIэ?
– Уэ дзыхь пхузощIри. Апхуэдэ гуэр щыIамэ, къызжепIэжынт, – жиIэкъым.
А псалъэхэм си гум мастэпэу зыхасащ. Си фэр пыкIарэ жысIэныр ри Заур къызэплъащ. сымыщIэу сыщытщ.
– Заур, пэжщ абы жаIэхэр. ИлъэсипщI и пэкIэ… ПщIэжрэ си деж япэу укъыщыкIуа пщыхьэщхьэр. Шей узэзгъэфар-щэ?! ИгъащIэкIэ узигъусэн щхьэкIэ хэздзаIат абы. Ауэ уэ зыми гу лъыптакъым. Аращ, Заур, зэрыщытыр. Илъэс Iэджэ щIауэ бжесIэнущи, къысхуегъажьэркъым. Нобэ дзыхь къысхуэпщIу щыжыпIэм, схуэшэчыжакъым. Уэ жысIэр уи фIэщ мэхъу, сэ укъызогъапцIэ. Иджы псори уощIэ. Сыт къызжепIэми къызэпщIэми схуэфащэщ.
Си щхьэр есхьэхауэ согъуэг. Пэжыр жысIэри, си гур псэхужащи, сыт къэхъуми сыхуэхьэзырщ. Заури щэхущ. Си псалъэхэм егупсысрэ е жиIэнур имыщIэрэ? Ауэ итIанэ къопсалъэ:
– Сэ ар сщIэрт.
– Дэнэ? Дауэ?.. – сыгужьеяуэ соупщI.
– Слъэгъуат шейм щыхэпкIутэм. Ауэ уэ зыкъозгъэщIакъым. Сефа хуэдэу къыпщызгъэхъури искIутащ. Плъагъуркъэ, сэри зыгуэркIэ укъэзгъэпцIащ.
– А зэм фIэкI щымыIауэ щхьэ къыпщыхъурэ? Иджыри къэс щхъухь-
– А зэращ щыIар. Сэ ар быдэу сощIэ. Уэ апхуэдизрэ сыкъэбгъэпцIэкIэ усIыгъмэ-щэ?
фынутэкъым.
– Дэнэ щыпщIэр? 61
рэ жеIэ:
Заур хуэмурэ къызэфIотIысхьэ, си Iэр къеубыдри, си нэм къыщIэплъэу-
– Сэ псомкIи сыарэзыщ. СыныщIолъэIур зыщ: мыпхуэдизу фIыуэ ущIэслъагъур щхъухь себгъэфауэ арамэ, зэи зэпумыгъэууэ къызэхьэлIэ. Уэ фIэкI Iуэху симыIэжу сыкъыщIэнар уи дыуэхэрамэ, иджыри схуэтх. Уи IэзэгъуазэхэмкIэ гъэру сыкъэпщтауэ арамэ, иджыри къызэIэзэ, сыт щхьэкIэ жыпIэмэ, а гъэрыпIэм нэхъ IэфIыгъэ си гъащIэм хэткъым. Мы насыпыр гъэпцIагъэмэ, сыпсэуху сыкъэгъапцIэ. А пцIым сэ сыхуэныкъуэщ сыпсэун папщIэ. ИгъащIэкIи суригъусэну сызыкIэрыпхэ, ахъумэ уэрыншэу сэ сызырикIщ, жьым кърихьэкI сытхьэмпэ закъуэщ, вагъуэншэ уафэщ, псыкъуий игъущхьэжащ. ЦIыхум жаIэхэр зыми щыщкъым. Сэ уэ сыбдэтыншащ. КъыбдэзгъэщIа дэтхэнэ махуэми щхьэкIэ фIыщIэ пхузощI. Уэрэ сэрэ дыунагъуэщ, дзыхь зэхуэтщIыжу щытын хуейщ. Мис а зыращ мыхьэнэ зиIэр.
– Сэ къэзлэжьыркъым ар. Сэ схуэдэхэр… – къызогъажьэ сэ.
– Уэ пхуэдэхэр закъуэтIакъуэщ, – зэпеуд си псалъэхэр Заур. – Псом нэхърэ унэхъыфIщ. Ар сыт щыгъуи уигу игъэлъ.
– Лерэ укъытесхауэ жаIэ…
– Зыми сыкъытепхакъым. Сэ езыр-езыру уи деж сыкъэкIуащ. Умынэщхъей афIэкIа. Умыгъ…
Зыгуэр пшхынт?
– Хъунщ, сыгъкъым, – жызоIэри си нэпсхэр солъэщIыж. – УмэжэлIа? – Хьэуэ, – идэркъым щхьэгъусэм. – ТIэкIу сыжеящэрэт жызоIэ. Ауэ… зэрыджэ сшхынт. Куэд щIауэ сигу къихьащ, – жейм здыхилъафэм, жеIэ Заур.
А псалъэхэр занщIэу си гум хыхьащ. Сымаджэ зэрыхъурэ, зыми игу хуэкIуэркъым. И узым иризэгуоп. Дауи… Лажьэ имыIэу гъуэлъыжри, пщэдджыжьым и лъэр къыщIэумыувэжу къэушащ. Дохутыр дапщэм дыщыIа, и лажьэр къахуэщIэркъым. Иджы зэрыджэ ишхыну жиIащ. ЩIемыгъуэж щIыкIэ, псынщIэу къыхуэзгъуэтынщ. ШхыIэныр хузэзгъэзэхуэжри, пэшым сыкъыщIэкIащ. Жеиху зэрыджэ къыхуэсхьынщи згъэгуфIэнщ. Ауэ, дэнэ къыздисхынур? Дэ диIэкъым. Си гъунэгъум я хадэм зэритыр сощIэ, ауэ абыхэм къызатынукъым. Дауэ щымытми, нэгъуэщI Iэмал сиIэкъым. Сэ сыкъалъагъу мыхъуми, сымаджэм паубыдынкъым. ПщIантIэм къыдэкIа си гъунэгъур зыми схуедаIуэркъым. – Узыхуейр сыт? Щхьэ укъэджа? УкъыIумыхьэ. Уэ узиныбжьэгъу я гугъэнщи… – гужьеяуэ мэкIий ар.
– УмыкIий! – сыкъогубжь сэри. – Уэ зыкIи сыпхуейкъым. Фи хадэм зэрыджэ итым щыщ тIэкIу къыпызгъэч. Заур игу къихьащи.
– Сыту си хадэм уизгъыхьэрэт. Уэ къызэпщIэнур сщIэрэ сэ? IукI, IукI адэ…
– Уэ къысхуих-тIэ. Заур игу къихьащи зо…
– Зыми седэIуэну сыхуейкъым. Щхьэусыгъуэ гуэрхэр къэбгупсысурэ укъыIумыхьэ! – жеIэри, си пащхьэм бжэр къыщредзылIэж.
– Сэ уэ уэсщIэр уэзгъэлъэгъунщ, умыпIащIэ, – жысIэурэ куэбжэм соуэ. Ауэ абы зыри къызэримыкIынур сощIэ. Мыбы зэрыджэ къызатынукъым, дэнэ къисхыну?! Сэ сщIэр зыщ: ар сымыхьу сыдыхьэжынукъым. Зэуэ сигу къокIыж кхъэм деж щыт зэрыджей жыг закъуэр. Пэжщ, пшапэзэхэуэгъуэщ, тIэкIуи сошынэ, ауэ Заур абы зэрыщыгуфIыкIынум согупсысри, сытми сыкъелыну къысщохъу. Кхъэм сыщынэсам кIыфI дыдэ хъуат. Бжыхьым деж щыт зэрыджейм 62
сыбгъэдохьэ. Зы зэрыджэ Iэрамэ закъуэ пыту аращ. Бжыхьым сыдокIуейри, щыкъу къутэным хуэдэу сыхуэсакъыурэ, зэрыджэр къыпызоч. Ауэ, сыкъыщехыж дыдэм си лъакъуэр щIоцIэфт, сыкъохуэхри, мывэкIэщхъым нэкIукIэ сыхохуэ. ЕрагъкIэ сыкъотэджыж. Си Iэпкълъэпкъыр зэрыщыту мэуз, си нэкIум лъыхэр къожэх. Ауэ ар Iуэхукъым. Нэхъыщхьэр зэрыджэрати, зыри къыщыщIакъым. Унэм сыкъыщысыжам кIыфI дыдэ хъуат. Заур жейрт. Къэзгъэушу зэрыджэ къыхуэсхьар езгъэлъагъун си гугъат, ауэ иужькIэ мыжеижыфмэ, жызоIэри, и гугъу сщIыркъым. Сэри си нэкIур сотхьэщIыж, си хущхъуэхэм сахощыпыхьри, уIэгъэм сэбэп хуэхъун гуэр къахызох. ИужькIэ сокIуэри согъуэлъыж. Ауэ жейм сезэгъыркъым. Iэджэ сигу къокIыж. Заур сызэрыхуэзар, ар ныбжьэгъу закъуэ сиIам къызэрытесхар, зыри къыздэмыкIуа ди хьэгъуэлIыгъуэр. А псом щыщу сызэрыкъуаншэу къэслъытэжыр зыщ: си ныбжьэгъум фIыуэ илъагъу щIалэр къызэрытесхаращ. Нобэ хуэдэу сощIэж ар япэу щыслъэгъуа махуэр. Лерэ къызолъэIу, и щIалэр игъащIэкIэ и гъусэн хуэдэу зыгуэр хуэстхыну. Ауэ абы щхьэкIэ езы щIалэм сыхуэзэн хуейщи, зыгуэр къысхурегъэхьри къегъакIуэ. Аращ хэлъар. Япэу сызэрыIуплъэу зысхъуэжащ. Чысэм илъу щIэстIэжа си гум хуитыныгъэ игъуэтри, фIыуэ илъэгъуам и лъыхъуакIуэ ежьэжащ. Ар дауэт сэ нэгъуэщIым зэрестынур? Езыри гуапагъэ зыщIэлъ нэхэмкIэ къызоплъ. СщIэнур сщIэркъым. Шей хуэсщIащи, хэскIутэну сызыхуеям си Iэр хуэкIуэркъым. ИужькIэ, къэзгъэхьэзыра хущхъуэм сыблоIэбыкIри, нэгъуэщI хызокIутэ – Заур сысей ищIыну. Лерэ сэ абы щыгъуэ къызжиIа къомыр зэрыщыту къыстехуащ. Ауэ зыми сыхущIегъуэжыркъым. Иджыпсту сызыхэт бэлыхь псор Заур сригъусэн папщIэ сшэчын хуейуэ арамэ, сыарэзыщ. Ауэ ар цIыхухэм къапхугурыгъэIуэн? Зыгуэр щылIэнум деж джэду фIыцIэ пщIыхьэпIэу слъагъу хъуати, зыхуэслъэгъуам сыкIуэурэ жесIэу щIэздзащ сакъыну. Ахэр ажалым щысхъумэн си гугъэу арат. Ауэ си гугъэр цIыхухэм къагурыIуакъым. Сэ ажалым срилIыкIуэу къалъытащ. Мис а псом къыхэкIащ си нэщIыбагъкIэ къысхужаIэ «джэду фIыцIэр». Ауэ а «джэду фIыцIэм» и псэ хужьым зыми гу лъитэркъым. Хуэмурэ сыхелъафэ. Абы и гъусэу къокIуэ пщIыхьэпIэри.
… Жэщым гъуэгу утехьэныр зэрыдзыхьщIыгъуэджэм емыгупсысу къежьэжа лIыр абы пщIэ хущIегъуэжащ. «Нэхъ псынщIэу сынэсыжынщ», жиIэри гъуэгу мыцIыхум техьащи, иджы ищIэнур ищIэркъым. Егъэлеяуэ кIыфIщ, щIы щIагъым къыщижыхьу къыщохъу. И машинэри, и жеин къэкIуа хуэдэ, щIэх-щIэхыурэ мэункIыфI. Зыгуэр къытебжа фIэкI пщIэнкъым. Абы кIэлъыплъ джэду фIыцIэри къэгузэващ: лIыр зыхуэжэр щыхупIэщ. И ажалым хуэкIуэр къигъэувыIэн и мураду, джэдур машинэпэм илъэдащ. Ауэ абы и гугъэфIым кърикIуар нэгъуэщIщ. Зэуэ гъуэгум къытехута джэдур зылъэгъуа шофёрыр къощтэ, гъуэгум треIуэнтIыкI, машинэм тIэу-щэ зегъэкIэрахъуэри, джабэм йохуэх. Псэущхьэ гужьеям ищIэнур ищIэркъым. Машинэм къихуа лIым бгъэдолъадэ, и бгъэгум тетIысхьауэ и гум йодаIуэ. Ар къеуэжыркъым. Псэ зыхэмытыж Iэпкълъэпкъым щхьэщысу джэдури магъ. Аргуэру зэрыхуейм хуэдэу хъуакъым. Сыкъащтэри сыкъэушащ. ПщIыхьэпIэ угъурсызым къару къысхуигъэнэжакъым. Сыкъэтэджауэ зызохуапэ. Заури си Iэуэлъауэм къигъэушащ. 63
– Сыту жьыуэ укъэтэджа, – жеIэ жейбащхъуэу.
– СщIэркъым, сезэгъыркъым ныжэбэ. Зыгуэр пшхынт?
– Хъунут, тIэкIу седзэкъамэ. Сыт щыIэр?
– Сэ зыгуэр къыпхуэсхьащи!.. Иджыпсту… – жызоIэри, пэшым сыкъыщIокI.
Шхын хуэзгъэхьэзырам зэрыджэр дыщIызогъужри хузохь. – Еплъыт мыбы, – зэрыджэр изогъэлъагъу.
– Зэрыджэ! – мэгуфIэ Заур. – Дэнэ къыздипхар?
– Къызогъуэт апхуэдэурэ, – жызоIэ. Щхьэгъусэр зэрыджэм зэрыщыгуфIыкIар апхуэдизкIэ си гуапэ хъуащи, дамэ къыстекIауэ къысщохъу.
Заур шха нэужь, Iэнэр зэщIызокъуэжри, си Iуэху и ужь сохьэ. ТхьэмахуэкIэ сызыдэмыса пщIантIэр зэлъыIузох, удз хущхъуэхэр зыхуей хузогъазэ. Заури коляскэм ису къыщIэсшауэ дыгъэ зрегъэу. Шэджагъуэ нэужьыфI хъуауэ унэм дыщIыхьэжащ. Заур згъашхэри згъэгъуэлъыжащ. Иджы допсалъэ. – Тхылъ сыкъыпхуеджэн? – соупщI абы.
– Хьэуэ. Ди сурэтхэр къащти дегъэплъи нэхъыфIщ.
Альбомыр къызощтэри, Заур сыбгъэдотIысхьэ. Сурэтхэм дыздеплъым, ди гъащIэм иджыри зэ дрикIуэжу къытщохъу.
– Мыр пщIэжрэ?! Мыр-щэ?! – жытIэурэ додыхьэшх.
Ауэ Заур зы сурэт гуэрым и нэр тонэри нэщхъей къохъу:
– Мыбы щыгъуэ щхьэц стетт. Иджы сщIэркъым, къэкIыжынуи хуейкъым.
Зэуэ мэкIуэдыж алъандэрэ иIа нэжэгужагъыр. Сэри жысIэнур сымыщIэу сыщысщ. Къэсщтэн хуеякъым сурэтхэри. И щхьэцыр къызэрымыкIыжыр игу къызэреуэр сщIэрт, итIани семыгупсысу зэхэсщIыхьам еплъ. Сэращ псори зи лажьэр. Си щыуагъэр згъэзэкIуэжын си гугъэу жызоIэ:
– КъэкIыжынщ иджыри, умыгузавэ.
– КъэкIыжынумэ, алъандэрэ къэкIыжынт. Хьэуэ… Ар зэфIэкIа Iуэхущ. Сэ фIы лъэпкъ къыспэщылъкъым. Иужьрей махуэхэр нэзгъэсыжу аращ.
– Заур, жыпIэр сыт? – сыкъэщтауэ сокIий. – Ухъужынущ… Iэмал имыIэу ухъужынущ. НэгъуэщIу уемыгупсысыххэ.
Зы дакъикъэкIэ къызоплъри, Заур жеIэ:
– ПщIэрэ, сэ лIэныгъэм сыщышынэркъым, гъащIэми сыщысхькъым. Сигу къеуэр уэращ, гу пщысхуэху сызэрыбдэмыпсэуаращ. Мис а гупсысэращ сызытхьэлэр.
– Уэ упсэунущ, сэ ар сощIэ.
А псалъэхэр жысIэ щхьэкIэ, гъащIэм и хъуаскIэ цIыкIу иджыри къэс Заур зыIыгъар и нэхэм щIэслъагъуэжкъым. Сыгъыу щилъагъум, сытригъэун IэмалкIэ жеIэ:
– Хъунщ, къысхуэгъэгъу. Сыпсэунщ, Iэмал имыIэу. Уэр щхьэкIэ сыпсэунущ. КхъыIэ, умыгъ.
Сэри зызэтызоубыдэжри, сурэтхэр Iузохыж. ПщыхьэщхьэхуегъэзэкI хъуащ. Заур и нэхэр зэтепIауэ щылъщ. Сэри зыгуэр спщэфIын си гугъэу, пэшым сыкъыщIокIри пщэфIапIэм сыхуокIуэ. Ауэ кIэлындорым фIэлъ гъуджэшхуэм деж сыкъыщоувыIэри соплъэ. Иужьрей зэманым куэдкIэ зысхъуэжащ. Си теплъэм сыкIэлъыплъыжыркъым. Бостей кIыхьым бэлэбэнафэ къыстрегъауэ, си нэхэр игъуэжащ, нэхъ гъур сыхъуащ. Таурыхъ шынагъуэ гуэрым къыхэкIа уд фызыжьым срещхьщ. ГурыфIыгъуэу 64
къысхуэнэжар си щхьэц фIыцIэ кIыхьхэращ. Щхьэц фIыцIэ кIыхьхэр… Махуэ къэс нэхъ кIыхьыж мэхъу, Заур ейхэр йокI. Абы теухуауэ жиIа псалъэхэр сигу къокIыжри, сызэгуэудыным хуэдэщ. Иджыри къэс сригушхуэу си напщIэм телъа щхьэцыр иджы слъагъу хъужкъым. Лэныстэр къызопхъуатэ. Япэ щхьэц Iэрамэм и гъусэу ещэщэхащ си нэпсхэри. ТIэкIу докIри – стетаи стемытаи щхьэцыр. СымыувыIэжу согъ. Хьэуэ, сыхущIегъуэжауэ аракъым. Заур щхьэкIэ нэхъыби схуэщIэнут сэ, ауэ нобэ псори схузэтрихьати, схуэмышэчауэ аращ.
– Ленэ, кхъыIэ, псы тIэкIу къысхуэхь, – къыщIоIукI пэшымкIэ Заур ЗанщIэуи сыкъэщтащ. Сыт иджы абы жиIэнур?! Стэканым псы изогъахъуэри, пэшым щIызохьэ. Сыхуэсакъыурэ гъуэлъыпIэм сыбгъэдохьэри, Заур стэканыр изот. Пэшыр кIыфIщ. – КхъыIэ, уэздыгъэр щIэгъанэ, – мэлъаIуэ Заур. Ауэ сэ сыдияуэ сыи макъ. щытщ.
– Ленэ, зэхэпхрэ?
СокIуэри уэздыгъэр щIызогъанэ. Iупэм хуихь псы стэканыр макъышхуэ ищIу унэ лъэгум йохуэхри, мэщащэ.
– Уи щхьэцыр… – афIэкIа жимыIэу Заур къызоплъ.
– ПызупщIащ… Ягъэ кIынкъым, ууейм и гъусэу къэкIыжынщ. Мыпхуэдэуи Iейкъым, – зэкIэлъызогъэпIащIэ.
– Дауэ уигу пыкIа? – мэшхыдэ Заур. – Щхьэц кIыхьышхуэр… СощIэ сэ ар щIэпщIар. Сэращ… Аргуэру сэращ. Уи фэр исхащ… Уи гъащIэр зэIысщIащ. Сэ щхьэкIэ цIыхухэми укъалъагъу хъужыркъым, дуней нэху умылъагъуу укъыскIэрысщ. Иджы щхьэцыр… СылIамэ, утыншыжынт… Ауэ ари схузэфIэкIыркъым. Куэд щIат сыхыфIэбдзэжын зэрыхуейрэ. Зыми сриIыскъым сэ… Сабийм хуэдэу IэплIэкIэ сыкърахьэкI.
Заур къызэщIэплъауэ мэкIий. Си щхьэцым апхуэдиз псалъэмакъ къикIын си гугъакъыми, жысIэнур сымыщIэу сыщытщ. Ауэ итIанэ сыкъогубжь. Езыр симыIэжмэ, тхъэгъуэу къыщыхъуу аращ.
– Зыбгъэпсэхужынт, жыпIа?! – къыщIызодзэ сэ. – Сыт хуэдэ зыгъэпсэхугъуэ сэ уэрыншэу къыспэщылъыр?! Сыт хуэдэ тыншыгъуэ уэ узытепсэлъыхьыр?! Уэ узимыIэжмэ, си дежкIэ насыпу къыпщыхъуурамэ, Iеищэу ущоуэ. Уэрыншэу зыри сыхуейкъым сэ. Уэ укъыщамылъагъужыну дакъикъэхэм щыщIэдзауэ нэф ирехъу си нитIыр. Уи псалъэ щызэхамыхыжым деж дэгуу къренэ си тхьэкIумэхэр. Щабэу уи нэкIум едэхэщIэну уамыгъуэтыж хъумэ, къыздремыбзыж си IитIыр. Уэ сыкъыпхуэзымыхьыж си лъакъуэхэр ирекъутэ. ФIыуэ узэрыслъагъур ныбжезмыIэжыф хъумэ, бзагуэ срехъу. Сыхуейкъым си псалъэ адэкIэ цIыхухэм зэхахыжыну. Узыщыгъупщэжыну си гур цIыкIу-цIыкIуу зэгуреч. Уэрыншэу ар зыми къыхуеуэну сыхуейкъым. Щхьэцыр зэрыпызупщIам щхьэкIэ уошхыдэ. Си щхьэри схупыупщIынут сэ, уэ ар сэбэп къыпхуэхъуну сщIамэ. ЗэгъащIэ: е сэ уи гъусэу сыпсэунущ, е сыпсэуххэнукъым. Сэ нэгъуэщI хэкIыпIэ сиIэжкъым. Уэращ си псэр зыхэлъыр. СылIамэ, жумыIэ афIэкIа. Ар си жагъуэ мэхъу сэ.
Заур, зыри жимыIэу, тIэкIурэ къызоплъ. КъызжиIа псалъэхэри и жагъуэ хъужауэ йогупсыс.
– Къысхуэгъэгъу, – щэхуу жеIэ. – Уэ сыкъэбужэгъуащ жысIэу аракъым. Ауэ, си гур мэуз, уэ сэр щхьэкIэ зыгуэр къыпщыщIыху. Сыхуейщ уэри унасыпыфIэну. 65
– Уэ узиIэхукIэ сынасыпыфIэщ сэ.
Псалъэмакъыр абдежым щыдухри дыгъуэлъыжащ. АдэкIэ абы пытщэжын щыIэтэкъым. ТIури дешати, занщIэу жейм дыхилъэфащ. Си пщIыхьэпIэри занщIэу къэсащ.
… Уэшхым нэхъ ин зыкъещI. Жьыри къэгубжьащи, жыг щхьэкIэхэр кърехуэкI. УафэхъуэпскIым уафэм сурэт гъэщIэгъуэнхэр хещIыхь. Хъыджэбзыр зыIут псы Iуфэм жьым зэми псыр кърехулIэ, зэми, щIогъуэжри, Iуехуж. И Iуфэм Iутым къоджэ. Хъыджэбзыр псым хохьэ, къыхокIыж. Псэуну хуейрэ хуэмейрэ хузэхэмыгъэкIым хуэдэщ. Джэдур жыгыщхьэм тесу абы кIэлъоплъ. ИщIэнур ищIэркъым. ИтIанэ къегупсыс: жыгым тена хуэдэу зищIынщи, хъыджэбзыр зыбгъэдишэнщ. Псым пэIэщIэ хъумэ, джэдум и Iуэху кърихуэкIыурэ, мыдрейр щыгъупщэжынщ. Ауэ джэду кIий макъым хъыджэбзыр къегъащтэри мэджалэ, псы Iуфэм къыIулъэда толъкъуным ирехьэжьэри йожьэж. Джэдур жыгым къепкIэжауэ хъыджэбзым кIэлъоплъ. Псым къыIэрыхьа тыгъэр иубыдащи, зыми иритыжыну хуейкъым. Джэдур магъ. Иджы гуэрым зыри къехъулIакъым.
Аргуэру сызэхэукIауэ сыкъэушащ. Сыхьэтым соплъри, щы хъуа къудейуэ аращ. Сымыжеижыфу сыхэлъщ. Сужэгъуащ псори. Жэщым сыгъуэлъыжамэ, пщIыхьэпIэм сигъэжейркъым, махуэм цIыхухэм дунейм IэфIу сытрагъэтыркъым. Хуэмурэ сыкъэтэджри, пэшым сыкъыщIэкIащ. Си удз хущхъуэхэр здэщыIэмкIэ сокIуэ. Мыбы щIэлъхэм лIы жыIэмыдаIуэ дапщэм кърагъэгъэзэжа, сыт хуэдиз унагъуэ якъута. Сэ си унагъуэр-щэ? ЩхъухькIэ къыщIэздзэну сыхэтакъэ?! А псор армырауэ пIэрэ си насыпыр зыхьар? ЦIыхум садэIэпыкъу си гугъэурэ. Нобэ щыщIэдзауэ а псом кIэ ягъуэтынщ. Апхуэдиз зэманкIэ зэхуэсхьэса удзхэр зэщIэскъуэри щIэсхащ, зэтескIутэри мафIэ ящIэздзэжащ. ИужькIэ сыщIыхьэжри, Заур сыкъимыщIэу сыгъуэлъыжащ. Пщэдей щыщIэдзауэ гъащIэщIэ щIызодзэ.
Пщэдджыжьым Заур и кIий макъым сыкъигъэушащ. Сыкъащтэри сыкъыщылъэтауэ зызоплъыхь. – Ленэ, къаплъэ!
Си нэм илъагъур си фIэщ мыхъуу соплъ. Заур унэкум итщ.
– Еплъыт, къызокIухь! – Сабийм хуэдэу, темыгушхуащэурэ япэ лъэбакъуэр къысхуеч. Сэри сыбгъэдолъадэри, сыгуфIэурэ IэплIэ хузощI.
– СщIэрт ар сэ. Сыт щыгъуи си фIэщ хъурт къызэрыпкIухьыжынур, –жызоIэ. Си напэм гуфIэгъуэ нэпсхэр йожэх. Заур и дамэм сыщхьэпроплъри, си нэр зэуэ хуозэ пщIыхьэпIэу къысфIэщIа теплъэгъуэм: тпэмыжыжьэу щыт унэ зэтетышхуэм и унащхьэм нэхумыщым къытехутауэ хъыджэбз цIыкIу гуэр тетщ. КъепкIэну зегъэхьэзыр. Гузэвэгъуэр и псэм къылъысауэ, уахъуэпсыхъуэр зэрихьэу кIийуэ цIыхубз гуэрми унэ лъабжьэм къыщежыхь. И анэ къыщIэкIынщ. ЦIыхухэми къызэхуэсу щIадзащ. Ауэ а псори къыфIэIуэхуфэ теткъым унащхьэм и къуапэ дыдэм къытеува хъыджэбзым. Къехуэхым зытехуэну щIыпIэр игъэбелджылы хъунщ, и пщэр хишурэ къоплъых. А дакъикъэм, къыздикIари Тхьэм ещIэ, хъыджэбзым и пащхьэм къохутэ джэду фIыцIэ гуэр. Абы унащхьэ къуапэм зыфIищIащи, къехуэх хуэдэу зещI, мэпщIэу. Хъыджэбз цIыкIум абы гу лъетэ. «ТхьэмыщкIэ цIыкIу, ушына?» – жиIэурэ джэдум зыхуеший, къещтэри унащхьэм къохыж. И лъабжьэм къыщежьэ цIыхухэр 5 Заказ № 173 66 къыбгъэдэлъэдауэ хъыджэбз цIыкIум IэплIэ къыхуащI. И быныр псэууэ илъагъужыну щымыгугъыжа анэр къарууэ къыхуэнэжамкIэ магъ. ГуфIэгъуэм иIыгъ цIыхухэм джэдур къафIэIуэхуххакъым. Ауэ абы зигъэгусакъым. Япэу узыхуэзэ тетIысхьэпIэм дыгъэм зригъэууэ тегъуэлъхьащ. Абы нобэ гукъыдэж иIэт: джэду фIыцIэм и псэ хужьым цIыху къригъэлыфат. Адил
Новеллэхэр Налмэс фызыжьым унагъуэ хъуэпсэгъуэ иIэт: и къуэ Хьэсэн, и нысэ Бекъыз, илъэс пщыкIущ хъуа и къуэрылъху цIыкIу Мухьэмэд. Абыхэм щахэплъэкIэ, фызыжьыр егупсысырт: жьыщхьэ махуэ сыхъуащ. Нобэ дунейм сехыжми, сигу щIэмыгъуэн щыIэкъым. Зы закъуэщ Тхьэм сыщIелъэIуну къысхуэнэжар – пIэхэнэ сымыхъуу, си акъыл зэтесу, шынагъэ си гум къэмыкIыу напэ хужькIэ Алыхьым и пащхьэ сихьэжынырщ. АрщхьэкIэ узэрыгугъэу хъумэ, уунэхъурэт, жыхуаIэрати, насыпыншагъэр къызытепсыха адрей балъкъэр куэдми хуэдэу, Налмэс и унагъуэри Къэзахъстаным и щIыпIэ нэхъ дыдж дыдэхэм ящыщ зым – Акмолин областым къыщыхутащ. ЩыпхъашэIуэт мыбы дунейр – и щIымахуэр уае егъэлеярэ и гъэмахуэр жыхьэрмэ лыгъэу. А щIымахуэм иригъэлеипат. Ерыскъыншэ-гъэсыныншэхэм я мэжалIэм щIыIэри къыхэхьэжати, цIыхухэм ящIэнур къахуэгубзыгъыртэкъым. Жьыуейр къэувыIэпIэншэу щызэприху гуэщышхуэ гъуанэпщIанэм унагъуипщI щIагуат. Абы щыгъуэщ щIыIэр мэжэщIалIагъэм нэхърэ зэрымынэхъ тIасхъэр Налмэс и унагъуэм къыщищIар. Унагъуэр шхыныншэщ, гъэсыныншэщ. ЦIыхухэр гузэвэгъуэм ирихулIати, уасэ зиIэ хьэпшып гуэр зыбгъэдэлъым ар шхынкIэ ихъуэжырт, пхъэ папщIэу хьэуазэрэ чыцэрэ ягъэсырт. Налмэс фызыжьым зы Iэлъын иIэт, я лъэпкъым щIэблэ-щIэблэкIэрэ зэIэпахыурэ езым деж къэсауэ. Ар лъэпкъым къыдекIуэкIырт бэIутIэIухэм щызыхъумэ дыуэ пэлъытэу. Iэлъыным и зэфIэкI бэлыхьхэр фызыжьым куэдрэ хуиIуэтэжат и къуэ Хьэсэн. Иджы а хъыбарыр и къуэрылъхум жриIэжырт. Фызыжьым и къуэми и къуэрылъхуми мызэ-мытIэу яжриIат: «Алыхьым жимыIэкIэ Iэлъыныр тфIэкIуэдыну. Си пIэщхьагъым щIэслъхьэнщи, нэхъ хъума щыхъунщ, арыншамэ иджы дыгъур куэдщ». Зи лъэ вакъэ изылъхьэфыр лэжьакIуэ кIуэрт, Налмэс закъуэт унэм къыдэнэр, хъыбийшыбий тIэкIу иIэмэ, зришэкIырти щыст. Iэлъыныр, хъыдан кIуэцIишыхьри, и пIэщхьагъым щIилъхьат. Нэхъ гъэпщкIупIэфI къыхуэгъуэтатэкъым. Яшхын лъэпкъ ямыIэжу хэкIыпIэншэ дыдэу къыщынэхэм деж, ищIэнур къызыхуэмыщIэ къуэр и анэм кIэрыхъыжьэрт Iэлъыныр дыгъэщэж, жиIэу. Ауэ, уIэли-ууди, фызыжьым зытригъыхьэртэкъым: «Уэ сэ узикъуэщ, си нысэм урищхьэгъусэщ, си къуэрылъхум уриадэщ – къэгъуэт хэкIыпIэ, аращ цIыхухъу щIыжаIэжыр. Iэлъыныр унагъуэм икIынкIэ зы Iэмал иIэкъым…» А пщыхьэщхьэми унагъуэр ны- 67
баджэу гъуэлъыжащ. ХэкIыпIэншэ дыдэ хъуа Хьэсэныр и анэм бгъэдэтIысхьащ:
– Зэрыунагъуэу шхын щхьэкIэ дызэтелIэмэ, Iэлъыныр сытым и пэрмэныж? Ар гъавэкIэ дымыхъуэжмэ, мы щIымахуэр тхуихынкъым.
Налмэс, блынымкIэ зригъэзэкIри, куууэ хэгупсысыхьащ, итIанэ нысэм унафэ хуищIащ уэс игъэткIуу игъэпскIыну. КъыкIэлъыкIуэу и къуэмрэ къуэрылъхумрэ зыбгъэдишэри яжриIащ Iэлъыныр ящэну зэрыарэзыр. «Сыт Iэмал? – хьэлъэу хэщэтыкIащ фызыжьыр. – Апхуэдэщ зэманыр. Арыншамэ, дыкъемылыныр зыхуэIуа щыIэкъым». КъехьэлъэкIыпэу пIэщхьагъым щIэIэбащ, Iэлъыныр къыщIихыну. АрщхьэкIэ – щIэлъкъым. Фызыжь къэуIэбжьар (апхуэдиз къаруи дэнэ къриха!) къыщылъэтащи, Iэлъыныр къелъыхъуэри-къелъыхъуэ… Къыщимылъыхъуа къэнэжакъым, арщхьэкIэ Iэлъыныр бзэхат, зэрадыгъуар шэчыншэщ. Я шэчыр мы гуэщым щIэсхэм ящыщ лIы курыт гуэрым – ВахкIэ зэджэм – техуащ. А лIыр гъунэгъу къуажэм къиIэпхъукIыу мыбы къызэрыIэпхъуэрэ куэд щIатэкъым. АрщхьэкIэ сыт – идыгъуу щумыубыдакIэ, дауэ бгъэкъуэншэн! Налмэс нанэ абы иужькIэ махуищи ихьыжакъым. Аргуэру мазищ дэкIри, нысэри дунейм ехыжащ. Адэ насыпыншэм къыIэщIэна и къуэ закъуэри хуэхъумакъым, щIалэ цIыкIум и псэр адэм и IэплIэм илъу хэкIащ. Арати, къэнащ Хьэсэн и щхьэ закъуэ-и лъакъуитIу. Апхуэдэ насыпыншэхэр куэдт а зэманым. Гъатхэр къэсри, гъащIэри мащIэу нэхъ тынш хъуащ… Жылагъуэ гъунэгъухэми, зыгуэр лIамэ, муслъымэн хабзэм тетут зэрыщIалъхьэр. АрщхьэкIэ джэбыныпхъэ къудей зымыгъуэтыр куэдыкIейт. Уеблэмэ цIыхухъу лIэхэм мащIэт къахэкIыр джэбын кIуэцIыпшыхьын къыхэнэжауэ. Фэмрэ къупщхьэмрэ хуэкIуар нэхъыбэт. Зэгуэрым Хьэсэн деж къэкIуащ и гъунэгъуу щыта Вах и щхьэАбы и лIыр лIат, хьэдэр зыхуей хуигъазэу щIэзылъхьэн цIыхухъу къилъыхъуэу арати, Хьэсэн къелъэIуащ. Хьэсэн игу къэкIыжащ гуауэшхуэ къытепсыхахэмкIэ Вах зэригъэкъуаншэр икIи цIыхубзым и лъэIур хуигъэзэщIэн идакъым. Фызыр ерыщу лъаIуэрт, я унагъуэм зы цIыхухъу зэримысыр, Хьэсэн къыдэмыIэпыкъумэ, лIыр щIэзылъхьэн зэримыгъуэтынур жиIэурэ. Сыт хуэдизу зимыхъунщIами, щхьэлъащIэр фIэгуэныхь хъури, Хьэсэн кIуащ Вах и хьэдэр зыхуей хуигъэзэну. Гуауэр зыдэлъ пщIантIэм, пэж дыдэу, зы цIыхухъу дэстэкъым, цIыхубз зытIу нэщхъейуэ уэршэру зэхэсу арат. Хьэсэн Iуэхум иужь ихьащ. ЛIыр игъэпскIыну щитIэщIым, абы и жыпым зэкIуэцIылъ гуэр къихуащ. Хьэсэн занщIэу къицIыхужащ Iэлъын яфIэкIуэдар зыкIуэцIылъа хъыдан кIапэр. ЗэкIуэцIихмэ – анэм апхуэдизу ихъумэу щыта Iэлъыныр кIуэцIылът. ЛIым Iэлъыныр и Iэгум ирилъхьэри, и нэр теплъызауэ зыкъомрэ щытащ. И нэгум къыщIыхьэжащ шхын щхьэкIэ лIа и анэри, и щхьэгъусэри, и къуэри. И щхьэр уназэу унэкум къимыукIуриеу ерагъкIэ зиIыгъащ. Зызэтриубыдэри, хьэдэр игъэпскIащ. ИтIанэ, хьэдэм зэхригъэхын фIэкI умыщIэу, ину жиIащ: «Уэ сэ псори сIэщIэпхащ! Мы Iэлъынми дяпэкIэ зыкIи сыхуеижкъым, здэхь ари хьэдрыхэ!» Ар жиIэщ, Iэлъыныр хьэдэм и Iэгум ирилъхьэри, джэбыныр иришэкIыжащ. Вах нэпсыншэу щIалъхьащ. Гъыпэнухэми, зыми нэпс къыщIэнэжатэкъым. Куэд щIат мыбы хьэдэр гъеин зэрыщагъэтыжрэ.
Мазэ нэблагъэ дэкIащ. Вах и щхьэгъусэр, и шыпхъури щIыгъуу, аргуэру къэкIуащ Хьэсэн деж икIи къыхуэтхьэусыхащ и лIыр зэрылIэрэ жейр зэрыфIэкIуэдамкIэ. Зэрыжеиххэу, мафIэр къызыпылъэлъ Вах и пщIыхьым гъусэр.

къыхохьэри уэхъуэпсыхъуэр зэрихьэу мэкIий. ЦIыхубзыр къоушыжри, и напIэхэр зэтрилъхьэн шынэу хэлъщ. ЗиукIыжыным нэсащ…
Хьэсэн цIыхубзхэм яжриIэжащ Iуэхур зытетыр – Вах Iэлъыныр идыгъуауэ зэрыщытари, Iэлъыныр хьэдэм щIыгъуу зэрыщIилъхьари. ЦIыхубзитIри лъэгуажьэмыщхьэрэ зэщыджэу Хьэсэн къелъэIуащ мащэр къитIыжу емынэр къызэрыкIа Iэлъыныр къищтэжыну. Мо тхьэмыщкIэхэм къазэрыщыхъуамкIэ, Вах бэлыхьыр щIытелъыр Iэлъынырат, езы Вах къуаншэу я пщIыхьэпIи къыхэхуэртэкъым. Хьэсэн и гущIэр къриIуэнтIыкIыурэ, мащэр къитIыжащ. Узижагъуэныр Iууплъэт ар зыIуплъам: сахуэ фIыцIэр Iуащхьэу хьэдэм телът, ауэ зэгуэр Iэуэ щытам мафIэм къела Iэлъыныр къилыдыкIырт. «Мис аращ жыхьэрмэ мафIэм хисхьащ, жыхуаIэр», – егупсысащ Хьэсэн, Iэлъыныр къищтэжщ, пIэщIэгъуэкIэ мащэр иритхъуэжри, псынщIэу кхъэм къыдэкIыжащ.

Самат цIыкIу илъэсрэ ныкъуэрэ щрикъум Танзилэ лэжьапIэм дэкIыжащ. Абы и гуащэ Таужан и къуэмрэ нысэмрэ я деж къэIэпхъуэжри, и къуэрылъху цIыкIум кIэлъыплъу щIидзати, иджы нысэми лэжьэну Iэмал игъуэтат. Фызыжьым и щхьэгъусэр иджыблагъэ дунейм ехыжащ. Таужан къалэм къыщIэIэпхъуам и щхьэусыгъуэхэм ящыщ зыт ари. Зи закъуэу къэна, Башир фIэкI нэгъуэщI бын зимыIэ фызыжьыр и къуэм деж къэмыIэпхъуэмэ, дэнэ кIуэнт? ПсынщIэу есащ ар къалэ гъащIэм, уеблэмэ зэшыну хущIэмыхьэу. Къуэрылъху цIыкIур апхуэдизкIэ сабий темызагъэти, теплъэкъукIыпIэ къудей къуитыртэкъым. Абы зэшыгъуэ уригъэхуэнт!
Башир езыми къыхуэгубзыгъыжыртэкъым и щхьэгъусэм «тапчыкъ» – балъкъэрыбзэкIэ «дахэцIыкIу» къызэрыкIыр щыфIищар. Ар я студентыгъуэ илъэсхэу щызэрыцIыхуагъащIэр арагъэнут. Абы лъандэрэ псори а цIэм апхуэдизкIэ есэжати, зэреджэ дыдэр апхуэдэу фIэкI къащыхъужыртэкъым. Езы цIыхубзри щэхуу иригуфIэрт абы.
Баширрэ Танзилэрэ медицинэ факультетыр хъарзынэу къаухри, я еджэным ординатурэми щыпащат. Я еджэныр щызэфIэкIым, я къалэм къагъэзэжри тIуми хирургыу лэжьэн щIадзащ. Лэжьыгъэм фIыуэ щыхэгъуазэм, абыхэм щIэныгъэ къэхутэныгъэхэри ирагъэкIуэкIыу хуежьащ, ауэ бын яIэ хъуа нэужь, Танзилэ къэхутэныгъэ лэжьыгъэхэм къапыкIауэ сабийм бгъэдэсу унэм щIэст. АтIэ, мис иджы, гуащэм и фIыгъэкIэ, абыи и лэжьыгъэм пищэнущ. Зэщхьэгъусэ хирургхэм я цIэр псынщIэ дыдэу фIыкIэ зэлъащIысат. Иджы ахэр хэмыту дохутырхэм зы консилиуми ирагъэкIуэкIыртэкъым. Сымаджэм и узыр фIы дыдэу къызэрахутэфыр къащIати, нэхъ Iуэху гугъу къыщыкъуэкIам деж а тIум я чэнджэщырт псом япэу къыхалъытэр.
Башир мыгувэу хирург къудамэм и унафэщIу ягъэуври, а къудамэр сымаджэщым цIэрыIуэ щыхъуащ. Арат сымаджэхэми, къалащхьэм нэс зыгъэхъужакIуэ мыкIуэу, мыбы къыщеIэзэмэ нэхъ щIафIэфIыр. Уеблэмэ, къалащхьэм щыIэ сымаджэхэри мыбы къыщыкIуэ щыIэт, Башир е Танзилэ операцэ зрагъэщIыну.
Самат цIыкIуи ауэрэ къыдэкIуэтейри, IэщIагъэ ищIыным щегупсыс ныбжьым нэсащ. Шэчыншэу, адэ-анэр хуейт я щIалэри езыхэм я гъуэгум 69
ирикIуэну, дохутыр хъуну. Езыми а IэщIагъэрт нэхъ зытригъащIэр, сыту жыпIэмэ гъащIэм гъуазэ нэхъыщхьэу щиIэри щилъагъури и адэ-анэрт. Башир и унагъуэр насыпыфIэу ялъытэрт псоми, ауэ гъащIэм языныкъуэхэм деж, уи гущхьи къэмыкIауэ, уи пщIыхьэпIи къыхэмыхуауэ къыщыхъухэм уи мурад псори зэуэ щызэтрагъэщэхэж щыIэщ…
Аращ мы унагъуэми къыщыхъуар. Пэмыплъэххахэу, зэшэзэпIэу жыхуаIэм хуэдэу Таужан и щхьэм лъы дэуейри къэсымэджащ. Зи щхьэ куцIым уэру лъы хэлъэда, жьы хъуа цIыхур къыщебгъэлыфыр закъуэтIакъуэщ. Таужани, куэдрэ еIэзахэми, узыр тIэкIу хуагъэкIэщхъа мыхъумэ, яхуэгъэхъужакъым. И бзэр зэIынэ, ищIэхэр къыгурымыIуэж хъуащ.
Башир гузавэрт, ищIэнур къыхуэмыщIэу. Таужан зэпымыууэ зыгуэр и гъусэн хуейт, фызыжь лъэрымыхьым пхубгъэдэсын бгъуэтынутэкъым. Башир абы егупсысурэ и щхьэр фIэхуауэ махуэ зытIукIэ къикIухьауэ, и щхьэгъусэм пщэдджыжь гуэрым къыжриIащ: – Си лэжьапIэр хыфIэздзэнщи, сэ сыбгъэдэсынщ уи анэм. ИкIэмикIэжым, гуащэм кIэлъыплъыныр зи къалэныр нысэрщ. Дэ ди Iуэхухэр щызэфIэзэрыхьам си гуащэрщ псомкIи щIэгъэкъуэн къысхуэхъуар, иджы сэ абы зыщIэзмыгъэкъуэжмэ, Алыхьым и ней къысщыхуэнщ! Мамэ къызэфIэувэжмэ, итIанэ лэжьапIэ гуэри къэдгъуэтыжынщ. Башир и гуфIэгъуэр щIэншэт, и щхьэгъусэм IэплIэ гуапэ иришэкIри, абы жиIащ:
– Уи цIыхугъэр сщызыгъэгъупщэн мы дунейм теткъым. Апхуэдэут сызэрыпщыгугъари, дыщызэрыцIыху махуэм къыщыщIэдзауэ. Псалъэ узот, сэри зэи зыкIи уи жагъуэ сымыщIыну, гухэщI уэзмыгъэлъагъуну.
Пэж дыдэуи, лIым и лъагъуныгъэр гъунапкъэншэ хуэдэт. Танзили и псэр къыхэщтыкIыртэкъым. Къалэн зыщищIыжа Iуэху хьэлъэр лIым къыщыгурыIуакIэ – сыт нэгъуэщI цIыхубзыр зыхуейр!
Таужан и бзэр хуэмурэ зэтеувэжырт. Ауэ ищIэр къыгурымыIуэжу зэрыхъур кIащхъэртэкъым. Башир и щхьэр хэIуащ жыхуаIэм хуэдэу лэжьыгъэм хэтт. Сымаджэхэр зыи нэхъ мащIэ хъуртэкъым. Башир зэIэзэхэм мымащIэу яхэтт къулыкъушхуэ зыIыгъхэри. Апхуэдэхэр нэхъ къиинт, пщIэ лей хуащIын, адрейхэм нэхърэ нэхъ къакIэлъыплъын хуейуэ къащыхъужу. Арат жэщыбг хэкIуэтэху къыщIэгувэр, къыщымыкIуэжыххи къыщIыхэхуэр. Танзилэ пIейтейрт, ауэ хирург лэжьыгъэр зыхуэдэр ищIэрти, телефонкIэ псэлъэрейуэ, и щхьэр иригъэужэгъуу щыттэкъым. Башир и зэманым къыщекIуэлIэжа пщыхьэщхьэр унагъуэм я махуэшхуэт. Езыри дихьэхауэ тепсэлъыхьырт и сымаджэхэм.
Самати и адэм иригушхуэрт. Уеблэмэ, Таужани къэщIэрэщIэжри, нэхъ щIалафэ къытеуат. Мазэм щIигъуауэ цIыхухэм яIурылъ, тIу зэхуэзамэ я псалъэмакъым къызэрыщIадзэ кинофильмыр нобэ кинотеатрым щагъэлъэгъуэнут.
Самат анэм елъэIуащ кином игъэкIуэну. Анэми, фIэмыфIыщэми, щIалэ цIыкIум игу емыуэн щхьэкIэ, хуит ищIащ. Залым, IэпэдэупIэ имыIэ жыхуаIэм хуэдэу, цIыхур щIэзт. ЩIалэ цIыкIур къызэплъэкIри къилъэгъуащ и щIыбагъымкIэ къыдэт шэнтитIыр зэрынэщIыр. Уэздыгъэр ягъэункIыфIри, кином щIидзащ. Кином дихьэха щIалэ цIыкIум зэуэ гу лъитакъым и щIыбагъымкIэ къыдэт шэнтитIым цIыхуитI зэрыщетIысэхам. А тIум зэхъуцацэу щыщIадзэм, Самат щыблэ къеуа хуэдэ къыхэскIыкIащ. Абы IупщIу къицIыхужащ и адэм и макъыр:
– Уи щхьэр си дамащхьэм къытелъхьэ, дахэ цIыкIу, уи бауэ макъым сыщIэдэIуну сыхуейщ… 70
Мы дунеишхуэм лъэщIыхьэфын тумыгъуэтэн жыхуаIэм хуэдэу, щIалэ цIыкIум и гур къеуащ. Ерагъмыгъуейуэ зызэтриубыдэщ, щэхубзэ зищIри, залым къыщIэкIыжащ: «Мис иджы къызгурыIуащ уи къурмакъейм къэс лэжьыгъэу апхуэдизрэ лэжьапIэм ущызыгъэгувэр, уеблэмэ, жэщкIэри укъэзыгъанэр, – мэгупсысэ Самат. – Си анэм делэ хъуным нэса уи анэр IэкIэ игъашхэу, зыхуей хуигъазэу кIэлъыплъыху, уэ уи зэманыр мыIей дыдэу уогъакIуэ». ЩIалэ цIыкIум игу къызэфIэзэрыхьар ирикъухыжри, и нэпсхэр щIилъэщIыкIащ. Псом хуэмыдэжу и жагъуэ хъуар адэр а цIыхубзым «ДахэцIыкIукIэ» зэреджарт. Самат къыщыхъурт апхуэдэу уеджэну зыхуэфащэ и анэм фIэкIа дунейм темыту. Нэпс хуэмыIыгъыжхэр, къытрагъалэурэ, къыщIэурт. ЩIалэ цIыкIум игу къыпылъэдат жэрыгъэкIэ унэм кIуэжу и анэм псори хуиIуэтэжыну. Ауэ, зыхуигъэшэчри, кинор иухыху пэплъащ. ЦIыхухэм къыщIэкIыжын щIадзащ. Мес, и адэри хъыджэбз сырыху цIыкIу, и пхъуу фIэкI хуумыгъэфэщэфыну щIалэ дыдэу, щIыгъуу IэпэзэрыIыгъыу къыщIокIыж. Зэрыхъуари езым къыгурымыIуэжу, Самат абыхэм япежьащ. Адэм къуэр къыщилъагъум и фэр шэхуу пыкIри, здэщыт дыдэм щетIысэхащ. «Сыт къэхъуар?» – щIэупщIащ адэм щIыгъу хъыджэбз цIыкIур. «Си вакъэ лъэпсыр зэрыжащи, сопхэж», – япэ и щхьэм къихьар жиIащ адэм. ЦIыхубз цIыкIур къыщиудри дыхьэшхащ: «Сыт вакъэ лъэпс, уэ уи вакъэм дэгъэжей дэтщ!»
А псом адэкIэ емыплъыжыфу, Самат зигъэкIэрахъуэри, жэрыгъэкIэ унэм кIуэжащ. Анэм бжэмышх цIыкIукIэ гуащэр игъашхэу щыст. Мы теплъэгъуэм нэхъ Iуплъэгъуей игъащIэм имылъэгъуауэ къыщыхъужащ щIалэ цIыкIум. «Адэр дэ къыдэпцIыжащ – сэри, езым и анэми, си мами къыдэпцIыжащ!» Самат и нэзэрыхъэм деж къыщызэпхиудын пфIэщIу, лъыр уэру къеуэрт. Ар и пэшымкIэ щIыхьэжри гъуэлъыпIэм зригъэукIуриящ. ЩIалэр зэрыпIейтейм гу лъызыта анэр и къуэм еджащ игъэшхэну, арщхьэкIэ Самат и гур а дакъикъэм шхыным хуэзыгъэкIуэфын щыIэтэкъым. Ауэрэ жейм хилъафэ хуэдэ хъуа щIалэ цIыкIур нэбэнэушэу здэщылъым, адэр къызэрысыжам и щыхьэт Iэуэлъауэр къызэхихащ. Зэрихабзэу, ар адэм пежьакъым. Танзилэ гу лъитащ и лIым и нэгур зэрызэхэуам.
– Сымаджэ умыхъуауэ пIэрэ? – къэгузэващ цIыхубзыр.
– Хьэуэ, сымаджэ лажьэ сиIэкъым, лэжьапIэм сыщешыIуауэ аращ, – жэуап итащ мыдрейми. Самат бжэр дамэдазэ ищIри, и анэм къеджащ:
– Мамэ. Уэри уешащ. Папэ ныжэбэ нанэ бгъэдрес. Уэри зы жэщ тыншу зыбгъэпсэхуну пхуэфащэщ…
– Сыт, на, жыпIэр? – къэуIэбжьащ анэр, – плъагъуркъэ уи адэр ешаелIауэ лэжьапIэм къызэрикIыжар? Хьэуэ ар хъунукъым. Сэ сыбгъэдэсынщ нанэ. Уэ умыгузавэу тыншу жей. Самат, хьэлъэу хэщэтыкIри, блынымкIэ зригъэзэкIащ. Тыншу дэнэ къэна, абы къыпэщылъыр жей лъэпкъ зыхэмытын жэщт.
ЗэзыдзэкIар Афликщ. 71 ЩхьэгъэпцIэжщ
Мы дуней зэщIэжьыуэр.
Псэмрэ гумрэ
Щыхуарзэ ныкъуейм
Жьапщэ задэм
ПэкъуащIэу зеужьри, Щогъуэлъыж
Гурыгъуазэм и куейм.
Дэнэ уэ
Къыздипхар гукъыдэжхэр?!
Хьэрш псчэуIур
Щхьэщытщ щIы хъурейм.
Гъуанэдэплъщ
ЦIыху гугъапIэ зэхэжхэр.
Нэплъэжыгъуэр
Ахърэт мылъку мыхъейщ.

Мес аргуэру
Бжьыхьэпэ мазащхьэр Щхъуэмчгъэлъалъэ
Мэджэгу, мэкъулей.
Сыту Iув
Дуней хьэхум и лъыщхьэр, Ем къелар
Етхьэлэж Хъумбылейм.
Уэри сэри
ДыщыIэщ. ИтIани
Сыт мы сигу Ахьмэд
Зэщыкъуар щIэгужьейр?!
СощIэ – ГъащIэм и тешэ тIуанэу
Ажал къуэпсым
Зыщедз мы дунейм.

Ди пщэдейр
БлэкIагъэххэщ дыгъуасэ.
Ди дыгъуасэр
Псэузу фэрэкIщ.
Икърарджэгу
ФэрыщIыгъэр игъасэу, Лъэпкъым къещIыр
Иджыри фэрыдж.
Си акъыл
Ныкъуэ пIыщIэм къигуэщIыр
Си фIыщIауэ 72
ЩытамкIэ шэрэзщ.
Щхьэтегъэу
Къуажэрыхьым и куэщIым
Ису си псэр
Бжьыхьэпэм доплъыз.
Дуней дахэм
Чэзухэр зэпещIэ, Зэм щIэщыгъуэу
ЦIыху гъащIэр мэбыб. Чэзухъуэж
АжалыкIуэм дэпIыщIэу, Зэм гугъапIэр
Къыдохьэ си щIыб.

Уаз къысхудоджэ – ГъэпщкIуакъым и псалъэр.
Зэпысча
Си гъуэгуанэм феупщI – ТхьэмкIэ псоми
Я гъащIэр зы пщалъэщ – Къемэтмахуэ
Къурмэну пеупщI.
Уэлбанэщ.
Хьэр кIыхьу мэбанэ.
Гукъанэ!
Гукъанэ!
Уэри хэт урибанэт.
Пшэ къуацэ-чыцэм
Дыгъэр къыхоплъ
Жыг гуанэу.
Уэлбанэщ.
Хьэр кIыхьу мэбанэ.


ЦIыху гъащIэ-джанэр
Фащэу зэрыдащ, Тхуэзэв-тхуэбыхъуми,
Тщыгъщ, зридгъэдахэу.
Абы допщIыпщI
Хьэрш лъащIэ зэIущар – Марыхъу-марыбзкъым – Ар Езым тхуидащ!
Ди гъащIэ Джанэр
Жьыфэ зыщIэмыжщ, ЩIэжьейм дожьу,
Уэзджынэ дыжьыныпсу.
Ажалыр жылэу
Зэрылъэлъ щхьэмыжщ, ХокIухьри ЩIылъэм, ГъащIэу къыдожыж.

ГущIэгъур сакъыншэу
ХузощI щIэгъэкъуэн си жэрэгъум.
Дэзышым сыхоуэ.
МэгуфIэ гъэпщкIуауэ жагъуэгъур.
ГугъапIэу къэнэжыр
ХызотIэ
КъэкIуэну насыпым и бжэгъуу.
АрщхьэкIэ згъуэтыжакъым 73
Дыгъуасэ
СщIыгъуа дэрэжэгъуэр.
Хы ФIыцIэ толъкъун ЗыкъысщищIу, мэхыщIэ пэжыгъэр,
Дерсыншэу абыи
ХузощI пэщIэщIэгъу гущIэгъулыгъэр.
Дэзышым сыхоуэ – Иджы зоныкъуэкъу зэгъуэгуэгъухэр,
Иджы зэзэгъыжкъым
ЦIыхугъэр гъуэмылэ
Зыхуэхъуу щыта зэныбжьэгъухэр.
* * * Хэт дэ нобэ дыкъэзыцIыхур?
Зи хущхьэ хъуа бзухэр
Дунейм техуэжкъым, Укъагъэчэну.
Дыхуитыжкъым
Лъэбакъуэ щIэтчэну – Ди унэ лъащIэр
Нэсащ къэчэным.
Дэри дыщысщ
Ди фэр пыхьэ-пыкIыу.
Хэт и гулъытэ!
Уэ сыт уи плъапIэ, Дапщэ щIа – Ешэхащ
И щагъэр ди уэздыгъэм.
Иджырей зэман
Щегупщысыр щагъэбгъэлъэгурыщ!
Нобэ
Дуней къекIэрэхъуэкIыр
ПцIы зэфэзэщу зэIылъщ. Нартхэм
Нэмысым пащIыр сытыт – Нартхэм я Хасэр
Зэфэзэщ гулъытэт,
Лъэувыгъуэ ирамыту
Нэдж-нэпцIыгъэм, «Уащхъуэ мыващхъуэ кIанэ!» – Я щIэщхъум 74
ТращIыхьыжт тхьэлъанэ, Къызэхуамыгъэнэжу гукъанэ.
Гукъанэм, – Псэм къыхэна банэу, –
ТырещIыхьыж
Си гущхьэм бдзанэ.
Къытщхьэщымытыж Ди адэхэм Я лIэужьыр чийлъэрыкIуэ гуэбэну
ЗэрытшэщIым и кIэрыщIэну
Зэрылъху-зэрыпIхэм
ЗэхуащI хъуа гурыщхъуэр
Дияуэ зэщымыщхъущ, Хуэдмыгъуэтыжу хущхъуэ. Нартхэм
Гулъытэ зыхуащIыр
ЩIыри
Хыри зыцIыхухэрт.
Тобэ!
Дэ дысыт цIыхухэ?!. Санэху кIадэм
ПащIэ-гущIэр къеуIэ.
Сэтэней гуащэу
Нартхэм я гуащэ,
Дэнэ ущыIэ!?
Iэнэр мысысрэ
Шыпсри имыкIуту къыздэфэм
Щхьэ уахэмытрэ?
Сыт Сосрыкъуэ и тIасхъэр
Зэзыгъэзахуэ нартыжьхэм
ЩIахыумылъхьэфыр уи псалъэ?
Нарт санэхуафэм и кIадэр
Зэщхьэщахащи,
МэгъущIэ.
Иджы ухуейми, хъущIэ, Ухуейми, шхыдэ!
Зи хэку зэрапхъуа
Лъэпкъым И къуэхэм зэхуагъэзэжкъым 75
Я гупэр. Сэтэней гуащэ мэхыщIэ, И лодан пщIыпщIыр Зяку дидза нартхэм, Я нэр къыщхьэрипхъуауэ, ЩIыр ялъагъужкъым, ЗэхащIыкIыжкъым
Iулыджу зэлъэпэуар.
Сэтэней гуащэ мэдэхащIэ.
НАНУ И Зы псэм ищIэр
Пщэдей ПситI лъэмыжу
ГуфIэпскIэ зэхож.
Гум абы
ЗыкIэрещIэ икъраркIэ,
Гу пцIанагъкIэ мэтхьэщIэ, Зэблож.
ЩIылъэм тет
ГукъэкIыжым кIэлъыжэу, Сабиигъуэ блэкIам
ЗегъэцIантхъуэ, Си гъащIэм
И мыл зэщIэтхъуам
Телъэдауэ. Къызодауэ – Къэсащ къемэтмахуэр.
Дэнэ? Дауэ
А псори къыздежьэ- Къыздэхъур!
ГъащIэр
Псэм кIэрыщIащи,
БэджыхъкIэ зыщIиупскIэурэ
ЙощIэ хъыринэ, Ди анэхэм я гуэныхьу
Къыттенар дыщIиупскIэу.

«Псэ узым
УэрэдкIэ йоIэзэ»
Е. Баратынский Ажалыр
ГъащIэм и лъэпагъыу щылъщ,
Зэрегъэзахуэ
Ди фIыщIа-щыуагъхэр.
Къэсауэ
Къэзбжыжыныр къыспэщытщ
БлэкIам
СлъэмыкIыу хущызна къутахуэр.
Си гъащIэм
Убзэу щыдэжын хуэхъуар
Иджы жагъуэгъум
ГуфIэу добзэрабзэ.
Гупщысэу
КъыздекIуэкIыр зэкъуэхуат, СIэпыхумэ
ЦIыхум и Iур ирибзэну.
Хуэм-хуэму
Псори зэхузохьэсыж, ЩIэину
КъыскIэлъыкIуэ си гупщысэу. 76
ГуфIэгъуэр
Жэщ пщIыхьэпIэ щхьэщIэузщ, Ирикъукъым
КъэбгъэнэнкIэ зы Iэбжьызи.
Ирикъукъым
КъэбгъэнэнкIэ зы Iэбжьызуи,
ГуфIэгъуэр
Фыз инату щхьэгъэузщ.
КъэкIуэнум
Хутеплъхьа мурад-лъэмыжыр
КъыщыбдэмыхъукIэ
БампIэм псэр ехуз.
Черкесск 77
ТхакIуэ уахътыншэ
Адыгэ тхакIуэхэм ящыщу СССР-м и Къэрал саугъэтыр япэ дыдэу (1948 гъэм) зыхуагъэфэщауэ щытар Адыгейм хиубыдэ Куэшхьэблэ къуажэм 1902 гъэм къыщалъхуа КIэрашэ Темботщ. Зи ныбжьыр илъэс 46-рэ фIэкIа мыхъуа адыгэ тхакIуэ Iэзэм Къэрал саугъэтыр къыщIратыгъар КIэрашэр икъукIэ псынщIэу цIэрыIуэ зыщIа «Гъуэгу насыпыфIэ» роман гъуэзэджэрат. Ар адыгэбзэкIи (Мейкъуапэ), езым зэридзэкIыжауэ урысыбзэкIи (Мэзкуу) щытрадзат 1947 гъэм.
Зэман кIэщIым къриубыдэу хамэ къэралыбзэ куэдкIи къыдагъэкIа а романыр дунейм къытехьэным и пэкIи КIэрашэм и къалэмыпэм къыщIэкIат «Арыкъ» рассказыр (1925 гъэ), «Шамбул» («Гъуэгу насыпыфIэ») романым и япэ Iыхьэр (1929 гъэ), «Мэшыкъуэ и щхьэкIуэ» (1934 гъэ), «Къэбэрдей таурыхъхэр» (1946 гъэ), – КIэрашэмрэ Акъсырэ Залымхъанрэ зэгъусэу ягъэхьэзырауэ.
Бзэрэ тхылърэ зыщIэ урыс благъэ зиIэ адыгэхэм ящыщт Тембот и адэ Мыхьэмэт. Ар я гъунэгъуу къыщыс Дондуковскэ станицэм щыпсэу сатуущIхэм я деж щылажьэрти, и къуэри абы здишэрейт. ЩIалэ 78
цIыкIур ехъуапсэрт сыт щыгъуи тхылъхэр зи Iэпэгъу къэзакъ сабийхэм. Мыхьэмэти гу лъитэрт абы. Арат езым и къуэри иригъэджэну мурад щIищIар. АрщхьэкIэ мэкъумэшыщIэ бынхэм къемыхъулIэн хъуэпсапIэт ар. Мыхьэмэт лIы губзыгъэт, ерыщти, и ныбжьэгъухэри зыдегъэIэпыкъу, хегъэлIыфIыхьри, щIалэ цIыкIур 1913 гъэм гъуэгуанэ жыжьэ трегъэхьэ: Уфа къалэм нэс егъакIуэри, егъэджакIуэхэри щагъэхьэзыру а къалэм дэт мыдрисэм щIегъэтIысхьэ. АрщхьэкIэ… Япэрей дунейпсо зауэр къохъейри, Тембот къигъэзэжын хуей мэхъу. КIэрашэ Темботрэ адыгэ тхакIуэ цIэрыIуэ МэшбащIэ Исхьэкърэ
И адэм и гъуэгум теува щIалэщIэр Дондуковскэ станицэм щыпсэу сатуущIхэм гъусэ яхуохъу. Еджэным, тхылъым пыщIахэм ныбжьэгъу захуещI. Ар икIи къыхуощхьэпэ: урысыбзэм хуэIэрыхуэ мэхъу. Литературэм дехьэх.
Ауэрэ революцэр къохъей. Абы кърикIуа зэхэтыкIэм Iэмал кърет и нэр къызыхуикI еджапIэм щIэтIысхьэну. 1921 гъэм КIэрашэм къеух реальнэ училищэр. А зэманым еплъытмэ, Тембот щIэныгъэфI зиIэхэм яхыубжэ хъунут. Адыгей облисполкомым щыкъулыкъущIэ щIалэр, а зэрылажьэм хуэдэурэ, щоджэ Краснодар дэт политинститутым. Зи щIэныгъэрэ зи IэзагъкIэ куэдым ефIэкI КIэрашэр Мэзкуу еджакIуэ ягъакIуэри, абыи институт къыщеух 1929 гъэм.
ЩIэныгъэ куу зыбгъэдэлъу къэзыгъэзэжа КIэрашэр яхуэмыгъуэтым хуэдэти, IэнатIэ хъарзынэхэр къыхуагъэфащэ: адыгэ газетым и редакторщ, тхылъ тедзапIэм и тхьэмадэщ, щIэныгъэ-къэхутакIуэ институтым и унафэщIщ, Краснодар дэт педагогическэ институтым щыегъэджакIуэщ. Ауэ, езым зэрыжиIэжу щытамкIэ, абы усакIуэу зэрызибжыжрэ куэд щIат: 1923 гъэ лъандэрэ. А гъэм и зы махуэ гуэрым, мафIэгум пэплъэу Краснодар вокзалым здытетым, щIалэм и нэр хуозэ блыным фIэлъ плакатым. Бгъэдыхьэрэ еплъыпэмэ – «Интернационал» уэрэд цIэрыIуэрат. Абы хэт 79
псалъэхэр апхуэдизкIэ игу ирихьати, занщIэу къретхыкI. Ар адыгэбзэкIэ зэдзэкIыным похьэ асыхьэтым. «Мис абдеж къыщыщIэдзауэ сэ усакIуэу зыслъытэж сыхъуащ», – игу къигъэкIыжырт Тембот.
Ар КIэрашэм и творчествэм къежьапIэ хуэхъуащ. КъежьапIэ угъурлыуи къыхущIэкIри, «Гъуэгу насыпыфIэм» тришащ. Щытхъушхуэрэ цIэрыIуагъэ инрэ къыхуэзыхьа а романым къемыджа щIагъуэ адыгэхэм яхэту къыщIэкIынкъым, лIы ныбжь къэзыгъэщIа, дяпэкIи куэдым яджыну а тхылъыр ди щытхъуи хуэныкъуэжкъым…
КIэрашэ Тембот и пщIэр, и цIэрыIуагъэр нэхъри яIэтащ нэхъ иужькIэ абы и къалэмыпэм къыщIэкIа романхэми, повестхэми, рассказхэми. Ахэр ди къэралми нэгъуэщI щIыпIэхэми куэдрэ къыщыдэкIащ. Абыхэм адыгэхэм ди цIэр, ди лъэпкъым и хьэл-щэнхэр, и лIыгъэр, и псэукIэр зыхуэдэр дуней псом кърагъэщIащ. Езы тхакIуэшхуэр уахътыншэ ящIащ. Тембот
Мэхъаджэ
Повесть

Алибей жей Iувым ерагъыу къыхэкIыжащ. Жейми зэрезэгъ щыIэжкъым, зэ Iурехри лIам хуэдэщ, сыхьэтыпэ нэхъ дэмыкIауэ къызэщоужри, и щхьэр зэрихьэу пIэм хэлъщ. Нэхъри мы иужьрей махуитI-щырщ гугъу щехьыпэр: жейр тоу, къытоуэж, зэхэзедзэн къищIащи, и къарур еух. Жейр щытеукIэ къызэщыужыпэми зыгуэртэкъэ – нэбэушэ зэпытщ, и щхьэр здихьын ищIэжыркъым.
ПщIыхь Iей гуэри къыкIэрыхъыжьащи, бэуапIэ къритрэ! И напIэ зэтрилъхьамэ, пщIыхь Iейр и нэгу щIокI, зы дакъикъи бгъэдэкIыркъым. Дэнэ къиукI лажьэт: кърахужьа хуэдэщ, яукIыну къаху, езым и фочым шэ икIыжыркъым, Iэбэрабэ щхьэкIэ, и сэшхуи игъуэтыжыркъым, игъащIэм зэримыхьэлауэ, къэрабгъэ хъуащ… ЗэплъэкIын шынэу мажэ, яIэщIэкIыну щIокъу, арщхьэкIэ, модрейхэр и ужь икIыркъым… Гужьеяуэ тIуащIэ гуэрым зыдедзэ, мывэ гъуанэм ипщхьэну хуожьэ, мэлъэпIастхъэ – кIуэтэху, мывэ гъуанэр нэхъ зэв мэхъу. АдэкIи мыдэкIи лъэмбытI хуэмычыжыну мывэ гъуанэм и зэвыпIэм къонэ, бэн зэвым даубыда хуэдэщи, мэгужьейри пщIэнтIэпсыр къытрикIутауэ къызэщоуж…
Жейм хилъэфэху, а пщIыхьыр къыкIэрохъыжьэ. ПщIыхь бзаджэм щошынэри, нэбдзыпэ зэтрилъхьэн и жагъуэщ, жейр къемыбгъэрыкIуатэмэ, нэху щыху и напIэр къехынтэкъым. И фэр изыхыпэр мывэ гъуанэм и зэвыпIэрщ: хэт ищIэрэ, псэхэхым узэриубыдыр апхуэдэ зыгуэрурэ къыщIэкIынкIи мэхъу…
Жейм ажьмыжь зэрищIарагъэнщ: нэхъапэм къызэрыхигъэзыхьу щытам хуэдэу, узыр иджы къытегуплIэжыркъым. И кIуэцIыращ къезауэр. МазитI-щы мэхъу къызэрищтэрэ, зэрыгъуэлърэ мазэ нэхъыбэ дэмыкIами. Узыр къытемыгуплIэж щхьэкIэ, Iэрыгъэтэдж хъуащ. Нэхъри игу щIызэбгъэжыр и куэ лыпцIэхэр зэрыткIуарщ – фэмрэ къупщхьэмрэ хуэкIуащ. ЩыIэжкъым лIыр. ГуитIщхьитIи хъуа хуэдэщ, дунейри фIэ- 80
мыIэфIыжыфэ тетщ, лIэныгъэми щымыщтэу пIэрэ жыуегъыIэ… ИтIани бэуэгъуэ закъуэри IэфIщ.
А зэрыщхьэщыу хабзэм хуэдэу жейр щхьэщыури, жьы IэфI тIэкIу зыжьэдишащ, дакъикъэкIэ игу жьы дихуауэ пIэм зыхиущэхуащ. И напIэ къиIэтыни зыкъигъэсысыни ирикуркъым. ЗэщIодэIукI: дунейр даущыншэщ, бадзэ лъэтамэ зэхэпхынщ. Зиущэхуауэ ажалыр къыхуэкIуэми ищIэркъым – темыгушхуащэу зигъэхъеящ: хьэуэ, зэкIэ псэу хуэдэщ, иджыри мэбауэ.
Аргуэру зыпходэIукI – шэнт скъыскъ макъ зэхих хуэдэщ. «Гупсэхугъуэ тIэкIу игъуэтащ…» – ари дэнэ къикIа? Ы, ар Гуащэхужьщ зи макъыр, и щхьэгъусэращ. ПIэ лъапэмкIэ къоIукI а макъыр.
НэгъуэщI макъ гуэри зэхех: «КIуэ, Хужь, уэ тIэкIу зыгъэпсэху. Сэ сыбгъэдэсынщ…» Ар Айтэчщ, и шынэхъыщIэрщ. И пIэщхьагъым къытесщ. Абы и макъыр зыхэгъуэщэн щыIэ – лIы макъ щабэщ. Зэш пэтрэ, я макъ зэщхькъым. Алибей макъыхъущ, бгъэжь макъщ, уи щIыфэр къыдоскIэ.
Макъым и закъуэкъым зэшитIыр зэрызэмыщхьыр. Айтэч цIыху щабэщ, гумащIэщ. АпхуэдизкIэ гумахэщи, пщащэ фIэкI пщIэнкъым. ИгъащIэм зыгуэрым и жагъуэ ищIагъэнкъым, псалъэ дыдж къыжьэдэкIыу зэхэпхынкъым. ЛIыгъэншэкIэщ абы шынэхъыжьыр зэрещыр, мащIэрэ егия, мащIэрэ иIуэта – арщхьэкIэ укъызэригъэщIам утекIыфын?.. Иджыри къэс къызэримышэфари лIыгъэншагъэу елъытэ и шынэхъыжьым: илъэс тIощIрэ пщыкIутхум нэса щхьэкIэ, къэшэн мурад ищIыркъым Айтэч.
ЦIыху щабэми, къэрабгъэм ящыщкъым Айтэч. Аракъэ Алибей хузэхуэмыгъэхъур – уеплъкIэ къэрабгъэкъым, укIэлъыплъыжмэ, нэгъуэщIщ.
Айтэч и анэм дежкIэ кIуэжагъэнущ. Арагъэнт анэми ар нэхъыфIу къилъагъуу щIыщытар.
Алибей и адэжьым къыпачами ярейщ. И къуабэбжьабагъкIи, и пхъашагъкIи, и щэныншагъкIи – Iэджэ щIауэ дунейм ехыжа лIыжь ябгэр къэтэджыжа хуэдэщ. Пэ къуршыжьщ, нэхъуейщ, зытеплъэр елыпщI. ЛIыкIэ адэр зыщыгугъынур ищIэрт, Айтэч иIэми имыIэми и зэхуэдэт: «Мэлыхъуэ мыхъумэ, абы нэгъуэщIкIэ ущIыщыгугъын щыIэкъым», – жиIэрейуэ щытащ адэм.
ШынэхъыщIэр къридзэу щытакъым езы Алибеи: щIалэху нэплъэгъуэ иритакъым, и жьэр кIэригъэкIакъым, лIыми яхибжэу щытакъым. Иужьым ехъуэпсэжащ: «Айтэч цIыхум ягуроIуэ, яхуищIэшхуэ щымыIэми, цIыхум фIыуэ къалъагъу, гухуабагъэ къыхуаIэщ». Алибей апхуэдэ гуфIэгъуэ щызыхищIа махуэ къэхъуакъым – цIыхум ярипэсарщ кърапэсыжари.
Пхъашагъэрэ хъунщIэкIэ фIэкI ар цIыхум япылъакъым, залымыгъэкIэ къажьэдитхъаращ и Iыхьэр. Дыгъужьым хуэдэу яхэтащ цIыхум, и дзыхь зригъэзаи къэхъуакъым, езыми дзыхь къезыгъэзын ирихьэлIакъым. Аращ гъащIэр зэрихьар – IэпщацагъэкIэ къихьым фIэкI нэгъуэщI илъэгъуакъым…
Айтэчрэ Гуащэхужьрэ я макъ къэIуащ аргуэру.
– КIуэ, Хужь, ущымыс, тIэкIу зыгъэпсэху. Пщэдей Iуэху Iэджэ къыппэщылъщ. КIуэ! – фызым игу щIэгъуу жиIащ Айтэч.
– Ягъэ кIынкъым. Сэ си жеин къакIуэркъым. Уэ зыгъэпсэху. ЩIыхьэ-щIэкIым уадэтэджурэ къару къыпхуэнэжакъым. ТIэкIу зегъэщI, сэ укъэзгъэушыжынщ. 81
хуэр…
– Сэ махуэкIи зегъэщIыгъуэ гуэр согъуэт, уэращ етIысэхыгъуэ имыПIэм зэрыхиубыдэ лъандэрэ Алибей есэжащ а тIум я Iущащэ макъым. Нэхъри щыятэхэр жэщырщ – я псэлъэн щIачэркъым, хьэмэрэ зи щхьэр зи жагъуэ сымаджэм апхуэдэу къыщыхъуу ара?.. И гум мастэм хуэдэу къыхоуэ я Iущащэ макъыр: ар щызэхихкIэ, Алибей и нэм лъы къытолъадэ – хэт ищIэрэ а тIум къаIущэщ псор?.. КъыхуэгумащIэ хуэдэу защI щхьэкIэ, я гум илъ псор дэнэ щыпщIэн? Я пащхьэм илъ сымаджэр зэрыхъун хъуащ, икIунур икIуащ абы. Къыхуэгузавэ-къыхуэмыгузавэми, лIыжьыр зэрыIуичынур ящIэ – абы шэч хэлъкъым, йогупсыс Алибей. Я щхьэ егупсыс фIэкI, сыткIэ къафIэIуэху ар а тIум?..
Жейм къыщыIэпыхужкIэ, Алибей и акъылым лэжьэн щIедзэж, апхуэдэ гуэрхэри зэрегъэзэхуэф – гуащIэ мащIэ хъупакъым ар иджыри. ТIуми яIэщIэужэгъуащ – хьэкъщ, тIуми яфIэIэфIыжкъым ар: сыхьэтыпэ лъэныкъуэ зрагъэзыну хуимыту сымаджэм и пIэ лъапэм тесщ, мазэм щIигъуащ – ар къыпхуамыщIэкIи емыкIу пщIы хъун? ИтIани зэхэпхыркъэ я макъыр – нобэщ жыпIэнщ щызэрылъэгъуар. Аращ Алибей зэзыгъэкIуэкIыр. Зым и псэ адрейм хуитынкIэ, зым и гугъуехь адрейм щхьэщихынкIэ хьэзырхэу къыщохъури, Алибей и гур лъы фIыцIэм егъэнщI.
ЕгъэщIагъуэ, игуми къыщIетхъ. Апхуэдэ гуапагъэ езы Алибей къигъэщIам илъэгъуакъым. ЕлIэлIакъым абы, гуапагъэ жыхуаIэр дунейм тетми темытми имыщIэу къэгъуэгурыкIуащ. ЗэлIэлIар нэгъуэщIщ – хъунщIэн, фыщIэн, нэгъуэщIым и Iыхьэр къыжьэдэтхъын. И фейдэ щыхэмылъым цIыхум цIыхугъэкIэ ябгъэдэтакъым, езыри абыкIэ зым щыгугъакъым. Iэрызехьэу пIэм къыхэмынэжатэмэ, а уи гуапагъэми уи цIыхугъэми и акъыл нэсыххэнтэкъым, зы маскъалкIэ щIэхъуэпсынтэкъым абыхэм.
Иджыри зыщIэхъуэпсыр нэгъуэщIым и гулъытэкъым – и щхьэгъусэм, Гуащэхужь, и гулъытэмрэ и лъагъуныгъэрэщ. Абы зэрелIэлIа щыIэкъым иджыри къэс: хэти зэрыхуэпхъашэм хуэдэу, и фызми къыдекIуэкIащ, и нэгу щIигъэплъакъым, и нэщхъ хузэхихакъым.
Езы Гуащэхужьи къесакъым. ИлъэсипщIкIэ дэпсэуащи, и псалъэ IэфI зэхихакъым. ФIыуэ илъагъун хуейуэ къыпэщIэхуар а зырами, и пхъашагъымрэ и лIыгъэ дыджымрэ пигъэтIылъакъым лъагъуныгъэм.
Иджы щхьэ щIэфыгъужа абы? Щичэзум имылъэгъуам щхьэ щIэИ напIэр мащIэу иIэтри, нэбжьыц кIырым къыпхыплъащ Алибей. Уэздыгъэ нэфым и кIэгъуасэ пшагъуэ гуэрэнщ. И пIэщхьагъым къытес шынэхъыщIэр илъагъуркъым. ПIэ лъапэм тес и щхьэгъусэр кIыфIым хилъагъукI хуэдэщ. Еша-елIауэ, и щхьэр къыфIэхуауэ, бауэрэ мыбауэрэ къыпхуэмыщIэну щысщ ар. Апхуэдэу щилъагъукIэ, лIыжьым и щхьэгъусэр нэхъри дахэ къыщохъуж. Гуащэхужь абыи пылъыж хуэдэкъым – зигъэдэхэным. Арми, и данагъуэ щхьэцыр а зэрыщытщ, сабийуэ щилъэгъуа лъандэрэ а щхьэцыр Алибей и нэгум щIэкIакъым. Мис иджыпстуи щхьэфIэпхыкIым къыщIэхуауэ щхьэц тIатIэшхуэр бгъэгум телъщ, псэ пыт фIэкI пщIэркъым абы, дыщэ Iэрамэу мэлыд…
Гуащэхужь нэхъ дахи нэхъ зэкIужи дунейм темытауэ къыщохъу Алибей. Лъагъуныгъэм и плъэкIэр хэхащ – ар хэти ещIэ – ауэ, езыр мыхъуми, и фызым и дахэ жызымыIа ирихьэлIакъым. Гуащэхужь и дахагъымрэ и бжьыфIагъымрэ ирипагэ щIыкIэу, Алибей и напIэр нэхъри иIэтащ. ИIэта щхьэкIэ, зыкIи хуигъэтIэсхъакъым и лIыгъэ ябгэр, и нэгу хъуэпсыжа?
6 Заказ № 173 82
къыщIигъэплъэн хьисэп иIакъым. Ар фIыуэ зэрилъагъумкIэ зиумысыжыныр и щхьэм ирипэсыркъым – фызым хуэябгэу щытыныр лIыгъэу илъытэу гъащIэр къихьащ.
Гуащэхужь и ныбжьыр дэнэ нэсагъэн? Абыи щхьэ егупсыса лIыжьыр?.. Илъэс пщыкIубгъум иту къыIэрыхьащ… Зэрыдэпсэурэ илъэсипщI мэхъу… Хьэуэ, и ныбжь здынэса щыIэкъым…
Гуащэхужь и щхьэр къиIэтащ. «Жьы шэгъуэ игъуэта хуэдэщ» – фызым игу нэгъуэщIкIэ къыщIэгъуу къыхуэщIакъым Алибей. Айтэч нэхъ хуэгумащIэщ и лIым нэхърэ.
– Уи пэшым умыкIуэжынумэ, пIэ къыпхуэсхьынщи, мыбдей тIэкIу щыщхьэукъуэ, – жиIащ Гуащэхужь.
Абы щепсалъэкIэ, Гуащэхужь нэгъуэщI мэхъу, зэрыхуэгумащIэри игу зэрыщIэгъури уолъагъу… Аракъэ Алибей хуэмыхьыр, и гур зыфыщIыр аракъэ! И мылъку псор щIитынти апхуэдэ Iуплъэгъуэм… Сыт къыхуихьа абы мылъкум? Зауэ-банэу яхэтащ цIыхум, залымыгъэкIэ къажьэдитхъар и Iыхьэщ: гъэр сатумрэ пащтыхьым хуилэжьа Iуэхутхьэбзэ фIеймрэ къыщIихари иджы дунейм къытренэ. «Уей-уей, Алибей!» – жригъэIэу, и цIэмкIэ сабий ягъэшынэу зэрыщытами сыт къыхуищIэжын? Псори къыщIэныжакъэ иджы…

Дунейм Алибей тримыгъуэтар цIыхухэм я гухуабагъэрэ зыбгъэдэса и щхьэгъусэм и лъагъуныгъэрэщ. ЦIыхухэр гуапагъэкIэ къыдихьэхыну зы махуи пылъакъым, зыпылъар ахэр шынагъэкIэ зыфIигъэлIыкIынырщ. Ар къехъулIауэ елъытэ – куэд зыщигъэщтэфащ, къыпакIухь фIэкIа, и гъуэгу зэпаупщIу япэ къэсым хуидакъым.
Ауэ псом ящхьэр къехъулIакъым – зыбгъэдэсам и лъагъуныгъэрэ и бзэ дахэрэ. Гуащэхужь и закъуэкъым ар зримыгъуэтылIар. Езым и ныбжь нэсауэ, илъэс щэ ныкъуэхэм куэдкIэ щхьэдэхауэ къыпэщIэхуащ абы Гуащэхужь, ар къызэрыдимыхьэхыфар имыгъэщIагъуэми хъунут.
Алибей игъэщIагъуэр нэгъуэщIщ: щищIалэгъуэу щигъэкъаруилъыгъуэми цIыхубз гуэр и гур зэримыуIэфарщ. Гуащэхужь ипэкIи, лъагъуныгъэкIэ къимыхьэхуами, цIыхубз гуэр къишэгъат Алибей…
Алибей лIакъуэлIэш унагъуэ къыхэкIат: къуажэ цIыкIум и зэхуэдитIыр я унейуэ, пщылI унагъуэ зыбжани къетIысэкIауэ, унэIут яIэу псэууэ щытащ. Балигъ щыхъум, и адэм щIыгъуу хъунщIакIуэ ежьэу къиублащ; и адэр Псыжь адрыщI къыщаукIыгъащ, къэзакъ станицэ гуэрым хъунщIакIуэ кIуауэ.
Адэр къыщаукIым, Алибей унагъуэм и Iэтащхьэ хъуащ, зыфIэлIыкIын щыIэжтэкъыми, игу къихьэр илэжьу щIидзащ. И унэIут хъыджэбзхэм яхуенэцIэкIащ, арщхьэкIэ зы къыдихьэхыфакъым. ЗалымыгъэкIэ иубыдмэ, кIий-гуом цIыхур къыкIэлъысырти, емыкIу къыхухэкIырт. Абы щхьэкIэ зэгуэпурэ, унэIут пщащитI-щы хы Iуфэм щищащ…
УнэIут хъыджэбзхэм хьэлэбэлыкъ фIэкI нэгъуэщI щалъимыгъуэтым, гъэру къыпэщIэхуэ бзылъхугъэхэм ящыщ къыдихьэхыну мурад ещI. Ахэращ екIурабгъу лъэпкъ зыхуимыгъуэтар. ДахэкIи IейкIи яхэзагъэкъым. Уеблэмэ, къыдэкIуэн къахэкIакъым а гъэр цIыхубзхэм…
Мэхъуэш хэкум щыщ пщащэ дахэ гуэр къидыгъуауэ хы Iуфэм щищэну здишэм, шым къепсыхри елъэIугъащ: «КъыздэкIуэ», – жиIэри. И 83
нэпсыр илъэщIыжри, пэбдзын лъэпкъ къыхуумыгъуэтыфыну, пщащэм къыжриIащ: «ГъэрыпIэм сипшэнуми, сыбукIыпэнуми, уи насып къыстекIуащи ухуитщ, ауэ сэ уэ фыз сыпхуэхъуауэ плъагъункъым!» Сыт апхуэдизу я гур щIабгъэдэкIар – къыгурыIуакъым Алибей…
Нэхъри гукъинэ щыхъуар Анапэ зэгуэр къришыгъа пщащэрщ…
Абы щыгъуэ Анапэ тыркухэм яIэщIэлъащ. Алибей ар гъэр щапIэу иIэт, тырку сатуущIэ куэд щинэIуасэт абы. Гъэр зыплIытху ишэри Анапэ кIуащ Алибей. Сатур щызэфIэкIым, гъэрхэр зрища тыркум иригъэблэгъащ. Тырку бей и унэ ихьатэкъым абы ипэкIэ. ЗэригъэщIэгъуэнур имыщIэу, гупсысэми зэщIиубыдауэ къикIыжыгъащ Алибей а унэм.
Адыгэ лIакъуэлIэшхэм псэукIэ ящIэркъым – арат зыщIэзыубыда гупсысэр. ЦIыхухэр я IэмыщIэ илъи хуэдэщ, езыхэми загъэпагэ, зыхашиикI, итIани, уакIэлъыплъыIуэмэ, цIыхухэм яфIэлIыкIын хуей мэхъу. ЛIыгъэ хуэдэу, емыкIу-екIугъэу, цIыхугъэ хабзэу адыгэхэм зэрахьэ къомыр лIакъуэлIэшхэм дежкIэ щэлъахъэщ. ЛIыгъэ зэрамыхьэмэ, пщыгъуэр трахыжын къафIощI; цIыхугъэ яхэмылъмэ, пщIэ къыхуамыщIыжын я гугъэщ; я IэмыщIэ илъ цIыхухэр яIэщIэкIынкIэ шынэ зэпытщи, абыхэм зэзэмызи худачыхын хуейуэ я къалэну ялъытэж. Езы Алибей хуэдэ емынэ шухэм, зэуэн-фыщIэныр нэрыгъ зыхуэхъуахэм, я Iуэхур щхьэхуэщ – ахэр зыфIэлIыкI дунейм теткъым, я щхьэ дыдэми фIэлIыкIыжыркъым. Алибей хуэмыгъэткIур цIыхухэм зыгуэркIэ яфIэлIыкI лъакъуэлIэшхэрщ. ЛIыгъэм зрагъэхьми, я псэр дзапэкIэ яIыгъщ абыхэм, фэкIэ защI щхьэкIэ, зыкъагъэубэлэцыщэ зэрымыхъунур я гум илъщ…
Тыркухэм хуэдэу, адыгэ лIакъуэлIэшхэм я пщылIхэр, унэIутхэр я IэмыщIэ ираубыдэфакъым. Пэжщ, хабзэ гуэрхэми ирашэлIэф, ауэ а хабзэхэм я гъунапкъэхэм езыхэр зэребакъуэу, модрейхэм зыкъаIэт, батэкъутэр ягъэш. Бзиикъуэ зауэр аракъэ къызэрыкIар. Ар хъун! Упщмэ, пщы хуэдэу щыт, ущылIакъуэлIэшкIэ, лъхукъуэлI фIейхэм зыкъыпхуагъэлъахъшэу щытын хуейщ. «Дэри дыцIыхукъэ, цIыхум дыкъилъхуакъэ!» – жаIэу лъхукъуэлIхэр къыщыувкIэ, пщыхэм ар зэхамыхыфэ щхьэ зытрагъауэрэ? «ДыцIыхущ!» – жаIэри емыкIу-екIугъэу ялъытэм пхуемыбакъуэу, я унагъуэ кIуэцIи хьэщIэм хуэдэу зыщыхуэсакъыжхэу, цIыхугъэкIэ зэкIуэцIыпхауэ лъхукъуэлIхэр пфIэпсэумэ, уи пщи уи уэркъи сыт я уасэ?..
Тырку сатуущIэм и унэм езым зэрыфIэфIым хуэдэу щызекIуэу, фIэигъуэр щилэжьу, зэрыфIэдахэм дызекIуэу къыщригъэлъагъум, Алибей игурэ и щхьэрэ зэбгъэжащ: «Хьэуэ, дэ ди пщыкIи ди уэркъыкIи тэмэмкъым. Дигу зыщIэхъуэпс тхъэгъуэр ди нэгу щIэдгъэкIыфу ди псэукIэри ди хабзэри щIэрыщIэу гъэпсыжын хуейщ. Ар зылъэкIыни лIакъуэлIэшхэм къахрекI».
АбыкIэ Алибей асыхьэтым зыщыгугъыжар езым и щхьэрт. Армыхъумэ, хэт къигъэIурыщIэн лъхукъуэлIхэр, хэт зэхихуэн ахэр мэл щтагъэ хабзэу! АрщхьэкIэ, мис, и мурадыр къемыхъулIэурэ, жьы хъури и къарур щIэкIащ, иджы дунейм йохыж. Пэжщ, лъэкI къигъэнакъым, щысхь жыхуаIэр ищIакъым, дыгъуэгъуакIуэу хэтащ, мылъку зэхуилъэфэсащ, гъэр Iэджи ищащ, иукIари мащIэкъым. ИтIани цIыху цIыкIур зыгуэркIэ имылъытэу псэун лъэкIакъым. Сыт ищIэми, щэхуу ищIэн хуей хъурт – нахуэу ирагъащIэтэкъым. Зигъэпхъашэ щхьэкIи, цIыхум ящымышынэу зы махуэ псэуакъым – дыгъужьым хуэдэу и кIэр и бэкъум дэупщIауэ къекIуэкIащ.

Тырку сатуущIэм и псэукIэм итхьэкъуат абы щыгъуэ Алибей. ЛIы быхъу ныбэфыр, абэр теубгъуарэ и лъакъуитI зэблэдзыжауэ, алэрыбгъум тест, щхьэнтэ хъурейхэр къегъэтIылъэкIауэ. Илъыти зыщыукIыти мы дунейм темытым хуэдэт, и ныбэрэ и нэгу зэрызригъэужьынрэ фIэкI, хабзэти цIыхугъэти жыхуэпIэм зыкIи елIалIэртэкъым.
«Ди хабзэ ткIиижьхэр дэнэ къиукI! – игу зэбгъэжырт Алибей, тыркум еплъурэ. – Уи унэ уисыжми, убгынтIэу, ущхьэмцIэу цIыхум укъалъагъуныр уфIэемыкIущ, нэхъыжь жыдоIэри бэлыхь дыхэтщ, дышхэну дытIысакъэ – лейуэ дыIэбэну дыхуиткъым, щхьэщIэлъэныкъуэ къытралъхьамэ, абыи Iэджэ пыщIащ, уздетIысэхынур зэлъытари уи ныбжьырщ…»
Тырку сатуущIэм, зыгуэр хуей щыхъукIэ, и Iэгур зэ-тIэу зэтрегъауэ, асыхьэтуи и бейгуэлыр и пащхьэ къохутэ – нэкIэ къеупщIу, гъэщхъауэ, «щIым щIэпщхьэ» жепIэмэ, хьэзырыпсу. ЩыщIэкIыжкIэ, бейгуэлым и щIыб къигъазэркъым, а зэрыгъэщхъауэ йокIуэт, и нитIри и зиусхьэным зэрытедиящ.
«Хьым, – и щхьэм хузэгуопыж Алибей. – Дыдейхэм щхьэщэ жыхуэпIэр ящIэркъым. Бэлэбанэу хуэпами, вакъэ лъэмбыIуми, уэ нэхърэ нэхъ замыгъэцIыкIуу, загъэлIу къыббгъэдэувэнщ… Ари цIыхугъэ хабзэу долъытэ, быукIами ди цIыхур абы пхутекIынукъым… Хабзэ мыхъумыщIэщ!..»
Iэнэр щыIуахыжым, тырку сатуущIэм Iэгур зэтригъэуащ, асыхьэтуи зыгуэр къэсащ, абы и зиусхьэным жриIар ипхъуатэри, лъэныкъуэ зригъэзыжащ. НапIэзыпIэ нэхъ дэмыкIыу жыхафэгум пщащищ къытехутащ. Пхъэпшынэ гъэщIэгъуэнхэр яIыгъыу щIалэжьищ, зы фэтопауи ящIыгъуу, пщащэ къэфакIуэхэм къакIэлъихьащ.
Пщащэхэр щIыфэ дыгъэрыжьэщ, гъуэншэдж лъапэ быхъу ящыгъщ, ныбафэ пцIанэр уолъагъу. Я Iэхэр зэблэдзауэ я бгъэм тралъхьэри, зиусхьэным щхьэщэ хуащI. Пшынауэхэр я Iуэху иужь ихьащ, тырку къафэ яублащ. Алибей гу лъитащ: и унэIутхэми хуэдэу, а пщащэхэри зиусхьэным къыхуэIурыщIэщ, къыхуоубзэ, нэкIэ къыдоджэгу, зыкъыхурахыу и пащхьэм къыщофэ. Алибей пщащэхэр къыхуеплъэкIыркъым, нэкIи къыхуэджэгуркъым, я ныбэ пцIанэхэри къыхуагъэуфафэркъым – я зиусхьэным блэплъыкIынкIэ шынэ хуэдэщ.
– Алибей, – зыкъызыкъуипхъуэтри жиIащ бысымым, – мыбыхэм хуэдэ нэхъапэми плъэгъуагъэнщ, сэ иджыпсту уэзгъэлъагъунщ игъащIэм умылъэгъуа гуэр.
Пэжу, Алибей апхуэдэ зэи илъэгъуатэкъым: фIамыщIми хуэдэу фIыцIэщ, и Iупэ Iувыр плъыжьыбзэщ, пэтIинэщ, и нэмрэ и дзэмрэ уэсым хуэдэщ. Блэм хуэдэу бгы псыгъуэщ, и тхьэкIумэм тхьэгъу хужьыбзэ илъщ.
Адрей пщащэхэм хуэдэу, ар езыр-езыру къихьакъым утыкум, зыгуэр къеIунщIу къридза хуэдэщ. И IитIыр и бгъэм телъу, и нэ хужьышхуэр къилыдыкIыу къэуври, бысымымрэ хьэщIэмрэ щтэIэщтаблэу къаIуплъащ.
Пщащэ фIыцIэм ищIэн хуейр IэпэтэрмэшкIэ гурагъэIуащ. ДэIэпыкъуэгъу лъыхъуэ щIыкIэу, пщащэм и нэр къихуащ, зыгуэр жиIэщ, и плIэIур зэхуишэри увыжащ.
Фэтопауэр фэтопым теуIуэу щIедзэ, пшынауэхэм макъамэ дэгу гуэр кърагъэкI. Хуэдэ макъамэ Алибей игъащIэм зэхихакъым, къикIри къыгурыIуэркъым. Фэтопауэм зэкIэлъегъэпIащIэ, макъ шынагъуэ гуэр 85
зэпатхьэлыкIыу пшынэхэр зэрошх – нэгъуэщI дуней гуэрым и макъ къэIу фIэкI зэрыпщIэн щыIэкъым.
А макъыр зэрызэхихыу, пщащэ фIыцIэм зыкъипхъуэтащ, и плIэр иузэхужащ, и Iэпкълъэпкъри жан хъужащ. Вагъуэ хужь дияуэ и нэ хужьитIыр нэкIу фIыцIэм телыдыкIыу, жыжьэ къэлъагъуэ гуэрым хуэпабгъэ пэлъытэу, заулрэ даIуэу щытащ, итIанэ и хэку жыжьэм къиIукIауэ къыщыхъуа макъамэм зыдищIу щIидзащ…
«Мыр тырку сатуущIэм игъэIурыщIэн лъэкIакъым, – игукIэ жиIащ Алибей. – Пщащэ Iэлщ. Лъэпкъ мыгъасэ гуэрым къыхэкIагъэнщ…»
ХьэщIэнкIэ ирикъури къежьэжын щыхъум, пщащэ фIыцIэр кърищэну елъэIуащ Алибей бысымым. СатуущIэм зрилъэфыхьащ, ауэ къигъэщIэхъуакъым. «Ар сщэн си мурадакъым, адыгэ пщащэ дахэ гуэр къысхуэпшэну сыкъэбгъэгугъэмэ, уэсщэнщ», – къыжриIащ.
Гъуэгу къытехьэжын хуейти, пщащэ фIыцIэр кърагъэтIысхьэн хуей щыхъум, хьэлэбэлыкъышхуэ къэхъеящ. Пщащэр, зихуапэри, унэм къыщIэкIащ, ауэ зращар зэры-Алибейр къыщищIэм, шынагъуэ гуэрым Iуплъа нэхъей, зилIэжу щIидзащ. И зиусхьэным и пащхьэ зыщридзыхащ, «сумыщIэ!» жыхуиIэу.
Сытми, гум кърадзэри къаутIыпщыжащ. Унэм къыщришэм, Алибей игъащIэм имылъэгъуа пщащэм ехъуэпсащ. АрщхьэкIэ, дауэ зыхуищIами, зригъэсэн лъэкIакъым, шынагъэкIи къыхуищIа щыIэкъым. Зыри къыщимыкIым, ермэлы сатуущIэ гуэрым ирищэжыгъащ.
ГъэщIэгъуэнкъэ!.. Сыт мы бзылъхугъэхэр апхуэдизу къыщIыщымэхъашэр – хузэхэхуркъым Алибей.
Пэжщ, и япэрей фызым абы и IуэхукIэ зыгуэрхэм хигъэгъуэзауэ щытащ. Япэу къыщишэм, езым хуэдэ лIакъуэлIэшым яхэIэбат. Куэдрэ исакъым ар: унэIут щIалэжь зришэу шэч ищIри иригъэкIыжыгъащ. ЗэрыригъэкIыжар фызым гухэщI щыхъуаи хуэдэкъым. Нэжэгужэу, къылъысыр зэкIуэцIипхэжу унэм здыщIэтым, Алибей фызым мыпхуэдэу жриIэгъащ: «ИрагъэкIыжым урещхькъым, дыщасэ кIуэжым ухуэдэщ…» «СыгуфIэнкъэ, уи нэгу мэхъаджэм афIэкIа сыщыщIэмыплъэжынукIэ», – къыпидзыжыгъащ фызым.

Пщэдджыжьыпэм Алибей гупсэхугъуэ нэхъ игъуэтащ – хьэдрыхэ къиIукI макъхэр щхьэщыкIуэта хуэдэу къыщыхъуащ, и пщIыхь шынагъуэри и ужь икIащ. Зэрыгъуэлъ лъандэрэ аращ гупсэхугъуэ щигъуэтыр – пщэдджыжьыпэрщ: Iурех, жей IэфIым хелъафэ. Нышэдибэ жейм хилъэфакъым ар. Гурылъ щэху гуэр и гущIэм къыщытэджащи, жейр щхьэщеху, и нэбдзыпэ къригъэхыркъым.
Иужьрей тхьэмахуэм гукъэкIыжхэр нэхъри къебгъэрыкIуащи, гупсысэ гуэр и щхьэ къощхьэрыуэри жыжьэу ирешажьэ, гупсысэм и кIапэр IэщIокI, абы кIэлъыIэбэурэ гукъэкIыжхэм хозэрыхьыж.
Игу къигъэкIыжын и мащIэкъым абы. ЩIэупщIакIуэ къыхуэкIуэхэми зэредаIуэшхуэ щыIэкъым – абыхэм жаIэ псор и щхьэм къихьэн дунейм ехыжыну зызыгъэхьэзырам?.. И напIэ къиIэту къахэпсэлъыхьыркъым, абы нэхърэ нэхъ фIэфIщ и гупсысэ гуэрым и ужь иувэу и гъащIэм ириплъэжыныр. ЩIэупщIакIуэ къакIуэри куэдыщэ хъуркъым. ЛъхукъуэлIхэр къылъихьэххэркъым. Щикъаруилъыгъуэми къыкIэлъыкIуэртэкъым ахэр, къыщымэхъашэт, зыпыIуадзт. Нэгъабэ урыс пащтыхьым 86
и унафэкIэ пщылIхэр IуагъэкIащ: хэт и пщылI къокIуэлIэжын иджы? И унэIутхэми я щхьэ ящэхужащи, Алибей унэ нэщIым къыщIэнащ. И адэм къыщIэна фызыжьитI, екIуэлIапIэ яIэтэкъыми, унэм къинащ – нэгъуэщI къыбгъэдэсыжIакъым.
ПщылIхэр щыIуагъэкIым, дунейм и Iуэху зэрытемылъыжыр зэхищIыкIыпащ Алибей. ПщылI зытемытыж дунейр дуней хъун! А дунейм текIыжми, и чэзу дыдэу токIыж.
ЛIакъуэлIэшхэрщ щIэупщIакIуэ нэхъ къыхуэкIуэр. Шу закъуэтIакъуи къыхуепсыхащ. Абыхэм еплъыфакъым – езым и щхьэр зэрицIыхужым хуэдэу, ецIыху Алибей ахэр: я гухэлъкIи, я мурад мэхъаджэкIи, я пцIыIуэпцIышагъэкIи лIыр зыхуэдэн хуейуэ илъытэм хуэдэщ ахэр. Ауэ абыхэм уахэтын щхьэкIэ, уи гуащIэ илъу, уи лIыгъэрэ уи бзаджагъэкIэ уапэлъэщу ущытын хуейщ. ГуащIаджэр яхэзэгъэнукъым. ЛIыхэщ, ябгэхэщ, хьэ дзэкъэным хуэдэу мэзекIуэхэ. ГуащIаджэ ухъуакъэ – укъызыхадз.
Алибей къызыхадзагъэххэщ абыхэм. Гъуэм ипщхьэжа дыгъужь уIэгъэу зи уIэгъэр зыбзеижым хуэдэщ. УIэгъэу щытамэ – Iуэхут! УIэгъэр мэкIыж. Жьыгъэращ зыри зумыщIэфынур…
Ари Iуэхутэкъым, жьы зэрыхъуари зыдэшэсу щыта гупым къызэрызыхадзыжари зыгуэрурэ игъэвынт. Ирикъуни а гупым ядилъэгъуар; Iэджэрэ ядэхъунщIащ, жэщ ежьэм и IэфIи ядызыхищIащ. ЩIэнэцIыжыркъым абыи. Иджы дунейр зэридзэкIащ. Зэсагъэжь лIыгъэ щIапIэри щыIэжкъым. Апхуэдэу щегупсыскIэ, и чэзууэ дунейм текIыжу къыщохъу. АбыкIэ зыщIэфыгъужын иIэкъым.
ЗыгъэгумащIэр зи кIапэр къыхуэмыубыд гупсысэрщ. И лыпцIэхэр лалэ зэрыхъуам хуэдэу, и щхьэкуцIри лалэ хъуа? Щхьэ имыубыдыфрэ а гупсысэ щэхум и кIапэр…
Гуащэхужь унэм къыщIыхьауэ щилъагъум, псэхупIэ къезымыт гурыщIэ щэхум и лъагъуэм техьэ хуэдэу хъуауэ щхьэ къыфIэщIа?..
Шэч хэлъкъым: аращ ар зыгъэгумащIэр – ныжэбэ Хужь Айтэч хуидза плъэгъуэрщ. Ныжэбэ щхьэ нэхъ игу къеуа а плъэгъуэр? Нэхъапэми и пщыкъуэм гуапэу хущытащ Гуащэхужь, пщыкъуэм къызэрыдекIуэкI хабзэм тетащ – Алибей абы щыгъуазэщ. Езыри гуфIэу щытакъэ, и щхьэгъусэмрэ и шынэхъыщIэмрэ гуапагъэ я зэхуаку зэрилъыр щилъагъукIэ? АтIэ иджы сыт къэхъужар? А тIур зэщыгуфIыкIамэ, абы сыт телъыджэу хэлъыр? Хьэмэрэ, армыра хабзэр?..
Гуащэхужь унэр зэлъыIуихыну хуежьащ. УнэIутыр щыIукIыжым, унагъуэ Iуэхур абы и пщэ къыдэхуащ. Ахэр щаIэми, Гуащэхужь и Iэ Iуэхум хихакъым. Алибей дапщэрэ къегия абы щхьэкIэ! Къегиями, унэIутхэм зы махуи защхьэщиIэтыкIакъым. А зыращ Алибей игу и щхьэгъусэм зэребгъар. «Абэзэхэ лъхукъуэлIым къыхэкIар гуащэ хъун!» – жиIэри Алибей и фызым ещауэ щытащ абы щхьэкIэ. АрщхьэкIэ Гуащэхужь акъылэгъу къыдэхъуакъым: «Сэри сыунэIутщ», – жиIэри. Хамэгу-хамащхьэу исащ ар мы унэм, игу зы махуи щигъэтIылъакъым, лIы мэхъаджэми зыдригъэшэхакъым…
Нэбжьыц кIырым пхыплъу, Алибей и щхьэгъусэм кIэлъоплъ. Гуащэхужь гу лъитэркъым лIыр щэхуу къызэрыкIэлъыплъым – жыхафэгум псы ириутхауэ ирепхъэнкIэхыж. Псалъи къыжьэдэкIакъым, нэщхъейуэ, зиплъыхьын и жагъуэу, пхъэнкIийр щIихри щIэкIыжащ. ЛIы сымаджэми къыбгъэдыхьакъым, зэрихабзэу, и Iэр и натIэ къытрилъхьэу къыщIэупщIакъым. ЛIыр лIэкIи псэукIи и зэхуэдэ пэлъытэщ, абы щхьэкIэ гухэщIи гуфIэгъуи иIэнукъым. Езы Гуащэхужьи лIа пэлъытэщ: сыт и гурыфIыгъуэ 87
тхьэмыщкIэм, сытым хуэнэжэгужэн: гъэр папщIэу къихьащ мы унагъуэм, къызэрихьэ лъандэри гъэру фIэкI нэгъуэщIу зилъытэжакъым.
«Апхуэдизу есщIар сыт?» – йогупсыс Алибей. НэгъуэщIхэм якIэлъызэрихьа пхъашагъэри иригъэлъэгъуакъым, и Iэ хуиIэтакъым, зыфIэлIыкIыу, фIыуэ илъагъуу дунейм тетар а зыращ. Пэжщ, игу зэрыхуэщабэри, фIыуэ зэрилъагъури иригъэщIакъым – и лIыщхьэ ирипэсакъым фызым и пащхьэ абыкIэ зыщиумысыжыну.
Гуащэхужь къызыщыхъуа жылэмрэ и унагъуэмрэ ярищIар къыдещIэ жиIэнущи… Ар къыдэзыщIэ щыIэу и гугъэкъым, мобы дэнэ щищIэн?..
НэгъуэщI бзылъхугъэ дунейм темыт нэхъей, мыбы дилъэгъуар сыт? ЦIыхубз зэкIуж мащIэ! ЦIыхуу иукIами, гъэрыбэу ищами, адыгэ жылэу пащтыхьым иригъэфыщIами я гуIэгъуэмрэ я нэпсымрэ къагъэтIэсхъэфакъым, мы цIыхубз цIыкIум гумащIэ щIыхуэхъуаращ щIызэгуэпыр… Еплъ пэтми зыщигъэнщIыркъым. НетIэ нэбгъузкIэ щIеплъари аращ – кIуэ пэтми нэхъ дахэ хъууэ къыфIощI…
«Хьэуэ, – жеIэ игукIэ Алибей, – цIыхубз и пIалъэ сщIэрт сэ…» ИмыщIэр ар къызэрыдахьэхырщ, абы игу къызэрауIэрщ зыхуэныкъуэр. ЛIыгъэу зэрихьар абы щхьэкIэ зыри и мыуасэу къыщIэкIащ…
Гуащэхужь иджыри къэс къызэрыдимыхьэхыфам хущIегъуэжа хуэдэу къыфIэщIащ Алибей. КъыфIэщIами, кIасэ хъуащ: нэхъапэIуэм хущIегъуэжын хуеящ абы… Илъэс пщыкIутху и пэкIэ… Гуащэхужь япэу щилъэгъуа махуэм къыщыщIэдзауэ.

Нэхъапэм, Бжьэдыгъумрэ КIэмыргуеймрэ урыс пащтыхьым ебийемыбиищэ хуэдэу щыщытам, Алибей, къыпэрыуэ щымыIэу, хуиту хъунщIэу щытащ. Псыжь зэпрыкIырти, къэзакъ станицэхэм зыщихущыхьырт, щыхъунщIэрт, абыхэм гъэр къыщащIхэр хы Iуфэм щищэрт. Ар щымыхъукIэ, ермэлы сатуущIэ гуэрхэм ягурыIуэрти, урыс гъэрхэр Псыжь зэпрыригъэшыжырти, адыгэ гъэрхэмкIэ иригъэхъуэжырт, къихъуэжахэр е тыркухэм ярищэрт, е щIэрыщIэу Псыжь зэпришыжырти, урыс лIакъуэлIэшхэм сату ядищIырт. Абы щыгъуэ пщылIхэр IуагъэкIатэкъым, пщылI уиIэну ухуитт…
Иужьым, 1830 гъэм, кIэмыргуеипщхэмрэ бжьэдыгъупщхэмрэ урыс пащтыхьым и IэмыщIэ зыщралъхьэм, Алибей и хъунщIэ Iуэхур и хэку къыщыдэмыхъуж хъуащ. Нэхъ сакъын, зишыIэн хуейуэ къыщIэкIащ. Узэсэр сэгъейщ жиIакъэ, и IэщIагъэр хухыфIэмыдзэурэ, гугъу ехьащ. ЗыщицIыхужыпар кIэмыргуеипщ Бэлэтокъуэ Жанджэрий ВытхьэкIумокъуэм и жылэр зэрыригъэпхъуа нэужьщ…
ВытхьэкIумокъуэр зыдэс жылэри Бэлэтокъуэм и IэмыщIэ илъхэм ящыщт. Абэзэхэмрэ Шапсыгъымрэ урыс пащтыхьым зауэкIэ пэщIэтт: абыхэм къагуэкIыжу урыс пащтыхьым къуэувэн ВытхьэкIумокъуэм идакъым. Абы щхьэкIэ Бэлэтокъуэмрэ ВытхьэкIумокъуэмрэ зэщыхьэжащ. ВытхьэкIумокъуэм, и жылэр зыщIигъури, Бэлэтокъуэм и лъахэр къибгынащ, Щхьэгуащэрэ Пщышэрэ я тIуащIэм дыхьэри Выжькъуапэ деж тIысащ.
Бэлэтокъуэ Жанджэрий урыс инэралхэр и ныбжьэгъути, ВытхьэкIумокъуэм и жылэщIэр яригъэшхыну щэхуу ягурыIуащ. Iэщэ зезыхьэфыр зауэм Iухьауэ зрыригъэхьэлIэри, пащтыхьыдзэр жылэм яхишащ, къуажэр зэрыригъэпхъуащ. 88
Алибей абы щыгъуэ и щIалэгъуэт, лIыгъэкIэ и цIэ Iуауэ Бэлэтокъуэм къицIыхурт. Жылэм пащтыхьыдзэр яхишэн мурад щищIам ирихьэлIэу, Алибей Бэлэтокъуэм деж щыхьэщIэгъащ. ЛIыфэ къриплъри, Бэлэтокъуэм и дзыхь Алибейм къригъэзащ, мыбыкIи къелъэIуащ: Бжьэдыгъум Къунчыкъуокъуэ Пщымахуэ деж кIуэуэ абы къикIынкIэ хъуну дэIэпыкъуэгъур ВытхьэкIумокъуэм къылъимыгъэIэсыну…
ЗэрыжаIэжымкIэ, жылэр щызэрапхъуэ махуэм Къунчыкъуокъуэм гъуэгум шу къэрэгъул тригъэувэри, Бжьэдыгъум къыщыпхъэрахэм яригъэгъэзэжыгъащ.
Япщ фIэмылIыкIыу, кIэмыргуейхэми дэIэпыкъуэгъу хъун къахэкIакъым. Бжьэдыгъу гъунапкъэм пэмыжыжьэу щылажьэ абэзэхэ вакIуэхэм хъыбар щаIэрыхьэм, шы цIахуцIэхэм зыкърадзри къэсащ, арщхьэкIэ, зэрыхъуи щыIэтэкъым, Iэщэ щIагъуи яIыгътэкъыми, куэд яхуэщIакъым: яхуэщIэрати, я щхьэр халъхьащ. Выжькъуапэ и уэрэдыр иужьым мыпхуэдэу яусыжыгъащ:
Бжьэдыгъум фи щIалэгъуалэр
Iуащхьэ къуагъым къызэдыкъуоплъ, КIэмыргуеймэ я щIалэгъуалэм
Заущэхури мэзым щIыхьэжщ…
Абэзэхэу къытлъынэсыгъэхэр
Ди пащхьэ щепсыхыжащ.
Жыхьэнмэр зыхуагъэплъыгъэр
Къунчыкъуокъуэ Пщымахуэ гъумщ…
Выжькъуапэ зэхэзыфыщIахэм Алибеи яхэтащ. ЛIакъуэлIэш хабзэу, урыси адыги зэхэдз иIэтэкъыми, мафIэр зыщIадза жылэм и гъэр Iыхьэ къыхихащ. Ауэ абдежым къыщыгурыIуащ: Бжьэдыгъумрэ КIэмыргуеймрэ щежьэу къэзакъ станицэхэм хъунщIакIуэ кIуэныр афIэкIа къыдэхъужынукъым.
Хы Iуфэм сату щыпщIынри нэхъ гугъу хъуащ: Анапэ, тыркухэр дахури, урысхэм яубыдащ. Шапсыгъым гъэр кIуэцIрыпшынри хьэлэбэлыкъщ – зауэм зэщIищтащи, я щхьэ я лажьэщ. ДэнэкIэ зигъазэми, зэрыхъунщIэ гъуэгухэр зэпаупщIа хуэдэщ.
Абы щыгъуэ Алибей япэрей фызыр иригъэкIыжауэ арт, быни иIэтэкъым. Егупсысщ-егупсысри, и жылэ цIыкIури, и шынэхъыщIэри, и унэри хыфIидзэщ абыи, Абэзэхэм кIуэжащ. Зэуэн мурадкъым зыхуэкIуар, хъунщIэ мурадщ. Абэзэхэхэр игъэбэлэрыгъын щхьэкIэ, ядэзауэ хуэдэу зищIащ, захигъэпшэхъуащ. Дзэпашэ ящIакъым – апхуэдэ дзыхь кърагъэзакъым хэхэсым; ар къыщемыхъулIэм, езым хуэдэ абрэдж гуп цIыкIу иугъуейри шхуэIур иубыдыжащ.
Гуп мэхъаджэт, хъунщIэн фIэкI, нэгъуэщI зыми пылътэкъым. ЖэщырызекIуэхэу, тIасхъэу ягъуэтыр яхъунщIэу, яшхыу, ящэу, нэху къащытещхьэкIэ, мэзыр я зэгъапIэу апхуэдэт. Адыгэ хэкур зыхэхуа зауэшхуэм я къуентхъ Iыхьэ къыхаудын мурадкIэ, я шыкIэ мафIэ егъэуауэ, Псыжь адрыщIрэ Абэзэхэмрэ я зэхуаку итащ. Урыс станицэхэр яхъунщIэрти, абы зауэм хэтыфэ къатригъауэрт. Нэхъри Алибейт зи цIэр вур – хуэдэлI гъуэтыгъуейуэ теIукIат…
Алибей и гупым Абэзэхэм щагъуэтащ гъэрхэр хы Iуфэм зэрынагъэсын гъуэгуи. А хэкум икIыу гъуэгуитI хы Iуфэм екIуалIэрт. Къуэджэхъу щежьэрти, зы гъуэгур Хъымыщейм пхыкIырт, Уэщтэн, Фыщтэ бгыжьхэм 89
щыщ?
щхьэдэхырт, Бабыгу къуажэм дэкIырти Дыгъэмыс екIуалIэрт. Адрей гъуэгур, Фыщтэ деж щыдидзыхырти, Хыкъуэ бгъурыту Ашэ псыхъуэ дыхьэрт, ТIуапсэ екIуэлIэжу. Алибей и фейдэ къытринакъым а гъуэгухэм: урыси адыги гъэр Iэджэ тришащ.
МылъкуфIи зэригъэпцIауэ, и лIыгъэм и щытхъуи цIыхухэм яхэIуауэ – кIэщIу жыпIэмэ, и фIыгъуэ дыдэу IущIащ ар Гуащэхужь.
Пщэдджыжь гуэрым Алибей, шу гуп щIыгъуу КхъужьыпскIэ дэкIуейрэ пэт, жылэ цIыкIу гуэрым Iууащ. Жылэм щыбгъэдыхьэм пщащэ щIалэ дыдэ, и дамащхьэм пхъэхь телъу нэпкъым къыдэуейри шу гупым я пащхьэ къихутащ. Гупым я гъуэгур зэпимыупщIын щхьэкIэ, псы пэгунитIыр игъэуващ, езыми зригъэзэкIащ.
Илъэс пщыкIутху хуэдиз и ныбжьынт хъыджэбз цIыкIум. ЩIагъуэ дыдэу хуэпатэкъым. Ауэ и нэгу зэриплъэу Алибей къэуIэбжьащ: и щхьэцыр данагъуэщ, и нэм къыщIих нурыр пщэдджыжьыпэ дыгъэпсым хокIуасэ, и нэкIур хужьыбзэщ, набдзэ фIыцIэ къурашэщ. Пщащэм щыIуплъэм, и нэр къыщисыкIауэ къыщыхъуащ Алибей.
– Уи, пщащэ махуэ, уи пэгуным псы ярызу укъытIущIащ. Хэтхэ уаПщащэр къызэплъэкIащ, ауэ, Алибей къызэрыIуплъэу, къащтэри и фэр зэкIуэкIащ, псалъи къыпимыдзу, пэгунри хыфIидзауэ, зипхъуатэри и лъэм зэрихькIэ къуажэ гупэм щыт унэм и пщIантIэм дэлъэдэжащ. Апхуэдэу щыхъуи щыIэу зэхиха щхьэкIэ, Алибей и фIэщ хъуртэкъым зэ IуплъэгъуэкIэ цIыхубзым удихьэхыну. Иджы и фIэщ хъун хуей хуэдэщ; зэ фIэкIа Iумыплъами, пщащэр и гум хыхьащ.
ФIэщIалэIуэти, лъыхъуи къримыгъэкIыу, лъымыхъуми, хуэмыхьыжу, Алибей бэлыхь хэхуащ. Зэрихабзэу, гъэр къищIын – абэзэхэхэм къащIэмэ, хэкум ирагъэсынкъым.
Абэзэхэм къызэрихьэ лъандэрэ Алибей абэзэхэ лъэпкъ гъэр ищIакъым – ар мыбы къыщыхуэгъунутэкъым. НэгъуэщI адыгэ лъэпкъхэм къыкIэщIадыгъукIа гъэр езы абэзэхэхэми я мыхьэмышхыу щытакъым, ауэ езыхэм я лъэпкъэгъу гъэр ящIыжыртэкъым, ар нэгъуэщIми хуадэтэкъым.
Ар ищIэрти, нэгъуэщI Iэмал къыхуэмыгупсысу, пщащэм и бэлыхьым иукIащ, абы иджыри зэ Iуплъэн щхьэкIэ, Алибей а жылэ цIыкIум и Iэшэлъашэхэр зекIуапIэ ищIащ. Зы илъэсым и кIуэцIкIэ зэ-тIэу нэхъыбэрэ къыIэщIэлъэгъуакъым абы Гуащэхужь, ари жыжьаплъэу.
Зыбжанэ дигъэкIри, ермэлы сатуущIэ гуэр щIыгъуу, сатур щхьэусыгъуэ ищIауэ, пщащэр зыдыхьэжа пщIантIэм екIуэлIащ. Ирагъэблэгъащ.
Сату Iуэху фIэкI нэгъуэщIкIэ къыпежьахэкъым япэ щIыкIэ. Алибейм сатуущIэр игъэIущагъэжьти, бысымым ягуригъэIуащ мор зищIысыр, и цIэкIи и щхьэкIи. ЩацIыхум, бысымым зыкъызэблахъужащ, хьэщIагъэ кърахащ. Ермэлым сату IуэхумкIи ягу зригъэбгъакъым – унэм фэрэ щIакIуэ хьэзыру илъыр къищэхуащ. А псом и уасэу ермэлым унагъуэм яритам хуэдизыбзэ щIигъужащ Алибей.
Хуабжьу къыхуэарэзыуэ кърагъэжьэжащ. Мыарэзыр езы Алибейт – пщащэр жыжьэуи къыкъуэплъакъым. ХьэщIэхэм Iэнэр къахущIихьэн идагъэнкъым – и адэр зэрытекIияр Алибей и тхьэкIумэм къиIуащ.
Япэрей дыхьэгъуэм пщащэм и цIэр къищIащ – ермэлым къыжриIащ. Ар, сатуущIэ хабзэу, унэшхуэми щIыхьащ, бзылъхугъэхэми яхыхьащ, и хьэпшыпхэр яригъэлъагъуу уэрсэрыжьу яхэтащ. ЗэригъэщIэгъуэнур 90
ищIэртэкъым ермэлым Гуащэхужь и дахагъыр. «Ар къызащэну сщIатэмэ, си мылъкум и ныкъуэр щIэстынт!» – хэщэтыкIащ сатуущIэр.
УхуемыпIэщIэкIми, ягъэ мыкIын хуэдэт, – пщащэм и ныбжь здынэса щыIэкъым, улъыхъункIэ пасэIуэщ. Илъэс хуэдиз дигъэкIри, Алибей Гуащэхужьхэ я унагъуэ аргуэру ихьащ. НэIуасэ хуэхъуа унагъуэр, блэкIрэ пэт игу къэкIыжати, блэкIыфакъым – къригъэзэгъащ Алибей. Аргуэру къагъэхьэщIащ, пщIэ къыхуащIащ, ауэ я пхъур мы зэми кърагъэлъэгъуакъым. А зым фIэкI бын яIэу къыщIэкIынтэкъым – Iэнэр адэращ къэзыхьар. Иужьым щIалэщIэ къуапцIэ гуэр, и пащIэ къыхэжа къудейуэ, хьэщIэщым къыщIыхьэри щхьэгъэрыт палъэу уващ.
НэгъуэщIкIэ игу емыбгъами, а щIалэщIэм дилъэгъуар Алибей хьэдагъуэшэу къытехуащ. Щхьэгъубжэм дэплъри илъэгъуащ и гум зыпхезыгъэдзар. ЩIалэщIэр пщIантIэм щыдэкIыжым, Гуащэхужь кIэлъыжэри къигъэувыIащ. Къапсэлъар зэхихакъым, зызэрызэхуащIар щилъагъум, Алибей къыгурыIуащ: «А тIум яку зыгуэр илъщ…»
Бийуэ илъэгъуам я нэхъ бий жагъуэр къылъыкъуэкIам хуэдэу, Алибей шэсыжащ, и пэм жьы мыкIуэжу.
Гуащэхужь нэгъуэщIым Iэрыхьэныр мыхъуххэн Iуэхуу игъэуври, Алибей и гур пIалъэкIэ игъэзэгъащ. ИтIани, щIалэщIэр и нэгу къыщыщIыхьэкIэ, лъэмыкIыу къыхоскIыкI, и фэр зокIуэкI.
Апхуэдэ бийуэ и гъуэгу къытеувахэм кIэ зримыта къигъэнакъым Алибей. Мы щIалэри лъэныкъуэ иригъэзынщ – абы шэч къытрихьэркъым. ИмыщIэр ар зэрыIуипIэну Iэмалырщ. Езыр мыбы щыхэхэсщ, щIалэр нахуэу иукIмэ, абэзэхэхэм къыхуагъэгъункъым, я хэкум ирагъэсыжынкъым. Абэзэхэхэм я хэкум хуэдэ дэнэ щигъуэтыжын абы – и Iуэхур щызэкIэлъыкIуэщ, пщIэ щигъуэтащ, гъуанэ дэпщыпIи щиIэщ.
Iуэхур нэхъри къэзылъахъэр щIалэм и ныбжь зэрынэмысарщ – цIыхухэм яхыхьэркъым, гъуэгу техьауэ къыпэщIэхуэнкIэ ущыгугъыныр щхьэгъэпцIэжщ. Къуажэм дэкIыркъым, зекIуэлI-зэуакIуэхэм ядэшэсыркъым. Мэз кIуауэ е хьэсэм хэту уримыхьэлIэмэ…
Ар нэхъ къехъулIэну триубыдащ Алибей. Къуажэ гупэм щыт мэзым къыхэтIысхьэу щIалэм къещэну мурад ищIащ. Хьэсапкъэхэми зыщихущыхьу щIидзащ. Губгъуэм лэжьакIуэ ихьэхэм яхэту щIалэр зэи-тIэуи IэщIэлъэгъуащ, арщхьэкIэ ирикуакъым. ЩIалэм и насыпти, зауэ лъэхъэнэм цIыхухэм закъуэу зекIуэным зыщахъумэ, лэжьакIуэ щыдэкIкIи зэщIыгъухэщ.
ЩIалэм хуищIа мурадыр къемыхъулIэурэ, Алибей илъэситI енкIэ къиджэдыхьащ. Ар хузэфIэмыкIыурэ, езыр абэзэхэ хэкум къикIыжын хуей хъуащ. И лъабжьэр абы щиубыдыпауэ гугъэ щищIыж дыдэм, уащхъуэдэмыщхъуэу хэкур ирагъэбгынащ.
Щамил и нэIиб Мухьэмэд-Iэмин 1848 гъэм Абэзэхэм къихьащ, куэд дэмыкIыуи тетыгъуэр зыIэригъэхьэри, и унафэр хэкум пхъашэу щызэригъакIуэу щIидзащ. Шэрихьэт хабзэр иублэри, нэIибым жыIэмыдаIуэхэр къыжьэдикъуащ. Алибейм и Iэ-и лъэр пха хъуащ, нэIибыр къыхуэгубжьауэ хъыбар къыщыIэрыхьэм, кIэбгъу зищIыжащ – зы жэщ-махуэм зызэщIикъуэри, гумрэ былымымрэ куэду щIыгъуу, Бжьэдыгъум кIуэжащ.
КъыздэкIуэжа лIакъуэлIэшхэр Псыжь зэпрыкIыурэ урысхэм сату дащIу, ар фейдэ хэкIыпIэшхуэу къыдахауэ ирихьэлIэжащ. Ермэлыхэр 5. 91
хъуащ.
я дэIэпыкъуэгъуу, сатум зрагъэубгъуащи, я тхъэжыгъуэщ. Пщы, уэркъ зыбжанэ, сатум нэхъ благъэ зыхуащIын щхьэкIэ, Псыжь зэпрыкIыпащ, къутырхэр яухуэри, урысхэм яхэтIысхьэжащ. ЛэжьакIуэжьхэм я деж къыщащэхуам и уасэр хуэдитIкIэ драгъэуейри, лIакъуэлIэшхэм Псыжь адрыщI щащэж, абы къащыIэрыхьари куэдкIэ нэхъ лъапIэу Адыгэ хэкум щызэбрагъэкI…
ХъунщIакIуэ Iуэхур къызэрыдэмыхъужынур илъагъури, Алибеи сатум зритащ, ауэ къэзакъ станицэхэм ятеуэу зэрыщытам и хъыбар Iуагъэжьти, Псыжь зэпрыкIын дзыхь имыщIу, ермэлы сатуущIэхэр IупэфIэгъу къищIащ. Сату зэблэкIыпIэ хуэхъуар Псыжь адрыщIкIэ ис Ахъмэтыкъуэмрэ Бэтокъуэ Бибердрэ я къутырхэрщ.
Абы хэту, Алибей и хъыбар урыс дзэпашэм деж нэсащ. Алибей хуэдэу абэзэхэхэм я тIасхъи я гъуэгуи щыгъуазэ гъуэтыгъуейт. Адыгэ къумалхэм ящыщ къиIуэхури, Алибей урыс инэрал гуэрым иригъэшащ. Къепсэлъащ. Пащтыхьым и сэбэп зыхэлъ яхуилэжьмэ, ахъшэшхуэ къратыну, Абэзэхэмрэ Шапсыгъымрэ я Iуэхум кIэ игъуэтмэ, щIы зыхупачынухэм хагъэхуэну къагъэгугъащ. КъыкIэлъыплъынхэщи, я дзыхь кърагъэзмэ, пэрыуэншэу Псыжь зэрызэпрыкIын тхылъи къыхуашиину къыжраIащ.
А тхылъырат Алибей Iэджэ щIауэ зыщIэхъуэпсыр. Адыгэ лIакъуэлIэш зыбжанэм къратакIэт апхуэдэ тхылъ. Ар зиIэм и сатум зиубгъурт, и гъуэгур занщIэт.
Сытми, абдеж щыщIэдзауэ, Алибей пащтыхьыдзэм и жыIэдаIуэ Сыт игъэхъами, сыт хуэдиз мылъку къыжьэхэукIуриеми, дэнэкIэ игъэзами, абэзэхэ пщащэр игу ихуртэкъым. Апхуэдизу ар и гум щIыхыхьар езыми къыхуэщIэртэкъым, игъэщIагъуэрт, ауэ Гуащэхужь къыIэрымыхьэмэ, и мылъкум къыхуищIэжынуми, мы дунейм трилъагъукIынуми сыт и уасэжт… ЩIым щIэпщхьами, зыIэригъэхьэнщ!
Абэзэхэм зыщигъэлъэгъуэн иджы къехъулIэжынутэкъым Алибей – гъуэгу щэхукIэ пащтыхьыдзэр иришалIэурэ, абэзэхэ жылэ зыбжанэ иригъэфыщIат. Абэзэхэхэм икъукIэ зыхащIэ удын зыбжанэ къатехуащ. Пэжщ, а удынхэр къахуэзыунэтIар зэры-Алибейм ахэр щыгъуазэтэкъым, ауэ зыгуэркIэ шэч къызэрыхуащIми пцIы хэлътэкъым.
Дзэшхуэ зэхуашэсри, абэзэхэхэр къэзакъ станицэ зыбжанэм ятеуащ, гъэр куэди яубыдащ. А гъэрхэр Гуащэхужь зыдэс къуажэм щагъэпщкIуауэ пцIы иупсри, Алибей урыс дзэпашэм бзэгу хуихьащ. ПцIым и ужь иту дзэ гуп кърагъэжьащ. Гъуэгу пхэнжкIэ а дзэр Алибей жэщыбгым къуажэ цIыкIум иришэлIащ. Жылэр къаувыхьри, бгъэныщхьэ унэхэм мафIэ ирадзащ.
Езы Алибей, и мурад и ужь итти, къэзакъитI-щы зыщIигъури, къуажэ гупэм деж щыт унэм я шыгъуэгум дэуващ. Унэр мафIэм зэщIищтащ. Гуащэхужь и адэр, и фочыр гъэпкIауэ, нэхум къыхэлъэдащ. И фызыр къыкIэлъыщIэжащ, пщIантIэм димыгъэкIыну. ТIури напIэзыпIэм я пIэ ирагъэзэгъащ къэзакъхэм. Гуащэхужь унэм къыщIэжри, хьэдэхэм затриубгъуащ.
Мы унэм нэгъуэщI зэримысыр яжриIэри, Алибей къэзакъхэр зыщхьэщигъэкIащ. Къэзакъхэр IукIа къудейуэ, пщIантIэм къыдолъадэ Алибей апхуэдизрэ зэща щIалэщIэр. Хьэдэм теубгъуа пщащэр щилъагъум, ищIэнур имыщIэу щIалэр Iэнкун хъуащ, зы къамэжь фIэкIаи Iэщэ IэщIэлътэкъым. 92
И фочыр узэдагъэххэти, Алибей щIалэщIэр хьэдитIым ябгъуригъэгъуэлъхьащ, итIанэ и бащлыкъымкIэ зызэщIиуфэри, пщIантIэм дэлъэдащ, пщащэр къипхъуатэри кIыфIым хэлъэдэжащ. ТIэкIу зыкъыщищIэжым, пщащэм зихъунщIэу щIидзащ. «Сабыр! Армыхъумэ, урысхэм уахьынщ!» – хуэгубжьащ абы Алибей. «Срехь, си анэмрэ си адэмрэ си псэр ядыхрекI, сыутIыпщ!» – къыщIэIукIащ щIакIуэ фIыцIэм и щIагъым…
НэбгъузкIэ Гуащэхужь щIеплъыр зэрыдэпсэу илъэсипщIым и кIуэцIкIэ жэуап зыхуимыгъуэтам лъохъуэри аращ: иджыри къэс ар къызэрыхуэмыгъэдзыхэфар егъэщIагъуэ Алибей, зыхуихьынур ищIэркъым. А жэщым ярищIар къыдищIэу, абы лъандэрэ и гум гужьгъэжь ириубыдауэ къыщIэкIмэ-щэ? Хьэуэ, ар къыдищIэ хуэдэкъым, иджыри къэс зы псалъэкIэ нэхъ мыхъуми къыдищIэу къыхигъэщакъым.
АтIэ къэзылъхуахэм я хьэдэр, фIыуэ илъэгъуа щIалэм и лIэкIэр игъащIэкIэ гукъинэ щыхъуауэ ара? Лъэпкъыншэ хъурейуэ къызэригъэнам игу дыхэщIу ара? Арамэ, илъэсипщI мэхъури зэ нэхъ мыхъуми и гуныкъуэгъуэ къыхуиIуэтэнтэкъэ?
ХуэмыгъэткIур езыр зэрылIыжьыращ жиIэнути, абыкIи шэч зыхуригъэщIакъым. Езым и ныбжьхэм яхуеплъэкIыу щытамэ, иджыри къэскIэ зыгуэркIэ гу лъитэнтэкъэ. И лIыр зэрылIыжьри къыфIэIуэху хуэдэкъым, щIалэми дахьэхыркъым, гуфIэгъуэри гуIэгъуэри хэмызэгъэжыну зэщIэдия пэлъытэщ.
Алибей и фызым йоплъ: и напIэ къиIэту зэ къеплъакъым езыр, а зэрынэщхъейуэ, псалъэмакъыншэу жыхафэгур ирепхъэнкIэх. ГурыфIыгъуи гуныкъуэгъуи и зэхуэдэщ, тIуми запыIуедз. Зыбгъэдэт IэнатIэр зыгъэзащIэ цIыхум зыкIи къыщхьэщыкIыркъым – и пщэ къралъхьам теплъэкъукIын хьисэп иIэкъым, и Iэпкълъэпкъыр щIэмыкIми, ар имыгъэзэщIэну хуиткъыми, и Iэщхьэ дэхьея зэпытщ…
Дыгъуасэжэщ Айтэч хуидза плъэгъуэрщ и гущIэр къизысыкIыр. Алибей ар зыхуихьынур ищIэркъым. А зы закъуэрщ Гуащэхужь апхуэдэ плъэгъуэкIэ зыхуэупсар.
Айтэч къыщIыхьащ. Мыдрейм, жыхапхъэр бжэ къуагъым къуигъэувэри, зыкъиIэтащ.
– Сыт хуэдэ? – щIэупщIащ Айтэч макъ лъахъшэкIэ.
– Зэрыщытщ, – хуэм дыдэу къыжьэдэкIащ Гуащэхужь. Нэщхъейуэ заулрэ щытри, езыри щIэупщIащ: – Уэ тIэкIу зыбгъэпсэхуа?
Ар Айтэч зэреплъар! Алибей щыбгъэпщкIуфын: Гуащэхужь и нэм гухэщI иным и ныбжь щIэлъщ иджыри, ауэ Айтэч щеплъкIэ, гухуабагъэшхуэкIэ зэщIоплъэ, лъагъуныгъэм и мафIэ пщтырым а гухэщIым и лъэужьыр хокIуасэ… Хьэуэ, ар дунейм къытринэнкъым!
«ФIыуэ елъагъу!» – гукъэкI бзаджэм зыпхилыгъукIащ Алибей и щхьэ куцIыр. Я лъагъуныгъэр иджыри хэIущIыIу ящIакъым, ауэ псэкIэ зэрызэрыщIэм шэч хэлъкъым – Алибей къыпхуэгъэпцIэнкъым…
«Мы тIур фIыуэ зэролъагъу… – шэч къытрихьэжыркъым. – Си лIэныгъэм пэплъэу арщ…» И кхъащхьэр бэгынщ, ар дунейм къытринэмэ.
А гупсысэм щыщтэжри, Алибей и напIэр иридзыхыжащ, зиущэхужри пIэм зыхиудыгъуэжащ. И тэмакъыщIэр зыгуэрым щиубыдыкIа хуэдэу къыщохъу, и бгъэм хьэлъэ гуэр тегъуэлъхьащи, бэуапIэ къритыркъым, жьыр хурикъужыркъым. Иужьрей махуэхэм кIэрыкIыртэкъым ар – и 93
бгъэм къытегъуэлъхьа хьэлъэр, ауэ иджы хуэдэу зэи къеныкъуэкъуакъым. БампIэм иубыдауэ, и щхьэр здихьын имыщIэжу, Алибей махуитI-щы ирихьэкIащ, къыбгъэдэсхэми къаIуплъэжыфыркъым.
МахуитI-щы дэкIри, сымаджэм и гур нэхъ зэгъэжа хуэдэу къыщыхъуащ. КIуэ пэтми нэхъ хьэлъэ мэхъу, и гуащIэр мэкIуасэ, и акъылри нэхъ жьажьэ мэхъу. ЩIэупщIакIуэ къыщIыхьэхэри и ни и пи къихьыжыркъым, и щIыб дунейм къыхуигъэзауэ и псэр щыхэкIыным поплъэ.
Пщэдджыжь гуэрым сымаджэм и пIэщхьагъыр щызэригъэзахуэм, щхьэнтэ щIагъым щIэлъ къэлатым гу лъитащ Гуащэхужь. Дыгъуасэ щIэлъакъым а къэлатыр щхьэнтэ щIагъым – ныжэбэщ е нышэдибэщ ар щыщIилъхьар. Блыным едза алэрыбгъум и Iэщэхэр кIэрылъщ – къэлатыр яхэлъыжкъым абыхэм. Ар лъагэ дыдэу фIэлъащ – дауи лъэIэса абы сымаджэ хьэлъэр?..
Къэлатыр къыщIыфIихари ар зыхуигъэпщкIуари къыхуэмыщIэу, Гуащэхужь къэуIэбжьащ. «ЗиукIыжын мурад ищIамэ…» – къэщтащ фызыр, «Абы илэжьыну псор къыпхуэщIэнукъым, тхьэми щибзыщIыну хэтщ игу илъыр…»
Айтэч деж кIуэри жриIащ сымаджэм дилъэгъуар. Айтэч, и дамэр дригъэуея фIэкI, къыпидзыжа щыIэкъым. ИтIани, кIуэри, сымаджэм и пIэщхьагъыр зэригъэзэхуэж хуэдэу зищIри, къэлатыр щхьэнтэ щIагъым къыщIихащ.
– Мыри уи пIэщхьагъым щхьэ щIэлъ, – жиIащ Айтэч, къыфIэмыIуэху-къыфIэмыIуэхуу.
Сымаджэр абы къигъэхэшащ.
– И гугъу умыщI абы! ЩIрелъ, щIэлъмэ! ИгъащIэ лъандэрэ зепхьа Iэщэм и уасэр уэ дэнэ щыпщIэн… ПIэщхьагъ пэлъытэщи, сылIэмэ, а къэлатыр къыздыщIэфлъхьэнщ!
АбыкIэ лIыжьыр захуэу илъытащ Айтэч. Зыри пидзыжакъым. Шынэхъыжьым Iэщэр зы махуи игъэтIылъакъым. Абы и пIэ уимыувэмэ, Iэщэм и IэфIыр пщIэнкъым. И дзыхь зригъэз гъусэу гъащIэм иIар а зырщ, иджыпстуи ар бгъэдэмылъмэ, игу зэгъэн! Хэт ищIэрэ, и пIэщхьагъ щIэлъмэ, узым нэхъ пэлъэщын и гугъэ хъунщ, тхьэмыщкIэр, зигъэлIми, зишыIэми, итIани мэгугъэ.
Айтэч и нэпсым къызэпижыхьащ. Псалъэ пимыдзу пэшым къыщIэкIыжри, и нэпсыр илъэщIыжащ. Абы пэплъэу Гуащэхужь бжэIупэм Iутт.
– Сыт къэхъуар?
– ЕмыкIу сыкъыумыщI, Хужь. ТхьэмыщкIэм гузэвэгъуэу телъыр щыслъагъум, зысхуэIыгъыжакъым.
АрщхьэкIэ а псалъэми щхьэщихакъым Гуащэхужь и гузавэр. И лIыр абы фIы дыдэу ецIыху, гузэвэгъуэ зытелъ цIыхум и щхьэм къихьэнум хуэдэкъым Алибей и акъылым зэригъэкIэсынур. Я нэхъ къыхуэгукъабзэ цIыхуми щIэпхъаджагъэ ирилэжьылIэныр абы зыуи къыщыхъунукъым. ЦIыху гузавэ дунейм тету абы и фIэщ зэрыпщIыфын щыIэкъым, псори езым хуэдэ и гугъэщ – тхьэгъэпцIыныгъэмрэ щхъухьпсыхьымрэ я Iэдэжу. ЛIэуэ телърэ пэт, тобэ гуэр къихьыжынуи игу хэлъкъым. Апхуэдэ мэхъаджэм и лIэкIи мэхъаджэщ. И пIэщхьагъым щигъэпщкIуа къэлатми мэхъаджагъэ гуэр ирилэжьыжын мурад ищIауэ арщ – Гуащэхужь дежкIэ ар хьэкъщ…
А псор Гуащэхужь Айтэч жриIэфакъым. 94
– КъыджиIатэмэ, и Iэщи и фащи и пащхьэ итлъхьэнти…
Абдеж щегъэжьауэ, Гуащэхужь шынэ къищтащ, сымаджэр зыщIэлъ пэшым и закъуэу щIыхьэн тегушхуэжыркъым. Уеблэмэ, пщIантIэм щыдэтми, зыгуэр къещэ нэхъей, кIэщI-кIэщIурэ зэплъэкIыу къиублащ. Зыгъэщта шынагъуэм и щхьэ хутечыркъым, зищIысыр хужыIэнукъым, ауэ ар и ужь зэритыр гукIэ зыхещIэ, и лъэдакъэпэр пичыну къещэ къыфIощI, етIысэхыфыркъым…
Сымаджэр кIуэ пэтми нэхъ хьэлъэ мэхъу, ешхэркъым-ефэркъым, псалъи къыжьэдэкIыжыркъым, пIэм зыхиудыгъуэпащ.
Хьэлъэ дыдэ зэрыхъуар жылэм яхэIуэри, щIэупщIакIуэр нэхъыбэ хъуащ. И псэм еджэу телъ лIыжьым лъхукъуэлIхэм ящыщ нэхъыжьитIщыи къыщIэупщIащ.
Алибей нэхъ зытеплъэ мыхъуу жылэм дэсар Елмырзэ лIыжьырщ. Абы хъуэн мащIэ хуригъэхьакъым, модрейми зэрылъэкIкIэ къригъэгъэзэжырт а хъуэным, ауэ зэхуэзэным тIуми зыщадзейрт, жыжьэу къызэпакIухьырт. Я гурылърэ я хэтыкIэкIэ зэрызэмызэгъынур тIуми къагурыIуат, жылэми ар къыдащIэрт.
Жылэм ягъэщIагъуэу, махуэ гуэрым Елмырзэ Алибей деж щIэупщIакIуэ къэкIуащ. «ТIыс, Елмырзэ», – жиIэу Айтэч лIыжьым и цIэ къызэрыриIуар зэхихащ сымаджэм. И напIэ къиIэтакъым Алибей.
– Ы-ы, Елмырзэ!..
– Сыт ухуэдэ, Алибей? – жери, лIыжьыр етIысэхащ.
– УкъызэрыкIуар дэгъуэу пщIащ, Елмырзэ, – къэпсэлъащ Алибей, щIэупщIакIуэр жэуапыншэу къызэригъанэм зыри химылъагъуэу. ТIэкIу щымри, аргуэру къыпидзащ: – Уэрэ сэрэ зэ дызэмыпсэлъэжауэ дунейм сехыжатэмэ, къызэхьэ-
– Укъызэрысхуэныкъуэр сщIакъым… – жиIащ Елмырзэ, модрейм и фIэщрэ фэкIэ зищIрэ хузэхэмыхуу.
– Иужьрейуэ сызэпсэлъэжыну сызыхуеяр уэращ, – къыхэпсэлъыкIащ Алибей пIэм, хьэдрыхэ къипсэлъыкI пэлъытэу. – Зи мыхъуми, уэ лIыгъэ пхэлъщ: сэркIэ уигу илъыр зэи щIэпхъумакъым.
– Уэри уигу къысхуилъыр щIэпхъумауэ схужыIэнукъым, – дыхьэшхыпцIащ Елмырзэ.
– Ар пэжщ, абыкIэ уэри сэри тлъэкI къэдгъэнакъым. Иджы узогъэгуфIэ: уи насып къыстекIуащ, дунейр уэ къыпхузогъанэ, сэ мыбы сишх щыIэжкъым.
ЛIыжьыр заулрэ щымащ. Абы къыгурыIуащ Алибей къызыхэпсэлъыкIыр. ИтIани сымаджэ хьэлъэм игу еуэн хузэфIэкIакъым – арыншэми, и псэм йоджэ…
– Сымаджэ хъу псор икIуэдыкIыу щытатэмэ, апхуэдэу жыпIэми емыкIу хъунтэкъым, ауэ укъызэфIэувэжмэ, къэрабгъагъэ къызэрыпкъуэщам ухущIегъуэжынщ.
– Сэ къызэфIэувэ сиIэжкъым.
– Арми, мылIэжын щыIэкъым, псоми къытщIэлъщ. ЛIэнми лIыгъэ хэлъщ жаIащ. ЦIыху лIэкIи щыIэщ, хьэ лIэкIи щыIэщ. Уи псэ пытыху, цIыхугъэмрэ лIыгъэмрэ IэщIыб пщIы хъунукъым…
– Фэ «цIыхугъэ», «лIыгъэ» жыхуэфIэмрэ сэ жыхуэсIэмрэ игъащIэми зэтехуакъым, ар иджы дауэ зэхэдгъэкIын?
– Ар пэжщ, фи цIыхугъэрэ ди цIыхугъэрэ зыкъым, – акъылэгъу хъуащ Елмырзэ.
лъэкIынт… 95
плъеящ:
Псалъэ гуемыIур я зэхуаку къыдыхьэри, жаIэн ямыгъуэтыж щIыкIэу, тIури заулкIэ щымащ. Елмырзэ гу лъитащ пIэщхьагъым къыщIэщ къэлатым.
– Мыри сыт, хэт мы къэлатыр уи пIэщхьагъ зыхущIэплъхьар? ЗауэкIэ узыпэувыну уи мурадыр хэт? – щIэупщIащ лIыжьыр, ар гъэщIэгъуэн щыхъуауэ.
Алибей жэуап щIэх къитакъым, хьэлъэу бэуащ, унащхьэм дэ-
– Мо бгыкъум къытетIысхьэу ажалым зыкъызигъэлъагъуу щIидзащ, иджы япэ щыслъагъу сеуэнщ!..
– Алибей, уи гъащIэм хъун къыбжьэдэкIакъым, хъуни блэжьакъым! Ирикъуни ар, зэ къэбгъэзэжыпхъэкъэ? Тхьэм и пащхьэм зыщыумысыж, Iиман къэхьыж. Къэзыгъэзэжыр Алыхьым ещтэ жаIащ, уэри къыпхуигъэгъункIэ хъунщ. Тхьэм уигу хуэгъэзэж!
– ИгъащIэм сызыпымылъа Тхьэм иджы сигу хуэзгъазэуи! – жьы имыгъуэтыжу, ерагъкIэ къыдришейуэ пIэм къыхэпсэлъыкIащ Алибей. Щым хъужри, заулкIэ зиIэжьащ, итIанэ губжьыр къебгъэрыкIуауэ, псалъэ фIей къыфIыдэшэсейуэ, къыхэкIиикIащ: – СелъэIункъым! Фэ фызиIумэт Тхьэм селъэIункъым! Фэ фызэрыхьэ жэнэтми сыхуейкъым! А Тхьэ жыхуэпIэм и щIыхуэ стелъкъым сэ: къызитар сIихыжащ! Мис, къеплъ! – И Iэщхьэр дрихьейри псыгъуабзэ хъужа и Iэблэ гъурыр къригъэлъэгъуащ. – СелъэIункъым! Срегъэс хуейми, срегъажьи срырешх!..
И гуащIэр къемэщIэкIри, псалъэр Iэпыхужащ Алибей. Елмырзэ, зэхихам къигъэуIэбжьауэ, мор псэлъэгъу зэрищIами хущIегъуэжауэ, псалъэмакъыншэу щысщ. Сымаджэм бгъэдэс адрейхэри щымщ.
– Сэ си Iуэхур зэфIэкIащ… – жиIащ Алибей. – Си щхьэгъусэм зэ севгъэпсэлъэж…
Елмырзэ зыкъиIэтыжащ, адрейхэри пэшым къыщIэкIыжри лъэныкъуэкIэ еувэкIащ. Айтэч Гуащэхужь сымаджэм деж щIишащ, фызыр абы къыбгъэдинэри къыщIэкIыжащ.
Къещэ зэпыту и ужь къита шынагъуэ щэхум IущIа нэхъей, Гуащэхужь и гур кIэзызащ, сымаджэми бгъэдэмыхьэфу бжэщхьэIум деж щызэтеувыIащ. Зы псалъи жиIакъым, Алибеи псалъэ къыжьэдэкIакъым. Заул дигъэкIри, Алибей къэлатыр къипхъуэтащ, къытриубыдэри Гуащэхужь къеуащ. Апхуэдэ щIэпхъаджагъэ гуэр пэплъэ зэпытти, фызыр хутыкъуакъым – шэм зыпыIуидзри, кIийуэ бжэр къыIуидзащ.
Алибей зы жэщ-махуэ нэхъыбэ ихьыжакъым. ЩыщIалъхьэм, лъхукъуэлIи пщылIи къекIуэлIакъым. Зыщыщ лъэпкъым щIалъхьэжащ. ЛъхукъуэлIымрэ пщылIымрэ кхъэм дэувэри, хьэдэр драгъэхьакъым. Абы зауэ къикI пэтащ.
– Мэхъаджэу псэуащ, мэхъаджэуи дунейм ехыжащ! ЦIыхубзым Iэщэ къыхуизыхар цIыхукъым, ди кхъи щIывэдгъэлъхьэнкъым! – ар жаIэу жылэр къыщыувым, кхъэм пыIудзауэ мащэ къатIащ… 96
Ди литературэм жанрыщIэм и гъуэгу щыпхызышат ар
КIыщокъуэ Пщымахуэ и цIэ фIыкIэ жызымыIэ яхэтакъым Щхьэлыкъуэ щыпсэуа нэхъыжьыфIхэм. А пщIэр абы къилэжьат. Тхьэм и ФIыцIагъэ ЛъапIэри урыс тхылъхэр зэрыIэщIэлъамкIи езым ищIэхэр къуажэдэсхэми ябгъэдэлъхьэным, егъэджыным гурэ псэкIэ зэрыбгъэдэтамкIи. Мо лIы губзыгъэм къыгурыIуэрт нэгъуэщIхэр бгъэIущыныр, ебгъэджэныр уи унагъуэм къыщыщIэбдзэмэ, цIыхухэр нэхъ тыншу уи гъуэгум къызэрытепшэфынур. Аращ Пщымахуэ и бынхэм емыджа, щIэныгъэ нэхъыщхьэ зимыIэ щIахэмытар. Арат абы и унагъуэр жылэдэсыр зыдэплъейуэ, щапхъэ къызытехыпхъэу щIыщытар.
Быным я нэхъыжьыр 1907 гъэм къалъхуа Рэшидти, къуажэ школыр къиуха нэужь, ЛУГ-м (Ленинскэ еджапIэ городок жыхуаIэу щытам) щIотIысхьэ. Абы щезыгъаджэхэм яхэтащ, литературэм телажьэ Цагъуэ Нурий, Борыкъуей ТIутIэ, ЩакIуэ Талъостэн сымэ. А адыгэлI Iэзэхэм къызэрагъэпэща литературэ кружокым нэхъ жыджэр дыдэу къекIуалIэхэм ящыщ зыт Рэшиди. Ар щIэбгъэщIэгъуэни щыIэ къыщIэкIынкъым: щIалэщIэм и адэ Пщымахуэ бзэрэ тхылърэ зыщIэ егъэджакIуэ къудейтэкъым – зи статьяхэр, художественнэ тхыгъэхэр щIэх-щIэхыурэ печатым къытехуэ усакIуэт. Зэхилъхьэ уэрэдхэр цIыхум яIурылът. 97
И адэм дэплъейуэрэ щапхъэ къытезых хъуа, и ущиякIуэ Iущхэм я нэIэм щIэту литературэм дихьэх Рэшиди тхэным зрепщыт. Абы и къалэмыпэм къыщIокI усэбзэрэ прозэу зэхэлъ «КъанцIыкIу» повестыр. Абы щыщ Iыхьэхэр къытрадзэ «Къэрэхьэлъкъ» газетым. АрщхьэкIэ и творческэ лэжьыгъэр зэпигъэун хуей мэхъу – КIыщокъуэр дзэм къулыкъу щищIэну ираджэ. Ар кърихьэлIэу къыщигъэзэжа 1931 гъэм милицэм хохьэри, и гъащIэ псор абы епха мэхъу. Зыпэрыува IэнатIэм хурагъаджэурэ, Iуэхум фIыуэ хэгъуэза офицер щIалэр Шэрджэсым ягъакIуэри, милицэм и управленэм и унафэщIу лэжьэн щIедзэ. Хэку зауэшхуэм и зэманхэми, нэхъ иужькIи лIыгъэшхуэ зезыхьэу милицэм хэта КIыщокъуэ Рэшид 1947 гъэм ди республикэм къашэжри, уголовнэ розыскым и унафэщIу ягъэув. А къулыкъум зэрыпэрытым хуэдэурэ, абы къеух Ростов къалэм дэт университетым и юридическэ къудамэр.
Хабзэхъумэ IэнатIэхэр щызэрихьэм къигъэлъэгъуа хахуагъым, Iэзагъхэм папщIэ Хэкум и дамыгъэ лъапIэхэр, Щытхъу, ЩIыхь тхылъхэр, саугъэтхэр къызыхуагъэфэща полковник КIыщокъуэ Рэшид 1959 гъэм къулыкъум къыхокIыж. Ауэ дунейм щехыжа 1975 гъэр къэсыху ар лэжьыгъэншэу зэи щысакъым: IэщIыб ищIын хуейуэ къыхудэкIыгъа литературэ творчествэмкIэ егъэзэжри, абы урысыбзэкIэ етх щIэх дыдэу цIэрыIуэ хъуа «По следам Карабаира» (1969 гъэ), «Кольцо старого шейха» (1975 гъэ) романитIыр. Абыхэм нэхъыбэу къыщыгъэлъэгъуэжар езы КIыщокъуэм и дунеямрэ и лэжьыгъэмрэщ, ауэ ахэр гъэпсащ художественнэ литературэм псэ быдэ хэзылъхьэ IэзагъхэмкIи IэмалхэмкIи. Детектив жанрым ижь адыгэ литературэм къыщыщIихуар а романитIыр дунейм къытехьа нэужьщ. Кашиф
ТхакIуэ КIыщокъуэ Рэшид ГукъэкIыжхэм щыщщ
Рэшид и кIэрахъуэ тыгъэр
Нобэрей тхьэмахуэр ди унагъуэм исхэм Iуэху лъэпкъ зыхуамыIэ мылицэм я махуэт. Ауэ щыхъукIэ, си пэшым зыщIэзубыдэжу сылажьэу сыщыс хъунут. АрщхьэкIэ шэджагъуэ нэужьым лэжьакIуэ кIуэну фызым (абыхэм я щысыгъуэр блыщхьэрат) унэр зэлъыIузох жери дунейр икъутэу мэIэуэлъауэ: зэрыжьыщIэ машинэри «сабэшхри» мэву, а псори зырикIыу езым и кIий макъми сыщигъэсыркъым – абы зэлъыIуихым нэхърэ нэхъыбэ къретхъужьэ илъэс зыплIытху зи ныбжь сабийм.
– КхъыIэ, мыр щIэши фыщIэкI. Си Iуэхум кIэ имыгъуэтурэ, фи шэджагъуашхэри фхуэзмыгъэхьэзырауэ, си щIэкIыгъуэр къэсынущ, – жери фызыр къызолъэIу. Арыншами мо дуней къутэжым хэсщIыкIыфIатэкъыми, сыгъумэтIымэурэ си Iуэхур къызогъанэ. Ауэ джэгуным дихьэха сабийм къысхущIэкIын имыдэу зыкъретIэ.
– НакIуэ, ущIегъуэжынкъым. Нобэ мылицэм я махуэщ. Зыгуэрхэр ягуэшынущ.
– Пэжуи? Сыт ягуэшынур?
– КIэрахъуэ. Дамэтелъ. Мылицэ маршынэ.
7 Заказ № 173 98
– СыкъэбгъапцIэркъэ, папэ?
– Уэ узэщхьыр пщIэрэ? Зыри зи фIэщ мыхъу Фомащ. Сатум и махуэм нобэ псори пщIэншэу ят щыбжесIами уи фIэщ пщIатэкъыми, пщIэжрэ, узыхуейуэ хъуар къуататэкъэ? – Ноби къызатыну-тIэ? – мо сабий жыIэзыфIэщым къызэрызгъапцIэр и фIэщыпэ мэхъу. АтIэми, сатуущIхэм я махуэм «пцIы зэрызмыупсар», зыхуейуэ хъуар «пщIэншэу къызэрыратар» игу къокIыжри.
Мо махуэми нобэ хуэдэ щхьэусыгъуэ гуэркIэ дыкъыщIахуауэ «Россия» хьэщIэщым деж дыкъэсмэ, сатуущIхэмрэ щэхуакIуэхэмрэ дунейр якъутэу зэрызехьэрт. Зи Iэпэр сIыгъ сабиймрэ сэрэ си ныбжьэгъу гуэрхэм дахуозэ. Ауэрэ дыпсалъэурэ, пивэ къыдогъащтэ, щIалэ цIыкIуми псы IэфI къыхуеIытхащ. Сабийр набдзэгубдзаплъэу къыдоплъ – ахъшэ еттынрэ едмытынрэ зэхигъэкIыу, дэ апхуэдэ Iуэху зетхуэркъым – зэкIэ. Ди Iуэхур зэфIэкIмэ, псоми я уасэр зэуэ еттыжынущ. Ауэ мобы ар къызэрыгурыIуар нэгъуэщIущ: папэ сыкъигъэпцIакъым – нобэ псори пщIэншэу ятыр пэжщ.
Дэ пивэ дефэу, дыпсалъэу дыщытыху мобы ищIэращ: и нэ къыфIэнэу хъуар къаIех, и жыпхэм из ещI, и IэплIэми хуэфIу зыгуэрхэр илъу къыIуегъэзыкIыж. АрщхьэкIэ нобэ псори «пщIэншэу зыт» сатуущIхэм жыжьэ унагъэсынт?
– Къэвубыд! ФымыгъакIуэ! – жаIэу зэрыгъэкIийуэ щIадзэ. КIийгуохэмкIэ сеплъэкIмэ, къабудыну «дыгъур» си къуэрати, къэхъуар къызгуроIуэри:
– Дапщэ хуэзэрэ мо дыгъуакIуэм иIыгъхэм? – соупщI сыкъыпыгуфIыкIыурэ. Iуэхур зыIутри яжызоIэри, ноби пщIэншэу зыри зэрамытыр сабийм кърагъащIэу и жагъуэ ямыщIыну солъаIуэ.
– Папэ, дэнэдей а жыхуэпIэхэр щагуэшыр? Мылицэжьхэм фIэкIа зыри слъагъуIым.
– Модэ нэхъ ипщэкIэщ. ЩыбжесIам занщIэу дыкъыщIэбгъэкIакъым. ДыкъыкIэрыхуамэ, псори зэбграхыжамэ, уэращ зягъэр.
– Нажэ-тIэ псынщIэу! – сабийм срелъэфажьэ. Ауэ, сыт хуэдизкIэ псынщIэу дымыкIуами – дыкъыкIэрыхуат: зыри ягуэшыртэкъым. Сабийр нэщхъеибзэ къэхъуауэ къыздэткIухьым, шокъущ жоуэ дыхуозэ полковник фащэр къызыщылыдыкI КIыщокъуэ Рэшид. Я махуэмкIэ сохъуэхъу.
– Уэри ехъуэхъу. Мы дядяр мылицэхэм я мылицэжщ. Ди гъунэгъуу щытащ. ИкIи ди къуажэщ, – арщхьэкIэ нобэрей махуэм куэдкIэ щыгугъа сабийм и цыр уащ. Гукъыдэж лъэпкъ иIэкъым. Апхуэдэу щIыщытыр Рэшид щыхуэсIуатэм:
– Iау, сабийр щхьэ къэбгъэпцIа-тIэ? – жеIэри и щхьэм Iэ делъэ. И жыпым кърехри. кIэрахъуэ цIыкIу къыхуеший.
– Ар кIэрахъуэ дыдэ? Уэрэ? – сабийр къощIэрэщIэж.
– Ахьей уэрэ! Мыдэ къеплъыт, мафIэ бзийр кърихыу зэрыуэм, – жеIэри кIэрахъуэм ещхь зажигалкэр щIегъанэ. ЩIалэ цIыкIур мапхъуэри кIэрахъуэр къыIэщIеч. Абы дуней гуфIэгъуэу иIэм ущIэмыупщIэ.
Мылицэу хъуам я мылицэж дядя Рэшид тыгъэ къыхуищIам зригъэщIагъуэу, ар «игъауэ»-игъэункIыфIыжу дыкъыздехыжым:
– Неблагъэ, Рэшид. Нобэ фи махуэ лъапIэщ. Дыщысынщ. Дыхъуэ-
– Хьэуэ. Мохэри къызэлъэIуати сакъыхуэнакъым. Iуэху гуэрхэр хъуэнщ.
сиIэщ. 99
– Iуэхури дэнэ кIуэжын? Нобэризэм зыбгъэпсэхумэ. – солъэIу, ауэ сызыхигъэзагъэркъым. ИтIанэ бзаджагъэм сыхуокIуэ: – Уэ Iэджи плъэгъуащ, Iэджэми уахуэзащ. Ауэ сэ уэзгъэлъагъунур игъащIэкIэ уигу къэмыкIын гъэщIэгъуэн гуэрщ.
– Iау, сыту пIэрэ апхуэдизу?..
– Уэ куэд къэпщIэфу щытащ, ауэ ди деж щыплъагъунур зищIысыр уныщIэмыхьауэ, уи нэкIэ умылъэгъуауэ къыпхуэщIэнукъым.
– Уэлэхьи, сымыщIэ. Сыту пIэрэ ди Щхьэлыкъуэ щIалэм сыбгъэлъагъуну гъэщIэгъуэныр? – тIэкIу Iэнкун къохъу.
– ИгъащIэм уи унэ сынимыхьауэ. – ар пэжт: езыри си унэ къихьатэкъым, сэри абыхэм я деж зэи сыщIыхьатэкъым. Ауэ щыхъукIи, нэхъапэкIэ дызэгъунэгъубзэу, дызэхуэзэмэ, сэлам гуапэ зэтхыу, зы хьэблэ дыдэсат. Иджыри дызэпэжыжьэтэкъым. Абы и лъэныкъуэкIэ и къуэш нэхъыщIэ Алимрэ сэрэ нэхъ дызэпыщIат, езыр зэ фIэкIа си мыхьэщIами, сэ абы куэдрэ сыкIэлъыкIуэрт. Апхуэдэу щIыщытри гурыIуэгъуэт – Рэшид мылицэхэм я мылицэжмэ, Алим тхакIуэхэм я тхакIуэжт. Сэ, Тхьэм и шыкуркIэ, мылицэхэм IейкIи фIыкIи сапыщIатэкъым. Ауэ сыдихьэхыу, ари ди къуажэ зэрыщыщыр си напщIэм телъу, сыкъеджэрт зи цIэр Iэджэ щIауэ зэхэсх КIыщокъуэ Рэшид и романхэм. ЖыпIэнурамэ, абы сэ сыкъызэрицIыхум нэхърэ, езыр нэхъыфIу сцIыхурт. ПщIэ хуэсщIырт. Абы теухуауэ хъыбар Iэджэм сыщыгъуазэт, ахэр ди унагъуэми щызекIуэрт. Абыхэм сыщIэзыгъэдэIурат Рэшид зыщымыгъуазэ гъэщIэгъуэну ди унэ щезгъэлъагъунур. АрщхьэкIэ мобы иджыри зрелъэфыхьри къысхутечыркъым.
– НакIуэ, дядя Рэшид, мы кIэрахъуэр уэ къызэрызэптар ди Аскэри ди мами я фIэщ хъунукъым, уэ укъамылъагъумэ. – жери сабийм лIым и Iэр иубыдауэ йокъу. Ари зыхуейр гурыIуэгъуэщ: мыр тыгъэ къысхуэзыщIар флъагъурэ? Папэ дэрэ ди ныбжьэгъущ. Мылицэу хъуам я мылицэжщ, жиIэу и къуэш нэхъыжьми и анэми захуигъэщIэгъуэну аращ. Мыуэж – мафIэ бзий къримыхыж (бензиныр иухат) хъуа пэтми, Рэшид и тыгъэ кIэрахъуэр куэдрэ илъащ ди унагъуэм.
ХьэщIэ лъапIэ
Бжэр Iутхрэ полковникыр япэ иту дыщIыхьэжмэ, зэанэзэкъуэ къэуIэбжьахэр нэхъри къэзыгъэщтар хьэщIэ къуагъым къыкъуэжу:
– Фи Iэр фIэт! – жызыIэу къэкIия сабийм моитIум ятриубыда кIэрахъуэм къилыдыкIа мафIэ бзийращ.
– Мыр сыт Iей? – зи псэр IукIа фызым кIэлындор уэздыгъэр щIегъанэри: – АIей, Рэшид, уэра мыр? Гур мыплъэмэ, нэм илъагъуркъым, жи. Хэт и гугъэнт уэ мыбы укъэкIуэну? НакIуэ! ФынакIуэ!..
– Сэращ ар къэзышар! Пэжкъэ, дядя Рэшид? Уэракъэ мы кIэрахъуэр къызэзытар?.. – сабийм увыIэгъуэ иIэкъым. – Уэракъэ, зо?
– Хъунщ иджы! ПсалъитI зэгурумыгъаIуэу!.. Дауэ ущыт? Сыт ухуэдэ?.. фызми и жьафэр къехыркъым.
– Нобэ мылицэм я махуэщ. Уехъуэхъунумэ, ухуитщ.
– Ауэ сытми дехъуэхъун!
– Мы сыкъыздэпшар дэнэ, Елгъэрхэ я къуэ? – Рэшид иджыри зэрыIэнкунщ.
– Ди деж.

сабийм.
аращ.
– Дауэ фи дежу?.. Мыр. мыр. Зое мыбы.
– Ар ди мамэ Зоещ, – си пIэкIэ жэуап къет Рэшид и ныбжьэгъу хъуа – ФэитIур. Фызэщхьэгъусэу ара?
– Хьэуэ, – къыдоуэ аргуэру цIыкIур, – мыр ди папэу, мыр ди мамэу – Сэ сыту сымыщIарэ-тIэ ар?
– Ар зэрумыщIэр сщIэрти аракъэ, Рэшид, гъэщIэгъуэн гуэр уэзгъэлъагъунущ жыхуэсIар? Мис иджы къэпщIащ.
– КъызэрыщIэкIымкIэ, дэ дызэкъуажэгъу, дызэтхакIуэгъу къудейкъым – дызэмалъхъэгъууи щытащ. – Уи нэмыс нэхъ лъагэ ухъу, ар уэ умыщIэми, сэ сщIэрт. Уэ птеухуауэ, уи гугъуфIу мыбы къысхуищIым щIэи гъуни иIэкъым.
– Уэлэхьи, дифIи ди бзаджэ Iэджи едгъэлъэгъуамэ мы уи щхьэгъусэ цIыкIум. Мыбы нэхъыфIу слъагъуи, нэхъ сызыгъэшыни яхэттэкъым си щыкъухэм. Уэ дауэ укъелрэ? – и пащIэкIэ къыщIогуфIыкI.
– Уэр дыдэр узыгъэшынэфу щытам уигъэтхъэн? – дыгушыIэху Iэнэр къызэтрагъэувэри, псом япэр нобэ зи махуэ лъапIэ мылицэрати, хьэщIэм хуэщIыпхъэ пщIэр лъыдогъэс, зэблагъэу щытахэр я зэбгъэдэтыкIам топсэлъыхьыж.
– Сэри, ди малъхъэ псоми уахэзмылъхьэу, фIы Iейуэ услъагъуу щымытамэ, апхуэдизрэ фи дей сынэкIуэнтэкъым. Ауэ фи насып зэхэлъыну Алыхьым иухатэкъыми. Тхьэм и шыкурщ, Зои унагъуэ хъужащ. Уэри – аращ. Фи Зинэ цIыкIу сытым хуэдэу хъыджэбз тхьэIухуд къищIыкIрэ?
Рэшид тIэкIу нэщхъей къохъу. Сэ абы сыхуейкъым, атIэми, нобэ хуэдэ махуэм.
– Дызыгъэнэщхъеинкъым нобэ дызыхуейр. Мис а сызэбгъэдаIуэхэм я гугъу къысхуэфщIыжи нэхъыфIщ.
– ПщIэжрэ, Рэшид, фи дей сыщыIэу?.. – хъыбар къэс арат къежьапIэ хуэхъур. Мобы ахьеи ищIэжрэт псори. Iэджэ ягу къагъэкIыж. ЖаIэж. Абыхэм зэхуаIуэтэжахэм щыщу мыхэр сигу нэхъ къинэжащ.
Рэшид и анэр ямыгъэтIысу къызэрыригъэлар
Рэшид и анэ КуэзкIи (Быбэт зэреджэхэр) къыдалъхуахэмкIи егъэлеяуэ гумащIэт. Iэмал зэригъуэткIэ, абыхэм ялъыгъуазэ зэпытт. Махуэ гуэрым гъуэгу тетауэ къыздэкIуэжым, Быбэ и деж Iуолъэдэж.
– Сыту фIыт, си щIалэ цIыкIу! Дауэ ущыт, Ашад?
И анэри и шыпхъуитхури абы къызэреджэр Ашадт. Куэз дуней гуфIэгъуэр иIэщ – и бын пажэр къыхуэкIуэжащ. ХуэпщафIэу IэфIу игъэшхэну хуейщ. И Ашад теплъэкъукIынуи и псэм къыхуидэркъым. Абы гу щихуэхукIэ бгъэдэсмэ, сыт и уасэ? АтIэми, уголовнэ розыскым и унафэщIым и дунейр псэзэпылъхьэпIэщ. Уэ узэщэр езыри къощэ. Ауэ щыхъукIи, ещэр зыуэ, къещэм щэ я бжыгъэу. Аращ анэм къызэрыщыхъур.
– Алыхьым гущIэгъу къыпхуищI, си щIалэ цIыкIу. Уэ усхуэмыхъумауэ, ар Алыхьым имыухкIэ, зыгуэркIэ ухутыкъуауэ уи адэм и пащхьэм сыт напэр сиIэу сихьэжын?.. Ашад, жэмыкуэ хуабэрэ шхурэ нэхъ къэпщтэн? Хьэмэрэ кхъуейжьапхъэрэ пIастэрэ пхуэсщIын? 101
фыркъэ?
– Сыхуейкъым, Быбэ, зыри. ТIэкIу дызэбгъэдэгъэси нэхъыфIщ.
– Ан-на, дызэбгъэдэсурэ. Услъагъуурэ, сыкъэплъагъуурэ сыпщэфIэАбдеж зыгуэр къоджэ. Зыри зэран къахуэмыхъуу зи къуэм бгъэдэсыну зи гугъа Куэз, фIэфI-фIэмыфIми, сыт ищIэнт, щIокI. ПсынщIэ дыдэуи къегъэкIэрэхъуэжри, и пхъуантэм дэпщIэпщIыхьу щIедзэ. УпIащIэмэ, уогувэ, жи. Iэрпхъуэру пхъуантэр къызэрегъэдзэкI:
– Алыхьым и шыкурщ! Къэзгъуэтыжащ.
– ЛIот, Быбэ, пфIэкIуэдар?
– СфIэкIуэду дэнэ кIуэн? Жьыгъэр къыттокIуэри щхьэдыкъ, щыгъупщэх дохъу, – жери щIож. Аргуэру къегъэзэж.
– Сыт, Быбэ, зи Iуэху зепхуэр? Угузавэу къыщIэбжыхьыр?
– Сэ, Алыхьым и шыкурщ, фэ фызиIэу сыщIэгузэвэн щыIэкъым. Ауэ гузэвэгъуэшхуэр зытелъхэр щыIэ мыгъуэщ. Мис а иджыпсту къэкIуа ди гъунэгъу фызри къезыхужьар гузэвэгъуэращ…
– Сыт хуэдэ гузэвэгъуэ, Быбэ?
– Къулейсызыгъэм, ахъшэншагъэм и гузэвэгъуэм. Налогыр нобэ къыдумытмэ, афIэкIа дыножьэжынукъым – уи жэмыр дэтхунурэ тщэнущ жаIэри фыз тхьэмыщкIэм и къурмакъеищIэм къыщIэгъуэлъхьахэщ. Унагъуэр зыкъуэс жэмыжь закъуэр дахумэ, зи лIыр зауэм хэкIуэдари адэншэу къэна бынхэри дауэ, гуIэгъуэ, зэрыпсэунур? Ахъшэ щIыхуэ жери къежэкIа мыгъуэу аращ, – Куэз гъунэгъу фызым тогузэвыхь, Рэшид хэплъэу щысщи:
– Уэ дапщэ, Быбэ, налогыу птыр?
– Сэри, тIасэ?.. – нанэр къоIэнкун. – Алыхь, Ашад, сэ зыри сымыт.
– Ар сыт щхьэкIэ? ЗимыIэ тхьэмыщкIэхэм уэ щIыхуэу пIахыурэ налог – Къызэт жиIэу зыри къакIуэркъым. Сэри яхуэсхьу сыкIуэркъыяту. Уэ зыри умыту.
ми.
– Сэ иджыпсту къэзгъэзэжынщ, Быбэ. Сыкъэсыжыху умыпщафIэ.
КъыщIокIыж. Узэрыхуеинур пщIэнукъым жыхуиIэу, пхъуантэ цIыкIу дэлъу абы сыт щыгъуи къыздришэкIырт щыгъын къызэрыгуэкIхэри. Мис иджы хуей хъуащи, мылицэ фащэр зыщех, модреймкIэ зехуапэри, къуажэ советым дожей. Илъэс Iэджэ лъандэрэ къуажэм дэмысыжыр кIэнтIорэм щIэсхэм (атIэми, цIыхубзхэм) сыткIэ къацIыхунт? – Сэ Налшык сыкъикIащ. Фи районым и къуажэхэм налогхэр къызэрыхэкIыр къэспщытэу аращ, – жери жыжьэу къыщрегъажьэ, куэдым тепсэлъыхьурэ:
– Налог зыт фи къуажэдэсхэм я спискэхэм севгъэплъыт.
Тхылъхэр зэIепщIыкI.
– КIыщокъуэ Пщымахуэ и унагъуэр хэту слъагъуркъыми мыбы.
– Пщымахуэ зэрылIэрэ куэд щIащ.
– Iэгъу, и гуэныхь Тхьэм къыхуигъэгъу! Фыз, бын къыщIэнакъэ абы?
– КъыщIэнащ, тхьэ! КъуитI иIэщи, Къэбэрдейр ягъэву. Алим тхакIуэшхуэщ икIи къулыкъущIэшхуэщ. Адрейрщи. хэтыт абы и цIэр?
– Рэшидщ жаIэ.
– Аращ – Рэшидщ. Ари мылицэу хъуам я нэхъыщхьэу, дыгъуэгъуакIуэхэм я псэхэхыу жаIэ. Ауэ зэкъуэшитIри къалэм щопсэухэри.
– Абыхэм шыпхъу яIэкъэ? Я анэр псэукъэ?
– ЯIэщ, тхьэ. Хэт еджэри яшащ. Хэт йоджэри я анэм бгъэдэсщ. 102
мыхуэрэ-тIэ?
– ЩыкъуажэдэскIэ, адрейхэми хуэдэу, абыхэми налог щхьэ къате-
– ТщIэркъым.
– Пщымахуэ и къуэхэр зэрыкъулыкъущIэшхуэхэм щхьэкIэ. – зыгуэр и пащIэкIэ къыщIогуфIыкI.
– КъулыкъущIэхэм налог ямыту ара?
– Аракъым ар зэрыщытыр, – нэхъ зызыгъэнэхъыщхьэIуэ гуэр жьантIэм къыдопсэлъыкI. – Къуажэдэсхэм я спискэр дэ районым идогъэхь. Ди къуажэм налогыу къытехуэр ди жылэм дэсхэм къытрагуашэри, дэ къытхурагъэхьыж.
– Ауэ къуажэдэс псоми ятещIыхьауэ районым къыфтралъхьэ ахъшэ бжыгъэм щыщу уэ къыптехуэр, мобы техуэр тIэкIукIэ нэхъ мащIэ хъунутэкъэ, ар мыбдеж щIэсу хъуам къыфтегуэшамэ? – Хъунут, ауэ.
– КъызгурыIуащ иджы. Тхьэразэ къыфхухъу.
Рэшид тредзэри Шэджэм макIуэ. Абыи псалъэмакъыр зэрыщекIуэкIар апхуэдэ зыгуэрущ. Ауэ нэхъыщхьэр гурыIуэгъуэт. Пщымахуэ мыгъуэм и быным налог къыщIытрамылъхьэр зэкъуэшитIым я къулыкъущIагъэм фIэлIыкIхэу арагъэнт. Хабзэр хъумэным щIэбэну зи дуней гъащIэр къезыхьэкIым апхуэдэ хабзэншагъэ блэжьу къыпхуидэнт? КIыщокъуэ Куэз илъэс дапщэ хъуауэ налог имытами, а гъэхэм къриубыдэу а унагъуэм сыт хуэдиз ахъшэ ятын хуеями кърегъэлъытэри къокIуэж. И къуэшри и шыпхъухэри икIэщIыпIэкIэ къызэхуешэсыжри:
– Ди Быбэ ягъэтIысынущи, къедмыгъэлу хъунукъым. Мыпхуэдиз илъэс лъандэрэ налог имытауэ, мыпхуэдиз ахъшэ къытехуащ. Сэ быным сранэхъыжьщи, нэхъыбэр си пщэ дэслъхьэжащ. Адрей къэнар, щхьэж и Iуэху зэрыхуэщIам елъытауэ, фтезгуэшащи къызэхэфлъхьэ. Хьэуэ жыфIэрэ – ди анэр ягъэтIысынущ, – жери къыдалъхуахэм яреубыдылIэ. Мобыхэм сыт ящIэнт? Къэбэрдей псом щыцIэрыIуэу щыта КIыщокъуэ Пщымахуэ и къуитI уей-уей жезыгъэIэхэм я анэр налогыу къытралъхьэр имытурэ ягъэтIысащ къыхужаIэу зыхагъэIуэнт? Ар зы. Мыдрейуэ, зэдэлъху-зэшыпхъухэм я нэхъыжьым и унафэр унафэти.
Ахъшэ хъушэ зэхалъхьар иIыгъыу, мис иджы и фащэри щыгъыу, Рэшид къуажэ советым щыщIыхьэм, щIэсу хъуар къэщтауэ къыщолъэт. – Мы гъэм зым и жэми къыдэвмыху, и унащхьи къытевмых (апхуэдэхэри ящIэу щытащ). Налогыр къызытехьэлъэ нэхъ къулейсыз дыдэу ди къуажэм дэсхэм мыр ящхьэщыфтыкI. Сэ сы-КIыщокъуэ Рэшидщ. КъызжиIакъым жывмыIэж, мы ахъшэр здэмыкIуапхъэкIэ щывгъэкIуэдынщ е дяпэкIэ ди анэ Быбэрэ. Куэзрэ абы ипхъухэмрэ жылэм къытрагуашэ налогыр ящхьэщыфхынщи. НэгъуэщI зыгуэру икIи нэгъуэщI щIыпIэ деж дыщызэпсэлъэн хуей хъунщ. Узыншэу фыщыт!
– СыкъыщыщIэкIыжым сызэплъэкIыжати, мохэр мытIысыжауэ, сыным хуэдэу зэфIэтт, – жеIэри къыпогуфIыкI Рэшид.
Рэшид и фызыр лIы зэрыритауэ щытар
– Уи щхьэгъуса си шыпхъур лIы зэрептауэ щытар пщIэжрэ, Рэшид?
– Ахьей сщIэжрэ! Ауэ ар зэстар лIы къызэрыгуэкIтэкъым – цыджан баронт!.. 103
– Хэт и баронми, апхуэдэ дауэ пщIэ хъунт?.. Уи фызыр нэгъуэщI зыгуэрым епту. – ФыгушыIэ хъунщ, – жызоIэ сэ.
– Хьэуэ. ГушыIэ лъэпкъ хэлъкъым. Ауэ естыпатэкъым, зиунагъуэрэ! Си лэжьыгъэм ехьэлIауэ а бзаджагъэри къэзгъэсэбэпауэ арат. Таурыхъым и пэр умыщIэмэ, и кIэри пщIэркъым жаIэркъэ адыгэхэм? Ар зэрыщытарт-тIэ.
Зауэ нэужь илъэсхэм мэкъумэшыщIэхэм зэрыIэбэну яIэр вымрэ шымрэт. Шыр зауэм и зэранкIэ куэдкIэ нэхъ мащIэ хъуат. Сыт хуэдэ мащIэри гъуэтыгъуейкъэ? ЛъапIэ хъуркъэ? Цыджанхэр абыхэм къещэрт. Е езыхэм ядыгъурт. Е къуажэдэс IэбжьанэфIейхэм кърагъэдыгъуурэ ящэхурт. Цыджаныр – цыджанщ. КIэгъуасэмыщIщ. Нобэ ди къуажэм и гъунэгъуу щысамэ, ныжэбэ зрачу здэкIуэн жыхуэпIэр къэщIэгъуейщ. АтIэми, шы дыгъуа къащыIэрыхьам е къащыIэрыхьэнум деж. Ахэр хуэIэзэт шы дыгъуар гъэпщкIуным. КъыпхуэмыцIыхужыну зэрахъуэкIыфынут шыр – и теплъэкIи, хэлъа и хьэл-щэнкIи. ТхьэкIумагуэ, кIагуэ ящIынт. КъыфIэбгъэкIмэ, пщIэгъуалэр къарэу къыпхущIрагъэдзынт. Зыгуэр ирагъэфэнти, щхьэхынафэ, жьажьафэ къытрагъэуэнт. КIэщIу жыпIэмэ, ахэр а дыгъуэкIэм хуэIэзэт. Ауэ щыхъукIэ, ахэр къэбубыдын, къыщIэбгъэщын папщIэ, абыхэм нэхърэ унэхъIэзэжу, унэхъ бзаджэжу. КIыщокъуэ Рэшид ещхьу ущытын хуейт. Мыбдеж абы сыт хуэдэ Iэмалри къыщигъэсэбэпырт. Мис а Iэмалхэм ящыщ зыт и фызыр цыджан бароным зэрыритари.
Бахъсэн районым щыщ къуажэ гуэрым и колхоз шэщым зы жэщым шиплI щIадыгъукI. Ар, япэрауэ, мылъкушхуэт. КъимыдэкIэ, а хэщIыныгъэмкIэ колхозхэтхэм я Iэр паупщIат. Вэн-сэным и зэманти. Гузэвэгъуэр къызылъыса мэкъумэшыщIэхэр мылицэм я деж къожэхэ. УдынкIэ ягъэундэрэщхъуа шэщхъумэр щапхым, езыми удын зридзар адыгэбзэкIэ хъуэнауэ къыщохъу. Апхуэдэу щыщыткIэ, шыхэр зыдыгъуахэр е адыгэщ, е цыджанхэм адыги яхэтащ.
А Iуэхур куэдрэ кърихуэкIащ Рэшид. Абы ищIэрт адыгэхэм, къадыгъуу щытами, шы яIэ, зэрахуэ зэрымыхъунур. КъыщIадыгъури яшхыну зэрыармырар, атIэ цыджаным иращэн папщIэт. Арат КIыщокъуэ-мылицэр цыджанхэм япыщIауэ къыщIекIуэкIыр. ЯпыщIа къудейм къыщымынэу, япэхэм адыгэхэм урыс благъэ зэраIэхэу щытам ещхьу, абы цыджан ныбжьэгъухэр иIэт, ахэм я кIуэгъужэгъут. Апхуэдэ зэпыщIэныгъэм и сэбэпкIэ къагъуэтыжырт шы дыгъуахэр. Ауэ мо шиплIым я гъуэгум техьэгъуей хъуащ. Рэшид Iэмалрэ Iэзэгъуэу щыIэм йогупсыс. Абы игу къокIыж цыджанхэм я деж пщIэшхуэрэ фIэлIыкIышхуэрэ щызиIэ барон гуэрым и фыз дахэр зэрылIар. Абы и хьэдэщIэлъхьэми хэтакIэт ар. Ауэ и ныбжьэгъум и гуауэр щигъэпсынщIэн хуэдэу, аргуэру трегъазэ – и фадэкIи, ерыскъыкIи зэгъэпэщауэ. ЗэныбжьэгъуитIыр зэдефэ-зэдешхэу здэщысым:
– Мыпхуэдэу лIыгъабэу игъащIэкIэ ущысыну. ПIетIро? Зыгуэр къэшэжын хуейщ, – жи Рэшид.
– Ей си ныбжьэгъужь, а сэ сфIэкIуэдам хуэдэу фызыфIрэ дахэрэ дэнэ къипхыжын? – къотхьэусыхэ бароныр.
– А уи Розэ дунейм ехыжам фIагъкIи дахагъкIи пэпщIын сэ къыпхуэ-
– Упсэу! Ныбжьэгъу щIыжаIэр аращ. Ауэ.
– Зы ауэ хэткъым! А сэ къозгъэшэнур плъагъумэ.
– Дыдейхэр псори соцIыхури, апхуэдэ цыджан цIыхубз яхэту сщIэрзгъуэтынщ.
къым. 104
– Сэ къыпхуэзгъуэтар дыдейхэм ящыщщ: адыгэщ. Аркъудейкъым – си адэ къуэшым ипхъущ. Сэ сыкъыщыпцIыхур нобэ-ныжэбэкъым. Мор, сыщишыпхъукIэ, Iеин зэрыхуэмейм шэч къыщIытепхьэн щыIэу си гугъэкъым. И хьэл-щэнкIэщ жыхуэсIэр. Армыхъу и дахагъэр, и бжьыфIагъэр уи нэкIэ плъагъункъэ? Езыр икIи пшынауэ Iэзэу.
Сытми, зэныбжьэгъуитIыр зэгуроIуэри, я Iэхэр зэроубыдыж. КIыщокъуэм бароным хуигъэлъэгъуам хуэдэ, – уи фызуи, уи шыпхъуи, уи пхъууи ирехъу, – хьэхуу хэт къуитынт? Къыхуэнэжыр зи дахагъкIи, зи хьэл-щэнкIи узыблэмыхъуэпсыкIыну езым и щхьэм хуихъумэж и фызырати. Абы зрегъэгъэщIэращIэ, и пшынэри кърегъащтэри лIы иритыну ешэ. Пэжщ, Iуэхур зыIутыр, кърихуэкIыр зиIысыр и фыз щIалэ дахэм гурегъаIуэ. ЩIэгузэвэн зэрыщымыIэри, зыри къызэрыщымыщIынури жреIэ. Абы псори тэмэму зэпилъытат.
Рэшидрэ и щхьэгъусэ Къудей Зоерэ. Нартсанэ, 1957 гъэ.
Къыхуаша цIыхубзым къыIуплъа цыджаным и нэр апхуэдизкIэ къибыргъукIати, нэщIащэхэм къипкIыным хуэдизт. Дунейм ехыжа и фызыр зыхуэдар щыгъупщэжат.
– Уигу ирихьрэ, ПIетIро? – йоупщI цыджаным. Ауэ, и жьэр зэщIэна нэхъей, «нтIэ» къригъэкIыу, бароным и щхьэр ещI. – Абдеж къыщыдогъажьэри адэкIэ докIуэ-тIэ. Дэ ди хабзэмкIэ, пхъур лIы щраткIэ ар зышэм уасэ къыIах. Ахъшэ, Iэщ. Ауэ, уэри зэрыпщIэщи, адыгэхэми шыр фIыуэ долъагъу. АтIэми, мис мыпхуэдэ тхьэIухудхэр лIы щетткIэ, уасэу къеIытхыр шыщ.
– Мыбы щхьэкIэ шы дапщэ жыпIэн?
– Уэ дапщэкIэ арэзы ухъун?
– Дапщэ жыпIэми – сыкъикIуэтынукъым. Ухуеймэ, нобэ къыпхуэзгъэсынщ… 105
– Хьэуэ. Апхуэдэу уемыпIэщIэкI. Дэ ди хабзэхэм куэд пыщIащ. Сэ сыкIуэжу ди Iыхьлыхэм, ди благъэхэм хъыбар езгъэщIэн хуейщ.
– Ахэр арэзы мыхъумэ-щэ? – къогузавэ бароныр.
– Абы щхьэкIэ умыгузавэ. Фызышэм пыщIа псори си пщэм дызолъхьэ… Шы дапщэ жыпIащи. Ди зэныбжьэгъугъэм и хьэтыркIэ, уасэшхуи ныппэзубыдынкъым. ШиплI.
– Ший фызот!
– УемыпIэщIэкI. Укъытримыч бжесIакъэ?.. АпхуэдизкIи уи фэр итхынкъым… Мыри ди хабзэщ дэ: дипхъу лIы щетткIэ, абы щIалэ, хъыджэбз гъусэ худощI. Жэмхэгъасэщ абы зэреджэр. Фи фIэщ мыхъумэ, фыщIэупщIи къывжаIэнщ. Мес, мо си маршынэм исщ ди щIалищ. Ахэр, нысащIэм и гъусэу къэнэнурэ, мыбы щыIэнущ нэчыхьытххэр дыкъэкIуэху.
– Сыарэзыщ.
– Аргуэру уасэмкIэ тыдогъэзэжри. Ди шиплI зэрадыгъурэ. Махуищ хъуауэ аращ, – жеIэри шыхэр зыхуэдэми, ахэр зеями щыгъуазэ ещI бароныр. – Уэ ший уасэу къыдэптыну жоIэ. Апхуэдизи дыхуейкъым. Ди шиплIыр къытхубогъуэтыж. Ахэр зеяхэр махуищым къриубыдэу зэрыгузэвам, абыхэм зэрыхуэныкъуам пэлъыта щIыкIэу, шитI къыщIыбогъужри. Адрей тIур уэ къыпхуонэж. Ауэ, псом ящхьэрауэ, зэрыхуэдгъэфащэмкIэ, шыхэр къэзыдыгъуу къывэзыщар дыдейхэращи, ахэри къытхущIыбогъэщри. ДызэгурыIуа?
– Сыарэзыщ. Мы хэкум итыххэмэ, шыхэри къыфIэрыхьэжынщ. Ахэр къыдэзыщахэм я гъуэгуми фытетшэнщ.
– А псори зэфIэгъэкIыным сыт хуэдиз зэман ихьын? – ПщэдеймыщкIэ. Нэхъыбэ дыди махуищ зэхудипIалъэщ.
– ЕпIэщIэкI, ПIетIро! Иджыпсту вэн-сэным и чэзущ. Ар зы. ИтIанэ, къызжиIакъым жумыIэж, мо си шыпхъум и зы щхьэц налъэ хэхунщи. Мы хэкум цыджану исым фIы щIывэзгъэхынкъым. Мыри быдэу зыпхыгъэкI: и нэчыхьыр ямытхауэ, ди пхъум уекIуалIэ дэнэ къэна, IэпэкIэ уеIусэ хъунукъым. Ди адыгэ хабзэми шэрихьэтми аращ жаIэр. Уи фIэщ мыхъурэ – щIэупщIэ.
– Сыт жыпIэр? Уи псалъэм шэч къытесхьэу.
Арати, благъагъэкIэ зэбгъэдэувахэм я Iэхэр зэроубыдыж. Зи нысащIэм хуэпIащIэ бароным цыджану куейм къедзам исыр къызэщIеIэтэри. Рэшид хъыбар кърагъащIэ: нэчыхьытхыр фыкъакIуэ. Уасэри хьэзырщ. Дыгъухэри къыфхущIэдгъэщащ.
И шылъэм хъуаскIэр къыщIихыу къос КIыщокъуэр. Ауэ нэчыхьытх лъэпкъ и гъусэкъым. НысащIэм и анэшхэмкIэ и Iыхьлы дыдэ лIащ. Абы хуэщыгъуэныр зэфIэмыкIауэ фызышэ Iуэху къыдэпх хъунукъым.
– А щыгъуэныр сыт хуэдизкIэ екIуэкIыну?
– Илъэс. Нэхъ мащIэ дыди илъэс ныкъуэ.
– Сыпэплъэнущ!..
– Ахьей упэплъэн! Апхуэдэ бзылъхугъэ щхьэгъусэ пхуэхъуну пщIэмэ, абы уежьэу игъащIэкIэ ущыс хъуни, – жи Рэшид.
Бароным «ирита» и фызыр маршынэм ирегъэтIысхьэж. Жэмхэгъасэ щIалищыр шищым мэшэс, зырызыр Iэдэж ящIри, макIуэ-мэлъейхэ.
Зы «щыгъуэм» нэгъуэщI «щыгъуэ» къытехъуэурэ, пIалъэр ягъэIэпхъуэурэ екIуэкIмэ, цыджан бароныр игъащIэкIэ щысынт? Езыхэм ящыщ къешэжри.
– Мис абы я хьэгъуэлIыгъуэми екIуу сыщIыхэтар си ныбжьэгъу бароным иужькIи дызэрыхуеижынкIэ хъунур пщIэнукъым жысIэри арати. 106
упщI.
Сыщымыуауи къыщIэкIри. Ар Iэджэрэ къыздэIэпыкъуащ КъэрэшейШэрджэсым сыщыщыIами, мыбыи…
– Си щыкъухэм я пхъур. афIэкIа зэи лIы ептыжакъэ-тIэ? – со-
– Хьэуэ. Абырэ сэрэ дызэбгъэдэкIыжри. – жери тIэкIу нэщхъей къохъу си малъхъэгъуу щытар.
Рэшид и анэм инэралыр къызэрыпигъэлъар
– ПщIэжрэ, Рэшид, генералым и щхьэм шампанскэ птулъкIэшхуэмкIэ уеуэу зэшэзэпIэу къибудауэ зэрыщытар?
– Ар, дауи, сэ сощIэж. ГъэщIэгъуэныр уэри зэрыпщIэжращ.
– ИукIащ жытIэри дыбгъэгужьеищати, аращ щIэсщIэжыр.
– СыукIами, хуэфэщэпстэм, уэлэхьи. И тхьэкIумэр быдэу хуэсIуэнтIарэ пэткIэ.
– Тхьэ, Рэшид, уэри тIэкIу укъуаншэтэм. Дэ ди хабзэщ хьэщIэ къытхуэкIуамэ, абы бгъэдэдгъэсыну, пыдгъэлъыну бзылъхугъэ къыхуедджэу жыпIэри. Зи нэкIущхьитIым нурыр кърих цIыхубз дахэ цIыкIу Быбэ къэбгъэтIысри. Генералыр ебгъэхъуапсэри.
– А делэм жесIатэкъэ дыдейхэр фыфейхэм ещхькъым. Зыкъыпебгъэх, дахэу удэгушыIэ хъунущ цIыхубз къыпхуашам. Ауэ емыкIу, къемызэгъ жепIэ хъунукъым. ЦIыхум ялъагъуу IэпэкIэ уеIусэнщи. Сэ, сщIэртэкъэ цIыхум ямылъагъуу ар ди Быбэ зэрытемыплъэнур? ЦIыхубзым и дэлъхухэм, и благъэхэм пхуагъэгъунукъым. Къоуэу зэшэзэпIэу уаукIыпэнкIэ тIэу еплъынхэкъым жесIатэкъэ? АрщхьэкIэ мыжьыкъ ефам. Уи шыпхъур пшынэ еуэу, уэрэ сэрэ дыкъафэу дыздытетым, соплъэри, ди Быбэ цIыкIур къыщылъэтауэ, модрей дуракри къэтэджауэ ар зэщIиубыдэу солъагъу. Щыгъэт! – жысIэурэ сокIийри – дэнэт! Мобы ирегъэлей. Уи анэр, атIэми, ди Быбэ хуэдэр ягъэукIытэу уигу техуэнт? Арати. птулъкIэр къызощтэри.
– Ар къыпIэщIэукIамэ, дауэ хъунут? УагъэтIысынутэкъэ?
– Мо делэм щхьэкIи? СыукIыпауэ щытауи сощIри, къэбгъэхъужу бгъэтIысыну хуэфащэт абы езым. АфIэкIа акъылрэ нэмысрэ зыхэмылъыр, хабзи-бзыпхъи зымыщIэр.
– Абы иужькIэ фызэныбжьэгъужа-тIэ? – сыщIоупщIэ.
– Iау, зэбий дыхъуа уи гугъэ-тIэ? Уэлэхьи, икIи дызэныбжьэгъужащи, зэрыкъуэншамкIи зыкъиумысыжри. Ди ныбжьэгъу къомри куэдрэ дригушыIэжам абы. Апхуэдэ Iэджэ дыхэхуэрт, псэхэпылъхьэпIи дихуэрти, зытедгъэужырт, дигухэр къызэрыгъуэтыжын папщIэ. ГушыIэри ауанхэри ди мыжагъуэу щытащ. Апхуэдэт ди лэжьыгъэр.
ДыгъуакIуэхэм я ныбжьэгъур Рэшид зэригъэныбжьэгъуар
– А фи лэжьыгъэр зэревгъэкIуэкIхэмкIэ къыфхуэмыарэзыхэри щыIэт, Рэшид, – зэблагъэу щытаитIым си псалъи яхызолъхьэ.
– Уэлэхьи, щыIэ хъунтэм. Псори арэзы пхуэщIын?.. 107
цIэри.
– Ди къуажэдэсхэми яхэтт къыпхуэшхыдэ. ДыгъуэгъуакIуэхэр, гъэпцIакIуэхэр вгъэныбжьэгъуу, нэфI-ней зефхьэу жаIэрт.
– НэфI-ней зетхьар пцIыщ. Ауэ дызэщэ дыгъуакIуэхэм, бзаджащIэхэм ящыщ гуэрхэр IупэфIэгъу къэтщIу щытар пэжщ. Арыншауэ хъунутэкъым. Хабзэншагъэ зыщIэхэр мылицэ къудейкIэ къыпхуэубыдынукъым – абыхэм уи цIыху яхэбутIыпщхьэфмэ. Ар зэщхьыр пщIэрэ? Зи кIуэцIыр узыр гын ебгъафэу узыр къебгъэкъута хуэдэщ. – Хущхъуэм и пIэкIэ гын. А гыныр фи цIыхуращ…
– Тэмэм. Ныджэм къытридза бдзэжьейуэ, мис а гыным и сэбэпкIэ узыр и кIуэцIымкIэ къыщыкъутэрти.
– Ди къуажэ Iэшэ цIэрыIуэри апхуэдэ гыну уиIар пэж-тIэ?
Зи гугъу сщIы Iэшэр хэтми къищIащи: – Уэлэхьи, пэжтэм! – жи.
– Ар езыр гъэтIысын хуейт, зиунагъуэрэ, фэ ар.
– Ахьей хуейт! Ауэ а зыр дгъэтIысмэ, абы и сэбэпкIэ къэдубыду щыта къомыр нэхъ гъэтIысыгъуей хъунут. Армыхъуамэ уэр нэхърэ нэхъыфIу сщIэрт сэ а Iэшэр зиIысыр.
– Абы сэри сыкъигъапцIэ пэтащ. Си адэ къуэшым и къуэр къигъап-
– ЛIот къывищIар? Си деж фынакIуэу хъыбар сывгъэщIамэ.
– Япэрауэ, абы щыгъуэ сэ сыщIалэжь цIыкIут. А уи ныбжьэгъум и зэранкIэ кIэртIоф къэпитI уасэр зыфIахьа си къуэшым мылицэм яхуэтхьэусыхэну, мор яригъэгъэтIысынкIэ игъэшынэу щыхуежьэм, абы къыджиIар пщIэрэ? Фи ней къысщыхуэ! ФыкIуи фытхьэусыхэ! Ауэ, къызжиIакъым жывмыIэж, фыкIуэми, фыщIегъуэжынщ – фыкъэкIуэжынкъым: си ныбжьэгъу КIыщокъууфым фыщIидзэнщи. А уи адэ сондэджэрри езгъэгъэтIысынщ, – арати, си къуэшыр езым уи цIэмкIэ къигъэшынэри.
– Дауэт жыпIа зэрыхъуар?
Зэрыхъуарат. Ди адэ къуэш нэхъыжь дыдэм, ди къуажэ Iэшэм яригъэгъэтIысыну дызэригъэшынам былымыфэ цIынэ къищэхуу, ар фэкъупхъэкIэ икъуурэ е пщIантIэм щиубгъурэ фIэрыукIэ цIыкIухэмкIэ щIым трикъуэурэ игъэгъурт. НэхъыфIыр, ауэ нэхъ пэщэщэхыр япэрат. Уэлбанэ къэхъумэ, фэ къуар гъущапIэ щIэбгъэувэ хъурт. Фэр гъуа нэужь, ар вакъапхъэурэ ибзырт. Хьэблэм е бэзэрым щищэрти, абы къыхащIыкIырт мэкъумэшыщIэм ямыIэнкIэ Iэмал зимыIэ гуэншэрыкъыр. Арат ди адэ къуэшым сондэджэр къыщIыфIащыр.
– Ар захуэт, Рэшид? Мы дунейм зы тыкуэн щыбгъуэтынтэкъым вакъапхъэ е гуэншэрыкъ щащэу. ИтIани си адэ къуэшыр вгъэпсэуртэкъым цIыхум ямыIэу мыхъуну гуэншэрыкъыр. вакъэр къызыхащIыкIын вакъапхъэр зэрищэм щхьэкIэ. Гуэншэрыкъ жыхуаIэр пщIэрэ уэ?
– Iау, ахьей сщIэрэ! Сэ гуэншэрыкъыу згъэлэжьам хуэдиз.
– ИтIани си адэ къуэшыр къефхуэкIырт.
– АбыкIэ къуаншэр мылицэратэкъым, Елгъэр и къуэ. Мылицэм къыхуащI унафэр игъэзащIэу, ягъэува хабзэр хъумэным кIэлъыплъу аращ. ПцIы щхьэ упсын хуей, ди Iуэхуми егъэлеиныгъэ къыщыхэхуэ щыIэт. Ар зы. ИтIанэ, мылицэ псори мылицэкъым. Абыхэми яхэтщ пыIэр къэхь жыпIамэ, щхьэр къыпхуэзыхьыну хьэзырхэри. IэбжьанэфIейхэри. Сыт пщIэн, мэлищэ щIакъуэншэкъым, жи…
– Ди къуажэгъу Iэшэм хуэдэ хьэрэмышххэм ныбжьэгъу зыхуэзыщIхэри…
– Мыбдеж, зэрыжаIэу, зи хадэм мывэ ибдзэр сэрагъэнщ, – и нэ зэв- 108
хэр къысхуегъэцIу Рэшид. – ЛIот жыпIа а си ныбжьэгъум апхуэдизу къывищIар?
– Зи гугъу сщIа а ди адэ къуэшым и къуэмрэ сэрэ гу цIыкIукIэ кIэртIоф къэпитI бэзэрым къыдегъашэ. Сэри дыдейуэ кIэртIоф пэгунитI къызолъхьэ. Шыхъуэфэпс дыкъызэпрыкIын щхьэкIэ, дэ гъуэгу лей ткIууэ КъуэшыркъуейкIэ дыкъекIуэкIын хуейщ. Ди адэ къуэшыр лъэс лъагъуэмкIэ къуэ куум къыдэкIынурэ, нэхъ гъуэгу кIэщIымкIэ къэкIуэнути.
Бэзэрым дыкъэсри кIэртIофыр тщащ. Доплъэри зэрызехьэшхуэу зэхэт гупыр къыдолъагъу. Дабгъэдыхьэмэ, псори къызэпщIэкIар уи ныбжьэгъу Iэшэмрэ абы и гъуситI-щымрэщ. «КъакIуэ, Бий, ахъшэ къозгъэхьэхунщ», – жери къогуо Iэшэр.
– Япэ щIыкIэ кърагъэхь хуэдэу ящIри, итIанэ псори фIахь. Аракъэ?
– Аращ. Ар дэнэ щыпщIэрэ уэ?
– Апхуэдэ куэд тщIэрт дэ, Елгъэр и къуэ.
– ИтIани мо аферистхэр вгъэтIысыртэкъым.
– Ауэ сытми дгъэтIысрэт!
– НтIэ, ди къуажэ Iэшэр махуэ къэс тетти бэзэрым.
– Ар бдзэжьейр къызэрагъапцIэу къызэраубыд. приманкэ жыхуаIэр пщIэрэ? Апхуэдэу диIэт. Абы къепщIэкIырт дыгъуэгъуакIуэу, бзаджэнаджэу куэд. Мис ахэр е къыдигъэубыдырт, е абыхэм я гъуэгум дытришэрти. Уэ Iуэхур зытепщIыхьыр кIэртIоф къэпитI уасэращ.
– Си анэнэпIэсым сыщымышынамэ, си пэгунитI уасэри дигъэкIуэнут – Ей Елгъэр и къуэ, ущIалэщ уэ. А Iуэхухэм я зехьэкIэми ущыгъуазэкъым. Уэ къохьэлъэкIыр, ари мылъку пэтми, фи кIэртIофыр псыхэкIуадэ зэрыхъуаращ. ДыщIэбгъэкъуаншэри ди приманкэр. мо Iэшэр зэрыдмыгъэтIысырат. Адрей къомым я гугъу умыщIи, а аферистхэм куэд ягъэгуIэрт: гузэвэгъуэкIэ ящэжа мэлри, жэмыжь закъуэм къыщIахари щыфIахь щыIэт. Мис апхуэдэхэр къэдубыдынымкIэ мо ди къуажэгъур къыддэIэпыкъурт. Абы щхьэкIэ езы бзаджэнаджэми зыгуэрхэр худэдмычыхыу хъуртэкъым. ИщIэр тщIэурэ хабзэншагъэ щедгъэлэжьи щыIэт. Арыншамэ, а ди ныбжьэгъум и ныбжьэгъухэм я дзыхь кърагъэзынутэкъым. ИтIанэ дэркIэ мохэр къэубыдыгъуей хъурт. Къыщытхуэмыубыдыххи къыхэкIырт. Арат дыгъуакIуэхэм я ныбжьэгъухэр сэри Iэмалыншагъэ IуэхукIэ згъэныбжьэгъун хуей щIэхъур.
абы…
Узэсэр сэгъейщ
– Дэри ди ныбжьэгъуа ХьэпIытIи апхуэдэут-тIэ зэрыбгъэныбжьэ-
– Хэт жыпIа? И унэцIэр къэзгъэщIэжыт.
– ХьэпIытIэр дэ дызэреджэрат, – жызоIэри и цIэ-унэцIэр къызогъуар?
гъэщIэж.
– А-а, а Iэпэлъапашхэ гъуамэра жыхуэпIэр? Ар уэ дауэ ныбжьэгъу зэрыпхуэхъуар? ПщIэгъуалэм тес иц къыкIэропщIэ, жи. Ар ущиныбжьэгъуакIэ.
– Хьэуэ, хьэуэ! И зыц къыскIэрыпщIакъым. Ар ди ныбжьэгъу спортсмен гуэрым я унэкъуэщт. Абы и гъусэу ди редакцэм къыщIыхьэри. ИтIанэ езыр и къуэш ди ныбжьэгъум нэхърэ нэхъыбэрэ къыткIэлъыкIуэ, Iэни дыздэщыс хъуащ. Мис абы уи хъыбар куэд дригъэдаIуэрт. 109
– Ар си ныбжьэгъуакъым. Абы укъигъэпэжынутэкъым.
– ДыгъуэгъуакIуэ укъэзыгъэпэжынт сымылъагъужар! – си псэлъэгъур ауан сщIы щIыкIэу, къызжьэдоху. Ар и гуапэ мыхъуауэ:
– Ущоуэ, си къуажэгъу. ДыгъуакIуэу хъуар цIыху кIуэдауэ убжмэ, игъащIэкIэ гъуэгу тэмэм техьэжыну уащымыгугъмэ, ахэр къыщIэбубыдыни щIэбгъэтIысыни щыIэкъым – зэтеукIэн хуейуэ аращ. Ауэ абыхэми къахокI, адыгэбзэкIэ жыпIэмэ, тобэ къэзыхьыжу къэзыгъэзэжхэри.
– Щэм – зы е миным – зы.
– Арауи босын! А зыр зыгуэрым и къуэщ. И къуэшщ. И дэлъхущ. И щхьэгъусэщ. ЦIыхум зы псэ фIэкIа зэрыIумытым ещхьу, дэтхэнэри зыщ. Iэмал иIэххэмэ, а зым щIэбэнын, ар къегъэлын хуейщ. Сыт щхьэкIэ жыпIэмэ. Фэ фи ныбжьэгъуа, сэри си ныбжьэгъуауэ къывжезыIэу щхьэр зыгъэуза а брамтэ щIалэ закъуэрат абы и анэ тхьэмыщкIэм быну иIэр. Гъыуэ, пыхьэу сыт хуэдизрэ къытхуэкIуэрэт зи лIыр зауэм хэкIуэда а фызабэр? Мы зэм къэвутIыпщыж. Сымаджэу сыкъыхэнэмэ, псы кIрушкIэ къызэзытын, сылIэмэ, хьэдэ къуаншэ сымыхъуу къыскIэлъыплъын сиIэкъым, жиIэурэ къытхуэгъыу къэтIысырти. А фи ХьэпIытIэр фэ къыщыфцIыхуар иджы щхьэкIэ, щIалэжь цIыкIу жыпиIэбэуи куэдрэ къытIэрыхьащ дэ. И адэм хуэдэу сеущийрт, сешхыдэрт. СыщыхущIэуи щыIэт. Дапщэрэ сыкъигъэгугъа абы дяпэкIэ мыIэбэжыну, и анэр гуIэу къыщIимыгъэпхъуэну? АрщхьэкIэ узэсэр сэгъейщ, жи. Зэи сыкъигъэпэжакъым.
– Сэри сыкъигъэпэжатэкъым абы, – сыкъыпогуфIыкI.
– Уэри лIот къуищIар? Фи ныбжьэгъуауи жоIэ.
– Буфетуи мыбуфету, ауэ шхапIэшхуэ гуэрым пэгъунэгъуу лы игъажьэу, псы, пивэ ищэу, дзыхь зыхуебгъэщIмэ, нэхъ гуащIэIуи къызыкъуихыу лажьэрт ар. Сыкъыщилъагъум, и къуэшыжь кIуэдауэ къигъуэтыжа нэхъей, къысщогуфIыкI. Тхуигъэжьа мэлылыр тфIэIэфIти, дыщотхъу.
– Къэрэшей мэл фIыцIэщи аращ и лыр щIэIэфIыр. – жи.
– ЗинэкIэ къалъхуа, фэ къэрэшей мэлхэмкIэ зывогъэтхъэж. Дэ хэкIэмэл хужьыжьхэм дывогъэукI, – жызоIэри сыдогушыIэ.
– Фыхуеймэ, фэри мэлыбгъуэ зырыз къыфхуэзгъуэтынщ, – жи.
– Муслъымэным фIигъэжауи?
– НтIэ, джаурхэм фIагъэжа сшхын уфIэщIрэ?!
– Апхуэдэу уэ пшхар кхъуэл пхуэхъуащэрэт! А узэрыса лъэхъуэщми хъысапыл щумышхауэ жыпIэнщ иджы, – ауан сощI мор.
– Ар Iэмалыншагъэти аращ. Абы гуэныхь пылъкъым. Иджы ди анэм хъысапыл зицIэ ди унэ щызэригъакIуэркъым.
– Абы и фIыгъэ дэри къыдэкIынущ-тIэ. Дапщэщ дынакIуэ хъун?
– Пщэдей си щысыгъуэщи фынакIуэ. Хьэзыру фынрихьэлIэнщ.
Си цIыхугъэр маршынэкIэ къыIуолъадэри, Брамтэм дызэпрож. Дыдыхьэрэ сыплъэмэ, бжыхьым еупцIэкIащ мэлыфэ фIыцIэ. Жыг къудамэм кIэрыщIащ зы мэлыбгъуэ.
– Дэнэ щыIэ етIуанэр?
– Уэли, си анэм зыгуэрым ирищэжам.
– Щхьэр богъэуз, дыкъэбгъэпцIауэ аращ.
– Iагъ, ар дауэ жыпIэрэ? Уэрэ сэрэ Iэджэ щIауэ дызэрыцIыхуми, мы уи гъусэм сытыфэ къызиплъын? Феуэ, мэлышхуэ дыдэщ, фщэхуи тIу ифщIыкIыжынщ. Хьэуэ жыпIэрэ, мыр уи ныбжьэгъум ети, сэ иужькIэ уэ къыпхуэзгъуэтыжынщ.
– Уа ХьэпIытIэ, мы къэрэшей мэл фIыцIэм и лыр сыту плъыжь хуэдэ? Мымэл хьэрэму пIэрэ мыр? 110
– ЖыпIэр сыт, зиунагъуэрэ?! Апхуэдэ емыкIу, гуэныхь къэсхьыну. – уафэм сабэ дрепхъей. ДокIуейри къохыж Къэрэшейм нэс къришу езым и IэкIэ фIигъэжауэ. Сэ нэхъ Iеижу гурыщхъуэ сощI:
– Сыт щхьэкIэ, муслъымэным фIигъэжауэ жыпIатэкъэ?
– Сэ сымуслъымэнкъэ?! – къолъ мор.
– А уэ зэхэпщIыхьу щытауэ къытхуэпIуэтэжахэм яужькIэ, уэ пхуэдэ – Уа, а къомыр илъкъым абы! ЖысIэр уи фIэщ мыхъумэ, мес, мэлымуслъымэн сыхулIэ.
фэр мобдей фIэлъщ…
– ЕтIуанэр-щэ?
– Сыт етIуанэ?
– Уи анэм ищэжауэ жыхуэпIэ етIуанэ мэлым и фэр?.
– Уэли, фэ сэ слъагъухэр фымымэлщэху – фыревизормэ. Фыхуэмеймэ, фыхэзгъэзыхьыркъым. Сэ мыр здэсхьын къэзгъуэтынщ.
– Къэбгъуэтагъэххэщ: мис а дыгъуасэ дыщыбгъэшхам деж пшэнщи. А дыбгъэшхари мыпхуэдэт?
Къэрэшейм къисшырти…
– Щыщыпст, уэлэхьи! – зыкъеумысыж. – Си маршынэ багажым ису Къришар пэжт зинэкIэ къалъхуам. Ауэ иужькIэ, ауан дыкъищIурэ зыкъызэриумысыжамкIэ, мо нэпсей бзаджэм – нэхъыбэ зэуэ къишэн мурадкIэ, багажникым куэдыIуэ къригуэри, мэл тхьэмыщкIэхэр хуабэм ириукIыхьати…
– НтIэ, апхуэдиз гъуэгуанэ зэпысчауэ, апхуэдиз ахъшэрэ гугъуехьрэ тезгъэкIуэдауэ. Гаишникхэм страудар-щэ? А къомыр дауэт зэрыхыфIэздзэжынур?.. – А, щIыкъатиблкIэ щIэлъэдэн жысIэнути, усфIэтхьэмыщкIэщ. ХьэрэмылкIэ дыбгъашхэу.
– Фызгъэшхамэ, фигъэлIа? Мис, фыпсэущ. Абыхэм я псэр хэкIа къудейми арат, ахэр сыпIащIэ-сытхъытхъыу щыфIэзгъэжыжам.
– Уи мэл хьэрэмхэм къащIэпхар хьэрэм пхухъу бжесIэми, пхуэфащэщ. – дунейм тет бзаджэр тызотхъуэ.
– Сэ жысIам укъытехуакъэ? Ар, и анэм и хьэтыркIэ, сэ къызэрезгъэла къомым яужькIи сыкъигъэпэжыртэкъыми, аратэкъэ и Iуэхур судым щIынэзгъэсар?.. Япэхэм жыпиIэбэу, бэзэрым тетхэм зыгуэрхэр къафIидыгъуу щытамэ, иужьым ди адыгэ напэр апхуэдизкIэ трихати. ПфIэгуэныхь хъункIи, пщIэ хуэпщIынкIи дуней Iэмал иIэтэкъым.
– Уэли, угъэщIэгъуэным, Рэшид, уэ. ДыгъуэгъуакIуэм пщIэ хуэпщIыну хуэфащэ?
– Iагъ, жыпIэр сыт? Ар яжедмыIэми, абыхэми яхэтт зи лIыгъэмкIэ, зи губзыгъагъэмрэ бзаджагъэмкIэ пщIэ яхуэпщIыну къэзылэжьхэр. Ахъшэ, дыщэ хъумапIэ банкышхуэхэм, тыкуэнышхуэхэм епкуу ахэр къэпхъунщIэфын жыхуэпIэр Iуэху джэгукъым. Апхуэдэхэр икIи сытым хуэдэу къэубыдыгъуей. Къытхуэмыубыдыххэхэри щыIэт. И анэр сфIэгуэныхь хъууэрэ къызэрезгъэлу щытам щхьэкIэ сриныбжьэгъуу жызыIэурэ зыкъыфхуэзыгъэлIу фи гъуса а фи ныбжьэгъу дыгъуакIуэ мылъхуэсым хуэдэтэкъым банкхэм, тыкуэнхэм зезыпщытыфхэр.
– Уэ хьэм ебгъэхьми, езы ХьэпIытIэ хуабжьу къыпхуэарэзыуэ, уи цIыхуфIагъымрэ уи Iэзагъымрэ щхьэкIэ къыпщытхъуу щытащ. – СыхулIэ абы и щытхъум! Ар цIыхут? ЛIыгъэ иIэмэ, зэрызагъэпскI щIагъщIэлъ я фэм илъым фIэкIа къахуимыгъанэу ихъунщIэнт Налшык 111
курортым къэкIуа ди цIыхубз хьэщIитIыр? Ди напэр трихат, зиунагъуэрэ!..
– Ар уэ къызэрыбубыдам теухуауэ дэ къыджиIэжырт.
– Фэ къывжиIэжар сэ сщIэркъым. Ауэ зэрыщытар мыращ.
Налшык курортым цIыхушхуэ къокIуалIэ-тIэ. Ауэ, ди жагъуэ зэрыхъущи, ди хьэщIэхэм зыщагъэхъуж, зыщагъэпсэху унэхэр куэдрэ яхъунщIэ. Псом хуэмыдэу лей зылъысыр цIыхубзхэращ: ахэр дэнэ дежи щахъунщIэрт. Ауэ езыхэри Iущ хъуртэкъым: курортым къедза жылагъуэхэм щыпсэу щIалэ бзаджэхэм тыншу зыкърагъэгъапцIэрт. Рэшид сэрэ ди цIыхугъэ ХьэпIытIэ пащIапцIэ, щхьэ къуацэ хъужауэ щIалэ къекIужьти, цIыхубз къыдэхьэхынкIи Iэзэт. Ауэ ар дэтхэнэ зы бзылъхугъэмкIи арэзы хъухэм ящыщтэкъым – зыхуейр нэхъыфIу хуэпахэм икIи дыщэхэкIхэмкIэ зэщIэблахэм ящыщт. Апхуэдэхэр къыфIигъанэу и хъым къригъэхутэн папщIэ дэIэпыкъуэгъуи иIэт: культмассэ лэжьыгъэ жыхуаIэр зи пщэ дэлъ пшынауэ щIалэшхуэр и цIыхугъэт. Мис ар фIыуэ щыгъуазэт хэт сыт хуэдэу хуэпауэ, хьэпшып лъапIэхэмкIэ нэхъ зэщIэузэдауэ пщыхьэщхьэкIэрэ нэгузыужьыпIэхэм къекIуалIэми.
Дэлэлым и фIыгъэкIэ ХьэпIытIэ нэ зрищам дахэ дыдэкIи, щIалэ дыдэкIи уеджэнтэкъым. Ауэ дахагъэрэ щIалагъэкIэ къыдимыхьэхыфынур и зыхуэпэкIэмкIэ, бгъэдэлъ къулеигъэмкIэ, и зыщIыкIэхэмкIэ къызэрихьыфынум шэч къытезымыхьэ гуэрт. ХьэпIытIэ зыхуеиххэр апхуэдэти. Ауэ мо щIалэ бзаджэм ищIэрт уэри тIу ухъумэ, уи мыгъуэхэри тIу хъумэ, нэхъ гурыщхъуэншэу уи мурадым уи Iэр нэхъ зэрыпхутегъэхуэнур.
Ныбжьэгъу гъусэ ещI. КультмассэмкIэ командирыр къэзыубыда бзаджитIыр санаторэ нэгузыужьыпIэхэм щIэх-щIэхыурэ къыщыхутэ мэхъу. Къыдахьэха бзылъхугъитIыр къагъафэ, ядогушыIэхэр. Ауэрэ махуэкIи къыдашурэ я нэгу зрагъэужь. ЗыщIыпIэхэм щIашэурэ ягъэхьэщIэ.
Мис иджы хъунщ дызэрыфтехьэулеяри, фтедгъэкIуэдари, фыкъызэрыдгъэIэсари щыжаIэм, зыкъызэжьэдакъуэж. ЩауитIыр зэщIэхуэпыкIауэ я мыгъуэхэм къахуоблагъэ:
– Ди Театр щхъуантIэм пщыхьэщхьэ концерт бэлыхь щыIэнущ. Москва къикIа артист цIэрыIуэхэр къэкIуащ. Мис, билетиплI диIэщ. Зывгъэхьэзыр. ЗывгъэщIэращIэ. Нэхъ пасэу дежьэнщи, псыхъуэмкIэ дыдыхьэнщ. Шампанскэ щIыIэ дыкъефэу, тIэкIуи зыдгъэпскIыурэ дыщысынщ. ИтIанэ «Эльбрус» ресторанымкIэ дыщIыхьэнщи, дышхэху-сытыху зэманри къэсынщи… Рестораным укъыщIэбэкъукIмэ, театрым ущIобакъуэри…
– Ауэ къыджефIакъым жывмыIэж, хъыджэбз цIыкIухэ, гъэмахуэщ жыпIэ щхьэкIэ, фызэрыщыгъуазэщи, театрыр псым, мэзым пэгъунэгъущ. Пщыхьэщхьэр щIыIэтыIэщ. Зыщывдзэн, фи плIэм ивдзэн гуэрхэри къыздэфщтэ.
– Хуабэрэ бейрэ я зэран къокIынкъым жаIэ дыдейхэм.
– Хуабжьу акъылышхуэ зыхэлъщ, – жаIэри, цIыхубзитIым я беягъэ псомкIи загъэщIэращIэ, зэрымыпIыщIэнухэми зыхуагъэхьэзыр. – Жыжьи дыкIуэнкъым. Псыхъуэм дыкъыдэкIыжмэ, дымыпIащIэурэ ресторанри театрри зэщIэдгъэхьэн хуэдэу. Фыарэзы, хъыджэбз цIыкIухэ?
– КъытхуэфщI ди унафэщ, щIалэ цIыкIухэ!
«ЩIалэ цIыкIухэм» псори яубзыхуа щIыкIэт. ШхапIэм щыблэкIхэм бащырбитI – аркъэ (лIы фадэу), шампанскэ (бзылъхугъэхэм щхьэкIэ) къащэху, IэфIыкIэ гуэрхэри къащтэ. Псыхъуэм дохьэхэр. Мэз лъапэм къыщагъэхьэзыра тIысыпIэм кIуэнухэти: 112
– Фыхуеймэ, фитхынщ. Хьэуэ жыфIэрэ, фи вакъэхэр зылъывгъэпкIи. – щIалитIым загъэнэмысыфIэ. – Жылэр къытIурыплъыхьу мывэ гъурым дытес нэхърэ, мо мэз лъапэ удзыпцIэ дахэм дыхэсу.
ПлIыри псым зэпрокI. ЩIалитIым тIысыпIэ къалъыхъуэ хуэдэурэ заплъыхь. ИкIи «къагъуэт»:
– Мес, дэ тхуагъэхьэзырам хуэдэу, тIысыпIэ дэгъуэ.
Мэзым тIэкIу хохьэхэри:
– Япэ щIыкIэ зыдгъэщIыIэтыIэн хьэмэрэ?..
– Япэ щIыкIэ зыгуэр деIубу псым зыхэддзэн?
– ФызэрегуакIуэщ, щIалэ цIыкIухэ! Дэ дыхьэщIэщ.
Ерыскъыр япэ ирагъэщ. Мэхъуахъуэхэр. Я мурадхэр къайхъулIэну тхьэ йолъэIухэр. МакIуэри загъэпскI. КъыхокIыжхэри я тхьэрыкъуэф Iэнэм бгъэдотIысхьэж. Хъуэхъу. ГушыIэ. Куэзыр джэгу. Псори дэгъуэу йокIуэкI. Псым къыхэкIыжауэ дыгъэ зрагъэури пшахъуэм хэсхэщ.
– КIуэт, Мишэ, тутынымрэ зажигалкэмрэ къэхьыт. – Хъунщ, кхъыIэ, Петя! Хъыджэбз цIыкIухэр Iугъуэм ебгъэукIыу.
– Щхьэгъубжэр Iутхынщ, – къогушыIэ Петя – ХьэпIытIэ. Псори зэщIодыхьэшхэ. ФIэмыфI-фIэмыфI хуэдэурэ, Мишэр IуокI. Мыдрей щым псым зыхадзэж – зэраубзыхуам тету йокIуэкI псори.
– Тутыныхьэ кIуам зыкъигъэгувэ хуэдэ…
– НэгъуэщI Iуэху гуэри иIэ хъунщ, – цIыхубзитIым я зыр къыпогуфIыкI.
– А жыхуэпIэр тутыныхьэ дымыгъэкIуами, гуэныхь къэтхьати, – Петя- ХьэпIытIэ гушыIэм гушыIэкIэ поджэж. Мор къэтщи-къэтщ.
– ИщIэр сыту пIэрэ? Сыплъэнти, – ХьэпIытIэ мэз лъапэм хохьэри. Дэсудани, хъыджэбз цIыкIухэ!..
Ер зи унэм ихьа цIыхубзитIым къащыщIар къащыгурыIуар я тIысыпIэм ягъэзэжа нэужьщ: IэпэкIэ узэIусэн щылъыжтэкъым:
– Я IэпапIэм и лъэужь къамыгъэнэн щхьэкIэ, фадэ ныкъуэфыр зэрыта абджхэри, тхылъымпIэ стэчанхэри, IэфIыкIэ ныкъуэшххэри… Псори зэщIакъуат. Ахэр зэпыту укIуэт, цIыхубзитIыр пцIанэ пэлъытэу губгъуэм къинащи, гъуэгхэ фIэкIа, ящIэнур ящIэркъым. Псыхъуэм къыдэкIыжыни мэукIытэхэри.
ЕтIуанэ махуэм, хьэ гъэсахэри ди гъусэу, дэ щIэтщыкIа мэзым жэщ хъуху гъуэгыу щIэсхэри, пшапэр щызэхэуэм я санаторэм екIуэлIэжахэщ. Дэ тщIэнур тщIэркъым. Лъэужьым дытезышэн фIэгъэнапIэ лъэпкъ дгъуэтыркъым. Зи напэр текIа цIыхубзитIыр зыр Москва, адрейр Киев къикIащ: къулыкъущIэ фызхэщ. Абыхэм ягъэзэжмэ, ялIхэм жраIэнур дэ тщIэрэ? Ауэ фэфI къызэрыдамыплъынум, республикэ псом фIы къызэрытхужамыIэнум шэч хэлъкъым. Аращи, жэщи махуи гъуэлъ сиIэкъым. Си лэжьакIуэхэми я фэр изох. ЦIыхубзитIым жаIэхэм седэIуа, псори гупсэхуу зэпэслъыта нэужь, культмассовикыр блыным изоIулI. Мохэр зыхуэдэр, щицIыхур къыжьэдэсшын папщIэ, си фэм дэкIами, езым и фэм исхами ущIэмыупщIэ.
Сытми, фи ХьэпIытIэм и лъэужьым дытохьэ. Ауэ занщIэу дубыдыркъым. ДгъэтIысын и пэкIэ цIыхубзитIым я хьэпшыпыр къэдгъуэтыжыным тыдощIыхь. Армыхъу ахэр гъэтIысыгъуей хъунутэкъым – дыгъуакIуэхэмрэ зыфIадыгъуахэмрэ зэтшалIэмэ, зэфIэкIат. АрщхьэкIэ, къытызогъэзэжри, ахэр ягъэтIыскIэ мыдрей тIум сыт я фейдэт? Я хьэпшыпыр яфIэкIуэдамэ…
Аращи, ХьэпIытIэм (адрей етIуанэр массовикым ицIыхуртэкъым) 113
зы сыхьэт сытеплъэкъукIыркъым – и ужьым ситу къызокIухь. «Си ныбжьэгъущи», сыкъимыцIыхун щхьэкIэ, къэзмыгъэсэбэп Iэмал къэзгъанэркъым…
– Езы ХьэпIытIи тхьэ къызэрытхуиIуэрат уи макъыр зэхихыхукIэ уи фэмкIэ укъимыцIыхужауэ. Армыхъу, жиIэрт, тIури стадион къэувыIэпIэм деж зы автобусым дыкъыщитIысхьат.
– Пэжщ. А махуэм абдежт дыщызэхуэзар.
– А махуэм къибгъэкIыр япэхэми фызэгъусэу.
– ЖысIэр зэхэпхыркъэ? Ныбжьым хуэдэу и ужьым ситу къэскIухьырт. Си псэм ищIэрт хьэпшыпыр зыщIыпIэ зэрыщыщIавар. Мор кIуэурэ, жыжьэу плъэурэ, хьэпшып ягъэпщкIуар ихъумэурэ къигъэзэжу арат.
– АфIэкIа дыгъуэкIэ щумыщIэкIэ, пхуэфащэу уиубыдат КIыщокъуэм. Къэвдыгъуахэр занщIэу ивгъэсыкIрэ фежьэжамэ. – жытIэу ХьэпIытIэ ауан тщIыну дыщыхуежьэкIэ:
– Уэлэхьи, дыгъуэкIэкIэ фезгъэджэным тхакIуэу хъуари журналистхэри. Шэч къыпхуэзыщIу къощэхэр я пIэм изэгъэжа нэужьщ зыкъызэкъуэпх щыхъунур. И гъуэм къиплъу щакIуэр къэзылъэгъуа хьэкIэкхъуэкIэр дунейм къыщытехьэр шынагъуэ щыщымыIэжым дежщ, – жиIэрт ХьэпIытIэ. – Тэмэмуи жиIэрт. ДыгъуэнкIэ бзаджэ, губзыгъэ хъуат ар.
– Абы къызэрыджиIэу щытам хуэдэут-тIэ къызэрыбубыдар?..
Ди хьэпшыпхэр я пIэм зэрилъыр зэзгъэлъагъуу автобусым сыкъитIысхьэжауэ дыкъыздехыжым, – жиIэрт абы, – си пщэдыкъым зыгуэр къыдопсэлъыхь: «Къадыгъуа къэбдыгъужмэ, хьэлэлу жаIэ, ауэ фэ къэвдыгъуахэр ямыдыгъужу зейхэм яIэрыхьэжамэ, нэхъ захуэт. Я пIэм илъ?» – щIоупщIэ си щIыбагъ къыдэтыр. Ар зэупщIыр сэраи хуэдэщ, ауэ. Макъ зэхэсхри си нэIуасэщ: «Уанэ мыгъуэр тезылъхьэнхэ, цIыхубзхэм федыгъуэу пцIанэу мэзым къыщIэвмынэу, фылIмэ, шы щхьэ къэвмыдыгъурэ?» – къызогий мор. СызэплъэкIыни дзыхь сщIыркъым. «Уэракъэ сызэупщIыр? ЩывгъэпщкIуам деж щылъ хьэпшыпхэр?» – сыхегъэзыхь мобы. СызэплъэкIмэ, къызэпсалъэри сэ схуэдэ лъахъшэ гуэрщи, си нэр занщIэу и нэгум Iуоуэ. Соплъ. «Умыгузавэ. Сэращ ар. Сэращ», – жи. ПлъэкIмэ, умыгузавэ. Нэхъ сызыхуэмей дыдэм, нэхъ сызыщышынэ дыдэм сыхуэзащ. СыIэрыхьащ. Мор къапхъэнт. Сэ сыдзыгъуэти, IэщIэкIыпIэ сиIэтэкъым».
– Апхуэдэ дыдэу къывжиIат? – къыпогуфIыкI Рэшид. – ДыщэхэкIхэр, ахъшэхэр я лъапсэм щигъэпщкIуат. Модрейхэр, зэрыжысIащи, мэзым щыщIатIати. Ахъши, бохъши, хьэпшыпи мыкIуэдауэ зейхэм ядотыжри. Арат аитIум илъэс бжыгъэ куэд щIытрамылъхьари. Алыхьым и шыкурщ, и анэ тхьэмыщкIэр псэууэ къикIыжат лъэхъуэщым.
– Дэ къытхуигъэхьэзыра мэлитIым я зыр зыщэжари?..
– Щхьэр егъэуз! Фэмрэ мэлымрэ щIывигъэлъэгъуар къывжиIэр фи фIэщ фщIын папщIэт. Узэсэр сэгъейщ, жи. А жыхуэпIэм и хьэлыжьыр иджыри зыхинакъым-тIэ.
– А мэлхэм я Iуэхур къыщыхъуар иджыкъым – зыкъом щIащ, – тызолъэщIэж къысщыщI пэтар. Уедгъэшащ. Къащти тIэкIу дегъафэ, тIэкIуи дегъэдзакъэ.
– КхъыIэ, Рэшид, уи шыпхъур. дэтхэнэ уи шыпхъурат ар? КПЗ-м зэрыщIебгъэдзауэ щытам и хъыбар закъуэм дегъэдэIуэж, – фызыр йолъэIу и малъхъэу щытам.
8 Заказ № 173 114
Нэхъыжьым жиIэм уемыдаIуэмэ.
– Дыщысыкъуащ. Хъунщ ар зэкIэ. Сежьэжынщ, – жиIэ щхьэкIэ, щIэдгъэкIыжыркъым – а хъыбарри къыжьэдыдош.
И мыхабзэххэу, шэджагъуашхэ къыдэлъэдэжа Рэшид и шыпхъур Щхьэлыкъуэ къикIауэ ирохьэлIэж. Iэджэ лъандэрэ зэрымылъэгъуахэ нэхъей, зэдэлъхузэшыпхъу зэхуэгумащIэхэм зызэщагъэнщIыркъым. Ауэ Рэшид мэпIащIэ – дэмыжыжу хъунукъыми:
– Зэнысэзэпщыпхъур фыпщафIэ: ди Быбэ цIыкIу къытхуигъэхьа джэдым и напэр тевмыхыу, мес, шатэ банкIри щIыгъущи джэд лыбжьэр екIуу къэвгъэхьэзыр. Уи фэр дахэ зыщI пIастэ вэгъумрэ пIастэ пхъафэмрэ зэрысфIэфIыр фощIэри, пIасти фщIы. Сэ, Iэмал иIэмэ, нэхъ жьыIуэу сыкъыдыхьэжынщи, зэдэшхэ IэфIщ, жи, дызэбгъэдэсынщ. ДызэгурыIуа, си шыпхъу гъэфIэн цIыкIу?
Шыпхъу гъэфIэным къэнэн мурад иIэу къэкIуатэкъыми: – Быбэ пцIыхужыркъэ уэ? Нэху щыху жеинкъым. Куэбжэм къэсрэ игъэзэжу жэщыр игъэкIуэнщ.
– Абы щхьэкIэ умыгузавэ. Сэ сыIулъэдэжынщи, ныжэбэ ди дей узэрыщыIэнумкIэ хъыбар езгъэщIэнщ. Ауэ умыкIуэж жысIащи – умыкIуэж.
– КхъыIэ, Ашад, сыхыумыгъэзыхь. Быбэ и закъуэ Iэщри джэдкъазри хуэгъэзэгъэжынукъым.
– Сэ сыIулъэдэжынщ жысIакъэ? Ахэри зэфIэдгъэкIынщ. Жэщгъуэлъи къыхуэзгъуэтынщи. Ауэ, къызжиIакъым жумыIэж, ущIэмыпхъуэж. Сэ Iэджи къыфхуэсхьынщи…
Сытми, и шыпхъур ныжэбэ яхуэхьэщIэну къытрегъэхьэри, езыр дожыж. Зэнысэзэпщыпхъум Рэшид и унафэр ягъэзащIэ: екIуу мэпщафIэхэр. Ауэ хьэщIэм и гур игъэтIылъыркъым – кIуэжмэ нэхъ къещтэ. Хэт ищIэрэ, и Iуэхур хуэмыхъуурэ, Быбэ хъыбар иримыгъэщIамэ…
– СыкIуэжмэ нэхъыфIщ, тхьэ, Зое.
– УкIуэж хъурэ? А къэбгъэгугъа уи дэлъхур-щэ! Ар пцIыхужыркъэ? ТIури дызэригъэхьынщ.
– Жэм лъакъуэ шкIэ иукIыркъым, жи. Зыгуэрурэ дыкъелынщ.
– Абы щыгъуэ, узэрысфIэкIуэжыр езым жезмыIауэ ущIэзгъэкIыжынукъым, – Зое телефоным бгъэдохьэ.
– Абы сыкъебгъащIэмэ, итIанэщ Ашад сыщимыгъэкIуэжыххэнур. СыщIэкIыжмэ, псалъэ.
– Уэ зыбгъэбзэхыжыну, сэ себгъэукIыну аращ.
Сытми, уогъури чыхури гурымыIуэу, хьэщIэр йожьэж. Ар зэрыщIэкIыжу, Зое Рэшид и деж мэпсалъэри.
– Ара ищIар?
– Аращ. Схуэубыдакъым.
– Зэраубыд езгъэлъагъунщ-тIэ сэ а жыIэмыдаIуэ цIыкIум.
ИкIи ирегъэлъагъу. ХьэщIэр зэрыкIуэжыну щIыкIэм щыгъуазэт: Долинскрэ Щхьэлыкъуэ лъэмыжымрэ яку дэт автобусырат. И шыпхъур зэрыхуэпа щIыкIэри ищIэрт, я анэм и чы матэшхуэри ицIыхужырти, и лэжьакIуэхэм ящыщ щIалитI къреджэри:
– Щхьэлыкъуэ лъэмыжым. Автобус номер зым и иужьрей дыдэ къэувыIэпIэм деж мыпхуэдэ цIыхубз къикIыжынущи, къэвубыди фшэи щIэвдзэ. Ауэ фемыпхъэшэкI. И закъуэу нэху къекIыну егъэзыпIэ къыхуэвгъуэт. 115
Сэ пщэдей къезгъэшэнщи, сепсэлъэнщ. ЗыкъритIэу сыт къывжиIэми, фи фIэщ фымыщI. Абы Iэджи къигупсысыфынущ. Гурыщхъуэ гуэр пхудощIри, Iуэхур зэхэдгъэкIынщи. Умыкъуаншэмэ, пщэдей удутIыпщыжынщ жывоIэри. Ауэ быдэу зыпхывгъэкI: лей лъывмыгъэс. ЖиIэми фемыдаIуэу фшэи.
Унафэр унафэти, щIалитIым пщэрылъ къыхуащIар ягъэзащIэ. Езыр пщыхьэщхьэм и анэм деж Iуолъэдэж.
– Уипхъу гумащIэр къытфIэкIуэжыну залымыгъэкIэ къэдгъэнащ. Ныжэбэ дызэбгъэдэсмэ, пщэдджыжь къыпхуэсшэжынщ.
Iэщри джэдкъазри дегъэзэгъэж, жэщгъуэлъи къыхуегъуэтри – макIуэмэлъей. Пщэдджыжьым и шыпхъум и деж щIохьэри:
– Мыр сыт? Мыбы щхьэ ущIэс? УмыкIуэжмэ, дунейр къутэжыну жыпIати. ЗэхэпщIыхьахэр сыт?
И шыпхъум гъуэгыу зыкъредз:
– Фи дей сыщыIами нэхъыфI мыгъуэти.
– Ахьей нэхъыфIт! Нэхъыжьым епта псалъэр умыгъэпэжмэ, аращ къыпщыщIыр. ДяпэкIэ.
сигъэкIуакъым.
накIуэ, ныщIэкIи нитIысхьэ.
хьащ.
– ДяпэкIэ сэ сщIэн мыгъуэщ, тхьэ, ар. Фи жагъуэ сщIати, Алыхьым – ЦIыхум я жагъуэ пщIауэ икIи уигъэкIуэнукъым. Ар къыбгурыIуамэ, – Слъагъу хуэдэщ ныжэбэ Быбэ и фэм дэкIар. Ари гуэныхьу къэс-
– КъэхъуамкIэ зыкъебгъащIэмэ, бгъэгузэвэнщи, уи гуэныхьыр тIуащIэ хъунщ. УдмыгъэкIуэжу дыдей ущыдгъэIащ. КъыбгурыIуа?..
– Ар къыщIэщыжакъэ-тIэ? – соупщI сэ.
– ИужькIэ Iэджэрэ дригушыIэжащ абы. Аращ. Сывгъэтхъащ. Сытевгъэуащ. Тхьэразэ къыфхухъу. ДяпэкIэ нэхъ нэ лейкIэ дызэплъынщ, си малъхъэгъуу щыта си къуажэгъу, – жызыIэу зыкъэзыIэтыжа хьэщIэр зэрыунагъуэу дыкIэлъыщIэкIри едгъэжьэжат.

Дынохъуэхъу, ди къуэш нэхъыжьыфI!
Адыгэ тхакIуэхэм ящыщу нобэ ди нэхъыжьыр Черкесск къалэм щыпсэу Ахъмэт Мухьэдинщ. Зи ныбжьыр мы махуэхэм илъэс бгъущIрэ тхурэ ирикъу Ахъмэтыр шэрджэс къуажэжь Зеикъуэ къыщалъхуащ 1917 гъэм. 1933 гъэм пэщIэдзэ еджапIэр къеух. ГъащIэщIэр зыхуэкIуэр зылъагъу щIалэм къыгуроIуэ еджэн зэрыхуейр икIи Мухьэдин и щIэныгъэм щыпещэ щIалэгъуалэ еджапIэм, итIанэ – педтехникумым. А еджапIэр къимыух щIыкIэ Ахъмэтыр газетым щылэжьэну яшэ. ЗанщIэуи ягъакIуэ Ставрополь парт школым щеджэну. Ар къеухри, «Черкес плъыжь» газетым къегъэзэж. Абы щылажьэу хуежьа нэужьщ Мухьэдин литературэ творчествэм зыщрипщытар. Зи тхыгъэхэр газетым къытехуэ хъуа Ахъмэтым и IэдакъэщIэкIхэр адыгэ щIалэхэм я усэхэр щызэхуэхьэсауэ 1939 гъэм къыдагъэкIа тхылъми йохуэ. Журналисту лажьэ усакIуэ щIалэр дзэм къулыкъу щищIэну ираджэ. Ауэрэ Хэку зауэшхуэр къохъей. Абы щызэрихьа лIыгъэм папщIэ къыхуагъэфэща дамыгъэ лъапIэхэр и бгъэм хэлъу къигъэзэжа нэужь, Ахъмэт Мухьэдин лэжьыгъэ IэнатIэ зыбжанэ зэблихъуащ. Ауэ, дэнэкIэ щымыIами, абы литературэ творчествэр зэи IэщIыб ищIакъым. И усыгъэхэр, прозэ тхыгъэхэр ярыту Ахъмэтым адыгэбзэкIи урысыбзэкIи Черкесски, Ставрополи, Мэзкууи къыщыдигъэкIащ тхылъ тIощIым нэблагъэ. Абыхэм ящыщщ «Гъагъэ, си Хэку», «ЩIыналъэ берычэт», «Джэдэхъу шу», нэгъуэщIхэри. 117
Ахэм псалъэ гуапэ хужаIащ критик, тхакIуэ цIэрыIуэхэу Бэчыжь Лейла, Хъупсырокъуэ Хъызыр, БакIуу Хъанджэрий, нэгъуэщIхэми.
СССР-м и ТхакIуэхэм я союзым 1968 гъэ лъандэрэ хэт Ахъмэт Мухьэдин къыфIащащ «Къэрэшей-Шэрджэс Республикэм и цIыхубэ тхакIуэ» цIэ лъапIэр.
Ди гуапэщ узыншагъэрэ дэрэжэгъуэрэ иIэу ди къуэш нэхъыжьыфIыр иджыри куэдрэ тхуэлэжьэну. Мухьэдин
Жэщ хьэлэмэт
Рассказ
Махуищ хъуауэ Хьэсин къуажэм дыхьэжатэкъым. НобикI и гугъакъым кIуэжын, ауэ пэмыплъэххауэ зэхихащ Мухьэжыр Фаризэт хуеплъэкIрей хъуауэ. Абы тэрэзу ищIэртэкъым а хъыбарыр пэжрэ пцIырэ, атIаникI къэгузэващ: и гур ину къилъэт хъуащ, лъыр къызэщIэкъубаери и щхьэм къыдэуеящ, и нэкIущхьитIыр дэпым хуэдэу къызэщIэнащ. Ар апхуэдэу зэхэзещхъуэн гузэвэгъуэ игъащIэм ихуатэкъым.
Хьэсин щIалэ нацэ къуэфцIэшхуэщ, и нэхэри, и щхьэц шэрэхъам хуэдэу, фIыцIабзэщ. IэпкълъэпкъкIэ егъэлеякъым, ауэ къоIэмэ, узэпкъричынущ жыхуаIэм хуэдэщ. Джэгуми, гушыIэми зэрахыхьэ щIагъуэ щыIэкъым. Къалэн хуащIыр гъэтIысауэ игъэзащIэ мыхъумэ, гузавэу, псынщIэрыIэбэу щыплъагъунур зэзэмызэщ. Ар зыщытхъухэми зэшхыдэхэми ящыщкъым. Бригадирымрэ езым и гъусэу лажьэ Хьэмидрэщ зыщIэр абы и тракторым пищI зэрыщымыIэр. Бригадэм зы щIалэ закъуэ хэтщ Хьэсин псэкIэ фIыуэ илъагъу пщащэ зэрыщыIэр ищIэу. Ар трактор бригадэм и учетчик Мухьэбщ. Мухьэб бынунагъуэ хъужащ икIи адрей щIалэ хъыписыпихэм хуэдэкъым, къыбжьэдэкIыр жылэм яхихьэжынукъым, уи дзыхь ебгъэз хъунущ. Абы къыхэкIкIэ куэд щIауэ Хьэсин и гум жиIэу и жьэм жимыIэжыф и щэхур Мухьэб хуиIуэтауэ щытащ. Нобэрей махуэр ерагъыу жэщ ищIащ Хьэсин; ар зэгуэпт, зэупщIыни игъуэттэкъым. Мухьэби думпу кIуэцIрыхуащ. Ущыхуэмейхэм деж трактор лъабжьэм къыщIэджэразэу щытащ, зэ явар къипщу, зэ кууагъым еплъу. Нобэ дунейм текIыжащ.
Хьэсин, дыгъэм хуеплъэкIри, къилъытащ зэ къызэрикIухьыжыфынур, ауэ хьэсэпэм къызэрысу тракторыр къигъэувыIащ, къаплъэмэ зэрыщытыр и гъусэм къызэрилъагъунум хуэдэу. Зэрегупщыса дыдэм хуэдэу, куэд дэмыкIыу и лэжьэгъу Хьэмид къакIуэу къилъэгъуащ. Хьэсин гуфIэри тракторым епэщэщу кIэрыуващ, фIиIуэнтIэжIа хуэдэ.
– Сыт хъуар, Хьэсин? – жиIэри Хьэмид гузавэу къыбгъэдыхьащ.
– Хъуа щыIэкъым, сщIыжащ, – жиIэри Хьэсин Iэдэр пхъуантэ цIыкIум дидзэжащ икIи тракторым дэкIуеин хуэдэ зиIэтащ, ауэ Хьэмид идакъым.
– Хъунщ, Хьэсин, иджы уэ кIуэи зыгъэпсэху, – жиIэри.
Хьэсин, уеблэмэ, станым техьэжакъым. Ар гъуэгум теувэри и Iэблэ кIыхьхэр ину щIиупскIэу, сажнэ лъэбакъуэхэр ичурэ, къуажэмкIэ иукъуэ- 118
диящ. Абы мурад ищIат зэрынэсыжу и щыгъыныр зэрихъуэкIыу, Фаризэт деж кIуэну икIи, къехьэкI-нехьэкI лъэпкъ щымыIэу, занщIэу жриIэну фIылъагъуныгъэу хуиIэр.
Хьэсинхэрэ Фаризэтхэрэ зэгъунэгъут. А тIур къызэдэхъуахэщ, щыцIыкIухэм зэщIыгъу, зэдэджэгу зэпытащ.
Зэкъым, тIэукъым Хьэсиным Фаризэтыр зэригъэгъар икIи зэригъэудэIужар. Ауэ зэи мыувыIэу къыщхьэщыжт, зымикI абы и гур хригъэгъэщIтэкъым. ТIум языми ящIэжкъым ахэр зы сыхьэткIэ зэбиигъауэ.
Хьэсинрэ Фаризэтрэ еджапIэм зэдэкIуэт, я дерсхэр зэдагъэхьэзырт, зы партэми зэдыдэст.
ЕджапIэр къыщаухым, Хьэсин трактористу еджащ, Фаризэти тракторист хъуну хуеят, ауэ и анэ-адэм ядакъым, «ар бзылъхугъэ IэщIагъэкъым», жаIэри. Абы иужькIэ Фаризэт курс кIуэри счетоводу еджащ.
Фаризэтрэ Хьэсинрэ щызэрымылъэгъуа мазэ зауэлым икъукIэ зэхуэзэшат. А тIур щызэIущIэжым хуабжьу зэщыгуфIыкIащ, арщхьэкIэ нэхъ зэщыукIытэ, нэхъ Iэдэб яIэу зэпсалъэ, нэхъ заIыгъ хъуат.
Фаризэт щхьэпэлъагэкъым, ауэ Iэпкълъэпкъ дахэ иIэщ, и щхьэцыр фIыцIабзэ щхьэкIэ, и теплъэр хужь чэсейщ, и Iэхэр хужь кIэрэпщ щабэщ. И пэр зэкIуж цIыкIущ. Шэдыгъуэ хъуам хуэдэ и Iупэхэр мыувыIэу мэгуфIэр, зыми игу къэкIынкъым ар зэгуэрым нэщхъей хъуауэ. Хьэсин и нэгум жэщи махуи щIэмыкIыр абы и нэ хъурей фIыцIэшхуэхэрат. Абы Фаризэт сыт щыгъуикI фIыуэ илъагъут, ауэ иджы зэрилъагъумрэ япэм зэрилъагъуу щытамрэ зэхуэдэжкъым. Япэм ар щилъагъукIэ, абы щыдэджэгукIэ, нэжэгужэ хъурт, гушхуэрт. Иджы щилъагъукIэ жьыр хурикъуркъым, мэбампIэ, жиIэнури ищIэнури имыщIэжу, игури и псэри Фаризэт хуопабгъэ.
Хьэсин колхоз правленэм и конторэм щынэсым, и гур нэхъри къилъэту щIидзащ. Ар еплъэкIт Фаризэт илъагъун фIэщIу, ауэ пщIантIэм зы цIыху закъуикI дэттэкъым. Куэбжэм хуэзанщIэ щыхъум, Хьэсин и лъакъуэхэр зэщIэнащ. Ар дакъикъэ хуэдизкIэ щытащ зимыгъэхъейуэ, атIанэ зэплъыжащ – щыгъынщIыIутелъыр дагъэ защIэт, и шырыкъухэр сабэм иуат. «Хьэуэ, апхуэдэу зэбгъэлъагъу хъункъым Фаризэт», – жиIэри куэбжэм дэмыхьэу ежьэжащ.
Дыгъэр къухьэри, пшапэри зэхэуащ. Хьэсин иджыри къыздэсым гу лъитатэкъым абы и ужьым иту Iэхъуэ къикIыж былым хъушэм. Сабийхэмрэ фызхэмрэ къыдэкIхэт я жэмхэр ирахулIэжыну, пэшхьэку уэнжакъхэм Iугъуэ кърихут, унэгуащэхэм шхын ягъэхьэзыру къыщIэкIынт, губгъуэм къикIыжыну я бынхэм щхьэкIэ. Хьэсин уэрамым зэпрыкIыжрэ пэт Фаризэт Iууащ.
– Уи лъагъуж фIыуэ, Хьэсин, дунейм утетыжкъыми, сымыгъуэ, – жиIэри, Фаризэт и Iэ цIыкIур къыхуишиящ.
Хьэсин зэуэ къызэщIэплъащ, и гур гуфIакIэм къыдолъэткъэ жыхуаIэм хуэдэу уэт, зэрызищIынури жиIэнури имыщIэжу, ерагъыу къыдришейуэрэ жэуап иритащ.
– НасыпыфIэ ухъу, Фаризэт, лэжьэным дыкъыдэхуэкъым, жэщым довэ, махуэм допхъэ, «Бжьыхьэм хыумылъхьэ гъатхэм бгъуэтыжкъым» жыхуаIэращ. Къеблагъэ, Фаризэт, дэнэ уежьа мыпхуэдэу жэщ хъупауэ?
– Фи благъэ куэд ухъу, Хьэсин, пщэдей пшыхь ди гъунэгъум я нысэр ирашыжри зыгуэрхэр къэсщэхуну сокIуэр. Сэ абы сыщыIэнущ, Iэмал иIэххэмэ, уэри къакIуэ, сыножьэнущ.
– ФIэкIыпIэ имыIэу сынэкIуэнщ, – жиIащ Хьэсин, ауэ асыхьэтым 119
уафэхъуэпскIым хуэдэу и гум къридзэжащ пщэдей пшыхь ар зэрылэжьэн хуейр икIи и нэгум зэуэ зызэрихъуэкIри, и фэр пыкIащ. Насып иIэти, Фаризэт абы гу лъитакъым.
Хьэсин, пщэдей пшыхь зыкъызэригъэутIыпщыну щхьэусыгъуэм егупщысурэ, унэм нэсыжри, и анэр Iэуэлъауэу зыщIэт пщэфIапIэм занщIэу щIыхьащ. ЩыгъынщIыIутелъыр зыщихщ, къубгъанрэ сабынрэ щIихри зитхьэщIащ.
Къандахэ гуфIащ и къуэ закъуэр къыщыщIыхьэжым, ауэ, хупцIынэ ипщти, зэуэ къыкIэрыкIыфакъым.
– Иджыпсту, иджыпсту, си щIалэ цIыкIу… пщэдей нысэишыжым схьынур сопщри… – жиIащ Къандахэ, и Iэщхьэлъащхьэр дэхьеяуэ хупцIынэ хужьым IэштIымитIымкIэ здыхэтIыхьым.
Хьэсин Iэдэбагъ хэлъу икIи зыри жимыIэу ежьащ шхын къыхутригъэвэхукIэ. Лырэ кIэртIофрэ зэхэлъу, плъыжь хъужу гъэжьа жьэрыкуей тепшэчым зы къримынэу ишхащ, мырамысэ тепщэчыр дэщIыгъужу, абы шху шынакъыр тришхыхьыжащ. Иджы ар зыщIыпIи кIуэну хуейтэкъым, и Iэпкълъэпкъыр хуабжьу ешат, зигъэпсэхумэ фIэфIт. Ар и пэшым кIуэжри, и анэми жриIэ щымыIэу, гъуэлъыжащ.
Хьэсин куэдрэ щылъащ зигъэкIэрахъуэу. Абы и нэгум щIэкIтэкъым Фаризэт. КъыфIэщIт, хъыджэбзым и Iэ хужь цIыкIур езым и Iэгу фIыцIэшхуэм IэщIэлъу здиIыгъым, лъагъуныгъэу хуиIэр жриIэ хуэдэу. Ауэ Фаризэт жэуап лъэпкъ къриттэкъым, и нэ фIыцIэ дахэшхуэхэмкIэ къыхудэплъейти, зыри жимыIэу иридзыхыжт, и Iэ цIыкIури IэщIихыжтэкъым. Абы зэзэмызэ къыфIэщI хъуащ езы Фаризэти фIыуэ къилъагъуу.
Апхуэдэ гугъэ IэфIым хэтурэ, Хьэсин жеижащ, ауэ абы нэху зэригъэщам ущIэмыупщIэ. Пщэдджыжьым Къандахэ пэшым щыщIыхьэм къэщтащ: пIэтепхъуэ хужьыр пэш лъэгум илът, ушкIумпIыжауэ, уэншэкум и ныкъуэр гъуэлъыпIэм къелэлэхт, шхыIэным и ныкъуэрат гъуэлъыпIэм илъыжыр, езы Хьэсин IитIымкIи къазыц щхьэнтэр и бгъафэм быдэу щIикъузауэ, гъущI сеткэ пцIанэм телът.
– Сыт, си щIалэ цIыкIу, плъыржьэр уиIэ? – жиIэри Къандахэ гузавэу Хьэсин и натIэм и Iэр трилъхьащ, арщхьэкIэ апхуэдэ лажьэ щыIэтэкъым.
Хьэсин къэушри къызэфIэтIысхьащ икIи Къандахэ зыри жримыIэу и пIэр зэригъэзэхуэжри гъуэлъыжащ. Къандахэ щIэдыхьэшхыкIщ, и щхьэр игъэсысри щIэкIыжащ, пщэдджыжьышхэ игъэхьэзырыну. Абы иужькIэ куэд дэмыкIыу езы Хьэсини къэтэджащ. Абы и щхьэр абрэмывэм хуэдэу хьэлъэт, Iэпкълъэпкъыу иIэр узт, фэнжейм иралъхьэу яубэрэжьам хуэдэу. И анэм къыхутригъэува лыбжьэм зэрыхэIэбаи щымыIэу, шху шынакъыр ирифри ар щIыбым щIэкIащ…
Махуэр уафапщэт, ауэ хуабэт. Уэрамыр цIыхуншэт. Хьэсин уэрамыщхьэм деж щылъ мывэшхуэм зыкъомрэ тесащ, конторэ лъэныкъуэмкIэ плъэуэ, атIанэ кIэжыпхэм и IитIыр ириIури тучанымкIэ иунэтIащ. Абы зырикI щIэттэкъым.
– Къащтэт зы литр ныкъуэ, – жиIащ Хьэсин, фадэхэр зытет лъэныкъуэмкIэ бгъэдыхьэри. – Ныжэбэ нысэишыжщ, хэт ищIэрэ, хуэпщIыжауэ сыкъыхуэзэжынкIи мэхъу, – жиIащ ахъшэр илъытэурэ. Бащырбэр и жыпым иригъэувэщ, кIагуэр зэрикъузэкIри ар тучаным къыщIэкIыжащ.
Хьэсин и лэжьэн щIэдзэгъуэм Iэджи иIэу станым нэсыжащ. Хъаджэт и Iэщхьэлъащхьэр дэхьеяуэ пщафIэрт. Абы сэлам ирихри, Хьэсин къэмыувыIэу вагон цIыкIум щIыхьэжащ. Радиоприемникым ину лъа- 120
гъуныгъэ уэрэд гуакIуэ къришырт. Абы Хьэсин и гур нэхъеижу Фаризэт деж игъэпхъэращ. Уэрэдыр щиухым, щIыбкIэ нарым зытриукъуэдиери, щIэх дыдэу Iурихащ.
Пщыхьэщхьэм лэжьэн щIэзыдзэну щIалэхэр шхапIэм деж щызэхуэсауэ гушыIэу зэхэст. Ахэр пэплъэрт Хъаджэт игъэхьэзырыр Iэнэм къытригъэувэным. Бригадирым зиплъыхьри, Хьэсин щимылъагъум, щIэупщIащ:
– Хьэсин слъагъуркъыми, дэнэ щыIэу пIэрэ?
– Вагоным щIыхьащ, – жиIащ Хъаджэт, лэпс пщтырыр бахъэр къыхихуу шынакъхэм здригъахъуэм.
Бригадирыр вагоным щIыхьащ, Хьэсиныр ину пырхъыу жейрт и лъакъуитIыр нарым къелэлэхыу. Исхьэкъ абы и бгъэм теIэбэри игъэсысащ, «тэдж» жиIэу, ауэ и нэхэр къызэтрихакъым. Хьэсин къыфIэщIащ Фаризэт къыдэджэгуу икIи и пырхъыныр зэпыури здэжейм щIэгуфIыкIащ. Абы хуабжьу и гуапэт и бгъэм телъ Iэр, ар зыуэ щабэти, ар зыуэ хужьти! ИгъащIэкIэ тех жиIэнтэкъым! Бригадирым ар нэхъри щигъэсысым, Хьэсин и нэхэр и жагъуэ дыдэурэ къызэтрихащ, къызэтрихмэ, – абы къыщхьэщытщ жьакIацэ хъужу Исхьэкъ икIи и Iэ фIыцIэ дагъэ защIэмкIэ егъэсыс. Хьэсин зэуэ къызэфIэувэри Исхьэкъ и ужьым иуващ.
Шхэн яухауэ къыщытэджыжым, Хьэсин Исхьэкъ зыбгъэдигъахуэри елъэIуащ:
– Уэ Исхьэкъ, ныщхьэбэ Iэмал иIэххэмэ, сутIыпщ, си ныбжьэгъу Ахьмэд и фызыр ирашыжри лIыжь-фызыжьыр къызэлъэIуащ садэIэпыкъуну.
– АтIэ, щхьэ нэхъ пасэу къызжумыIэрэ? Тракторист лей лъэпкъ щыIэкъым. Нобэрей махуэм лэжьар дауэ ныжэби згъэлэжьэн?
– Помощникыр вэмэ, сыт хъунур ныщхьэбэризэм? – жиIащ Хьэсин, иджыри Iэнэм пэрыс Мухьэжыр дежкIэ еплъэкIри, ауэ бригадирым жэуап къритын нэмыс щIыкIэ, езы Мухьэжыр къэгуоуащ:
– Хьэуэ, ныбжьэгъу, ар хъунукъым! Уэ жэщым махуэр къыпыбдзэжу уи нэпIащхьэхэр къэбэгыху ужеяуэ, иджы ефакIуэ узэрыкIуэн щхьэусыгъуэ умылъыхъуэ. Уэрыншэуи а нысэр ирашыжыфынщ.
– Ей, фэ зыгуэр къывгурыIуэ сфIэщIати… – жиIащ учетчик Мухьэб, зыми имыщIэ Iуэхугъуэ гуэр езым ищIафэ зытригъауэу.
Хьэсин къэгузэващ: ярэби, Мухьэб и напэм къригъэкIуу утыкум кърилъхьэну пIэрэ Хьэсин Фаризэт лъагъуныгъэ зэрыхуищIар? Апщыгъуэм, ар ныбжьэгъу хъуркъым икIи икърарыншэщ. Ауэ Мухьэб и псалъэхэм пищакъым, Хьэсин и фэр зэрыпыкIыр щилъагъум. Хьэсин зиущэхуауэ щытт, бригадирым къыжриIэнум пэплъэу, арщхьэкIэ Исхьэкъи зиущэхут, жиIэнур имыщIэу гупщысэу. «Дауи щрет, Хьэсин щIалэщ, и къэшэгъуэщ, хьэгъуэлIыгъуэ хэтыну мэхъуапсэ, зыгуэркIэ игу бгъэфIмэ, нэхъыфIыжу лажьэ хъункIи мэхъу. АрщхьэкIэ, Мухьэжыр ухэзагъэрэ, абы и гурыфI къимыкIауэ, лейуэ зы лъэбакъуэ пхуичынукъым, аращ ар трактористхэм ягу щIынэмысыр», – жиIэт игукIэ. – Хъунщ, кIуэ, сэ сывэнщ уи пIэкIэ, – жиIащ Исхьэкъ, щэхуу щыт щIалэм худэплъейри.
Ар хуабжьу и гуапэ хъуащ Хьэсин, ауэ и напэ къригъэкIуакъым бригадирыр игъавэу езыр джэгум кIуэн. Ар къэукIытэжащ пцIы зэриупсам щхьэкIэ икIи зызэпигъазэри и тракторыр здэвэ лъэныкъуэмкIэ иукъуэдиящ.
Хьэсин хьэсэпэм уври тракторыр къэсыхукIэ щытащ, атIанэ, и Iэр иIэтри къигъэувыIащ. Хьэмид икъукIэ игъэщIэгъуащ ар нобэ пасэу къы- 121
зэрыдэкIар, арщхьэкIэ зыкIи еупщIакъым. Хьэсин тракторыр къызэпиплъыхьщ, моторыр зэрылажьэм едаIуэри, кIыхьлIыхь зримыгъэщIу тракторым тетIысхьэри ежьащ.
Хьэсин мурад ищIат ныжэбэ куэдым заригъэцIыхужыну. «А Мухьэжыр и пэр щIым хущысхъуэнщ, – жиIэт абы игукIэ, – деплъынщ пщэдей абы жиIэм, къыжьэдэзгъэхунщ абы Фаризэт хъужыр». Пшапэр зэхэуэу вагъэм бэкъур имылъагъуж щыхъум, Хьэсин, фарэхэр щIигъанэри, псынщIагъэм кIэримыгъэхуу, жасы нэгъунэ къикIухьащ. Уафэр къабзэт. Вагъуэхэр Iуву щхьэщыгум щыпщIыпщIт. Ауэ Хьэсин зыми еплътэкъым, вагъэмбэкъум мыхъумэ, зырикI илъагъутэкъым икIи зэхихтэкъым. Абы гу лъитэртэкъым вагъэмбэкъуитIыр псынщIэу зэгъунэгъу зэрыхъум, пщэдджыжьым нэгъунэ хурикъун хуея щIыгур сыхьэтитI нэхъ пымылъу зэриухынум.
Хьэсин и гур къуажэм щыIэт. Абы и нэгум IупщIу къыщIыхьэрт, нысэишыжым цIыхухэр щызэхуэсауэ пщащэм и Iыхьлыхэм ежьэу зэрызэхэсыр. Нэхъыжьхэр щхьэхуэу щысщ, хъыбарыжьхэр яIуатэри, нэхъыщIэхэр мэгушыIэ, джэгум щIадзагъэхэуи къыщIэкIынщ. А псом егупщысыху, Хьэсин рулыр нэхъри екъуз, ипэкIэ плъэ мыхъумэ, и щIыбкIэ къеплъэкIыркъым, и прицепщик Алий пхъэIэщэм темысыжми ищIэркъым.
Алий гуфIэрт, гъунэ илъа щIыр нэхъ пасэу яухыу, ныжэбэ фIыуэ зэрыжеинум щхьэкIэ. ПсынщIэу зэгъунэгъу хъу вагъэмбэкъухэрат плъапIэу иIэр. «Щэ-плIэ къэткIухьыжмэ дыухынщ» жиIэу егупщыса къудейуэ, аргуэру тракторыр къэувыIащ. Сыту пIэрэ къэхъуар, жиIэу щыплъэм, илъэгъуащ Хьэсин пхъэIэщэр зэрыкIэрыщIа гурыгъыр кърихыу. АтIанэ зэхихащ «Хьэуэ, тIасэ, апхуэдэ делагъэ щыIэкъым» жиIэу. Хьэсиныр тракторым дэпкIеижри зэуэ щIигъэпхъуащ икIи вагъэ губгъуэшхуэм кIуэцIрихури, къуажэм кIуэ гъуэгум теуващ. Абы тракторыр ихут нэхъ псынщIагъ ин дыдэу иIэмкIэ. Хьэсин и нэгум щIэкIтэкъым нысэишыж джэгум щыIэ Мухьэжыр и нэхэр тримыгъэкIыу Фаризэт зэреплъыр. Ар нэхъуеиншэу пэплъэрт уджыр зэ щIадзэу Фаризэт и Iэблэр иубыдыным. «Хьэуэ, ар къохъулIэнкъым, ныбжьэгъу», – жиIэт Хьэсин икIи тракторыр нэхъри иригъэлът. Ар лъэтэнут, лъэкIатэмэ, арщхьэкIэ тракторыр мыхъейуэ и пIэм иту къыфIэщIт, тетIысхьэпIэм темысыжыфу зыкъытриIэтыкIт, апхуэдизкIэ гугъу ехьти, пщIэнтIэпсыр къежэхт икIи тракторым къелъэу щIэпхъуэным нэсат. Ауэ зызэтриIыгъащ. Абы къыгурыIуэн лъэкIтэкъым, нобэ апхуэдизу и гур гузавэ щIэхъуар, егупщыстэкъым «фIы хьэмэрэ Iей тракторыр къесхужьэу сыкъызэрежьэжар» жиIэу. Игури и псэри здэщыIэр нысэишыжрат, Фаризэт илъагъумэ, арат зыхуейр.
Хьэсин нысэ изышыж унагъуэр зытес уэрамым щынэсым, занщIэу триубыдэри, я куэбжэм дэлъэдащ, джэгуу дэт щIалэгъуалэ гупышхуэр зэбгрихуу. Абы тракторыр пщIантIэкум щигъэувыIащ икIи плъэри илъэгъуащ нысэм и лэгъунэм къыщыуджхэу. Пэшым щIэмыхьэф бзылъхугъэхэр щхьэгъубжэмкIэ дэплъхэрт.
Хьэсин и гур нэхъри хуабжьу къилъэт хъуащ. ПщIэнтIэпсыр и натIэм къежэхт. Абы ищIэртэкъым Мухьэжыррэ Фаризэтрэ здэщыIэр, ауэ хьэкъыпIэкIэ и фIэщ хъурт а тIум я Iэхэр зэрыIыгъыу къызэрыуджыр. Ар къыщылъэтащ тракторым къелъэн и гугъэу, ауэ и кIэжыпым ит бащырбэр рулым щеуалIэм, къищIэжащ фадэ зэриIэр икIи ар кърипхъуэтри и щхьэр Iуиудащ, атIанэ дригъэзейри зыкъом ирикъухащ, щIалэ цIыкIу зэрыгъэгуохэм жаIэр хъымпIар имыщIу.
Хьэсин фIыуэ илъагъутэкъым аркъэр икIи куэдыщэ ирифа фIэщIри, 122122
макъышхуэ иригъэщIу бащырбэр къызыIуичыжащ. Абы и Iупэр, натIэ пщIэнтIар дэкIуэу, и Iэгъуапэ дагъэзащIэмкIэ ирилъэщIэкIащ. Бащырбэм къина аркъэр зэриту, и пщэ псыгъуэр иубыдри, вууэ хадэм ириутIыпщхьащ, атIанэ, моторыр игъэувыIэри, удж здащI пэшымкIэ иунэтIащ. Абы бжэр къыIуихыну щыбгъэдыхьэм, пшынэ макъыр зэхихыжакъым, уджыр яухат. Хьэсин зэуэ пщащэхэм яхэплъэри, Фаризэт къилъэгъуащ. АтIанэ Мухьэжыр лъыхъуэу щIалэхэм яхэплъащ. Абы щIалэхэм зыгуэрхэр къыжраIэрт къыдэгушыIэу, ауэ Хьэсин зыри къыгурыIуэтэкъым икIи илъагъутэкъым – ар лъыхъуэрт Мухьэжыр. АрщхьэкIэ я трактор бригадэм щыщу зы щIали джэгум щыIэтэкъым, апхуэдизу зыщIиукIыжа Мухьэжыри яхэттэкъым. ЩIалэ гуэрым къыжриIащ ар кином кIуэну билет къищэхуу илъэгъуауэ. Хьэсин и гур сабырыжащ, ауэ укIытэжащ, иджыри къэскIэ зыхэта, зыщIэгупщыса гурыщхъуэхэр игу къыщыкIыжым. Iуэхур зытетыр зримыгъащIэу, апхуэдэ дауэ игу къыхуэкIа и ныбжьэгъум!
Фаризэт зэуэ къилъэгъуат Хьэсин зэрыщIыхьэу, ар абы къеплът и нэхэр къытримыхыу икIи зэгуэпт езым дежкIэ зэрымыплъэм щхьэкIэ.
Хьэсин и гур зэрыубыдыжу щыплъэм, Фаризэт и Iупэ кIэрэпщ цIыкIухэр къэгуфIащ икIи щхьэкIэ сэлам кърихри и нэхэр иридзыхащ. Ар хуейт Хьэсин къыбгъэдыхьэу и Iэр къиубыдыну, арщхьэкIэ щIалэм ар дэнэ щищIэнт. Уеблэмэ Хьэсин шынэрт хъыджэбзым лейуэ зэ еплъыну. Фаризэт абы гу лъитэт, ауэ а тIур зэбгъэдэхуа зэрыхъун щхьэусыгъуэ игъуэттэкъым. АтIанэ къигупщысащ: «Хьэсин ди гъунэгъу щIалэщ, хабзэкIэ къапщтэмэ, тIури мы унагъуэм дыщыхамэкъым, зымикI гурыщхъуэ къытхуищIынкъым сыбгъэдыхьэми».
– Хьэсин, Жамбот ныщхьэбэ къыплъыхъуати, плъэгъуа? – жиIащ Фаризэт, Хьэсин и Iэгъуапэр къиубыдри.
– Слъэгъуакъым, сыту пIэрэ зыхуейр? – жиIэри зэуэ зыкъызэпигъэзащ Жамбот деж кIуэну, ауэ абы Фаризэт кIэщIу къыкIэлъыщIэкIри къигъэувыIащ:
– Ауэ жызоIэ, Хьэсин, ЖамботикI къыпхуеижкъым, – жиIащ Фаризэт и щхьэр имыIэту. Абы къыгурыIуэтэкъым къыщIыщIэкIар, ауэ шынэрт и закъуэ щIалэм бгъэдэту цIыхум ялъагъункIэ, и псалъэхэр зэхахынкIэ. КъуэгъэнапIэмкIэ екIуэкIыну и напэм къригъэкIуртэкъым. Фаризэт Хьэсин и пащхьэм итт зыри жимыIэу, Хьэсини арат. Абы дэнэ щищIэнт Фаризэт игу щабэ цIыкIум щыхъэр. Абы игурэ и щхьэрэ зэтелътэкъым жэщи махуи и гум имыкI хъыджэбзым езыми лъагъуныгъэ къызэрыхуищIар. Тегушхуэртэкъым и лъагъуныгъэр пщащэм хуиIуэтэну, шынэрт, абы губгъэн къыхуищIын фIэщIти.
Фаризэт псэкIэ зыхищIат Хьэсин фIыуэ къызэрилъагъур, езыми, имыщIэххэурэ, Хьэсин илъагъу зэпытмэ фIэфI, уеблэмэ, щхьэусыгъуэ къигъуэтурэ Къандахэ деж нэхъ кIуэрей хъуат. Ауэ мы икIэ зэманхэм езэшыпэ хъуащ, Хьэсин и напэIуплъэ имылъагъумэ. АрщхьэкIэ, сыт хуэдэ пщащэм япэ зригъахуэу къыбжиIэн фIыуэ узолъагъу жиIэу? ЕмыкIущ, апхуэдэ хабзэ щыIэкъым.
Хьэсин и жыпым иIэбащ, тутын кърихыну. Фаризэт макъ щэхукIэ – Щхьэ иджыри къэс укъэмыкIуарэ, Хьэсин? СыкъэбгъэпцIа сфIэщIжиIащ:
ри, си жагъуэ хъуат. 123
– СыкъэкIуа щхьэкIэ, иджыпсту сымыкIуэжу хъунукъым. Iуэху сыкъыщIэкIуар зэфIэкIащ, си тракторыр мылажьэу согъэхьэулей.
– ЗгъэщIэгъуати, сэр щхьэкIэ укъэкIуа сфIэщIри, фIыщIэшхуэ пхуэсщIат… – жиIащ Фаризэт и туфлъэ лъапэр щIыгум щызэригъажэурэ.
Хьэсин къыгурыIуащ абы гукъанэ къызэрыхуищIар. Ар Iэбэри Фаризэт и Iэ пщтыр цIыкIур къиубыдащ, быдэу икъузри, асыхьэтым иутIыпщыжащ, атIанэ къэгушхуэри жиIащ:
– Уэр дыдэращ сыкъыщIэкIуар, – жиIэри зэуэ къыбгъэдэжыжащ.
Хьэсин и гур ину къеуэрт, и нэкIухэри тхьэкIумэхэри дэпым хуэдэу плъырт. Ар жэрыжэзэпыткIэ тракторым бгъэдэлъадэри абы итIысхьэжащ. «Сэ си гум илъыр жесIащ, зэрыхуейм хуэдэу къыгурыреIуэ, хуейми и жагъуэ ирехъу», – жиIэт абы игукIэ. Хьэсин, газым трикъузэри, зэрыдэлъэдам нэхърэ нэхъ псынщIэжу пщIантIэм къыдэжыжащ. ЕуэкIыгъуэм ежэкIыжрэ пэткIэ еплъэкIмэ, Хьэсин илъэгъуащ бохуцей хужьыр щыгъыу Фаризэт а къыздигъэна щIыпIэм деж мыхъеяуэ зэрыщытыр. Ауэ Хьэсин абы зэкIэ нэгъуэщI гуэри жриIэфынутэкъым. Абы къыфIэщIт арыншами куэдыщэ жриIауэ. Ар вапIэм кIуэжт, тенджыз къэукъубея IущIами, и тракторыр къэзыгъэувыIэфын щымыIэу къыфIэщIыжу.
Хьэсин зэрыхьэулея зэманыр зыхуэдизыр ищIэртэкъым, ауэ вапIэм щынэсыжым, Алий игъуэтыжакъым. Езым и закъуэ пхъэIэщэр кIэрищIэри вэуэ ежьэжащ. Прицепщикым и къалэнри езым игъэзащIэурэ, гъунэ илъауэ щыIа щIыгур нэхулъэр къызэщIимычу вэн иухри, тракторыр къигъэувыIащ. Абы иджыри куэд ивэфынут и зэхъуэкIыгъуэр къэсыхукIэ, арщхьэкIэ кIыфIым гъунэ илъэгъуейт. Тракторыр ихужри станым кIуэжащ икIи псы щIыIэкIэ зитхьэщIри гъуэлъыжащ. АрщхьэкIэ куэдрэ жейм езэгъакъым. Абы къыфIэщIт мы жэщым хуэдэ жэщ хьэлэмэт игъащIэм иримыхьэлIауэ. 124
Зи цIэр фIыкIэ ди литературэм къыхэна
1937 гъэм Щхьэлыкъуэ къыщалъхуа Брай Адэлбий псэужамэ (2006 гъэм дунейм ехыжащи, жэнэтыр увыIэпIэ хуэхъуауэ Тхьэм жиIэ) и ныбжьыр мы махуэхэм илъэс 75-рэ ирикъунут.
Къуажэ школыр хъарзынэу къиуха нэужь, ар 1954 гъэм щIотIысхьэ Налшык дэт пединститутым. А еджапIэм щыщIэсхэм щыгъуэ абы и усэхэр печатым къытехуэу хуежьат. Езыр щIалэ жант, хэлъэт зиIэти, еджэнри творческэ лэжьыгъэри дэгъуэу зэдихьырт. Университетыр къыщиуха 1959 гъэм Адэлбий и усэ хъарзынэхэмкIэ куэдым фIыуэ къацIыхуакIэт. АтIэми, ар нэхъри цIэрыIуэ щыхъуар «Эльбрус» тхылъ тедзапIэм щылажьэу щIидзэу и гъащIэр литературэм быдэу пыщIа хъуа нэужьщ.
Брайр нэгъуэщIхэм я Iэрытхыу тхылъ тедзапIэм кърахьэлIэхэм я редактор къудейтэкъым – щIэныгъэфIи зыбгъэдэлъ, зи Iэзагъэми хэхъуэ зэпыт щIалэм езым и творчествэми зиузэщIырт, и усэхэри сабийхэм яхуитх рассказхэри нэхъыбэрэ къытрадзэ хъуат. Абыхэм щытхъу псалъэхэр къыхужаIэрт. Ауэрэ дунейм къытохьэ и усэхэр щызэхуэхьэса и япэ тхылъыр («Щхьэгъубжэ нэху», 1963 гъэ). Критикхэри и тхакIуэгъухэри гуапэу зыIущIа а тхылъым куэд дэмыкIыу къыкIэлъокIуэ Брайм сабийхэм яхуитха рассказхэр зэ- 125
рытыр («Чэфыщрэ Щэуейрэ», 1966 гъэ). ИтIанэ, кIэщIу зым и ужь зыр иту, 1975-1976 гъэхэм къыдегъэкI «СынокIуэ уи деж», «ХъуэпсапIэ» усэ тхылъхэр, прозэ тхыгъэхэр зэрыт «Пшапэ уэзджынэхэр» зи фIэщыгъэцIэ тхылъыр (1980 гъэ).
Брайм и тхылъхэр урысыбзэкIи къыдэкIащ («Бег времени», 1976; «Зеленая улица», 1978). Ауэ псом нэхърэ нэхъ игу зыхуэзагъэу абы къыдигъэкIауэ щытар 2000 гъэм дунейм къытехьа и тхылъырщ («Гурэ псэкIэ»).
Къэралым и ТхакIуэхэм я союзым хэта, журналистуи лэжьа Брай Адэлбий гъащIэшхуэ къимыгъэщIами, адыгэ литературэм хуищIа хэлъхьэныгъэхэм папщIэ, абы и цIэр фIыкIэ икIи зэи ящымыгъупщэжыну ди щэнхабзэм къыхэнащ.
БРАЙ Адэлбий Къафэ, хъыджэбз дахэ, Къафэ, уезэшыху, Мы адыгэ къафэм
Си псэр игъэнщIыху.
УмыщI жагъуэ фадэ
МащIэу сызэфар,
Абы къитIэщIынущ
Си гум щыгъэпщкIуар.
Мы гуфIэгъуэр нобэ
Яхурехъуи кIыхь,
Хуретх нысэ дахэми
Мыкъутэж нэчыхь.
Къафэ, хъыджэбз дахэ, Къафэ, чэф ухъуху, Лъэхэм уамыхьыжу
Жьыбгъэм ущIэсхыху.
Си щхьэгъусэу, пфIэфIмэ, Укъэсшэныр пэжщ.
Ди адыгэ къафэкIэ, Дахэ, сыщIэлъхьэж.
МысыхьэткIэ къафэ, Къафэ, пхулъэкIыху, Къафэм щIэдэIу си гум
ГъынкIэ зигъэнщIыху.

Си нитIым щIэлъ нурыр кIуэтэху мэужьых.
Щхьэц Iувыр мажьэхукIэ гъэ кIуэм кърежьых.
ЛIы хъуэпсхэм я макъыр щIалэгум ноIус.
КIуэху, си псэм макъамэ нэгъуэщIхэри еус.
Сэ си гур щIохъуэпсыр иджы нэхъ телъыджэм, Си жагъуэщ салъагъумэ иджы щыгъыныджэу.
Хъуащ махуэ къэзгъащIэм мычэму сыщысхь, КъэкIуэнум и теплъэр нэ дыдэм ныхуэсхь.
Си гуапэщ сэ си цIэр щIыхьышхуэм игъафIэм, Гупсысэр къухьэпIэм къегъэплъыр и мафIэм.
ИтыхукIэ си лъынтхуэм, имыIэу улъий, Сэ си лъыр къэплъыну гъэ кIуэм яущий. 126
Сэ сщIэркъым сылIэну илъэскIи гъэ тIощIкIи, Сэбэпкъым блэкIахэр акъылым къитIэщIкIи.
Щай плъыжьу си напIэр къехуэхмэ, солъагъу:
КъащI нащхьэ лIы хъуэпсхэм, къэхъуахэу гъунэгъу.

Хуэдэщ шабзэшэм гур ныхуэлIэм нобэ,
IэфIыгъэ лъэпкъи псэм щымыхьэщIэж.
Уэлбанэ кIыхьми, Зэ къихьыжу тобэ, Хъунти мы ди лъым мафIэ къыхидзэж.
Зэгуэрым, Къасшэу, Лъахэу сытIысыжмэ, КъысфIэщIт мычэму псори хъун тэрэз, Иджы, ихьэжыр псалъэ зэфэзэщщи, Си щхьэл мывэжьыр пхэнжу мэджэрэз.
Арами – зэкIэ хъункъым укъэдзыхэ, Арами – зэкIэ хъункъым ущIегъуэж.
Бэлыхьу нобэ псэуныгъэм къилъхур
Мо гущэм хэлъым сакъыу ныщIелъхьэж.
Зеиншэ хъуауэ, иутIыпщу мывэ, А щIалэр чыхум зэм хызогъэхьэж.
Зэми, шхыныгъуэу иIэр хьэгулывэу, ГуфIэгъуэ хуэлIэу щIылъэм согъэкIуэж.
Лъэлъэж щымыIэу псори згъэпыIэжми, Насып уIэгъэм псэр егъэгулэз. А псори, псори нэгум къыщIэзгъэхьэм, Мы дунеижьыр пхэнжу мэджэрэз. Зауэм хэкIуэда ди адэм и фэеплъу
Ныбжьэгъу, сыкъонэр сэ мыбдеж, Си гъуэгум пыщэ, пхузэфIэкIмэ, Сэ сфIэфIт сынэсу бийм я деж, Дэ хабзэу тхэлъыр щыпхызгъэкIмэ.
Ауэ мы щIышхуэр илъщи си плIэм, СегъэшэхыщIэр, сщIех къарур.
Уи текIуэныгъэм си псэ хуэлIэм
КъыщIех и нэгум дыгъэ нур. 127
Уэ къэбгъэзэжмэ, мы си кхъащхьэм
УкъеуIуакIэ «жейр» степхункъым.
Мы сигу бэгауэ, ещхьыр Iуащхьэм, Уи гуфIэ нэпскIэ фIэкI тIысынкъым.
Гъэгъа цIыкIу закъуэ кхъащхьэм течи,
Хуэхьыж сипхъу цIыкIум, къащти Iыгъ, ЖеIэж: уи папэ «дадий» къехьри
КъэсыжыхункIэ зэи умыгъ.

ДыпсэухукIэ дытетыну
Дыщалъхуащ мы щIыми, ФIыщ дакъикъэ дызыхьынур
ЗэрыдмыщIэр зыми.
ДылIэу щытмэ, гъатхэ къэскIэ
Къегъыхынкъэ пшэжьхэр!..
Ар иужькIэщ, иджыпстукIэ
Къафщтэ насыпыбжьэр!.. Сэлам гуапэр гъащIэу лъапIэщ.
Ар къуахыныр фIыщ.
Сэлам гуапэри гугъапIэщ, Псэуныгъэм щыщщ.
Щхьэ закъуагъэр къыптехьэлъэм, ГъащIэр мэхъу IэфIыншэ.
Абы щыгъуэм псэр сэламым
ЕщIыр гугъуехьыншэ.
Сэлам гуапэр хьэпшып гуэру
ЦIыхум къимыщэху.
Ар гу къабзэм къридз дыгъэщ – Гъуэгур пхуегъэнэху.
«Уузыншэм» - жиIэу цIыхум
Гуапэу Iэр икъузым, А сэламым къаруущIэ
Хуэдэщ гум кърилъхьэм. 128
Сэлам гуапэр гъащIэу лъапIэщ.
Ар къуахыныр фIыщ.
ЩIыхь мылIэжым щIэбэг цIыхур
Зыгъэпсэур а зырщ.
СИ ГУР
Уи къеуэкIэр хуэдэщ нэгъуэщI псоми, Сыпсэуну пфIэфIщи, лъыр къохуэкI.
УзимыIэу лIэщIыгъуитI сыпсэуми, Зызбжыжынкъым сытхьэмыщкIэу фIэкI.
Зэм уодзыхэр, гуауэр къыплъысамэ, ГушыIэнкIэ зэми зумыгъэнщI.
УсIэщIокI, зыгуэрхэм уехъуэпсамэ,
Махэ ухъум – нэпсым сеуфэнщI.
Уи пагагъэр лъагэщ, хуеймэ, лъахъшэщ, УпсэухукIэ мардэу ар уиIэнщ.
Уи нэмыплъыр джатэу къикIуэтыншэщ, Уи IэфIагъым мылхэр игъэткIунщ.
Пшынэ Iэпэу гъащIэм и гуфIэгъуэ
КъыплъэIэсым, уэрэд ин къыбош.
Хутыкъуауэ кIыфIым хыхьа цIыхур
Лъэпэрапэм, занщIэу укъоуш.
Мылъку уэсэпсыр, жыгым фIэбла ткIуэпсхэу, Жьы къыкъуэумэ, арти, къыспощэщ.
Си гур арщ къысхуэнэр мылъку мыкIуэщIуи,
Сэр нэхъ бей щымыIэу мэхъу си фIэщ.
Уэшх пIащэ бгъунжыр къытоуIуэ
ЩхьэгъубжэIупIэ къыхуэщIам.
Щхьэгъусэр стIолым тощхьэукъуэ, Къыхощт, лъэ макъ зэхих фIэщIам.
Жэщ хьэлъэр и бгым иуэжати, Щхьэгъусэм и псэр гузэващ.
ЛIыр къыщIыхьэжу Iуплъэ фIэщIу, Сабий быдзафэм хуеплъыхащ.
ГумащIэу и гур куэдым мажэр: 129
ЛIы ефэ гупым яхэхуа?
Е, уэшхыр щIыбым псыдзэу щожэр, Ныбжьэгъу ириджэу ар щIыхьа?
Щхьэгъусэм хьэлъэу зыкъеIэтыр, КъыщIокIри, щIыбыр нэкIэ къещ, ЩIохьэжыр, мащIэу ар Iурехыр, ПщIыхьэпIэу и лIым IэплIэ хуещI.
ГуфIэжу фызыр къыщолъэтри,
Пэшышхуэр псынщIэу зэпеплъыхь.
МэуIуэр жагъуэу блын сыхьэтыр.
ЛIыр къызэрытри къыщохъу пщIыхь.
Къуэ кIасэм IэфIу ба хуищIыжри, Ешауэ стIолым тежеящ.
Нэхущ нэсауэ лIыр къэсыжри, ГъэпщкIуауэ кIуэри гъуэлъыжащ.
УЭШХ Махуэ псокIэ, уафэр «гъуанэ хъуауэ»,
ЩIимыгъачэу уэшхыр къежэхащ.
Пщыхьэщхьэпэм, езэшахэу, пшэхэм
Уэшхыр яшыхьыжри ежьэжащ.
Дуней дахэр тасым къикIыжауэ,
ЩIыфэ къабзэр жьыбгъэм щегъэжэпхъ, КъатетIысхьэм бзу къэхъеижахэр, ЯфIэлъ ткIуэпсхэр жыгхэм зыкIэрапхъ.
Къухьэ дыгъэ плъыжьри, нэбжьыц кхъуакIэу,
Къеплъыжащ щIыналъэ лыдыжам, Ещхьу зыпылъ щIалэр игу пымыкIыу
Хъыджэбз дахэр зэ къеплъэкIыжам.
МафIэгужьыр къэпэпщауэ,
Тохьэ и гъуэгуанэм.
Къанэ цIыхухэм къащIыр Iэхэр,
Хуэдэу къру дамэм.
Унэщхъейуэ укъокIуатэр, Шэхум и фэр уи фэу.
9 Заказ № 173 130
ЦIыхубз гуэрым зыпылъ щIалэр
Ирегъажьэ, гуфIэу.
Нэхъ ппэжыжьэ сыхъухункIэ, Уи Iэпкълъэпкъыр мэткIу.
Иджыпсту, сэ сощIэ, нэхэм
Нэпсхэр къыпфIыщIоткIу.
Согупсысыр уи дзыхагъэм, ЖызмыIэфу быхъ.
Щхьэ къуита уэ «гущ» мыр жиIэу, Щхьэ къуита бэджыхъ?.. АР Хэт и жагъуэ Хъыджэбз дахэ?!
Бзаджэу ар щырет.
Я нэхъ бзаджэри
IумпIафIэ
Сэ сщIыфын си нетщ.
Абы папщIэ
Iэщэ-фащи, Шабзи сыхуэмей.
Абы папщIэ
Хуэбгъэфащи
Хъункъым дахэм Iей.
КъыщыбжиIэм, зигъэпхъашэу, Дахэм: «Моуэ IукI!»
Псалъэ гуапэ
Къэгъэхашэ, Псалъэм ар къеукI.
Мис итIанэ
Уэ уи лIыгъэм
КъищIынщ ар сабыр.
Мис итIанэ
Лъагъуныгъэм
Хилъхьэнщ тхьэ Iэмыр.
Уэри зэуэ хъыджэбз пщIейхэм
Уапылъыным пыкI, – Къэдзыхэнщи,
ЖиIэжынкъым
Дахэм: «Моуэ IукI!»
Хэт и жагъуэ Хъыджэбз дахэ?!
Бзаджэу ар щырет.
Я нэхъ бзаджэри
IумпIафIэ
Сэ сщIыфын си нетщ.
ДЭ Дэ допсэу иджыри, мэхъу ди фIэщ.
Дызэрыпсэунур, дауи, зэщ.
Абы хэлъкъым, къуэшхэ, зыгъэгусэ, УфIэфIыхукIэ, уэ ухуейм, гупсысэ.
Хьэкъыу ар си гущIэм ныпхидзауэ, Сэ сопсэу, мы си бгыр щIэскъузауэ.
Къэзгъэнэн си жагъуэщ схузэфIэкI, 131

Псэм фIэIэфIхэр си фэм дызогъэкI.
Мы дунейр зэшыгъуэ зыщыхъуами,
Зи хъыджэбз дыгъуасэ епцIыжами, Саныдохри, сокIуэ зы «дурэш».
ФIыуэ слъагъур, арти, къыдызош:
Сыпсэунщ сиIэхукIэ гукъыдэж, Псэууэ лIахэм сыт я мыхьэнэж.
Сыдоплъейри – мазэ цIыкIур щызщ.
Сыкъоплъыхри – езы цIыкIур плъыжьщ.
Сэ сыщысщ, сигу тIэкIур къысфIилъэту.
Щхьэ хуэзмыщIрэ IэплIэ сыщылъэту.
Мис а къомым сыткIэ фэ фыхуей,
Къащтэ мыдэ уи Iэр, дахэкIей.
Мы сыхьэтыпцIэм сызыщIэхъуэпсыр зыщ:
Илъэс цIыкIуищэ къэбгъэщIэныр фIыщ, Зы пунэлат зы махуи къуамыхауэ, УлIэжыхункIи цIыхур бгъэпэжауэ.
«Хъыджэбз цIыкIуищэм уапылъыныр фIыщ», –
КъызжаIэ пэтми, сызыпылъыр зыщ, Игу тIэкIур IэфIу сэркIэ зэIухауэ, СытелIэ защIэу, IэплIэкIэ сипхауэ… Мэз кIырышхуэ щIылъэм и натIэр
Еш сымыщIэу махуэм щIызощыкI.
Си къапхъэныр здзамэ, къаплъэн дыдэр, ЗилIэжамэ, зэикI IэщIэмыкI.
Си хьэджафэр илъэдауэ сяпэм, Зи лъэужьыр ихум и дзэр хуелъ.
Сэри къыпэщIэхуэр си фочыпэм
IэщIэкIыну ауи премылъ.
Мы мэз лъапэм ди мэзхъумэм и пхъур
Щыслъэгъуащи бланэу, сурэт тхауэ, СщIэркъым фочыр къэзмыIэту щIэхъур, КъэсIэтами, зэикI схуэмыгъауэ. 132
Мэз кIырышхуэ щIылъэм и натIэцыр
Си Парийрэ сэрэ щIыдощыкI.
Къытхуэзамэ, а хъыджэбзыр Iуожыр, КъоплъэкIыжри, мащIэу погуфIыкI.
Си гухэлъхэм сщагъэгъупщэ лъагъуэр – Лъагъуныгъэм нобэ гур къегъэплъ.
Къызбгъэдэхуэ, Парий, фIыуэ слъагъур, Сэ ар нэкIэ къэзмыукIмэ, еплъ. 133
Сэ абы сыхуэныкъуэу сопсэу
ЩыIэщ цIыху, плъагъу, ухуэзэ пэтми умыужэгъуу, гуапагъэ, нэхугъэ къыбгъэдэкIым уэри уигъэдахэу. ЩIыгъужыт абы ар икIи уи ныбжьэгъуу, илъэс бжыгъэкIи узэдэлэжьауэ щытауэ. Си дежкIэ апхуэдэхэм ящыщт, сыт хуэдизу си гум къыщIитхъми, блэкIа зэманым иту нобэ зи цIэр жысIэн хуей хъу Адзын Мухьэмэд Исуф и къуэр. Апхуэдэ цIыхур пфIэкIуэдыныр, и Iыхьлыхэмрэ къыдалъхуахэмрэ я гугъу сщIыххэнкъыми, зыцIыхуу щыта дэтхэнэ зымкIи хэщIыныгъэшхуэт. И пэжыпIэр жысIэмэ, сэ абы сыхуэныкъуэу сопсэу нобэми, сыту жыпIэмэ, Мухьэмэд уи дзыхьыр, уигу илъыр зэбгъэз хъу цIыху пэжт, щыпкъэт. Абы хуэдэхэм иджыпсту уазэрыхуэзэр мащIэрэщ.
Къэрэшей-Шэрджэсым и Хьэбэз районым хиубыдэ Али-Бэрдыкъуэ къуажэм къыщалъхуа Адзын Мухьэмэд, журналист Iэзэр, усакIуэфIыр, тхакIуэ хъарзынэр нобэ фигу къэзгъэкIыжыныр къыхэкIащ ар къызэралъхурэ илъэс 65-рэ зэрырикъум. МащIэ дыдэрэщ абы и вагъуэр уафэгум зэрыщыблар: илъэс хыщIрэ ещанэр екIуэкIыу дунейм ехыжащ. Арами, а пIалъэм къриубыдэу Мухьэмэд куэд щыхузэфIэкIащ адыгэ газетымрэ адыгэ радиомрэ, творчествэ и лъэныкъуэкIэ къапщтэмэ, усэ куэд дыдэ къызэринэкIащ. Ахэр иту тхылъиплI къыдигъэкIынуи хунэсащ. Аращ 134
зытхар «Мартыр гъатхэ мазэщ», «Сэтэней», «Сыкъыбдофэ», «Къысхуэпэж», «Алинэ» уэрэд цIэрыIуэ дыдэхэр. Адзыныр хэтащ Урысейм и Журналистхэмрэ ТхакIуэхэмрэ я союзхэм, Къэрэшей-Шэрджэсым щIыхь зиIэ и журналист цIэр къыфIащауэ, Урысей Артиадэм и лауреату щытащ.
Адзыным и усэхэм я гугъу щыпщIкIэ къыхыумыгъэщын плъэкIкъым абыхэм къэухьышхуэ зэраIэр. Игу хуэныкъуэу ар тепсэлъыхьырт Кавказ зауэм зэкIэщIича ди лъэпкъэгъухэм, и фIэщ хъурт зэгуэрым адыгэ псори зы дызэрыхъужынур, усакIуэм и бзэгум темыкIыу телът адыгэбзэм пщIэ хуэщIын зэрыхуейр. Апхуэдэу Мухьэмэд усэ мымащIэ триухуащ зэгуэри жьы мыхъун лъагъуныгъэ темэм, и лъахэм, къуажэм, и цIыхугъэу щытахэу пасэу дунейм ехыжахэм. Езыри лIэным куэд имыIэжу Мухьэмэд мыпхуэдэу итхыгъащ: ЩIидзащ ажалым куэдрэ
Зэныбжьхэм къытхэIэбэу, Аргуэру мисыр нобэ
Зы щIалэ щIыдолъхьэжыр, Къыдохьыр дэри тобэ, ДымыщIэу къытпэщылъыр.
Апхуэдэу итхами, и псэм ищIэжа къыщIэкIынт езым къыхуэнэжари куэд зэрымыхъур. Адзын Мухьэмэдрэ сэрэ дяку дэлъа ныбжьэгъугъэр ди цIыхугъэхэр зэхъуапсэт. Ди унагъуэкIи дызэпыщIауэ – ди гуфIэгъуи, нэщхъеягъуи зэдэдгуэшу апхуэдэт. Ди мызакъуэу, ди щхьэгъусэхэри нэрымылъагъу гуапагъэ гуэрым зэришалIэрт.
Унэ, пщIантIэ сиIэу сэ къалэм псэун щыщIэздзат. Си япэрей хэщIапIэр схъуэжу сыщыIэпхъуэжам, и щхьэгъусэри щIыгъуу Мухьэмэд гуфIакIуэ нэкIуати, мыхъуахъуэу пщIантIэм и лъэр къыдичауэ щытакъым. Апхуэдэт ар: фIы гуэр къохъулIамэ, уи гуфIэгъуэр игукIи и псэкIи къыбдигуэшырт.
НэIуасэ дызэрызэхуэхъуам теухуауэ Мухьэмэд итхыжыгъащ: «Тхыдэм хыхьэжа етIощIанэ лIэщIыгъуэм и блыщI гъэхэм и пэ дыдэм Къантемыр Тыркубий редакцэ IуэхукIэ нэкIуауэ щытащ апщыгъуэм секретару сыздэлэжьа Али-Бэрдыкъуэ къуажэ Советым. НыщIэкIуа Iуэхур зэфIэкIыху дызэщIыгъуащ, нэIуасэ дызэхуэхъуащ икIи абы къыщыщIэдзауэ цIыхугъэ, ныбжьэгъугъэ дахэ дяку дэлъу допсэу».
Мухьэмэд усэ гуэр иIэщ «ЛъэIу» фIищауэ. Абы усакIуэм, къегъэкIуэкI-негъэкIуэкI хэмылъу, щхьэтехауэ и вагъуэм зыщыхуегъазэ:
Си гъащIэ вагъуэ, Къысхуэблэ уэ иджыри тIэкIу – МащIэIуэщ лъэпкъым сэ хуэсщIар, Сыкъэзылъхуар зэрыслъэгъуар, Ныбжьэгъухэм сифIу езгъэкIар, Здалъхуахэм гу зэращысхуар, Къэслъхуам гуфIэгъуэу дэслъэгъуар. 135
АрщхьэкIэ, тобэ, и лъэIур Тхьэм къыхуищIакъым. КъыхуищIэным и пIэкIэ, и бынитIыр балигъ мыхъуауэ къанэри, и щхьэгъусэр дунейм ехыжащ. Пасэу фIэкIуэдащ Iыхьлы гъунэгъуу иIахэри.
Адзын Мухьэмэд ди къуэш къэбэрдейхэм я радиом, «Iуащхьэмахуэ», «Нур» журналхэм пыщIэныгъэ яхуиIэу къэгъуэгурыкIуащ, мызэ-мытIэу и тхыгъэхэр къатащ икIи къытрадзащ. Илъэс 60 зэрырикъур щагъэлъапIэм радиожурналистхэу Тэтрокъуэ Астемыр, Мыз Ахьмэд, и усэхэм макъамэ щIэзылъхьа композитор цIэрыIуэ Молэ Владимир, уэрэджыIакIуэ ныбжьыщIэ Мамхэгъ Анжелэ сымэ къакIуэу къызэрехъуэхъуар, зэрагъэдэхауэ щытар-щэ!
Къэрэшей-Шэрджэсым щыпсэухэм «Iуащхьэмахуэ», «Нур» журналхэм Iэ щIегъэдзыным емышыжу бгъэдэтт Адзыныр. 2008 гъэм декабрым и 29-м, лэжьыгъэ махуэр и кIэм нэсыпауэ Мухьэмэд пIащIэу си деж ныщIыхьэри жиIауэ щытащ: – Тыркубий, зэзгъэIэзэну путевкэкIэ пщэдей Кисловодск санаторэм сокIуэри, «Iуащхьэмахуэмрэ» «Нурымрэ» адэкIэ Iэ щIегъэдзыныр уи анэмэту къыпхузогъанэ.
– ЗэрыхъумкIэ, ИлъэсыщIэм ущыIэнукъым?
– Хьэуэ, сыщыIэнукъым.
Хэт ищIэнт апщыгъуэм ар иужь дыдэу напэлъагъу къысхуэкIуауэ. Езы тхьэмыщкIэм и псэм ищIагъэнт. Махуэ бжыгъэ нэхъ дэмыкIыу санаторэм къикIыжри сымаджэщым яшащ. Арат и гъащIэр зэрыхъур.
Адзын Мухьэмэд и щхьэм куэд тримылъхьэу, цIыху зэпIэзэрыту, пэжу зэрыщытар езым зыхужиIэжа мы псалъэхэми къаIуатэ:
Сылыдакъым уафэхъуэпскIыу, Вагъуэ лыдыуи лъагъуэ хэзмыша, ФIы зигу илъу сызыхуэза цIыхум
ФIыкIэ сыхуэупсэу сфIощIыр сыпсэуа.
Си псалъэм и кIэухыу, «Iуащхьэмахуэм» еджэхэм ягу къэзгъэкIыжыну сыхуейт Адзын Мухьэмэд и усэхэм ящыщ зыбжанэ. Тыркубий, тхакIуэ, Урысей Федерацэм щэнхабзэмкIэ щIыхь зиIэ и лэжьакIуэ. ГуфIэгъуэм пэщылъщ нэщхъеягъуэ, ЗэщIыгъуу а тIуми къакIухь.
Щрегъанэ зым я псэр нэху щыгъуэм, Адрейми щитх къохъур нэчыхь.
ГуфIэгъуэм къыздешэр гъащIэщIэ, Насыпми зыхуещIыр гъуэгуэгъу. 136
Мэгугъэ, псэху цIыхум имыщIэ, ХуэхъухукIэ мурадыр Iэпэгъу.
ЩызиIэщ сиIэпхъэр мы гъащIэм, Сэ ахэм я хъер солъагъуж.
Къысщохъу сыхэмыту гупсыси, АрщхьэкIэ мы си гур мыхъуж.
Гу мыгъуэр пIейтейщ, темыпыIэ, Уэ улIмэ, ар щIы арэзы.
Си лъэпкъыр зы хъуным нэмыщIкIэ, Сэ сощIэ, хуэмейкIэ ар зы.
Си ныбжь хэкIуэтэхукIэ мэхъущIэ, Сыхъуным щIэхъуэпсу нэгъуэщI.
Дунейм щикъухьа си лъэпкъэгъухэм
Къыщыхъуу сахуэмыгумэщI.
Щхьэщохьэ ар зэми щыхупIэм, ФIэщIыжу сыкъищI арэзы.
Апхуэдэщ, къызиткъым псэхупIэ
СыщыщIэ сымыхъуми сэ зы.
Сыкъолъ зэзэмызэ, согубжьри, Хъунщ си фэм иджыкIэ дэпхар, Зэ закъуэ тепыIэ, сабыри, ЕдаIуэ акъылым жиIам:
«СлъэкI псомкIи сыхуейщ сащхьэпэну
Си хэкум пэIэщIэу псэу хъуам.
Зы мащIэ абыкIэ схуэщIэну
Плъэгъуакъым къуагъ сщIауэ згъэщIам.
Аращ сызыхуейр, сызыхуеIэр, ХъуэпсапIэуи сиIэр аращ.
Къэгъанэ зэ закъуэ гурыщхъуэр – ЗэщIыгъуу зы Iуэху дыгъэлэжь!»
Гу плъар йоувалIэ абыи, А хъийм зимыщIэжу икIам:
«УзощIыр уэ гъусэ дапщэщи – Си закъуэу сэ мащIэщ слъэкIар. 137
Арами, гум къеуэр зэгъащIэ, ЩIумыдзэу ауан уэ сыпщIын:
Си лъэпкъыр зы хъуауэ сымыщIэу
Тыншыгъуэ зэгуэр симыIэн».
СИ Кавказ зауэжьым хэхэс уэ уищIри, Бэлыхьу мащIэ умышэча, Хыумыхыу гугъэр уи адэжь и щIым, Гугъуехьу дапщэ къызэбнэкIа!
Уэ плъэгъуа гуауэм дерс къыхэпхахэр
Адыгэ лъэпкъым уи жыр мэIухущ.
ГуфIэгъуэ ину къохъулIэжахэр
Уи бэшэчагъым къыпхуихьа щIыхьщ.
Си лъэпкъ лIыхъужьым зыкъэпщIэжауэ,
Уи лIыгъэ фащэр зыщотIэгъэж,
Пащтыхь лъыифхэм ирахужьауэ
Хэхэс хъуа бынхэр къызэщIокъуэж.
Лъапсэрых зауэм ирикъухьахэр
Уи нып удзыфэм щIэгъэувэж.
Уи нэмыс лъагэр къэпIэтыжауэ
Адыгэ лъахэм зыдэужьыж.
Къэхъуакъым иджыри мы гъащIэм
(Уэ дэни абы щыщIэупщIэ)
ФIы зыщIэу и Iуэху къыдэхъуауэ
Хьэдрыхэ цIыху гуэри кIуэжауэ.
Зыр и кIэм нэдгъэсмэ къулейуэ, КъыкъуокIыр нэхъыбэ щIэн хуейуэ.
ИтIани дыхуоIэр дэ гъащIэм, Дыхуейуэ нэхъыбэ къэдгъащIэм.
Къытлъысми гугъуехьу мымащIэ,
ХуимыкI ди щIэщыгъуэр мы гъащIэм. 138
Дапщэщи дэ дищIу гумащIэ, Дехьэхур дунейуэ щIэращIэм.
Ди гуащIэ и хъери тлъагъужу
КъокIуэкIыр ар хабзэ тхуэхъуауэ.
Къалэну къыттехуэр гъунэжу
Допсэу дэ, дунейм дыпыщIауэ.
Уэ бейуэ ущытми, зэгъащIэ:
Ажалым ней-нэфIи имыщIэ, Абы ещтэжыр тхьэмыщкIи, Къэсамэ и пIалъэр, зылъэкIи.
Ахърэтым щохъу ахэр зэхуэдэ, Хупачу ищIам пэхъун мардэ, Гуэныхь къэзыхьахэм йотхьэкъуэ – Абдежым щыхабзэщ апхуэдэ.
Уэсэпсу бзэх мылъкум уехъуапсэу,
Нэпсейуэ зэгуэр умыплъакъуэ.
Илъэсхэм къахэхи Iущыгъэ, Ар ещхьу ехьэкI, умыдакъуэ.
УцIыхуу къэнэжи дапщэщи,
Ухуейкъым абы нэхъ дахагъэ,
Уи гъащIэр тэмэму къэбгъащIэм,
ЩымыIэ абы нэхъ лъапIагъэ.
СИ Усабийщ иджыри, си щIалэ, Уи гур зы гуауи хуэмыгъу!
УэрэдкIэ уэ анэм уегъафIэ, ЛIыхъужь ухъунуи пщогугъ.
Уихуакъым лIыгъэ зехьэгъуэ – УцIыкIуу гущэм ухэлъщ.
ПщIыхькIэ уэ мыхъэр уогъахъэ, Хуарэ къалъхунум утесщ.
Къэхъу насыпыфIэу, си щIалэ, Дуней мамырыр пщхьэщытщ, 139
Уи сабиигъуэр хъуэпсэгъуэщ – Ар дыгъэпс махуэ зэпытщ.
Акъылбалигъ узэрыхъуу,
ЩIы уэ цIыхугъэр Iэпэгъу.
ГъащIэ гъуэгуанэ утехьэм, ЗыхуэщI уэ лIыгъэм ныбжьэгъу.
Щхьэхуещэ Iуэху удихьэхыу,
ЦIыхум леягъ иумыпэс,
Зыми губгъэн иумыгъэщIу,
Тет дунейм, ухъуу гунэс! 140
– Е уанэ мыгъуэр тезылъхьэн, уэ щхьэ укъыскIэрыхъыжьа нобэ, скIэрыкIи зы псалъэ, зы псалъэ закъуэ жезгъэIэ мо Цыцэ!..
– Уа, щIалэ, дапщэрэ бжесIэну, Цыцэ Мыцэвыч хущIыхьэркъым. УзыхуейIамэ, тхыи пхущIэсхьэнщ.
– Сэ зэ стхащ, иджы уэ тхы, зи щIыфэр тхытхыжу къэнэн цIыкIу. ТхылъымпIэкIэ фэ къыфпахынум узижагъуэныр къыхунэ. Сыхьэт мэхъури стхам сыкърехуэкI. Абы нэхъеи стхам зыри еплъакъым. Мыхъур трагъауэри ягъэтIылъыжащ.
Си Iуэхур зытетыр щилъагъум, секретаршэр къогузавэ: – Тхьэм щхьэкIэ, щIалэ, моуэ. моуэ зэ. Мэ, псы тIэкIу ефэ. Апхуэдэ мыхьэнэншэхэм щхьэкIэ апхуэдизу щхьэ укъэгубжьрэ? ТIыс моуэ. Сэ иджыпсту сыпсэлъэнщ тхылъымпIэр здэпхьами, уи Iуэхур здынэсар къыпхуэсщIэнщ. Алло, Алло. Цыцэ Мыцэвыч и секретарыращ ар. Езым и Iэ телъу тхылъымпIэ гуэр ныщIахьат иджыпсту фи деж. Дауэ жыпIа? А-а, гурыIуэгъуэщ. Уи тхылъымпIэр а здэпхьам щIэмылъыжу жаIэ.
– ЩымыIэжуи? Ды-ды-дауэ?
– Иджыпсту! Иджыпсту! Дэ лъэIу тхылъхэр куэдрэ щыдгъэлъ ди хабзэкъым. Уэ уи лъэIур дэ тхуэгъэзэщIэнутэкъыми, ищхьэкIэ яхьащ. Пщэдей къыщIыхьи уи Iуэхур здынэсар бжетIэнщ.
АдэкIэ зысхуэмыIыгъыжу бжэр Iузоудри сыщIолъадэ, сыщIолъадэ-
– Цыцэ! Уэ Цыцэу зыц къызытемынэжын! Ауэ-моуэ хъун. ЗыщыпхуапэкIэ уеплъмэ хъуркъэ уи. уи. уи. – сызэрышхыдэм хуэдэурэ сеплъмэ, зы щIыIу къэмынэу пхауэ, Цыцэ си пащхьэм къитщ.
ри: 141 Журналым къытехуа тхыгъэхэм я пэжагъ-мыпэжагъымкIэ жэуап зыхьыр Авторымрэ редакцэмрэ я Iуэху еплъыкIэхэр Iэмал имыIэу зэтехуэн езы авторхэрщ. хуейуэ щыткъым. Редакцэм къищтэр зэи къытемыхуа, компьютеркIэ тедзэжа тхыгъэхэрщ (дискыр щIыгъумэ, нэхъыфIыжщ). Журналым къытехуа тхыгъэ нэгъуэщIыпIэ щытрадзэнкIэ хъумэ, «Iуащхьэмахуэм» къызэрырахар къэгъэлъэгъуэн хуейщ.
Редакцэм и къалэнкъым Iэрытххэм рецензэ яритыну. Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэкIэ щыIэ уэрам, 5, епщыкIузанэ къат, «Iуащхьэмахуэ» журналым и редакцэ. Телефонхэр: 47-26-21 (редактор нэхъыщхьэм и къалэнхэр зыгъэзащIэ); 42-42-14 (жэуапыхь секретарым и къалэнхэр зыгъэзащIэ, прозэ); 47-35-32 (публицистикэ); 47-32-94 (оператор, бухгалтерие). Электроннэ адрес: -i: х73i. Журналыр зэрытедзам сэкъат гуэр иIэу къыщIэкIмэ, абы теухуауэ фыщыщIэупщIэ хъунущ: Лениным и цIэкIэ щыIэ уэрам, 33, ООО «Тетраграф». 142 Пщызэбий
Умыгузавэ, Къундуз
Ей, дохутыр! Дохутыр! Моуэ зэ щхьэгъубжэмкIэ къыдэплъыт! Уэракъэ жыхуэсIэр! Пу! Мы жин хужь цIыкIухэми сыкъаужэгъуащ. Хьэдагъэ кIуэн, сабий къыщыщIагъэкI мы унэ зэтетыжьым и лъабжьэм фыз къызэрысшэрэ сыщIэтщ, сыдонэцIейри. Сэ мы унэжьым зэкIэлъхьэужьу хъыджэбзих щIэсшыжащ. Пхъуих! Зы дэлъху цIыкIу зэрагъуэту щыдогъэтыж, жысIэурэ си Къундуз цIыкIу мыгъуэр мыбы жьы щIэхъухьащ. Сэри тхьэмахуэ мэхъури, си нэбдзыпэ зэтеслъхьакъым. АпхуэдизкIэ сымэжэлIащи, си щхьэр мэуназэ. Уа, мы ебланэри хъыджэбзу къыщIэкIмэ, сыунэхъуакъэ! Мы емынэм имыхьын щхьэ бацэхэм сэ щхьэ нэхъ тегушхуэгъуафIэ сыкъащIауэ пIэрэ? Зы цIыхубз фIэкIа зи унэ щIэмысхэр мэтхьэусыхэ: «Тхуэхуапэркъым, тхуэгъафIэркъым». Сэ си унэм зым нэхърэ зыр нэхъ ину, зым нэхърэ зыр нэхъ бзаджэу, блы щIэсщ. «Умыгузавэ, папэ, дэ щIалэ зиIэхэм уедгъэхъуэпсэнкъым», – жаIэурэ сипхъухэр зыкIэ зозауэри. Уа, а къомыр зэкIэлъхьэужьу лIы дэкIуэу щIадзэмэ, дауэ сыхъуну?.. СытхьэгъэпцIщ, факъырэIус къыхэсхыу сыкъамыгъанэм. Ей, дохутыр! Дохутыр! ЩхьэгъубжэмкIэ зэ къыдэплъыт, Iэгъу!.. Дунейм хэт сеупщIыну мы фызым и Iуэхур здынэсамкIэ?..
Дохутырхэм зыкъысщагъэпщкIу. Си фызым сеупщIмэ, жылэм сызэхахынущ. УадыгэлIу, сабий къалъхуным упэплъэу мыбдеж ущытын жыхуэпIэр. Уэлэхьи, си ныбжьэгъу гуэрым сыкъилъагъумэ, уэрэду сыхимыхьэжмэ (зеплъыхь). А-а, докIуэдри-докIуэд, фызым сеупщIынщ. Ей, Къундуз, Къундуз!.. ЩхьэгъубжэмкIэ къыдэплъыт! (зеплъыхь). Ей, иджыри уи закъуэ хьэмэ тIу фыхъурэ? Пу, зэхимых нэпцIышхуэ зэрызищI абы. Ей, мылъхуэжыныр. Уа, мы ебланэри хъыджэбзу къыщIэкIмэ, уныдэзгъэхьэжынукъым зэрыжысIам щхьэкIэ, си Къундуз цIыкIур щIэкIуэсыкIыжауэ пIэрэ-тIэ?.. А тхьэмыщкIэр изгъэкIыжынкIэ мэшынэри: «Тхьэ, Мэжид, щIалэ цIыкIу дымыгъуэтауэ сэ сымыувыIэну, уэ укъимыкIуэт закъуэ!», – жи. КъикIуэтыпIэ сиIэж? Хъыджэбз архъуанэм срихьащ. Ей, дэ дохутыр мащIэ зэдгъэплъа?.. Iэзэ мащIэми дыкъагъэпцIа?! Джэш мащIэ едгъэдза. Уэлэхьи, ди къуажэ Iэхъуэм «Мыр уэ уи хущхъуэщ, тIу», – жиIэурэ сэ удзу сигъэшхам хуэдиз ди жэмыжьым илъэсым ишхауэ си фIэщ мыхъу. Жьэ мыгъуэ ишхыдыкIат, сэ Мэжид къысфIэзыщар. «Мэжид – ди жэм». «Ди жэм – Мэжид». Иджы ди Iэхъуэ лIыжьым IэхъупщIэ къыщыхихкIэ, «Уэлэхьэ, Къундуз, уэ жэмитI уасэ къызэптын хуейтэмэ», – жи.
Ей, мы цIыхухэри… Гукъеуэ гуэр уиIэу укъащIамэ, гущIэгъу къыпхуащIыным и пIэкIэ ауан укъащI, къыпщодыхьэшх. Зым «ЩIалэ зэрывмыгъуэтымкIэ къуаншэр къэпщIэну ухуеймэ, уи фызыр игъэкIыжи, 10* 143
нэгъуэщI къашэ», – жи. Зым «ЕпщIанэр Iэмал имыIэу щIалэ хъунущи, фи хъыджэбзхэм я бжыгъэр зэ бгъум нэвгъэс», – жи. Зым «Телъхьэ тIэкIу хуэфщIи, хъыджэбз зимыIэ гуэрым щIалэ цIыкIукIэ ефхъуэж», – жи. Зым «Пщыхьэщхьэ къэс аркъэжь стэчанищ ефэ, джэдыкIэ цIынэ тIощI тефыхьыжи гъуэлъыж», – жи. Адрейм «ГъэшхэкI зыIуфлъхьэ хъунукъым», – жи.
А, зиунагъуэрэ, зы Iэзэшхуэ гуэрым: «МыIэрыситI зэгуэту къэбгъуэтрэ уи фызым ебгъэшхмэ, щIалэ цIыкIуитI зэуэ къыпхуилъхунущ», – жиIэри мащIэрэ сигъэлъыхъуа? «УдыгъуакIуэщ», – жаIэурэ жыг хадэ мащIэм сыкъыщыщIагъэIа? «Мыбы мыIэрысэ зэгуэт гъунэжу къыщыбгъуэтынущ», – жаIэурэ делэщым сыщашаи къэхъуащ. Ди гъунэгъухэм «ЛIыгъуэфызыгъуэмкIэ Iэзэ бэлыхь гуэр къэунэхуащ», – жаIэри си Къундуз цIыкIум сэрэ залымыгъэкIэ Гурых къалэ дахуащ. ЖыхуаIа унэр къэдгъуэтри дызэрыщIыхьэу, зы щIалэ абрагъуэ, ныбэф хъужауэ, къыдбгъэдохьэ. Си Къундуз цIыкIуу плъагъур и хъуреягъкIэ къызэпеплъыхь-нызэпеплъыхьри: «Фигу къеуэр си пэшэгъум къызжиIауэ сощIэ. Мы уи фызыр къысхуэгъани, уэ щIэкIыт», – жи. «Мохьщ ар! Си фызыр мыбы нэс къэзмышэу апхуэдэ хущхъуэ ди къуажи гъунэжу щызгъуэтынут», – жызоIэри, макIуэ-мэлъей!..
АрщхьэкIэ, абы ахъшэ пIимыхыу укъиутIыпщынт? ДыкъегъэувыIэжри: «Уэлахьэ, щIалэ, уи жагъуэ умыщI, уэ ущыту сэ мы уи фызым семыIэзэфыну. Сэ си методыр зыми къезгъащIэ хъунукъым», – жиIэурэ зэкIуэцIылъ гуэр къысхуеший. «АтIа-а, мы уи фыз дахэшхуэм утеплъэкъукI щымыхъунукIэ, мыбы кIуэцIылъ удзыр къэгъави, къыщIэвыкIам уи фызыр егъафэ, уэ фIыуэ уи бынжэм щыхуи, мазэкIэ пэш зырыз фыщIэлъ. Мазэ дэкIа нэужь, уи насыпымрэ уи лIыгъэмрэ къыпхуахьыр уи Iыхьэщ, – жи, – ауэ мыр сэбэп къыфхуэмыхъумэ, Iэпхъуалъэм изу фи нэпсыр ивгъаткIуи, жыгей мафIэшхуэм пэрыфкIэ! ЗэрыпэрыфкIэу «цIач» жиIэу къауэмэ, щIалэ цIыкIу вгъуэтынущи – фыпэплъэ! «Цыфф» жиIэу пэрисхьэмэ, зыфлIэжами, нэбгъузкIэ фытеплъэнукъым. Абы щыгъуэ къыфхуэнэжыр зы Iэмалщи, уи фызыр занщIэу си деж къэгъакIуэ.
Ар зэхихауэ си Къундуз цIыкIу мыгъуэр пхуэубыдыжынт? ЗанщIэу си Iэпэр къеубыдри, «гу-гу-гу»! О-о, дэ зы къэжэкIэ диIэти. Уэлэхьи, фэтыджэн къыттракIэу мафIэ къытщIадзэжа фIэкIа умыщIэнт. Дыкъэсыжа нэужь, гъэщIэгъуэнракъэ, а щIалэжьым жиIам щыщу зы псалъэ ди фIэщ мыхъуарэ пэт, и хущхъуэхэр зэрыжиIа дыдэм хуэдэу зэтхьэлIащ. Абы мафIэм пэрыфкIэ жыхуиIа нэпсыр, Iэпхъуалъэм из тхуэмыщIу бэлыхь мащIэ дыхэта. Еуэ, бжьын соукъэбз, сотхъунщI, си нэм щIызогъабжьэ. Си Къундуз цIыкIуми: «УизгъэкIыжынущ», – жысIэурэ, шыбжий, бжьын, бжьыныху, серчэ жыпIэми, хьэбыршыбыр мащIэ езгъэшха, ирезгъэфа. И жьэри, и кIуэцIри хьэлэчу езгъэсри, мыпсэлъэжыфу илъэс ныкъуэкIэ хэлъащ. ЩIэупщIакIуэ къакIуэ си ныбжьэгъухэр къысхуэгузэвэным и пIэкIэ: «Е насыпышхуэр Алыхьым зрита, укъэзыгъэщIам хьэтыр иIэмэ, мы уи фызым и жьэр зэребгъэубыда Iэмалыр къыджеIэ», – жаIэурэ къызэхъуцацэрт.
Илъэс ныкъуэ дэкIа нэужь, си Къундуз цIыкIу мыгъуэр нэхъ Iеиж къэхъущ, къэмэхыу хуежьэри, си ныбжьэгъу дохутырым деж сымышэу хъуакъым. Абы есхьэлIа хущхъуэхэр зэрыжесIэу, си пщампIэр къеубыдри сиудыныщIэурэ: «Е уанэ махуэр тезылъхьэн, лажьэ зимыIэ мы фызыр щIэбукIыр сыт? Мыбы ехьэлIэн хуейр нэгъуэщI хущхъуэщ!.. Ар хъун 144
хуэдэу щумыхьэлIэфкIэ, уэ ефэж а хьэбыршыбырхэм къуат щхъухьым! КъыфIэбгъэкIмэ, мы стIолым утеспхэнщи. Сэри нэхъ Iеижу сыкъогубжьри:
– А емынэ узым имыхьын, а уэ къызэпщIар уфIэмащIэ?.. «Дагъэ зыщIэлъ умышх, шыугъэкIэ умыерыщ, аркъэ уемыфэ», – жыпIэурэ, фэмрэ къупщхьэмрэ сыкъыхуэбгъэнащ. АпхуэдизкIэ псынщIэ сыхъуащи, жьы къыщепщэкIэ, срихьэжьэнущи, хьэлъэ гуэр сымыIыгъыу унэм сыкъыщIэкI хъужыркъым. ЖэщкIэ си фызыр къепсмэ, гъуэлъыпIэм сыкъохуэх. Ди адакъэжьыр къызжьэхэлъэмэ, соджалэ! Зыри си фIэщ мыхъужу сыкъэбгъэнащ! Сужэгъуащ уи чэнджэщ мышыухэр! Дохутыр!.. Сыт мыгъуэр уи дохутыр уэ! Сымаджэм «Iыхь» зэрыжиIэу: «Зэгуэгъэжын хуейщ!» – жыбоIэри ущысщ. ИтIани умыукIытэу: «Дэ сыт и лъэныкъуэкIи дефIэкIуащ, дэ тлъэмыкIыр укIуэдыж – гу зимыIэм худолъхьэ, лIар къыдогъэхъуж», – жыбоIэ. Дауэ узэрефIэкIуар, цIыхухъухэм нэхърэ цIыхубзхэр хуэдищкIэ нэхъыбэу? Дауэ, зо? Мыдэ: «ЩIалэгъуалэр зэзэгъыркъым, куэд зэбгъэдокIыж», – жыдоIэри догъэщIагъуэ! Хьэдагъэ кIуэн, цIыхубзхэр дунейм техуэжыркъым! Я нэр къожри щысщ, «уитI» зэрыжыпIэу къыбдэкIуэн къудейуэ. Жыжьэ умыкIуэ, мис, сэ си закъуэпцIий къыслъысу.
Уэлэхьи, щымыхъужкIэ, хамэ къэралхэм я Iуэхур куэдкIэ нэхъыфIмэ, а лIыгъуэфызыгъуэмкIэ. А зиунагъуэрэ, абыхэм куэд щIауэ щIалэ цIыкIу хуейм – щIалэ цIыкIу, хъыджэбз цIыкIу хуейм – хъыджэбз цIыкIу иратри яутIыпщыж. Уэт, дохутыр! Мис аращ дохутыр жыхуаIэр!.. Уоу! А махуэм а си ныбжьэгъум жесIар!.. Сэ абы тестхъуар!.. Уэлэхьи, и жьэр Iурыхуауэ къэзгъэнатэм. Мы дунеишхуэм мыхъумыщIагъэу къыщыхъу псомкIи къуаншэр а зыр арауэ фIэкIа пщIэнтэкъым. (сабий гъы макъ зэхех) Догуэт! Догуэт. Уэлэхьэ, зэфIэкIа хуэдэм! Фи нэмыс нэхъ лъагэ ухъу, ар зи макъыр дэнэ къикIами, уэлэхьэ сэ си мыхамэ!.. ИкIи, нэсри къэсыжауэ АдыгэлIым! (Дохутыр хъыджэбзыр къогуо.)
– Ей, Мэжид! Сынохъуэхъу, хъыджэбзищ зэуэ къыпхуалъхуащ.
– А-а, дауэ жыпIа?..
– Хъыджэбзищ зэуэ къыпхуалъхуащ, зо!
– Уэ-уэ-уэу! – Япэ щIыкIэ и жьэр Iурыхуауэ и пIэм йожыхь, итIанэ, гъыми дыхьэшхми къыпхуэмыщIэну къызэролъэлъ, йожьэж, къоувыIэж, зэуэ и щхьэр къеIэтри, и Iэхъуамбэхэр щIигъашэу къебж: Маржинэт! Данизэт! Фаризэт! ФатIимэт! Мадинэт! ХьэIишэт. Мы щыр абы хэплъхьэжым: Назирэт! Берычэт! Хьэрычэт!.. Бгъу (IэхъуамбэжьакIэ къэнар лъагэу еIэт.) А-а! Бгъум епщIанэр! Ей, Къундуз! Умыгузавэ! ЕпщIанэр. ЕпщIанэр щIалэ цIыкIу хъунущ! Умыгузавэ уэ! Зэхэпхрэ?! Умыгузавэ!
Цыцэу цы къызытемынэжын
Зымахуэ тIэкIу къэскIухьынщ, жысIэри сыкъыдэкIат. Гъэмахуэт, дунейм и дахэгъуэт. Къакъэ-пщIыпщIу цIыкIухэр уэрамым дэтт. Сэри сыгуфIэжу сыздэкIуэм, портфель иIыгъыу зы лIы бэлыхь зэгъэпэща гуэр къысхуэкIуэу солъагъу. Нэхъ гъунэгъу къэхъурэ сеплъыпэмэ, кIэстум зэфIэтым зы ныкъусаныгъэ гуэр иIэу гу лъызотэ… Нэхъ тэмэму жыпIэмэ. гъуэншэджым щIыIуу итым пхауэ зы яхэткъым. Ар нэгъуэщI зыгуэру щытамэ, блэкIыу ежьэжынкIэ тIэу еплъынтэкъым. Ауэ сэ сыхьэлэлщ. 145
Сыхьэлэл щхьэкIэ, мащIэрэ къызэкIыжрэ абы и зэран!.. Догуэ, сэ абы и гъуэншэджым сыткIэ си Iуэху хэлът?.. Ы? Емынэм сызэрихуэрэт. «Мы щIалэ хъарзынэм и напэр токI, жеIауэ егъэпхэжын хуейщ», – жызоIэри, къэзгъэувыIэну соджэ: – Ей, къуэш! Ей, щIалэ! – арщхьэкIэ сызэхихыркъым.
Аргуэру соджэ: – Ей щIалэ, мыдэ къэувыIэт зы дакъикъэкIэ. ЩIалэм, къэувыIэным и пIэкIэ, нэхъ псынщIэ зещI.
Сэри, уэлэхьи, мыр тхьэкIумэ жьажьэу къыщIэкIыным, жызоIэри сыкIэлъыщIопхъуэ. Уий, сыкIэщIохьэ иджы щыжысIэм, сэмэгурабгъумкIэ еунэтIри, унэшхуэ щытым щIохьэ. Сэри абы иужь ситу сыщIохьэ. КIэлындор кIыхьышхуэм щрикIуэм, сыкIэлъыщIыхьауэ и Iэблэр субыдыну соIэбэ, арщхьэкIэ бжэр Iуеудри, пэш гуэрым щIопкIэ, сыкIэлъыщIыхьэну сыщыхуежьэм, хъыджэбз гуэрым сыкъызэтрегъэувыIэ.
– Уэ сыт узыхуейр, дэнэ уздэкIуэр?
– Мыдэ мыбы щIыхьа лIым сыхуейуэ арат!
– Сытхуэдэ IуэхукIэ?
– Абы и. езым и щхьэ IуэхукIэ.
– Хьэуэ, ныбжьэгъу. Цыцэ Мыцэвыч хущIыхьэркъым, ущIэзгъэхьэнукъым!
и-ы.
хъунукъым.
– Сэ. плъагъуркъэ. Моуэ, псалъитI къудей жесIэну арат. абы – Сэ къызжеIэ! ИужькIэ жесIэжынщ.
– Уэ бжесIэфынукъым. Ы. ПщIэрэ, абы и. Хьэуэ, хьэуэ. Уэ бжесIэ – АтIэ, тхыи къызэт, иджыпсту щIэсхьэнщ.
– Хъунщ, къащтэ тхылъымпIэ. «ЩIыхьышхуэ зыхуэсщI Цыцэ! Къысхуэгъэгъу. Сэ сыхуейт уи Iэпкълъэпкъхэм щыщ зым. Ы. Хьэуэ!.. Уэ щыгъыну пщыгъым я нэхъыщхьэ дыдэм, нэхъ тэмэму жыпIэм, уи гъуэншэдж кхъуэщыныфэ дахэм уезгъэплъыжыну – абы ит щIыIу псоми я къалэныр нэсу зэрамыгъэзащIэм къыхэкIыу.» Хъунщ ар. Мэ, ди шыпхъу, щIэхьэ мис мыр.
– Мыр сэ щIэсхьэнщ, ауэ сыкъыщIэкIыжыху мыбдеж къыщыс-
– Хьэуэ, хьэуэ!.. Сэ жысIэнур жысIащ, нэгъуэщI Iуэху лъэпкъ пэплъэ.
сиIэкъым.
–Хьэуэ, моуэ тIыси щыс! Цыцэ Мыцэвыч «езыр» жиIэмэ-щэ?
«А кIуэцIрымыхун, а сэ стхам узыщIэупщIэн хэлъ», – жызоIэ сигукIэ. Ауэ сыкъыщIэкIыжыркъым. Дакъикъэ нэхъ мыгувэу секретаршэр къыщIокIыж. КъыщIокIыжри, тхылъымпIэ стхыуэ щIезгъэхьар къызетыж. Сеплъмэ, къалэм плъыжькIэ ину мыпхуэдэу къытритхауэ тетщ: «ИкIэщIыпIэкIэ Дэбылэ хэгъаплъэ». Сэ си нэр къижу, си жьэр Iурыхуауэ тхылъымпIэр згъэкIэрахъуэу тэлайкIэ сыщыта нэужь, къыкъ сыхъуауэ хъыджэбзым соупщI: – Сыт мы-мы-ы-бы къикIыр?
– КъикIыр плъагъуркъэ? ПсынщIэу Дэбылэ деж хьыи, мы къытритхар егъэлъагъу. Уи Iуэхур, пIалъэ абы имыIэу, зэфIигъэкIынущ.
– Сыт Дэбылэ? Уи унафэщIыр мыбы еджакъэ?.. Мыр езыращ зыхуэстхар, езым и мыстыр. Ы. И мыстыр мысту щытти, и напэр текIмэ жысIэри. 146
къуащ – зауэлI мин, топхэр, гынжьей фоч куэду къаритащ. СэхьибДжэрий тепщэныгъэр щиIыгъа Кърымым Iуэху фIей Iэджэ илэжьащ Урысеймрэ адыгэхэмрэ я бийуэ. 1539 гъэм и май-июнь мазэхэм кърымхэр, мин 40-м щIигъуу, тырку зауэлIхэри я гъусэу адыгэщIым къизэрыгуащ, ПсыжькIэ къыкIуэцIрыкIрэ Тэман къыщыщIэдзауэ Тхьэб бгым екIуалIэу, Iуащхьэмахуэ и бгъумкIэ екIуэкIыжрэ Къэбэрдейм къэсу. Тырку сулътIаным и мурадт адыгэхэм я щIыналъэр иубыду Дагъыстэнымрэ Кавказ Ищхъэрэмрэ зэпрыкIыбжэ ищIыну, кърымыдзэр хуиту хъунщIэу абыхэм иригъэтыну. А мурадыр къехъулIэн папщIэ, 1540 гъэм дзэшхуэ зэрагъэпэщри, Урысеймрэ адыгэхэмрэ къатоуэ. 1545 гъэм и закъуэ зэрыпхъуакIуэхэр Шэрджэс щIыналъэхэм тIэу къохьэ: гъатхэм – къухьэпIэмкIэ щыпсэу адыгэхэм, бжьыхьэм – къэбэрдейхэм зыкърапщыт. ФIэгъэнапIэ ящIар жанеипщ Къанщокъуэм къытралъхьа тыгъэр зэраримытарт.
Хьэжы-Реммал и тхыгъэхэм къызэрыхэщыжымкIэ, 1551 гъэм Сэхьиб-Джэрий хьэтыкъуейхэмрэ бжьэдыгъухэмрэ ятеуащ. Абы къикIыжа нэужь, ар яукI. Абы и пIэкIэ Истамбыл кърагъэкI Долэт-Джэрий. Абыи зауэ-банэм пещэ.
А псом къыхэкIыу жыпIэ хъунущ къэдгъэлъэгъуа лъэхъэнэм кърым хъанхэмрэ уэсмэн сулътIанхэмрэ адыгэхэм я бийуэ ирагъэкIуэкIа Iуэхухэр зэщIэплъэ зэпыту екIуэкIауэ. Апхуэдэ зэпэщIэувэныгъэ гуащIэхэращ адыгэхэр урысхэм гъунэгъу яхуэзыщIар. лIэщIыгъуэм и кIэм, Орда Инымрэ кърым хъаныгъуэмрэ зыщахъумэн папщIэ, абыхэм ирагъэкIуэкIа къэрал щIыб политикэм адыгэхэмрэ урысхэмрэ гъунэгъу зэхуищI къудей мыхъуу, абы къигъэщIащ I лIэщIыгъуэм и 50 гъэхэм зэращIылIа зэгурыIуэныгъэр. Ди деж къэса дэфтэрхэм къагъэлъагъуэ адыгэхэр кърым-уэсмэнхэм зэрапэщIэтар, ирагъэкIуэкIа бэнэныгъэм и инагъыр, гуащIагъыр, зауэлIрэ Iэщэу яIар, щIыуэ яIыгъамрэ абыхэм я гъунапкъэхэр здынэсу щытамрэ. Адыгэхэм фIы дыдэу къагурыIуэрт урыс къэралыгъуэр быдэ, лъэщ хъумэ, кърым хъанхэмрэ уэсмэн сулътIанхэмрэ абы къызэригъэувыIэфынур.
I лIэщIыгъуэм къыщыщIэдзауэ лIэщIыгъуэр иухыху, Кавказ Ищхъэрэм я лъэр щагъэувыным щхьэкIэ, хуабжьу зэныкъуэкъуащ Персымрэ Тыркумрэ. А зэманым къриубыдэу абыхэм зауэ мащIи ирагъэкIуэкIакъым. Ахэр зэрышхыхукIэ, Урысейм и лъэр хуэм-хуэмурэ Кавказ Ищхъэрэм щигъэбыдащ. Урыс къэралым и жьауэм щIэуващ Ищхъэрэ Поволжьер, зэфIэкI зиIэ, мылъкукIэ хуэщIа нэгъуейхэмрэ адыгэхэмрэ. Абы хуабжьу игъэпIейтейрт Тыркумрэ Кърым хъаныгъуэмрэ.
Япэ урыс-адыгэ зэгурыIуэныгъэхэм Iэ традзауэ щытащ 1552 гъэм. Абы къыщыщIидзэри гъуэгуанэ кIыхь къикIуащ урыс-адыгэ зэпыщIэныгъэхэр ефIэкIуэным. Ауэ адыгэхэр зытеува гъуэгур сыт щыгъуи захуэу, хуиту, къэгъэшыпIи щыхупIи имыIэу екIуэкIауэ пхужыIэнукъым. Къэхъуащ адыгэхэмрэ урысхэмрэ зэгурыIуэ-зэдэIуэжу щызэдэпсэуаи, щызэгурымыIуаи, зауэкIэ щызэпэувыжаи.
1552-1555 гъэхэм Жанеймрэ Беслъэнеймрэ пщыгъэр щызыIыгъахэм щыщ гуп зэгурыIуэри, урыс пащтыхьым и лIыкIуэхэм лъэIу тхылъкIэ зыхуагъэзащ урыс пащтыхьыр къадэIэпыкъуну, абы и жьауэм, и дамэм щIигъэувэну. Абдежым къыщыщIедзэ адыгэхэмрэ урысхэмрэ зэгъунэгъу хъуным. Адыгэхэм Къэзан (1552 гъэ), Астрэхъан (1556 гъэ) хъанхэм я дзэхэр хагъащIэу ахэр я лъахэм ирахужа нэужь, урыс къэралым адыгэхэр гъусэ яхуэхъуну къелъытэри, абыхэм я лъэIур егъэзащIэ. А 147
лъэхъэнэм Долэт-Джэрий Урысейм дзэшхуэ иришэну зигъэхьэзырырт. Ауэ абы и пIэкIэ хъаныр адыгэхэм къатоуэ.
1555 гъэм жанеипщ Сибокъуэ я унафэщIу адыгэ лIыкIуэхэр Мэзкуу макIуэ. Абыхэм яхэтт Сибокъуэ и къуэ Къудэдыкъуэ, и къуэш Ацымгъукъуэ, абазэпщ Тутэрыкъуэ Езбэзлыкъуэ сымэ. Урыс пащтыхьым жраIащ адыгэхэр пэжу къыбгъэдэтыну тхьэ зэраIуар. Пащтыхьым ар и гуапэ хъуащ икIи лIыкIуэхэм пщIэшхуэ къахуищIащ. Ахэр хуит ищIащ щыхуейм деж Мэзкуу къэкIуэну, кIуэжыну, пащтыхьыдзэм къулыкъу щащIэну. Улахуэ хъарзыни яхуигъэуващ. Тутэрыкъуэрэ Къудэдыкъуэрэ чыристэн диныр къащтэри урысыдзэм хыхьащ, Иванрэ Александррэ къыфIащри. Урыс пащтыхьым адыгэхэм къажриIащ кърым хъаныр къатеуэмэ, къазэрыщхьэщыжынур, ауэ Тыркум ехьэлIауэ зыкIи къигъэгугъакъым. Зэпсэлъэныгъэхэм япкъ иткIэ зэгурыIуэныгъэ зэращIылIащ. Абы къигъэувырт адыгэхэм урыс къэралым адыгэшу мин иратын, зауэ къэхъумэ, шу мин 20 ягъэшэсын хуейуэ.
Мэзкуу адыгэхэм къахуиIэ хъуа ныбжьэгъугъэм и фIыгъэ езы урысхэми къекIыжырт. Иджы абы езыр зэрыхуейм хуэдэу Кърымым хуиIэ щытыкIэр иухуэрт. 1555 гъэм Кърымыр Кавказ Ищхъэрэм къихьауэ хъыбар зэрызэхихыу, урыс пащтыхьым унафэ ищIри, кърым улусхэм япэувыну зауэлI мин 13-м щIигъу хъууэ дзэшхуэ къигъэкIуащ, дзэпщ Шереметьевыр я пашэу. Тэтэрхэр адыгэхэм я щIым ирахужащ. Апхуэдэу гъэзэщIэн щIадзащ зэгурыIуэныгъэм къигъэув Iуэхугъуэхэм.
1556 гъэм кърым хъаныр ежьащ Псыхуабэ къедза щIыналъэм ис адыгэхэм ятеуэну, ауэ, Днепр псым и Iуфэм Iус Ислам-Кермен жылагъуэм деж Ржев дзэзешэм и отрядыр къызэрыщыпэувынур щызэхихым, игъэзэжащ. А гъэ дыдэм и бжьыхьэм жанеипщ Сибокъуэ Къэнщокъуэрэ Таздруийрэ яубыдащ Темрыкъуэ, Тэман быдапIэхэр.
Днепр деж урысхэмрэ адыгэхэмрэ зэгъусэу щрагъэкIуэкIа зауэм зэман кIыхькIэ зэпиудащ тырку сулътIаным Кавказ Ищхъэрэм ис лъэпкъхэм яхуэгъэзауэ илэжьыну и мурадахэр, урысхэми Астрахъан къазэури, ар я щIыналъэм хагъэхьащ.
Урысхэм я деж кIуэ лъагъуэр пхашу зэныбжьэгъугъэмрэ зэкъуэтыныгъэмрэ къызэзыгъэпэща жанеипщ Сибокъуэрэ беслъэнеипщ Мэшыкъуэрэ ар хуагъэгъуакъым: я жагъуэгъухэр зэхыхьэри я лъахэм кърахуащ. Ахэр Мэзкуу кIуэри, чыристэн диныр къащтащ. Сибокъуэ Василий, Мэшыкъуэ Иван къыфIащри, урысыдзэм хагъэхьащ. А гъэ дыдэм а адыгэпщхэр, я цIыхухэр я гъусэу, Ливонием ягъакIуэри, зауэ гуащIэхэм хэтащ. Адыгэхэмрэ урысхэмрэ я зэпыщIэныгъэхэр кIуэ пэтми нэхъ быдэ, лъэщ хъурт. Абы лъэныкъуитIми я фейдэ хэлът. Зэгъусэу я бийхэм езауэрт, 1561 гъэм урысхэмрэ адыгэхэмрэ зэгъусэу Дон псым тету ехыурэ, Кафэ нос, абдеж щыт быдапIэхэр зэтракъутэ, кърымхэмрэ тыркухэмрэ зэрыгушхуэ Кафи къащтэ. Уэсмэнхэр тэтэрхэм къадэIэпыкъуну похьэ: кхъухь тIощIым ихуэ дзэ кърагъэжьат, ауэ ахэри хагъэщIащ. Къелахэм Константинополь ягъэзэжащ. Абы хуабжьу игъэпIейтеящ Тыркумрэ Польшэ-Литовскэ къэралыгъуэмрэ. Польшэм и пащтыхь СигизмундАвгуст Кърым хъаным жриIащ Мэзкуурэ адыгэхэмрэ зэгъусэмэ, уазэрыпэмылъэщынур икIи елъэIуащ а тIур зэкъуичыну. Долэт-Джэрий урысхэмрэ адыгэхэмрэ щIэх-щIэхыурэ ятеуэу щIидзащ.
Мэзкуу адыгэхэм къахуиIэ пыщIэныгъэр тIэкIу-тIэкIуурэ къэтIасхъэу хуожьэ. Урыс пащтыхь Иуан I и япэ щхьэгъусэр лIа нэужь, Урысейм 148
и Iуэхур дэкIын папщIэ, урыс пащтыхьым мурад ещI Европэм пащтыхьыгъуэр щызыIыгъхэмрэ адыгэпщ цIэрыIуэхэмрэ благъагъэкIэ ябгъэдэувэну. Лъыхъухэр егъакIуэ Польшэм и пащтыхь Сигизмунд-Август, Швецием и пащтыхь Густав, Къэбэрдейм и пщы уэлий Идар Темрыкъуэ сымэ я деж. Псоми зэрытщIэщи, 1560 гъэм урыс пащтыхь Иуан ЕплIанэм кърихьэжьа Iуэхур езыр зэрыхуейм хуэдэу щыхъуар Къэбэрдейм и закъуэщ. I лIэщIыгъуэм икухэм Шэрджэс хэкум и гъунапкъэ дыдэу щыта Къэбэрдейм щыIа щытыкIэр ткIий икIи хьэлъэ хъуат, пщыхэр зэныкъуэкъужу, лIыфIыпIэ зэримыгъахуэу зэпэуврэ зэзэуэжу зэрыщIадзам къыхэкIыу. Ар бийм Iэзэу къигъэсэбэпырт: щIэх-щIэхыурэ адыгэхэм къытеуэрт, зауэ гуащIэхэр кърищIэкIырт. ЩытыкIэр зэщIэплъэ, щIэхуабжьэ зэпытт. Тыркум, Кърым хъаныгъуэм, шамхъалхэм, нэгъуейхэм, Къейтыкъуэ пщыгъуэм щыщхэу кърымхэм я телъхьэ хъуахэм дзэ лъэщ япэгъэувын фIэкIа, нэгъуэщIкIэ уазэрыпэмылъэщыфынум ирихулIэри, пщышхуэ Идар Темрыкъуэ урыс пащтыхь Иуан I зыхуигъэзащ. 1557 гъэм Къаныкъуэ Къанлы я пашэу къэбэрдей лIыкIуэхэр Мэзкуу кIуащ. Абыхэм урыс пащтыхьым жраIащ урыс къэралымрэ къухьэпIэ адыгэхэмрэ яку дэлъ зэпыщIэныгъэхэм хуэдэ езыхэми иращIылIэну зэрыхьэзырыр. Апхуэдэу къэбэрдей лIыкIуэхэм къагъэлъэгъуащ урыс-къэбэрдей зэгурыIуэныгъэхэм я мызакъуэу куржы пащтыхьыгъуэхэу Картлырэ Кахетиемрэ я цIэкIи зэпсэлъэныгъэхэр ирагъэкIуэкIыну абыхэм пщэрылъ къызэрыхуащIар. А гъэ дыдэм (1557 гъэм) Мэзкуу къэкIуащ Къэбэрдейм и ныкъуэкъуэгъу шамхъалхэмрэ Тюмен пщыгъуэмрэ я лIыкIуэхэр, урысхэм я жьауэм щIагъэувэну лъаIуэу.
1558 гъэм пщышхуэ Идар Темрыкъуэ Мэзкуу игъэкIуащ чыристэн диныр къищтэу Михаил зыфIаща, пащтыхь пщIантIэм пщIэшхуэ щызыгъуэта, бояр пашэ икIи цIэрыIуэ хъуа и къуэ СулътIаныкъуэ. Абы и къуэшхэу Думэныкъуэ, Мамсырыкъуэ, Белгъэрыкъуэ сыми 1560 гъэм пщэрылъ зэмылIэужьыгъуэхэр яIэу урысхэм я щыхьэрым зыбжанэрэ кIуащ.
Урыс правительствэм фIэфIтэкъым шамхъалхэр кърым-уэсмэнхэм зэрателъхьэр, и дамэгъу къэбэрдейхэм къазэреныкъуэкъур, абыхэм я бийуэ Iуэху фIей куэд зэрилэжьри, ахэр и жьауэм щIигъэувэн идакъым. Идэн дэнэ къэна, 1560 гъэм дзэпщ цIэрыIуэ Черемисин И. С. я пашэу дзэшхуэ къигъакIуэри шамхъалхэм пигъэуващ. Шамхъалхэр урысыдзэм пэлъэщынутэкъыми, шынэхэри, Тарки щаIэ зэхуэсыпIэ хуэщIар ябгынащ икIи къэбэрдейхэм къатеуэныр пIалъэкIэ зэпагъэуащ.
Къэбэрдейр Урысейм дамэгъу зэрыхуэхъуар зыфIэмыфIхэри щыIэт. Апхуэдэт пщы Къетыкъуэ ПщыIэпщокъуэ зи пашэ гупыр. Абыхэм Кърымым и жьауэм щIэтмэ нэхъ къащтэрт. ЩыIэт урысхэри кърымхэри зымыдэ нэгъуэщI зы гупи.
Къэбэрдейр щытыкIэ гугъу икIи хьэлъэ дыдэ щихуам жыжьэ плъэф цIыху Iущу, хэкулIу зыкъигъэлъэгъуащ пщышхуэ Идар Темрыкъуэ. 1558- 1567 гъэхэм къриубыдэу урыс лIыкIуэхэр Къэбэрдейм хэ къэкIуащ, Идар Темрыкъуэ и лIыкIуэхэу Мэзкуу щыIэхэми зыбжанэрэ яхуэзащ. Къэрал щIыб политикэри Iэзэу иригъэкIуэкIырт Идар Темрыкъуэ. Ар дагъыстэн шамхъалхэм япэщIэтт, куржыхэм ныбжьэгъугъэрэ къуэшыгъэкIэ ябгъэдэтт, Кърым хъаныгъуэмрэ абы и дамэгъу Нэгъуей Орда ЦIыкIумрэ япэщIэтын папщIэ Нэгъуей Орда Иныр къигъэсэбэпырт, благъагъэкIэ запищIауэ. Къэбэрдеймрэ Урысеймрэ дамэгъу зэрызэхуэхъуа- 149
пасэм къыщыщIэдзауэ урысхэм яйщ» жыхуиIэ Iуэху еплъыкIэр. Къэрал Iуэхухэр зратхэ тхылъым ит тхыгъэхэр щапхъэу къахьурэ, урысхэм псоми я фIэщ ящIыну хэтт шэрджэс адыгэхэр зэман жыжьэ блэкIам рязянхэу щытауэ, Иуан I и пащтыхьыгъуэм Кавказым къэIэпхъуэжу урысхэм я жьауэм щIэувауэ, ахэр пащтыхьым ихъумэн папщIэ, Тэрч деж къалэ щиухуауэ. Апхуэдэ Iуэху еплъыкIэр лIыкIуэхэм куэдрэ къагъэсэбэпу, я дэфтэрхэм иратхэу щыта щхьэкIэ, Истамбылрэ Бэхъшысэрайрэ ар я фIэщ зэи хъуртэкъым. Уеблэмэ езыхэри хущIэкъурт шэрджэсхэр езыхэм яйуэ къыщIрагъэдзыну. «Ахэр муслъымэнщ, ди къэралыгъуэм и цIыхухэщ», жаIэрт. I лIэщIыгъуэм и кIэм тырку сулътIанымрэ Кърым хъаныгъуэмрэ яужь ихьащ Кавказ Ищхъэрэр яубыдыну. Керч топ 18 яшащ. Урысейми дзэшхуэ ишэну зигъэхьэзырат, ауэ абы зэран хуэхъуащ Венгриер яубыдыну Австриемрэ Тыркумрэ зэрызэпэувамрэ Мубэрэч-Джэрий зэрылIамрэ.
1557 гъэм Къэбэрдеймрэ Урысеймрэ зэращIылIа зэгурыIуэныгъэхэм тхыдэджхэр зэтемыхуэу топсэлъыхь. Щызэдауи щыIэщ. Шэч хэлъкъым дяпэкIи абы псалъэмакъ зэрыращIэкIынум. Ауэ I лIэщIыгъуэм щыIа щытыкIэм тепщIыхьмэ, а зэгурыIуэныгъэхэм къыщыгъэлъэгъуа унэтIыныгъэ нэхъыщхьэхэм хэбдзын хэлъкъым. Ахэр зыкIи зэран хуэхъуакъым Къэбэрдейм зиужьыным. Абы зыри къыпэрыуакъым езым и къэрал щIыб, къэрал кIуэцI Iуэху иригъэкIуэкIыжыну. Уеблэмэ и экономикэм фIыуэ зиIэтри, и пщIэмрэ и зэфIэкIымрэ хэпщIыкIыу, нэрылъагъуу хэхъуащ. Ауэ нобэ языныкъуэхэм къызэралъытэм, зэрыжаIэм, зэратхым хуэдэу, Къэбэрдейр Урысейм езыр «фIэфIу» гухьатэкъым – зауэ-политикэ Iуэхугъуэхэр зэгъусэу ирагъэкIуэкIын папщIэ, дамэгъу зэхуэхъуахэу арат. Къэбэрдейми Урысейми езыхэм я щIыналъэ яIэжу щытащ, я гъунапкъэхэр гъэбелджылауэ. Дэтхэнэми щызекIуэрт езым и хабзэ. Къэбэрдейми Урысейми езыхэм я къэрал дамыгъэхэр, къэрал IуэхущIапIэхэр яIэжт. Налогхэри щхьэхуэ-щхьэхуэу ятырт. Зым адрейм ейм и Iуэху хилъхьэртэкъым.
1557 гъэм Къэбэрдейр Урысейм дамэгъу зэрыхуэхъуар дунейпсо хабзэм тету ятхауэ щытащ. Ауэ, ди жагъуэ зэрыхъущи, ар хъума хъуакъым. Ди деж къэсар тхыдэм ехьэлIа Iуэхухэр щызэхуэхьэса тхыгъэхэм хэхуа Iыхьэхэрщ. Мыри къыхэгъэщыпхъэщ: зэгурыIуэныгъэхэр щыттэкъым Iэмал имыIэу лъэныкъуитIми ягъэзэщIэн хуейуэ, ахэр ягъэзэщIэныр къызыхэкI щхьэусыгъуэхэр щымыIэжмэ, зэзыщIылIахэр мылэжьэжмэ е дунейм ехыжамэ, зэгурыIуэныгъэхэр ямыгъэзэщIэжми хъунут. Абы и деж щиухырт зэгурыIуэныгъэхэм я къарур. Ар къэлъытауэщ зи гугъу тщIы тхыдэ Iуэхум ноби зэрыбгъэдыхьапхъэр. Къасболэт, тхыдэ щIэныгъэхэм я доктор, профессор. 150
1578, 1580-1590 гъэхэм ятха дэфтэрхэм тепщIыхьмэ, Мамсырыкъуэ Къэбэрдейм къигъэзэжри, и адэм кърихьэжьауэ щыта Iуэхур текI имыIэу игъэзэщIащ.
Къэбэрдеймрэ Мэзкуурэ яку дэлъа зауэ-политикэ дамэгъуныгъэмрэ кърым-тырку къарухэм драгъэкIуэкIа бэнэныгъэмрэ зэпыуакъым I лIэщIыгъуэм и иужьрей Iыхьэ щанэми. Идар Темрыкъуэ иригъэкIуэкIа политикэм пищащ абы и къуэш Къамболэти, пщы уэлий хъуа нэужь. Идархэ, Къетыкъуэхэ, Талъостэнхэ я лIыкIуэхэм я пашэу ар 1578 гъэм Мэзкуу кIуащ. Къэбэрдейми, шэрджэс псоми я цIэкIэ Къамболэт лъэIуащ Сунжэ деж щыта урыс къалэр зэфIагъэувэжу абы дзэзешэхэмрэ зауэлIхэмрэ дагъэтIысхьэну. А гъэ дыдэм дзэзешэ Новосильцевым къалэр иухуащ, иужькIэ, Кърымымрэ Урысеймрэ яку дэлъ щытыкIэр (къалэр зэраухуам щхьэкIэ) щызэщIэплъэм, ар якъутэжащ, ауэ Кавказ Ищхъэрэм кIуэцIрыкI гъуэгум я нэIэ трагъэкIакъым.
I лIэщIыгъуэм и 80 гъэхэм я кIэухым Идархэ я пщыгъуэм ткIийуэ пэщIэтащ Къетыкъуэхэрэ Талъостэнхэрэ. Абыхэми я лIыкIуэхэр щхьэхуэу Мэзкуу ягъакIуэрт. Къэбэрдейхэмрэ урысхэмрэ тхьэрыIуэкIэ зэращIылIа зэгурыIуэныгъэхэм хагъэхьат бийр къатеуэмэ, урысыдзэ къагъакIуэу къадэIэпыкъуну. Урысхэм я телъхьэ хъуа къэбэрдеипщхэм ар къагъэсэбэпурэ, Кърымымрэ шамхъалхэмрэ я жьауэм щIэувахэм ебэнырт. Адрейхэми зи блэгу щIэувахэр Iуэхум къыхашэрт. Къэбэрдеипщхэм я кум къыдэхъуэ зэгурымыIуэныгъэмрэ бэнэныгъэмрэ урыс правительствэми кърым хъаныгъуэми я фейдэ хэлът. Абыхэм къадэщI, къадэIэпыкъу хуэдэу защIурэ, дэтхэнэми и лъэр Кавказ Ищхъэрэм щигъэбыдэрт.
1589 гъэм тэрч дзэзешэ Хворостин А. И. лIыкIуэ тхылъым иритхащ къэбэрдеипщ Идар Къамболэт дунейм зэрехыжар, абы и пIэ иувэну пщыхэр зэрызэныкъуэкъуар. Абы и ужькIэ куэд дэмыкIыу, август мазэм, зэуэзэпсэу лIащ Къетыкъуэ Аслъэнбэчи. Къэбэрдейм Хасэшхуэ щекIуэкIащ. Хасэм Аслъэнбэч и пIэкIэ хахащ Къетыкъуэ Жансэхъу.
1580-1590 гъэхэм урыс пащтыхьым къэбэрдейхэмрэ адрей бгырыс лъэпкъхэмрэ ярищIылIауэ щыта зэгурыIуэныгъэхэр къанэ щымыIэу зэригъэзэщIам Урысейм и пщIэр лъагэу иIэтащ. Кавказ Ищхъэрэм щыпсэу лъэпкъхэм Мэзкуу хуаIэ щытыкIэхэм фIы и лъэныкъуэкIэ захъуэжащ. Урысхэм я лъэр Кавказ гупэм зэрыщиубыдар куэдым я гуапэ хъуакъым. Мыхъуам къыщымынэу, ар ямыдэу къэуващ Тыркумрэ Кърымымрэ. Абыхэмрэ Урысеймрэ яку дэлъ зэгурымыIуэныгъэхэр аргуэру зэщIэплъэжащ. 1592-1594 гъэхэм Урысейм и лIыкIуэу Тыркум щыIа Нащокин Г., Иванов А. сымэ уэсмэнхэр ткIийуэ, пхъашэу къепсэлъащ: «Фи пащтыхьым и цIыхухэр къэбэрдейхэмрэ шамхъалхэмрэ ящIхэм ихьащ, шамхъалхэм ди пащтыхьым къулыкъу хуащIэ… Фи пащтыхьым шэрджэсхэм я щIым къалэ ирыригъэщIыхьащ, Тэрч къыщыщIэдзауэ къалиплI щывухуащ, Темырхъан (Дербент) кIуэ гъуэгури фыубыдащ». Синан-пэщэ визирышхуэм а зэманым пащтыхьыгъэр зыIыгъа Федор, Иуан I и къуэм, письмо хуитхащ, Тэрчрэ Къэбэрдей щIыналъэмрэ урыс къалэхэр зэрырищIыхьар, Тэн Iус къэзакъхэр Азов зэрытеуар, Мэзкуу къригъэблагъэу Куржы пащтыхь Александр зэгурыIуэныгъэхэр зэрыращIылIар имыдэу. ТкIийуэ къигъэуващ Дон къэзакъхэр Азов иришыжу Астрахъанрэ Къэзанрэ Тыркум иратыжыну.
Урыс лIыкIуэхэм уэсмэнхэмрэ тыркухэмрэ зэгурыIуэныгъэхэр щращIылIэхэм деж куэдрэ къагъэсэбэпу щытащ «Псыхуабэ шэрджэсхэр 10 Заказ № 173 151
ри зи фIыщIэр Темрыкъуэт. ЦIэрыIуэ хъуа пщышхуэм къыкъуэувэрт абы иригъэкIуэкI политикэр япэм зымыдэу щыта къэбэрдеипщхэр. Абыхэм я закъуэтэкъым. Лъахэм и гъунэгъу къэралыгъуэхэм я лIыщхьэхэми зэгурыIуэныгъэхэр къращIылIэну хущIэкъурт.
1562-1563 гъэхэм Идар Темрыкъуэ урыс дзэзешэхэр и гъусэу зауэзекIуэ ин куэд иригъэкIуэкIащ и политикэмрэ жылагъуэ Iуэхухэмрэ я бийуэ къэув адыгэпщхэм, псом хуэмыдэу Къетыкъуэ ПщыIэпщокъуэ зи пашэ гупымрэ ахэр дарэгъу зыхуэхъуа шамхъал Бударрэ яхуэгъэзауэ. ИтIанэ апхуэдэ зекIуэхэр сэбэпышхуэ хъурт Къэбэрдейм Урысеймрэ Куржымрэ яхуиIэ зэпыщIэныгъэхэр гъэбыдэнымкIи. Идар Темрыкъуэ иригъэкIуэкI къэрал кIуэцI, къэрал щIыб политикэм и фIыщIэкIэ Къэбэрдейр нэхъ зэкъуэт, нэхъ лъэщ хъури, Кавказым и мызакъуэу, щIыпIэ куэдым и цIэр фIыкIэ щигъэIуат. 1567 гъэм Идар Темрыкъуэ и лъэIукIэ урысхэм Сунжэ псымрэ Тэрчрэ я зэхуакум деж урыс къалэ щаухуэн щIадзэ. Ар ирагъэухуэн ямыдэу къэувауэ щытащ Къетыкъуэхэрэ шамхъалхэмрэ. Ахэр хуейтэкъым Кавказ Ищхъэрэм и курыкупсэм деж щаухуэ къалэм дарэгъу зызыхуащIа Тыркумрэ Кърымымрэ я зекIуапIэхэр зэхуищIыну. Астрахъан, Азие Курытым, шамхъалхэм я деж кIуэ гъуэгухэри зэхуищIынут абы.
Урысхэм ягухьэну хуэмей адыгэпщхэм, урыс къалэр ирамыгъэухуэн щахузэфIэмыкIым, кърым хъаным зыхуагъазэри жраIащ: «Идар Темрыкъуэ и щIым урыс къалэр иращIыхьмэ, фэ фи закъуэкъым хилъэфэнур – Тюмени, шамхъалхэри Мэзкуу адэкIэ къыщыхутэнущ».
Кърым хъан Долэт-Джэрий урыс лIыкIуэхэм епсэлъащ. Абыхэм ар зытрагъэхьакъым. Хъаным жиIащ зэи ар зэрахуимыгъэгъунур. ЩIэх дыди и псалъэр игъэпэжащ. 1567 гъэм и бжьыхьэм кърым пащтыхьищ, дзэшхуэхэр я гъусэу, адыгэхэм я щIыр къазэуну игъэкIуащ. Мэзкуу дамэгъу зэрахуэхъуар ямыдэу Идар Темрыкъуэ еныкъуэкъуу щыта къэбэрдеипщхэр занщIэу кърымым и лъэныкъуэ хъуащ. ИкIи Кърымым щыпсэуну кIуа тэтэрхэм, нэгъуей мырзэхэм я гъусэу къару лъэщ къызэрагъэпэщри, адыгэхэм къадэIэпыкъуну къэкIуа урысыдзэм япэуващ.
А зэманым аргуэру зэщIэплъэжащ уэсмэнхэмрэ персхэмрэ я зэхущытыкIэр. Абыхэм я зауэ-зекIуэ гъуэгур Кавказ ИщхъэрэмкIэ кIуэцIрыкIырт. Ахэр гъуэгум ткIийуэ кIэлъыплъ урысхэм елъэIуащ абыкIэ пхагъэкIыну. Урысхэм ар ядакъым. 1559 гъэм кърым-тырку дзэшхуэр Астрахъан ихьащ, ар яубыду Кавказ щIыбымкIэ Ширван кIуэ гъуэгухэр Тыркум къыхузэIуахыну. Ар гъуэгу жыжьэт нэхъ гугъут. Дон псышхуэр зэпаупщIу, Индыл тету ехыу, Каспие тенджызри зэпаупщIыжын хуейт. Кавказ щIыбымрэ Ширванрэ зыIэрагъэхьа нэужь, Азие Курытым ис муслъымэнхэм зыпащIэнут. А псом нэмыщIыжкIэ, – нэхъыщхьэ дыдэр, – Мэзкуу Кавказым зыщиубгъуныр – къызэпыудынырт.
1570 гъэм Идар Темрыкъуэ зи пашэ шуудзэр кърым пащтыхь АдылДжэрий зытеуа абазэхэм ядэIэпыкъуну кIуащ. Ахупс деж щекIуэкIа иужьрей зауэ гуащIэм Темрыкъуэ уIэгъэ хьэлъэ щыхъуащ, абы и къуэхэу Мамсырыкъуэрэ Белгъэрыкъуэрэ бийхэм яубыдри, гъэр ящIащ. Темрыкъуэ ипхъу пащтыхь гуащэ, Марие (Гуащэнэ) дунейм ехыжа, абы и ужькIэ куэд мыщIэу и адэри лIа пэтми, урыс пащтыхь Иуан I къигъэтIэсхъакъым Урысейм Къэбэрдейм къыхуиIэ дамэгъу щытыкIэр. Идархэ я пщыгъуэри ихъумащ. Темрыкъуэ и къуэ гъэр хъуахэр къригъэутIыпщыжыну абы Бэхъшысэрей егъакIуэ Шапкин Борис. Мамсырыкъуэрэ Белгъэрыкъуэрэ урысхэм къащэхужауэ документхэм иткъым. Ауэ 152
Гъуэгу зэхэкIыпIэ
Урысеймрэ Къэбэрдеймрэ дамэгъу зэрызэхуэхъурэ илъэс 455-рэ ирокъу лIэщIыгъуэм и кIэм Урысейри адыгэхэри нэхъ жыджэру пэщIэувэ хъуащ тырку сулътIанымрэ кърым хъанымрэ я дзэхэм. Ауэ ахэр я бийм зэкъуэту езауэртэкъым – щхьэж хузэфIэкIыр ищIэу арат, апхуэдэу щытми, я лъахэхэм къихьэрей хъуа зэрыпхъуакIуэхэм я мурадхэр къызэпыудыным хуэунэтIауэ ялэжьхэм гъунэгъу зэхуищIырт. Адыгэхэм апхуэдэу урысхэри къазэрыкъуэувэм зэрыпхъуакIуэхэм я къанлыгъэр пIалъэкIэ нэхъ щабэ ищIат. АрщхьэкIэ лIэщIыгъуэм и кIэхэмрэ I лIэщIыгъуэмрэ кърым-уэсмэнхэм адыгэхэм къатеуэныр щIагъэхуэбжьэж. 1498 гъэм и бжьыхьэм кърымыдзэр къухьэпIэмкIэ щыIэ адыгэхэм я щIыналъэм къохьэ. Дзэм зэхуэсыпIэрэ къежьапIэрэ хуэхъуар щIэрыщIэу яухуэжа Тэман быдапIэрат. А зэманым тепсэлъыхьыжурэ, урыс пащтыхьым и лIыкIуэхэу Кърымымрэ Нэгъуеймрэ щыIэхэм я дэфтэрхэм иратхэ 1501 гъэм адыгэхэм уэсмэныдзэр тIэу зэрызэтракъутар.
I лIэщIыгъуэм и етIуанэ илъэсипщIым уэсмэнхэмрэ персхэмрэ япэу зэпэщIоувэ. Абы ирихьэлIэу кърымхэми я Iэщэр ягъэдалъэрей мэхъу. Мызэ-мытIэу къыхагъэщIауэ зэрыщытам щхьэкIэ къамыгъанэу, ахэр яужь йохьэ тенджыз ФIыцIэм и Iуфэм Iус адыгэхэр къагъэIурыщIэу жыIэщIэ ящIыну. АдыгэщIым быдапIэхэр иращIыхь. Языныкъуэ адыгэпщхэр Кърымым и телъхьэ мэхъу, зэгурыIуэныгъэхэр иращIылIэ, нэхъ къелын яфIощIри. АрщхьэкIэ, зэгурыIуэныгъэ зэращIылIа пэтми, I лIэщIыгъуэм и 30 гъэхэм кърымхэр аргуэру адыгэхэм къатоуэ, япэхэми хуэдэу, мылъкушхуэ ирашу, Iэщу яIэр ирахуу, цIыхухэр гъэр ящIурэ ящэу щIадзэж. Кърымымрэ Урысеймрэ я зэхущытыкIэми зехъуэж.
1527 гъэм и июнь-июль мазэхэм кърымхэр урысхэм къобгъэрыкIуэ. 1480 гъэм Ахьмэд-хъан къыщытеуам и ужькIэ, кърымхэм апхуэдэу дзэшхуэ ирашэжатэкъым Урысейм. Мыр абыи ебэкIыжырт. Дзэр Урысейм и кум нэс кIуэцIрыкIащ. Къали, къуажи, члиси къамыгъанэу яхъунщIащ, зэтракъутащ, ягъэсащ. Ар зэманкIэ техуащ Къэзан къыщыхъуа зэрыхьзэрийм и лъэхъэнэм – Мэзкуу и IупэфIэгъу Щихъ-Алий Къасым трахуу Сэхьиб-Джэрий щагъэувам.
1533-1536 гъэхэм уэсмэнхэр Персым теуащ. Сефевид къэралыгъуэр дзэшхуэм пэщIэтыфакъым. Я Iуэхур апхуэдэу щыт пэтми, зауэр зэпыууэ жьыIурыхьэгъуэ щагъуэтхэм деж, сефевидхэр Кавказым къилъадэрт ар къазэуну. 1538 гъэм Щихъ-Алий и дзэм Ширван иубыдри, Дербент пэгъунэгъу хъуащ. Кавказ Ищхъэрэм ухуэзышэ гъуэгур жыжьэжтэкъым. А лъэхъэнэм уэсмэнхэм кърымым и тепщэу ягъэув Къэзан хъану щыта Сэхьиб-Джэрий. Тырку сулътIаныр абы хуабжьу къыдэIэпы- 153
– Упсэу, зыри къэмыхъун щхьэкIэ езыми Дэбылэ деж уигъакIуэмэ нэхъ тэмэму къилъытащ. Дэбылэ Цыцэ Мыцэвыч и къуэдзэщ, къыбгурыIуэрэ?.. Аращ ар зи Iуэхур. КIуэ, ар ижьырабгъумкIэ епщIанэ кабинетым щIэсщ.
– Уа, жыпIэ делагъэр сыт? Сыт сэ Дэбылэ зэрызбгъэщIынур? Сэ сыгузавэри, мо унафэщIым и.
– Уа, щIалэ, си щхьэр бгъэузащ. КIуэ щыжаIэкIэ, кIуэ. Дэбылэщ апхуэдэ Iуэхухэр зи IэмыщIэ илъыр. Куэд жумыIэу, кIуэ – ар сыхьэт пщыкIузым бгъуэтыжынукъым.
«А зэпыту кIуэн, мы бэлыхь сызыхэхуар сыт? Емынэ узыгъуэм сызэрихуэрэт, си мыIуэху зезмыхуэу си гъуэгу щхьэ сытемытарэ?.. Зи напэ текIынур щымыгузавэкIэ, сэ щхьэ сыгузавэрэ?..». Си щхьэм сыхуэшхыдэжурэ, Дэбылэ гуэрым деж сокIуэ. Ар нэгъуэщIу щытам, псори хыфIидзэнти ежьэжынт. Ауэ сэ делэр сокIуэ, Iуэхушхуэкъэ, уцIыхуфIмэ?! СыздэкIуам Дэбылэ и деж щIыхьэну ежьэу цIыху куэд щысти, зыкъомрэ сыпэплъащ. Ауэрэ, си чэзу къосри, сыщIашэ. Дэбылэ хъужыр телефонкIэ псалъэрти, зэриухыу япэ зызогъэщри жызоIэ:
– Ныбжьэгъу Дэбылэ, сэ уи деж. Ы. зэрымыщIэкIэ. сыкъагъэкIуащ. Цыцэ, уэ уи унафэщIым. и IуэхукIэ.
АрщхьэкIэ Дэбылэ сыкъыфIэIуэхукъым икIи къызэплъыххэркъым. Трубкэр къещтэри, а зэрыпсалъэм хуэдэурэ, и Iэр къешийри, тхылъымпIэр сIех, къалэм удзыфэ къещтэри, ину третхэ: – «Сыарэзыщ». Сэ делэ сыхъуным сынэсауэ жызоIэ:
– Ныбжьэгъу Дэбылэ, мыбы «сыарэзыщ» жиIэу къытептхащ. СыткIэ узэрыарэзыр? Мыдэ сэ нэхъ гурыIуэгъуэу бжесIэнщ Iуэхур зыIутыр, – щыжысIэм, и Iэр къеIэтри:
– Псори гурыIуэгъуэщ. Куэдрэ мыбдеж укъызэплъу ущымыту, тIощIрэ ебланэ пэшым кIуэ. Апхуэдэ Iуэхухэм я унафэ зыщIыр Зэплъыж и къуэращи, адэкIэ пщIэнур абы къыбжиIэнщ, – жи. Сэ схуэмышэчыжу сокIий: – Хэт и къуэ? Япэ щIыкIэ феплъ, фыщIэупщIэ Iуэхур зыIутми, итIанэ Iэ тевдзэ. Мыбы фаукIын хуейуэ итми фщIэркъыми. Фэ къыфщыгугъым, и щIыIу сщIэркъым, уэлэхьи, и гурыгъыр имыжмэ, – жысIэурэ Зэплъыж и къуэм деж сожэ. АпхуэдизкIэ сыкъэгубжьат, сыхэзэрыхьати, сыщIэжэри сыздэжэри сщIэжыртэкъым.
Кабинет жыхуаIам псынщIэу сыщIолъадэ. Зэплъыж и къуэм си тхылъымпIэм зыгуэр къытретхэри, гу-гу-гу, – абы жыхуиIа кабинет гуэрым сожэ. Абы щIэсу хъуар цIыхубзт. ЦIыхухъухэм схуажемыIар абыхэм схуажеIэнт?! Зы цIыхубз домбей гуэрым тхылъымпIэр сIех, мыхъур трегъауэ, бжыгъэ гуэрхэр третхэ, папкэм делъхьэжри:
– КIуэ, зэфIэкIащ. Дыпхуей хъумэ, укъедджэнщ, – жери бжэмкIэ и Iэр еший.
Сышхыдэурэ сыкъыщIокIыж. Лъэбакъуэ зыбгъупщI нэхъ къэзмыкIуауэ, бэлыхь сыхэзыдза Цыцэ и кабинетымкIэ кIуэжу солъагъу. Абы и щIыIум пхауэ зы хэмыту гуфIэжу зблоцIэфтри, йожьэж, дапщэрэ семыджами, и щхьэ къудей къимыIэту. Сэри, аргуэру сIэщIокIри соунэхъу, жызоIэри сыкIэлъыщIопхъуэ, арщхьэкIэ сыкIэщIэмыхьэу и кабинетым щIохьэж. СыкIэлъыщIыхьэнути, секретаршэу ямышэжыныр зыхуэкIуэным сыпэлъэщыркъым. А дакъикъэм, си нэм зыри ямылъагъужу, Iэл фIыцIэу сыкъызокIуэкI: 