

ИЮЛЬ 2019 4 I 9


2 Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
июль 4 август Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКоллегиеМ хэтхэР:
ацкъан Руслан, БакIуу хъанджэрий, БищIо Борис,
гъут Iэдэм, Къэрмокъуэ хьэмид, КхъуэIуфэ хьэчим, тIымыжь хьэмыщэ, хьэвжокъуэ людмилэ,
истэпан Залинэ (жэуап зыхь секретарь)
налшыК
2019 Псалъащхьэхэр
ЖьантIэ
Артист Къаздэхъу СулътIан къызэралъхурэ илъэс 85-рэ ирокъу
Тембот Санитэ. ЦIыхугухэм ноби щопсэу. 3
ЩIэныгъэлI, тхакIуэ, егъэджакIуэ Гъут Iэдэм илъэс 75-рэ ирокъу
Хьэвжокъуэ Людмилэ. Лъэпкъ хъугъуэфIыгъуэхэм я хъумакIуэ. Интервью. 9
Гъут Iэдэм. Емук. Рассказ. 14
Журт Биберд. Унагъуэ. Роман. 19
Прозэ
Усыгъэ
Мыкъуэжь Анатолэ. Усэхэр. 71
Уи гъуэгу кIыхь хъуну
УсакIуэ Къаныкъуэ Заринэ илъэс 50 ирокъу
Истэпан Залинэ. Гупсысэм псалъэхэр екIуу тезышэ. 85
Нало Заур. Псэрыусэ. 89
Къаныкъуэ Заринэ. Усэхэр. 93
Къаныкъуэ Заринэ. ЩыIащ, псэуащ, щыIэщ. Пьесэ. 103
«Адыгэ псалъэ» газетыр илъэс 95-рэ ирокъу
ХьэфIыцIэ Мухьэмэд. Лъэпкъым и джакIуэ. 121
ТIымыжь Хьэмыщэ. ЦIыхубэм я узэщIакIуэ. 123
Мыкъуэжь Анатолэ. УщыIэхукIи – адыгэр псэунщ! Прозэу тха усэ. 134 НэщIэпыджэ Замирэ. ЗэгурыIуэныгъэр фIым и шэсыпIэщ. 135
ХьэфIыцIэ Мухьэмэд. Лъэпкъым и мэIухущ Адыгэ Хасэр. 141
Истэпан Залинэ. Искусствэр псалъэ хуэныкъуэкъым. Интервью. 149
Кумыщ Маринэ. Усэхэр. 159
ГушыIэ кIэщIхэр. 163
Мыз Ахьмэд. Псалъэзэблэдз. 166
Публицистикэ
Культурэ
ЩIэблэ ЖьантIэ
Артист Къаздэхъу СулътIан къызэралъхурэ илъэс 85-рэ ирокъу 4 НОБИ Сыт хуэдэ лъэпкъми и зыужьыныгъэр къызэралъытэ пщалъэ нэхъыщхьэхэм ящыщщ щэнхабзэмрэ гъуазджэмрэ. Абыхэм я щытыкIэмкIэ, здынэса лъагапIэмкIэ, зыIэрагъэхьа ехъулIэныгъэхэмкIэ наIуэ мэхъу лъэпкъым и зэхэщIыкI-гупсысэм и кууагъыр, ар дуней псом къыщекIуэкI глобализацэ зыужьыныгъэм зэрыхэзагъэр. Щэнхабзэм и зэфIэкIхэм я зы гъэунэхупIэщ икIи гъэлъэгъуапIэщ театрыр. Адыгэ театрым – ЩоджэнцIыкIу Алий и цIэр зезыхьэ Къэбэрдей къэрал драмэ театрым – илъэс пщIы бжыгъэ куэд ирикъу тхыдэ гъуэгуанэ къикIуащ. Абы и къежьапIэр зауэ лъэхъэнэ гуащIэм хуэзэри,
гугъуехь куэд пылъурэ япэ лъэбакъуэхэр ичащ. ЗэманкIэ къэбгъэлъагъуэмэ, адыгэ театрым щIэдзапIэ хуэхъуауэ щытащ 1937 гъэм и май мазэм зэхаша Къэбэрдей колхоз-совхоз театрыр. Абы и лъабжьэгъэтIылъ хъуащ актёрхэу Тубай Мухьэмэд, ДыщэкI КIунэ, Шортэн Даниткэ, нэгъуэщI зыбжани, апхуэдэуи – япэ адыгэ режиссёрхэу, иужькIэ я IэзагъэкIэ, лэжьыгъэкIэ цIэрыIуэ хъуахэу Шортэн Аскэрбийрэ Мыд Хьэжмусэрэ. ЖьантIэ
Мэзкуу дэт -м и къэбэрдей, балъкъэр студием щеджа артист гупышхуэм хэкум къагъэзэжауэ щытащ 1940 гъэм и гъэмахуэм. Апхуэдэхэт: Сибэч Быхуэ, ТIыхъужь Алий, Сонэ Мухьэрбий, Балъкъэр Кэлисэ, КъардэнгъущI Зырамыку, Щхьэгъэпсо Мухьэмэд, Шэрий Азрум, Къумахуэ Хужьэ, Сонэ Башир, нэгъуэщIхэри. Ахэр театр гъуазджэм и дерс щхьэпэхэм щIагъэджыкIат, егъэджакIуэ нэхъыфIхэм я Iэзагъхэр зыхалъхьауэ я лъэпкъхэм къахыхьэжат. Артист ныбжьыщIэхэм спектакль зыбжанэ къыздашэжат, щеджэ илъэсхэм ягъэувауэ – Бомарше П. и «Фигаро и фызышэ» («Женитьба Фигаро»), Островский А. и «Зэчийхэмрэ абыхэм щIыхь яхуэзыщIхэмрэ» («Таланты и поклонники»), КъардэнгъущI З. и «Къанщобийрэ Гуащэгъагърэ» пьесэхэр я лъабжьэу ягъэувахэр. А илъэс дыдэм и октябрым Бомарше П. и «Фигаро и фызышэ» спектаклымкIэ Къэбэрдей-Балъкъэрым профессиональнэ театр къыщызэIуахауэ щытащ.
-м и Къэбэрдей студием и етIуанэ къыщIэкIыгъуэр 1958 гъэм хуэзащ. Ар къэзыухыу къэзыгъэзэжа артист гупышхуэм – Къаздэхъу СулътIан, Мысостышхуэ Пщызэбий, Сэкрэк Мухьэдин, Срыкъуэ ХьэмщIасэ, ШэрыIужь Анатолэ, Къущхьэ Къанщобий сымэ, нэгъуэщI зыбжанэми – лъэпкъ щэнхабзэм и зыужьыныгъэм я гуащIэ халъхьащ, ауэ нэхъыбэ дыдэ зыхузэфIэкIахэм, къахэпэжыкIахэм ящыщщ артист гъуэзэджэ Къаздэхъу СулътIан.

Къаздэхъу СулътIан Хьэмид и къуэр Бахъсэн районым щыщ Ислъэмей (Къызбрун ) къуажэм 1934 гъэм августым и 8-м къыщалъхуащ. И ныбжьыр илъэс 24-м иту Луначарский А. В. и цIэр зэрихьэу Мэзкуу дэт Театр гъуазджэмкIэ къэрал институтыр (-р) къиухри, 1958 гъэм и хэку къигъэзэжащ. А илъэсым къыщыщIэдзауэ и гъащIэ гъуэгуанэр иухыху ЩоджэнцIыкIу Алий и цIэр зезыхьэ Къэбэрдей къэрал драмэ театрым щылэжьащ, роль зэхуэмыдэ куэд игъэзэщIащ. Театрым и архивым щыщ тхыгъэхэм къагъэлъагъуэ бжыгъэхэм ятепщIыхьмэ, и иужьрей илъэс 20-м къриубыдэу Къаздэхъур спектаклищэхэм щыджэгуащ. ЗэрыгурыIуэгъуэщи, ар лэжьыгъэшхуэщ, зыхузэфIэкIынури цIыху зэчиифIэ зырызыххэхэрщ – Къаздэхъу СулътIан хуэдэхэрщ. Артистым и зэфIэкI инхэр гулъытэншэ хъуакъым: 1973 гъэм абы «Къэбэрдей-Балъкъэрым щIыхь зиIэ и артист», 1982 гъэм – «Къэбэрдей-Балъкъэрым и цIыхубэ артист», 1992 гъэм – «Урысей Федерацэм щIыхь зиIэ и артист» цIэ лъапIэхэр къыхуагъэфэщащ. Ауэ псом нэхърэ нэхъыщхьэращи, театреплъхэм я гур къихьэхун лъэкIащ Къаздэхъум, зи гъащIи зи гуащIи цIыхубэм щхьэузыхь хуэзыщIа артисту щытащ ар. ЖытIам щыхьэт тохъуэ усакIуэ, тхакIуэ, драматург IутIыж Борис и псалъэхэри: абы Къаздэхъур «лъэпкъпсо лъагъуныгъэ къэзылэжьыфа» артисту къилъытащ. А лъагъуныгъэр къызэрихьэхуа щIыкIэри гушыIэ шаржым и жыпхъэм иту усакIуэм мы сатырхэм къыщиIуэтащ:
ГушыIэр, жаIэ, Тхьэм и щIасэщ.
Ар зи мыщIасэр щIэх жьы мэхъу. ЖьантIэ
Жьы зывмыщIынумэ нэхъ пасэу,
Хущхъуэ хъарзынэщ мыр: «»…
Хущхъуэгъуэ папщIэу уи лэжьыгъэр
Уэ яхуогуэшыр цIыху къопщIам…
Аращ и щэхур лъагъуныгъэ
Адыгэ лъэпкъым къыпхуищIам…
IутIыжым пэжу гу зэрылъитащи, «дунейм мылIэжын къытралъхуэркъым, «гъащIэ зиIэм уахътыи иIэжщ» жыхуаIэм нэхъ пэжи къэгъуэтыгъуейщ, ауэ цIыхухэм яхэтщ лIэныгъэр и щхьэм хуумыхьыфу, дунейм ехыжа иужькIи къыпхэту, къыпхуэзэну, узыхуэзэну къыпщыхъухэр. Апхуэдэ цIыхухэм псом япэу яхыубжэ хъунущ езыхэри нэжэгужэрэ нэжэгужагъэр ягуэшу дунейм тетахэр. Апхуэдэ цIыхухэм ящыщт зи IэщIагъэмкIэ, зи IэзагъымкIэ адыгэу дунейм тетым фIыуэ закъезыгъэлъагъуфа, зи джэгукIэр гукъинэж ящыхъуа ди актёр ин Къаздэхъу СулътIан». 6
IутIыж Борис и тхыгъэхэм къытращIыкIа спектакль куэдым щыджэгуащ Къаздэхъур. Абы езы тхакIуэри «хуабжьу иригуфIэу икIи иригушхуэу щытащ». IутIыжым иужькIэ зэритхыжащи, «СулътIан ящыщт птхам нэгъуэщIынэкIэ уезыгъэплъыжыфхэм, ущыгуфIыкIыу, кIуэаракъэ, уригъэхъуэпсэжу ролыр зыгъэзащIэхэм». Апхуэдэ гукъинэжхэм ящыщщ «Тыргъэтауэ» пьесэм къытращIыкIа спектаклым Къаздэхъум щигъэзэщIа Шупашэ – Тыргъэтауэ и адэм – и образыр. Тхыгъэр зи IэдакъэщIэкIым гу зэрылъитащи, артистым «Шупашэ и ролыр гукIи псэкIи етауэ игъэзащIэу, текстым зы «IэфI гуэр» хэлъыххэмэ, ар къеплъхэм, къедаIуэхэм я деж нихьэсыфу» щытащ.
роль Къаздэхъу СулътIан «Тыргъэтауэ» спектаклым Шупашэ и ролыр щегъэзащIэ.
Апхуэдэ дыдэу ехъулIэныгъэ иIэу Къаздэхъум игъэзэщIащ IутIыж Б. и «Эдип» пьесэм къытращIыкIа спектаклым хэт Форбас и ролыр. Ауэ зи гугъу тщIы артистыр нэхъ цIэрыIуэ зыщIар, цIыхубэм ягу къизынар гушыIэ теплъэгъуэхэм зэрыщыджэгуарщ. Ахэр нэхъыбэу къызытращIыкIари IутIыжым и гушыIэ тхыгъэхэрщ: «Жьэмыгъуэ – Африкэм», «Гуащэмыдэхьэблэ», «ГушыIэр гушыIэщ», «ГушыIэ махуэ апщий!», «Хьэцацэ дахащэ». Мы спектаклхэм роль нэхъыщхьэхэр щызыгъэзэщIар «зэкIэрыпч мыхъун» жыхуаIэм хуэ- ЖьантIэ
дэ актёрхэу Къаздэхъу СулътIанрэ Мэшыкъуэ Фенярэщ. А артистхэм я лэжьыгъэмкIэ арэзыныгъэ ин къыхэщу IутIыж Борис итхыжыгъащ: «А артист гъуэзэджэхэм (Къаздэхъу СулътIанрэ Мэшыкъуэ Фенярэ. –
Т. С.) я фIыгъэкIэ си персонажхэу Жьэмыгъуэрэ Хьэжымудрэ рольмаскэ жыхуаIэ мыхьэнэр щагъуэтауэ къызолъытэ ди театр искусствэм».
Артистым и Iэзагъэр здынэсыр къэзыхутэфынур, нэхъ щхьэтечауэ тепсэлъыхьыфынур ар зыдэлэжьа режиссёрхэрщ е актёрхэрщ. Къаздэхъу СулътIан щыджэгуа ролхэм нэхъыбэ дыдэрэ лэжьэгъу икIи акъылэгъу хуэхъуу зи творческэ гъащIэр зыдихьа актрисэ Мэшыкъуэ Феня игу къегъэкIыж: «Ныбжьэгъушхуэу сиIащ Къаздэхъу СулътIан. Ар «бессменный партнер» жыхуаIэм ещхьу, роль къэсыхункIэ абырэ сэрэ дызэдэджэгуащ. Зэгъунэгъуу дыпсэууэ щытати, ныдэкIуейрэ «Си унагъуэр згъэшхэн хуейщ, ей, скIэрыкI»» жысIэ щхьэкIэ къимыгъанэу, залымыгъэкIэ дигъэлажьэу щытащ». 7
«ХъунщIакIуэхэр» («Разбойники») спектаклым щыщ теплъэгъуэ.
СэмэгумкIэ къыщыщIэдзауэ: Хъыдзэдж Борис, Иуан Владимир, Къаздэхъу СулътIан сымэ.
Къаздэхъур фIыуэ зыцIыхуу, и лэжьэгъуу щыта Шыбзыхъуэ Басир жеIэ: «Къэбэрдей театрым и актёр Къаздэхъу СулътIан куэдым фIыуэ ялъагъурт, ар умылъагъун хуэдэ цIыхутэкъым. И IэзагъэмкIэ нэхъыщIэхэм сыт щыгъуи къыддэгуашэрт».
ИщхьэкIэ къэдгъэлъэгъуахэм нэмыщI, Къаздэхъу С. нэгъуэщI роль гукъинэж куэди игъэзэщIащ. Апхуэдэщ, псалъэм папщIэ, КъардэнгъущI Зырамыку и «Къанщобийрэ Гуащэгъагърэ» пьесэм къытращIыкIа спектаклым хэт Хъаныр, Островский Александр и «Хейуэ мысэ хъуахэр» («Без вины виноватые») жыхуиIэм хэт Шмага, Нэш Ричард и «Уэшх ЖьантIэ
зыщэм» («Продавец дождя») хэт Карри, Шолохов Михаил и «ЩIыщIэ къэIэтам» («Поднятая целина») хэт Разметнов, Ануй Жан и «Медея»-м хэт Ясон, Акъсырэ Залымхъан и «Лашын» пьесэм хэт пщыр, нэгъуэщI куэди.
Апхуэдэуи Къаздэхъур Шиллер Фридрих и «ХъунщIакIуэхэр» («Разбойники») тхыгъэм, ЩоджэнцIыкIу Алий и «Къамботрэ Лацэрэ» романым къытращIыкIа спектаклхэми щыджэгуащ.
Къаздэхъу СулътIан режиссёрхэу Кулиев Б., Моисеев Г., Теувэж С., Ерчэн Л., Фырэ Р. сымэ ядэлэжьащ. Псом хуэмыдэу ар фIыкIэ зигу къинэжахэм ящыщщ Теувэж СулътIанрэ Фырэ Русланрэ. Артистыр игу къигъэкIыжу иужьрейм мыпхуэдэу жиIэгъащ: «СулътIан комедием къыхуигъэщIа актёрт, апхуэдэу ар драмэ ролхэми Iэзэу хэзагъэрт. Ричард Нэш и IэдакъэщIэкIыр и лъабжьэу сэ згъэува «Уэшх зыщэ» спектаклым абы адэм и ролыр фIы дыдэу щигъэзэщIащ. Абы ди хэгъэгуми Урысейми я журналистхэр тетхыхьауэ щытащ. Ар Къэбэрдей-Балъкъэрми езым и лIакъуэми узэрыгушхуэ хъун я къуэ пажэу щытащ». 8
Къаздэхъу СулътIанрэ Хьэмыку Жаннэрэ «Къамботрэ Лацэрэ» спектаклым щоджэгу.
Къаздэхъум и актёр Iэзагъэм, театр утыкур мыхъуу,
нэгъуэщI IэнатIэхэми гъэунэхупIэ щигъуэтащ. Псалъэм папщIэ, артистыр киноми и зэфIэкI щеплъыжащ. Ар щыджэгуащ 1979 гъэм режиссёр Гаспарянц Р. триха «Карабаир и лъэужьхэмкIэ» («По следам Карабаира»), а режиссёр дыдэм 1987 гъэм триха «Къуршхэр жейркъым» («Вершины не спят») фильм цIэрыIуэхэм. Иужьрейм артистым Мусса и ролыр щигъэзэщIащ.
Къаздэхъу СулътIан Къэбэрдей-Балъкъэр радиоми илъэс куэдкIэ дэлэжьащ, «Аркъэн» нэтыныр иригъэкIуэкIыу. Псори зэхэту ар илъэс 60-м щIигъукIэ адыгэ лъэпкъ щэнхабзэм хьэлэлу хуэлэжьащ, хэлъхьэныгъэ ини хуищIащ. А псор къалъытэри, Налшык къалэ администрацэм и унафэкIэ, Тэрчокъуэм и уэрамым тет жыг хадэ цIыкIум Къаздэхъу СулътIан и цIэр фIащащ, фэеплъ мыви ягъэтIылъащ. Артистыр а щIыпIэм пэмыжыжьэу, Ватутиным и цIэр зезыхьэ уэрамым илъэс тIощIым щIигъукIэ щыпсэуат. ЖьантIэ 9
«Къуршхэр жейркъым» («Вершины не спят») фильмым щыщ теплъэгъуэ.
Зыми хэмыгъуэщэн и лъагъуэ хишыжу, псэухукIэ абы димыдзыхыу, къыхиха IэщIагъэм хуэпэжу зи гъащIэр езыхьэкIым, лъэпкъым
хуэщхьэпэн Iэужьрэ лъэужь дахэрэ тхыдэм къыхэзынэм нэхъ насыпыфIэ щыIэкъым. Апхуэдэ цIыхухэр мы щIылъэм пIалъэкIэ ЩЫIЭ къудейкъым, атIэ, я псэуныгъэм фIы пылъу, а фIымкIэ цIыхубэм яхуэупсэфу. Абыхэм ящыщ зыт цIыхубэм ноби ягу имыхуж Къаздэхъу СулътIан. Санитэ ЖьантIэ
ЩIэныгъэлI, тхакIуэ, егъэджакIуэ Гъут Iэдэм илъэс 75-рэ ирокъу 10 Я ЩыIэщ цIыху, хужыпIэныр куэдыщэрэ къыщыщIэбдзэнур къыпхуэмыщIэу, е и Iуэху зехьэкIэкIэ, лэжьыгъэкIэ, IущыгъэкIэ бэм яцIыхурэ зэребгъэцIыхужыну, узэрытепсэлъыхьыну лъэныкъуэр убзыхугъуейуэ. Апхуэдэщ филологие щIэныгъэхэм я доктор, профессор, тхакIуэ, егъэджакIуэ, лъэпкъым куэд хуэзылэжьа Гъут Iэдэм Мухьэмэд и къуэр. Абы и Iэдакъэ къыщIэкIа тхылъ щхьэхуэхэмрэ щIэныгъэ статьяхэмрэ я бжыгъэр лъытэгъуейщ, къищынэмыщIауэ, художественнэ тхыгъэхэри къохъулIэ – усэхэр, рассказхэр етх. Гъутыр лъэпкъ хъугъуэфIыгъуэхэм – тхыдэм, бзэм, хабзэм, IуэрыIуатэм, литературэм – я хъумакIуэщ, а псом къадэкIуэуи, ар ныбжьыщIэхэм еджэным гу хуезыгъэщI, щIэныгъэм и гъуэгу нэхум тезышэ егъэджакIуэ Iэзэщ.
И гъащIэмрэ и гуащIэмрэ, и ехъулIэныгъэхэмрэ и хъуэпсапIэхэмрэ тедгъэпсэлъыхьын мурадкIэ, дэ иджыблагъэ Iэдэм зыхуэдгъэзащ. ЖьантIэ – Сыт хуэдэ псалъэри зэрырашажьэ хабзэр цIыхум къежьапIэ хуэхъуамкIэщ. Уи псыпэм, уи гъащIэ гъуэгуанэм я гугъу уэзгъэщIынут.
– Пэж дыдэщ: къызэрепшажьэр и къежьапIэращ, къызэребгъажьэри и ешэжьапIэрщ. Си адэшхуитIри Къатхъэным и дзэм хэтащ. Ауэ
абы щхьэкIэ Советхэм къабгъэдэкIыу зыри къалъысакъым. Си анэм и адэр псы къиуам итхьэлащ, къуиплIрэ зыпхъурэ къыщIэнри. Си адэм и адэр цIыхухэр гъащIэщIэм хэзышэнухэм и фIэщу яхэувауэ щытащ. Ауэ лажьэ зимыIэхэр Сыбыр, Соловки яхуу щрагъажьэм щыгъуэ, «сэ лIыжь сыхъуащ, дунейр зи щIалэгъуэхэращ зейр» жиIэщ, ар щхьэусыгъуэ ищIри, и унэ итIысхьэжащ. Ар уэрэдрэ хъыбарыжькIэ апхуэдизкIэ Iэзэти, къиIуэтэжахэм ящыщ зыкъом ди институтым къыдигъэкIауэ щыта тхылъхэм ярыту щыIэщ. Адрей си нэхъыжьхэми, псалъэм папщIэ, си адэ-анэм, адэ къуэш-анэ дэлъхухэм, IуэрыIуатэмрэ тхылъымрэ зыгъэлъапIэхэр яхэтащ. Адэшхуэм и шынэхъыжьыр джэгуакIуэу, ежьэрэ мазэ-мазитIкIэ, зы джэгум хэкIым адрейм хыхьэу, къикIухьу щытауэ жаIэжырт. Мис абыхэм яIуатэхэм сыщIэдэIуащ, абыхэм садэплъейуэрэ сыкъэхъуащ. IуэрыIуатэмрэ литературэмрэ си IуэхущIафэ хъуну си гугъауэ схужыIэнукъым, ауэ къызгурыIуа нэужьи, а гъуэгум сытекIуэтыжакъым.
– IэщIагъэ пхуэхъунум дауэ ухуэкIуа, сытым ухуиша?
– Университетым сыщыщIэтIысхьэм къыхэсхар адыгэбзэ къудамэратэкъым, урысыбзэрт. ГъащIэр апхуэдэу къекIэрэхъуэкIри, сэ школым адыгэбзэ сыщеджатэкъым, си аттестатым ар итыххэтэкъыми, сыхуеджэну сыхуиттэкъым. Ауэ сэр-сэру ерыщу седжэжащ, сызыщымыгъуазэу щыта Iэджэ зэзгъэщIэжащ, ямылейуэ щIэныгъэшхуэ сымыгъуэтами, адыгэбзэ езыгъаджэхэми, зыдж студентхэми яжесIэн согъуэт, аспирантхэри соузэщIыф.
– Къэбуха еджапIэхэм (аспирантурэ, докторантурэ), щIэныгъэ лэжьыгъэхэм (кандидат, доктор диссертацэхэм) утезгъэпсэлъыхьынут.
– Аушыджэр школыр къэзухащ, КъБКъУ-м сыщеджащ, тIуми егъэджакIуэу сыщылэжьэжащ. Диплом плъыжькIэ къэзухати, аспирантурэм сыкIуэну е си лэжьапIэр сэ езым къыхэсхыжыну (а зэманым еджапIэ къэзыухар здагъакIуэм кIуэн хуейуэ арат) сыхуитти, си къуажэм згъэзэжащ. Ауэ зыжеIэпхъэхэм (ар сызыщеджа университетымрэ мы иджы сыщылажьэ институтымрэт) хъыбар езгъэщIащ щIэныгъэ Iуэхум пысщэну сызэрыхуеймкIэ, арат хабзэри. Абыхэм еджапIэфI гуэр къысхуагъуэтынымрэ Iуэхур зэрыхъунымрэ сыпэплъэу сыщымысу, школым сызэрыщылажьэм хуэдэурэ си щIэныгъэм зэрыхэзгъэхъуэным яужь ситащ, сытхащ, экзамен гуэрхэр стащ. 1971 гъэм Совет Союзым щIэныгъэхэмкIэ и академием Дунейпсо литературэмкIэ и институтым и аспирантурэм сыщIэтIысхьащ. Абы сэ щысщIэн щыIэтэкъым, Аушыджэр, Налшык сыщыдэсхэм щыгъуэ Сокъур Мусэрбий, ХьэкIуащэ Андрей, КIуэкIуэ Жэмалдин, Апажэ Мухьэмэд, Иуаныкъуэ Нурбий, Каюмовэ Рано, Хьэщхъуэжь Рае, Мыд Мухьэрбий, Тресков Илья Васильевич сымэ хуэдэхэм драмыгъэджауэ щытатэмэ, Къэжэр Хьэмид хуэдэ сыхуэмызатэмэ, Теунэ Хьэчим, Шортэн Аскэрбий, Нало Заур 11 ЖьантIэ къэзмыцIыхуатэмэ. Зы лъабжьэ гуэр сиIэу Москва сыкIуамэ, мис абыхэмрэ абыхэм яхуэдэхэмрэ я фIыщIэщ, псоми я цIэ къизмыIуэфми. Сэри сыхущIэкъуащ къару къысхэзылъхьахэм я пщIэр зэрысхъумэным. А сыздэкIуар зищIысыр сыт жыпIэмэ, ди къэралышхуэми, дуней псоми зи цIэр щылъапIэ еджагъэшхуэхэм, тхакIуэхэм я зэхуэсыпIэт. Сызыхэхуа къудамэми апхуэдэ куэд къегъэщIылIат. Си узэщIакIуэ хъуар директорым и къуэдзэу куэдрэ лэжьа, зи нэфIым Iэджэр хузэпещэ Петросян Арфо Аветисовнэт. Ар куэд зылъэгъуа, акъылышхуэ зыбгъэдэлъ цIыхути, абы къыбгъэдэсхар щIэныгъэм и закъуэкъым, атIэ, си анэм хуэдэу, цIыхугъэм, щэным, шыIэныгъэм сыхуиущиящ. Апхуэдэу щытащ ди лъэпкъэгъуу зызылъытэж, Мэздэгу адыгэм ипIыжа Алий Аллэ Ивановнэри, гупым я унафэщI Гацак Виктор Михайловичри, нэгъуэщIхэри.
Диссертацэм и темэ къыхэхыгъуэр къыщысым сэри, си узэщIакIуэхэри, иджы сыщылажьэ институтри дызэдегупсысри, нарт эпосым и зэхэлъыкIэр, эпос пшыналъэхэмрэ хъыбархэмрэ искусствэм и пкъыгъуэу яхэлъыр къэпщытапхъэу къэтлъытащ икIи илъэсищым къриубыдэу стхащ «Адыгэ нарт эпосым и поэтикэ» диссертацэр. ИужькIэ абы типологиер щIызгъужри, Союзпсо щIэныгъэ академием и тхылъ тедзапIэм къыщыдагъэкIыну къыхуагъэфэщэжат. Абы япэкIэ а тхылъ тедзапIэ цIэрыIуэм и дамыгъэ телъу гуманитар къэхутэныгъэ дунейм къытехьатэкъым, ди республикэм щыщ щIэныгъэлI и Iэдакъэ къыщIэкIауэ. Доктор диссертацэм и Iуэхур «я Алыхь, дымыщIэххэу жэнэтым дыхь» жыхуаIэм хуэдэу зэфIэкIауэ щытащ: планкIэ стха моно-графием и Iэрытхыр зи цIэ къисIуа Гацак Виктор езым и гукъэкIкIэ Iэрызгъэхьати, куэд дыдэ дэмыкIыу, Алий Аллэ си деж къэпсэлъэжащ, «мыхэр-мыхэр гъэтэрэзыжи, уи доктор диссертацэр пхыбгъэкIын щхьэкIэ къакIуэ», жиIэри. Сэ ар щхьэфэтеуду стхауэ жысIэнкъым, си гуащIи хэслъхьат, ауэ ар диссертацэ хъуну сыщыгугъакъым.
– Сэ сызэрыщыгъуазэмкIэ, литературэмрэ щIэныгъэ лэжьыгъэмрэ уи гъащIэм щызэхэухуэнащ. А тIур зэдэпхьыну гугъу, хьэмэрэ
зыр зым дэIэпыкъуэгъу хуэхъурэ?
– КъызэрысфIэщIымкIэ, цIыхум игу къихьэу и псэр зыхуэкъабзэр ищIэмэ, аращ хуитыныгъэкIэ зэджэжыр. Иджы усэ стхын хуейщ хьэмэрэ къэхутэныгъэм зестынущ, жыпIэ щхьэкIэ усакIуэ-тхакIуи щIэныгъэлIи ухъунукъым. А зы гъащIэ закъуэр уи псэм узыхуишэр зыхэпщIэрэ абы уригъуазэу епхьэкIын хуейщ. Уи Iэужьыр зыгуэрым игу щынэсынури абы щыгъуэщ. Сэ усэ, рассказ куэд си Iэдакъэ къыщIэкIакъым, сигу къызэрыхудэжым елъытащ ахэр зэрыстхыр. Темэ гуэр къыщыспкърыхьэм деж ар зэрызэгъэн жыпхъэ къызолъыхъуэ икIи щхьэм къихьа идеер си гупсысэхэм пкъы яхуохъури, е хъыбар, е усэ, е очерк мэхъуж. Хьэлэмэтращи, апхуэдэхэр зэзэмызэ къызэрызэхъулIэм и фIагъ къэхутэныгъэхэми щекI щыIэщ: тхакIуэм, усакIуэм и психологиер нэхъ нэгъэсауэ къызощIэри, авторым жиIэну зыхуеямрэ абы къигъуэта Iэмалхэмрэ фIыуэ къызгуроIуэ. Абы и щхьэкIэ кIуэуэ си IэдакъэщIэкIхэм зы гулъытэ гуэр къалэжьмэ, хъарзынэщ, ауэ ар зэрыжысIэм къикIыркъым сэ тхакIуэ-усакIуэ профессионалхэм сабгъурыувэу. Абы щыгъуэми, а стха мащIэр зэштегъэу хуэщIэу щыт- 12 ЖьантIэ
къым – дэтхэнэ зы тхыгъэми си гурыгъурэ си псэм щыщрэ хэлъщ.
Литературэм щыгъуазэ псоми зэдащIэ роман зытх дэтхэнэри рассказ фIэкIа зымытхам нэхърэ зэрымынэхъ Iэзэр. Ауэ тхыгъэшхуэм зэманышхуэ токIуадэри, сэ абы зеспщытыну гукъыдэжи зэмани сиIэкъым: усэ зыкъом, хъыбар зыбжанэ, очеркхэр – мис ахэращ си литературэ лэжьыгъэр зэрыхъур.
– ЩIэныгъэм и лъагъуэм ущытехьэм гъуазэ сыт пхуэхъуа е хэт щапхъэгъэлъагъуэу уиIа?
– Шекспир и псалъэу къэнахэм ящыщщ «дунейр зэуэ театрщ, цIыхухэр абы щыактёрщ» жыхуиIэр. Уэ улIмэ, зыми зебгъэщхьын хуейкъым, уи гъуэгур бзыпхъэ хьэзыркIэкъым къызэрыхэпхынур, уи псэм узыхуишэмрэ уи щхьэм къитIэсымкIэщ. ИтIанэми, си Iыхьлыблагъэхэм ящыщхэм яжь къысщIихуауэ къызолъытэ. Си зы адэ къуэшрэ зы анэ дэлъхурэ егъэджакIуэу лажьэу я дунейр яхьащ, нэгъуэщI зыр журналисту щытащ. ДызыкIэлъыкIуэ-къыткIэлъыкIуэж ди гъунэгъухэм, ди благъэхэм тхакIуи журналисти яхэтащ. Дауи, абыхэм я фIыщIэ хэлъщ сэ мэкъумэшым елэжь IэщIагъэлI, юрист, экономист, инженер сымыхъуу, филологиер къызэрыхэсхам.
– Уи щIэныгъэ лэжьыгъэхэм IуэрыIуатэми, литературэми, бзэми ехьэлIа къэхутэныгъэхэр щызэхэухуэнащ, уеблэмэ зи гугъу сщIыхэр зы статьям щыхэплъагъуэ щыIэщ. Абы щыгъуэми IуэрыIуатэм теухуа къэхутэныгъэхэр уи лэжьыгъэхэм щынэхъыбэщ. Абы гу нэхъ хуэпщIыным сыт щхьэусыгъуэ хуэхъуар?
– Абы сегупсысакъым. Си гугъэмкIэ, мы дуней дызытетри ди гъащIэри Iыхьэ-Iыхьэу гуэшакъым, я зэхуакум бгы шытх дэтыжу. Апхуэдэу щыхъукIэ, уэ нэхъ узыжьэхэуэ псоми нэгъэсауэ хэпщIыкIыу щытын хуейщ. Пэжщ, дзэ дохутырыр лъакъуэ узыфэхэм щымыгъуэзащэ щхьэкIэ суд къихьыркъым, ауэ хищIыкIмэ, къызэрыхуэщхьэпэнур пщIэнукъым, нэхъыбэ пщIэху нэхъыфIщ. IуэрыIуатэр анэдэлъхубзэм и дахапIэщ, литературэм и шынэхъыжьщ, лъэпкъым и тхыдэ хъумапIэхэм ящыщ зыщ, гъэсэныгъэ-ущииныгъэм и зы пкъыгъуэщ, лъэпкъым игъэлъапIэ хабзэ-бзыпхъэмрэ дуней лъагъукIэмрэ къызэрыщ гъуджэщ. Апхуэдэу щыхъукIэ, IуэрыIуатэ къэпщытакIуэ зи щхьэ пщIэ хуэзыщIыж дэтхэнэри щIэныгъэм и лIэужьыгъуэ зыбжанэм куууэ щымыгъуазэмэ, гъащIэм къыкIэрыхунущ.
– Уи тхылъ, «Псалъэм и зэфIэкIыр» фIэщыгъэм щIэту, дунейм къытехьащ. НобэкIэ художественнэ псалъэм сыт и лъэкIыныгъэ, ар нэхъ пасэ лъэхъэнэхэм ехьэлIауэ, егъэпщауэ къэбгъэлъагъуэмэ?
– Пэжыр жысIэнщи, сэ абы «Псалъэр бгъэувмэ.» фIэсщыну сыхэтат. Псалъэжьу щыIэщ «Псалъэр бгъэувмэ, вым хуэдэщи, бгъэтIысмэ, цIэм хуэдэщ» жиIэу. Абы гупсысэшхуэ щIэлъщ: псалъэр купщIэншэмэ, зыми щыщкъым, жыхуиIэщ, ауэ псалъэ гъэпсакIэ бгы якъутэ, цIыху мелуанхэр къызэщIагъэтаджэри, Хэкум къытеуа бийм езэуэну ирашажьэ, хьэмэрэ къызэщIагъэстри, ямыщIапхъэ ирагъащIэ. Адыгэ джэгуакIуэжьми зэрыжиIащи, псалъэм къэрабгъэр лIыхъужь ещIыф. Ди жагъуэ зэрыхъущи, махуэ къэс «Дыгъужь къокIуэ!» жиIэурэ жылэр къезыгъэжажьэу щыта мэлыхъуэ цIыкIум къыщыщIар ди литера- 13 ЖьантIэ
турэм и натIэ хъуащ: ди тхакIуэ-усакIуэхэм, езыхэм лажьэ ямыIэми, я IэдакъэщIэкIым пщIэ лъэпкъ имыIэжу къэнащ.
– Уэ узэреплъымкIэ, лъэпкъ литературэмрэ бзэмрэ нобэ сыт я щытыкIэ? Ахэр щыхупIэм щхьэщыхьауэ къызэралъытэм арэзы утехъуэрэ?
– -м и къэпщытэныгъэхэм къызэрагъэлъэгъуамкIэ, адыгэбзэр миноритар бзэхэм ящыщ зыщ. Абы къикIыр – жьабзэр зэрыкIуэдыкIын лъагъуэм тету аращ. Плъагъурэ, сэ адыгэ литературэм и тхыдэр къэспщытэн хуей щыхъуам щыгъуэ япэ дыдэу гу зылъыстахэм ящыщщ мыпхуэдэ парадоксыр. Зы лъэныкъуэкIэ уеплъмэ, литературэбзэм, абы щыщу тхыбзэм, хъарзынэу зиузэщIащ. Сыти жыIи, тхакIуэфI гупышхуэ дызэриIам и фIыщIэкIэ, тхыгъэ зимыIэу щыта ди лъэпкъым илъэс пщIы бжыгъэ зыхыблым къриубыдэу узэщIа литературэшхуэ иIэ хъуащ, тхыбзэ зызылъэщIар и лъабжьэу. Ауэ а пIалъэ дыдэм къриубыдэу дызэрыпсалъэ бзэр кIуэдыжхэм я гъуэгу теуващ. Сабийр еджапIэм япэу щыкIуэ махуэм щегъэжьауэ имыбзэкIэ ирагъаджэмэ, и анэдэлъхубзэр хуэгъэшэрыуэжыркъым, абы щыгъуэми, урысыбзэри урысым хуэдэу ищIэркъым. Сыт щIимыщIэр, жыпIэмэ, бзэр икIи псэщ, икIи дуней еплъыкIэщ, абы гъэсэныгъэри, щIэныгъэри, динри, психологиери къызэдеубыд. Аращи, щIэблэр къохъу и анэдэлъхубзэм и IэфIым хуэхейуэ, хамэбзэми хуэмышэрыуэу, зы бзи нэгъэсауэ имыщIэу, щимыщIэкIэ – цIыху ныкъуэу, хуэармууэ.
– Лъэпкъ щIэныгъэм хэлъхьэныгъэ пыухыкIахэр хуэпщIыну ухунэсащ, уэ езым къэбгъэщIыжа хъэтIкIэ уи цIэр абы хэптхэжынуи пхузэфIэкIащ. Ар сэ си еплъыкIэ къудейкъым. НобэкIэ узыхунэмысауэ сыт къанэрэ? ЩIэныгъэр и лъабжьэу елэжьын хуейуэ сытхэм иджыри уагъэпIейтейрэ?
– Уи упщIэм и япэ Iыхьэм си щхьэр ирызигъэхьэхмэ, щытхъур си жагъуэу аракъым, си хуэмыхуагъкIэ къэнар зыхуэдизыр сощIэжри аращ – сщIэн хуейуэ, си къалэну, сэр нэмыщI ар зыщIэну хуэхьэзыр зэкIэ щымыIэу. ИтIанэми, зызмышхыхьыжу, слъэкIыр сщIащ, жысIэфынущ. Ауэ дэ зыгуэр тхузэфIэкIамэ, ди япэ ита псоми ялэжьар ди теIущIыкIыпIэти аращ. Нэгумэ Шорэ, ХьэтIохъущокъуэ Къазий сымэ, иужьыIуэкIэ Тамбий Пагуэ, Къэшэж ТIалиб, Цагъуэ Нурий, Дым Iэдэм сымэ хуэдэхэм, абыхэм яужьыжкIэ Шортэн Аскэрбий, КъардэнгъущI Зырамыку, ХьэдэгъэлI Аскэр, Нало Заур, Хъут Шэмсудин сымэ дэ дралIэужьщ. Абыхэм лъагъуэ цIыкIуу кърашажьэу гъуэгушхуэ ящIар дэри ди гъуэгущи, зыгуэр къыпытщэфамэ, ди къалэныр дгъэзэщIауэ жытIэну жьэ диIэщ. ЩIэрыщIэу мы дунейм зэ сыкъытехьэжатэмэ, злэжьын згъуэтынут. Ауэ ар щымыхъунукIэ, дэ ди япэ итахэм я Iуэхум зэрыпытщам хуэдэу, ди ужь къихъуэхэми къыпащэным дыщыгугъынщ. Мис а кIапсэлъэрышэр зэпыудыхущ ди бзэр бзэуэ, ди лъэпкъыр лъэпкъыу дунейм зэрытетынур.
– Уи IэщIагъэм нэмыщI, сытым удихьэхрэ? Лэжьыгъэм зэман лей къыщыпхудэхуэ къэхъумэ, ар сыткIэ зэрыбгъэнщIыр?
– Хамэ жыжьэхэм я бзэкIэ «хобби» жыхуаIэм ущIэупщIэу арамэ, апхуэдэ сиIэкъым. Ауэ тхэкIэ-еджэкIэ зэрысщIэ лъандэрэ тхылъ 14 ЖьантIэ
еджэныр зыхэслъхьэ щыIэкъым. Ещанэ-еплIанэ классхэм сыщыщIэсхэм щыгъуэ школ библиотекэм си ныбжьым елъытакIэ сызэджэ хъун тхылъ щамыгъуэтыжу, тхылъ Iувышхуэхэр къысхуахьу къыщыхъуа щыIащ. Иджыри Лермонтовым, Достоевскэм, Щедрин, Хемингуэй, Сент-Экзюпери сымэ я тхылъ къызэгуэсхамэ, сыздэщыIэри зэманри сщыгъупщэжынкIэ мэхъу. Абы хуэдабзэу, Агънокъуэ Лашэ, ПащIэ Бэчмырзэ, ЩоджэнцIыкIу Алий, КIыщокъуэ Алим сымэ я Iэужьхэм дапщэрэ семыджэжами, иджыри гу зылъызмыта хьэлэмэт гуэрхэр къахызогъуатэ.
– Тхьэм уигъэпсэу, Iэдэм. Зэман тхухэпхыу псалъэмакъ щхьэпэ къызэрыддебгъэкIуэкIам папщIэ фIыщIэ ин пхудощI. Уи гуащIэр мыкIуэщIу иджыри илъэс куэдкIэ лъэпкъым ухуэлэжьэну ди гуапэщ.
Епсэлъар Людмилэщ
ЕМУК
Рассказ
ГЪУТ Iэдэм 15
Зэгуэрым си лэжьэгъу нэхъыжь Заурбийрэ сэрэ абы и кабинетым дыщIэст. ТIури дыщIэныгъэрылажьэ къызэрыгуэкIщ, ауэ Заурбий
икIи тхакIуэщ, ди лъэпкъ цIыкIум къыхэкIа тхакIуэ-усакIуэ нэхъ Iэзэхэм ящыщ зыщ. Ар сэ нэхърэ илъэс зы пщыкIутхукIэ нэхъыжьщ, нэхъыби илъэгъуащи, нэхъыбэу псалъэр аращ, сэ, си къалэнращи, нэмысыфIэу содаIуэ. ЩхьэкъэмыIэту узыпэрыт лэжьыгъэм
укъыпэрыкIарэ пIалъэкIэ зытебгъэуну ущыхуейм деж утIыпщауэ Iэджэм ущытепсэлъыхь къэхъуркъэ, мис апхуэдэу, ди бзэм и гугъу тщIыныр етшэжьат. Ауэ мы зэм ар кIуэдыжыгъуафIэ зэрыхъум дринэщхъейуэ аратэкъым, атIэ, сыт хуэдизу адыгэр дымымащIэми, игъащIэкIэ уигу къыщымыкIыну гуэрхэм ар уи тхьэкIумэм зэзэмызэ къыщиIуэнкIэ зэрыхъурат. Къэхъуащ, езы Мэзкуу, хьэмэрэ псибл адрыщI щыIэ нэгъуэщI къалэшхуэ гуэрым и уэрамым уздрикIуэм илъэскIэ умылъэгъуа уи къуажэгъум шокъу жоуэ ухуэзэу! Мы дунеишхуэм апхуэдэ фIэкIаи къыщыхъуркъэ.
Ауэрэ, Заурбийм игу къигъэкIыжащ, аддэ, зэгуэрым Мэзкуу командировкэ кIуауэ зыщIэс хьэщIэщ уардэм зы лIы хэкIуэта гъусэ къыщыхуэхъуауэ зэрыщытар. ЛIыр урыст, зауэм зэрыхэтам и щыхьэту, и бгъэм орденхэм я дамыгъэ сатырищ хэлът, ауэ езыр иджыри бжьыфIэт. ХьэщIэщым зы номер къыбдыщIэсым щIэхыу нэIуасэ ухуэхъу хабзэщ: совет зэманым щыгъуэ Iэджэрэ къызэрыхъуу щытаращи, е зэгъусэу рестораным укIуэну узэдыщIэкIырт, е, нэхъ зэрыхабзэу, къыщежьэм щыгъуэ щхьэж и унэгуащэ гъуэгу гъуэмылэу къыхурилъхьар езы номер кIуэцIым къыщызэдыкъуахырти зэдедзакъэрт. Ауэ а унэгуащэм ЖьантIэ
щыгъэпщкIуауэ пхъуантэ дурэшым къыдэкI хабзэт хьэщIэщым гуэгъу щыпхуэхъуар нэхъ псынщIэу ныбжьэгъу къэзыщI зы бжьэри. Мыбдежри апхуэдэти, куэд дыдэ дэмыкIыу пщыхьэщхьэшхэр зэныбжьэгъу зэIущIэм нэхъ ебгъэщхьын хуэдэ хъуащ.
Си гъусэр, жи Заурбий, цIыху нэгу зыIухат, псэлъэрейуи жыпIэнтэкъым, ауэ гуапэу къопсалъэрт. Апхуэдэр урысым яхэтщ – ныбжькIэ зэрынэхъыжьым щхьэкIэ узэщIимыIулIэу, абы щыгъуэми и нэмысыр иIыгъыжу. Сытми, а уэ пщIэ фалъэ куухэм ярытым лъащIэм нэсу зэрэ тIэурэ дыхэплъа нэужь, ди бзэхэри нэхъ къиутIыпщащ, дэри нэхъ дызэрыцIыхуащ – щхьэж и IуэхущIафэр, къыздикIар, командировкэ къыщIэкIуа щхьэусыгъуэр зэхуэтIуатэу къыщедгъажьэм.
– АтIэ, къуэшыфI, уэ Кавказым укъикIамэ, ар, зэрыжаIэщи, бзэкIэ зэмылIэужьыгъуэ Iэджэм я хэкущ, уэ езыр сыт лъэпкъ ухъуну?
– Сыадыгэщ. Къэбэрдейщ.
Ар щызэхихым си уэршэрэгъум и нэгум слъагъуурэ зехъуэжри, симыгугъэххауэ зыкъызэкъуех:
– Къэбэрдейщ, жыпIа? Хьэуэ, – жи, – уэ уадыгэкъым.
– Дауэ сызэрымыадыгэр! – Зи дауэращи, уадыгэмэ, «емук» жиIэм къикIыр къызжепIэнщ.
Сэ си пащIэкIэ сыщIэгуфIыкIащ: плъагъуркъэ, езыр Урал щыщми, тхьэм ещIэ а зы псалъэ закъуэр щызэхихар, ари урысыбзэкIэ зы
псалъэу пхузэмыдзэкIыну. «ЕмыкIу», жи. Игугъатэкъэ апхуэдэ зы псалъэкIэ сыкъиубыду шыбгъэ сыкърилъхьэну. Мыгъуэ-махуэми, сэ псалъэ зэрызэрадзэкI уэзгъэлъагъуфынущ, – ахэр си щхьэ хужызоIэж.
– Плъагъуркъэ, – си жьэкIэ жызоIэр щабэу, – мыбы хуэдэ дыдэ псалъэ урысыбзэм хэткъым. Дэнэ ар щызэхэпхар – си хэкуэгъухэр Уралми щызекIуэу ара, хьэмэрэ уэ езыр ди щIыпIэхэм ущыхьэщIа?
– Ахэракъым сэ сызыхуейр, сыноупщIамэ, жэуап къызэтыф, абы къикIыр нэгъуэщI мыхъуми хуэгъэфэщауэ къызгурыгъаIуэ, – мыарэзыщэу сызэпеуд Урал щыщым.
Пэжыр жысIэнщи, ар псалъэ гурыIуэгъуэ гуэру къыпщыхъуми, бзэмыIум дежкIэ зэхэщIыкIыгъуафIэу къыщIэкIакъым.
– ЕмыкIу къэпхьыныр, – жызоIэр сэ, жысIэнухэр сакъыпэурэ къыхэсщыпыкIыу, – пхуэмыфащэ гуэр пщIэн, уи напэр текIын, жыхуиIэщ. А псалъэр цIыхум и щэныр къызэрапщытэхэм ящыщщ.
– Мис, мис аращ, щэнырщ, – аргуэру сызэпеуд лIым. – Абы и щытыкIам мис ар тохуэ. Ауэ езым и урысыбзэр IэшрыI хьэнтхъупсти, зэуэ зыми зэхэтщIыкIыртэкъым. Сэри къызгурыIуащэтэкъым абы жиIэхэр, мис а зы псалъэращ си гум къинэжар.
– «Ар» жыхуэпIэр хэт, тхьэмадэ?
Си гъунэгъум гъуащэ пэтрэ зыкъищIэжа хуэдэу къыдэплъейри зиудыгъужащ. ТIэкIурэ щыму щысащ, Iэнэм тетхэр къигъэкIуэтащнигъэкIуэтащ, и хьэпшыпхэр зэщIэкъуа дахэу щылъми, къищтэм,
игъэтэрэз хуэдэурэ зэпиплъыхьурэ игъэтIылъыжащ. Къэтэджщ, ваннэ пэшым щIыхьэри, и нэкIум псы щIикIащ, зызэпилъэщIыхьыжащ. Мы сызыхуэза мыцIыхум си щэхур хуэсIуэтэну хуэфащэу пIэрэ, жиIэ хуэдэ зыкъомрэ зрилъэфыхьа нэужь тегушхуэри къригъэжьащ.
– ЩыIащ апхуэдэ. Сталинград деж. «Емукыр» абы и щэнт. «Зегъэзых, шэр къагъэлъалъэ!» – жесIэрт сэ. Езым «Емук», – къызжиIэжт. 16 ЖьантIэ – И щхьэ хуигъэфащэртэкъым, плъагъурэ, шэ къакIуэм зыхуигъэщхъыну. Хьэлэмэтракъэ, шэри къытегушхуэу щытакъым.
Си уэршэрэгъур тутыным екъури, Iугъуэр здэкIуар умыщIэу игъэкIуэдащ. Зызаулрэ мыпсалъэу щыса нэужь, и пэм Iугъуэ тIэкIу къригъэхуурэ и псалъэм къыпищэжащ. ПIалъэр къэсыху къытегушхуакъым. Нэмыцэхэм я лъэныкъуэкIэ и щIыбагъ игъэзэнри абы дежкIэ «емукт». Сыт хуэдэ бэлыхь дыхэмыхуами, сыт хуэдизу гугъу демыхьами, къэдзыхэныр «емукт». Абы и гум техуэнутэкъым зыщIыпIэ деж хуэмыхуагъзэкIэлъымыкIуагъэ гуэр къыкъуэщыныр. И Iэщэри зэщIэлъэщIарэ зэщIэцIууэжу щытын хуейт, щыгъри къабзэлъабзэрэ зэщIэкъуауэ
фIэкIа плъагъунутэкъым, сыхьэт закъуэ нэхъ зэрымысыну окопри илъэскIэ зыщыпсэун унэм хуэдэу екIуу ищIынут. НэгъуэщIыр «емукт». СощIэж, зы зэхэуэ гуащIэ гуэрым ди старшинар уIэгъэ хьэлъэ къыщащIат, дэри бийм ауэ ди щхьэр къыдигъэIэтыртэкъым, зыгуэр хуэпщIэну иужь уихьэмэ, уэри ухэкIуэдэнурат. Ауэ «Емукыр»! А ди старшинар абы зы псэзэпылъхьэпIэ къыхихыжати, псэууэ апхуэдэм къыхэкIыфын щыIэу уи фIэщ хъунтэкъым. АтIэ, укъаукIыпауэ щытми, уи гъусэ зэуапIэм къыIубнэныр «емукщ», зыкъебгъэукIыныр – напэщ!
Апхуэдэу, зэгуэрым езыр уIэгъэ къыщыхъуам щыгъуэ санитарым едаIуэу госпиталым кIуэн идакъым, «сичас атакэ будит – бэжат емук будит», жери. ЗыгуэркIэ и хуэмыхуагъ къыщIигъэщынутэкъым, фIы ищIами иIуэтэжынутэкъым, ишхынури, зэфэнури, нэгъуэщI зрихьэлIэнури пыбзыкIауэ нэхъ мащIэрат. Тшхын къыщытхуахьхэм дежи, япэ ищу нэхъ IыхьэфI зылъигъэсыныр, и псыхуэлIэ япэ иригъэкIыныр – ахэр псори «емук» защIэт. Апхуэдэхэм деж ар яужь дыдэ къинэрти, мыпIащIэу, къылъыса тIэкIур зэуэ зыIуримыдзэу, зэрымэжэлIар зыкIи къыуимыгъащIэурэ шхэнут. Къэхъунур къыщыхъуар бжьыхьэкIэрт. Нэмыцэхэр апхуэдизу къыттегуплIэрт, ди къарури щIилъэсыкIати, зэрытхузэтемыIыгъэнур нэрылъагъут. Мыдэ, укъаукIыху уимыкIуэт, жаIэ. АтIэ, бийр уи хьэдэ гущIыIум ирикIуэрэ уи щIыгур иубыдмэ-щэ! ЗыкъебгъэукIрэ гъуэгур епту, уи унэжь щIэбгъэджэгухьыну? Арати, мис а къыIуихыжауэ щыта старшина дыдэм къыджеIэ, къаруущIэ къэсыху дикIуэтын зэрыхуейр. Си «Емукыр» абы и унафэм щIодэIури, и урысыбзэ ныкъуэ-къуагуэмкIэ быдэу жеIэр: «Нашэ бэжат емук». Сыт дымыщIами, икIуэтын идакъым: «Нашэ вам къалэ будит!», жиIэщ, и закъуэу къанэри, хъийм икIа фашистхэм яхэуэурэ, дэ дикIуэту дыкъыщызэуэнкIэ нэхъ езэгъырабгъу щIыпIэ дынэсу биидзэм дыкъыпэтIысыху зэтриIыгъэфащ.
ИкIуэтакъым. И псэр пытыху зэуащ. Абы и фIыщIэкIэщ дэ дыкъызэрикIуэтари, ухуеймэ, псэууэ дыкъызэрына дыдэри. И «емукым» дыкъихъумащ.
ЕтIуанэ махуэращ ди дзэр къэсу, ди взводым и закъуэ мыхъуу, дивизэ псом зэрыщыту атакэу зыщытIэтар. Мис абы щыгъуэ абы и хьэдэри къэдгъуэтыжауэ щытащ, мыжурэпэмрэ фочышэмрэ зэпэгъуанэ ящIауэ, ауэ и хъуреягъыр нэмыцэ хьэдэ бэгыжахэу.
Мис аращ, икIуэтын, и щIыбыр бийм хуигъэзэн, зигъэщхъын и щхьэ хуигъэфэщакъым «емук». Ауэ щыхъукIи, и псэр итыныр зыхуигъэфэщэжащ. Апхуэдэр «емук»-тэкъым. 17 18
ЖьантIэ
Плъагъуркъэ ар зэрыхъур, и цIэ-унэцIэ къудеи сщIэжыркъым, абы щыгъуэ лIыгъэу зэрихьар зыIуэтэжыни сэ зым фIэкIа къэнакъым. Езыри хэкIуэдащ, ди гъусахэри лыгъэ зырызым хисхьащ. Сэр дыдэм згъэщIэгъуэжу, псоми сыкъелащ, си насып къикIри, зауэм и кIэ дыдэм сиплъащ, мис, сыкъэнауэ сопсэу. Сыт хуэдэ зэхэуэ сыхэмыхутами, а «Емукым» нэхърэ си гум нэхъ къинэжын сыхуэзакъым. Ар сыткIэ бгурызгъэIуэн иджы, а иужьрей зэхэуэу ар зыхэкIуэдам къыхэкIыу абы и «емукыр» сэ къыспкърыхьауэ къысщохъуж. Абы «емук» зыхужиIэр цIыхум хуэмыфащэхэрат, сыт хуэдэ икIагъэри, хуэмыхуагъри, зыхуэбэлэрыгъыжам къыкIэрыпщIэу зыгъэпуд фIейри «емукщ». ХэкIуэдакъым ар, и псэр къакIуэри сэ къысхэтIысхьащ, и «емукри» си гъуазэу. Си псэракъым абы къихъумар – псэм нэхърэ нэхъ лъапIэ си цIыху напэр къихъумащ.
НтIэ, иджы уэ сыадыгэщ, жыбоIэ, шынэхъыщIэ. СщIэркъым, къэбэрдейхэр псори абы фыхуэдэми, ауэ ар и лъэпкъым хуэфэщэжу щытащ. Мис абы и фэр адыгэ псоми фызоплъ, си къуэш. ИтIанэ, зэрыжысIэнур сщIэркъым, ауэ сэри зымащIэкIэ нэхъ мыхъуми сыарауэ къыщIэкIынущ, и псэм щыщ щысхэлъкIэ. УмыгъэщIагъуэ апхуэдэу зэрыжысIэр, сэ лъэпкърэ къупщхьэрэ симыIэу аракъым. АтIэ, уэ егупсысыжыт: сэ мы сызэрыщытым сыхуэдэнут, ар сымыцIыхуатэмэ? Хьэуэ, зытIэкIукIэ нэхъ мыхъуми сынэгъуэщIынутэкъэ!
Ахэр къызжиIа нэужь, дэ иджыри махуэ зыщыплIкIэ а зы номерым дызэдыщIэсыжащ. Ауэ Мэзкуу командировкэ щыIэр махуэм
хущIыхьэркъым, пщыхьэщхьэм ешаелIауэ къокIуэлIэжри, куэдрэ щысыфынукъым. ИтIанэ, жысIэм, иджыри дыхущIыхьэнкъэ, жысIэурэ дызэрыщыIэну пIалъэр икIри, а лIыжь хьэлэмэтым икIи гупсэхуу семыуэршэрылIэжу, и адрес къудеи зэзмыгъэщIауэ щхьэж и унэ дызэбгрыкIыжащ. Iэджэ щIащ абы лъандэрэ, и цIэ къудеи сщIэжыркъым, зэрымыщIэкIэ дызэрызэIущIауэ щытам хуэдабзэу дызэфIэкIуэдыжащ: жьым къихьащ – псым ихьыжащ. Пэжым ухуеймэ, сэри абы къысхуиIуэтэжар занщIэу зыхэсщIакъым, иужькIэщ къыщыспкърыхьэжар.
КъызэрыслъытэмкIэ, апхуэдэр и гум илъу илъэс куэдкIэ къезыхьэкIынур зи псэр къабзэрщ. ИгъащIэм зэи ди хэку къимыхьа лIыжьым къиIуэтэжахэр – ар зэштегъэу хъыбаркъым, къыщыхъуари зэманым и нэхъ хьэлъэщ. Хэт ищIэн, абы зи гугъу къысхуищIахэм хуэдэ цIыху щымыIатэмэ, зэманри зэрыхьэлъэм нэхърэ нэхъ хьэлъэж
хъуну къыщIэкIынт. НэгъуэщIу уеплъмэ, апхуэдэ дапщэ къэхъуа, къэзыIуэтэжыфын дапщи щыIа! А псор хэт къэзыпщытэжыфынур?..
Мы зи гугъу тщIы хъыбар цIыкIум зы гъащIэ псо къыкъуощ,
арыншамэ, апхуэдиз илъэс дэкIауэ, Урал щыщ лIыжьым и псэм хэлъынтэкъым и щIалэгъуэм щыгъуэ и нэгу щIэкIахэр. ИтIанэ, уэ езыр абы псэкIэ уремыщхьмэ, апхуэдэр куэдрэ пхъумэфын сытми? ЦIыху Iейм и гум къинэжыну щытыр бгырыс ахьмакъым къыщыщIа мыхъумыщIагъэ гуэрхэращ – и бзэр уи бзэм щытемыхуэкIэ, уэ узэсам щыхуэхейкIэ, узэрыщIэнэкIэныр мащIэ сытми. Мыбдежым аракъым:
зыр Кавказым и бынми, адрейр Урал къикIами, мы тIур псэкIэ зэкъуэшт. Мис иджы къызгуроIуэ, «емукым» и хъыбарыр къызжиIэным ипэкIэ ар зыкъомрэ щIэгупсысар. Япэ къэсым хуиIуэтэфынутэкъым, и 2 Заказ №184 ЖьантIэ

псэм хэлъу илъэс пщIы бжыгъэкIэ кърихьэкIати, зауэ лъэхъэнэм и нэгу щIэкIахэр абы и дежкIэ фIыцIагъэ лъапIэм пащI тхыдэ хъуат.
– Уа, Заурбий, мыр хъыбар хьэзырщ, зыри хэплъхьэжын хуэмейуэ, уэ езыр утхакIуэщ, щхьэ птхыжу къытрумыгъадзэрэ? – сыкъэлыдащ сэ.
Заурбийр хэпщIыкI къудейуэ, ауэ и нитIым нэщхъейр щIэлъу и пащIэкIэ щIэгуфIыкIащ:
– Иужь сихьа къыпфIэщIыркъэ, тIу – зыри къикIакъым. Уэри зэрыпщIэщи, литературэ тхыгъэм уэ уи Iэзагъэ гуэр хэплъхьэжын хуейуэ къоув. Мыбдежым зыри зэпхъуэкI хъуркъым – хэбдзми хэплъхьэми зэIыпщIэу аращ. Зэрыщыта дыдэу сотхыжри, ар сэ си тхыгъэ хъуркъым, зыгуэр зызохъуэкIри, а лIым апхуэдизу псэкIэ зэрихьа пэжыр сIэщIокI. ЗыкIи сезэгъыркъым. Сымытхми, си псэр къызоныкъуэкъу, стхынущи, сыпэлъэщыркъым. Апхуэдэу илъэс Iэджэ щIащи IукIэ зызохьэ, кIуэдыпэнкIэ сышынэу. Согупсысыжри, езы къысхуэзыIуэтэжами ар си зэш тригъэун щхьэкIэ къысхуиIуэтэжакъым, щIым здыщIимыхьэн щхьэкIэ сэ дзыхь къысхуищIауэ аращ. Иджыри къэс зесхьащ, мис иджы уэ узот, си нэхъыщIэ, жыхуиIэу.
Пэжым ухуеймэ, Заурбий «зыри къикIакъым» жыхуиIар сэ къызэрысIуэтэжам нэхърэ IэджэкIэ нэхъ дахэт. Ауэ, Iуэхуракъэ, иджы езы Заурбии щыIэжкъым, ар зыхуэзауэ щыта урыс лIыжь, адыгэ сэлэтым и псэм щыщ зи пкъым хэлъауэ зылъытари, бгъуэтыжынукъым. Сэ зым си закъуэ къысхуэнащ, зауэм хэкIуэда адыгэлIми, абы и хъыбарыр псэкIэ зезыхьа урыс лIыжьми, езы Заурбии я зэхуэдэ фэеплъу. Апхуэдэу щыхъуакIэ, жысIэу, мы хъыбарыр зэрысхузэфIэкIкIэ къызоIуэтэж. КIуэдыпэ нэхърэ нэхъыфIщ. 19 Прозэ
дэт къуажэм Иджыблагъэ «Iуащхьэмахуэ» журналым и лэжьакIуэхэм лъэIу тхыгъэкIэ зыкъытхуигъэзащ Аушыджэр курыт еджапIэм адыгэбзэмрэ адыгэ литературэмрэ щезыгъэдж УрысШэшэн Людмилэ. Ар ди деж къотхэ езым хуэдэ егъэджакIуи 160-м къабгъэдэкIыу: «… ди тхакIуэ пажэхэм нэхъыфIхэр адыгэбзэкIэ къыдэкI ди журнал закъуэм къытхутевдзэну дыныволъэIу. Ди лъэIум и щхьэусыгъуэр еджапIэр къэзыух класс нэхъыжьхэм хухахауэ литературэмкIэ хрестоматием ит пычыгъуэхэр зэрымащIэрщ, ди школ библиотекэхэри абы и лъэныкъуэкIэ нэсу къызэрызэмыгъэпэщарщ, адыгэ хабзэмрэ лъэпкъ тхыдэмрэ куууэ къызыхэщыж тхыгъэхэм иджыпсту, зэи хуэмыдэжу, дызэрыхуэныкъуэрщ. я тхыгъэ Зи гугъу тщIы тхыгъэхэм хуэдэхэр къытедзэныр зэхэвублэну дыхуейт Журт Биберд и «Унагъуэ» романымкIэ.
Шэч къытетхьэркъым къытщIэхъуэ щIэблэр зыщыщ лъэпкъым хуэфащэу гъэсэнымкIэ апхуэдэ Iуэху бгъэдыхьэкIэм мыхьэнэшхуэ зэриIэнум».
Ди гуапэу догъэзащIэ ди республикэм и курыт еджапIэхэм адыгэбзэмрэ адыгэ литературэмрэ щезыгъэджхэм я лъэIур. 20
ЖУРТ Биберд
Роман

Я пщыр я гъусэу щакIуэ къикIыж гупым, къуажэм къэблэгъэжыпауэ, сабий къагъуэтащ гъуэгум телъу. Гупыр Iэнкун зэрыгъэхъуащ, ящIэнур ямыщIэу. Сабийр, зилIэжу, гъырт. ЩакIуэхэм ныбжькIэ я нэхъыжь Елдар шым зыкъригъэлъэтэхри къипхъуэтащ ар. Къызэрищтэххэуи, абы и гъыныр нэхъ кIащхъэ ищIащ. Сабийр хъыданжэрумэм кIуэцIылът, джэдыгужь гуэри кIуэцIышыхьыжауэ.
ЗэгурыIуам хуэдэу, гупыр я пщым еплъащ, «Мыбы етщIэнур сыт, Елмырзэ?» – жыхуаIэу. Пщым ар къыгурыIуати, мащIэу и пащIэкIэ щIэгуфIыкIащ.
– ЗэкIуэцIыфхи девгъэплъ, – унафэ ищIащ абы, шым къепсыхыурэ. – Хъыджэбз цIыкIуу къыщIэкIмэ, Гуащэм хуэтхьынщ, и нэ къы- Прозэ
тIэ?
хуокI; щIалэ цIыкIуу щытмэ, мис, Инал бын иIэкъыми, Алыхьым къритащ.
– Ди Тхьэу Тхьэшхуэ, сыкъыумыужэгъужамэ, щIалэ цIыкIуу къыщIэгъэкI! – къэпсэлъащ Инал, къэгуфIарэ и Iупэхэр зэтемыхьэжу. – Ар си дежкIэ насыпышхуэт.
– Сынохъуэхъу, Инал, уи лъэIур зэхихащ ди Тхьэшхуэм! – и щхьэр къыдрихьейри, къэпсэлъащ Елдар, Инал хуеплъэкIыурэ. – ЩIалэщ. Алыхьу тэхьэлам къыпхуигъэхъу! Алыхьым ущигъэгуфIыкI!
– Iэмин! – зыжьэу жаIащ щакIуэхэм.
Инал егъэлеяуэ къэгуфIащ. Ар сабийм бгъэдыхьэри кIуэцIылъри зыкIуэцIылъри набдзэгубдзаплъэу къызэпиплъыхьащ. ЩIалэ цIыкIур зыкIуэцIылъхэмкIэ нэрылъагъут ар къэзылъхуа цIыхубзыр зэрымыкъулейсызыр, ауэ къулеищэкIи уеджэнутэкъым.
– ЗэкIуэцIыплъхьэжыркъэ, Елдар! А зиунагъуэрэ, щIыIэ евгъэуэкIынурэ сымаджэ фщIынущ сабийр, – жиIэу Инал къыщыпсалъэм, гупыр ину зэщIэдыхьэшхащ, Инал ауан ящIу.
ЖиIам гу лъитэжауэ, езы Инали дыхьэшхырт, ауэ къикIуэтыжыпIэ иIэтэкъыми, гушыIэ лъэпкъ хэмылъу, и псалъэхэм пищащ:
– А зиунагъуэрэ, уаещ! Сабийр апхуэдэу зэкIуэцIыпхыпэ хъурэГупыр нэхъ иныжу зэщIэдыхьэшхащ.
– Ди Тхьэу Тхьэшхуэм куэдрэ ущигъэгуфIыкI, Инал, – къэпсэлъащ пщыр, цIыхухэр нэхъ зэтесабырэжа нэужь. – Сэ быдэу си фIэщ мэхъу щIалэ цIыкIур уэ зыхуей зэрыхуэбгъэзэфынур! Плъагъунущ фIыуэ, уи Iэпкълъэпкъым къикIам ещхьыркъабзэу. Уэ уцIыху хьэлэлщ, нэгъэсауэ псэ дахэрэ гу къабзэрэ уиIэщ. Семыгупсысу, ауэ сытми къыгуэслъэфу жысIакъым, «ЩIалэ цIыкIуу къыщIэкIмэ, Инал ейщ», жысIэу. Куэд щIауэ гу лъызотэ быным уи нэ къызэрыхуикIым. Си мызакъуэу, куэдым гу лъатащ абы. Мис, Алыхьым къыуитащи, узэрыхуейуэ Тхьэм къыпхущIигъэкI. ИпэжыпIэкIэ жысIэнщи, абы хуитыжыр уэращ. Тхьэм къыпхузэпищэ.
– Iэмин!
– Алыхьым жиIэ!
– ДыкъэзыгъэщIауэ мы щIылъэмрэ мо уафэмрэ зэтезыIыгъэ Азалыхьым. – Зым жиIэр адрейм фIэмащIэу, гупыр Инал ехъуэхъурт. Ехъуэхъурт ягурэ я псэрэ къыбгъэдэкIыу, я ныбжьэгъум и гуфIэгъуэр даIэту. Сабийр езым къыIэрыхьэжати, Инал ар и щIакIуэ кIапэм кIуэцIилъхьэри шым шэсыжащ. Уанэгум къызэрихутэжыххэу, абы шым нэхъ хуабжь зригъэщIащ. Мыдрейхэми абы зыкъыкIэрагъэхуртэкъым.
– Ярэби, Елмырзэ, мы Iуэхур мыпхуэдэу щыхъуакIэ, мы щIалэ цIыкIум зы цIэ гуэр фIэтщамэ мынэхъ тэмэму пIэрэт? – жиIэу шухэм ящыщ зы къыщыпсалъэм, мащIэу мамырри, пщыр Елдар еплъащ, «Уэ сыт жыпIэн, ди нэхъыжь?» жыхуиIэу. ЩакIуэ лIыжьым арэзыуэ и щхьэр ищIащ. Псалъэмакъыр къэзыIэтам зыхуигъазэри, Елмырзэ жиIащ:
– ИкъукIэ тэмэмщ, шынэхъыщIэ. А къыхэплъхьар Елдари фIэкъабылщи – фыарэзымэ, сэ цIэуэ щIалэ цIыкIум ГъуэгулI изот! ЦIэфIэщ джанэр Гуащэм и Iуэхущ, сэ зы выщIэ гъэшха къыстохуэ.
– «ГъуэгулI» жоIэ-тIэ? Тхьэ сыгъэIэ, цIэ хьэлэмэткIэ!
– ЦIэ ахъырзэманщ, уэлэхьи!
– Ахъырзэманщ, ар зыгъэпэжын Тхьэм ищI! 21 Прозэ
Щхьэж къызэрыщыхъум хуэдэу, щIалэ цIыкIум фIаща цIэм тепсэлъыхьурэ, щакIуэхэр къуажэм къыдыхьэжащ. ЗэгурыIуами ярейуэ, гупыр зэрыщыту Иналхэ еблагъэри, хьэщIэщым щитIысыкIащ.
Жэщищ-махуищкIэ щакIуэ щыIахэр шэджагъуэ нэужьыфIым къэсыжат. Абыхэм иджыри зэман яIэт къащэкIуахэр япщэфIыну. Куэди къаукIатэкъым мы зэм: зы щыхь домбейрэ мэз бжэнитIрэт я насыпым къихьар. Ари къелыжу ярикъунут хьэщIэщым щIэсхэм. АрщхьэкIэ щIалэ цIыкIум и хьэтыркIэ лъыпэ кърамыгъэкIыу идакъым Инал. Унафэ ищIри, зы мэлгъашхи фIагъэжащ. Инал щакIуэ къикIыжа нэужь
сыт щыгъуи и хабзэт и гъунэгъухэр къриджэрэ къихьа пшэрыхьыр япщэфIу, нэху щыхукIэ хъыбарыжь жаIэрэ ефэ-ешхэхэу зэхэсу.
Ныщхьэбэ щакIуэ гупыр къызэреблэгъар щалъагъум, къэхъуам
зыри хамыщIыкIыу, гъунэгъухэри къызэрехьэкIащ Инал деж. Iуэхур зытетыр къыщащIэм, хьэщIэщым щIэмыхьэу, щхьэж хуэфащэр ищIэжырти, занщIэу я Iэщхьэлъащхьэ драхьейри, я къалэн ягъэзэщIэну уващ, хьэблэм дэс нэхъыжьитIыр хьэщIэщым щIагъэхьэри.
– ФыкIуэ, лъэпкъым я нэхъыжьым, Аслъэмырзэ, хъыбар евгъащIэ. Уэри, Инал, сабийр и анэм Iэрыгъэхьэж, ар пIыщIауи мэжэлIауи къыщIэкIынщ, шэч лъэпкъ хэмылъу! – унафэ ищIащ Елдар, псори я пIэм изэгъа нэужь.
Къуажэпщ Елмырзэ фIыуэ илъагъурт Елдар. Япэрауэ, Елдаррэ езымрэ сабийуэ къызэдэхъуат, нэхъыжьыгъуэр Елдар ейуэ; етIуанэрауэ, арагъэнут пщым Iуэхур нэхъ зытрищIыхьри, накIэнэщхьагъэ лъэпкъ зыхэмылъ, нэсауэ псэ къабзэ зиIэ, гу хьэлэлкIэ и пщым бгъэдэт лIыт. А тIур я закъуэу къыщынэхэм деж, Елдар, ехьэкI-нехьэкI лъэпкъ хэмылъу, игу илъ псор пщым жриIэфырт, ар езы пщым игу иримыхьыну гурыщхъуэ ищI пэтми. Куэдри къэхъурт пщыр и ныбжьэгъум щедауи щечэнджэщи. Арагъэнт, мис мыпхуэдэ гуп зэхэтIысхьа нэужь, Елдар нэхъыжь щIищIыр. ЦIыхухэри абы есэжати, ар зыми уэим ищIыртэкъым. Уеблэмэ абы щхьэкIэ езы пщым нэхъ пщIэ лей хуащIырт.
Инал и щхьэгъусэ Думэсарэ и щыпэгъэхьэщIэтэкъым лIы гуп. Ауэ нобэ, мо лIы гупышхуэр къыщыдыхьэм, мащIэу къэуIэбжьат, пщэфIэным и закъуэу пэмылъэщынкIэ къэшынауэ. АрщхьэкIэ ар нэхъ Iеижу къэуIэбжьащ, Iуэхум зы масти химыщIыкIыу, щIалэ цIыкIур
хуахьу и IэплIэм щралъхьам. Инал ещхьыркъабзэу, Думэсари егъэлеяуэ щыгуфIыкIащ сабийм, итIани, ищIэнур имыщIэу, кIэрахъуэу утыкум къинащ. И насыпти, гъунэгъу нанэ, Дисэ, щIэст. Думэсарэ и щытыкIэр щилъагъум, нанэм жиIащ:
– КIуэ псынщIэу Гуащэпс деж, быдз ирегъэгъафэ, плъагъуркъэ зэрыпыхьэр. МэжэлIауэ аращ.
– Гъунэгъухэр къеджи гъэпщафIэ, Дисэ!
НэгъуэщI жимыIэу, Думэсарэ сабийр иIыгъыу унэм къыщIэжащ. ЗызылIэжу гъы сабийр щыIэщIалъхьэм, абы пыщIа псоми емыгупсысу, Iихри быдз иригъэфащ гъунэгъу нысащIэми. ЩIалэ цIыкIур зэрымэжэлIэщам и щыхьэту, нэхъуеиншэу быдзым щIэфырт, зэзэмызи къыжьэдихрэ зэщыджэу. ИтIанэ зэуэ быдзым епхъуэжырт.
Сабийр, быдзышэ хуабэкIэ зигъэнщIа нэужь, Iурихри IэфI дыдэу – Берычэт бесын, нысащIэ, иджы уи хъыджэбз цIыкIуми дэлъху игъуэтащ, – жиIэри, Думэсарэ арэзыуэ къыпыгуфIыкIащ.
жеящ. 22 Прозэ Ар щызэхихым, сабийр быдз езыгъэфа нысащIэр ищIам мащIэу щIэщтэжащ. Иджыт щегупсысар а ищIам пылъ псом. Хамэ сабий быдз ебгъафэмэ, адыгэ хабзэмкIэ куэд дыдэ къокI, нэхъыбэжи пыщIащ. Ауэ ахэратэкъым гъунэгъу нысащIэр иджыпсту зыгъэгузэвар, атIэ зэрыс унагъуэм, зыхэс лъэпкъым а илэжьар къазэрыщыхъунурат, и гуащэ-тхьэмадэмрэ и щхьэгъусэмрэ жаIэнурат. Езы Думэсарэ дыдэри зэуэ егупсысакъым абыхэм, сабий мэжалIэм ирихужьати, а псом егупсысыпIи иIэжакъым.
НысащIэр мащIэу гуитIщхьитI зэрыхъуам гу щылъитэм, езыри къызэрыгузэвэжам гу лъримыгъатэу, Гуащэпс и гур фIы хуищIыж щIыкIэу, Думэсарэ жиIащ:
– Умыгузавэ уэ, нысащIэ, дэ дызыхэс лъэпкъхэр, сэ сызэрыщыгъуазэмкIэ, жагъуэу зэрылъагъуркъым, быдзышэкIэ зэпыщIа дызэрыхъуами хущIегъуэжыну, ар я гум къеуэну фэ есплъыркъым. Алыхьу дыкъэзыгъэщIам лъэпкъитIми насып къытхудигъакIуэ мы сабийм.
– Алыхьым жиIэ! – мащIэу къыпыгуфIыкIащ Гуащэпс. «Къэхъунур къэхъуащ, сыт абы утепсэлъыхьыжкIэ? СрагъэкIыжын нэхъыбэ сыт къызащIэн?» – жыхуиIэу арагъэнт. Ар къыгурыIуати, Думэсари и гур нэхъ зэгъэжащ.
Гуащэпс и теплъэми и дуней тетыкIэми къыбжаIэрт зыхыхьа унагъуэм и лъэр быдэу зэрыщиубыдар. И щхьэгъусэ Хьэбалэ абы къыхуиIэ лъагъуныгъэшхуэр игъэкIуэдыжыфыну къыщIэкIынкъым гъунэгъу сабий быдз иригъэфа щхьэкIэ. Ар езы нысащIэм ищIэжырт хэт нэхъри нэхъыфIу. Апхуэдэу щыт пэтми, абы и гущIэм аддэ жыжьэу зы пIейтеиныгъэ гуэрхэр щыпIэжьажьэрт: сыт хуэдизкIэ и щхьэгъусэм фIыуэ къимылъагъуми, лъэпкъыр лъэпкъщ, псоми я гур игъэныщкIуакъым нысащIэм.
– ИIэ-тIэ, нысащIэ, сэ хьэщIэ хъушэ сиIэщ, мыбдеж сыщыскIэ си Iуэхухэр зэфIэкIынукъым, ауэ, къызжиIакъым жумыIэж, мы зэмкIэ си сабийр ирикъуну къыщIэкIынкъым, зыгуэр къэзгупсысыхукIэ уэращ гугъапIэу сиIэр.
Ар жиIэу Думэсарэ къыщытэджыжым, нысащIэр къэпсэлъащ:
– ЗыкIи укъысщымысхьу къакIуэ уэ, Думэсарэ. Алыхьым щIалэ цIыкIур псэ быдэ пхуищI!
– Алыхьыр арэзы къыпхухъу, си шыпхъу цIыкIу!
Думэсарэ и щIалэ цIыкIур Гуащэпс и быдзышэ зэрефар а пщыхьэщхьэ дыдэм хьэблэ псом зэлъащIысащ, ар зэрыс лъэпкъым я дежи нэсыжащ. Я гуэныхь сыту ищIын, Гуащэпс ищIам щхьэкIэ зэрыс унагъуэми, зыхэс лъэпкъми Iей щызэхихакъым. Щызэхихын дэнэ къэна,
и тхьэмадэжьым и гуапэ зэрыхъуар къызэпхигъэIукIащ. ЛIыжьыр къэхъуам зэрыщыгуфIыкIам щхьэусыгъуэ зыкъом иIэт, ауэ нэхъыщхьэр зыт: Есэнкъул Инал пщIэрэ щхьэрэ зиIэ цIыхут, къызыхэкIа лъэпкъкIэ жыпIэнущи, фIэлIыкI яIэт, нэхъ лъэпкъ тэмэму жылэм дэсхэм ящыщт. Есэнкъулхэ зэи ягъэгъуащэртэкъым я мэ зыщыуа. ТIэ, сыткIэ Iей апхуэдэ цIыхухэм быдзышэкIэ благъэ уахуэхъуныр!
Думэсарэ къыздэкIуэжам хьэблэ псор зэрызехьэу я пщIантIэм дэту кърихьэлIэжащ: цIыхухъухэр нышыр яукIауэ зэIахыу гуэщ кIыхьышхуэм щIэтт, цIыхубзхэми хэти джэдкъазыр яфыщIырт, хэти пIастэ зэращIыну шыуанхэр ятхьэщIырт. Ахэр щилъагъум, Думэсарэ мащIэу къэгузэвэжащ, «Ярэби, куэдыIуэрэ сыкъэмытауэ пIэрэ?» –
жери. АрщхьэкIэ, и щхьэгъусэм и плъэкIэм мыхъун гуэри щыхимы- 23 Прозэ
лъагъуэм, и гур зэгъэжауэ унэм щIыхьэжащ. Хуэсакъыпэурэ сабийр
пIэм ирилъхьэри, езыри цIыхубз пщафIэхэм яхыхьэжащ, и Iэщхьэлъащхьэ дрихьейри. ПщэфIапIэм щIэт цIыхубзхэм ежауэ сабийр зэпаплъыхьырт, и нэкIу цIыкIур къыщIагъэщауэ.
– Хуэму, тхьэм щхьэкIэ, къэвмыгъэуш, – жиIэу Думэсарэ гузавэу къыщыпсалъэм, ар хуабжьу ауан къащIащ, сыхьэт зы-тIу и пэкIэ и щхьэгъусэр щакIуэхэм ауан къызэращIар зыми щымыщу. Думэсарэ мащIэу къызэрыгумэщIам нэхъри гукъыдэж къаритауэ, цIыхубзхэр гушыIэу хуежьащ, щIагъыбзэ гуэрхэри я псалъэхэм щIалъхьэу. Хэти и фIэщу гушыIэрт, хэти Думэсарэ нэбгъузкIэ еплъырт, а гушыIэр къызэрыщыхъур зригъэщIэну.
– Пу-пу, – жи зым, – сыту сабий дыгъэ, Алыхьым къигъэхъун!
– Алыхьым жиIэ!
– Дэнэ къикIа дыгъэ, дзыгъуэ шырщ нэсри къэсыжауэ! – мэдыхьэшх нэгъуэщI зы фызи, сабийм щхьэщыхьауэ.
– Ярэби, мы ди цIыхухъухэр сыту гъэщIэгъуэныщэ-тIэ. Сыт, абыхэм дыделэ дыдэу я гугъэу ара, хьэмэрэ?..
– Ар сыту, сымыгъуэ?
– ТIэ, хэт абыхэм къагъэпцIэну зи ужь итыр, мыр щакIуэ дыкъыщикIыжым къэдгъуэтащ, жаIэу? ДыкъэзыгъэщIауэ дызыгъэлIэжыну Азалыхьталэм и псэ, дауэ щымытми, ар Инал и Iэпкълъэпкъ къимыкIамэ, зывэзмыгъэукIым!
– Тобэ. Си гум укъишхыдыкIащ, си псэр ушх, арат нетIэ схужымыIауэ сызыукIыр! Флъагъуркъэ, на, къыпачауэ зэрещхьыркъабзэр?
– А цIыхухъухэм я щхьэр кърагъэпцIэж езыхэм! Хэт, сымыгъуэ, мор зи дахагъ сабий пхухыфIэзыдзэнур? И жьэпкъыпэ кумб цIыкIу нэгъунэ Инал имейуэ зыц тетмэ, Алыхьым сыкъиукI!
Думэсарэ щытт, Iэпэлъапэсыс хъуарэ жиIэнур имыщIэу. Пэжу,
япэ псалъэмакъхэр абы щIагъуащэу къридзакъым, къызэрыдэгушыIэр, ягъэунэхуну и ужь къызэрихьар къыгурыIуэрти, ауэ Iуэхур жьэпкъыпэ кумб цIыкIум щынэсым, мафIэу къызэщIэнащ. Езыми гу лъитат Инал и жьэпкъыпэм ещхьыркъабзэу сабийм ейми кумб цIыкIу зэриIэм, щIыIэ-щIыIэуи зыгуэрхэр игу къэкIат. Иджы жаIэм еплъи тIысыж!
– Мы си пэр фэзгъэупIэнщ, тхьэ, дэнэ къикIами, ар Инал къримыгъэлъхуамэ! – иухащ псалъэмакъыр фызыжьхэм ящыщ зым.
«Ярэби-тIэ, сэ зыри зэхэзмыха щхьэкIэ, мыбыхэм къыздэгушыIэурэ Iуэхум и пэжыпIэр къызжаIэу арауэ пIэрэ?» – егупсысащ Думэсарэ, мащIэуи и щхьэр кIэрэхъуащ.
– Азалыхь, си псэм хуэдэхэ, алейкIэ гугъу зевмыгъэхь, фи жьэри фымыгъэузыж, а фэ жыфIэхэм щхьэкIэ къэмыскIэну Думэсарэ! Ар щхьэгъусэкIэ зигурэ зи щхьэрэ зэтелъ цIыхубзщ, фэ фхуэдэу, и лIым тегужьеикIарэ кIэзызу дунейм теткъым! – къэпсэлъащ алъандэрэ зы псалъи жимыIэу, жаIэ псоми едаIуэу пIэкум иса Дисэ.
– Пэж дыдэщ, Азалыхь. Къэвгъуэтаи фызэрыгушыIэн! Апхуэдэурэ жыфIэурэ Думэсарэ и гум фемыуэ, тIасэ! – къэпсэлъащ псом япэу а псалъэмакъыр къыхэзыдза гъунэгъу фызыр.
Псори зэщIэдыхьэшхащ. Аргуэру псалъэмакъыр ирашэжьэжри, увыIэжыкIэ ямыщIэу, ирихьэжьэжащ цIыхубзхэр. Апхуэдэу адэкIи екIуэкIыну къыщIэкIынт, езы Думэсарэ къыхэмыхьамэ: 24 Прозэ хьащ:
– Азалыхьыр маплъэри плъапIэм итщ, си гъунэгъу дыщэхэ. А зэрыжыфIэ дыдэм хуэдэу щытми, сигукIи си псэкIи сыарэзыщ! Дэнэ къикIами, си деж къэкIуэжакъэ?
– Сыт, на-а, ущIэмыарэзынур! ТIэ, илъэсибл лъандэрэ уэ мэл кIэвей къыпкIэрымыхуамэ, мо лIы бжьыфIэшхуэр уэ къоплъу щысын хуейуэ ара? Апхуэдэ дыдэу щытми – захуэщ, Азалыхь!
Зы дакъикъэкIэ фызхэр щым хъуащ. Абы хэту, Радымхъан къэпсэлъащ:
– Аркъым, Дисэ, а уэ къыдэбутIыпщам къипхыр сыт? Хэт зилI нэхъ тешыныхьу дэ тщыщу уэ гу зылъыптар?
– -а, джаур гуп, къывгурымыIуа нэпцI зыфщIа сфIэщIаи! – и дзахъэ мащIэр къыщIигъэщу, хуабжьу зыхуэарэзыжу къэдыхьэшхащ нанэр.
– Тхьэ, Дисэ, уэ зыгуэрым гу лъумытауэ, а жыпIар ауэ сытми уигу къипхыу жумыIа. КъыджыIэ, хэт дэ тщыщу нэхъ тешыныхьыр и щхьэгъусэм? – хигъэзыхьащ фызыжьыр цIыхубзхэм ящыщ зым.
Нанэр аргуэру къэдыхьэшхри, щысхэр ней-нейуэ къызэпиплъы-
– А, си делэ цIыкIу, зи щхьэгъусэхэмкIэ зигу мыгъуэхэм езыхэм защIэж, сыт ар псоми зэхахыу щIыжыпIэнур! Ауэ, пэжым ухуеймэ, щэхуу нэхъ мыхъуми, зи щхьэгъусэкIэ шынагъэ зимыIэ цIыхубзхэр зырызыххэщ.
Дисэ и псалъэхэм гъунэгъу нысащIэхэр зэригъэплъыжащ икIи зыщIигъэгупсысыжащ. ИпэжыпIэкIэ жыпIэмэ, хэт и щхьэгъусэм къигъанэу емыжьэжыну нэсу зигурэ зи щхьэрэ зэтелъыр, хьэмэрэ тIуанэ тращIэнкIэ мышынэр? Ауэ ар щхьэтечу зыми жимыIэфу аркъудейщ. КIэщIу жыпIэмэ, фызыжьым и псалъэхэм зыми зыри пидзыжыфакъым.
Дисэ – хьэблэм зыпащI щымыIэу – фIыуэ ялъагъу фызыжьт. НэхъыщIэхэми гуащэ нэхъыжьыIуэхэми шыпхъу яхуэхъуу ихьащ и гъащIэ Iыхьэр. Абы и хьэл-щэн дахэмрэ и бзэ IэфIымрэ димыхьэхрэ гукъинэж зыщымыхъурэ къэгъуэтыгъуейт, ар зэзакъуэ нэхъ мыхъуми илъэгъуауэ.
ЦIыхубзхэм я гушыIэныр абдежи щаухыну къыщIэкIынтэкъым, ауэ пщэфIапIэм къыщIыхьащ Думэсарэ и нысэгъу нэхъыжь Фаризэт. Ар щалъагъум, псалъэмакъыр пачащ. И къыщIыхьэри и гиери зыуэ, Фаризэт къригъэжьащ:
– Догуэ, аркъым, си нысэгъу щхьэзыфIэфI цIыкIу, мы фи зэхэтыкIэр дауэ зэхэтыкIэ? Мы хъыбарыр хьэми кхъуэми къелыжа нэужь, дэ къыщIытлъэIэсын хуейр сыт? Хьэмэрэ апхуэдэу нэхъ къэфщтауэ ара? Ара иджы къыфхуэгупсысар лIыжьым и гум феуэну? Азалыхьталэу дызыгъэпсалъэ, зигъэгусати, къэмыкIуэну залымыгъэ зэфэзэщкIэ къэзмылъэфамэ! ЖаIэуи яIуатэуи зэхэсхакъым сэ а фэ фщIам хуэдэ телъыджэлажьэ дыдэ цIыхум ящIэу. Ар сыт хьэдэгъуэдахэу къыдэфщIа, сымыгъуэзэрабг!
– Тхьэ дыдэ, Фаризэт, мыр зыIэзыбжьэу къэхъуа IуэхукIэ, хэсщIыкIи щымыIэ, – жиIэу Думэсарэ къыщригъажьэм, абы и псалъэр Фаризэт Iэпиудащ:
– Уэ зэи зыри зыми хэпщIыкIыркъым игъащIэми! Тхьэ фыкъысхуIуплъэн мы бегъымбар шыр цIыкIум! Зыри хищIыкIыркъым! 25 Прозэ
– Сабийр зилIэжу гъыуэ къыщыщIахьэм, сыгужьейри, Гуащэпс дежкIэ сежэкIащ, быдз ирезгъэгъэфэну. Абы сыкъикIыжыхукIэ.
– Нэхъ телъыджэжыр къызжепIаи, сымыгъуэзэрабг! Хамэм я деж плъэфу сабийр быдз ирумыгъэгъафэмэ, Есэнкъулхэ яхэмыту арат ар быдз езыгъэфэн! – Iэпиудащ аргуэру Думэсарэ и псалъэр и нысэгъум. –
Мис апхуэдэу ущхьэзыфIэфIщ уэ игъащIэми, упщIи уси уиIэкъым! – увыIэжыкIэ имыщIэу къитIэтIыпащ Фаризэт.
– Тхьэ дыдэ мыгъуэ, а къомми семыгупсыса, щIалэ цIыкIур.
– А уэ къебгъэкIуэкI къомым сыхуейкъым сэ! Укъызэрытхыхьэрэ, уи деж къыщемыжьэу, зы хьэргъэшыргъи къыщыхъеякъым лъэпкъым. – Абы и псалъэр зэпигъэуащ, арщхьэкIэ, жиIар фIэмащIэ хъужа, нэхъ хэкъузауэ къыщIигъужащ: – Сызэпсалъэ мыгъуэр хэт езыр? Адэмыущий-анэмыущий! Уэ зыгуэрым уигъэсауэ щытамэ, ахэр зэхэпщIыхьынтэкъым!
Нысэгъу нэхъыжьым и иужьрей псалъэхэр Думэсарэ и гум ешыкъылIащ. Абы, адэкIэ зыхуэмыIыгъыжу, и нэпсхэр къыфIыщIэхуащ. Думэсарэ адэ-анэ имыIэжу къызэрыхъуар иджытэкъым и нысэгъум къыщрихъуэныр, ауэ хьэблэ псор зэхэту, и нэр кърихуу аргуэру къызэрырихъуэнар егъэлеяуэ гущIыхьэ щыхъуащ, нобэ зыхэт гуфIэгъуэри къыфIэмыIуэхужрэ щхьэщIыбым дригъэдзэжауэ.
ПщэфIапIэм щIэтхэри, жаIэнури ящIэнури ямыщIэу, къызэхэнащ. Абыхэм сыт щыгъуи зыхащIэрт Думэсарэ и нысэгъур къызэрыхуэдыджыр, ауэ апхуэдэ дыдэу теутIыпщхьауэ къепсалъэу ящIакъым. Думэсарэ унагъуэ къыщихьам гуащэ-тхьэмадэ кърихьэлIакъым. Гуащэуи нысэгъууи иIар Фаризэтщ. Мис абы лъандэрэ тегушхуэгъуафIэ къищIауэ щыгъэтыжыкIэ ищIэркъым. Думэсарэ, нобэр къыздэсым мы дунейм зы псалъи къытримыгъэхьауэ, а псори ебзыщI, и щхьэгъусэми зыри хищIыкIыркъым абыхэм. Думэсарэ зэрылIэжынум хуэдэу и фIэщ мэхъу, ахэр и щхьэгъусэм зэхихмэ, Фаризэт зэрыхуимыдэнур, арщхьэкIэ и зэранкIэ псалъэмакъ унагъуитIым яку къыдэхъуэну хуейкъым.
Псалъэмакъыр егъэлеяуэ куу хъууэ фэ щриплъым, Дисэ къэпсэ-
– А, сымыгъуэ дыдэт, Фаризэт, ара, на-а, уи хъуэхъури уи гуфIэгъуэри зэрыхъур? НэгъуэщI мыхъуми, лъэпкъым цIыхухъу къыхэхъуащ, моуэ зы псалъэ IэфI жыпIэркъэ, пщIэркъыми насыпышхуэ къыдэкIуэнуми. Моуэ, на, гущэ, и щхьэр тепхыу сабийм уIуплъэркъэ!
Дисэ и псалъэхэр щызэхихым, Радымхъан епIэщIэкIыу жьэгум дэт шыуаным и джабэм IэпэкIэ кIэгъуасэ тIэкIу къыкIэрихри, ГъуэгулI и натIэм щихуащ, икIи къызыфIимыгъэIуэху-къызыфIимыгъэIуэхуу жиIащ:
– Апхуэдэу пщIымэ, сабийр нэ Iейм щихъумэу жаIэ.
ПщэфIапIэм щIэт цIыхубзхэм иныкъуэм зрагъэзэкIри къыпыгуфIыкIащ, иныкъуэри Фаризэт еплъащ, Радымхъан ищIамрэ жиIамрэ нысэгъум къызэрыщыхъуар зыхуэдэр зрагъэщIэну. Ауэ Фаризэти ахэр къызыгурымыIуэнухэм ящыщтэкъым. Ар къэлыбащ. И жьэр зэщIимыхыфу, зыкъомрэ и Iупэхэр пIэжьэжьа нэужь, къыщиудри, и гу бампIэр Радымхъан трикъутэу щIидзащ:
– СлIо, си псэм хуэдэ, сэ нэ Iей сиIэу жыпIэну ара узыхуейр? Хьэмэрэ сыугъурсызу жаIэу щызэхэпхар сыт щыгъуэ уэ Iейм? Ара уэ узэрагъэсар, нэхъыжь, нэхъыщIэ умыщIэу?
лъащ: 26 Прозэ – Хьэуэ, на-а, алыхь, Радымхъан ахэри къримыха мыгъуэ абы! – жиIэу Дисэ къыщригъажьэм, Радымхъан къэпсэлъащ:
– Уи жагъуэ умыщI, Фаризэт, ауэ, Азалыхь, Азалыхь дыдэ, си нитIым уриязми, уэ нобэ Думэсарэ иупэсахэр сэ пхуэзмышэчыну. Уасэ иIэтэкъым уэ узинысэгъуну, щымышхэм ущызмыгъэтIахъуэмэ, Алыхь сиIэтэкъым. Мыдрейуэ, сэ сызэрагъэсамрэ сызыгъэсамрэ утепсэлъыхьыну уэ ухэт езыр?
Фаризэт шыуаныжьым нэхърэ нэхъ Iейуэ къэуфIыцIащ. ПщэфIапIэм щIэтхэр, я нэр къихуу, Радымхъан еплъырт. ИгъащIэ псокIэ зы цIыхум и пщIыхьэпIи къыхэхуэнтэкъым а цIыхубз зэкIуж дахэ цIыкIум апхуэдэу зыкъызэкъуихыну, апхуэдиз лIыгъэ къуэлъыну. ИужькIэ абы Думэсарэ зыхуигъазэри тритхъуащ:
– Уэ, си ныбжьэгъу дыщэ, слIо, уджалэу уи Iупэр зэгуэудауэ ара, апхуэдиз фIейр пшэчын хуейуэ? Зеиншагъэр къащэхуркъым. Ар
хъуэн зыщIхэр езыхэр зыгъэсар хэту пIэрэ? Хьэмэрэ ахэр къэзылъхуахэр нэхъыфIу ара щIым щIэлъ уи адэ-анэм нэхърэ?..
Радымхъан къызэрыгубжьыпар щилъагъум, Дисэ къэгузэващ:
– А, сэ сылIэу сызэгъэжащэрэт, делэ фыхъуауэ ара мы гуфIэгъуэ махуэшхуэм? ЗэтефпIэ фи жьэр псоми!
Фаризэт зыкъомрэ зриIуэнтIыхьри, Думэсарэ зыхуигъэзащ:
– Уэращ сэ а псори къысхуэзылэжьар, апхуэдэу тегушхуэгъуафIэ мыбыхэм сакъезыгъэщIар!
НэгъуэщI къыфIимыгъэкIыу, игъэкIэрахъуэри щIэжыжащ Фаризэт. МыдэкIэ къэнахэм абы псалъэ пщтыр зыкъом кIэлъамыутIыпщу къагъэнэнт? – кIэлъаутIыпщащ.
– Абы нэхъ гукъеяуэ ди Тхьэшхуэм къыуимыткIэ, си псэ тIэкIу, – жиIэри, Дисэ Думэсарэ зыхуигъэзащ, – ари яцIыхури, уэри укъацIыху. УщIэгузэвэн лъэпкъ щыIэу слъагъуркъым. КъэмыкIуэн нэхъыщхьэ сыт хузэфIэкIын, къэмыкIуэмэ, утыншынщ. Уи гуфIэгъуэщи, зыщыгъэгъупщэ а псалъэмакъыр, щыIагъэххэтэкъым, жыIи. Сабий фызэримыIэр фигу къеуэрти, мис, Алыхьым къывитащ сабий дыгъи, фи насыпри фи узыншагъэри дэубагъуэ.
– Алыхьым жиIэ!
– Iэмин!
Дисэ, и псалъэр иухыу тIэкIу дэкIа нэужь, мащIэу къыпыгуфIыкIри, Радымхъан зыхуигъэзащ:
– А, си дуней нэху, Iэсафэ дыдэ уэсплъырти, сыту лIыгъэ пхэлъу укъыщIэкIа!
ЦIыхубзхэр зэщIэдыхьэшхащ.
– Нэдым и щхьэр умытIэтауэ, хьэ илърэ ху илърэ къыпхуэщIэнукъым, Дисэ, – къэпсэлъащ езы Радымхъан. – Ей, бетэмал, зы мазэ закъуэкIэ сэ си нысэгъуащэрэт ар, напэ сиIэкъым, IэбжьанэкIэ щIыр кърезмыгъэтхъутэмэ!
– Ана-а-а, сымыгъуэ.
– Апхуэдэхэм нэгъуэщIу уапэлъэщынукъым, Дисэ, нэгъуэщIи къалэжьыркъым.
ЦIыхубзхэр аргуэру зэщIэдыхьэшхащ.
– Сэри тIэкIу мыхъумыщIэу сыгушыIауэ къыщIэкIынщ, Дисэ, ари къызгуроIуэж, ауэ, сыт хуэдэу щымытами, нобэ хуэдэ махуэ-тIэ апхуэдэу зыщащIыр? СлIо, а зызыгъэгубзыгъэ фызышхуэм къыгурымыIуэу ара, унэм къихьа сабийм псалъэмакъ къытригъэхъеикIыну зэрыемыкIур. 27 28
Прозэ
ЕмыкIум и гугъу сщIынкъыми, гуэныхьыр-щэ? НэгъуэщI мыхъуми, Алыхьым дежкIэ щхьэ мыплъарэ?
Радымхъан и псалъэр зэпигъэури, хьэлъэу щэтащ.
– ИтIани, дилIхэм датегужьеикIауэ жоIэ уэ, Дисэ, – къыпыгуфIыкIащ нэгъуэщI зы нысащIи. – ДыкъэпцIыхуркъыми аращ апхуэдэу къыщIыпщыхъур.
Диси, и дзахъэ тIэкIур къищIигъэщу, аргуэру дыхьэшхащ:
– Алыхьым гъащIэ къывит псоми, си сабий цIыкIухэ. Мис мы Радымхъан хуэдэу, Думэсари и щхьэ бадзэ трихужыфу хъуа мыгъуэмэ, аратэкъэ.
– ХьэлIамэ хъунщ! – жиIащ Радымхъан, Думэсарэ мащIэу зэрыхузэгуэпыр и псалъэхэм къыхэщу. – Хъунумэ, куэд щIат зэрыхъурэ. Япэ махуэ дыдэм щыщIэдзауэ зытригъэгушхуащи, мис иджы, емыкIури екIугъэри имыщIэжу, къовэри дэтщ уэрамым.
– Уи гуащэжь мыгъуэр Iэджэуи гугъу ебгъэхьа хъунщ уэ, Радымхъан, – мыдэкIэ щытхэм нащхьэ яхуищIри, щIэупщIащ цIыхубзхэм ящыщ зы, Радымхъан къэгубжьынкIи зэрыхъунум щхьэкIэ къимыгъанэу.
АрщхьэкIэ Радымхъан, къэгубжьыным и пIэкIэ, ину дыхьэшхащ.
– Алыхь, си псэм хуэдэхэ, сэ гугъу езгъэхьыни гугъу сезыгъэхьын гуащи симыIа. ЗдэкIуам Тхьэм щигъэтынш, си жагъуэ хъуну игъащIэ псом зы псалъэ зэхызигъэхакъым. Нэсри къэсыжауэ бегъымбарт сэ си гуащэ тхьэмыщкIэ мыгъуэр!
НысащIэм жиIахэр Дисэ и гуапэ хъуат. И гуапэ хъуам къыщымынэу, зы фэилъхьэгъуэ къыхуищIауэ къыщыхъуащ, сыту жыпIэмэ Радымхъан и гуащэ Муслъимэт мыгъуэм хуэдэу илъагъу а хьэблэ псом зы цIыхуи дэсакъым. А фызыжьитIым хуабжьу я дзыхьи зэрагъэзырти, я щэхуи зэхуаIуатэрт.
– Иджы, си псэм хуэдэхэ, сэ зы лъэIу фхузиIэщи, ар къысхуэвмыщIэмэ, дунейкIи ахърэткIи сыфхуэарэзыкъым. Ныщхьэбэ мыбдеж Фаризэт зэрыщызищIар мы дунейм къытевгъэхьэнкъым. Зэхэфхакъым зыри. ЩымыIэххауэ тщIынщ а псалъэмакъыр.
– Щхьэ къытедгъэхьэу, Дисэ!
– Ана-а-а, апхуэдэ хабзэ щыIэ?
– Ар къыджумыIэххами хъунут, Дисэ.
– Армэ, фIыгъуэр Алыхьым къыфхуищIэ!
Арыххэу, екIуэкIа хьэргъэшыргъэр яIэщIэхужри, псынщIэ дыдэу ящыгъупщэжащ, – къакъэ-пщIыпщIу зэхэувэжащ цIыхубзхэр. Ягъэхьэзырынухэри и кIэм нагъэблэгъат. АрщхьэкIэ Думэсарэ и гум ихуртэкъым и нысэгъу нэхъыжьым къиIэта хьэргъэшыргъэр, сыт имыщIами, щIыIэ-щIыIэу и гум къыфIыдэжейрт. Абы ищIэртэкъым, и пщIыхьэпIи къыхэхуэртэкъым и гъащIэм къыщыхъуну хьэргъэшыргъэшхуэмрэ гукъутэмрэ я щIэдзапIэ къудейуэ ар зэрыщытыр. Ефэ-ешхэр и гуащIэгъуэу хьэщIэщым щекIуэкIырт. Абы щIэсхэр фIыуэ къызэрыжанам и щыхьэту, адыгэ уэрэдыжьыр кIыхьу
яукъуэдиящ. Лъэпкъым цIыхухъу къыщихъуам деж, адыгэм зэрахабзэу, пщIантIэм фочхэр щыдрагъэуейуэ щIадзащ, Есэнкъул Инал къуэ зэригъуэтамкIэ жылэм хъыбар ирагъащIэу.
Жэщищ-махуищкIэ зэхэтащ Инал и гуфIэгъуэр. Пэжу, мызэкIэ апхуэдизу ину иIэтын мурад иIакъым Инал и щIалэ цIыкIум и дауэдапщэр, арщхьэкIэ, жылэм псынщIэу зэлъащIыса хъыбарыр зэхэзыххэр Прозэ къакIуэурэ, кIыхь хъуащ. ПцIыр сыткIэ щхьэпэ, апхуэдэу зэрыхъуари и жагъуащэтэкъым езы Инали: иныщэт и гуфIэгъуэр, абы къыдэкIуэуи – жылэм гуапэу къызэрыдаIэтым ар нэхъ иныж ищIырт.
Пщым и псалъэри игъэпэжат: гупыр зэрызэхэтIысхьэу, Гуащэм деж лIыкIуэ игъакIуэри, Iуэхур зытетыр жригъэIати, цIэфIэщ джанэр, нэгъуэщI зыгуэрхэри щIыгъуу, къигъэсащ, езы пщыми выщIэ гъэшха къригъэхури, ГъуэгулI и дауэдапщэм хригъэукIащ. Жэщищ-махуищыр кIуауэ, гупыр зэбгрыкIыжын хуей щыхъум, Елмырзэ зы псалъэ жиIэну гукъыдэж зэриIэр ибзыщIакъым.
– ЩIалэм цIэ фIэзыщар уэращ, Елмырзэ, дыхуит псалъэ уэдмытыну, – дэгушыIащ абы Елдар.
Елмырзи, мащIэу къыпыгуфIыкIри, къэтэджащ:
– Лъэпкъым нобэ къыфхэхъуа щIалэ цIыкIур, Аслъэмырзэ, – зыхуигъэзащ абы Есэнкъулхэ я нэхъыжьым, – Алыхьым псэ быдэ фхуищI, фызэрыхуей дыдэу Тхьэм къыфхущIигъэкI. Фыщымыгугъауэ, фыпэмыплъауэ, гуфIэгъуэ куэд лъэпкъым къыфхуихьыну Алыхьым жиIэ.
– Iэмин!
– Тхьэшхуэм жиIэ!
– Быныр къэплъхуакIи къыумылъхуакIи пщIэнукъым зэрыхъунур, абы и насыпыр здэщыIэр зыщIэр ди щхьэщыгу ит Алыхь закъуэрщ. Къэплъхуам нэхърэ нэхъ куэдкIэ уи гумрэ уи псэмрэ къыдыхьэу къыпхуэхъуну Алыхьым жиIэ.
– Iэмин! – жаIащ псоми зыжьэу.
Гупыр хьэщIэщым къыщыщIэкIыжым, пщIантIэм дэтхэм я фочыр иджыри драгъэуейт. Абыхэм жылэм хъыбар егъэщIэн яухатэкъым Есэнкъул Инал къуэ зэригъуэтамкIэ.

Есэнкъулхэ я гуфIэгъуэр зэхэтыхукIэ жеякъым гъунэгъу фызыжь Диси. Абы езым и Iуэху иIэжт, ефэ-ешхэм пымыщIами, ГъуэгулI и Iуэхум быдэу епхауэ. И Iуэхум и ужь щихьэм, ар мащIэу къэшынэжат, зыгуэркIэ сыпэмылъэщыжмэ, жыхуиIэу. Пэмылъэщыжыпэми, губгъэн хуэпщI мыхъуну апхуэдэт Дисэ. Сыт и жыл щIат абы гущэм сабий зэрыхимыпхэрэ? И къуэрылъху цIыкIурат абы иужь дыдэу зи гущэ хьэпшыпхэр игъэхьэзырари, зи гущэкъу уэрэд иусыжари, ар куэд щIауэ лIы хъури унагъуэу тIысыжат.
Дисэ псом япэу гущэр, мис а къуэрылъху цIыкIур зрипIыкIар, къилъыхъуэжыну щIидзащ. Ауэ, сыхьэт мыгъуэракъэ, сыт имыщIэми, къыхуэгубзыгъыжыркъым здигъэувыжауэ щытар. Я лъапсэр къызэригъэдзэкIащ гущэр къилъыхъуэжыхукIэ. Къигъуэтыжри, и щхьэ мыгъуагъэ хуихьыжащ: дауэ щыгъупщэнкIэ хъуат ар здигъэувар? И щхьэгъусэ тхьэмыщкIэм елъэIури дригъэхьеяуэ щытат.
Гущэр гуэщыщхьэм кърихьэхыжу щызэпиплъыхьым, и гур нэхъ къызэрыгъуэтыжащ. Сабэмрэ бэджыхъымрэ зэрыщIагъэнар мыхъумэ, нобэ ящIам хуэдэу, быдэт икIи дахэ дыдэт гущэр. Уеблэмэ нобэ апхуэдэ гущэ зыхуэщIыни щыIэжкъым. Зи хьэдрыхэ фIы хъун и щхьэгъусэ тхьэмыщкIэр нэсауэ Iэзэт гущэкIэ, къытекIуэ ауз псом дэмысу. Псапэу Азалыхьым къритыж гущэу ищIу игуэшари. Хэтхэ сабий къыхуалъхуауэ зэхихми, кIуэрт хъуэхъуакIуэ, гущэ щIэрыпс яхуихьырти. 29 30
Прозэ
Дисэ гущэр къабзэ дыдэу игъэкъэбзэжауэ бгъэдэст абы еплъу,
куэди игу къэкIыжу. «А мыгъуэ, жьы сыхъури делэ сыхъужащ. Мыпхуэдэу сыщыскIэ си Iуэху зэфIэкIыну сэ?» – и щхьэ хужиIэжри,
къэтэджащ нанэр, арщхьэкIэ щхьэхуимыту аргуэру и нэгу къыфIыщIыхьэжырт блэкIахэр. Абыхэм зэрегупсысым хуэдэурэ, ар
тIысащ ГъуэгулI и гущэ хьэпшыпхэр ищIыну. «СхуэщIыжыну пIэрэ? Сыт щIа мастэрэ Iуданэрэ зэрызэхуэзмыхьыжрэ, лэныстэ къызэрызмыщтэжрэ?» АрщхьэкIэ зэрыщIидзэххэу къыгурыIуащ зыри зэрыщымыгъупщэжар. Лэныстэри IэкIуэлъакIуэу игъабзэрт. Ауэ япэрей Iэ псынщIагъэр дэнэ кърихыжынт? ЩIымахуэ пщыхьэщхьэм тIысамэ, цыр ипщIу, иджу, игъэпцIэжу, пщэдджыжьым щIакIуэр хьэзыру нэху къригъэкIыу щыщытар щыIэжтэкъым. Ар езыр сыт хуэдэ щIакIуэт, бгъэувамэ, зэфIэту. Аращ-тIэ, зэманым пэлъэща къэхъуакъым икIи къэхъунукъым. Зэманым нэхърэ нэхъ гущIэгъуншэ дунейм зыри къытехъуакъым.
Япэ жэщитIым къанэ щымыIэу игъэхьэзыращ Дисэ гущэ хьэпшыпхэр, гущэ уэншэкум къыщыщIэдзауэ гущэ тепхъуэм деж щиухыжу. Уэншэкум ирикIута куэнсапIэр тIэуней игъэкъэбзащ, языныкъуэхэм зэращIым хуэдэу, щабэ дыдэуи ищIакъым ар. Уэншэкур щабэIеймэ, сабийр хощатэри, гугъу ирегъэхь, нэхъ Iэпкълъэпкъ махи хъууэ къелъытэ Дисэ. Апхуэдэ уэншэку нэхъ ткIийщ и бынхэри и бынхэм къалъхужахэри зэрипIар. Алыхьым и шыкуркIэ, псори узыншэщ, насыпыншэ хъуаи яхэткъым. КъыхрехъукI-тIэ ГъуэгулIи апхуэдэ гущэ хьэпшыпхэм!
Дисэ къыхуэмыгъэсыжу пэплъэрт ефэ-ешхэр щиухынум. ХуэпIащIэрт Думэсарэ игъэгуфIэну. Нанэм фIыуэ ищIэрт сабий зэримыгъуэтым щхьэкIэ абы гуныкъуэгъуэу иIар зыхуэдизри, нобэ и гуфIэгъуэм и инагъри. Арат езы нанэми къару къыхэзылъхьэр, и лъэр щIэзыгъэкIыу жыджэру мы жэщитIым зыгъэлажьэри. Дисэ зэми къытехьэрт, ищIа псори къищтэу гъунэгъум екIуэкIыну, зэми щIегъуэжырт. Сыт къыхужаIэн, ефэ-ешхэшхуэ зиIэм ахэр иIыгъыу яхыхьэмэ? Ауэ аратэкъым ар нэхъыбэу къэзыгъэувыIэр, атIэ гущэхэпхэр нэгъуэщI
хабзэу зэрыщытырт, абыи Iуэхугъуэ телъыджэ куэд зэрыпыщIарт. АтIэ, зы Iуэхум етIуанэр къыхэплъхьэн?
КъищынэмыщIауэ, гущэхэпхэр зейр цIыхубзхэрщ, иджыпсту ахэр псори хущIыхьэркъым. ЯщIынщ иужькIэ, хуиту, нэгъуэщI къахэмыхьэу, езы хьэблэ фызыр зэхэсу. Апхуэдэут Дисэ Iуэхум зэреплъыр.
ЦIыхухъухэри зэбгрыкIыжри, унагъуэми тIэкIу загъэпсэхужауэ, яхыхьащ Дисэ Есэнкъулхэ. Ар къыщилъагъум, иIыгъхэми къемыплъ щIыкIэ, Думэсарэ зыкъыхуигъэгусащ:
– А, Дисэ, дэнэ, сымыгъуэзэрабг, мы махуэхэм ущыкIуэдар?
– СыхущIыхьакъым, си хъыджэбз цIыкIу.
– Ана-а-а, Дисэ, апхуэдэ кIуэдыкIэ щыIэ? Дыкъызэхэбнэри уежьэжащи, мыхэр псэу хьэмэрэ лIа, жыпIэу укъыкъуэкIыркъым!
– СыхущIыхьакъым, си псэ тIэкIу, фи закъуэ уи гугъэрэ гуфIэгъуэ зиIэр, сэри сиIэщ гуфIэгъуэ!
Фызыжьым къихьа гущэр бжэ къуагъым къыкъуихыжщ, утыкум иригъэувэри, и псалъэхэм къыщIигъужащ:
– Мис, ГъуэгулI гущэрэ гущэ хьэпшыпхэмрэ хузэзгъэпэщащ. Азалыхьым угъурлы дыдэ тхуищI! Ар нэхъыфIкъэ, на-а гущэ, мыбдежым фэ сывдэуэршэру сыщыса нэхърэ?! – ищIахэр и напщIэ телъу, жиIащ Дисэ. Прозэ Нанэм къихьа гущэр щилъагъум, Инал хуабжьу щыгуфIыкIащ. Зэрызехьэм IэщIигъэгъупщыкIа? Абы и пщIыхьэпIи къыхэхуэжыртэкъым гущэ хуейхэу.
– УхьэщIэ лъапIэ дыдэщ, Дисэ, нышэдибэ. Уэр мыхъуамэ, ди щIалэр гущэншэу къэдгъанэтэкIэ, тхьэ сыгъэIэ, – жиIэурэ, Инал гущэр къызэпиплъыхьырт.
Думэсарэ гущэ хьэпшыпхэм еплъырт, лъэтэным хуэдэу щыгуфIыкIыу, Дисэ хъуэхъуу щыIэм я нэхъ дахэмрэ IэфIымрэ хужиIэу. Нанэми, къызэрыщытхъум, и гугъуехьыр къазэрыгурыIуам иригушхуэу, тригъалэрт:
– Тхьэ дыдэ, щIалэ цIыкIум и хъыбарыр зэрызэхэсхыу, занщIэу сигу къэкIар гущэмрэ гущэ хьэпшыпхэмрэтэмэ. СщIэжырт, зыгуэркIэ дыхуеижынщ жысIэу, згъэувауэ зэрыщытар. Дадэ тхьэмыщкIэ мыгъуэм, и хьэдрыхэ нэху Алыхьым ищI, мыращ иужь дыдэу ищIыжауэ щыта гущэр. НэхъыщIэ цIыкIур, дыщымыгугъыжыххэу, къыщалъхуам, тIысри зы жэщым ищIат си тхьэмыщкIэжь мыгъуэм!
– Ахърэт нэхур Алыхьым кърит, гущэ мащIи ищIакъым Безрыкъуэжь мыгъуэм, – хьэлъэу щэтащ Инали, зэман блэкIахэр и нэгу къызэрыщIэувэжыр IупщIу.
– Еплъыт, цIыхухъу, мы хьэпшыпхэм я дахагъымрэ я фIагъымрэ! –
зыхуигъэзащ Думэсарэ и щхьэгъусэм. – Тобэ, тобэ, сыту гугъущэ зыкъыддебгъэхьа, Дисэ. Алыхьым гуфIэгъуэкIэ пхузигъэщIэжи! – мэбзэрабзэ Думэсари, фызыжьым нэхъ и гуапэ зэрищIынум хэту.
– Иджы, си хъыджэбз цIыкIу, Инали и Iуэху и ужь ихьэжынщ, уэрэ сэрэ къалэнышхуэ къытпэщылъщ, – жиIэри, Дисэ гъуэлъыпIэ натIэм едзэкIа напэIэлъэщI Iувышхуэр къищтащ.
Инал, иджыпсту зэрылейр, мыбдеж щищIэн зэрыщымыIэр къыгурыIуэри, унэм къыщIэкIащ, мащIэу и пащIэкIэ щIэгуфIыкIыурэ. Абы и щхьэр а дакъикъэм лъагэу иригъэлъагъужат гъунэгъу нанэм. Хуабжьу и гуапи хъуат Дисэ къазэрыхуэгумэщIар, къэзылъхуа анэм хуэдэу унагъуэм къазэрыхущIэкIар.
Нэхъ мащIэу игу хэхъуатэкъым Думэсари. Гъунэгъу фызыжьыр сыт щыгъуи икъукIэ гуапэу къыхущыт пэтми, нобэ абы къылъыкъуэкIар къыхуищIэну и пщIыхьэпIи къыхэхуатэкъым. Нанэр зыми емыкIу ищIынутэкъым мы нобэ ищIахэр имыщIами. Уеблэмэ абы и ныбжьыр здынэсам ахэр хузэфIэкIынуи зыми хуигъэфэщэнутэкъым. А псори зэхалъхьэжауэ, зэгурыIуам ещхьу, арат зэщхьэгъуситIым ягукIи я псэкIи нанэм фIыщIэ ин щIыхуащIыр.
– Сабийр хэпхэн хуейщ, – жиIащ Дисэ, Инал щIэкIыу бжэр къызэрыхуищIыжыххэу, икIи унэкум ит гущэм шэнт лъахъшэкIэ бгъэдэтIысхьэри гущапIэр зэращIыр Думэсарэ иригъэлъагъуу щIидзащ. ИужькIэ хъыданжэрумэр гущэм «хигъэгъуалъхьэри, хипхащ», дэтхэнэ и зы IэбэкIэри нысащIэм иригъэлъагъуурэ, жриIэурэ. ТIэуней ищIащ апхуэдэу. ИтIанэ езы Думэсарэ гущэм бгъэдигъэтIысхьащ.
– СхуэщIыну пIэрэ, Дисэ? – къэпсэлъащ Думэсарэ, мащIэу и Iэхэр кIэзызу.
– ПхуэщIынущ, си хъыджэбз, щхьэ пхуэмыщIу! СлIо, адрейхэм псори ящIэу къалъхуа уфIэщIрэ? Йосэ, зрагъасэ. Iуэху мыублэ блэ хэсщ, жи. Мыбы зыри гугъуу хэлъкъым, тегушхуэн хуейуэ аращ. ИIэт!
Хъыданжэрумэр зэрэ-тIэурэ «хригъапхэри», Дисэ жиIащ:
– Къащтэт иджы ГъуэгулI! 31 32
Прозэ
жащ.
ЩIалэ цIыкIур къэушауэ пIэкум илът, и Iэ цIыкIуитIыр мащIэу игъэджэгуу. Думэсарэ щыбгъэдыхьэм, ар и нэ фIыцIэ цIыкIухэмкIэ къеплъащ гъэщIэгъуэн гуэру, къыщыгуфIыкI щIыкIэу. Анэми хуэсакъыпэурэ сабийр къищтэри гущэм иригъэгъуэлъхьащ. Псори тэмэму иригъэлъагъумэ нэхъ къищтэрэт, хьэмэрэ зэуэ дзыхь хуимыщIарэ, Дисэ бгъэдыхьэри япэщIыкIэ езым щIалэ цIыкIур гущэм хипхащ, зэрищIынухэр аргуэру иригъэлъагъуурэ, жриIэурэ:
– Мы и лъакъуэхэр захуэу укъуэдиин хуейщ, си псэ тIэкIу, мис мыпхуэдэу. Лъэгуажьэтесхэм хуэсакъ, ахэр зэмыIусэн щхьэкIэ, мы щэкI тIэкIур я кум дэлъхьэ. Мыпхуэдэу занщIэ пщIа нэужь, мы лъакъуэпхымкIэ зэпхыж, абы и ужькIэщ лъакъуэ щхьэнтэр щытеплъхьэнур.
Нанэм IэкIуэлъакIуэу сабийр гущэм хипхэри, и гущэпсхэри ипхэ-
– ИIэт, иджы, къыхэтIыкIыжи уэ хэпхэжыт.
Думэсарэ сабийр къыхитIыкIыжри, езым хипхэжу щIидзащ, нанэр къыкIэлъыплъурэ. Дауи, хъыданжэрумэм нэхърэ езы сабий дыдэр гущэм хыупхэну куэдкIэ нэхъ гугъуу къыщIэкIащ. Апхуэдэу щыт пэтми, Думэсарэ мыхуэмыхуу ар ищIырт. Дисэ хуабжьу абы щытхъурт, нэхъри тригъэгушхуэу.
– Алыхь, сыкъэбгъэпцIащ армыхъумэ псори пщIэртэмэ. Ей, мы иджырей нысащIэхэри, мы иджырей нысащIэхэр! Алыхь закъуэ, къанэ щымыIэу ящIэу унэ йохьэкIэ! Сэ сытым хуэдиз гугъуехь къыздишэчар си гуащэжь мыгъуэм, япэ сабийр щызгъуэтам. Тхьэмахуэ псокIэ сыхуегъэсатэкъым сабийр гущэм хэспхэфу. А, си псэ тIэкIу, а цIыбэр щыдэплъхьэкIэ хуэсакъ. ЗыгуэркIэ къыдэхурэ и щIыфэр псыф хъумэ, сабийр гугъу иригъэхьынущ. Мис апхуэдэу, Алыхьым фIыгъуэр зыхуищIэн, тэмэм дыдэу уощI. И щIыфэр псыф хъуами мыхъуами, сабийр къыхэптIыкIыжа нэужь, хъыдан къабзэ тIэкIу къащти, псы хуабэкIэ псыф пщIыурэ мы и бэкъу цIыкIухэр зэпылъэщIыхьыж. Ар икIи къабзагъэщ, сабийм и щIыфэми зигъэпсэхунущ. Ыхьым. Азалыхь, тэмэм дыдэу хыупхакIэ. Алыхьыр арэзы къыпхухъу! Зэ-тIэу хыупхэжмэ, игъащIэ лъандэрэ хэзыпхэу щытахэм уатекIуэжынущ!
КъакIэлъыплъам хуэдэу, Инал унэм къыщIыхьэжащ псори щызэфIэкI дыдэм ирихьэлIэу.
– Азалыхь закъуэ, нэсри къэсыжауэ сабий угъурлыкIэ! – гуфIэрт Дисэ. – Е мыгъа, е зимыгъэхъея! Тобэ, тобэ! Аракъэ-тIэ угъурлыкIэ зэджэжыр!
– Тхьэ дыгъэIэ, Дисэ, ар апхуэдэу зэфIэкIыну къыщIэмыкIыну, – къэпсэлъащ Инал, и щIалэр гущэм хэлъу щилъагъум.
– ЗэфIэкI хъурэ, сымыгъуэ, – дыхьэшхащ Дисэ. – Апхуэдэ зэфIэкI щыIэ? Дэ иджыри гущэхэпхэ тщIын хуейщ, мыр ауэ сытми езгъэлъэгъуауэ аращ нысащIэм, иужькIэ гугъу демыхьыжын щхьэкIэ. Гущэхэпхэм ехьэлIа псори зэфIэгъэкIын хуейкъэ, на!
Гущэри абы хэлъ сабийри Дисэ зэ къызэпиплъыхьыжащ, ярэби, дунейм зыгуэр къысщымыгъупщауэ пIэрэ, жыхуиIэу. ИтIанэ, Думэсарэ зыхуигъазэри, жиIащ:
– Ярэби, нысащIэ, и пIэщхьагъ цIыкIур мылъахъшэу пIэрэ? Сабийм и пIэщхьагъыр лъахъшэ пщIы хъунукъым, ар лъахъшэу ебгъасэмэ, щхьэукъуэу къэнэнущ. ПIэщхьагъыр лъаги лъахъши пщIы хъунукъым, – тIури зэранщ. Прозэ
ПIэщхьагъыр тIэкIу зэригъэзэхуэжри, Дисэ щIэупщIащ:
– Дапщэщ-тIэ ди гущэхэпхэр?
– Сыт щыгъуэ тщIымэ нэхъ тэмэм хъуну, Дисэ? – упщIэм упщIэкIэ жэуап къритыжащ Думэсарэ.
– Азалыхь, Алыхьым жиIэмэ, нобэ зыхуэдгъэхьэзырынщи, нэху дыкъекIмэ, тщIынкIэ ди гущэхэпхэри!
ЕтIуанэ махуэм Есэнкъулхэ я гущэхэпхэри зэфIагъэкIащ. Хьэблэ фызыр зэхэсащ дахащэу, гукъинэжу. Ауэ Думэсарэ и нысэгъу нэхъыжь Фаризэт гущэхэпхэм къахуэкIуакъым.
Инал и жэщищ-махуищ ефэри сабийм и гущэхэпхэри зэфIэкIа щхьэкIэ, цIыху накIуэ-къакIуэр зыкъомрэ зэпыуакъым. Иужь дыдэу хъыбарыр зылъэIэсар гъунэгъу къуажэм щыпсэу, Инал нэхъыфI дыдэу илъагъу и ныбжьэгъу Астемырщ. Хъыбарыншэ зэрищIам щхьэкIэ зигъэгусарэ гукъанищэр иIэу къэкIуащ Астемыр, зы шу гуп щIыгъуу.
Астемыр, Инал ещхьу, щакIуэ цIэрыIуэт. Арат а тIур ныбжьэгъу щIызэхуэхъуари. Абы фIыуэ ищIэрт Инал и нэ хуабжьу къызэрыхуикIыр сабий иIэну, псом хуэмыдэу щIалэ цIыкIу. Астемыр, мо и ныбжьэгъум хъыбар зэрыримыгъэщIам щхьэкIэ, япэщIыкIэ и мурадащ, гукъанэ хуищIу къимыгъэнэжу, хуабжьу зыхуигъэгусэну. Ауэ, апхуэдиз зэман лъандэрэ бын зэримыIар къилъытэри, псори хуигъэгъуащ. IуэрыIуэтэжу зэхиха щхьэкIэ къимыгъанэу къэкIуащ, нэхъыфIу илъагъухэр зыщIигъури. Ахэри зы жэщ-махуэ щыхьэщIащ Есэнкъулхэ.
Астемыр къыщыкIуам Исмел кърихьэлIакъым, къигъэкIуакъым и щхьэгъусэм. И шынэхъыжьыр къригъэшэну игъэкIуа щIалэр къэкIуэжри къыжриIэжащ Исмел гукъыдэмыжу зэрыхэлъыр. Ар и
фIэщ хъури, Инали уэим ищIыщакъым и шынэхъыжьыр къызэрымыкIуар, и гуапащэ мыхъуами. Ауэ хьэщIэхэр щежьэжа пщэдджыжь дыдэм Исмел, и щхьэгъусэ Фаризэти щIыгъуу, къыдыхьэри, унэми яхущIэмыхьэу, гуэщым деж хьэргъэшыргъэшхуэ къыщиIэтащ. КъегъэкIуэкI-негъэкIуэкI куэд хэмылъу, зэуэ зриупсеящ и шынэхъыщIэм:
– Аркъым, щIалэ, упщIэрэ усэрэ уимыIэжу, мы уэ зэхэпщIыхьхэр зищIысыр сыт? Хэт и сабий хыфIадзэжа къэплъэфу ди адэжь и унэм къыщIэбгъэтIысхьар?.. Ди адэжь и мылъкум къыхэбгъэтIысхьар? Догуэ, зыгуэрым зинэкIэ къилъхуу хыфIидзэжар уэ бын пхуэхъуну ущыгугъыу ара? Хьэмэрэ ар лъэпкъым ебгъэдэну уи мураду ара? Хуабжьу ущыуащ апхуэдэ гугъэ нэпцIхэр уиIэ иужь! ЦIыхум щхьэ щIыфIэтыр гупсысэну аращ. Сыт мы жылэм ауану дыщIыхэплъхьар? Япэ къэсыр къытщыдыхьэшхыу, уэрамым дыкъыдыхьэну дыхуимыту, мы дызыхэбдза бэлыхьыр зищIысыр сыт?
Инал и щхьэр къыфIэхури, и нэхэри щыункIыфIыкIащ. Ар и шынэхъыжьым едаIуэрт, пидзыжынури къыхуэмыгъуэтрэ и къарури щIэкIауэ. Жеями абы и пщIыхьэпIэ къыхэхуэнтэкъым апхуэдэ псалъэмакъ Исмел къиIэтыну. Нэхъ тэмэму жыпIэмэ, псалъэмакъыр
къызыпкърыкIар и щхьэгъусэр зэрыарам фIыуэ щыгъуазэми, абы дэIуэгъу хуэхъуу, ар унажэ къыхуэжэну. Инал щытт щыму, щытт, гум къыщIатIыкIыжа шы ягъэсагъащIэм хуэдэу, пщIэнтIэпсыр къыпыжу. Хэбгъэзыхьмэ, а дакъикъэм ар нэхъыбэу зэгупсысыр и шынэхъыжьым къыжриIэхэртэкъым, атIэ Исмел, и акъылым имытыжу, мо щхьэгъусэ жьейм делэ зэрищIарт. Абы къримыхужьамэ, ар апхуэдэу къежэжьэнкIэ дуней зы Iэмал щыIэтэкъым. 33 34
Прозэ
Нэхъапэхэми абы гу лъитэрт шынэхъыжьыр мащIэу хэпсэлъыхь зэрыхъуам, зэрызэтемытыжым. И гуи щIэгъурт хуабжьу. Ауэ апхуэдэ дыдэу тхьэмыщкIагъэшхуэм и Iуэхур нэсауэ ищIакъым. Сабийри IэщIыб фIэхъуауэ, иджыпсту абы игъейр и къуэшырт, адэкIэ абы и Iуэху зэрыхъунурт.
Инал и гупсысэхэм жыжьэ яхьыжат. Абы и нэгу къыщIигъэхьэжырт зэкъуэшхэр егъэлеяуэ фIыщэу зэрылъагъуу къызэрызэдэхъуар.
Зыр пщIантIэм дэкIамэ, ар къыдэмыхьэжын фIэщIу, адрейр тегужьеикIауэ зэрызэдэпсэуар.
Исмелрэ Иналрэ я кум зы хъыджэбзрэ щIалитIрэ дэтащ. Исмел быным я нэхъыжьт. ТIэкIуи нэхъ хагъэфIыкIыу къэхъурт. Ауэ абы къыкIэлъыкIуэ щIалэ цIыкIуитIыр, куэдыщэ дыдэ я мызэхуакуу, лIэжащ. Унагъуэр а тIум я лIэныгъэм IэджэкIэ нэхъ гъунэгъу зэхуищIат. Инал, нэхъыщIэ дыдэр, зыми памыщIу ягъафIэу щIадзащ. Исмели, аргуэрыр IэщIэкIынкIэ шынэрэт е сытыт, Иналт нэкууи напIэуи иIэжыр. Зы лъэбакъуэ ичыртэкъым ар и мыгъусэу, дэнэ кIуэми, щынэ IэрыпIым хуэдэу, къыздришэкIырт. Езы цIыкIури и къуэшым и ужьым итт, и жьэр имыгъэувыIэу «Исмэ, Исмэ» жиIэу. Тобэ, сыту сабиигъуэ IэфIыщэ, сабиигъуэ дахащэ-тIэ а тIум къызэдагъэщIар!
Я шыпхъу нэхъыщIэр набдзэ зытелъым я нэхъ дахэт, и дэлъхухэм фIэкIа Iуэху иIэтэкъым. Зэзэмызи хуабжьу зигъэгусэрт и дэлъхухэр здэкIуэм зэрыздамышэм щхьэкIэ. Ар хъыджэбз цIыкIухэм зэрагъусэм нэхърэ щIалэ цIыкIухэм зэращIыгъур нэхъыбэт. Ауэ зэгуэрым унагъуэм нэщхъеягъуэшхуэ къихъуащ: я шыпхъур, я къуэшхэми хуэдэу, игъуэ нэмысу дунейм ехыжащ. Апхуэдэ гукъутэм унагъуэр игъэгужьейри нэхъ зэпэгъунэгъуж ищIащ. Иджы адэ-анэр къахуэна щIалэ цIыкIуитIым ятегужьеикIауэ псэурт, бадзэ къатетIысхьэн яфIэщIу, я псэр IукIауэ. Езы цIыкIуитIри нэхъ зэрыIыгъи, нэхъыфIыжу зэрылъагъуи хъуат.
Апхуэдэурэ екIуэкIащ Исмел щхьэгъусэ игъуэтыхункIэ. Фаризэт унагъуэм къихьэри, куэдыщэ дыдэ дэмыкIыу, щIалитIым я адэр дунейм ехыжащ. Ар нобэ зы илъэс ирокъу щыжаIэм, я анэри лIащ. Абдежым занщIэу къыщыщIидзащ Фаризэт жьантIэр убыдыным. Исмел, лIы зэпIэзэрыт щхьэкIэ, егъэлеяуэ цIыху щабэт, жыIэзыфIэщт, хьэрэмыгъэншэт. Мо цIыхубз ябгэрэ бзаджэми ар нэсу къигъэсэбэпащ: и лIыр иIуантIэри, тетIысхьэжащ, адэкIи мыдэкIи зигъэхъеину хуимыту. Абы къыщежьэри, зэкъуэшитIым яку илъ лъагъуныгъэри ужьыхыу щIидзащ. Япэ къомым гугъу ехьащ Инал, къэхъуар къыгурымыIуэу. Зэгуэрым абы зыхищIащ гури псэри зыгъэдий щIымахуэ жьы щIыIэр – и нысэм къыпкърихур. А жьыр кIуэ пэтми нэхъ гуащIэ хъууэрэ нобэм къэсащ. Къэсащ, зыри зыпхуемыщIэжын мафIэсу, псы къиуа толъкъуну. А псори фIы дыдэу къыгурыIуэрт Инал, къыгурымыIуэжу и щхьэр зыкъутэр нэгъуэщIт: дэнэ мы цIыхубзым апхуэдиз дыджагърэ Iимансызыгъэрэ къыздрихыр? Щхьэи зэ емышрэ? Сыту гын куэдыщэ къритат абы Азалыхьым! Шыд щхьэ куцI зышхам хуэдэу, кърихуэкIырт абы Инал. Ар игу къэкIыжыхуи и лъыр дийрт, гукъыдэж лъэпкъ имыIэжрэ хьэдэ изыхауэ игъэнэщхъейуэ.
Инал зэщIэзыIулIа гупсысэ гуащIэм думпу къыхихыжащ Фаризэт и макъ къэIуам:
– -а, дыдыд Iей мыгъуэ, дыдыд Iей гущэр ди махуэти! Хьэдрыхэ
хабзэ щыIэмэ, лIыжь-фызыжь мыгъуэм я хьэдэм загъазэу къыщIэкIынщ! – жиIэу, и нэпс къыщIэмыкIыр къыщIипIытIыкIыу щыщIидзэм, 3 Заказ №184 Прозэ
Инал и къурмакъейр зыгуэрым щиубыдыкIащ, имыгъэбауэу. Ар къызэкIуэкIат и нысэм жьэхэлъэну, минрэ и анэ къилъхуа и шынэхъыжьым и щхьэгъусэми, бзаджэ трипIэну, арщхьэкIэ ерагъмыгъуейуэ зызэтриубыдэжащ. Сыт хуэдизу ар мыкъуаншэми, цIыхухъу хьэлкъым щхьэлъащIэ ущыхьэну, ущыхьэн дэнэ къэна, зыкъебгъэщIэххэну. Инал щытт, акъмыкъ хъуарэ делэ-делэу и шынэхъыжьым еплъу. Исмели, и жьафэ гъур пIащIэр щIэуэ мыхъумэ, и макъым къикIыжIатэкъым. Зэрыщыту зэфIэскъыскъэрт, хьэмкIэшыгужь щэщэнум хуэдэу. И шынэхъыжьым щыIуплъэм, Инал и гур нэхъри къиузыкIащ. ИпэжыпIэкIэ, гуузт абы уIуплъэныр. Ар, и ныбжьым емылъытауэ, лIыжь кхъахэ дыдэ хъуат.
– ФынакIуэ, Исмэ, унэмкIэ, щIыIэ упIыщIащ, – жиIащ Инал, и шынэхъыжьым и Iэблэр иубыдри.
Фаризэт и гъынэнэныр иухри, Инал пэрыуащ:
– ДыщIыхьэнукъым зыщIыпIи!
– А зиунагъуэрэ, мыр щIыIэм ес, – жиIэу Инал аргуэру къыщригъажьэм, Фаризэт идакъым:
– Исыркъым щIыIэми.
– Хьэуэ, сыпIыщIэркъым, – ерагъыу, зэхэпх къудейуэ, къыдришеящ езы Исмели.
– Дауэ узэрымыпIыщIэр, уокIэзыз, зиунагъуэрэ!.. ИтIанэ-щэ. – жиIэу Инал и нысэм дежкIэ зыщигъазэм, и гур къыхэдзэкъыкIащ. Абы къыфIэщIащ и пащхьэ къитыр Шаризэту, Фаризэт и шыпхъу нэхъыжьыр арауэ. Тобэ, сыту зэщхьыщэ ахэр!
Зэшыпхъу зыкъом хъурт Фаризэт сымэ, я теплъэ къудейкIэ мыхъуу, я хьэл-щэнкIи, я дуней тетыкIэкIи зэщхьыркъабзэу. Нэхъапэхэм Инал къыщыхъурт, зымащIэкIэ нэхъ мыхъуми, адрей и шыпхъухэм Фаризэт теплъэкIэ къащхьэщыкIыу. Ауэ – къыпачат. А зэшыпхъухэр сыт хуэдэ унагъуэ имыхьами, сыт хуэдэ лIы дэмыкIуами, Исмел ещхьыркъабзэу, зэтрахурт, унагъуэри хьэргъэшыргъэм хагъэкIыртэкъым. Хамэ къуажэ яша я шыпхъу нэхъыщIэ дыдэми и хъыбарыфI къэIуртэкъым. «Ей, цIыхубз Iимансыз, Iимансыз псо мыгъуэм уралейти уэ», – жиIащ Инал игукIэ.
– Ягъэ кIынкъым, къуэш, умыпIыщIами, ныщIыхьэ, – жиIащ Инал, нэгъуэщI Iэмал щимыгъуэтыжым. – Жьыщ, уэ пщэдджыжьышхэ пщIыну ухунэсагъэнкъым.
– Уэ къуэш ухуеиж сытми, уэ анэкъилъхуи къыпфIэIуэхуж! –
къэпсэлъащ Фаризэт. – Уэ узыхуейр къезыгъэлъхуар умыщIэу мо зинэкIэ къалъхуарати, къэпхьри, игъащIэ лъандэрэ мо лIыжьфызыжь тхьэмыщкIэхэм къалэжьам хэбгъэтIысхьащи, хэгъэс быдэу! Егъэшх плъэкI лъэпкъ къыумыгъанэу! Ауэ зыщумыгъэгъупщэ ар зыхэбгъэтIысхьа хъугъуэфIыгъуэм мыбдеж щытым и быным я Iыхьи зэрыхэлъыр, тIасэ цIыкIуу сиIэ! – Фаризэт ирихьэжьауэ къэувыIэжыфыртэкъым. – Зыщумыгъэгъупщэ!
– Хэлъщ, уэлэхьи, сыт щIыхэмылъыр! – жиIащ Исмели, и макъым нэхъ зригъэIэту.
Инал къэскIащ. Абы зэуэ къыгурыIуащ и нысэмрэ и шынэхъыжьымрэ кърахуэкI уейпсейр. А тIур мылъку щхьэкIэ зэуакIуэ къежьауэ арат. Инал, и щхьэр IитIкIэ фIиубыдыкIыжри, абдеж щызэтелъ къэпхэм тетIысхьащ. И пщыкъуэм и щхьэр зэрыкIэрэхъуар щилъагъум, Фаризэтым нэхъри трикъузэу щIидзащ: 35 36
Прозэ
– Уигу ирихь си гугъэкъым ар! Иримыхьми, аращ Iуэхур зэрыщытыр, си псэм хуэдэу си пщыкъуэ цIыкIу!
– Сыт мыгъуэ, Фаризэт, мы къевгъэкIуэкI хьэдэгъуэдахэхэр зищIысыр? – къыщхьэщытхэм къахудэплъеящ Инал.
– Азалыхь, ар мыхьэдэгъуэдахэ! Сыт, сымыгъуэзэрабг, щIэхьэдэгъуэдахэр? Хьэдэгъуэдахэ ухуеймэ, хьэдэгъуэдахэщ фэ зэлIзэфызым фщIар, – и пщыкъуэм ишхыным хуэдэу жьэхэлъэри, Фаризэт и лIым хуеплъэкIащ. – Сыт уэ зыри щIыжумыIэр? Ара мыбы укъыщIэсшар, уи пэ лъы ивэжауэ ущытыну? Плъагъуркъэ мы уи къуэшым хьэ и нэмыс къызэрыпхуимыщIыр?
– Пэжщ, шынэхъыщIэ, мыбы жиIэхэр. Сэ ди адэм и мылъкум щыщу къыслъыса щыIэкъым.
Инал хьэлъэу къыдэплъеящ. Псалъэмакъыр адэкIи екIуэкIыну къыщIэкIынт, Дисэ пщIантIэм къыдэмыхьамэ. Ар щилъагъум, Фаризэт, и псалъэм кIэщI зригъэщIри, куэбжэмкIэ иунэтIащ, и щхьэгъусэм и Iэпэр иубыдри. Инали, зытеувэр имылъагъуу, бомкIэ игъэзащ, Iэщым яшхын яритыну.
Дунейм сыт хуэдизу зимыгъэткIыбжьами, гъатхэр къызэрыблэгъэпам и нэщэнэ гуэрхэри плъагъурт: дыгъэ бзийр гуми псэми дыхьэу хуабэ хъуат, унащхьэм пищIа мылым хуэм-хуэмурэ псы къыпыткIуу щIидзат, уэс лъабжьэри щIэткIукIырт, щIыпIэ-щIыпIэхэм деж псыхьэлыгъуэ цIыкIухэр щищIу. Мэкъу Iэтэхэм къыкIэщIэмыкIыу щыта бзухэми, жыгыщхьэхэм зратауэ, мыпIащIэурэ я уэрэд гъэфIахэр кърашырт, зым къригъажьэм адрейр дежьууэ.
Жэщым зэрымыжеямрэ псэм дыхьэ дыгъэ бзийхэмрэ хузэхыхьэжри, Инал Iэтэ лъабжьэ гъущэм кIэщIэгъуэлъхьащ. Абы и нэкIур а бзий гуапэхэм ягъафIэрт, нышэдибэ зыгъэгулэза псори щагъэгъупщэжыну хэт хуэдэ. Ар щылът, и Iэпкълъэпкъ псом дыгъэм и хуабэр хыхьарэ зигъэхъеину дзыхь имыщIу, зигъэхъеймэ, а IэфIагъ псори кIуэдыжынкIэ шынэу. Щылът, и къуэшым и тхьэмыщкIагъэ псори щIэрыпсу къыхуеблэжарэ абы щIэгупсысу. «Хъуатэкъым ар насып, – жиIэрт абы игукIэ. – Хъуатэкъым. Сыт щыIэ мы дунеишхуэм цIыхубз жьей нэхърэ нэхъ шынагъуэ, Iэмал гуэр нэхъ къызыхуумыгъуэтын?! МафIэсым и нэхъ инми, псыдзэми зыгуэрурэ зыщыпхъумэфынкIи хъунщ, уеблэмэ я нэхъ Iейуэ щIыр щыхъеями зыгуэрхэр къол, къызэтонэ, ауэ цIыхубз жьейм къела лIы щыIэкъым. Зэхахакъым апхуэдэ къэхъуауэ. Азалыхьталэм гущIэгъу къыпхуищI, си къуэш тхьэмыщкIэ». Инал и гупсысэхэм хуэм-хуэмурэ и щIалэ цIыкIум дежкIэ загъэзэжащ. ФIыуэ гъащIэм япэ ищат а гупсысэхэр. Ар къэхъумэ, къуэши шыпхъуи имыIэу дауэ зэрыпсэунур, и щхьэ закъуэ и лъакъуитIу? И гугъащ и шынэхъыжьым и щIалэхэр къуэш хуэдэу къыбгъэдэувэну. Ауэ ар щхьэгъэпцIэжу къыщIэкIынущ. Фаризэт и псалъэхэм къыщIэтэджыкIхэр абы зэи щIэгъэкъуэн къыхуэмыхъуну аращ. Думэсари езыри игъащIэкIэ псэунукъым, ауэ, насып яIэмэ, нэхъыбэIуэрэ сабийм щхьэщытынхэщ. ЗыгуэркIэ адэ-анэр теукIуриикIмэ, къэнауэ аракъэ и щхьэ закъуэ и лъакъуитIу, жьыми уаеми пэщIэт, губгъуэ нэщIым ит жыг закъуэу.
Нышэдибэ зэлIзэфызым Инал къраудэкIахэр, шэч лъэпкъ хэмылъу, а тIум унагъуэми щагъэхъыбар. АтIэ ахэр зэхэзых щIалэ цIыкIухэр дауэ ГъуэгулI къызэреплъынур? Я къуэшу къэтэджыным и пIэкIэ, и бийуэ къэхъунухэщ! Абы шэч хэлъкъым. Ахэр и щхьэм щызэригъэзахуэурэ Инал жеящ. Прозэ
Ар къыщыушам, дыгъэр шэджагъуапIэм иуват. «Тобэ, сыту IэфIыщэу сыжея! Си гъащIэ псом зэ IэфIу сыжеямэ, етIуанэщ!» – жиIэурэ къэтэджыжащ ар. Къыщытэджыжым гу лъитащ щхьэгъусэм и цыхъар Iувыр тепIауэ зэрыщылъам. «Мыри къыщыстрипIар сыт щыгъуэ?» – игукIэ жиIэри, мащIэу къыпыгуфIыкIащ Инал. КIагуэри цыхъарри зэгъусэу къищтэжри, унэм щIыхьэжащ, и жейбащхъуэри темыужыпауэ.
– Укъэуша? Алыхь, цIыхухъу, апхуэдизкIэ дахащэу, IэфIыщэу ужеяти, укъэзгъэушыну си псэм къысхуимыда. УпIыщIакъэ? – къыщыгуфIыкIыу къыIущIащ Думэсарэ.
– ИкъукIэ тэмэму пщIащ сыкъызэрумыгъэушар, – арэзыуэ жиIащ Инал. – Си гъащIэ псом зэ IэфIу сыжеямэ, нобэ етIуанэщ.
– Сыту фIыт. Ныжэбэ узэрымыжеяр аращ.
– Арагъэнщ, ауэ дыгъэм и гуакIуагъэри абы къыхыхьэжащ. Гъатхэпэ дыгъэм ущIэжеикIыну сыт щыгъуи IэфIщ.
– Уи къуэшымрэ уи нысэмрэ щхьэ къыщIумышарэ нышэдибэ?
– ТIэ, щыплъагъум, щхьэ уныщIэмыкIарэ?
– Слъэгъуа къудейуэ, сыныщIэкIынрэ пэт, Дисэ къыщIыхьэри, сыныщIэкIыфакъым, си гугъащ фыкъыщIыхьэну. Ауэ псынщIэ дыдэу дэкIыжащ.
И къуэшымрэ и нысэмрэ я гугъу щызэхихым, екIуэкIа псалъэмакъыр игу къэкIыжри, Инал хуабжьу къызэхэуащ. Ар щилъагъум, Думэсарэ къыгурыIуащ Iуэхур зэрымыщIагъуэр, ауэ, къэхъуар сыт, жиIэу щIэупщIакъым, хуейуэ къилъытэмэ, езым къыжриIэнщ. Инал и щхьэм зыкъом щызэригъэзахуэри, Iуэхур зыIутыр и щхьэгъусэм жриIэмэ нэхъ тэмэму къилъытащ. Хэт ищIэрэ, абыи зыгуэр къыхилъхьэнкIэ хъунщ мы кхъуэм и кхъуэцу зэхэзэрыхьа Iуэхум, къыхимылъхьэфми, ищIэн хуейкъэ унагъуэм щекIуэкIыр?
– Алыхь, лIы, зыри бжезмыIэжа щхьэкIэ, щIалэ цIыкIур къыщыфхьа пщыхьэщхьэ дыдэми псалъэмакъышхуэ къиIэтауэ щытамэ си нысэгъум, – хуэм дыдэу жиIащ Думэсарэ. – Хьэблэ фызыр мыбдежым зэхэту, емыкIу зыпылъ къызипэсащ.
Инал и щхьэгъусэм ней-нейуэ еплъащ.
– АтIэ, щхьэ зыри жумыIэжарэ?
– Ноби жысIэжынутэкъым, уэ къыумыгъэжьамэ.
Инал и щхьэр нэхъри къыфIэхуащ.
– ЗэрыжыпIэмкIэ, нобэкъым а псалъэмакъыр къыщыхъеяр.
Махуэ псом аращ псалъэмакъыу унагъуэм илъар. Махуэ псом зэлIзэфызыр, я щхьэр къахуэмыIэту, абы иринэщхъеящ. Пщыхьэщхьэм Инал и шынэхъыжьым деж кIуащ епсэлъэну, мы псалъэмакъ къэхъеям, къехъулIэххэмэ, кIэ иритын мурад иIэу. АрщхьэкIэ езыр зэрыгугъауэ Iуэхур къыщIидзакъым.
– А сабийр уи унэ щIэсу дэ дыщIызэпсэлъэн лъэпкъ щыIэкъым, ар къыздипхам хьыжи, итIанэ деплъынщ, – кIэщIу пиупщIащ Фаризэт.
– Тхьэм щхьэкIэ, си нысэ, мы псалъэмакъым укъыхэмыIэбэ, дэ дызэкъуэшмэ, дызэгъэпсалъэ, дэр-дэру дызэгурыIуэжынщ, – жиIэу Инал и нысэм зыщыхуигъазэм, Исмел къэпсэлъащ:
– Сэри бжесIэнур, си къуэш цIыкIу, уи нысэм къыбжиIа дыдэрщ!
– Си нысэм жиIэр зэи къэмыхъуну аращ, Исмел! Уэ фIыуэ уегупсысауэ къыщIэкIынукъым мы Iуэхум, – жиIэу Инал къыщригъажьэм, абы и псалъэр шынэхъыжьым Iэпиудащ: 37 38
Прозэ

– Сегупсысащ, сегупсысу къэзгъэнэжа къудейкъым. Сэ бжесIар бжесIащ!
Абдежым зэкъуэшитIым, зызэраупсейри, игъащIэм зэжрамыIа псори ирагъэкъужащ. Хьэдэ изыхауэ нэщхъейуэ Инал унэм къэкIуэжащ.
А махуэм щыщIэдзауэ зэфIэкIуэдащ зэкъуэшитIыр.
Зэманыр шэ икIауэ макIуэ. Дыгъуасэ хуэдэщ Инал щIалэ цIыкIу щигъуэтар, ар жылэ псом ину щаIэтар, иджы ГъуэгулI и адэм Iэпыдзлъэпыдз хуохъу: и шыр псафэ ешэ, ежьэнумэ, уанэри хутрелъхьэ. Сытым хуэдиз Инал къигуфIар, япэу ГъуэгулI шым уанэ трилъхьэу щилъэгъуам! Ар Думэсарэт езыгъэщIар, щэхуу и адэм ирамыгъэлъагъуу, иужькIэ ягъэгуфIэн щхьэкIэ. ИпэжыпIэкIи – щыгуфIыкIыпат. «Шым уанэ трилъхьэф щыхъуакIэ, – егупсысащ Инал, – иджы си IэщIагъэми хуезгъасэ хъунущ». Инал я куейм зэрыщыцIэрыIуэр зэрыщакIуэшхуэм и закъуэтэкъым, ар икIи икъукIэ фащIэ Iэзэт. Абы и уанэм хуэдэ зыщIыфу Къэбэрдей псом исыр зырызыххэт. Арат дэнэкIи къикIыурэ уанэ, шы Iэпслъэпсхэр щIрагъэщIыр, «Инал и уанэ», «Инал и шы Iэпслъэпс», жаIэу цIыхум щIахэлъыр.
СыткIи арэзыт Инал: и щхьэгъусэмкIи, игъуэта и бын закъуэмкIи. Ауэ и шынэхъыжьыр зэрыфIэкIуэдар, зэкъуэшитIыр зэрызэлъимыхьэр гуауэшхуэу и гум илъ зэпытт. Зэи-тIэуи и ужь итащ екIужыну, арщхьэкIэ къикIаIакъым. Сыт хуэдэу мыинми, Инал и гуауэр мы дунейм къытригъэхьэртэкъым: хэт зыхуэпIуэтэнур апхуэдэ Iуэху? ХуэпIуэтапэми, укъыгурыIуэну? «Си шынэхъыжьыр и фызым бий схуищIащ», жыпIэу, уэрамым дауэ узэрыдыхьэнур? Удыхьэми, цIыхухэр къыпщыдыхьэшхынкъэ? Абы и закъуэ, и шынэхъыжьым и напэри, езым и напэри трихыжауэ аракъэ итIанэ? Хамэр ауэ къэгъани, а нэхъыфI дыдэу укъэзылъагъуу пфIэщIми укъыгурыIуэнукъым, къыпщыдыхьэшхынущ, уи щIыбагъ къызэрыбгъазэу. Аращи, Инал и бампIэр и гум щегъэв, мы дуней нэхур фIэмыIэфIыжрэ и щхьэр зэрихьэу. Щрисымаджи къохъу куэдрэ, Думэсарэ къудей зыкъримыгъащIэу.
Апхуэдэу екIуэкIыурэ, махуэ гуэрым унагъуэм нэщхъеягъуэшхуэ къихъуащ. Хьэблэ щIалэ цIыкIум чын кърахуэкIыу мылым здытетым, Исмел и къуэ нэхъыщIэр, Езид, ГъуэгулI къезэуащ. Ар фIыуэ нэхъыжьт ГъуэгулI нэхъри – тыншу къикъуащ. Къикъуу къигъэнэжа? Псори зэхэту, «КъагъуэтакIэ» къещащ. Зы мыхьэнэншэ гуэр къыпиубыдауэ къыщезауэм, «Уи къуэшым щхьэ уезауэрэ?» – жиIэу зы щIалэ цIыкIу Езидым къещати, мыдрейм: «Дэнэ къикIа си къуэш, ар гъуэгужьым телъу къагъуэтащ», – жиIащ. АдэкIи нэгъуэщI зы щIалэ цIыкIу къэпсэлъащ: «Уэрей, къагъуэтамэ-тIэ. сэри зэхэсхамэ. ди мамэ жиIэу. Аращ ГъуэгулI щIыфIащари».
Абы Езид аргуэру щыхьэт техъуащ. ЩIалэ цIыкIухэр ГъуэгулI къыщыдыхьэшхащ. Зы къэпсалъэри, щытхэм зэхахын хуэдэу, ину жиIащ:
– Нобэ щыщIэдзауэ «Къагъуэтащ» ГъуэгулI дызэреджэнур!
– Аращ! Аращ!.. Къагъуэтащ! Къагъуэтащ! – зэрыгъэкIиящ псори.
ГъуэгулI и накIэр щIэударэ гъуэгыу унэм къэкIуэжащ. ЗэкъуэшитIыр, Исмелрэ Иналрэ, зэлъимыхьэ щхьэкIэ, Иналрэ Думэсарэрэ я сабий закъуэм зэпымычу жраIэрт Исмел и щIалэхэр зэрикъуэшыр, ахэр фIыуэ илъагъун зэрыхуейр. Исмелхэ ятеухуауэ Инал и уна- Прозэ
гъуэм Iей лъэпкъ щыжаIэртэкъым. ЗыгуэркIэ зыгуэр жаIэн хуей хъуами, зэлIзэфызыр абы щытепсэлъыхьыр щIалэ цIыкIур щыщIэмысхэм дежт.
НэгъуэщIт Фаризэт и бынхэр зыщIигъэдэIур. Зэпымычу и щIалэхэм я тхьэкIумэр яхуиIуантIэрт: «ГъуэгулI фи къуэшкъым, ар Есэнкъулхэ еиххэкъым, Инал ипI къудейуэ аращ, гъуэгужьым телъу
къагъуэтауэ!» Сыт хуэдэу щымытми, Исмел фIэфIыщэтэкъым и щхьэгъусэм ахэр зэрыжиIэр, арщхьэкIэ пэлъэщыртэкъым. Ар хуиттэкъым псалъэмакъым хэIэбэну, хыжиIыхьынIауэ.
ГъуэгулI гухэщIу гъыуэ, и накIэри щIэудауэ къыщыдыхьэжым, Думэсарэ хуабжьу къэщтащ:
– Сыт, си псэ тIэкIу, къэхъуар? Щхьэ угърэ? Хэт уи накIэр щIэзыудари? – зэкIэлъигъэпIащIэрт Думэсарэ.
– Уэ жыпIакъэ Езид сымэ си къуэшу, фIыуэ слъагъун хуейуэ? – и нэхэм IэштIымкIэ щIэIуэтыхьурэ ерагъкIэ къызыжьэдигъэпкIащ
щIалэ цIыкIум.
– Ана-а-а, уи къуэшкъэ-тIэ, сымыгъуэзэрабг! Хэт ахэр уи мыкъуэшу къыбжезыIар? – зы мыгъуагъэ гуэр къызэрыхъуар и псэм ищIарэ зэщIэкIэзызэу, щIэупщIащ анэр.
– Уэрей, си мыкъуэш-тIэ. Си къуэшмэ, щхьэ къызэзэуа? Сэ Есэнкъулхэ сащымыщыххэу, гъуэгужьым сытелъу сыкъагъуэтауэ аращ яжриIар щIалэжь цIыкIухэм. Сытым хуэдэу къысщигъэдыхьэшха
ахэр! – нэхъ иныжу зэщыджэу щIидзащ щIалэ цIыкIум.
Анэм сабийр зрикъузылIэри куэдрэ щыму щытащ, и нэпсхэр къещэщэхыу. Хъарпшэру мыхъумэ, и нэхэми ялъагъужIатэкъым. Иджыпсту хуэдэу, абы зэи къехьэлъэкIатэкъым и щхьэгъусэр зэрыдэмысыр. И анэм щыжимыIэIам, езы щIалэ цIыкIур и фIэщыбзэу щIэупщIащ:
– Нанэ, сэ гъуэгужьым сытелъу сыкъагъуэтар пэж-тIэ?
– Я щхьэр къокъуалъэ ар къыбжезыIахэм, си псэ тIэкIу, къыбдэгушыIауэ аращ ахэр.
– ТIэ, мо Дахэуэс и къуэми жиIаи сыкъэвгъуэтауэ.
– Дауэ зэрыжиIар, сымыгъуэзэрабг?
– ЩIалэжь цIыкIухэр къыщысщыдыхьэшхым, зыгуэр къысщхьэщыжат, къагъуэтакъым, жери. ИтIанэ Дахэуэс и къуэр къэпсалъэри жиIащ: «Уэрей, къагъуэтамэ-тIэ! Сэри зэхэсхащ ди мамэ жиIэу». Уэрей, апхуэдэ дыдэу яжриIамэ псоми.
– Сэ сахурикъунщ а гъуамэхэм, умыгузавэ абыхэм щхьэкIэ! – йоубзэрабзэ Думэсарэ и щIалэ цIыкIум, и щхьэфэм Iэ дилъэурэ. Ауэ езым и Iэхэр мэкIэзыз, и псалъэхэри дахэ-дахэу къыхудэмышейуэ и тэмакъыр зыгуэрым щиубыдыкIауэ екъуз.
Зи гур хэщIа сабийм зригъэтхьэщIыжщ, игъашхэри, пщэфIапIэм щIэт пхъэ гъуэлъыпIэшхуэм иригъэгъуэлъхьащ. ЩIалэ цIыкIу пIыщIар щIэх дыдэу Iурихри IэфIу жеящ, зэзэмызи къыхэскIыкIыу.
Анэри абы щхьэщысащ, дунейм тетыр и гум щыщIэрэ ищIэнури жиIэнури хузэхэмыхыжу. Нобэ къэхъуар гува-щIэхами къызэрыхъунур зэлIзэфызым я псэм ищIэрт. ЯщIэрт апхуэдэ Iуэхур зэи бзыщIа зэрымыхъунур. Ар кърахъуэнынкIэ зэрыхъунури хьэкът. Езыхэм я дежтэкъым ар къыщежьэнури, игъащIэми хабзэт. Абы нэхъ зыщыщтэрэ зыщышынэри хэлътэкъым хамэ сабий зэрапIым и Iуэхум. Думэсарэ апхуэдизкIэ щыщтэрти, игу къызэрыкIыххэу, и лъыр дийрт. Ауэ, сыт хуэдэу щымытами, щыгугъакъым а Iуэху шынагъуэр апхуэдэу 39 40
Прозэ
псынщIэу къэхъеину. Моуэ нэхъ къыдэкIуэтеяуэ щытами аратэкъэ сабийр, бгъэтIысу пэжыр, псори къызэрекIуэкIар жепIэ хъун хуэдэу. Бетэмал ихьэжын, пасэIуэу кърахъуэнащ сабийм теухуа щэхур. Абы мызэ-мытIэу тепсэлъыхьат зэлIзэфызыр. Инал щIалэ цIыкIум и къекIуэкIыкIар щибзыщIын мурад иIэтэкъым, игъэтIысу жриIэну хэтт, ауэ зыпэплъэр нэхъ къыщыдэкIуэтеинурт. ЗэшэзэпIэу къытепсыха
гуауэм хуэхьэзыртэкъым цIыхубзыр. НэгъуэщI мыхъуми, Инал дэсамэ арат. Ахэр и щхьэм щызэригъэзахуэу, Думэсарэ щIалэ цIыкIум и пIэ лъапэм тест, псэ хэтыжу къыпхуэмыщIэну.
Думэсарэ зэхихакъым Инал къызэрыдыхьэжар. Сыт щыгъуи хуэдэу, ар унэм щIэжу щхьэгъусэм и шым уанэр трихакъым, шыри игъэзэгъэжакъым. Инали, ар зыхуихьынур имыщIэу, тIэкIуи щтэIэщтаблэу къыщIыхьэжащ, епIэщIэкIыу и шыр игъэзэгъэжри. Бжэ Iух макъым къигъэщта Думэсарэ къыщылъэтащ. Щхьэгъусэм и нэ плъыжьитIым щыIуплъэм, Инал къыгурыIуащ ямылей гуэр къызэрыхъуар. Абы дзыхь ищIыртэкъым къэхъуам щIэупщIэну. Хуейуэ къилъытэмэ, езы Думэсарэ къыжриIэнщ. АрщхьэкIэ Думэсари, зыри жимыIэу тас-къубгъан къищтэри и лIым зригъэтхьэщIщ, Iэни къыхуищтэри, махуэ псом губгъуэм ита лIыр игъэшхащ а зэрынэщхъейм хуэдэурэ. Думэсарэ Iэнэр Iуихыжа нэужь, Инал хуэмышэчыжыххэу щIэупщIащ:
– Сыт, Думэсарэ, къэхъуар?
И цIэр щызэхихым, Думэсарэ къэскIащ. Илъэс дапщэ хъуауэ
зэдэпсэурэ а тIур, зым Iэпыхур адрейм къищтэжу, я псэ зы чысэ илърэ псори къехъуапсэу, ауэ иджыпсту фIэкIа и цIэр щхьэгъусэм къыжьэдэкIауэ зэхихатэкъым. Сыт хуэдэу мыIэдэбми, зышыIэ зыхэлъ лIыуэ щымытми, Инал егъэлеяуэ къызэрыгузэвам и щыхьэтт щхьэгъусэм и цIэр зэрыжиIар. Инали ауэ сытми къэгузэватэкъым: зэрынэщхъейм, зэрыгъам и мызакъуэу, абы гу лъитащ щхьэгъусэм и IэбэкIэхэр нэгъуэщI зэрыхъуам, и зекIуэкIэри япэхэм зэремыщхьыжым. А псори зэхилъхьэжри арат къэхъуамкIэ и фызым щIеупщIари.
Думэсарэ, зыри хужымыIэу, къыщиудри, и нэпситIыр къыфIежэхащ. IэфI дыдэу жей сабийр къигъэушынкIэ, къигъэушу къигъэщтэнкIэ мышынамэ, ар хьэзырт ину зэщыджэу макъкIэ гъыну, гъым къыщымынэу, хьэдагъэшхуэ ищIыну. Зы зэман зэ зызэтриубыдэжри, Думэсарэ и лIым хуиIуэтащ нобэ къэхъуахэр. Унэкум ит Инал етIысэхащ. Ар бэуэжу къыпхуэщIэнтэкъым. Куэдри щысащ щыму, хэгупсысыхьауэ. А дакъикъэм зэлIзэфызым уаIуплъэну гуузт.
– Сыт иджы тщIэжыну мыгъуэр? – жиIащ Думэсарэ, и щхьэгъусэм зэреупщIым нэхърэ и щхьэм зэрыхужиIэжыр нэхъыбэу.
Думэсарэ и псалъэхэм Инал зыщIэзыIулIа гупсысэ дыджым къыхашыжри, хуэм-хуэмурэ гъащIэм къыхашэжащ. Ар щыму щIэплъащ нэпсыр уэру къызыщIэж нэ фIыцIэ дахитIым. Лъагъуныгъэ инрэ пэжагъышхуэкIэ сыт щыгъуи гъэнщIа а нитIым мы дакъикъэхэм зыри къыбжаIэртэкъым. Инал есэжат щхьэтечу и фызым къыжримыIэф куэд а нитIым къыхуаIуатэу. Ахэр куэд щIауэ есат нэкIэ зэпсалъэу, зэжрамыIэфри нэкIэ зэхуаIуатэу. Апхуэдэт щазакъуи, цIыху щабгъэдэт-щабгъэдэси. И гуащIэгъуэу Инал щыгушыIи, цIыхубзым, абы зэрыIуплъэу, къищIэрт, къыгурыIуэрт и лIыр зыхуейр. ИгъащIэ псом Думэсарэ къыжьэдэкIакъым «фIыуэ узолъагъу» псалъэхэр, ауэ Инал
ар сыт щыгъуи гукIи псэкIи зыхищIэрт, и щхьэгъусэм и нэхэм щIэплъэхукIэ. А нитIым къаIуатэ гурыщIэ дахэхэм гъуни нэзи Прозэ
яIэтэкъым. А нитIым Инал, малъхъэдису зыщIашэрти, лIыгъэшхуэрэ къару мыкIуэщIыжрэ къыхалъхьэрт. А нитIырат Инал и гъуэгугъэлъагъуэри и гъуазэри. А нитIырат Инал и гъащIэри и дунейри. АтIэ а нитIыр иджыпсту псэншэу щымт. КъащIихыжыркъым абыхэм япэрей нурри IэфIагъри. Ар щилъагъум, Инал и лъэр нэхъри щIэхуащ. Ар Iэбэри псалъэншэу и щхьэгъусэр зрикъузылIащ. «УцIыхухъукъэ уэ, Инал, къэгъэблэж уи щхьэгъусэм и нэ дахитIыр, етыж абыхэм гъащIэ. ИгъащIэ лъандэрэ а нитIым къыпхалъхьа къарум щыщ тIэкIу уиIэжыххэмэ, етыж гъащIэ», – Инал и гущIэм аддэ жыжьэу къиIукIырт а псалъэхэр, дунеижьыр зэрымыкъутэжар къыжраIэрэ гугъэ мащIэ къыхалъхьэжу.
Думэсарэ и Iэпкълъэпкъ псомкIи зыхищIащ Инал и къарур, зыхищIащ, зыхэхуа гузэвэгъуэм къыхишыжрэ и гур хузэхуихьэсыжу. «Ди Iуэхур Алыхьым бгъэдэтлъхьэнщ, Думэсарэ, Алыхьым и къарур инщ», – жи Инал хуэм дыдэу. «Бгъэдэтлъхьэнщ, Инал, нэхъыфIыр къытхуищIэну делъэIунщ», – жеIэ Думэсари. Ахэр куэдрэ псалъэншэу зэпсэлъащ.
– Бетэмал ихьэжын, – жи Инал, – щIалэм нэхъ пасэу жесIэн хуеящ и Iуэху зыIутыр, губзыгъэ цIыкIущ, къыгурыIуэнт. Апхуэдэу уэрамым къыщрахъуэна нэхърэ нэхъыфIт, икIи ар апхуэдэу и гум ежэлIэнтэкъым. ТIэ, сыт езы цIыкIум жиIар?
– Сыт жиIэн, гъащ гухэщIу, си гур икъутащ. ЖысIэнур сымыщIэу щхьэзэ сыхъуат.
– Къэушмэ, згъэтIысынщи сепсэлъэнщ. КъыгурыIуэнщ. Хэт 41
ищIэрэ, къыгурыIуэнкIи хъунщ.
– ПасэIуэу пIэрэ? Дымыкъутэну пIэрэ и гугъапIэ псори?
– НэгъуэщI хэкIыпIэ щыIэу слъагъуркъым.
– Ярэби, Инал, зы къуажэ пхыдза гуэр дыIэпхъуэмэ, дауэ уеплърэ? Ар мынэхъыфIу пIэрэ, сабийм и гум деуэ нэхърэ?
– Хьэуэ, Думэсарэ, ар мыхъунщ. Дэнэ умыкIуами, Арысей пхащIэм уIэпхъуами, а хъыбарыр ди ужь иту нэсынущ. Апхуэдэ Iуэхухэр зэи щIэнэркъым. Нэхъ тэмэмыр – и Iуэхум и пэжыпIэр сабийм жетIэнырщ. СощIэ, зыхищIэнущ, къехьэлъэкIынущ, ауэ нэгъуэщI хэкIыпIэ диIэкъым. Аращ зэрыщытыр.
Думэсарэ аргуэру къэгъащ, къэгъащ щэхуу, и гущIэ лъапсэм зигъазэу. Инал зыри жимыIэу и щхьэгъусэр аргуэру зрикъузылIащ.
Хуэм-хуэмурэ зыкъащIэжащ зэлIзэфызым. Къахыхьэжащ псэ, адэкIи псэун, сабийр япIын зэрыхуейр къаригъэщIэжарэ гъащIэ щыхъукIэ бэIутIэIу Iэджэ къызэрыщыхъури, дяпэкIэ къызэрыщыхъунури фIыуэ зыхащIэу.
– Сыт къэмыхъуами, мы сабийм и псэр дэращ зыщыгугъыр, нэгъуэщI гугъапIэ иIэкъым абы, – къригъэжьащ Инал хуэму. – Ди пщэ щыдэтлъхьэжакIэ, ар зыхуей хуэдгъэзэну ди боршщ. Ди боршщ, и сабиипсэр нобэ зэрыкъабзэм хуэдэу, къабзэу щIалэ цIыкIур цIыху тщIыну. Уэрэ сэрэ тхузэфIэмыкIын лъэпкъ абы хэслъагъуэркъым, Думэсарэ. Алыхьыр къыддэIэпыкъунщ. Нэху дыкъекIмэ, щакIуэ докIуэри, сыкъызэрысыжу, згъэтIысынщи жесIэнщ и Iуэху къызэрекIуэкIа псори. Ар, дэ дыбзыщIкIи, бзыщIа хъунукъым. Иджыри зэ жызоIэри, езыр Iущ дыдэщ, къыгурыIуэнщ. ИужькIэ кърахъуэнми, апхуэдэ дыдэу гущIыхьэ щыхъужынкъым. Аращ нэхъыфIыр. Сабийр – сабийщ, зыми и жьэ 42
Прозэ
пхуэубыдынукъым. КъыщыхъеякIэ, а псалъэмакъыр екIуэкIынущ яужэгъуу яIэщIэхужыхукIэ. Насып диIэмэ, нэхъ псынщIэу яIэщIэхужынщ. Псалъэмакъ тщIымэ, дытепсэлъыхьмэ, нэхъыбэрэ яжьэдэлъынущ. Дэ къытхуэнэр зыщ: къэмыхъуаIа хуэдэу, сыт хуэдизкIэ дигу къемыуэми, псалъэмакъыр зыщхьэдэгъэIухын хуейуэ аращ. Иджы, пхузэфIэкIынумэ, гъуэмылэ гуэрхэр схуэгъэхьэзыр, жьыуэ сежьэнущ.
Инал, и щхьэгъусэр иутIыпщыжри, щIалэ цIыкIум и пIэ лъапэм тетIысхьащ. Думэсари, мыдэкIэ къэтIысри, хуэм дыдэу жиIащ:
– Мы зэм умыкIуэмэ, мыхъуну пIэрэ?
– Пэжыр жысIэнщи, сигури си псэри кIуэркъым, мы къэхъуахэм саIыгъщ. Ауэ емыкIущ, Астемыр къэзгъэгугъащ.
Жэщ псом Думэсарэ и напIэ зэтримылъхьэу щакIуэ кIуэну и
щхьэгъусэм гъуэмылэ хуигъэхьэзыращ. Инал и гъуэмылэр сыт щыгъуи псоми къахэщырт. IэфIу пщафIэрт Думэсарэ, ерыскъы дахи ищIырт. Ар куэд щIауэ щакIуэхэм ящIэрти, сыт къэмыхъуами, япэу Инал и гъуэмылэр яшхырт. Ар езы Думэсари фIыуэ ищIэрти, зэм нэхърэ къыкIэлъыкIуэм нэхъыфIыжу зэрыпщэфIэным хущIэкъурт.
Инали, щIалэ цIыкIум бгъурымыгъуалъхьэу, лэгъунэмкIэ зыщигъэукIуриящ. Ар хуейтэкъым сабийм еплъыну; и гур хэщIырт. Егупсысын хуейт абы жриIэнухэм, нэхъ къемыхьэлъэкIыу, тэмэму псори къыгурыIуэн щхьэкIэ. Гъуэлъа щхьэкIэ, жейм езэгъыртэкъым Инал. Хэлъащ зигъэкIэрахъуэу, тепIэныр ишыхьауэ. И щхьэм куэд щызэригъэзахуэрт. ЗэрылъэкIкIэ Думэсарэ и гур фIы хуищIами, езыр зыгуэрым хуабжьу ирипIейтейрт, зыгъэпIейтейри къыхуэмыщIэу. АдэкIэ сыт къэхъунур? Сабийр, хьэблэ цIыкIухэм яхэмыхьэу, и щхьэ закъуэ и лъакъуитIу къэхъуфынукъым, яхыхьэхукIи, хъуэн кърадзу, ар дауэ? Хуэшэчыну ар сабиипсэм? Псом нэхърэ Инал нэхъ зыхищIэр хъуэныр япэу къезыдзар и шынэхъыжьым и быныр зэрыарарт. Ар дауэ? ЛIы укIа яку щыдэмылъкIэ, апхуэдэ гущIэгъуншагъэ щхьэ ялэжьынкIэ хъуа абыхэм? Хьэуэ, хъунукъым апхуэдэу. ЩакIуэ къикIыжмэ, щIалэ цIыкIухэр, Исмел и къуэхэр, игъэтIысынщи яжриIэнщ дяпэкIэ апхуэдэу ямыщIэжыну. ЯжриIэнщ, Есэнкъулхэ къамылъхуами, езым щипIкIэ, ГъуэгулI зэракъуэшыр. Хамэ щIалэжь цIыкIухэр къыщамыгъэдыхьэшхыну быдэу я тхьэкIумэр яхуиIуэнтIэнщ. АрщхьэкIэ, Фаризэт и сурэтыр и нэгу къызэрыщIыхьэу, а и гугъапIэ псори зэуэ щэщэжырт. Щэщэжырти, щIэрыщIэу гуауэм зэщIиIулIэжырт. Аддэ жыжьэу и гущIэм къыщежьэрти, и Iэпкълъэпкъ псом итIысхьэу, зыхищIэрт Фаризэт зы щхьэкIи зэримыкIуэтынур. ФIыуэ зыхищIэрт, апхуэдэу жиIэну яхуэкIуапэми, цIыхубз нэжэсыр зэрыгуфIэнур, и гур къызэрытепщэхэнур. Уеблэмэ и щIалэ цIыкIухэр нэхъ Iеижым зэрыщIигъэдэIунур.
Нэху щыным куэд имыIэжу, Инал мащIэу хилъэфащ, арщхьэкIэ
зэрежьэн хуейр и гум илъти, къижея щыIэкъым. Зихуапэу къыщыщIэкIам, и шыр къабзэу зэпылъэщIыхьарэ уанэри телъыжу шы фIэдзапIэм епхат. Зыри къыщыгъупщатэкъым Думэсарэ: зэрихабзэу, гъуэмылэри щIакIуэри, щхьэж и пIэм илъу, уанэм кIэрыщIат. Инал и ныбжьэгъухэм ягъэщIагъуэ зэпытт абы и шыкIэр дапщэщи дахащэу зэрызэрыдзар. Ауэ зыми и пщIыхьэпIэ къыхэхуэртэкъым ар зи Iэужьыр Думэсарэу. Ауэ ар езым ищIэжырт.
Думэсарэ и адэр хуабжьу щыгугъат и япэ быныр щIалэ цIыкIу хъуну, ауэ ар хъыджэбз цIыкIуу къыщыщIэкIым, игъэсащ къуэм хуэдэу. Адэри иужькIэ абы хущIегъуэжакъым. ХущIемыгъуэжам и закъуэ, ар, Прозэ
игъафIэрэ игъэгушхуэу къигъэхъуа хъыджэбз цIыкIур, лIым хуэдэу лIыгъэ хэлъу къызэригъэтэджам мызэрэ-мытIэу щыгуфIыкIыжащ.
Лъэрыгъыпсыр иубыдри, Думэсарэ и щхьэгъусэр шым игъэшэсащ. Куэбжэри хуIуихри дигъэшэсыкIащ, «гъуэгу махуэ» жыхуиIэу, и нэ дахитIымкIэ едэхащIэурэ. Ар и щхьэгъусэм кIэлъыплъащ нэхущ кIыфIым химылъэгъуэжыхукIэ.
Апхуэдэу и щхьэгъусэр нэкIэ игъэкIуатэрт Думэсарэ, ар пщIантIэм дэкIыхукIэ. Ауэ, дыгъуэпшыхь хуэдэу, ноби ар зыгуэрым тегузэвыхьырт, зытегузэвыхьри имыщIэу. Инал, шым шэса нэужь, къызэреплъар абы игу ирихьакъым. ПлъэкIэ гъэщIэгъуэн гуэрт ар: езым щхьэтеч ищIу щхьэгъусэм къыжримыIэфа гуэрхэр хилъэгъуат а плъэкIэм Думэсарэ. Уи гур къэзыгъэувыIэ, уи лъыр зыгъэдий плъэкIэт ар.
Иналрэ и ныбжьэгъухэмрэ илъэс къэс иджы хуэдэ зэманым щакIуэ кIуэхэрт, шыкъулътыр, къурш ажэ сыт къаукIыну. И щхьэгъусэм и плъэкIэм мы зэм Думэсарэ зэригъэпIейтеяри и гур хьэжэпхъажэ зэрищIари зыхуихьар унагъуэм щекIуэкIа, гур хэзыгъэщI псалъэмакъырт.
Елдар сыми гъунэгъу къуажэм щыпсэу и ныбжьэгъуфI Астемыри къыпэплъэрт абы. А псоми щыгъуазэт Думэсарэ. Узыншэу Тхьэшхуэм къыхуихьыжыну елъэIуурэ, ар унэм щIыхьэжащ.
– Нанэ, дадэ щакIуэ кIуауэ ара? – ГъуэгулI, и нэ цIыкIуитIыр хъуреябзэу къицIыщхъукIыу, пIэкум ист, къэушауэ.
– Аращ, си щIалэ цIыкIу, жей. Нэху щыным иджыри Iэджэ иIэщ.
– Япэм хуэдэу иджыри бжьакъуэшхуэ къысхуихьыну?
– Къыпхуихьынущ, тIасэ, къыпхуихьынущ. Жей!
Анэм и жэуапым хуабжьу щыгуфIыкIауэ, щIалэ цIыкIум пIэм зыхидзэжри, шхыIэным зыщIиуфэжащ, куэд дэмыкIыуи IэфI дыдэу Iурихыжащ.
А махуэм и пщыхьэщхьэм нэсащ щакIуэхэр къуршым.
– Ди ныбжьэгъум деж дыIухьэну, хьэмэрэ?.. – жиIэу Елдар щыщIэупщIэм, псоми зыжьэу жэуап ятащ:
– ДыIумыхьэу хъурэ, зиунагъуэрэ? Тхьэ дыгъэIэ, и жагъуэ хъунщи, зыкъытхуимыгъэгусэмэ!
Мэштай псоми фIыуэ ялъагъу я ныбжьэгъу къущхьэ щакIуэ
ахъырзэмант. Езыхэми къуршыр мыхуэмыхуу яцIыху щхьэкIэ, Мэштай нэхъыфIыжу ицIыхурт, дэнэ деж зы шыкъулътыр лъагъуэ иIэми
ищIэрт. Ахэр я ныбжьэгъум деж Iухьащ уэздыгъэ щIэгъэнэгъуэхэм ирихьэлIэу. Шу гупыр гуапэу иригъэблагъэу унэм щIыхьэну къелъэIуа щхьэкIэ, ар щакIуэхэм ядакъым:
– Ар хъунукъым, Мэштай, ныщхьэбэ ди пIэм дизагъэмэ нэхъыфIщ, нэху дыкъызэрекIыу, бгым дыкIэрыхьэн хуэдэу, – жиIащ Елдар. – Уэ иджыпсту ди гъусэу унэмыкIуэфынумэ, пщэдджыжь уныткIэлъыкIуэжынш.
– Хьэуэ, щхьэ сынэмыкIуэфу фи гъусэу? Сэ сыхьэзырщ. Ауэ фыкъеблагъэрэ ныжэбэ дызэхэсамэ, жызоIэри аращ.
– Дызэхэсынкъэ иужькIэ!
– Пщыр фи гъусэкъыми-тIэ? – щIэупщIащ Мэштай.
– Пщыр тIэкIу гукъыдэмыжщ, къежьэфакъым мызэкIэ.
Дакъикъэ зытIущым Мэштай и шы-уанэ зэтрилъхьэри, и ныбжьэгъухэм гъусэ закъыхуищIащ. Ар щыпсэу къуажэ цIыкIум километр зыхыблкIэ нэхъ пэмыжыжьэу пщыIэ тIэкIу яIэт къыщыувыIэхэу. Ахэр 43 Прозэ
а пщыIэм щыIухьам кIыфI хъуат, ауэ псоми занщIэу гу лъатащ ар лъэныкъуабэ зэрыхъуам. ЩакIуэхэм ар зыхуахьынур ямыщIэу здэщытым, Мэштай къэпсэлъащ:
– БжьыхьэкIэхэм жьышхуэ къыщепщащ мыбыкIэ, арагъэнщ…
– Дауэ щымытами, мыр зыхуей хуэгъэзэжын хуейщ, армыхъумэ ныжэбэ щIыIэм диукIынщ. ИIэ псынщIэу! – унафэ ищIащ Елдар. – Моуэ захуэ дывгъэщIыжи, бгъэнри тедвгъэлъхьэж. Абы езым щIэлъын хуейщ гуахъуи джыди.
ДэнэкIи хуэдэу, пщыIэм ихъуреягъкIэ уэс куу телът. Лъэужь гуэри щамылъагъум, щакIуэхэр Мэштай жиIамкIэ арэзы хъуащ, икIи траухуащ пщыIэр жьым иригъэбауэ. ЩакIуэхэм яшхэр ягъэзагъэри, я Iуэху иужь ихьащ. Гуахъуэмрэ джыдэмрэ къилъыхъуэну пщыIэм япэу щIыхьа щIалэм къэхъуар зэуэ къыгурыIуакъым. ПщыIэку дыдэм деж ар зы фIыцIэшхуэ гуэрым щыжьэхэуэри, хуабжьу игъэлъэпэрэпащ. ФIыцIагъэри гурыму къыщыпщащ. ЩIалэм, шэм хуэдэу пщыIэм къыщIэцIэфтыжри, уанэм егъэбауэ телъ и фочыр къипхъуэтащ. Гурым макъышхуэм щакIуэ псори къигъэуIэбжьат. Абы хэту, пщыIэ джабэр къыпхитхъри, мыщэ зэрамыщIэж къыщIэкIащ, ауз псор къигъэпсалъэу гъуахъуэу. Фочыр къэзыпхъуэта щIалэр мыщэм еуащ. НэгъуэщIхэри я Iэщэм епхъуэу щилъагъум, Елдар ину жиIащ:
– Фемыуэ! Дэвгъэуеи вгъащтэ!
Щытхэми я фочыр драгъэуеящ. ЗэрагъэпIейтеяр, и жейр зэрызэпаудар фIэфI зэрымыхъуар нэрылъагъуу, мыщэжьыр, гурыму къуэ кIуэцIым зыдидзэри, мэзым щIыхьэжащ. ПщыIэм зэбгъэзэхуэжынуи къыхэнэжаIатэкъым, щIэрыщIэу щIыжын хуейт.
– Мыр ныщхьэбэ тхуэщIыжынукъым, кIыфI хъуащ. Уэсыр кIэрывгъэщэщурэ мэкъур мо бгъуэнщIагъым нэфхь. Абы нэху дыкъыщекIынщ ныжэбэ, – жиIащ Елдар, щIалэ нэхъыщIэхэм захуигъазэри. Апхуэдэуи ящIащ. ИужькIэ, щIалэхэм пхъэ тIэкIуи зэрагъэпэщри, мафIэшхуэ ящIащ. Жэщыр бгъуэнщIагъым щагъэкIуащ Елдар и гупым.
Пщэдджыжьым жьыуэ къэтэджа Елдар мыщэ лъэужьым теувэри къуэм нэсыху ирикIуащ.
– Лъы слъэгъуакъым, техуа хуэдэкъым, тхьэм и шыкуркIэ, – и гъусэхэм яжриIэ хуэдэу псалъэурэ къигъэзэжащ щакIуэ тхьэмадэм.
– Уа, Елдар, сыт а мыщэм дыщIумыгъэуар дыгъуэпшыхь? – щIэупщIащ Бот, щакIуэ нэхъ щIалэр.
– Мыщэбзу къыщIэкIамэ-щэ, хуэмыху, иджы мыщэм я лъхуэгъуэ дыдэщ! – жэуап къитащ Елдар.
– Си вы джэмыдэжьыр жэммэ, ар мыщэбзщ, Елдар. Догуэ, умылъэгъуауэ ара ар зэрымыщэхъур? – икIуэтыркъым Бот.
– Тхьэ сыгъэIэ, шынэхъыщIэ, пэжым ухуеймэ, сыщтэри абы фIыуэ семыплъа, – и пащIэкIэ щIэгуфIыкIыжащ лIыжьыр. Ауэ щIалэхэм яжримыIэпхъэ яжриIауэ, шынэкъэрабгъафэ и жьыщхьэ къраплъынкIэ къэгузэвэжауэ, и псалъэхэм къыщIигъужащ: – Си нэхэми щIагъуащэу ялъагъужрэ? Фэ фыщIалэкъэ!
Гупыр ину дыхьэшхащ.
– Уа, Мурат, дыгъуэпшыхь а пщыIэм ущыщIыхьам сытыт а мыщэжьым къыбжиIар? Сыту псынщIэу укъыщIэцIэфтыжат абы? – щIэупщIащ Мэштай, цIыхухэр нэхъ сабырыжа нэужь, Бот къригъэжьа псалъэмакъыр диIыгъмэ фIэфIу. 44 Прозэ
Мурат и жэуапым пэмыплъэу, аргуэру гупыр зэщIэдыхьэшхащ, я макъым къуршыр къигъэпсалъэу. Бот гушыIэр иригъэжьамэ, щIэх зэримыухынум фIы дыдэу щыгъуазэти, Елдар къэпсэлъащ:
– Ди Iуэху зэфIэкIмэ, дыгушыIэнщ. ИIэ, фи щIалэфIын къивгъэкIи, мы тIэкIур зэфIэвуд! – Елдар и Iэр пщыIэмкIэ ищIащ. – Мыр зэфIэдмыгъэувэжу къуршым дыкIуэ хъунукъым. Ныжэбэ дызыщIэлъар сигу ирихьакъым.
Нэхъыжьым и псалъэм памыдзыжIауэ, щIалэхэр ежэри пщыIэр зэфIагъэувэжащ, пщафIэм лы гъур игъэжьэхукIэ, пIастэ ищIыхукIэ. МафIэшхуэм къетIысэкIауэ шхэурэ, гупым щакIуэр зэрекIуэкIынум и унафэр ящIырт.
– ГъэкIэ зэрытщIу щытам хуэдэу, гупитIу зыдгуэшынщи, Алыхьым жиIэмэ, махуэ зытIущкIэ дыщэкIуэнщ. Уэсыр куущ, хьэкIэкхъуэкIэхэри къехауэ щытын хуейщ, – жиIащ Елдар. – ТIэкIу дедзэкъэнщи, зитчынщ, махуэми фIыуэ зриIуэнтIыхьащ.
ЗэрыжаIам хуэдэу, гупитIу загуэшри, щакIуэхэр къуршым ихьащ. Зы гупым, зэрыхабзэу, Елдар я нэхъыжьт, адрей гупым Инал нэхъыжь ящIащ. Астемыр зэрагъусэр и гуапащэ хъуати, ар езы Елдар и гупым хигъэхьащ. Апхуэдэу щыхъум, Инали Мэштай гъусэ ищIащ. Инал игу къеуат Астемыр езым и гупым зэрыхэмыхуар. Ахэр куэд щIауэ зэрылъэгъуатэкъыми, тIэкIу еуэршэрылIэну и мурадт. Езы Астемыри, зыри жимыIа, Елдар пэрымыуэфа щхьэкIэ, Инал щIыгъуамэ нэхъ къищтэнут. Дыгъуасэ къызэрежьэ лъандэрэ Астемыр игу ирихьыртэкъым Инал и щытыкIэр: и мыхабзэу нэщхъейт, псэлъэгъуейт, къызэрежьэрэ жиIа щыIэтэкъым. Апхуэдэу щыт пэтми, къэхъуар сыт жиIэу, и ныбжьэгъум еупщIыну таучэл ищIакъым. Хуейуэ къилъытэмэ, езым игу къеуэр къыжриIэнщ.
Ауэ, нэгъуэщI зы лъэныкъуэкIэ, Инал щыгуфIыкIащ Астемыр езым гъусэ къызэрыхуэмыхъуам, сыту жыпIэмэ и щытыкIэм, гукъыдэж лъэпкъ зэримыIэм гу лъитэнкIи хъунут. Ар хуейтэкъым и унагъуэм къихъуа нэщхъеягъуэр, щIалэ цIыкIум и щэхур къызэрырахъуэнар къригъэщIэну. ИщIэрт ар гущIыхьэ зэрыщыхъунур. Инал и пщIыхьэпIи къыхэхуэртэкъым ахэр къызэрежьэ лъандэрэ Астемыр
абы и щытыкIэм гу зэрылъитар.
Зы щакIуи щыIэкъым псэущхьэхэм я щIыхьэпIэ-щIэкIыпIэхэр, я хьэл-щэнхэр езым нэхъыфIу ищIэу зымылъытэж. Апхуэдэт нобэ Елдар иришэжьа гупри. Ахэр а IуэхухэмкIэ зэпеуэрт, зэныкъуэкъурт. Ауэ зы щакIуэгъуи къанэртэкъым телъыджэ ящыхъун гуэрхэр псэущхьэхэм дамылъагъуу, псом хуэмыдэу къурш псэущхьэхэм. ГъэщIэгъуэн нэхъыбэ зыдалъагъур шыкъулътырхэрт. Елдаррэ и ныбжьэгъухэмрэ гукъинэж ящыхъуат зы шыкъулътыр ажэ дахащэ. Ар ауэ къызэрыгуэкI ажэтэкъым – уеплъ пэтми зыщыбгъэнщIыртэкъым абы уардэу къурш тхыцIэм къызэрыщикIухьым. ГъэщIэгъуэныщэуи игъэпщкIуфырт и хъушэри.
ПцIыр сыткIэ щхьэпэ, Елдар зэзакъуэ къыхуихуат абы еуэфыну, арщхьэкIэ и дахагъымрэ и уардагъымрэ щилъагъум, и Iэр къыхуэIэтыжакъым, къыхуидакъым и гум ар къиукIыну. Езыр жыжьэу ялъагъу щхьэкIэ, ар апхуэдизкIэ сакъти, и хъушэм щыщу зыгуэр ялъагъуну щахузэфIэкIыр зэзэмызэххэт щакIуэхэм, а зэзэмызэххэми фочышэкIи уалъэIэсыфынутэкъым. Ар зэпымычу плъыру къурш тхыцIэм итт, и щхьэр гъэкIарэ ихъуреягъкIэ къиплъыхьу. 45 Прозэ
– Уа, Елдар, мы си ныбжьэгъужьым сыт хуэдэ гукъеуэ иIэми, зы гукъеуэ гуэр иIэщ, – къригъэжьащ Астемыр, яшхэмкIэ здэкIуэфынум нэсу лъэсу бгым кIэрыхьа нэужь. – Сыт хэпщIыкIрэ дунейм?
Елдар къэувыIэри, Астемыр къеплъащ:
– Уэри гу лъыпта абы, Астемыр? Сэри апхуэдэ гурыщхъуэ сщIат, ауэ дыкъызэрежьэрэ сыноупщIыну къысхуихуакъым. Сэр фIэкIа зыми гу лъимыта сфIэщIати!
ЩакIуитIым мывэшхуэ гуэрым зрагъэщIщ, я чысэхэр кърахри, хьэмгъуэкъу гъумыщIэ зырыз яшыхьащ.
– Абы гу лъумытапIэр иIэкъым, Елдар. Плъагъуркъэ и сурэтым зэримытыжри и нэщхъыр зэрызэхэлъри?
– Солъагъу, щхьэ сымылъагъуу, шынэхъыщIэ! Ярэби-тIэ, зыгуэр къеузу пIэрэ, тхьэмыщкIэ, дымыщIэ щхьэкIэ?
Астемыр хьэлъэу щэтащ:
– Тхьэ сыгъэIэ, сымыщIэ, апхуэдэфэ есплъакъым.
– И унагъуэкIэ гукъеуэ гуэр иIэщ, жысIэнущи, тхьэ соIуэ, Инал нэхъ щхьэгъусэ тынш зиIэ ди жылэ кIыхьым дэмыс!
– Уэлэхьи, уэбиллэхьи, фи къуажэ сщIэркъым, апхуэдэ щхьэгъусэ зиIэ мы Къэбэрдей псом исым я зырызкIэ! – арэзы хъуащ Астемыр.
– Сыт мыгъуэу пIэрэ-тIэ къэхъуар?
Абы хэту, нэхъ лъэгумкIэ фоч уэ макъ къыщыIуащ. ЛIитIыр зэщIэдэIукIащ. Фоч уэ макъыр аргуэру къэIуащ.
– Инал сымэ я насыпым зыгуэр къихьа хуэдэщ, – жиIащ Елдар
– Къихьагъэнущ.
Езы Елдар сымэ къапэщIэмыхуэIауэрэ шэджагъуэм нэблэгъат. ЩакIуэхэр мащIэу зэгуэпырт. Зэзэмызэт абы иджыри хуэдэ хъухукIэ зыгуэр къамыукIыу къащыхуихуэр. Иджы, къаукIын дэнэ къэна, зыри къаIэщIэлъэгъуакъым. Ауэ щыхъукIи, мы щIыпIэм псэущхьэ щыкуэдщ. Шэджагъуашхэ нэужьым зэуэ я пхъэ къикIыжащ щакIуэхэм: зы
шыкъулътыр абрагъуэрэ зы къурш бжэн бэгъуарэ къаукIащ.
Дунейм зэуэ зыкъигъэщIыIащ. Елдар уафэм дэплъеящ: аддэ жыжьэу, Iуащхьэмахуэ лъэныкъуэмкIэ, зы пшэ Iэрамэ цIыкIу къытрихуэри, псынщIэу нэхъ ини нэхъ гъунэгъуи къэхъуу хуежьащ.
– Къеджэж щIалэхэм, – жриIащ Елдар нэхъ гъунэгъуу щытым. – Дунейр къызэIыхьэнущ, дежьэжмэ нэхъыфIщ.
Астемыри, уафэм дэплъейри, Елдар жиIамкIэ зэрыарэзым и щыхьэту, и щхьэр ищIащ. ЩакIуэхэр еужьэрэкIыу къехыжащ. Ахэр пщыIэм къыщыIухьэжам, пщыIэхъумэм и мафIэшхуэр Алыхьым къузэритынт, и ерыскъырти – зи гъусэр ирапхыу яшхым хуэдэт. АрщхьэкIэ Инал зи пашэ гупыр къэсыжыртэкъым. Мыдрейхэри, хуабжьу къэмэжэлIа щхьэкIэ, къэт гупыр къэмысыжауэ Iэнэм тIысыну кърагъэкIуртэкъым. Борэныр кIуэ пэтми нэхъ къызэщIэтаджэрт. Жьым и фий макъым
тхьэкIумэIупсыр иричырт. ЩакIуэхэм иджытэкъым япэу борэн къащытехъуэр къуршым иту, ауэ мыпхуэдэ жьапщэшхуэ ялъэгъуауэ ящIэжыртэкъым. ЩакIуэхэр аргуэру бгъуэнщIагъым Iэпхъуэжын хуей хъуащ. Пщэдджыжьым зэрагъэпэщыжа пщыIэм трабгъэжа
мэкъур жьым трихыпэ щыхъум, Елдар унафэ ищIащ псынщIэу мэкъур бгъуэнщIагъым яхьыну.
– ДгъуэтыжIамэ! – гушыIащ Бот. – Е жьым къытхутехыжмэ. 46
хуэму. Прозэ
Жьым уэсыр зэрихьэрт, уимыгъаплъэу уи нэм Iуву къыщIиудэу. Инал и гупыр къэгувэ щыхъум, щакIуэхэм гузавэ къащтащ. Елдаррэ Астемыррэт темыпыIэжыххэр. Ар щилъагъум, Бот жиIащ:
– Я лъыхъуакIуэ девгъажьэ, Елдар.
Елдар зыри жиIэртэкъым. Щыст щыму, хэгупсысыхьауэ. Бот,
жиIар я нэхъыжьым зэхимыхауэ къыщыхъури, аргуэру къэпсэлъащ:
– Я лъыхъуакIуэ дыкIуэн, Елдар?
– Дэнэ уздэкIуэнур, шынэхъыщIэ? Ахэр лIы гупышхуэ мэхъу, борэныр къатехьэлъамэ, зы увыIэпIэ ящIауэ аращ! – къэпсэлъащ Елдар.
– Алыхьым жиIэмэ, аращ сэри си гугъэр, – арэзы хъуащ Астемыри.
Жэщыр хэкIуэтауэщ щакIуэхэр шхэну щытIысар, ауэ ерыскъым хагъэщIа щымыIэу, тэджыжахэщ. Псоми, я гур ягъэфI щхьэкIэ, зы гузэвэгъуэ гуэр къызэрыхъуар я псэм ищIэ хуэдэт.
– Фыжей псори, пщэдджыжь кIыфIзэхэту дыкъэтэджынщи, я лъыхъуакIуэ дежьэнщ, – жиIащ Елдар.
– Фэ фыжей, Елдар, дэ иджыри тIэкIу дыщысыжынщ. Хэт ищIэрэ, къэкIуэжынкIи хъунщ мыхэр, - жиIащ Бот.
АрщхьэкIэ а жэщым Инал и гупым щыщу зыри къэкIуэжакъым.
Нэхущым деж борэныр куэдкIэ нэхъ зэтесабыращ, ауэ языныкъуэ щIыпIэхэм уэсыр апхуэдизкIэ щызэтритхъуати, упхыкIыфыну Iэмал зимыIэт. КъэмыкIуэжахэм я лъыхъуакIуэ ежьэну къэтэджа гупыр ящIэнур ямыщIэу зэхэту, бгъуэнщIагъым лIитI къыIухьащ. Ар Мэштайрэ Инал пэмыжыжьащэу псэу, сыт щыгъуи езым щакIуэ здишэ хабзэ щIалэмрэт. Абыхэм гупым къыжраIащ гузэвэгъуэшхуэ къызэрыхъуар, Инал бгым щыхуу зэриукIар.
– Сэ къуажэм сыкIуэжынщи, кIапсэшхуэ зыщыплI къэсхьынщ, цIыхуи къэсшэнщ, – жиIащ нэщхъей дыдэу Мэштай. – Ди закъуэу дыпэмылъэщынкIэ сошынэ, хуабжьу къуэ куущ зыдэхуар.
– Дауэ зэрыхъуар? – щIэупщIащ Елдаррэ Астемыррэ зыжьэу, Мэштай зэрыIукIыу.
– Сэ слъэгъуакъым. Зылъэгъуахэм зэрыжаIэжымкIэ, екIуэкIыпIэ зэв гуэрым екIуэкIрэ пэт. Е цIэнтхъуа, е уэсыр ежьа?.. СщIэркъым. Зылъэгъуахэри пэгъунэгъущакъым.
– Ар къызэрыхъунур и псэм ищIэ хуэдэт тхьэмыщкIэжь мыгъуэм, и нэщхъыр щIызэхэлъари, гукъыдэж лъэпкъ щIимыIэжари. – хэгупсысыхьауэ жиIащ Астемыр.
– Аращ, – хьэлъэу и щхьэр игъэсысащ Елдари.
Гупыр щыму зыкъомрэ зэхэта нэужь, Елдар щIалэм зыхуигъэзащ:
– НакIуэ, шынэхъыщIэ, дышэ.
Мэштай, кIапсэшхуэ зыкъоми яIыгъыу, балъкъэр гупышхуэ щIыгъуу къэсыжащ шэджагъуэхуегъэзэкIым деж, шыд зытхухи къыздахури.
А махуэм и пщыхьэщхьэрщ Инал къуэм къыщыдахыжыфар.

Думэсарэ къытепсыха насыпыншагъэшхуэм зэщIиIулIат, щIымахуэ уаем хиубыда къуалэбзууэ. Мы дунеишхуэм теттэкьым зыхуеижи къыфIэIуэхужи. Абы гъащIэм хуиIа лъагъуныгъэ инри щэщэжат. Иджы ар, зылъагъухэм я гур къутэрэ яфIэпсэкIуэду, къытенат дунейм мылIэ-мыпсэууэ. Ар языныкъуэхэм дежи Алыхьым елъэIурт псэхэхыр 47 48
Прозэ
къыхуигъэкIуэну. АрщхьэкIэ, и щIалэ цIыкIу закъуэм щыIуплъэкIэ, Тхьэшхуэм зэрелъэIуам хущIегъуэжауэ, къыхэскIыкIырт, Алыхь лъапIэм игу къызэмыбгъащэрэт, жыхуиIэу.
Инал дунейм зэрехыжрэ мазитIым нэблэгъа пэтми, щIалэ
цIыкIумрэ езымрэ я закъуэу зы жэщи къагъанэртэкъым хьэблэ фызым. Псом хуэмыдэу Дисэ нанэрэ Радымхъанрэ хуабжьу къахуэсакъырт. Иужьрей махуэхэм Гуащэпси нэхъ къыщIыхьэрей хъуат Думэсарэ деж. Ар – Дисэрэ Радымхъанрэ ешауэ фэ яриплъат е, ГъуэгулI быдз зэрыригъэфам щхьэкIэ, и къалэну къилъытэжат? – жэщгъуэлъу къанэурэ зэанэзэкъуэм ябгъэдэст. Хэт къэмыкIуами, псоми Думэсарэ яфIэгуэныхьт.
Ар яфIэпсэкIуэд хъум къыщымынэу, хьэблэ фызыр етIысэхыртэкъым, абы зыщIагъэкъуэн, и гуауэр нэхъ щагъэпсынщIэн папщIэ: щхьэж зэрылъэкIкIэ едэхащIэрт, щапхъэ куэд къыхуахьырт абы нэхърэ нэхъ насыпыншэу ялъытэхэм теухуауэ. Гужьеин хуэмейуэ, и Iуэхур Алыхьым бгъэдилъхьэмэ нэхъыфIу зэрыщытыр жраIэ зэпытт. АрщхьэкIэ абыхэм зыри къыщимыкIым, Дисэ нанэ нысащIэм егиеу щIидзащ:
– А сымыгъуэзэрабг, зыр лIэ щхьэкIэ, адрейм зилIэжрэ-тIэ! Дэнэ пхьа пхэлъа лIыгъэшхуэр? ЛIым я нэхъ дакъэм упэсщIырти! Мы уафэмрэ мы щIылъэмрэ зэлъэмыIэсу зэтезыIыгъэ Азалыхь, си гъащIэ псокIэ си фIэщ мыхъунт апхуэдизу удзыхэну! Ар хъурэ, сымыгъуэ!..
Думэсарэ, сыт хуэдизу мыхьэлъами, фIы дыдэу къыгурыIуэрт Дисэ къыжриIэхэр зэрыпэжыр, арщхьэкIэ и къару щIэкIамрэ игу зэбгрыжамрэ хузэщIэкъуэжыртэкъым, сыт имыщIами, пэлъэщыжыртэкъым моуэ зы мэскъал нэхъ мыхъуми къару тIэкIу зыхилъхьэжыну.
– Сымыгъуэзэрабгт жыIэ, ар дауэ Iуэху хъун, на-а гущэ! Уэ мо щIалэ цIыкIур къэбгъэхъун хуейкъэ? Уэращ ар зыщыгугъыр. Уэ апхуэдэу укъилъагъухукIэ, езы цIыкIури нэхъ Iей зэрыхъур, сабий
джэгухэми яхэмыхьэжу унэм къызэрыщIэнэжар плъагъуркъэ? Абы щхьэ уемыгупсысрэ, нэгъуэщI мыхъуми? Моуэ уибг щIэкъузи, лIыгъэ тIэкIу зыхэлъхьэ, узэрыпсэун, сабийр зэрупIыжын Iуэху зехуэ! – фызыжьым, жиIэр езым и гум хыхьэжырти, и псалъэхэр сыт щыгъуи нэпс уэркIэ иухыжырт.
– Си анэшхуэ тхьэмыщкIэм жиIэрей дыдэу щытащ, – и ахърэтыр Алыхьым нэху ищI абы, – цIыхум и гъащIэри и насыпри езым и IэмыщIэ илъыжу. Гуауэр къытекIуэрэ и гур хьэжэпхъажэ хъумэ, нэхъри а и гуауэм ипIытIу. Ауэ, къару зыхилъхьэрэ а гуауэм пэщIэувэмэ, куэдкIэ нэхъ тынш къыщыхъуу, нэхъ гъэвыгъуафIэу игъэву, – Дисэ дежьууэ, Радымхъани псалъэмакъым къыхыхьэрт.
– Азалыхь, пэж дыдэу жиIэтэмэ! – даIыгъырт мыдэкIэ зэхэс цIыхубзхэми.
АрщхьэкIэ Думэсарэ нэхъыфI къэхъуртэкъым, уеблэмэ кIуэ пэтми нэхъ хьэлъэ хъу зэпытт, и сурэтми итыжтэкъым. Ар Дисэ щилъагъум, Хьэбалэ, Гуащэпс и щхьэгъусэм, елъэIури шыгукIэ хамэ къуажэ зригъэшащ, икIи абы дэс фыз Iэзэр Думэсарэ иригъэплъыну къишащ. Iэзэр, хьэблэ цIыхубзхэр зэрыщымыгугъауэ, цIыху телъыджэу къыщIэкIащ. Ар Думэсарэ хуэплъащ, дыуэ хуитхащ. Абыхэм нэмыщIу, удз хущхъуэ гуэрхэри къритащ.
Iэзэр цIыхубз хэкIуэтат, езы Дисэ къызэрыкIэрыху щIагъуэ щымыIэу. Ар нэкIу угъурлыфэт, нэщхъыфIэт, уэ IукIи сэ сыгъэув Прозэ
жумыIэну, жьакIуэт, и псалъэхэр псэм дыхьэрэ гум едэхащIэу. ЗэрыIуплъэххэу, Думэсари игу ирихьащ Iэзэр.
– Уэ, си шыпхъу цIыкIу, къоузышхуэ щыIэкъым, уи гуауэр уи гум ирибгъэжэIуауэ аращ. Ар хъунукъым. Ар быдэу зыгурыгъаIуэ. ИкъукIэ гуэныхьышхуэщ а дунейм ехыжам дежкIи уи дежкIи апхуэдизу гуауэм зыдебгъэшэхыну. Апхуэдизу лIам укIэлъыпыхьэмэ, укIэлъыгъмэ, а дунейм ехыжари арэзы къыпхуэхъунукъым. Сэ къызэрызжаIамкIэ, уи щхьэгъусэ тхьэмыщкIэр дунейм зэрехыжрэ мазитIым нэсащ. ТIэ, дапщэрэ хуэбгъэуа абы уэ жьэрымэ? Абы и псэр уэ къыпщогугъ. Зы пщыхьэщхьэ закъуи дэмыкIыу ар уэ къыппоплъэ жьэрымэ хуэбгъэуну.
Iэзэм жиIэхэм гъунэгъу фызхэр едаIуэрт, я жьэр Iурыхуарэ зэзэмызи «Алыхь, пэж дыдэмэ!» – жаIэу дежьууэ.
– Си адэ тхьэмыщкIэр ефэндышхуэу, къыщинэмыщIауэ, удзкIэ хуабжьу Iэзэу щытащ. Псапэу ди Тхьэшхуэм къритыж абы цIыхум яхуищIар; куэдым сэбэпышхуэ яхуэхъуащ, я узыр ящхьэщихащ. ТхьэмыщкIэ мыгъуэм хуабжьу и нэ къыхуикIырт щIалэ цIыкIу иIэну, ауэ Алыхьым къритакъым, къыщримытым, сэ сигъэсащ удзкIэ сыIэзэу. СыщыцIыкIум къуршым сыздишэурэ сигъэцIыхуауэ щытащ удз хущхъуэхэр. Иджыри, си ныбжьми семыплъу, Iэмал зэрызгъуэткIэ, зэхузохьэс гъэмахуэхэм, бжьыхьэхэм деж. Зэхузохьэсри, зи узыншагъэм къыхигъэзыхьхэм яхузогуэш. Мыр хуэвгъавэ, упщIыIужа нэужь къабзэу взыжи, махуэ къэс стэкан ныкъуэ зырызурэ щэ ефэгъуэ евгъафэ, – жиIэри Iэзэм и къэпым удз зэмылIэужьыгъуэ Iэрамэшхуэ кърихар унэкум ит Iэнэ хъурейм трилъхьащ.
Дисэ, дуней гуфIэгъуэр иIэрэ хъуэхъуу щыIэм я нэхъыфIыр Iэзэм хуиIэту, фызыжьым фIыщIэшхуэ хуищIырт.
– Дэ, си псэм хуэдэхэ, ди лIахэм дыкъалъагъу. Ахэр жэщи махуи къыткIэлъоплъ. КъыткIэлъоплъ жэнэтым щыIэхэри жыхьэнмэм кIуахэри. Зы лъэбакъуэ закъуи тчыркъым дэ абыхэм ямыщIэу,
ямылъагъуу. Дунейм цIыху хуэдэу дытемытыфмэ, мыхъумыщIагъэ длэжьмэ, абыхэм я щхьэр мащэ блыным ираудэкI. Аращ, дызыщIэгупсысыжу, дымыщIапхъэ дымыщIэу дунейм дыщIытетын хуейри. Абы щыгъуэщ ди напэр къабзэу ди лIахэм я пащхьэ дыщихьэжынури!
Апхуэдэ куэдым щIигъэдэIуащ щысхэр Iэзэм. Ауэ, сыт жимыIами, псори зыхуэгъэзар зыт: Думэсарэ зыщIигъэгупсысыжу, тобэ къригъэхьыжу, апхуэдизу щхьэлажьэ зэрызищIыжар щхьэщихынырт. Ар щысхэми тэмэму къагурыIуати, фIыщIэ хуащIырт, узыншэну, и IэщIагъэм и хъер дяпэкIи цIыхухэм куэдрэ екIыну ехъуэхъурт.
Iэзэр Хьэбалэ ишэжащ. Ар пщIантIэм щыдэкIыжым Дисэ къигъэгугъащ, зыгуэр хуагъэкIуэфмэ, зы мазэ хуэдэ дэкIмэ, зэ къыкIэлъигъэзэну.
– -а, тобэ, тобэ, сыту Iэзэ хьэлэмэтыщэ, Дисэ! Iэзэ жаIэ щхьэкIэ жаIэуи яIуатэуи зэхэсхакъым апхуэдэ Iэзэ! – гуфIэрт Радымхъан. – Сэ Iэзэ куэд си фIэщ хъуркъым, ауэ, Азалыхь, мы фызыжьыр нэсри къэсыжауэ IэзэкIэ!
– И псэлъэкIэ къудейр-щэ! Азалыхь, Думэсарэ, хэбдзыну зы псалъэ хэлъу къысхуэмыгъуэта сэ абы жиIахэм! – жиIэри Гуащэпси фIэфIыпсу псалъэмакъым къыхыхьащ.
Дисэ шыуан цIыкIур къабзэу итхьэщIри хьэкум тригъэуващ,
Думэсарэ удз хущхъуэхэр хуигъэвэну. Ауэ зы дакъикъи щIамыгъачэу Iэзэм и гугъу ящIырт. 49 50
Прозэ
Думэсарэ абыхэм жаIэр зэрызэхих щыIэтэкъым. Сыт хуэдизу и щхьэр и мыжагъуэми, абы и гущIэлъапсэм итIысхьат Iэзэм жиIахэр, ахэрт зэгупсысри: «ИкъукIэ гуэныхьышхуэщ дунейм ехыжам апхуэдизу укIэлъыпыхьэну. Абы и псэр уэ къыпщогугъ. Нобэр къыздэсым уэ абы зы жьэрымэ тепщэч хуэбгъэуакъым. Апхуэдизу укIэлъыгъмэ, а дунейм ехыжари арэзы къыпхуэхъунукъым. Зы пщыхьэщхьэ закъуи дэмыкIыу ар къыппоплъэ жьэрымэ хуэбгъэуну». КIапэ-кIапэурэ Iэзэм и псалъэхэр абы и щхьэм къихьэжырт. АтIэми, и щхьэм итIысхьэпауэ имыкIыжхэр «Ди лIахэм дыкъалъагъу. мыхъумыщIагъэ длэжьмэ, абыхэм я щхьэр мащэ блыным ираудэкI», жыхуиIэхэрт. Ар хэлът, мащIэу и нэпсыр къыфIыщIэжрэ пэшым щIэсхэм псалъэмакъыншэу якIэлъыплъу, Iэзэм жиIахэр зэригъэзахуэу.
«Ярэби-тIэ, сымыщIэжурэ диным сикIа мыгъуэу пIэрэ? Къызэбгъауэ пIэрэ ди щхьэщыгу итым и гур? Къэсхьауэ пIэрэ Алыхьым и губгъэн? Езы Инал тхьэмыщкIэм и псэр апхуэдизрэ зыпэзгъэплъа? Нобэр къыздэсым зы жьэрымэ тепщэч хуэзгъэуакъым. Пэжщ, Диси, Радымхъани, адрей хьэблэ фызхэми ягъэуащ жьэрымэ чэзууэ, махуэ плIыщIыр кIуэхукIэ, ауэ ар зыпэплъар сэращ, къысщыгугъащ сэ хуэзгъэуну. ТIэ, адрейхэм ягъэуар и псэм лъымыса мыгъуэу пIэрэ? НэгъуэщI хуэзыгъэун иIэххэкъым. Мес, Инал тхьэмыщкIэр щIалъхьэу зэрыдэкIыжрэ, и шынэхъыжьри, и нысэри бжэр Iуахыу къыщIыхьакъым.»
Хуэмурэ Думэсарэ и гупсысэхэр и пщыкъуэмрэ и нысэгъумрэ я дежкIэ кIуащ. «ЛIы укIа яку щыдэмылъкIэ, сыту дыгъужьыгур якIуэцIылъ-тIэ абыхэм». Езы Думэсарэ зыри жрамыIэ щхьэкIэ, Исмелрэ Фаризэтрэ я Iуэхур хьэблэ псом ауану дэлът. Къыдыхьэным и пIэкIэ, Фаризэт псалъэ гуауэ, псалъэ фIей куэд къызыпхигъэIукIырт. Ахэр зыми Думэсарэ жриIэртэкъым, щысхьхэрти. ЯщIэрт, ахэр зэхихмэ, сымаджэм и узыр тIуащIэ зэрыхъунур. ЖрамыIэми, къыщылъимыхьэкIэ, Думэсарэ къыгурыIуэрт ахэр иджыри къызэребийр. Сыт хуэдэу щымытами, и шынэхъыжьым и гур мо дунейм ехыжа тхьэмыщкIэм нэхъ щабэ зэрыхуэмыхъужар къагурыIуэртэкъым куэдым.
ГъуэгулIи кIуэ пэтми нэхъ зыхищIэрт Исмел и щIалэхэр нэхъ гу щIыIэ къыхуэхъу зэпыту зэрыкIуэр. Псом хуэмыдэу и адэр дунейм зэрехыжрэ абыхэм я зэхущытыкIэр нэхъ щIыIэ хъуауэ къилъытэрти, щIалэ цIыкIур зэи яхыхьэжыртэкъым Исмел и щIалэхэр зыдэджэгу гупым. Зыкъом щIауэ ГъуэгулI и закъуэу жейрт, ауэ и адэр зэрылIэрэ и анэм елъэIуурэ и лъэпагъым игъуалъхьэрт. Думэсари и жагъуэтэкъым ар. И къуэм и лъакъуэхэр быдэу IитIкIэ зрикъузылIауэ щыхэлъым деж и гуауэр нэхъ щхьэщыкIуэту къыфIэщIырт, и узри нэхъ мащIэ хъууэ къилъытэрт.
Зы жэщ гуэрым, Думэсарэ мащIэу хилъэфауэ, и къуэм и гъы макъым къигъэушащ. ГъуэгулI щэхуу гъырт, и анэм зыкъримыгъэщIэну хэту, арщхьэкIэ ар къэзымыщIэну анэхэм ящыщтэкъым Думэсарэ.
– Сыт къэхъуар, си псэ тIэкIу? – къэщтауэ къеупщIащ Думэсарэ, езыми и нэпсыр щэхуу щIилъэщIыкIыурэ.
– ЗырикI, дадэ сигу къэкIауэ аращ.
А жэщым абыхэм я жэщгъуэлъыр Радымхъант. Радымхъан, и къызэщыуи и къэтэджи зыуэ, ГъуэгулI бгъэдыхьэри, и щхьэфэм щабэу Iэ дилъэурэ жиIащ:
– Уэ, ГъуэгулI, лIышхуэ ухъуащ иджы. Ар дауэ, жэщым укъэушыжрэ угъыу? Апхуэдэурэ я анэхэр къагъащтэ хабзэ-тIэ, ыы, си щIалэ
4 Заказ №184 Прозэ
цIыкIу? – гъунэгъу нысащIэм зэрылъэкIкIэ сабийм и гур фIы хуищIырт.
А дакъикъэхэм Думэсарэ и гур Iэджэм жащ: ибзыщI щхьэкIэ, аргуэру уэрамхэм зыгуэрхэр къыщыжраIа мыгъуэу пIэрэ-тIэ? Хьэмэрэ и адэр игу къэкIар пэж? Ауэ абы и гупсысэхэр дэнэ лъэныкъуэкIэ мыжами, и гур фIы къыхуэзыщIын гуэри и щхьэм къихьэртэкъым.
ЩIалэ цIыкIум и анэм пцIы хуиупсат. ГъуэгулI щIэгъар Исмел и къуэ нэхъыщIэ Едыдж нобэ къыжриIарат. Арат щIалэ цIыкIур зэи къэзымыгъэпсэуххэр. Мис ноби ГъуэгулI зыдэджэгу цIыкIухэм яхыхьэри, абы къызыфIимыгъэIуэху-къызыфIимыгъэIуэхуу къриутIыпщащ: «Уи анэри малIэри телъщ. Дэнэ иджы уздэкIуэнур, ар лIэмэ? А унэм ущIэдгъэсын пфIэщIу ара? Гъуэгужьым укъыщагъуэтащи, укъыздикIам укIуэжынщ».
Пэж дыдэу, ГъуэгулI щIалэшхуэ цIыкIу хъуат. Абы къыгурыIуэрт и псэм еджэу телъ и анэ сымаджэм ахэр жепIэж зэрымыхъунур. ЖримыIэжа щхьэкIэ, и гуауэр хуэмыгъэпщкIуу, жэщыбг хъухукIэ зыхуигъэшэча нэужь, къыфIыщиудауэ арат. ГъуэгулI тIэкIу зэтосабырэжри, мурад ещI дяпэкIэ Едыдж здэщыIэ лъэныкъуэмкIэ зэи джэгуакIуэ мыкIуэжыну.
Iэзэр къеплъри, зы тхьэмахуэ хуэдэ дэкIауэ, Думэсарэ зыкъигъазэу хуежьащ. Хуэм-хуэмурэ тIэкIуи къэтэджу щIидзащ. Хьэблэ псом дуней гуфIэгъуэр яIэт. Ауэ хэт нэхъри абы щыгуфIыкIырт Дисэрэ ГъуэгулIрэ. И анэр къэтэджу, тIэкIуи хуэпщафIэу щыхъужым, щIалэ цIыкIум и гур нэхъ къызэрыгъуэтыжащ, и нэгум гуфIэгъуэ гуэрхэри къыщIыхьэжащ. Сыт хуэдэ мурад имыщIами, сабийр сабийщ, и анэр къэтэджыжа нэужь, ГъуэгулI цIыкIу джэгуми нэхъ яхыхьэу щIидзэжащ.
Хьэблэм нэхъыбэу дэсыр щIалэ цIыкIут. Арат Дахэлинэ, – абырэ ГъуэгулIрэ я быдзышэ зэIулът, – щIалэ цIыкIухэм нэхъ щIахэтри. КъищынэмыщIауэ, ахэр псори зэрагъэхьышхуэ щымыIэу зэныбжьхэт. Иужьрей зэманым Дахэлинэ ГъуэгулI нэхъыбэрэ джэгуэгъу ищIырт, тIури щыгъуазэт я быдзышэ зэрызэIулъым. Абы мызэ-мытIэу щIагъэдэIуат ахэр я адэ-анэхэм. «ФIыуэ фызэрылъагъу, фэ фызэдэлъхузэшыпхъущ», – къыжраIэрт зэпымычу. А псалъэмакъыр нэхъыбэу щекIуэкIыр Гуащэпсхэ я унэрт. Зэныбжь щхьэкIэ, ГъуэгулI, и
илъэс бжыгъэм хуумыгъэфэщэну, нэхъ пIащэт. Дахэлинэ зыужьыгъуейуэ зиужьырт, ауэ ар и анэм зыкIи къыфIэIуэхутэкъым. Зэгуэр Хьэбалэ гушыIэу къыжьэдэцIэфтат:
– Къытхурикъуащ мы ди хъыджэбз цIыкIу закъуэр, Мэлычыпхъу ещхьу, хэмыхъуэу къэнэну си гугъэщ мыр!
– Къэнэнукъым, умыгузавэ. Ар си дежкIэ къэкIуэжауэ аращ, сэри сыщытащ апхуэдэу сыхэхъуэгъуейуэ.
IэмащIэлъэмащIэ цIыкIу щхьэкIэ, Дахэлини псынщIэт, губзыгъэкIейт, щIалэ цIыкIу хьэлти, къимыкIуэту езым нэхърэ куэдкIэ нэхъ инхэми езэуэнут. БзаджагъэкIи зыри къылъэщIыхьэртэкъым. Абы къыщымышынэу хьэблэ псом зы щIалэжь цIыкIуи дэстэкъым.
Пщыхьэщхьэ гуэрым цIыкIухэр гъуэрыгъуапщкIуэ джэгуу бжьэпэм здытетым, щIалэ цIыкIуитI зэзэуащ, зы мыхьэнэншэ зэпаубыдри. Къуаншэр нэхъ инырт. Дахэлинэ абы бгъэдыхьэри еупщIащ:
– Сыт уэ нэхърэ нэхъ цIыкIум ущIезауэр?
– Сыхуитщи! – пагэу, хъыджэбз цIыкIур тIэкIуи ауан къищIу, жэуап къитащ абы. 51 52
Прозэ
– Ухуитмэ, мэ-тIэ! – хъыджэбз цIыкIур еуэри, мо щIалэшхуэр тIэрабгъуу къриудащ.
– Уарэ! Хъуащ мис ар!
– Хъыджэбзыжь цIыкIум укъриудауэ хуэбгъэгъуну?
ЩIалэ цIыкIухэр къежауэ ауан ящIырт ар.
– Хэт къысхуэзымыгъэгъунур? КъакIуэ, узэуэнумэ, сэ сыхьэзырщ! – жиIэу Дахэлинэ щыкIуатэм, адрейр къыщылъэтри щIэпхъуэжащ. Абы иужькIэ щIалэ цIыкIухэр Дахэлинэ нэхъри къыщышынащ. ГъуэгулI, гуфIэрэ хуабжьу зигъэпагэу, къэхъуа псоми кIэлъыплъырт. ЗыгуэркIэ а щIалэжь цIыкIум зыкъритIамэ, ар хьэзырыпсу щытт, жэуэ и шыпхъум къыщхьэщыжыну. Езы ГъуэгулI дыдэм ищIэжыртэкъым а дакъикъэхэм абы апхуэдэ лIыгъэ къыздрихари. Дахэлини гу лъитат и дэлъхур къыдэщIыну зэрыхьэзырми, нэхъри зигъэхъурт.
Исмел и быным ГъуэгулI я къуэшу къамыбжми, Хьэбалэрэ Гуащэпсрэ ар къызэрамыгъэхамэр, я хъыджэбз цIыкIум и дэлъхуу къызэралъытэр Думэсарэ и напщIэ телъ зэпытт. Абы ищIыIужым абыхэм зэтIолъхуэныкъуэу щIалэ цIыкIуитIи яIэт. Ахэр иджыпсту гущэм хэлъми, «къыдэкIуэтеймэ, си къуэ закъуэр абыхэми къуэшу ябжынущ», – жиIэу иригуфIэрт Думэсарэ.
Нэхъапэхэм, Инал щыпсэум, Думэсарэ и къуэм теухуауэ апхуэдэ гузэвэгъуэхэм хэттэкъым. Ауэ, и щхьэгъусэр IэщIэкIа нэужь, ГъуэгулI и къэкIуэнум хуабжьу иригузавэ хъуат, дэтхэнэ анэми хуэдэу. Думэсарэ и гурыгъухэр фIыуэ ящIэрти, Хьэбалэрэ Гуащэпсрэ ГъуэгулI хуабжьу къыхуэгумащIэхэт, я хъыджэбз закъуэм прамыдзыхыу ягъафIэрт. Ахэр хуейт Думэсарэ и гуныкъуэгъуэхэр, зымащIэкIэ нэхъ мыхъуми, дагъэпсынщIэну.
Инал дунейм ехыжа нэужь, Исмел къуэлъ псори зэуэ сэтей къэхъуащ. Исмел сыт щыгъуи ибзыщIырт зэкъуэшитIым яку дэлъхэр:
зэрызэлъимыхьэри, и шынэхъыщIэм и къуэ ГъуэгулI абы зэримылъхукъуэри. Дэтхэнэр жыпIэн? Уеблэмэ и унагъуэм хьэблэм хуаIэ лъагъуныгъэм, зэгъунэгъу зэхущытыкIэ хьэлэмэтым Исмел псалъэмакъ къригъэкIащ. А псалъэмакъыр къыщригъэжьари Хьэбалэрэ Гуащэпсрэ я дежт.
Махуэ гуэрым Хьэбалэ мэкъуауэ дэкIыу Исмел хуэзащ. Гурыщхъуэ гуэрхэр ищIми, зэкъуэшитIым яку илъа псалъэмакъым дахэ-дахэу щымыгъуазэ Хьэбалэ, Исмел и гуапэ ищIын, тIэкIуи зыдигъэIэпыкъун мурад иIэу, жриIащ:
– Ярэби, Исмел, тхьэмахуэ махуэм лIы зыщыплI щIыхьэху сщIыуэ мы гъэм Инал мыгъуэм и бынунэм мэкъу тIэкIу сахуеуэн си мурадщи, щIалэ нэхъыжь цIыкIур нэбгъэкIуамэ, нэгъуэщI мыхъуми, лъэпсылъэр къытхурихьэкIынт.
ЗыпхрилыгъукIыу Хьэбалэ еплъри, Исмел дыджу жиIащ:
– Хэт уэ къолъэIуар Инал и унагъуэм мэкъу уахуеуэну? Уи щхьэм ухуеуэжыфащэрэт уэ мэкъу, нэгъуэщIхэм уахуемыуауэ!
Апхуэдэ жэуапым пэмыплъа, уеблэмэ апхуэдэ дыджагъ Исмел дилъагъуну зи пщIыхьэпIэ къыхэмыхуа лIыр, жиIэнур имыщIэу, къыкъ хъуащ.
– А зиунагъуэрэ, ара, – къригъэжьащ Хьэбалэ, зызэман зэ и гур къызэрыгъуэтыжри, – щIымахуэм яшхын мэкъумылэ ямыIэмэ, унагъуэм я Iэщ тIэкIур яфIызэтелIэнкъэ?! Мы жыпIэр. Прозэ
– ЗэтрырелIэ зэтелIэмэ, куэду фIыщ! – Iэпиудащ Хьэбалэ и псалъэхэр Исмел гуэрым. – СыткIэ уи Iуэху хэлъ уэ абы?
Хьэбалэ и Iупэхэр пIэжьажьэ мыхъумэ, зы псалъи пидзыжыфакъым. Ар щилъагъум, Исмел и псалъэм пищащ:
– А, сигу къэкIыжыртэкъыми, пэжу, абы япI а зинэкIэ къалъхуа щIалэжь цIыкIур уэ уи хамэкъым. Сэ зэрызэхэсхамкIэ, ар уи щхьэгъусэм и быдзышэ ефащ. Хъунущ мэкъу уахуеуэми, нэгъуэщI зыгуэрхэр яхуэпщIэми.
Ар жиIэри, Исмел кIэбгъу зищIыжащ. Хьэбалэ и жьэр Iурыхуауэ щытт, зэхихар гущIыхьэ щыхъуарэ Исмел и Iуэхур зыIутыр къыгурымыIуауэ. Махуэ псом гуауэу игу илъащ абы къыжриIахэр, зэми иринэщхъейуэ, зэми иризэгуэпу. Хьэбалэ Iуэхур зытетыр къыщищIар пщыхьэщхьэрщ: мэкъуауэ къикIыжу пщэдджыжьым екIуэкIа псалъэмакъыр и щхьэгъусэм хуиIуэтэжа нэужькIэщ.
– Алыхь, лIы, укIуэри хьэдзыгъуанэм къуацэкIэ ухэуамэ! – и щхьэгъусэм къыжриIахэр и жагъуэ зэрыхъуар и фэм къиIуатэу, жиIащ Гуащэпс.
– Ар сыт щхьэкIэ, зиунагъуэрэ?
– Зи щхьэкIэр пщIэркъэ, сымыгъуэ? Мы жылэм удэмыси ущымыпсэуи хуэдэщ уэ! А щIалэ цIыкIур япIыну къызэрахь лъандэрэ зэлъихьэжыркъым а унагъуитIыр. ЗэкIэлъымыкIуэуи, Инал тхьэмыщкIэр дунейм ехыжащ. Ей, а Фаризэти. а Фаризэт!.. Аращ псори зи кIэм къикIар!
– Сыт Фаризэт и лажьэр, цIыхубз хъарзынэ хуэдэщ.
Гуащэпс гъэщIэгъуэн гуэру и щхьэгъусэм еплъащ:
– Уа, цIыхухъу, уи фIэщу жыпIэу ара ахэр, хьэмэрэ мы къекIуэкIхэм зыри хыумыщIыкIыр пэж?
– Нэхъ пасэу псалъэмакъ гуэрхэр си тхьэкIумэ къицырхъат, ауэ.
– «Псалъэмакь гуэрхэр си тхьэкIумэ къицырхъат», – зыпищIыжащ Гуащэпс и щхьэгъусэм. – Думэсарэ тхьэмыщкIэр малIэ-мэхъуж жытIэу щыхэлъам лъапэ къишиякъым а зи гугъу пщIым. Дапщэрэ бжесIа Исмел и щIалэ цIыкIухэм, хьэблэ щIалэ цIыкIухэр зэхэту, ГъуэгулI «Уэ удыдейкъым, гъуэгум утелъу укъагъуэтащ», жаIэу къызэрырахъуэныр?
– А зиунагъуэрэ, ар сыт щIа, зэкIужа сфIэщIащ. Апхуэдэ дыдэу я Iуэхур куууэ си пщIыхьэпIи къыхэхуакъым!
– Алыхь, къыхэмыхуами, арамэ-тIэ! Исмел апхуэдэ дыдэуи зэкIуэкIыну къыщIэкIынтэкъым, зэтрихуащ а цIыхубз хъарзынэу жыхуэпIэм.
Хьэбалэ, и щхьэр хьэлъэу игъэкIэрахъуэурэ, пщэфIапIэм щIэт пасэрей пхъэ гъуэлъыпIэшхуэм и кIапэм пытIысхьащ. Ар щыст, и щхьэр IитIкIэ фIиубыдыкIыжарэ хуабжьу хэплъэу. «Пэж дыдэу, – мы жылэми мы хьэблэми сыдэмысми ярейщ сэ!» – жиIащ абы, и адэр къызэрыщIыхьами гу лъимытэу. Гуащэпс, къэгузавэри, зигъэIэуэлъэуащ. Хьэбалэ къыдэплъеймэ – и адэр къыщхьэщытт, ней-нейуэ къеплъу.
– Къысхуэгъэгъу, ди адэ, зэхэсхакъым укъызэрыщIыхьар.
Къетмырзэ, тIэкIуи губжьауэ и къуэм еплъри, и нысэм жриIащ:
– КIуэ плъэт, нысащIэ, сыту пIэрэ уи гуащэжьым ищIэр?
Гуащэпс, пщэфIапIэм къыщIигъэкIыну и тхьэмадэр зэрыхуейр къыгурыIуэри, зэуэ зыкъыщIригъэхащ.
– Сыт къэхъуар, щIалэ, сыт апхуэдиз гупсысэм ухэзыдзар, уи адэр къыщIыхьами гу лъумытэжу? – щIэупщIащ Къетмырзэ. 53 Прозэ
– Зыри къэхъуакъым, ди адэ. Сыт къэхъун?
– «Къэхъуар сыт?» жысIэри сыноупщIащ сэ!
Хьэбалэ къыгурыIуащ и адэр фIырыфIкIэ зэрыфIэмыкIынур икIи Исмелрэ езымрэ яку илъа псалъэмакъыр жримыIэжу хъуакъым.
Къетмырзэ хьэлъэу щатэри, и Iэ ижьыр ину иридзыхащ:
– Армэ Iуэхукъым, нэгъуэщI зыгуэр къэхъуа, унагъуэм хьэргъэшыргъэ къихъуа сфIэщIри сыгузэват, – лIыжьыр и пащIэкIэ щIэгуфIыкIри, щIэкIыжыну бжэр Iуиха щхьэкIэ, къызэтеувыIэжащ:
– Ахэр Исмел и псалъэкъым, абы жиIам тумыщIыхьу, мурад хъарзынэ пщIащи, мэкъу хуеуэ нысащIэм, псапэщ. Хъарзынэу гукъэкI пщIащ. Ауэ умыгъэгувэ.
Къетмырзэ пщэфIапIэм къыщIэкIыжри, пщIантIэм дыхьэжащ. Абы и гур здэжамрэ Iуэхур къызэрыщIидзамрэ шурэ лъэсрэ я зэхуакут. Арагъэнщ хуабжьу арэзыуэ и пащIэ дахитIым Iэ дилъэурэ пщIантIэм дэкIыу ищхъэрэкIэ щIригъэзыхар.
абыхэм Тхьэмахуэ махуэм щIалитху хуэдиз щIыхьэху ищIри, Хьэбалэ Думэсарэ и Iэщым яшхыну гъэ мэкъур хупригъэупщIащ, имыгъэгуващэуи къыхуишэжри хузэтрилъхьэжащ. Мэкъуауэ щIыхьэхуми, Iэнащтэми, мэкъур къыщришыжми Хьэбалэ здишащ ГъуэгулIи. ЩIыхьэхум хэтахэми езы Хьэбали зэрамыгугъауэ, икъукIэ IэкIуэлъакIуэу къыщIэкIащ щIалэ цIыкIур. Лэжьыгъэ, гугъуехь
щхьэкIэ къикIуэтынутэкъым ар. Мэкъу щеуи, Iэнэ щащти зыкIи къемыхьэлъэкIыу, къехьэлъэкIыпэми, закъримыгъащIэу абы махуэ псом псы къихьащ, лъэпсылъэр къахурихьэкIащ. Уеблэмэ Iэнэ щащтэкIэ, псы къихьын хуэмеймэ, еувалIэурэ хъарзынэу Iэнэ ищтэрт. «Инал тхьэмыщкIэ, къызэрыщIэкIымкIэ, сэ къэслъхуакъым жимыIэу, лIы хуэдэу игъэсащ», егупсысырт Хьэбали адрейхэри. ГъуэгулI и IэбэкIэ къудейми Хьэбалэ хилъагъуэрт и адэм и хьэл. «И псэм ищIэу къыщIэкIынт гъащIэшхуэ зэримыIэр, здыхунэсым тэмэму хуиущиящ», – егупсысащ аргуэру гъунэгъу лIыр. Ахэр и гуапэ хъуауэ, гуфIэрт ар.
Иналрэ Хьэбалэрэ зэгъунэгъухукIэ къуэшым хуэдэу зэбгъэдэсат. Иджы Хьэбалэ мурад быдэ ищIат езыр псэухукIэ къэнахэм и нэIэ ятригъэтыну, зэрылъэкIкIэ защIигъэкъуэну. Ар и боршу ибжырт. Арат мэкъуауэри къызыхэкIар. Иужьрей махуэм, мэкъур къыщрашыжым, Хьэбалэ ГъуэгулI арэфыпсыр иригъэубыдащ, щIалэ цIыкIум и зэфIэкIыр здынэсыр игъэунэхуну. ГъуэгулI арэфыпсыр игъэпкIакъым. Адыгэ псалъэжьым утетмэ, ГъуэгулI лIы хъуат. «Алыхьым и шыкуркIэ, мыбы и щхьэ бадзэ трихужыфынущ», – жиIащ Хьэбалэ игукIэ, икIи унэм къэкIуэжа нэужь, щIалэ цIыкIум дилъэгъуахэр и гуапэу и
щхьэгъусэм жриIэжащ. Абы Гуащэпси щымыгуфIыкIыу къэнакъым. Думэсарэ и мэкъур и пIэ иригъэзэгъауэ, Хьэбалэ езым и мэкъур
къишэжыну пщIантIэм къыщыдэкIым, Гуащэпс псы пэгунитI телъу къыдыхьэжырт. И фызыр хуабжьу зэрызэхэуар щилъагъум, гум
къикIри еупщIащ:
– Сыт, къэхъуаIа, хьэмэрэ?.. – Алыхь, къэхъуну псор къэхъуауэ си гугъэмэ.
Гуащэпс къыхуиIуэтэжащ псы къигъэхъуапIэм деж Фаризэт зэрыщыхуэзари абы къыжриIахэри. Фаризэт Гуащэпс псыхьэ зэрыкIуэм гу щылъитэм, езыми зы пэгун къипхъуатэри, псы къихьын хуэдэ, псынэм 54 Прозэ
зыIуигъэхуащ. Сэлами-чэлами хэмыту, и нэгу къыхуигъазэуи къемыплъу, Фаризэт жиIащ:
– Уэ слIо, нысащIэ, зыри къыбгурымыIуэу ара, хьэмэрэ дауэ уи Iуэхур зэрыщытыр? СлIо а уи щхьэгъусэм си нысэгъуу щытам апхуэдизу зыщIригъэлIалIэу уи гугъэр?
– А сэ сылIэу сызэгъэжамэ нэхъыфIт абы нэхърэ, жыпIэ хьэдэгъуэдахэр сыт, Фаризэт? – псэ хэмытыжым хуэдэу зэщIэдиящ Гуащэпс.
Фаризэт, дыхьэшх нэпцI зищIри, и псалъэхэм къыпищащ:
– Ар жызыIэр сэракъым, си псэм хуэдэ, зэрыжылэу жаIэ, плъэкIмэ, жумыгъэIэ!
АдэкIэ нысащIэм къыпидзынум пэмыплъэу, Фаризэт псы къригъахъуэри кIэбгъу зищIащ. Гуащэпс и мурадащ а псалъэмакъыр и лIым жримыIэжыну, арщхьэкIэ нэгъуэщIхэм ягъэхъыбару зэхихыж нэхърэ, езым къыбгъэдэкIыу зэхихмэ нэхъ фIэтэмэмащ.
– Я сэ си тхьэу сэ сипщ, мы уафэмрэ мы щIылъэмрэ зэлъэмыIэсу зэтезыIыгъэ ди Алыхьышхуэ, сыт мыгъуэу пIэрэ мы зэлIзэфызым мы цIыхубз насыпыншэм къыпахыну зыхуейр? Алыхьри динри ямыщIэжу, апхуэдизу щхьэ хъийм икIа мыгъуэ а тIур? – гъынэнащ Гуащэпс.
Хьэбалэ, зыкъомрэ зыри жимыIэу хэплъэу щыта нэужь, щIэупщIащ:
– Сыт-тIэ жепIар?
– Сыт жесIэн, езыр зыхуейр къызжиIэри, си жьэр схузэщIэмыхыжу сыщыту, екъури ежьэжащ.
– А сэ зи хъыбар зэхэсхам ягъэпсэунукъым Думэсарэ тхьэмыщкIэр. 55
Алыхьышхуэм гущIэгъу къыхуищI!
– Алыхьым псоми къытхуищI, – щIигъуащ Гуащэпси.
Абы къыфIимыгъэкIыу, Хьэбалэ гум итIысхьэжри, губгъуэмкIэ иунэтIащ.
Гуащэпс кIэщIидзамкIэ зэфIигъэкIакъым а махуэм Фаризэт и Iуэхур. Думэсарэ фIыщэу къэзымылъагъу цIыхубз гуэрым зыхуигъазэри, къызыфIимыгъэIуэхуурэ ириIуэкIащ:
– -а, Иналыжь тхьэмыщкIэ мыгъуэ, сэ жысIэм къедаIуэу, уэ
укъишами нэхъыфIти. И лIыр щIилъхьэну хущIэмыхьэ щIыкIэ, джэду гъунэгъурыпщу мо Хьэбалэжьым зыкIэрищIащ си нысэгъуу щыта нэжэсым. Ара мыгъуэщ ди хьэблэм псалъэмакъыу дэлъыжыр!
Абы нэхъ къыфIимыгъэкIыу, къызэрызэтеувыIагъэшхуи щымыIэу ежьэжащ Фаризэт. Абы фIы дыдэу ищIэрт ар зыжриIа цIыхубзым нэхърэ нэхъ бзэ лалэ жылэ кIыхьым зэрыдэмысыр. А зым и мызакъуэу, зэшыпхъухэр псори апхуэдэт. АбыкIэт жылэ кIыхьым ахэр зэрыщыцIэрыIуэри. КъищынэмыщIауэ, Инал къыщишэнум щыгъуэ
жылэм зэрахьэу щытащ абы къишэнур Фаризэт нобэ ар зыжриIа цIыхубзыр арауэ. А хъыбарыр зыгъэIуари езы зэшыпхъухэрат. Фаризэт ищIэрт а цIыхубзым жриIахэр зы сыхьэт нэхъ дэмыкIыу, езыр зыхуей тIэкIуи щIыгъужауэ, къуажэм дэз зэрыхъунур. Апхуэдэ дыдэуи хъуащ: шэджагъуи нэсатэкъым а хъыбарыр Дисэрэ Радымхъанрэ я деж къыщысыжам. Зэхэзыхахэми а псалъэмакъыр зэхуэдэу къащыхъуакъым.
– Хэт, зиунагъуэрэ, апхуэдэ хьэдэгъуэдахэхэр къезыхьэкIыр?
– Азалыхь, зыгуэр щыжаIэм зыгуэр щыщыIэм! НэгъуэщI зыгуэрым щхьэкIэ сыту жамыIэрэ-тIэ?
– Хэт и гугъэнт Думэсарэ апхуэдэу къыщIэкIыну! Прозэ 56
дадэ и пIэкIэ Хьэбалэ фи деж щыпсэуну аращ.
– «Нэдым и щхьэр умытIатэу, хьэ илърэ ху илърэ къэпщIэнукъым», – жиIащ пасэрейм.
– Азалыхь, Думэсарэ нэхърэ зы мастэкIэ мынэхъыфI а Хьэбалэжьри. Сыт, на, ар зищIысыр? Инал тхьэмыщкIэм шынэхъыщIэм хуэдэу илъэгъуащ псэухукIэ. Ара-тIэ шыгъупIастэм къиубыдыжыр?
Псалъэр зэ ежьамэ, зэфIэкIащ, псом хуэмыдэу ар щыпцIым деж. Абы къэгъазэ иIэкъым. Апхуэдэу хъуащ Думэсарэ и Iуэхури. Дисэ, псалъэмакъыр щызэхихым, нэгъуэщI хузэфIэкIынутэкъыми, тIысри гъащ и гу бампIэр игъэтIысыхукIэ, Радымхъан шыуаныжьым хуэдэу зэщIэуфIыцIащ, икIи мурад ищIащ, и Iэпэ къыпекIуэкIыххэмэ, ар Фаризэт хуимыгъэгъуну, псалъэмакъыр къыщежьар, апхуэдэ делагъэ зигу къэкIынур хэтми къыгурыIуати. Ауэ, хьэблэ фызыр зэгурыIуам хуэдэу, а къекIуэкIхэр Думэсарэ щабзыщIырт. АрщхьэкIэ, зым ибзыщIщ, тIум ябзыщIщ, псоми ябзыщIын? Псалъэмакъыр Думэсарэ дежи къэсащ. Къэзыхьари ГъуэгулIщ. ГъуэгулIи ар щызэхихар цIыкIу джэгурщ. Бжьэпэм здытетым, абы зы щIалэжь цIыкIу къеупщIащ щэхуу:
– Фи нанэ лIы зыхигъэхьэжа?
– Сыт абы къикIыр? – щIэупщIащ ГъуэгулI щтэIэщтаблэу.
– Абы къикIыр умыщIэу ара? – дыхьэшхащ адрейри ину, ауан мащIи и псалъэхэм щIэлъу.
– СщIэркъым, – и щхьэр игъэсысащ ГъуэгулI, абы фIы лъэпкъ къызэримыкIыр гукIи псэкIи зыхищIауэ.
– Мо фи гъунэгъу Хьэбалэ къыхыхьэжауэ аращ ягъэхъыбарыр. Фи ГъуэгулI зэуэ зэхэуащ. Ар гъыуэ къэкIуэжри, псори и анэм жриIэжащ. Думэсарэ къиIэта хьэдагъэм хьэблэ фызыр ду-у жиIэу къызэхуишэсащ. Ар щыст, зэкуэфауэрэ пыхьэу, и щхьэгъусэр дунейм щехыжам нэхърэ нэхъ Iейуэ игъеижу.
– Сыт мыгъуэ къэхъуар, си хъыджэбз цIыкIу, мыпхуэдизу уи гур хэзыгъэщIар сыт? – жиIэу Дисэ тIэурэ-щэрэ Думэсарэ еупщIа щхьэкIэ, абы жэуап къитыжыфыртэкъым. Сытми, зызэман зэ Думэсарэ къэпсэлъащ:
– А, Дисэ, сэ сыщIэпсэужын щыIэкъым, зэ лIэгъуэ сщIэлъщи, сылIэрэ сызэгъэжмэ нэхъыфIщ.
Радымхъан гурыщхъуэ ищIри, бжэ къуагъым гъыуэ къуэт ГъуэгулI еупщIащ:
фыгърэ?
– Сыт, си псэ тIэкIу, къэхъуар, уэри уи анэри мыпхуэдизу щхьэ ГъуэгулI псори жиIэжащ. Дисэ гъырт, Думэсарэ бгъэдэтIысхьауэ, ауэ Радымхъан, апхуэдизкIэ къэгубжьати, гъынуи къару иIэжтэкъым.
– Мы псалъэмакъыр ди деж къызэрысрэ махуэ зыщыплI хъуащ, –
жиIащ Гуащэпс, – къэса щхьэкIэ, зэадэзэкъуэм, Думэсарэ яфIэпсэкIуэдщи, жаIэнури ящIэнури ямыщIэу щысу аращ. Апхуэдэ делагъэ дыдэ жаIэуи яIуатэуи зэхэсхакъым иджы фIэкIа! Си тхьэмадэр мызыгъуэгу Iейуэ къэгубжьащи, зы бэлыхь имыщIащэрэт, жызоIэри согузавэ.
– Iимани дини сиIэкъым, сэ ар Фаризэт хуэзгъэгъуу щытмэ! – къыхыхьащ псалъэмакъым Радымхъан. – Сэри, мыбдеж щыс тхьэмыщкIэм зэхихмэ жысIэу, си дзэ шыуэ арат, армыхъумэ махуэ зытIущ мэхъу а псалъэмакъыр зэрызэхэсхрэ. НэгъуэщI схузэфIэмыкIмэ, и щхьэцыр къизмыфыщIыкIмэ, Алыхь сиIэкъым! Зэ щигъэтыж хъуну мы Прозэ
цIыхубз нэжэсым!.. Хьэмэрэ мыр дауэ Iуэху, сымыгъуэзэрабг! – УвыIэжыртэкъым Радымхъан.
– Абы Iиман иIэ мыгъуэкъым, Iиманыншэр шынагъуэщ! – и нэпсыр щIилъэщIыкIыурэ жиIащ Дисэ.
Шэджагъуэ нэужь нэблагъэхукIэ зэхэсащ фызхэр. Думэсарэ яфIэхьэлъэти, Радымхъан абы къыбгъэдэнэри, адрейхэр зэбгрыкIыжащ. Дисэ жиIащ, нэхъ пщыхьэщхьэ хъумэ, зэ къытригъэзэжыну. Гуащэпс и щхьэгъусэ Хьэбалэ дэсу щрихьэлIэжым, Iуэхур зытетыр жриIэжащ. Хьэбали, куэдрэ мыгупсысэу, и адэм деж щIыхьэри ечэнджэщащ. И къуэм жиIар щызэхихым, Къетмырзэ Есэнкъулхэ я лъэпкъым и нэхъыжь дыдэ Аслъэмырзэ деж кIуащ. Къетмырзэ пщIантIэм къыдыхьэу щилъагъум, Аслъэмырзэ къыпежьащ.
– Уэ еблагъэ, Къетмырзэ, еблагъэ, хьэщIэ ихьэгъуэ дыдэу тхьэ пхуэсIуэнщ.
– ФIыкIэ диблагъэ, Аслъэмырзэ. – мащIэу Iэнкун хъуащ хьэщIэр.
Абы нэхърэ Аслъэмырзэ фIыуэ нэхъыжьти, щхьэтеч ищIу зытекIухьа Iуэхур къыхуемыгъэжьэну шэч къытрихьэжауэ арат Къетмырзэ.
– Неблагъэ, уэ Iуэху уимыIэу укъэкIуакъым, – тригъэчыныхьащ бысымым.
– Пэжщ, сиIэщ Iуэху, Iуэхушхуэ! – жиIэри, Къетмырзэ и гур нэхъ къызэрыгъуэтыжауэ гуэщ жьауэмкIэ щиунэтIым, Аслъэмырзэ идакъым.
– УнэмкIэ ныщIыхьэ, а уэ укъыщIэкIуам сэри зыгуэр хызощIыкI. 57
НакIуэ унэмкIэ.
ЛIыжьитIыр куэдрэ щысащ, жылэм дэз хъуа, фызабэм и напэр зыгъэулъий псалъэмакъ мыфэмыцым тепсэлъыхьу. ТIуми зэрылIэжынум хуэдэу ящIэрт ар зэрыпцIри, Думэсарэ цIейнэпейкIэ игъэIуну Фаризэт зэриутIыпщари. ТIуми, я гум щIыхьауэ, я жагъуэ хъуат ар.
– Мыбы хэкIыпIэу иIэр зыщ, Къетмырзэ, – хуэм дыдэу къригъэжьащ Аслъэмырзэ, – зэман дэкIын хуейуэ аращ. Зэман дэкIынщи, зэрыпцIыр ялъагъунщ. Мыдрейуэ, а Iимани дини зимыIэж ди къуэшми абы и щхьэгъусэми сэ быдэу сепсэлъэну укъызогъэгугъэ, дяпэкIэ апхуэдэ псалъэмакъ дунейм къытемыхьэн щхьэкIэ!
– Тхьэр арэзы къыпхухъу, Аслъэмырзэ, пэжщ жыпIэр, ауэ, сэ тхьэ соIуэ, лъэпкъитIми ди напэр трихауэ!
– Трихынкъым, Къетмырзэ, зы щхьэлъащIэ щхьэ куцIыншэ трихын напэкъым дэ диIэр. Делэ къызыхэмыкI щыIэкъым. Делэщ, сыт епщIэн?
– Пэж мыгъуэм, уэлэхьи, пэж дыдэ!
Псалъэмакъыр зэкIэ абдежым щаухащ. Ауэ лIыжьитIми я пщIыхьэпIэ къыхэхуакъым куэд дыдэ дэмыкIыу ар нэхъ иныжу къаIэтыжыну.

Думэсарэ сымаджэ щыхъуам и етIуанэ махуэм абы я деж шыгу къыдыхьащ. Шыгум къикIа лIитIыр цIыхубзхэм яцIыхуртэкъым. Ауэ ахэр зэрыхьэщIэр къищIат Диси, лIитIыр къыщIыхьэнми пэмыплъэу, я гъунэгъу хъыджэбзыр Аслъэмырзэ деж игъэжащ. Аслъэмырзи куэдрэ зыпигъэплъакъым. Ар къэсынми ирамыгъажьэу, езы Дисэрэ Радымхъанрэ щIэкIри лIитIыр хьэщIэщымкIэ щIашащ. ЖраIащ Думэсарэ 58
Прозэ
сымаджэу зэрыхэлъыр, иджыпсту лъэпкъым я нэхъыжьыр кърагъэшэну зэрагъэкIуар. ХьэщIэхэри, жаIэшхуэ щымыIэу, еблэгъащ. ЛIитIыр Есэнкъул Инал фIыуэ илъагъуу щыта и ныбжьэгъухэрт: гъунэгъу къуажэм къикIа Астемыррэ балъкъэр Мэштайрэт. Ахэр зэгурыIуэри къэкIуат Инал тхьэмыщкIэм и унагъуэм и Iуэху зытет зрагъэщIэну, я щIалэ цIыкIу ГъуэгулI къыщIэупщIэну, IэнэщIуи къэкIуатэкъым ахэр, Мэштай гъэгъуауэ зы шыкъулътыр бэлыхь къыздишат, Астемыри псэууэ зы гъэлъэхъу и гупкIэм ист.
ХьэщIэр я закъуэу щамыгъэсын щхьэкIэ, ГъуэгулI абыхэм я деж игъэкIуат Дисэ. ЩIалэ цIыкIу щIыхьар зэуэ къацIыхуакъым Мэштайрэ Астемыррэ.
– Фишхэр щIэстIыкIыну? – еупщIащ хьэщIэхэм ГъуэгулI, щэныфIэ дыдэу, хабзэ хэлъу.
ЛIитIыр зэплъыжащ. Абыхэм ящIэрт Инал и пщIантIэм цIыхухъу балигъ зэрыдэмысыр, ефэ-ешхэу щысынуи мурад яIатэкъым, ауэ Инал и щхьэгъусэр сымаджэу хэлъу къызэрырихьэлIам абыхэм я Iуэхур нэхъ гугъу къищIат зыкъомкIэ. ЯщIэнур ямыщIэу здэщысым, Есэнкъулхэ я нэхъыжьыр хьэщIэщым къыщIыхьащ. ХьэщIэхэр щилъагъум, лIыжьыр тIэкIуи къэуIэбжьащ, тIэкIуи Iэнкун къэхъуащ.
– Мыр сытым фыкъихьа, Астемыр? Мы Мэштай дэнэ къипха? –
гуапэу сэлам абыхэм ярихащ Аслъэмырзэ.
– Сыт уи узыншагъэ, Аслъэмырзэ, сыт фи псэукIэ? – япэу къэпсэлъащ Астемыр. – Тхьэ дыгъэIэ, Инал тхьэмыщкIэр дунейм зэрехыжрэ сыкъокIуэ-сыкъокIуэри сыкъэмыс. Иджы, зымахуэ Балъкъэр сыдэкIуеяуэ, Мэштай сыхуэзати, фIыгъуэр Тхьэм къыхуищIэ, сигу къоуэ, мы ди ныбжьэгъужьым и унагъуэм зэ дибгъэхьэфарэ дащIэбгъэупщIамэ, жиIати, къытеддзэри дыкъэкIуащ. ДыкъэкIуа щхьэкIэ, ди нысэ цIыкIур сымаджэу къыджаIати, ди жагъуэ хъуауэ дыщысу арат.
– Ину берычэт бесын, си хьэщIэ лъапIэхэ, хабзэщ я ныбжьэгъуу щытам и унагъуэми щIэупщIэу. ПщIэ фщIащи, ди Тхьэшхуэм пщIэ къыфхуищI! Ди нысэ цIыкIуми зегъэгукъыдэмыж. Абыи, Алыхьым жиIэмэ, и узыншагъэр зэфIэувэжынщ.
– Тхьэм псынщIэу зэфIигъэувэж! – къыхыхьащ псалъэмакъым Мэштай.
къым я нэхъыжьым.
– Дотэ, хьэщIэхэм яшхэр щIэстIыкIын? – еупщIащ ГъуэгулI лъэп-
– Iэу, ПIытIыкъ, услъагъуртэкъыми, уэри ущIэси, – къыпыгуфIыкIащ Аслъэмырзэ, ГъуэгулI щилъагъум. Аслъэмырзэ сыт щыгъуи и
гуапэ хъурт езым щхьэкIэ щIалэ цIыкIум Дотэ зэрыжиIэр. Апхуэдэут
и адэри къеджэу зэрыщытар, и анэри къызэреджэр.
– ТIэ, сэ сыкIуэнщи шыхэр щIэстIыкIынщ, – жиIэу ГъуэгулI къыщыщIэкIым, Астемыр идакъым.
– Зэ умыпIащIэ, ПIытIыкъ.
Астемыр, мащIэу хэгупсысыхьри, Мэштай зыхуигъэзащ:
– ТIэ, Мэштай, дыкъызыхуэкIуахэр апхуэдэу дыкъыщрихьэлIакIэ, щIэттIыкIынкъым дишхэри. НысащIэм дыщIэупщIэнщи, дежьэжынщ.
– ФыщIэупщIэнщ нысащIэми, ауэ фежьэжынкъым, – идакъым Аслъэмырзэ. – ФыкъыщыкIуакIэ, тIэкIу дыщысынщ. Моуэ си дежкIэ дыкIуэнщи, дызэбгъэдэсынщ. Апхуэдэу фезгъэжьэжынукъым. Елдари къедджэнщи, дызэхэсынщ. Прозэ
– Сыт и узыншагъэ Елдари? Сыт щIауэ сымылъэгъуарэ!.. Инал тхьэмыщкIэр зэрыщымыIэжрэ си адыгэ ныбжьэгъухэри нэкIуэжыркъым щакIуэ, – къэпсэлъащ Мэштай. – Си щхьэкIэ си гуапэ дыдэ хъунт, мыбы дыкъыщыкIуакIэ, Елдари слъэгъуамэ.
– Дэгъуэщ, Мэштай, – арэзы хъуащ Астемыри.
– ТIэ, ПIытIыкъ, уэ кIуэи, Елдар ди дежкIэ нэкIуэну жеIэ, дэ дыкIуэжынщ, – жиIэу Аслъэмырзэ щIалэ цIыкIум зыщыхуигъазэм, Астемыр ней-нейуэ ГъуэгулI еплъащ:
– Уа, Аслъэмырзэ, емыкIу сыкъыумыщI, мы щIалэ цIыкIур Инал и щIалэ закъуэр армырауэ пIэрэ? Аращ жысIэнуи тIэкIу сфIэинщ, аракъым жысIэнуи.
– Аращ, Астемыр, ара дыдэщ! Ди ПIытIыкъ иныжь хэхъуэкIэ ещI, иныжь хэхъуэкIэ! – щIалэ цIыкIум и щхьэм Iэ дилъащ лъэпкъым я нэхъыжьым.
– Тобэ ярэби, тобэ! – хуабжьу игъэщIэгъуащ Астемыр. – Гурыщхъуэ сщIауэ соплъыр дыкъызэрыщIыхьэрэ. ЕI, Иналыжь мыгъуэ, Иналыжь мыгъуэ, сыт нэхърэ нэхъ къищтэнт мыр мыпхуэдэу лIы хъуауэ илъагъуну! – Астемыр зригъэзэкIри, ГъуэгулI гу зылъримыгъатэу, и нэпсыр щIилъэщIыкIащ. – Хуабжьу и нэ къыхуикIырт сабийм, нэрылъагъут и насып зэрыхэмылъыр.
– Егъэлеищауэ къыхуикIырт, – и щхьэр ищIащ МэштаикI.
– Сыт мыгъуэр пщIэн-тIэ, а псори Алыхь унафэщ, – арэзы хъуащ Аслъэмырзи.
жиIэмэ?
ХьэщIэщым къыщIэкIыжри, лIищыр Думэсарэ дежкIэ щIыхьащ, щIэупщIэну. Ахэр щыщIыхьэм, Думэсарэ къызэфIэтIысхьэну и мурада щхьэкIэ къехъулIакъым.
– Хэлъ, нысащIэ, хэлъ! – идакъым Астемыр. – Сыт ухуэдэ, тхьэм 59
– Тхьэр арэзы къыфхухъу, – и щхьэр ищIащ Думэсарэ.
Думэсарэ хьэщIэхэр япэхэм зэрэ-тIэурэ игъэхьэщIауэ щытати, гугъущи демыхьу къицIыхужащ.
– ТщIакъым усымаджэуи, нысащIэ, мы ди ныбжьэгъужь мыгъуэм и унагъуэм сыт я псэукIэу пIэрэ, жытIэри арат фытлъагъуну, – жиIэри Мэштай гумащIэу, нысащIэм и узыншагъэр игу зэрыримыхьыр игъэпщкIумэ нэхъ къищтэу, къэпсэлъащ.
Думэсари, «Тхьэр арэзы къыфхухъу» жыхуиIэу, аргуэру и щхьэр ищIащ. ХьэщIэхэр куэдрэ щIэтакъым сымаджэм деж. Ахэр нэщхъейуэ къыдыхьэжащ пщIантIэм. Дисэ сымэ къыщIашыжати, Астемыр шыгум илъ шыкъулътыр гъэгъуар кърихри Дисэ еупщIащ:
– Мыр дэнэ тхьымэ нэхъыфIу пIэрэ, Дисэ? Мыр мы ди ныбжьэгъу къущхьэ щIалэм къахуишащ, сэри зы гъэлъэхъу къыздэсшащи, ар модэ чэтымкIэ сшэнщ.
– Абыхэми фыхэтын хуеякъым, Астемыр, – жиIэу Аслъэмырзэ къыщригъажьэм, Мэштай идакъым:
– Щхьэ дыхэмыту, зиунагъуэрэ, апхуэдэ хабзэкъэ!
– ХабзэкIэ хабзэщ, Мэштай, ауэ гугъу зевмыгъэхьами ягъэ кIынтэкъым.
Диси хьэщIэхэм ину фIыщIэ яхуищIырт, я ныбжьэгъу мыпсэужым и унагъуэм апхуэдэ гулъытэ къызэрыхуащIам щхьэкIэ. Ар къызэрыкIауэ икIи къэгумэщIауэ хъуахъуэрт, псалъэ IэфIу ищIэхэм я нэхъыфIыр къыхищыпыкIыурэ. Диси Радымхъани гуапэу сэлам ира- 60
Прозэ
хыжри, хьэщIэхэр пщIантIэм къыдэкIыжащ. ЦIыхубзхэр имылъагъуж щыхъум, Астемыр хьэлъэу щатэри, Аслъэмырзэ зыхуигъэзащ:
– Алыхьым и къарур инщ, Аслъэмырзэ, ауэ а сэ слъэгъуа нысащIэм ишх мы дунейм телъыжу къыщIэкIынукъым.
– Нихьэсащ, – хуабжьу нэщхъейуэ хьэщIэм и псалъэр диIыгъащ ЗытэлайкIэ псори щым хъуащ.
– Исмел дауэ щыт, сыт и узыншагъэ? – щIэупщIащ Астемыр.
Аслъэмырзэ къригъажьэри, Исмел и Iуэхур зыIутыр хьэщIэхэм Аслъэмырзи.
яжриIащ.
– ЩIалэ цIыкIур къызэрихьарщ ямыдэр. Езы Инал тхьэмыщкIэр щыпсэуми ираудэкIащ зэлIзэфызым, иджы нысащIэр щIым ирахуж. Мы дунейм теткъым дызэрыпэлъэщ.
– Уэлэхьир Алыхьым и цIэщ, ар нэхъыкIэм! – хьэлъэу щэтащ Астемыр. – ТIэ, а нысащIэм нобэ зыгуэр къыщыщI хъужыкъуэмэ, щIалэ цIыкIур дауэ зэрыхъунур?
– Аракъэ Iуэхушхуэр, Астемыр. Ауэ – дылъэпкъщ, ди шынэхъыщIэм бын щищIакIэ, щIалэ цIыкIури ди лъэпкъ хъуащ, зыгуэр къыхуэдгупсысынщ.
– Алыхьыр арэзы къыпхухъу.
– ТIэ, ди лъэпкъ напэр зытетхыжын? Къамылъхуами, мес, япIащ, щIалэшхуэ цIыкIу хъуащ. Ар сытым хуэдэу щIалэ ахъырзэман цIыкIу езыр.
Мэштай, жаIэм едаIуэу, щымт. Ар хуабжьу хэплъэрт. И нэгу къыщIигъэхьэжырт япэ дыдэу Инал щыхуэза махуэр, гузэвэгъуэм къришауэ зэрыщытар, абы и ужькIэ ныбжьэгъу-къуэш зэрызэхуэхъуар. ИпэжыпIэкIэ жыпIэмэ, Мэштай ахэр зэи щыгъупщэртэкъым.
Мэштай а зэрыщыму, модрей тIур уэршэрурэ, нэсахэщ Аслъэмырзэхэ я деж. Куэбжэпэм Елдаррэ ГъуэгулIрэ къапэплъэу щытт. Мэштайрэ Астемыррэ гум къеувэхри, я ныбжьэгъум гуапэу IэплIэ хуащIащ. Нэрылъагъут ахэр зэрызэхуэзэшар, гукIи псэкIи фIыуэ зэрызэрылъагъур. Апхуэдэ цIыхухъу лъагъуныгъэ зыкъом щIауэ илъагъужатэкъым езы Аслъэмырзэ дадэ. Арагъэнт зы дакъикъэкIэ абыхэм мащIэу щIехъуэпсари.
Елдар хьэщIэхэр игъэкIуэжакъым а жэщым, и ныбжьэгъухэр къриджэри, псори Аслъэмырзэ и хьэщIэщым щызэхэсащ. Пщэдджыжьым, къулъшыкъушхуэхэм деж, Аслъэмырзэ хъыбар кърагъэщIащ Думэсарэ зэрыщымыIэжымкIэ. Мэштайрэ Астемыррэ къанэри, Думэсарэ и дыуэщI махуищми хэтащ.
Думэсарэ и хуэIухуэщIэхэр зэфIэкIа нэужь, Есэнкъул Аслъэмырзэ лъэпкъым нэхъыжьу исыр зэхуишэсащ, зеиншэу къэна щIалэ цIыкIум, ГъуэгулI, и унафэ ящIыну. ХьэдэщIэлъхьэм къэмыкIуа щхьэкIэ, нэхъыжьхэм ягъакIуэри, зэIущIэм Исмел кърагъэшащ, хуабжьу фIэмыфIу. Ауэ ар и закъуэу къэкIуакъым. Нэхъыжьхэр и лIым къыщIыхуейр и тхьэкIумэм щицырхъэм, и щхьэгъусэми гъусэ зыкъыхуищIащ.
Езым фIэкIа нэгъуэщI цIыхубз зэрыщымыIэр щилъагъум, Фаризэт нэхъыжьхэм кIуэуэ яхэтIысхьэнт? ЖаIэхэр зэхихын хуэдэу, кIэлындорым зы плIанэпэ зыщыдигъэзэгъащ. Абы пэмыжыжьэу мыдрей плIанэпэм ГъуэгулI къуэст, гъырнэIурэ гукъыдэж лъэпкъ имыIэу. ЩIалэ цIыкIур и фэм итыжтэкъым. Мы махуэ зытIущым и ужькIэ нэпс къыщIэкIыни иIэжтэкъым абы, щыст зэщыджэу, зэзэмызи хьэлъэу Прозэ
хэщэтыкIыу. Фаризэт абы еплъырт, зыIуригъэлъэдэну хьэзыррэ теплъи илъагъуи зэрымыхъур и фэми къыбжиIэу.
Исмел къыщIыхьэу и пIэм щизагъэм, Аслъэмырзэ хуэму, нэщхъейрэ и псалъэхэр ерагъкIэ къыдришеиф къудейуэ, къригъэжьащ:
– ТIэ, си шынэхъыщIэфIхэ, лъэпкъ щыхъукIэ, сыт тщIэн, мыпхуэдэ гузэвэгъуи къылъыкъуокI. Нобэ къытлъыкъуэкIа гузэвэгъуэр псоми ди зэхуэдэщи, дызэгъусэу зы унафэ тедмыщIыхьу хъунукъым. Аращ фыкъыщIезджар. Мыбы къегъэкIуэкI-негъэкIуэкI куэд щIыхэлъыни щыIэкъым. Мы зеиншэу къэна сабийм зы щхьэегъэзыпIэ къыхуэдмыгъуэту хъунукъым. Сэ сыкъапщтэмэ, мыпхуэдэу тщIымэ тэмэмщ жысIэну пыухыкIауэ зыгуэри сиIэкъым. Зыми схутеубыдэркъым. Фэ сыт жыфIэн, зы щхьэ нэхърэ щхьитI, жиIащ пасэрейм.
Псори щыму зэхэст. Зыми ищIэртэкъым жиIэнур. АтIэми, ахэр фIыуэ щыгъуазэт Инал щIалэ цIыкIур ипIыну къызэрихь махуэ лъандэрэ и шынэхъыжьымрэ абы и щхьэгъусэмрэ ар ямыдэу къагъэхъея псалъэмакъым, зэкъуэшитIыр дахэ-дахэу зэлъимыхьэу, нэхъыщIэр дунейм зэрехыжам, иджы Думэсарэ тхьэмыщкIэр щылIам тIури зэрыдэмыхьам, а псори къызэрыкIыу нобэ зи унафэ ящIыну щIызэхуэсар щIалэ цIыкIур зэрыарам. ТIэ, сыт а къомым и ужькIэ жыпIэнур?..
Сыт хуэдиз псалъэмакъ нэхъапэм къемыкIуэкIами, Думэсарэ
псэут, сабийр губгъуэжьым къинатэкъым. Иджы-щэ? Арат псори зэгупсысыр. Есэнкъулхэ икъукIэ зэрыIыгъ лъэпкъыу, я мэ зыщыуа ямыгъэгъуащэу, яку псалъэмакъи къыдэмыхъуэу къекIуэкIащ игъащIэ лъандэрэ. Ауэ, гъуэгум телъу къагъуэта сабийр ипIыну и шынэхъыщIэм къызэрихьар ямыдэу, Исмелрэ Фаризэтрэ къаIэта хьэргъэшыргъэм Есэнкъулхэ я лъэпкъ лъагъуныгъэри зэрыIыгъыныгъэри хуабжьу къигъэтIэсхъат. Езы Исмел зыгуэрурэ пэлъэщынкIи хъунт, ауэ Iэмали гъуэгуи зыхуамыгъуэтыр Фаризэтт. Апхуэдэ цIыхубз инат дыдэ нобэр къыздэсым Есэнкъулхэ я лъапсэ зэи къихьатэкъым. Мы иджыпсту зэхэсхэм ящыщу зыри хуейтэкъым ар псэлъэгъу ищIыну. Е, нэхъ тэмэму жыпIэмэ, цIыхухъухэм я щхьэ тралъхьэртэкъым мо цIыхубз къанлым и жьэр къатIэщIыну.
– СлIо, зыри жыфIэркъыми? – щIэупщIащ Аслъэмырзэ, щысхэр зырызыххэу къызэхиплъыхьурэ. – Къимылъхуами, мы щIалэ цIыкIур ди шынэхъыщIэм къуэ ищIащ, ди унэцIэр иритащ. ИпIащ ерэ-фIырэ къыгурыIуэ хъухукIэ. ТIэ, иджы дыдымей тщIыж хъуну ар? – жиIэу нэхъыжьым кIыхьу щришажьэм, абы и псалъэр Исмел пиупщIащ:
– Ар сэ зэи сыбжакъым дыдейуэ, ноби сыбжынукъым, Аслъэмырзэ! Мыбдей фызэхуэсахэми ар ди лъэпкъ фхуэщIыну къыщIэкIынкъым. Тхэзэгъэнукъым ар дэ. Ди закъуэкъым, хэт и лъэпкъи аращ, ящымыщ яхэзагъэркъым. Ар хабзэу игъащIэми къокIуэкI, ди деж щыпэублэкъым, ди дежи щыкIэухкъым. Абы щхьэкIэ гугъу зыщIевгъэхьын слъагъуркъым сэ.
– Ди деж щыпэублэкъым, ди дежи щыкIэухкъым бын зимыIэ лIым бын къихьрэ ипIу! – икIуэтыркъым Аслъэмырзэ. – Уэращ хэт нэхъри мы сабийм щхьэкIэ нэхъ зил узын хуеяр. Уи шынэхъыщIэщ мыр зыпIыну къэзыхьар! Лъэпкъыр лъэпкъ щхьэкIэ, уи анэ къилъхуар уи анэ къилъхуащ! 61 Прозэ
– КъызгурыIуэркъым сэ фэ къомыр фыкъезыхьэкI уейпсейр! Сэ диным сыщIикIри жысIэхэр щIыжысIэри сощIэж, Аслъэмырзэ. Мы псалъэмакъыр къыщежьа япэ махуэ лъандэрэ зы мэскъалкIи шэч сиIакъым си лъэныкъуэ фымыхъуну. Си шынэхъыщIэм ищIа делагъэм хуэдэ тIысу цIыху къыхуэгупсысынтэкъым. АтIэ, си адэжь-си анэжьым игъащIэ лъандэрэ зэхуахьэса мылъкур мо щIалэжь цIыкIум къыхуэзгъэнэн хуейуэ, хьэмэрэ си адэжь-си анэжьыр зыщIэлIыкIа унэм ар къыщIэзнэну ара? Ара къыспэвубыдыр? Си шынэхъыщIэр бын хуейуэ щытамэ, си бынхэм ящыщ къищтэ хъунутэкъэ? Фэ фи щхьэм хузэфIэмыкIын сэ къыспэвмыубыд!
– Дэнэ-тIэ иджы мо сабийр здэтхьыну къытхуэбгъэувыр?
– Абы сэ си Iуэху зыкIи хэлъкъым!
– Ар мыхъунщ, Исмел. Мыхъун жумыIэ.
– Сэ мыхъун лъэпкъ жысIэркъым, фэращ мыхъун жызыIэр!
Исмел къэтэджыжри пэшым щIэкIыжыну бжэм щынэсым, Есэнкъулхэ я лъэпкъым и нэхъыжь дыдэм къыкIэлъыкIуэ Нащхъуэ къэпсалъэри пхъашэрэ хуабжьу дыджу жиIащ:
– Къэгъази тIысыт, щIалэ! Мыр слIо, вы е шы кIуэдауэ къэтлъыхъуэжыну дызэхуэса уфIэщIрэ уэ?! ЦIыху гъащIэ, ухуей-ухуэмейми, ди лъэпкъ хъуа щIалэ цIыкIу и унафэ тщIыну аращ нэхъыжьым дыкъыщIриджар. Мы уэ къебгъэкIуэкIхэр къезэгъыркъым. Уи адэм укъыщыхэкIым къыплъысыпхъэр къыуитри, хабзэм тету дахэ цIыкIуу унагъуэу уигъэтIысыжащ. Уи адэ-анэр зыщIэлIыкIа унэми, абы щIэлъ мылъкуми уи Iуэху лъэпкъ хэлъыжкъым. Хэлъыжкъым цIыхугъэкIи, хабзэкIи, шэрихьэткIи. Иджыпсту а псори цIыхугъэкIи, хабзэкIи, шэрихьэткIи зейр мис а уи шынэхъыщIэм ипIыну къихьа сабийрщ. Ар фIыуэ зыгурыгъаIуэ!
Лъэпкъым ис нэхъыжьитIыр къызэрыгубжьар щалъагъум, щысхэр зыуэ Исмел тегуплIащ:
– Уа, Исмел, ипэжыпIэкIэ, мы дыщIызэхуэса Iуэхур икъукIэ Iуэхушхуэщ икIи Iуэху хьэлъэщ. Мо сабийр пхъэ дакъэжькъым, зы махуэм къапшэу, етIуанэ махуэм, ухуэмеймэ, дэпшу хыфIэбдзэжыну!
– Тэмэм дыдэу жыпIакIэ, тхьэ пхуэсIуэнщ! Мы псалъэмакъыр къэбгъэхъеин хуеякъым япэ махуэ дыдэм щыщIэдзауэ. ЦIыхум ямыщIэрэ ямылэжьрэ ищIатэкъым икIи илэжьатэкъым Инал тхьэмыщкIэм.
– Псалъэмакъ къэпIэтын и пIэкIэ, уи шынэхъыщIэм и гуфIэгъуэр дэпIэтамэ, арат нэхъ екIури, нэхъ дахэри. Иджы сыт, зы махуэ дэкIыркъым мыхъун гуэрхэр, емыкIухэр уэрамым къыдэвмыхьэу!
– ТIэ, мо щIалэжь цIыкIум си адэм и мылъкур щефтынум, сэ
сыкъэвмышэу щхьэ евмытарэ? Сыт сэ мыбы сыкъыщIэфшар? – зыкъритIащ Исмел.
– УкъыщIедджар, си псэм хуэдэ, иджыри къэс екIуэкIа псалъэмакъым кIэ иIэн хуейуэ аращ, – къыхыхьащ Нащхъуэ гуэрыр Iуэхум. –
ДыкъэзыгъэщIауэ дызыгъэлIэжыну Алыхьым и цIэкIэ тхьэ пхузоIуэ, нобэ и ужькIэ мы сабийм теухуауэ уэ псалъэмакъ къэпIэту щытмэ, лъэпкъым ущымыщ! СылIэмэ, си напIэр къызэтепхыжыну щытми, абы и ужькIэ узыбгъэдэзмыгъэхьэн! Ар быдэу зыгурыгъаIуэ! Мыбдежым щысхэм ящыщу къыббгъэдыхьэри си хьэрэмкIэ! Аращ сэ жысIэнур, Аслъэмырзэ. 62 Прозэ
ЦIыхухъу куэд яхэттэкъым Есэнкъулхэ лIы щабэщ яхужыпIэну, ауэ Нащхъуэ егъэлеяуэ пхъашэт. ЗэрыжаIэжымкIэ, ар и анэшымкIэ
нэхъ кIуат, и анэ дэлъхум нэхъ ещхьт Есэнкъулхэ нэхърэ. НэхъыжьыгъэкIэ Аслъэмырзэ пщIэ хуащIми, Есэнкъулхэ я цIыхухъухэр Нащхъуэ нэхъ щышынэрт икIи нэхъ фIэлIыкIырт. Ар куэдрэ къопсэлъэнутэкъым, куэдри къолIэлIэнутэкъым. Абы и хьэлыр мызэрэ-мытIэу ягъэунэхуат Есэнкъулхэ я нэхъыжьи я нэхъыщIи.
Апхуэдэу лIы пхъашэ щхьэкIэ, Нащхъуэ икъукIэ цIыху зэпIэзэрытт, жимыIэпхъи жиIэнутэкъым, жиIами епцIыжынутэкъым. Исмел и
гугъащ ар езым и телъхьэу, жиIэр фIэкъабылу. Апхуэдэу щIигугъар екIи фIыкIи нобэр къыздэсым зэкъуэшитIым я Iуэхум зэрыхэмыIэбарт. Ауэ мис иджы къыгурыIуащ, адрей я унэкъуэщхэми хуэдэу, Нащхъуэ зэрымыарэзыр Исмел ищIэхэмкIэ. Абы нэхъ игъэшынащ зэлIзэфызыр. Нащхъуэ и псалъэхэр щызэхихым, нэхъыжьхэм я псалъэм япидзыжынIауэ дзыхь имыщIу, Фаризэт кIэбгъу зищIри, Аслъэмырзэхэ къыщIэкIуэсыкIыжащ, игукIэ гыбзэу щыIэр зэрылъэпкъыу яхуигъэшу. Исмел нэхъ еупIэхауэ гу щылъитэм, Аслъэмырзэ и псалъэхэм пищащ:
– ТIэ, щIалэ цIыкIур афIэкIа имыгъэпIейтеину дыщызэгурыIуакIэ, иджыри зы унафэ тщIын хуейщ. Ар и закъуэ унэ нэщIым къыщIэбнэну гуэныхьщ. Ар хьэкъщ. Апхуэдэу щыщыткIэ, хэт зришалIэми, зыгуэрым зримышалIэу хъунукъым. «Сабийр зэшалIэ», –
жытIэу дэ Исмел жетIэфынкъым, зришэлIапэми, ар абы и деж псэуа щыхъунукъым. Сыт тщIэнур? Хэт деж екIуалIэмэ нэхъ зыхуей щыхуэзэну?
Ари Iуэху тынштэкъым, уеблэмэ арагъэнут нэхъ хьэлъэр. Абыи зыкъомрэ тепсэлъыхьа нэужь, Есэнкъулхэ ящыщу лIитI арэзы хъуащ
щIалэр зрашэлIэну. ИпэжыпIэкIэ уегупсысыпэмэ, а унагъуитIырт сабийр нэхъ зыхуэфащэри, зыхуей щыхуэзэнури. ИужькIэ ГъуэгулI
ираджэри къеупщIащ:
– Уэ, ПIытIыкъ, иджыри уцIыкIущ, уи закъуэ ущIэсыфынкъым унэм. Хэтхэ я деж укIуэмэ нэхъ къэпщтэну? Мис, Нащхъуэ арэзыщ я деж уишэну, уэр нэхърэ куэдкIэ мынэхъыжьу щIалэ цIыкIу яIэщ, ар дэджэгуэгъуи ныбжьэгъуи пхуэхъунущ. Хьэруни и жагъуэкъым я деж укIуэмэ. Пэжу, абыхэм щIалэ цIыкIу яIэкъым, хъыджэбз цIыкIущ, Хьэрун и къуэрылъхуу. Ари уи шыпхъу цIыкIущ, фызэрыгъэзэшынкъым.
ГъуэгулI зыри жимыIэу щытт, и фэр пыкIарэ и нэпсхэр къыщIэжу. Абы къанэ щымыIэу зэхихат нобэ Есэнкъулхэ я нэхъыжьхэм жаIа псори. Зэхихати, и щхьэ мыгъуагъэ хуихьыжырт. Нобэт абы пэжыр къыщищIар, ар Есэнкъулхэ зэрамейр, ипэжыпIэкIэ «гъуэгум телъу къызэрагъуэтар». Ар зыкIи мынэхъ мащIэу къехьэлъэкIат и адэ-анэр зэрыфIэкIуэдам нэхърэ. Псо дыдэр къыхуэмыубыдами, и сабий акъылымкIэ абы зыхищIат зэрыекIуэлIапIэншэр, лъэпкъи нэгъуэщIи зэримыIэр. Абы игъэундэрэщхъуати, ГъуэгулI къыжраIэхэми тэмэм дыдэу егупсысыфыртэкъым. Абы гукIи псэкIи зыхищIэрт мыбдеж щыс псори езым зэрихамэр, гущIэгъу къыхуащI къудейуэ зэрыарар, ари и адэ тхьэмыщкIэ дунейм ехыжам и хьэтыркIэ. ЕкIуэкI псори абы апхуэдизкIэ гущIыхьэ щыхъуати, зы закъуэт зыхуейри, хъуэпсапIэу иIэри: иджыпсту къыте- 63 Прозэ
хуэу езыри лIэнырт, и адэ-анэм хуэдэу. Ар куэдкIэ нэхъыфIу къилъытэрт и ныбжьэгъу щIалэжь цIыкIухэм «къагъуэта» жаIэу кърахъуэн нэхърэ.
– Зыри жыпIэркъыми-тIэ, ПIытIыкъ? – щабэу щIэупщIащ Аслъэмырзэ.
ГъуэгулI зыгуэрхэр жиIэну хэта щхьэкIэ, и Iупэхэр пIэжьэжьа мыхъумэ, зы псалъэ закъуи къыхудэшеякъым. Дунейм теттэкъым а дакъикъэм ар зэщхь зи дамэхэр мыжэпхъыу абгъуэм къихуа бзу шырым фIэкIа. Аслъэмырзэ щIалэ цIыкIур зришалIэри, и щхьэм щабэу Iэ дилъэурэ, жриIащ:
– Уэ лIы ухъуащ, ПIытIыкъ, апхуэдэу уигу махэу, ар дауэ? Дэ догуфIэ, щIалэшхуэ хъуащ, жыдоIэри, уэ пщIэр сыт? Ей, ар хъункIэ Iэмал закъуэ зимыIэщ, ПIытIыкъ. Щыгъэт, умыгъ, си псэ тIэкIу.
Аслъэмырзэ зригъэзэкIри, щIалэ цIыкIум гу зылъримыгъатэу, и нэпсыр и IэщхьэмкIэ щIилъэщIыкIащ.
Зызэман зэ, къарууэ къыхуэнэжа тIэкIур зэхуихьэсри, ГъуэгулI ерагъкIэ къыдришеящ:
– Хьэуэ, Дотэ, сыкIуэнукъым зыщIыпIи. Дадэрэ Нанэрэ я унэм сыщIэсыжмэ нэхъ къэсщтэнущ. Фымыгузавэ, сыщIэсыфынущ си закъуэу.
Щысхэм иджыри зыри жаIэфыртэкъым. Ахэр ихьэхуат сабийм хэлъ фIэщхъуныгъэ инымрэ и адэ-анэр щыпсэуа унэр къигъэнэн зэримыдэмрэ. Ауэ, сыт хуэдэу щымытми, Нащхъуэ къэпсэлъащ:
– Ар хъункъым, ПIытIыкъ, ущIэсыфынкъым уи закъуэу. Хэти пхуэпщэфIэн, хэти пхуэжьыщIэн? Ахэрщ дызэгупсысыр, армыхъумэ уэ ушынэнщ жытIэу аракъым дэ. Сыт ущIэшынэнури, пэж дыдэу уэ лIы ухъуащ! Ди деж унэкIуэнщ, мис мыбдеж унэ зыхыблщ ди зэхуакури, ухуеихукIэ укъэкIуэжурэ фи унэми укъэплъэнщ.
– Ди деж сыщIэсыжу, сыхуеихукIэ фи деж сынакIуэмэ. нэхъ къэсщтэнущ.
сэлъэжащ:
Щысхэр зэплъыжащ. Зыкъомрэ мамыра нэужь, Аслъэмырзэ къэп-
– Апхуэдэу щыхъукIэ, щIресыж зэкIэ я унэ. И закъуэу зэрымыпсэуфынур къыгурыIуэмэ, псалъэмакъым къытедгъэзэжынщ.
ГъуэгулI мызэкIэ и унэм къыщIэнэжащ, ауэ Хьэрун и пщэ быдэу иралъхьащ щIалэ цIыкIум кIэлъыплъыну. АбыкIэ абы и унагъуэм нэхъ Iэмал яIэт.
МызэкIэ абдеж щызэфIэкIащ Есэнкъулхэ я нэхъыжьхэм я зэIущIэр. Абы щащIа унафэр а махуэ дыдэм хьэблэми жылэми зэлъащIысащ. Ар хэт зэхихами и гуапэ хъурт, зэрылъэпкъыуи фIыщIэ хуащIырт. ЩIалэ цIыкIур Есэнкъулу къызэралъытар, лIы хъухукIэ япIыну я пщэ зэрыдалъхьэжар цIыхугъэ нэст. ЗэIущIэм и пэкIэ зэрыжылэу яхущIэплъырт Есэнкъулхэ. Абы и щхьэусыгъуэри зыт: зэрыжылэу ящIэрт Исмел ар уэрамым дихуэжыну, унэри мылъкури къытрихыжыну и ужь зэритри, абыкIэ тхьэ Iуа зэриIэри. Абы щыгъуазэхэми ар зэхуэмыдэу къащыхъурт:
– ТIэ, апхуэдэу делэ хъужащ, жи, Есэнкъулхэ, зы сабий щхьэкIэ игъащIэ лъандэрэ яхъума я напэр зытрахыжыну! 64 Прозэ
– Уэлэхьи, умыщIэну къэхъуну псор. Зы лъэныкъуэкIэ уегупсысмэ, а Исмели бгъэкъуаншэ мыхъуну!
– Дауэ зэрымыхъунур бгъэкъуаншэ? И шынэхъыщIэмрэ езымрэ зэрызэхэкIрэ сыт и жыл щIа? ТIэ, мо сабийр дауэ уэрамыжьым зэрыдэпхуэжынур?
Iэджэуи ягъэхъыбарырт ар. Иджы, мис, Есэнкъулхэ я лъэпкъ унафэр щызэхахым, куэдым я псэр псэхужат. Ауэ Исмел абыкIэ имыкIуэтыну жызыIэ зырызхэри щыIэт.
Хэти хуэмыдэжу Есэнкъулхэ я унафэм щыгуфIыкIар ГъуэгулI зыдэс хьэблэжьырт: Дисэ, Радымхъан, Гуащэпс сымэт. Ахэр пщыхьэщхьэм щIалэ цIыкIум деж къакIуэхэри къехъуэхъуащ икIи къыжраIащ езыхэри лъэныкъуэкIэ зэрыщымытынур, яхузэфIэкI псори къызэрыхуащIэнур.
– Азалыхь лъапIэу лъэщ, мастэм и къумэт къызэмыхьэлъэкIыну, сыкъакIуэурэ сыхуэпщэфIэнум, сыхуэлъэсэнум, – жиIэрт Дисэ-нанэ, гуфIэщарэ и Iупэхэр зэтемыхьэжу.
– Дэри зыкIи къыдэхьэлъэкIынукъым, Дисэ. Сыт щхьэкIэ къыдэхьэлъэкIын, сымыгъуэ, игъащIэ лъандэрэ мыбдежым дызэбгъэдэсщ, и анэ тхьэмыщкIэм хуэдэу сыкъэзылъэгъуа щыIэкъым. Азалыхь, си анэ къилъхуа си шыпхъум дзыхь хуэсщIу щымыта, Думэсарэ мыгъуэм зэрыхуэсщIам хуэдэу, – дежьурт фызыжьым Радымхъани.
– ТIэ, сэ къызэхьэлъэкIын къыффIэщIу ара? Сэ сыгъунэгъу къудейкъым – си быдзышэ ефащ щIалэ цIыкIур, – мэгуфIэ Гуащэпси.
– Тхьэ, нанэ, сэри сыхуэпщэфIэнумэ си дэлъхум, – къыхохьэ псалъэмакъым Дахэлини, хуабжьу зигъэхъыджэбзышхуэрэ хуэмыщIэрэ хузэфIэмыкIрэ щымыIэ хуэдэ.
Ар щызэхахкIэ, цIыхубзхэр мащIэу мэдыхьэшх. Дисэ хъыджэбз цIыкIум и щхьэм Iэ дилъэурэ щотхъу. ГъуэгулIи мэгуфIэ и шыпхъум апхуэдэ гулъытэ къызэрыхуищIым щхьэкIэ. Апхуэдэу ахэр ГъуэгулI деж щызэхэсащ хэкIуэтэхукIэ.

Илъэс зыкъом лъандэрэ къэмыхъуауэ, мы гъэ щIымахуэр пасэу къэкIуащ, егъэлеяуи щIыIэщ. Нэхъыжьхэми фIы дыдэу къахуэгубзыгъыжыркъым иджы хуэдэу щIымахуэр уаеу щыщытар сыт щыгъуэми. Уэсыр куууэ къытрилъхьати, зы тхьэмахуэм щIигъуауэ Iэщри хъупIэм ягъэкIуэжыртэкъым. Уеблэмэ псыхэри зэщIэщтхьащи, былымым къыхуахьурэ псы ирагъафэ мыхъумэ, нэгъуэщI Iэмал яIэжкъым.
ЩIымахуэр, уаеми, дахэт, махуэхэри дыгъэпст. Аддэ жыжьэу къыщыт къуршыжьхэр узэрамыгъэплъу дыгъэм полыд. ЩIымахуэм ахэр куэдкIэ нэхъ гъунэгъу къищIауэ къыпщохъу. ГъуэгулI фIыуэ илъагъуртэкъым ди къурш абрагъуэхэр: абыхэм яIуплъэхукIэ, и адэр игу къэкI зэпытт. И нэгу къыщIыхьэжырт и адэр щакIуэ къикIыжу къыщыкIуэжкIэ къыхуихь шыкъулътыр бжьакъуэшхуэхэр. А бжьакъуэхэм ящыщ зыкъом я блыным фIэлът, и адэм дыжьынкIэ игъэщIэрэщIэжауэ, имыгъэщIэращIэу къэнахэри я пкIэунэм илът. И адэм къыщIэнахэм ящыщу ГъуэгулI нэхъ зэрыгушхуэри нэхъ зыхуэсакъри уанапхъэхэмрэ къамышы ищIыну игъэхьэзыра фэ кIапэхэмрэт. Иджы езыри щэхуу абыхэм йолэжь. Зымахуэ ищIа къамышыр езым хуабжьу игу ирохьыж. 65 66
нэхъыжьым жриIащ:
Прозэ
Сыхьэт къэс къищтэм игъэтIылъыжурэ сыт хуэдизрэ зэпиплъыхьа а къамышыр. «Мыхэр дадэ илъэгъуамэ, сытым хуэдэу гуфIэнут», – жиIэрт игукIэ.
Зы тхьэмахуэ и пэкIэ щIидзауэ уанэ ещI. Дауи, уанэр къамышыкъым, нэхъ къытохьэлъэ. Ауэ, нэхъыщхьэращи, и анэм къызэрыригъэлъэгъуауэ щытам хуэдэу ещI, зыри щыгъупщэжакъым. Аращи, щIымахуэ жэщ кIыхьым щысщ, уанэ ещIри. Инал зэрихабзэу щытам хуэдэу, пэшыр фIыуэ гъэплъауэ, дзапэ уэрэд тIэкIуи жиIэурэ, дэтхэнэ фэ кIапэми игури и псэри етауэ йопэщэщ.
Хуумыгъэфэщэну, щхьэзакъуэ гъащIэм зэуэ балигъ ищIащ щIалэ цIыкIур. Нэхъапэхэм емыщхьыжу, зихъуэжащ и зекIуэкIэкIи и псэлъэкIэкIи. НэгъуэщI хъуащ и гупсысэкIэри, дуней еплъыкIэри. А псоми щыгуфIыкIырт Дисэрэ Радымхъанрэ. Фызыжьым, Iэмал игъуэту, зэи къигъанэртэкъым щIалэр зыгуэрхэм хуимыущийуэ, зыгуэрхэм щIимыгъэдэIуу. Ауэ, сыт жримыIами, зыхуиунэтIыр зыт: цIыху хуэдэу дунейм тет, уи адэ-анэм яхуэфащэу щыт, жыхуиIэт. А псор езы ГъуэгулIи ищIэрт, апхуэдэут и адэ-анэ тхьэмыщкIэхэми зэрагъасэу щытар, ауэ, итIани, ар Дисэ-нанэм сыт щыгъуи шыIэ хэлъу едаIуэрт, икIи абы жиIэм тетт, япэм къыгурымыIуэу щытари иджы къыгурыIуэжу.
Зыпщэдджыжь, щIымахуэри и кIэм нэблэгъэпауэ, уэсышхуэ къесауэ нэху къекIащ. Аслъэмырзэрэ Нащхъуэрэ жьы дыдэу ежьат уэтэрым кIуэну.
ГъуэгулIхэ щыблэкIым, Нащхъуэ и шыр къыжьэдикъуэри, и шы-
– Тхьэ пхузоIуэ, Дотэ, мы щIалэр дэ дыщыгугъам щыщымыIэу, – и щхьэр пщIантIэмкIэ ищIащ.
– Ар сыту? – къыгурыIуакъым Аслъэмырзэ.
– А зиунагъуэрэ, нэху щакъым, сыт щыгъуэ мыр щыхунэсар уэсыр итхъуну?
кIэрэхъуащ:
Аслъэмырзэ и шыр бжыхьым нэхъ ирихулIэри, и щхьэр игъэ-
– ЛIы хъуауэ, тхьэ пхузоIуэ!
ГъуэгулI пщIантIэри куэбжэпэри итхъуат, зыщигъэгъупщатэкъым бэкхъми псыунэми узэрыкIуэну лъагъуэхэр.
– Аращ-тIэ, мылIэ лIы мэхъу жыхуаIэр! – жиIащ Нащхъуэ икIи, гушыIэрэ и фIэщрэ къыпхуэмыщIэну, и псалъэм пищащ: – Ярэби, Дотэ, къедгъашэрэ дгъэтIысыжмэ, дауэ уеплърэ?
Аслъэмырзэ, ней-нейуэ шынэхъыщIэм еплъри, и пащIэкIэ щIэгуфIыкIащ:
дэкIауэ.
– Къедгъашэмэ… жоIэ-тIэ!
Абы къыфIигъэкIакъым Аслъэмырзэ.
– СлIо, зыри жыпIэркъыми? – щIэупщIащ Нащхъуэ зытэлай – Сытым теухуауэ?
– ПIытIыкъ щхьэкIэ зыгуэр бжесIати…
– ЩIалащэ мыгъуэщ! Къедгъэшэнкъэ, моуэ илъэс зытIущ дэкIмэ! Тхьэ соIуэ, лIышхуэм хуэдэу и Iэщри зэрехьэри и джэдкъазри хъарзынэмэ. Уэзгъэлъэгъуащэрэт Инал тхьэмыщкIэм и шыр! И цыпэр цIуужу, езы мыгъуэр щыпсэуам хуэдэ дыдэу зэрехьэкIэ, тхьэ соIуэ.
5 Заказ №184 Прозэ
– Ямылейуэ сыщыгуфIыкIащ, зымахуэ псафэ ишэу срихьэлIати.
– Иналыжь мыгъуэм, куэдрэ зэрымыпсэунур и псэм ищIа хуэдэ, пасэу зыкъомым хуигъэIущат щIалэ цIыкIур.
– Губзыгъагъэ дыдэу ищIат тхьэмыщкIэм.
– Къимылъхуами, зришэлIащ. Ди къуэшым къимыгъэщIар тхьэм къыхупищэ!
– Iэмин!
Лъэпкъым я нэхъыжьитIыр щIалэ цIыкIумкIэ хуабжьу арэзыт. Куэдри ящIащ абы и хъыбар. Ауэ тIуми я гум гуауэу илът Исмел мо щIалэм апхуэдэу зэрыхуэдыджыр, и бынхэри ар ялъагъу мыхъуу къызэригъэтэджыр. Лъэпкъым я нэхъыжьхэм я зэIущIэ екIуэкIыгъам и ужькIи, Исмел къызэпхигъэIукIами, Фаризэт уэрамым щигъэхъыбарами, аргуэру псалъэмакъ гуэрхэр ялъэIэсыжати, арат иджыпсту яхуэмыгъэву зытепсэлъыхьыр Аслъэмырзэрэ Нащхъуэрэ.
ГъуэгулI и псэукIэр жылэ псом яфIэтелъыджэт. Ар ягъэхъыбарырт, Инал тхьэмыщкIэм и Iуэху зыгуэркIэ къэхъеямэ. Зыгъэхъыбархэри щыгуфIыкIырт. Ауэ, щIалэ цIыкIум и фIыцIэ къэIухукIэ, Исмелрэ Фаризэтрэ шэуэ ятехуэрт. Псыхьэ щыкIуэкIэ е къыщыкIуэжкIэ, цIыху зэрилъагъуу, Фаризэт къэувыIэрти гъыуэ, бжэуэ щытт:
– А, си тхьэмадэжь мыгъуэ, кIуэдыкIей мыгъуэти уи мылъкуи уи лъапси. Хьэдрыхэ хабзэ щыIэмэ, уи щхьэр бэным ебудэкIыу къыщIэкIын мыгъуэщ! ИгъащIэ псом зэбгъэпэщар хэт и хьэулей къызыхуэнар?!
Мызэ-мытIэу апхуэдэу абы ирихьэлIат хьэблэм щыщ Iэджэ. Иныкъуэхэр, Фаризэт ямылъагъу нэпцI защIырти, блэкIырт, адрей нэхъ жьэ нахуэ зырызхэм яхуэмышэчу фыз къанлым зыгуэрхэр ирадзырт. Фаризэти зэи щIыхуэ къызытринэртэкъым: я нэщIыбагъкIэ хуабжьу якIэлъыбгэрт. Апхуэдэу Фаризэт ирихьэлIамрэ Исмел
къызэпхигъэутIыпщыкIхэр зэхэзыххэмрэ жаIэрт, дапщэщми, зэлIзэфызым аргуэру къэзэуат къызэраIэтынур. Ахэр зэхихыхукIэ, Дисэ и щхьэфэцым зрисэрт.
Гур зэрыгъум дыгъур ирожэ, жыхуаIэр арати, гъатхэм, цIыхум и гуащIэгъуэу хадэ ящIэу, хьэблэм хьэлэбэлыкъышхуэ къыдэхъуащ. Махуэ псом хадэм ита щIалэ цIыкIур, ешарэ мэжэлIауэ, унэм къыщIыхьэжа къудейуэ, Исмел и къуэ Едыдж къыщIыхьащ, къэгубжьарэ зилыгъуэжу. Абы, и нэщхъыр зэхэукIауэ ГъуэгулI къеплъри, дыджу жиIащ:
– Хадэ уощIэ-тIэ?
– СощIэ… Сыт абы щхьэкIэ?..
– Мэ-тIэ, пщIэмэ! – зишэщIри, и тхьэ къызэрихькIэ IэштIымкIэ ГъуэгулI къеуащ. – Мэ иджыри… иджыри!..
Мо щIалэ пIащэшхуэм гущIэгъу лъэпкъ имыIэу ГъуэгулI къыкIуэцIикъухьащ. Зыкъомрэ къиубэрэжьа нэужь, и нэхэр шынагъуэ гуэру къригъэжри, аргуэру зэ лъакъуэкIэ къыкIуэцIыпкIэжащ:
– КъызжиIакъым жумыIэж, гъуэгужьым къыщагъуэта, афIэкIа хадэм уихьауэ услъагъумэ, зэшэзэпIэу уизукIыхьынщ! Ар зы. ЕтIуанэу, гува-щIэхами, мы лъапсэм уизгъэсынукъым, нэхъ щIэх лъэныкъуэ зебгъэзыхукIэ нэхъ уи фейдэщ. Нэхъыжьхэм ящIа унафэм сэ си Iуэху хэлъкъым, лъэныкъуэ зегъэз! ДэкI мы жылэм, упсэуну ухуейуэ щытмэ! 67 Прозэ
Мыдрейуэ, ныщхьэбэ къэхъуар зыгуэрым жепIэу щытмэ, укъызэлынукъым! Уэ у-Есэнкъулкъым, Есэнкъули ухъунукъым!
НэгъуэщI жимыIэу, Едыдж зигъэбзэхыжащ. ГъуэгулI и пэм къиж лъым и щыгъыныр хьэлэч зэтрищIат. И накIэ щIэудари хуабжьу бжьыбжьырт. ЗэшэзэпIэу къэхъуа Iуэхур абы и щхьэм щызэригъэзэхуэнуи хунэсатэкъым, Дисэ шхын иIыгъыу къыщыщIыхьам. Фызыжьыр, щIалэ цIыкIур щилъагъум, къару лъэпкъ хэмылъыжу, а здэщытым деж щетIысэхащ. ГъуэгулI гъырт, гъырт щэхуу, и щхьэр IитIкIэ фIиубыдыкIыжауэ.
– -а, гуIэгъуэжь мыгъуэт, си псэ тIэкIу! Сыт къыпщыщIар? – ерагъыу къыдришеящ Дисэ.
– ЗырикI, нанэ, – хуэм дыдэу жиIащ ГъуэгулI, – хадэм сыкъыщикIыжым сылъэпэрапэри сыджэлащ.
– Хьэуэ, си щIалэ цIыкIу, улъэпэрапэу уджэлакIэ апхуэдэ удын бгъуэтыркъым! АбыкIэ сэ сыкъэбгъэпцIэну ухэмыт!
– Пэжщ, нанэ, сыджэлауэ аращ…
– АтIэ щхьэ угърэ?
ГъуэгулI, «сщIэркъым», жыхуиIэу, и дамэр дришеящ.
– Хэт къоуар? – щIэупщIащ Дисэ, езыми и нэпсыр къыщIэжу.
– Зыри, нанэ, сыджэлауэ аращ… пэж дыдэу…
Дисэ фIыуэ гъыщ, бжэри, нэгъуэщIкIэ щIэмыупщIэу щIэкIыжащ, ГъуэгулI къэтэджу шхэну унафэ хуищIри. АрщхьэкIэ, сыт хуэдизу мымэжэлIами, щIалэ цIыкIур къэтэджыфакъым. Ар Едыдж лъакъуэкIэ зэуа и джабэм игъэбауэртэкъым, зригъэгъазэртэкъым, уеблэмэ щыпсчэ къудейкIэ игъэлIэнум хуэдэу узырт. Куэд дэмыкIыу Дисэ къигъэзэжащ, Радымхъанрэ Гуащэпсрэ щIыгъуу. Ахэри куэдрэ хэтащ къэхъуар къащIэну, арщхьэкIэ ГъуэгулI заригъэумысакъым. Жэщыр хэкIуэтэху щысри, цIыхубзхэр щIэкIыжащ. Нэху щыхукIэ ГъуэгулI и напIэ къехакъым, гурыму хэлъащ.
ЕтIуанэ махуэм, нэхъ жьыIуэу, былымыр дигъэкIри, Хьэбалэ къыщIыхьащ ГъуэгулI деж. ЩIалэ цIыкIум хуэмышэчу абы жриIащ и дзажэр къызэрезауэр. Хьэбали хэтащ ГъуэгулI къыщыщIар къищIэну, ауэ, сыт имыщIами, щIалэ цIыкIур къыхуэумысакъым. Сымаджэм и щытыкIэр игу иримыхьу, Хьэбалэ къуажапщэм дэкIуейри къупщхьэкIэ Iэзэу лIы гуэр дэсти къришэхащ. Iэзэм, къеплъщ ГъуэгулIи, жиIащ:
– ЩIалэм и дзажэналъитI къутащ.
Мазэ псокIэ хэлъащ ГъуэгулI. Мазэ нэужьми щIэх дыдэу зыкъыхуэужьыжакъым. Ар куэдкIэ нэхъ гъури фагъуи хъуат, япэхэм хуэмыдэжу, икIи нэщхъеирилэт. Хьэблэм дэсхэм гурыщхъуэ гуэрхэр ящIырт къэхъуамкIэ, арщхьэкIэ щIалэ цIыкIум заригъэумысыртэкъым. ГъуэгулI сымаджэ кIыхь щыхъум, хьэблэр ежэри и хадэ тIэкIури хуащIат. АрщхьэкIэ абыи щыгуфIыкIыртэкъым: зэпымычу егупсысырт адэкIэ псэуа зэрыхъунум, Едыдж къыжриIахэм. «Сэ мыр псэупIэ схуэхъуну къыщIэкIынукъым, сыщагъэпсэунукъым, – егупсысырт
ГъуэгулI. – Ауэ дэнэ сыздэкIуэнур, дэнэкIэ згъэзэну? Хэти дзыхь хуэсщIыну си Iуэху зытетыр? ХуэсщIыпэми, сыт къикIынур?»
Зэми игу къихьэрт Дотэ бгъэдэтIысхьэу псори къызэрекIуэкIар жриIэжыну, ауэ щIегъуэжырт. ЖреIэ, адэкIэ-щэ? ЛIыжьым хьэргъэшыргъэ къеIэт. ИкIэм-икIэжым, сыт хуэдэу мыхьэбыршыбырами, сыт 68 Прозэ
хуэдиз лей къримыхами, Едыдж абы илщ, и къупщхьэщ. «Сэ-щэ? Сэ сыхамэщ, гъуэгужьым телъу къагъуэта сызеиншэщ… Сыт си зэранкIэ лъэпкъым псалъэмакъ къыщIыхэслъхьэн хуейр? Пэжщ, сызэзышэлIар псэужамэ, ахэри къэхъунтэкъым… Е, нэгъуэщI мыхъуми, си анэр сиIэжамэ…»
«Анэ» псалъэр и щхьэм къызэрихьэу, и гур къиузыкIащ щIалэ цIыкIум.
«Си анэ… Хэт сэ си анэр? Щхьэ мыгъуэ сыкъилъхуагъэххэт, гъуэгужьым сыщытридзэжынум? Е… зыгуэркIэ сыфIэкIуэда мыгъуэу пIэрэтIэ? СыфIэкIуэдами, щхьэ къыслъымыхъуарэ?..»
ГъуэгулI, къеузри IэщIыб щыхъуауэ, гупсысэ тIуащIэм зэщIиубыдащ. Абы къыхуэгъуэтыртэкъым и щхьэр здихьынур, ауэ фIы дыдэу ищIэрт афIэкIа мы жылэм дэсыж зэрымыхъунур, гува-щIэхами, зэрыдамыгъэсынур, нэхъ тэмэму жыпIэмэ, мы лъапсэм зэрырамыгъэсынур. Ар хьэкъыпIэкIэ пхыкIат.
Нэхущ нэблэгъэпауэ, мащIэу хилъэфащ ГъуэгулI. Дыгъэр фIыуэ къыдэкIуэтеяуэ, ар Iэуэлъауэ гуэрым къигъэушащ.
– Дахэлинэ! – къыпыгуфIыкIащ ар, и нэхэр къызэтрихыу къыщIыхьар щилъагъум. – Дахэлинэ, си шыпхъу цIыкIу, сыту сыпхуей дыдэу укъэкIуа!
– Уи мыхабзэххэу, иджыри къэскIэ щхьэ ухэлъ? – къыщыгуфIыкIащ абы хъыджэбз цIыкIур. – КъоузIарэ?
– Хьэуэ, си шыпхъу цIыкIу, сызэрынэхъыфIщ, Алыхьым и шыкуркIэ. Ауэ гувауэ сыгъуэлъыжауэ аращ.
– Сыт апхуэдизрэ пщIар?
А упщIэр щызэхихым, ГъуэгулI, къызэхэуауэ, жиIащ:
– ПщIэн бгъуэтынкъэ!
– Уанэ пщIа хъунщ, тхьэ!
– КъэпщIащ, – къыпыгуфIыкIащ ГъуэгулI, икIи и шыпхъу цIыкIум и щхьэм Iэ дилъащ, щабэу, игуми и псэми къызэрыбгъэдэкIыр езы хъыджэбз цIыкIуми зыхищIэу.
ГъуэгулI сыт щыгъуи хуэгумащIэт и шыпхъум, ауэ, зэи хуэмыдэу, ар нышэдибэ зэрыгумащIэм, зэрыбзэрабзэм гу лъумытэнкIэ Iэмал иIэтэкъым. Дахэлини абы гу лъитати, ар зыхуихьынур ищIэртэкъым. Ауэ хъыджэбз цIыкIур иригуфIэрт ГъуэгулI нышэдибэ ямылейуэ зэрынэфIэгуфIэм. Абы фIэфIтэкъым и дэлъхур нэщхъейуэ илъагъуну. Зэзэмызэххэт ар, нышэдибэ хуэдэу, гуфIэжу абы щилъагъур. ГъуэгулI и нэщхъыфIагъым и лъабжьэм щIэлъ псор хъыджэбзым и пщIыхьэпIи къыхэхуэртэкъым, и гуи къэкIыртэкъым дакъикъэ зытхух нэхъ дэмыкIыу абы нэпс щIыIэ уэр зэрыщIигъэжынури.
– Дахэлинэ, си шыпхъу цIыкIу, сэ си гъащIэ псокIэ уэ зэи усщыгъупщэнукъым. Сэ дэнэ сыщымыIами, си гум уизгъэхунукъым. Уэри, Тхьэм щхьэкIэ, си шыпхъу цIыкIу, зэи сызыщумыгъэгъупщэ, – зи ныбжь ирикъуа лIым хуэдэу псалъэрт ГъуэгулI. – Сэ мы дунеягъэм щызиIэр уэ зы закъуэрщ, быдзышэкIэ сыпыщIауэ. Быдзышэм куэд дыдэ къеубыд. Сэ нанэ къызжиIэу щытащ зэпымычу: «Си псэ тIэкIу, Дахэлинэ цIыкIур уи шыпхъущ, фэ зы быдзышэ фефащ, зы быдзышэ фыщефакIэ, зы анэм фыкъилъхуа хуэдэщ». Сэ ар зэи сщыгъупщэжынукъым, уэри зыщумыгъэгъупщэ! 69 Прозэ
ГъуэгулI, и псалъэхэр зэпигъэури, хуабжьу хэгупсысыхьащ, адэкIэ жиIэнур зэригъэзахуэу. Дахэлинэ жиIащ:
– ГъуэгулI, фIы дыдэу слъагъу си дэлъхуфI, уэ сыбогъэшынэ, уэ урещхьщ уэсят къэзыщIыж лIыжьым! Сыт мы жыпIэхэм къикIыр? СынолъэIу, апхуэдэу къызжумыIэ…
Апхуэдэу щIэхъуар езы цIыкIуми къыгурымыIуэжу, Дахэлинэ и нэпсым къызэпижыхьащ. ЩIыIэ техьэгъуэ къытехьам ещхьу, хъыджэбз цIыкIур кIэзызырт.
– Хьэуэ, Дахэлинэ, сэ уэсят пхуэсщIу аракъым, ауэ сэ мыгувэу сежьэнущ. Сыкъызэрытынур зыхуэдизыр сщIэркъым. Ауэ, иджыри бжызоIэри, сэ дэнэ сыщымыIами, уэ сыкъыплъыгъуэзэнщ.
– Дэнэ уздэкIуэнур, ущIежьэнури сыт? – щтэIэщтаблэу щIэупщIащ Дахэлинэ, и Iупэхэр мащIэу кIэзызу.
– Сэ сишх мы жылэм дэлъыжкъым, сыщагъэпсэунукъым мы лъапсэм. Сежьэнущ… Сежьэнурэ къэслъыхъуэнущ сыщыпсэун, ауэ, си
шыпхъу цIыкIу, дызэфа быдзышэм и хьэтыркIэ мыр зыми жумыIэ. Сыкъэгъэгугъэ абыкIэ. Зэ щхьэегъэзыпIэ къэзгъуэтмэ, сэ хъыбар къозгъэщIэнщ, услъагъунщ сыкъакIуэурэ. АпщIондэхукIэ си щэхур дунейм къытумыгъэхьэ.
Дахэлинэ, зыри жимыIэу, къыщиудри гъащ. ЖиIэпэнуми, абы ищIэртэкъым ГъуэгулI жэуапу иритынур.
– Сыт-тIэ ущIэгъыр, умыгъ, уэ хъыджэбзышхуэ ухъуащ, – зэгуэр
езым Есэнкъулхэ я нэхъыжьхэр къызэрепсэлъам ещхьу, ар и шыпхъум епсалъэрт. АрщхьэкIэ Дахэлинэ зыри зэхихыртэкъым, щыст, нэпс щIигъэкIыу. Хъыджэбз цIыкIур, зыкъомрэ щысри, жиIэшхуи щымыIэу, щIэкIыжащ. Ауэ щIэкIыжын ипэ къихуэу жиIащ ГъуэгулI и щэхур зэрихъумэнур.
А махуэ дыдэм ГъуэгулI гъуэгу зэрытеувэнум зыхуигъэхьэзыру щIидзащ. Абы къыздищтащ и адэм и фочымрэ и щIакIуэмрэ, уанапхъэр, къамышы ищIыну фэ кIапэхэр, и адэм и къамэр, кIуэ жыпIэнур аракъэ, гъуэгум къыщыхуэщхьэпэжыну фэ зриплъ нэгъуэщI зыгуэрхэри. Зэригъэпэщащ махуэ зытIущкIэ хурикъун гъуэмыли. Игъэхьэзырахэм аргуэру зэ фIыуэ хэплъэжри, зыхуэарэзыжу, игукIэ жиIащ: «Мыбы зыщIыпIэ сытридзэнщ, адэкIи Алыхьым жыхуиIар хъунщ. Си натIэм къритхам сыхуэзэнщ».
ЕтIуанэ пщэдджыжьым жьыуэ ГъуэгулI и шы-уанэр зэтрильхьэри гъуэгу теуващ, здэкIуэри здигъэзэнури имыщIэу.
ГъуэгулI зэрыщIэмысыр шэджагъуэ мыхъуу къищIащ Дисэ. Ауэ ар зэкIэ уэим ищIакъым фызыжьым. ЩIалэм и хьэлт шым шэсрэ губгъуэхэр къызэхикIухьу, мэзхэм тIэкIу щыщакIуэу. Ауэ, жэщым къыщемыкIуэлIэжым, нанэм гузавэ къищтащ. Апхуэдэ зэи къэхъуатэкъым. Нэху щыхукIэ жеякъым Дисэ. Мызэ-мытIэу къэтэджыжурэ ар ГъуэгулI и унэмкIэ плъат, ауэ, щхьэгъубжэм нэху къыдидзу щимылъагъукIэ, щIыхьэжырти щыст, и напIэр къыхуемыхыу.
ЩIалэр къыщымыкIуэжым, Дисэ пщэдджыжьым Радымхъан дежкIэ екIуэкIри жриIащ ГъуэгулI жэщым къызэрытар. Радымхъани къэгузэващ. ТIури зэгъусэу ГъуэгулI и унэм къэкIуащ. Унэбжэр Iухат, хьэпшыпхэм щыщ гуэрхэри мащIэу къетхъужьат. А махуэми, къыкIэлъыкIуэхэми щIалэр къыщымыкIуэжым, гузэвэгъуэр яIэу, 70 Прозэ
хьэблэр къызэрехьэжьащ. Хъыбарыр Есэнкъулхэ щалъэIэсым, ахэри къэгузэващ. Аслъэмырзи, щIыIэ-щIыIэу зыгуэрхэр игу къэкIри, шыуаныжьым хуэдэу уфIыцIащ. Сыт хуэдизкIэ заримыгъэумысами, ГъуэгулI зэрымыджэлар, атIэ Iуэхум зыгуэр зэрыхэлъыр иджы абы хьэкъыу пхыкIащ. И пэшым щIэсхэр щIигъэкIри, Аслъэмырзэ и закъуэу щысащ куэдрэ, щысащ, къэлыбарэ и фэм имытыжу. ИужькIэ, зыкъом дэкIауэ, Нащхъуэ къриджащ. Нащхъуи куэдрэ зыпигъэплъакъым ар, ауэ шынэхъыщIэми и теплъэр щIагъуэтэкъым. Аслъэмырзэ фэ зэрыриплъамкIэ, ари щыгъуазэт къэхъуам. Нэхъыжьым кIыхь зригъэщIакъым:
– Мыр слIо, шынэхъыщIэ, Есэнкъулхэ ди тетыгъуэр щэщэжу ара? Хьэмэрэ къэхъуар сыт? Нобэр къыздэсым тхъума ди лъэпкъ напэр мо щIалэжь цIыкIухэм трахыну ара? Сыт лъэпкъым къытщыщIар? Е сэ зыгуэрхэр къызгурымыIуэу ара?
Нэхъыжьым и псалъэхэр тэмэм дыдэу зэкIэлъигъэкIуэфыртэкъым. Ар щилъагъум, Нащхъуэ, абы и гум емыуэу, къэхъуар дахэкIэ гуригъэIуэн мурад иIэу, къригъэжьащ:
– Плъагъурэ, ди нэхъыжьыфI, дунейми гъащIэми зехъуэж. Дэри жьы дыхъуауэ къыщIэкIынущ. Сэ сщIэрт сыкъызэребджэнур. ФIыуэ сщIэрт. Дэ къуэш тщIа ГъуэгулI ежьэжащ. Ар здэкIуар зыми ищIэркъым. Ауэ аракъым нэхъыщхьэр. Нэхъыщхьэр уэ ущIэгузавэрщ. ЩIалэгъуалэр, сыт хуэдэу пщIэ къытхуащIу фэ зытрамыгъауэми, къыдэдэIуэжыркъым. Ахэр хуейщ езыхэм я хабзэкIэ псэужыну. Абыхэм я щхьэм зыгуэрхэр иралъхьащи, абы пхутекIынукъым. ЛIэщIыгъуэр и кIэм ноблагъэ, Дотэ, лIэщIыгъуэ зэхъуэкIыгъуэ къэскIэ хабзэщIэ къэунэхуу жаIэ, щIалэгъуалэм езым я хабзэ ягъэувыж.
– Уэ, Нащхъуэ, апхуэдэу щыжыпIэкIэ, сэ абы пэздзыжын щыIэкъым. Нэхъыжьхэм ди псалъэ кIуэцIрымыкIыж нэхърэ дылIэрэ дызэгъэжмэ нэхъыфIщ. Апхуэдэу щыхъуакIэ, моуэ тщIымэ нэхъ тэмэму къыщIэкIынщ. ЩIалэр, ГъуэгулIщ жыхуэсIэр, къыкъуэкIыжу Iуэхум и тэмэмыпIэр къатщIэмэ, ди нэхъыжь напэр зыми тредгъэхынкъым. Сыт хуэдэ лIэщIыгъуэ къэмыунэхуами, лъэпкъыр лъэпкъщ, абы и напэр сыт щыгъуи ихъумэжын хуейщ, и хабзэр зэрихъумэжым ещхьыркъабзэу. Ар щIалэгъуалэми къагурыIуэнщ, хуейми, хуэмейми! Аращ сэ жысIэнур.
ГъуэгулI зэрежьэрэ мазэм щIигъу дэкIауэ, абы и хъыбар псори Дахэлинэ и адэ-анэм яжриIэжащ, адэкIэ ар хьэблэ псом зэлъащIысащ. АдэкIэ жылэми Iуэхум и пэжыпIэр къащIащ.
Дисэ фIыуэ гъащ, гъыри, нэмэз ищIыну тетIысхьауэ щIалэ цIыкIум тхьэ хуелъэIуу щIидзащ, Азалыхьталэм абы гущIэгъу къыхуищIыну. ГъуэгулI «зэрыкIуэдар» щызэхахым, Исмел и къуэ нэхъыщIэ Едыдж къагъакIуэри, Инал и унэм къыщIагъэтIысхьащ.
Абы и ужькIэ а унагъуэр Iыхьлыми благъэми ябгынащ.
КъыкIэлъыкIуэнущ 71 Усыгъэ Анатолэ 72
Адэжь лъахэм, адыгагъэм, анэдэлъхубзэм теухуа усэхэр СИ Я ДЕЖ
Адэжьхэм напэр я гъащIэ гъуазэу,
ЛIэщIыгъуэ гугъухэр къызэпачащ.
Бий гуартэ я щIым къыщизэрыгуэм,
Дунейр я лIыгъэм игъэзджызджащ.
Адэжь щIэиныр гугъэм и закъуэ?!
ДэщIыгъущ а гугъэм беигъэ нэс:
Ди хабзэ екIухэр дыщэзэрылэщ,
Ди псалъэжь Iущхэр налкъутналмэсщ.
А хъугъуэфIыгъуэр ныбжькIэрэ тыгъэ
КъытхуэзыщIахэм уралIэужьщ,
Адэжьхэм я псэр щыгуфIыкIыну
Къытенэ щIылъэм уэри лъэужь.
Ди лъэпкъ щэджащэм и дыщэ пхъуантэм
Къыдумынэфми тыгъэ бэлыхь, Усыгъэ
А пхъуантэдэлъхэр щIэблэм хуэхъумэ,
Хуэхъу ди лъэпкъ мащIэм къэрэгъул бжыхь.
Ныбэизыгъэм зэщхьэщихуауэ,
КъытхокI лъэпкъ напэр къизымыдзэж,
Анэдэлъхубзэр, шхахуэ пэлъытэу,
ПхъэнкIий идзыпIэм ныхэзыдзэж.
Къуэпсыбэу щIылъэм хэмыкIа жыгыр
Къыкъуэумэ жьапщэ – тыншу къреч.
ГукъуэпскIэ лъэпкъым пымыщIа цIыхур,
Жьуджалэм ещхьу, жьым кърехьэкI.
Щэнхабзэр, тхыдэр, анэдэлъхубзэр – Лъэпкъ ЖыгкIэ зэджэм и къудамищщ.
Зытес къудамэр пызыупщIыжыр
Тхьэр зытебгахэм мэхъур ящыщ.
Теплъэ къудейкIэ фIэкI уадыгэу
УкъамыщIэжмэ – сыт урищIыс?
Зи лIэужьыгъуэр мыгурыIуэгъуэ
Жыг кумылэншэм урещхьыркъэпсщ.
Адыгэу щыIэр кхъузанэ тIуащIэ
Хуейщ мы зэманым дэ щIэдгъэкIын,
КуэнсапIэу къинэр – лъэпкъ жылэ хъункъым,
Апхуэдэм хуейщ дэ дакъыпыкIын.
И лъэпкъым папщIэ зы щай и уасэ
Зымылэжьахэм захузогъазэ:
Адэжь и щIыхьым фримыуэркъ,
А щIыхьым хэлъкъым фи фIыщIэ лъэпкъ. * * *
Сэ сыIуплъам Адыгэ лIыжь,
ЗыхэсщIэу сохъур
Нэхъ лIыхъужь.
Къысщохъу зэхэсхыу
Уэрэдыжь, 73 Усыгъэ
Къысщохъу зэхэсхыу
Хъыбарыжь.
Адыгэ тхыдэр Зи нэгу къищ
А лIыжьхэм
СыткIи задызощI:
Я хъыбарыжьым
СегъэIущ,
Я уэрэдыжьым
Сегъэлъэщ.
Ауэ зы лIыжь
ЩIым ехыжыху,
Нэрымылъагъуу
Нэпс сIэщIоху:
КIуэдыжу сфIощI
Зы уэрэдыжь,
КIуэдыжу сфIощI
Зы хъыбарыжь. 74 * * *
Пщэдей сэ си бзэр кIуэдыжынум,
СылIэну нобэ сыхьэзырщ. Гамзатов Р. Тэтрокъуэ Астемыр хузотх
Си нанэу си нанэ дыщэ,
СыщIалэу си фэр мэкIуэд.
Гупсысэу сыхэзыгъащIэр
Сщхьэщихрэ псэм къедэхащIэу,
КъызжеIэт, кхъыIэ, уэрэд.
Си лъэпкъыу сэ си лъэпкъ мащIэм
И блэкIа гъащIэр гуузт.
Бий куэдым куэдрэ яфыщIми,
И лIыгъэм яхухэмыщIу,
И джатэ Iэпщэр ихузт. Усыгъэ
Залымыгъэу залымыгъэ бзаджэт.
Схуегъэхкъым тэмакъым ар:
Сабийхэр балигъхэм еджэу,
Балигъхэр макъкIэ зэщыджэу
Я лъахэм зэрырашар.
СпэIэщIэу псэу си лъэпкъэгъухэр
ХэмыкIыу сохьыр си пщIыхь.
ХамэщIыр хэку зэрымыхъур
КъиIуатэу я нэпс шыугъэм,
Хэтщ ноби ахэр бэлыхь.
Си Хэку и дыгъэр гуапащэщ,
ЩымыIэ фIыгъуэу зыпэсщI,
ИтIани сехьыр гухэщIым:
Адыгэр щIым щыхэпхъащи,
Хэпхъауэ шэпхъ си гум сфIощI.
А псом ищIыIукIэ си лъахэм
Анэдэлъхубзэр щокIуэщI.
КIуэдыжмэ си адыгэбзэр,
ХэкIынущ си адыгэпсэр –
Лъэпкъ бзэншэм и гъащIэр кIэщIщ.
Си нанэу си нанэ дыщэ,
Си сабиигъуэр зи куэщI,
Уэрэдым уэрэд схупыпщэу,
ФIыр текIуэу ем хьэкъ къысщыпщIу,
СощIэжыр, нэхухэр здэбгъэщт.
Дахащэу си адыгэбзэр
Макъ щэхукIэ ноби схуэшэщI.
Щхьэщыпхыу бэлыхьхэр си псэм,
ПлъэщIыжу къысфIекIуэ нэпсхэр,
Уи куэщIым щхьэр щезгъэгъэщI.
Уэрэд къыхэбдзэм, си нанэ,
Хъурт фIыуэ щыIэр си фIэщ.
Си лъэпкъым зыкъищIэжыну,
И щIыхьыр иIыгъыжыну
Гугъэ IэфIыщэ сыгъэщI. 75 76
Усыгъэ ГИМН
Ди нартыжь лъэпкъыу уардэ,
Уей, зи тхыдэжьыр къетхъухыпа,
Джатэпэ жанкIэ къуршхэм
Зи хъыбархэр тезытхэжа!
Ди лъэпкъыжь щэджащэурэ
ЛIыгъэри зи бащэ,
Уи гъыбзэжьхэр нобэми
Тхыдэм къыхоIукIыр.
Ей, маржэ! Адэжь щIыхьыр лъагэу дывгъэIэт!
И щIыхь пхъумэжу Хэкум
«Шэрджэс» жебгъэIэу укъекIуэкIащ.
Къихьэжщ уи дыгъэр уэгуми,
УищI дыгъэпскIэ зигъэнщIыжащ.
IуэхущIафэ екIухэр ди бэу,
Зэш-зэлъэпкъэгъухэр щIым дыщопсэу.
Ди хабзэ дахэр щапхъэщ,
Ди гуращэр фIым хуэгъэпсащ.
Мы щIым адыгэу тетыр
Ди Iуащхьэмахуэ къесылIэжынщ.
ФIыгъуэ мылъытэщ Хэкур,
Дызэкъуэтмэ – лъэпкъыр дылъэщщ!

Бзэ къэсыхукIэ – лъэпкъщи, сфIэфIщ щызэхуагъадэр,
Сэ итIани щыIэщ зылъызгъэс пщIэ лей:
Си анэм и гукъеуэр къызэрысхуиIуатэ
Бзэм нэхъ лъапIэ теткъым сэркIэ мы дунейм. * * *
Си бзэм сэрэ дызэтIолъхуэныкъуэу
Зы адыгэ анэ дыкъилъхуащ. Усыгъэ
Здэнукъым сыкъэзылъхуар хаутэу,
Здэнукъым хаутэу къыздалъхуар! * * *
Пхэмылъыж цIыхугъи адыгагъи,
Къулыкъу шэнтхэм IулъхьэкIэ уошэс.
Укъилъхуат уи анэм сабий дыгъэу,
КъыпхэзыщIыкIар уэ хэт нэжэс?! * * *
Къэхъуакъым цIыхум сыщефыгъуэ,
Зым си зэран езмыгъэкIа.
АтIэ, сыщIэуэу я нэм бжэгъуу,
Жагъуэгъу сэ дэнэ къысхуикIа?
Псалъэ дыгъэлхэм сахэплъыхьрэ
Къахэзгъуэтамэ зы налкъут, –
Яхуемыгъэхыу я тэмакъым,
А псалъэ закъуэр сфIагъэпуд.
Аращ игъащIэми адыгэр, –
Фыгъуэ-ижэным егъэкIуэд.
Си лажьэр сыт сэ си жагъуэгъухэм
ЕфIэкIыу жысIэмэ уэрэд?!
ПхъэнкIийм хэпкухькIэ дыщэ кIанэм
И зэхэлъыкIэр фIэмыкIуэд.
Уэшх къызэрешхыу, къыщIощыжри,
Аргуэру дыгъэм ныполыд.
Сэ зыслъытэжкъым къурш абрагъуэу,
Уи дыгъи мази зезмылъыт.
АрщхьэкIэ, Тхьэм къызипэсауэ,
Сащыщкъэ зиIэхэм хэлъэт!
Шууейм хуаубыдми лъэрыгъыпсыр,
Шыдшум хуамыщI апхуэдэ щIыхь.
Сэ шу зыбжанэ итщи си япэ, –
ЗахуэсщIыфынущ щхьэузыхь. 77 78
Усыгъэ
Шыгъажэм мызэу сыщыIащ сэ, –
ВжесIэнщ гухэхъуэу зыхэсщIар:
КъатежыхункIэ адыгэшыр,
Тежар сэрауэ къысфIэщIащ.
Къэхъуакъым цIыхум сыщефыгъуэ,
Зым си зэран езмыгъэкIа.
АтIэ, сыщIэуэу я нэм бжэгъуу,
Жагъуэгъу сэ дэнэ къысхуикIа?! * * *
Мы пшахъуэщIым и дыгъэм укъес,
Мы пшахъуэщIым жьыгъуркIыр щофий.
Шэ фиижхэм ди гъыбзэр яус,
Ди ныбжьэгъухэр ди куэщIым щодий.
АдыгэщI, адыгэщI, си псэм пэсщI,
Си насыпти уэ гъащIэр пщIэстам.
Зым щымыщу сокIуадэр хамэщI,
ХамэщI бзаджэу Афганистан.
Мы пшахъуэщIым зы къыр е зы жыг
Щызмылъагъу езгъэщхьыну ууейм.
Уи псы уэрхэм я макъ зэхызох,
Уи къуршыжьхэм сопщIыхь, Къэбэрдей.
Къыщыслъыхъуэу зэуапIэм гущIэгъу
Къэмыхъуа – бгырыс хьэлтэкъым ар.
Зи гуэныхьхэм тхьэм къахурегъэгъу,
Си мыягъэу, цIыхупсэу згъэнар.
СыныбжьыщIэт сэ – сыткIи сыхейт,
Щхьэ мы гъащIэм къысщыхуэт и ней?..
Адэжь Хэку, псэр щыхэкIмэ хамэщI,
ЩыгъэфIэж си пкъы тIэкIур уи куэщI.
АдыгэщI, адыгэщI, си псэм пэсщI,
Си насыпти уэ гъащIэр пщIэстам.
Зым щымыщу сокIуадэр хамэщI,
ХамэщI бзаджэу Афганистан.
1982 Усыгъэ * * *
Ажал ябгэм джакIуэ къызэрищIу,
ЩIакIуэкIапэ дызэрытешэнущ.
А ныбжь фIыцIэу псэр зыгъэгумэщIым
И фокIэщIыр къыстриунэщIэнущ.
Фоч уэ макъым бзухэр игъэщтэнущ.
Фоч уэ макъым бгыхэр къыдэскIэнущ.
УкъэджакIи сыкъэмыскIэжыну
Сэ а макъым сигъэзэгъэжынущ.
Си хъыбарыр игу щIыхьауэ, жьыбгъэм
АдыгэщIыр къызэхижыхьынущ.
Си гурыгъухэр, тхъуэбзащхъуэмэм щIыгъуу,
Къэгъэзэншэу пшэхум хыхьэжынущ.
Си яужькIэ си уэрэди гъыбзи
Налкъут щыгъэу зэхуахьэсыжынущ.
Адэжь лъахэм хуэсщIа гухэлъ къабзэр
Джэрпэджэжым къыфхуиIуэтэжынущ. ГуIэфIтещIэжыр – гур хэзыгъахъуэу
Псэхугъуэ IэфIкIэ дытезыгъэущ.
Гъуэлэжа гугъэр зыдэтIэпIыжу,
Темыуж гуауэр тщхьэщызыгъэущ.
Гухэхъуэр щIэщи, гухэщIыр жьыкъэ! – ГуIэфIтещIэжым псори щогугъ.
АрщхьэкIэ хъурэ узэрыхуейуэ? –
Щыгугъа куэдым йож я гурыгъ.
Къэхъуащ, ажалыр къызигъэщтэжу,
Удын сэ гъащIэм къыщызидза.
Мы си гукъуэпсхэм, нэмысу игъуэ,
Аракъэ хагъуэ хезыгъэдзар.
Мы щIымрэ уэмрэ зэтезыIыгъэу
ИгъащIэ лъандэм сызыхуэпэж! 79 80 Щэрдан Евгение (Хужьпагуэ) хузотх
Усыгъэ
Зи насып фалъэр ублэрэкIахэм
ГуIэфIтещIэжкIэ къахуэгуэпэж.
Анэншэ гъащIэм дэжэщI си бынхэм
А фIыгъуэр дыгъэу къахуегъэпсыж.
Си адэжь лъахэм уэрэд зыбжанэ
ГуIэфIтещIэжу хуэзгъэусыж.
Иужьу напIэр щызэтеслъхьэжкIэ,
Уэ мы зы лъэIури схуэгъэзэщIэж:
Си псэгъу гумащIэр гуIэфIтещIэжу
ТэлайкIэ нэгум къыщIегъэдзэж. Мы дунеижьыр, уи жьыщхьэм къеплъу,
ЩыхущIегъуэжи щыIэщ къыуищIам.
ГуIэфIтещIэжкIэ къытхуэупсэжтэм,
Абы щымыIэт къытхуимыщIа.
«Уэркъ гуащэ» жаIэу зэхэсхамэ,
Уэращ къыщIыхьэр сэ си нэгу.
Апхуэдэкъабзэу, услъэгъуамэ,
«Уэркъ гуащэ» псалъэр къокIыр сигу.
Хьэл-щэну щыIэм я нэхъ дахэр,
Я нэхъ курыхыр зи Iэпэгъу!
ЦIыхупсэ уардэм и зэфIэкIыр
Уэ къытщыбощIыр нэрылъагъу.
Дахагъэр куууэ зыхыбощIэ,
Гуапагъэм уи псэр хуэгъэпсащ.
Уи псалъэ къэс пэшачэу дыщэм
IущагъкIи Тхьэр къыпхуэупсащ.
УнэмысыфIэщ, ущIыкIафIэщ,
Пхэлъщ шыIэныгъэ, пхэлъщ гущIэгъу.
Иджырей куэдым я насыпти,
ЯIатэм пхуэдэ чэнджэщэгъу. Усыгъэ
УигъафIэу гъащIэр екIуэкIакъым,
Къэхъуащ ар къыщопхъэшэкIа:
Унафэ пхэнжхэм я зэранкIэ
Лажьэншэу уи адэр пщхьэщачат.
Бынунагъуэшхуэр фызэщIипIэу,
Бэлыхь фи анэр хэмыкIа.
ЩIэныгъэр фхуищIри гъащIэ гъуазэ,
ЦIыху нэсу фыкъигъэтэджащ.
Зэманыжь ябгэу зэман бзаджэм
Къыплъигъэсами и удын,
Уэркъыгъэр уи лъым хихыфакъым,
ЛъэкIакъым уигу ириудын.
Дунейм темыт уэркъ хабзэм хуэдэ,
Уэркъ хабзэрщ лъэпкъыр зыхъумар!
ЦIыхугъэ нэсым арщ и пщалъэр, –
Яхыбопщэж уи щIэблэм ар.
Уэ уздэщыIэм, къуму щытми,
КъысфIощI удз дахэ къыщыкIын.
Уэркъ гуащэ нэсым урищапхъэщ,
Ухъу зи лIэщIыгъуэр имыкIын! * * *
СымыщIэххэу,
Сэри махуэ гуэрым,
Си мурадхэр бгъэм щызэпычынщ
Си гукъуэпсым щIыгъууи,
Дуней уэрым
И гуфIэгъуэ псоми СыпыкIынщ.
Сыдахынщи ди кхъэм
СагъэпIащIэу,
Мащэ кIыфIым сэ срахьэхынщ,
Кхъэм и бжыхьым 81 ЩоджэнцIыкIу Леонид хузотх Усыгъэ
БгъукIэ зрагъэщIу,
ЦIыхухъуитI уэршэру
Дыхьэшхынщ.
Си жагъуэгъуу
ДыуэщIым къэкIуахэр,
Нэщхъеифэ защIу, еплъыхынщ,
Заущэхуами,
ЯгукIэ гуфIэу ахэр,
Тхьэм сыщIэкIуэтэну елъэIунщ.
Ди къуршыжьхэм, мэзхэм,
ФIыуэ слъагъухэм
Я сурэту си нэм щIэжыхьар,
Си усэ нэхъыфIу
Сымытхахэр,
КъызэмыхъулIа мураду хъуар –
Сигу щIэныкъуи,
СызыщIэхъуэпсаи
ЩIым си гъусэу
Сэ здыщIэсхьэжынщ.
Си лъэпкъ мащIэу сызыхуэпсэуами – Схуэдэр дапщэ? – И гум сихужынщ.
СощIэр фIыуэ,
СощIэ, си фIэщ мыхъуми,
Махуэ гуэрым
А псор къысщыщIынщ.
И нэбжьыц хэхуауэ къыщымыхъуу
ЩIым, сэрыншэу,
И гъуэгу хигъэщIынщ.
КъэфщIыжынум абдежым
Си гуапэ,
Си ныбжьэгъухэм
Зы лъэIу фхузиIэжщ:
Фэеплъ сыну схуагъэувам и напэм
Сатыр тIущ мыпхуэдэу
Схутефтхэж: 82
6 Заказ №184 Усыгъэ
ЩIым тетащ
Зы махуи игу мыпсэхуу,
Ем и бийуэ
Псалъэ къилъыхъуащ,
Iуэху бэлыхь хуимылэжьами,
Щэхуу
Щалъхуа Хэкур
ФIыуэ илъэгъуащ. Си Iыхьлы, си нэхъыжьыфI, журналист Iэзэ
Шырыт СулътIан и фэеплъу
КъуэгъэнапIэм укъыкъуэукIащ,
ЛIыукI хьэлу, сэр къызыкъуэппхъуэтри.
Я нэхъыфIу, я нэхъ Iущу тхэтыр,
ДымыщIэххэу, уэ тхэбукIыкIащ.
Бжьыхьэ махуэу гъащIэ гъуэгур икIут,
ИмыщIэххэт укъызэрещакIуэр.
Зыхуэпсэур и адыгэ Хэкут, – А насыпыр сытми тригъакIуэу.
КъарууфIэт, тэмакъкIыхьт, бэшэчт,
И псэм нэхърэ напэр фIэнэхъапэт.
Ем и лIыкIуэм, хэтуи къыщIрекI,
Ныдытехьэфынут щIакIуэкIапэ.
Сэ сынодэуэнущ махуэ къэс,
КъептыхункIэ си упщIэм жэуап уэ:
Тету щIылъэм апхуэдиз нэжэс,
ЩIэпщIыр сыт цIыху хейр натIэрыуапIэ?
ПфIэмыщIам адрейхэм елъэгэкIыу,
Уахъты зиIэм щхьэ уефыгъуэжа?
Иумыгъаплъэу и гъуэгуанэм и кIэм,
ГъащIэ хьэхур щхьэ къеIыпхыжа?
Щыбгъэлыдри уи сэр и щIыбагъым,
Гъуэбжэгъуэщу зыбгъэбзэхыжащ. 83 84
Усыгъэ
Щхьэ иумыкуфарэ укъилъагъуу,
Шэч уи лIыгъэм къытумыхьэжам?!


Сыт щIекIуэкIыр псори Сызэрыхуэмейуэ?
Мурад ину сщIахэр ЩIэщэщэжыр жьгъейуэ?
Армыра мафIэншэу
Си гур сфIэужьыхауэ,
Армыра лIыгъэнши
ГъащIэм сыщыхъуауэ.
ПсэкIэ и гъунэгъуу
Ныбжьэгъу нэс зимыIэу
МащIэ дыдэщ щыIэр
ЛъэIэсауэ гугъэм.
Ар сэ къызгуроIуэ,
Ар сэ зыхызощIэ.
Си псэр арщ щIэхыщIэр.
Си псэр арщ щIэгуIэр.
Согъэзэж щIалэгъуэм
И блэкIа илъэсхэм,
Дызэхэст ныбжьэгъухэр
Мурад инхэр дгъэпсу.
Дигу гуапагъэу илъыр
ЩIым удз дахэ жылэу
Щытетсэну псалъэ
Зэттырт тедмыгъалэу.
Иджы сыт? Ныбжьэгъухэм
Сащыгъупщэжауэ,
Я щхьэ Iуэху зэрахуэу,
Мэпсэуж куэд щIауэ. Усыгъэ
Зым хъуэпсапIэу иIэр
ЩIым тетынырщ бейуэ.
ЕщI къулыкъур плъапIэ
Адрейм нэпсейуэ.
Тхьэуэ зэхуэтIуахэр
Дэнэ фхьа, ныбжьэгъухэ?
Зыти дэ диIахэр
Зы зэман жагъуэгъухэу.
Ар фIы псор зылъахъэу,
ГъащIэм щхъуэ езыхьхэрт.
Я фейдэ къалъыхъуэу
Жэщи махуи зыхьхэрт.
ЗыкъэфщIэж, ныбжьэгъухэ,
ФыщIегъуэжыт, кхъыIэ,
Дэ дызэрыIыгъмэ,
ТлъэмыкIын щымыIэ.
Дывгъэлэжь Iуэху щхьэпэ,
Зедвгъэпщыт Iуэхушхуэ,
Лъэпкъыр ирилъапIэу,
Хэкур иригушхуэу. Си гугъэнт мыпхуэдэу
Зэгуэр къысщыщIыну?
Сэ си закъуэ дыдэу
Мы си гур хэщIыну?
ИрекIуэкI хуейм псори
Сызэрыхуэмейуэ,
Сэ си мурад инхэр
Искъухьынкъым жьгъейуэ. 85 Уи гъуэгу кIыхь хъуну
УсакIуэ Къаныкъуэ Заринэ илъэс 50 ирокъу Къаныкъуэ Заринэ СэIэдулэ и пхъур Бахъсэн районым щыщ Къызбрун (Дыгулыбгъуей) къуажэм 1969 гъэм къыщалъхуащ. 1986 гъэм къуажэ школыр, 1991 гъэм Къэбэрдей-Балъкъэр къэрал университетым и филологие факультетыр къиухащ. «Адыгэ псалъэ» газетым и корреспонденту, «Iуащхьэмахуэ» журналым и къудамэм и унафэщIу лэжьащ, 2006 гъэм къыщыщIэдзауэ «Горянка» газетым и редактор нэхъыщхьэщ. 86
Заринэ сабийхэми балигъхэми адыгэбзэ дахэкIэ яхуотхэ. И усэхэр
щызэхуэхьэса тхылъих къыдэкIащ: «ГъуэрыгъуапщкIуэ» (1994), «Уафэ щыгъэ» (1998), «Уэрэ сэрэ» (2008), «Тонкие связи» (2010), «Адыгэ хьэблэ» (2012), «Круговорот» (2017). Апхуэдэу нобэрей гъащIэм пэджэж пьесэ гъэщIэгъуэнхэри етх.
Урысейм и ТхакIуэхэм я зэгухьэныгъэм хэтщ, Къэбэрдей-Балъкъэрым и бзылъхугъэхэм я «Жан» жылагъуэ зэгухьэныгъэм и къызэгъэпэщакIуэщ икIи и унафэщIщ. «Круговорот поэзии» и фIэщыгъэу илъэс куэд лъандэрэ лажьэ литературэ Iуэхум и зэхэублакIуэщ. Абы хыхьэу къызэрагъэпэщ «Адыгэ усэ пшыхь. Гъэм и теплъэгъуэхэр», «Чегет усэ дыкъыщоджэ», «Усыгъэр – гуэл Iуфэм» зэIущIэ гъэщIэгъуэнхэр, илъэс къэс ирагъэкIуэкI «Рифмы на Рице» абхъаз-адыгэ литературэ фестивалыр (Абхъаз Республикэ). Заринэ къызыхэкIа интеллигент унагъуэм хуэфащэ дыдэщ. Зоотехникыу еджа и адэр, литературэм дихьэхри, журналист хъуат, «Путь к коммунизму» район газетым и редактор нэхъыщхьэу щытащ. «Ленинград къикIа хъыджэбз» зыфIища и романыр урысыбзэкIи (Москва, «Детская литература» тхылъ тедзапIэ, 1974 гъэ) адыгэбзэкIи (Налшык, «Эльбрус» тхылъ тедзапIэ, 1971 гъэ) къыдэкIащ. Тхыдэм дихьэхыу щыта и дэлъху Нурхьэлий и псэ къабзэр Абхъазым и хуитыныгъэм щIитащ. Ара къыщIэкIынщ Заринэ и гур а республикэм щIыхуэмыгъуэр. И дэлъху
етIуанэр адэжь лъапсэм исщ. Шыпхъуищ иIэщи, тIур егъэджакIуэщ, ещанэр журналисту «Адыгэ псалъэ» газетым щылэжьащ. ЖыпIэнурамэ, гъащIэм лъэ быдэкIэ хэува лъэпкъ цIыху ягъэсащ быным я гуфIэгъуэр къэзылэжьа, я гузэвэгъуэр зышэча СэIэдулэрэ Iэминатрэ – жэнэтыр унапIэ Тхьэм яхуищI! Заринэ литературэми журналистикэми щызыIэригъэхьа ехъулIэныгъэхэр мащIэкъым. Ар мызэ-мытIэу щытекIуащ урысейпсо зэпеуэхэм, Москваи нэгъуэщI къалэхэми къыщызэрагъэпэщ семинархэм, зэIущIэхэм хэтащ. 2004 гъэм Урысей Федерацэм КультурэмкIэ и министерствэм и стипендие къихьауэ щытащ. Къаныкъуэр КъБР-м щIыхь зиIэ и журналистщ. Уи гъуэгу кIыхь хъуну

Сэ, IуэрыIуэтэж мыхъуу, фIы дыдэу сыщыгъуазэщ тхакIуэ Нало Заур Къаныкъуэ Заринэ и гуащIэр илъытэу, абы пщIэ хуищIу зэрыщытам. Сыт хуэдэ IуэхукIэ нэхъыжьыфIым и деж сыщIэмыхьами, зэи къанэртэкъым Заринэ и гугъу имыщIу, и IэдакъэщIэкIхэм къысхутемыпсэлъыхьу. Адыгэбзэр зыгъэIу дэтхэнэри и нэмрэ и псэмрэ хуихьырт Заур, ауэ къыхигъэщхьэхукI закъуэтIакъуэм Заринэ ящыщт. Зыбжанэри тетхыхьащ Налор Заринэ и гуащIэм, и тхылъми пэублэ псалъэ
хуитхыгъащ. Ар щыгъупщакъым езы Зарини: Налор псэуху гулъытэншэ ищIакъым. Псалъэм папщIэ, абы къыдигъэкIыжащ Заур и новеллэхэр зэрыт «Къру закъуэ» тхылъыр. Дунейм ехыжа иужь, абы и фэеплъу хузэфIэкIари мащIэкъым. «Бадзэуэгъуэр Нало Заур и мазэщ» фIищауэ илъэс къэс а мазэм къриубыдэу тхакIуэм и IэдакъэщIэкIхэр интернетым щытредзэ. ЩхьэусыгъуэкIэрэ Заур и щхьэгъусэ Нусэ лъогъуазэ, зыхуэфI-зыхуэныкъуэхэр зрегъащIэ. Зэлэжьэгъухэм яку зэгурыIуэ, зэхуэгъэкIуатэ, творческэ зэпыщIэныгъэ дэлъыныр ехъулIэныгъэм и хэкIыпIэщ, жысIэкIэ зыми щIэ гуэр къыхузэIусхыну къыщIэкIынкъым. Къаныкъуэмрэ «Iуащхьэмахуэ» журналым и редактор нэхъыщхьэу щыта тхакIуэ, драматург IутIыж Борисрэ илъэс зыбжанэкIэ зэдэлэжьащ пщIэ зэхуащIу, зым и IэдакъэщIэкIым адрейр щыгуфIыкIыу. Абы и щыхьэтщ Заринэ и «Уэрэ сэрэ» усэ тхылъым Борис хуищIауэ щыта пэублэ псалъэр. «Усэрэ усакIуэрэ мы дунейм тетыхункIэ цIыхухэр иризэдэуэну къыщIэкIынущ мыбы: Поэзием и бзэм дежкIэ нэхъыщхьэр гурыIуэгъуафIэу щытыныра, хьэмэ удэзыхьэх гъэпсыкIэ иIэныра?.. ЦIыхум я нэхъыбэм задэзыщIыну хуейр, дауи, япэм теIэбэнущ… – щитхащ Борис тхыгъэм. –
Сэ къызэрысщыхъумкIэ, Поэзие къызэрагъэщI бзэ гъэпсыкIэр ар къызыхащIыкI гурыщIэхэм ещхьыжу щытын хуейщ… УмыщIэххэу къыпщIихуа акъужь гуапэ. Зи кIапэр къыпхуэмыгъуэтыж пщIыхьэпIэ дахэ. НэкъыфIэщIу къэунэхурэ, а къызэрыунэхуам ещхьыркъэпсу, зэуэ бзэжых тхьэIухуд гъуэбжэгъуэщ. Уи гур зыщIэхъуэпсу зэи узылъэмыIэс нэхунэ телъыджэ… Мис апхуэдэ зыгуэрхэщ Поэзием и хъуаскIэр цIыхупсэм «къыщыпIэнкIыным» щхьэусыгъуэ дахэ хуэхъур… Апхуэдэ гурыщIэр дауэ бзэм и къарукIэ къызэрыбгъэлъэгъуэнур? Алыфбейм иратхэ щапхъэхэм ещхьу, «ущызэкIэщIэплърэ» къызэрыгуэкI дыдэу мытхэ усакIуэм бзэр къыхуэмыгъэIурыщIэу, и зэфIэкIыр абы хуримыкъуу къыщытщыхъу куэдрэ къытхуохуэ дэ. ИкIи ардыдэмкIэ зыщыдогъауэ. ЩыIэу къыщIэкIынщ, дауи, апхуэдэ гуэрхэри: я усэхэм зэрыщымытыфэ къытрагъэуэн мурадкIэ, е зэрыхуэмыIэрыхуэм къыхэкIыу бзэр нэхъ зэхэтхъуауэ, зэблэшауэ къэзыгъэсэбэпхэр. АтIэми, гурыщIэм я нэхъ «зэхэIуэнтIар» къыщыбгъэлъагъуэм дежи, «бзэм и лъынтхуэхэр» къэнэн хуейщ «зэпычыпIи» гупсысэр зэрымыкIуэфын «зэрыдзапIи» имыIэу (лингвистхэр «языковой вывихкIэ» йоджэ апхуэдэм)…
Мы дызытепсэлъыхь усэхэм къыхагъуэтэну си фIэщ хъуркъым ди бзэм апхуэдэ «лей къыщытехьауэ» зы сатыри. Ахэр зытхам хъарзынэу къехъулIауэ сэ къызолъытэ и гурыщIэ, гупсысэ гъэщIэгъуэнхэм псалъэхэр IэкIуэлъакIуэу тришэныр…
«Зыгуэр жысIэну къысщогъупщэ,
Пщэдей псалъэншэм къыспекIухь.
Гухэлъ щхьэхуещэхэм я ныбжьым Гупсысэ кIапэхэр яшыхь. 87 Уи гъуэгу кIыхь хъуну
Зыгуэр аргуэру къызогъанэ,
Гурыщхъуэ лейр IэщIыб схуэмыщI.
Пщэдейм хузохьыр си «итIанэр»,
ИтIани нобэм сремыщхь…» 88 Куэд щIащ Къаныкъуэ Заринэ ди Поэзием хэлъхьэныгъэфIхэр хуищIын зэрыщIидзэрэ, тхылъи къыдэкIахэщ, – къыпещэ адэкIэ IутIыжым, Заринэ и творчествэм хуэфэщэн уасэ хуигъэуву. – Ди литературэм къыщыхъу-къыщыщIэхэр къызыфIэIуэху, абыхэм набдзэгубдзаплъэу кIэлъыплъ, убгъуауэ тетхыхь гуэрхэр, япэм ещхьу, щыIэжамэ, шэч хэмылъу, нэхъри наIуэ икIи IупщI хъуну къыщIэкIынт щIэщыгъуэу гупсысэ, щIэщыгъуэу тхэ, дунейпсо Поэзием куууэ хэзыщIыкI, адыгэбзэр екIуу зыгъэшэрашэ усакIуэ ди литературэм къыщIэхъуауэ зыкъом лъандэрэ зэрыхэтыр». УсакIуэм, тхакIуэм и дежкIэ мыхьэнэ ин иIэщ и IэдакъэщIэкIхэр нэгъуэщIыбзэкIэ зэрадзэкIыным. Апхуэдэ къайхъулIамэ, къызыхэкIа лъэпкъым и мызакъуэу, нэгъуэщIхэми абы и гуащIэр къалъытауэ, пщIэ хуащIауэ убж хъунущ. Заринэ и усэхэм щыщ куэд урысыбзэм иригъэзэгъащ зэдзэкIакIуэ Iэзэ Яропольский Георгий, IэщIагъэлI куэд щыхьэт зэрытехъуэщ, езы Зарини къызэрилъытэщи, фIы дыдэу. «Усэ тхылъым ит тхыгъэхэр щызэздзэкIым сэ згъэнэхъэпар псэ гурыгъуазэкIэ абыхэм сриплъэу урысыбзэ фащэ екIу ящыстIэгъэнырщ, – щыжиIауэ щытащ Яропольскэм Къаныкъуэм и гуащIэм триухуа «Не там, где тонко, рвётся» тхыгъэ купщIафIэм. – Абы щыгъуэми, тхыгъэм наIуэу къыхэщ гупсысэмрэ абы щIэгъэпщкIуамрэ языхэзми зыдезмыгъэшэхыу я зэхуаку зыщызэтесIыгъэныр Iэмал зимыIэу згъэуват. КъызэхъулIарэ къызэмыхъулIарэ зыхужыIэнур усэпсэр зыхэзыщIэ щIэджыкIакIуэхэмрэ абы телажьэ IэщIагъэлIхэмрэщ. Сэ си зэдзэкIыкIэр актёр IэщIагъэм зыкъомкIэ изогъэщхь. Ар зы лъэныкъуэкIэ нэхъ тыншщ (зы хуитыныгъэ гуэр къызэрыуитым папщIэ), зы лъэныкъуэкIи нэхъ гугъущ (зи лэжьыгъэ уелэжь цIыхум и гъащIэм ухэпсэукIын, и псэр зыхэпщIэн хуейщи). Пэжыр жыпIэмэ, мы тхылъым сэ Къаныкъуэ Заринэ и ролыр щызгъэзэщIащ, сызыхуэсакъыу схъумэхэм языхэзу ар щIыщытри арагъэнщ».
Зэман зэхуэмыдэхэм къыдэкIа тхылъ щхьэхуэ къэс хужаIа псалъэхэм хэтщ езы Зарини и IэдакъэщIэкIхэми ехьэлIа гупсысэ пэжхэр, куэдым гу зылъатэу мащIэ фIэкIа зытемыпсэлъыхьахэри, нэгъуэщI зыгуэрым къыхуэмылъэгъуахэри. Арагъэнщ усакIуэм и гуащIэр джыныр, абы куууэ тетхыхьыныр зэманым къигъэув Iуэху щхьэпэу щIыщытыр. «Адыгэхэм яIэщ зы нэщэнэ: уэ зыщIэлъ уэшхышхуэ къешха иужь щIылъэм къыщыбгъуэтыфыну уафэ щыгъэхэм ящыщ зы нэхъ мыхъуми къэзыгъуэтым абы насыпышхуэ къыхуихьынущ, – щетх филологие щIэныгъэхэм я доктор ЩоджэнцIыкIу Нинэ «Уафэ щыгъэ» тхылъым хуищIа пэублэ псалъэм. – И усэхэр щызэхуэхьэса тхылъым апхуэдэу фIэзыща адыгэ усакIуэ Къаныкъуэ Заринэ и IэдакъэщIэкIхэр си дежкIэ насыпым и хэкIыпIэ уафэ щыгъэхэщ». ЩоджэнцIыкIур набдзэгубдзаплъэу пхоплъ Заринэ и усэхэм. Абы къыщыгъэлъэгъуа лIыхъужьым дуней псор къызэрегъэщIылIари, гъащIэм къыщыхъухэр абы къызэрыхущытри (езыр зэрыхущытыркъым игъэнэхъапэр), жэщым, уэшхым, таурыхъым къещхь куэд зэры- Уи гъуэгу кIыхь хъуну
хилъагъуэри, вагъуэхэр къызэрыхуэзэшри, здэщыIэр бжьыхьэм зэрищIэри фIэгъэщIэгъуэнщ. Нинэ и гупсысэм пищэми ярейщ филологие щIэныгъэхэм я доктор, Къэбэрдей-Балъкъэрым Гуманитар къэхутэныгъэхэмкIэ и къэрал институтым адыгэ литературэмкIэ и къудамэм и щIэныгъэрылажьэ нэхъыжь Къэжэр Иннэ. «Заринэ куэдрэ къегъэсэбэп дуней щыIэцIэмрэ, къэщIэн глаголымрэ. Лирикэ лIыхъужьу усэхэм къыхэщ бзылъхугъэм
упщIэ и куэдщ, абы и жэуапхэри и IэдакъэщIэкIхэм къызэрыщигъэлъэгъуэным иужь итщ. Езым и псэм и зэхэлъыкIэр нэхъ куууэ къыгурыIуэжыныр, дунейр зыхищIэныр Iэмал зимыIэу япэщIыкIэ къыпщыхъуми, абыхэм я жэуапыр пшагъуэм хэгъэпщкIуащ, я кIапэлъапэм дытригъаплъэ къудейщ. Заринэ и творческэ къэлъыхъуэныгъэхэр гъэщIэгъуэнщ, къигъэщI гупсысэр къызэрыгуэкIыу къиIуэтэнымрэ къызэрыгуэкIыу къыпщыхъур усэбзэ къулейкIэ цIыхухэм я деж нихьэсынымрэ Заринэ нэхъ пэгъунэгъур зэманым къигъэлъэгъуэну къыщIэкIынщ», – етх Иннэ. Бзылъхугъэ усакIуэпсэр нэхъыфIу зыхэзыщIэнур езым хуэдэ бзылъхугъэ къыщIэкIынщ, жыпIэу урегъэгупсыс, Гугъуэт Заремэ Заринэ и усэхэр зэрызэпкърихым укIэлъыплъа иужь. Гу зылъимытэрэ Iуэху щхьэхуэр къызэрыгъэлъэгъуа псалъэу имыгъэщIагъуэрэ къэмынэу IэдакъэщIэкIхэм пхоплъ, хилъагъуэхэри абыхэм зрагъэгупсысхэри егъэнаIуэ. «ЗыкъыхэзыгъэщхьэхукIыу, зи фIэщыгъэр тхылъым и гущIыIум къытехута усэр къыщIэзгъэщри япэу сыкъеджащ, – щетх Заремэ 2012 гъэм къыдэкIа «Адыгэ хьэблэ» усэ тхылъым теухуа и тхыгъэм. Адыгэ хьэблэ, адыгэ къуажэ,
Псыкъуийм къищ вагъуэр щыгъэу зыгъажэ. Нэхъыби сыкъемыджэ щIыкIэ усакIуэпсэм къыпкърыкIа псалъэхэм сызэщIаубыдащ. Адыгэ гупсысэр дунейм, щIыуэпсым хьэлэмэт гуэру ирипхащ. «Вагъуэр щыгъэу зыгъажэ» псалъэхэр нэм къыфIонэ, адэкIэ къыкIэлъыкIуэну сатырхэм а псалъищым ухуагъэхьэзыр хуэдэщ. ЗыхыбощIэ къуажэр, хьэблэр гупсысэ хьэлъэ гуэрым зэриIыгъыр. Абы щIэлъ гухэщIыр адэкIэ гурыIуэгъуэ мэхъу: 89
Мыжеижыфу къэна уи щэхухэм
Хы Iуфэ жыжьэр ноби я плъапIэщ
НахуапIэу плъагъум хуощIыр гукъанэ,
Къэнар уи мащIэщ, къэкIуэжыр хамэ?
Мэщатэ уафэр, вагъуэр щибжыжкIэ,
Сыныжь кIуэдыжхэм ящIэткъым зы жьи.
Жэуап къалъыхъуэу, псэхэр зэрощIэ.
ЩIым къыхуеплъыхыу, жэщ уафэм хопщIэ». Зи гъэпсыкIэкIи, ящIэлъ гупсысэкIи зэпэща усэхэр и мащIэкъым Къаныкъуэм. Ахэр адыгэ литературэм и хэлъхьэныгъэ нэсщ. Зи гуащIэр, зи лэжьыгъэр наIуэ къэхъуа усакIуэ бзылъхугъэм и творчествэм куэд тратхыхьащ, дяпэкIи нэхъыбэж зэрыхужаIэнум шэч хэлъкъым. Уи
гъуэгу кIыхь хъуну, Заринэ! Залинэ Уи гъуэгу кIыхь хъуну 90
УсакIуэм я нэхъыбэр акъыл логикэкIэ мэгупсысэ, куууэ къыщIагъалъэрэ нэрылъагъухэри къызэрагъэдзэкIыу. УсакIуэм я нэхъ мащIэр псэ логикэкIэ мэгупсысэ, нэхъ куужу къыщIагъалъэрэ нэрымылъагъури уи гум кърагъащтэу. Мы иужьрейхэращ сэ нэхъ къэгъэщIакIуэ щыпкъэу къысщыхъур. Япэрейхэр щхьэрыусэмэ, етIуанэрейхэр псэрыусэщ. Нэхъ зэхэщIыкIыгъуэу тхужыIэну пIэрэ? Мы дунейм къамышы щытемыта зэманым щIопщыр япэу зыщIа фащIэр къэгъэщIакIуэт; япэрей щIопщым къытрищIыкIыу къамышы зыщIар къэгъэщIакIуэкъым – зыпэщIыжакIуэщ. Япэрейр авторщ, етIуанэрейр имитаторщ. Иджы усагъэм къэдгъэзэжмэ, мы псалъэм къикIын хуейращ: щхьэрыусэу зэхалъхьам хуэдэ дапщэ ухуейми пхуэгъэпсынущ, ауэ авторым и псэр зыхилъхьа усэм хуэдэ пхуэусынукъым, минрэ зыпэпщIыжами. Сэ псэкIэ сызэджэр гум зэрихуэ лъыракъым, сэ псэ зыфIэсщыр Тхьэм къыуита зэхэщIыкIыращи, мы дунейм цIыхупсэу тет миллиардиблым зэщхьыркъабзэу тIу яхэткъым – дэтхэнэри зейм ещхьыжу апхуэдэщ.
Мы си пащхьэм илъ «Адыгэ хьэблэр» зи гуащIэ Къаныкъуэ Заринэ псэрыусэ дыдэщ, нобэрей ди усакIуэ нэхъыфIхэм яхуэдэу. Заринэ и
псэр адыгэ пшынэм ещхьщ, дэтхэнэ пшынэ Iэпэм еIусэми, зэIусам и макъыр къэIуу – зы Iэпэм уэрэд къегъэIу, адрейм – усэ, къыкIэлъыкIуэм театрыр къегъэуш, адэкIэ Iэбэмэ – кIэзетыр къегъэпсалъэ, аргуэру Iэбэмэ – журналыр егъэгупсысэ. Адрей Iэпэхэми щхьэж и макъ иIэжщ. И кIэщIыращи, псэр къулеймэ, Iэм и зэфIэкIри мэбагъуэ.
Сэ нобэ нывжесIэн хуэдэу сщIэркъым дяпэкIэ Заринэ и пшынэ Iэпэхэм ягъэIункIэ хъуну Iуэхугъуэ щхьэпэхэр, ауэ шэч къытесхьэркъым философием, тхыдэм, литературэм, музыкэм, живописым, театрым, къафэм, щIэныгъэм, публицистикэм, къинэмыщIхэм я лъэныкъуэкIэ абы игъуэта зэхэщIыкIыр, щэнхабзэр лъэпкъым зэрыхуигъэлэжьэфынум. Уи пшынэ Iэпэхэм уащымысхь, ди шыпхъу цIыкIу!
Щхьэпэу адыгэм хуищIэ псори лъапIэщ лъэпкъым дежкIэ, ауэ сэ
иджыпсту абыхэм къахэсIэтыкIыр Заринэ литературэм щиIэ зэфIэкIыращ. Псалъэр гъэлэжьэнымкIэ абы Тхьэм кърита лъэкIыныгъэр дигъэлъэгъуащ «ГъуэрыгъуапщкIуэ» (1994), «Уафэ щыгъэ» (1998), «Уэрэ сэрэ» (2008) тхылъхэм дыкъыщеджам, «Нагъуэ и унагъуэр» (2008) спектаклым дыщеплъам. Дэ мыбыхэм дызэрагъэгугъар «Адыгэ хьэблэм» дегъэлъагъупэ.
Купкъыр къокIыкIри, щIым къыхож аби, тхьэмпэ къыпокIэ – ар удзи, гъурци, жыги? КъыдокIуэтейри, мэгъагъэ – ар нэрылъагъуу жыгщ. КъапщIийхэр полъэлъыжри, пхъэщхьэмыщхьэ къыпокIэ, мэз къызэрыкIын жылэхэр я курылъу – ар жыг балигъщ. УсакIуэр къэкIыгъэм хуэбгъадэ хъунумэ – Къаныкъуэ Заринэ къэгъэщIакIуэ балигъщ,
и усэхэм икъугъэрэ щIэблэкIи уащыгугъ хъун хуэдэу: я гурыщIэ кууагъкIи, я гупсысэ къарукIи, авторыр зыгъэгузавэ IуэхугъуэхэмкIи, дыгъуасэм зэрыплъэкIи, пщэдейм зэрыщыгугъкIи, и IэзагъэкIи, и адыгэбзэкIи мы Iэрамэхэр йолъэгэкI ипэрейхэм. Абы зыIэпигъэхуркъым нэхъапэм иришэжьа тематикэр, ауэ абы лъэщу къыбгъуроувэ лъэпкъыр зыгъэпIейтей упщIэхэр: адыгэм къытпэщылъ гужьеигъуэхэр, Уи гъуэгу кIыхь хъуну
тхыдэм лъэщыгъэкIэ хэхэс ищIа ди къуэшхэр хамэм зэрахэшыпсыхьыр, ди благъэ абхъазхэм я дунейр, къинэмыщIхэри. А проблемэшхуэр зыгъэв ди шыпхъу гу пцIанэм и унагъуэри игу ихуркъым.
ЗыгъэщIагъуэ хэмыхьэу къызэрыгуэкI дыдэу гъэпсащ сатырипщI фIэкIа мыхъу «Си анэ» усэ цIыкIур. ПщэфIапIэм е пырхъуэм щекIуэкI псалъэмакъ хуэдэу укъоджэ, купщIэр куууи къыщIимыгъалъэу, лъагащэуи имыIэту – итIани, уи гум къошхыдыкI, уи псэр усакIуэм игъэпсалъэ нэхъей. Зэанэзэпхъум я уэршэрыр бгъэлъатэмэ, Бэчмырзэ имыдам хуэдэу, «пшыналъэр мэбгъунлъэ». Усыгъэм и эстетикэр къызыгурыIуэ пхъур лъэпэрэпакъым:
Къызбгъэдэс, си анэ, къызбгъэдэс,
Уи Iэгу щабэр къыслъэгъэIэс,
Сабиигъуэм сыхыумыгъэкI,
Сыхуэмей фIыгъуэ лъэпкъ абы фIэкI.
Сэ гукъеуэу сиIар мэбзэхыж,
КъызэпхьэлIэр сымыщIэу сохъуж.
КъызощIэж сыщисар уэ уи куэщI.
ЩымыIэну зэман ар зыпэсщI.
Къызбгъэдэс, си анэ, къызбгъэдэс,
Балиейм и жьауэм дыщIэгъэс. 91
Зи псэр Абхъазым и щхьэхуитыныгъэм щIэзыта и дэлъху Нурхьэлий хуиуса уэрэдитIри апхуэдэу Iэдэбу, гурыщIэ пэжу зэхэлъщ, афэрым яхуэфащэу.
Гупсысэ Iэджэми ягъэхьэщыкъ усакIуэм и гур, сэ абыхэм сахэщыпыхьу языр къахэсIэтыкIыфынукъым, си зэхуэдэщи, Зарини а гупсысэхэм дызэрыщIигъэдэIур езым и гурыщIэ защIэущ. Арагъэнущ я дэтхэнэри ди зэхэщIыкIым благъэ хуэзыщIыр.
Арами, сыкъытеувыIэпхъэу къызолъытэ лъэпкъ Iуэхум ар зэригъэпIейтейм. Лъэпкъым къыпэплъэ дунейм и гуащIагъэм еплъытмэ, лъагъуныгъэри, ныбжьэгъугъэри, лэжьыгъэри, мылъкури, узыншагъэри жьгъей щIохъукI. Абы ирогузавэ пщэдейм плъэ дэтхэнэри – политикхэри, щIэныгъэлIхэри, бизнесменхэри, тхакIуэхэри, адэ-анэхэри, лэжьакIуэхэри. Мы тхылъым цIэ езыта усэми псэ хуэхъуар а гуныкъуэгъуэращ: адыгэ хьэблэр лъэпкъым и нагъыщэу аращ.
Адыгэ хьэблэ, адыгэ къуажэ,
Псыкъуийм къищ вагъуэр щыгъэу зыгъажэ. Мыжеижыфу къэна уи щихухэм Хы Iуфэ жыжьэр ноби я плъапIэщ.
НахуапIэу плъагъум хуощIыр гукъанэ,
Къэнар уи мащIэщ, къэкIуэжыр хамэ?. Псыкъуий лъащIэхухэм нэса гукъанэр Къыхуибгъэхъуами, ефэфкъым нанэ.
Нэхущым ипэ хоушэ дадэ.
Адыгэ къуажэ, ухэмыкIуадэ! Уи гъуэгу кIыхь хъуну
Усэр зэрыщIибгъэж псалъэр Тхьэм хуэгъэза лъэIу хуэдэу зыхызощIэ. ИтIани усэбзэ телъыджэм и псэлъафэ шэрыуэхэм, псантхуэм ентIэIуурэ, гур ягъэуз, гупсысэр къызэщагъэу, псэр ягъэгулэз аби, темэм и мыхьэнэр ягъэлъагэ.
Мыр «Си лъахэ» гуэрэным хигъэува пэтми, и купщIэмкIэ «ИстамбылакIуэ» IэрамэмкIэ маплъэ.
«ИстамбылакIуэр» лирикэу гъэпса поэмэщ, кIуэцIрыкI фабулэр хэмыукъуэдиярэ макъамэ зыбжанэу зэхэгъэпсауэ. Мыр икIи гъыбзэщ, Хэкум ирахуа лъэпкъым я гуауэр игъейуэ, икIи джакIуэщ, дунейм тепхъауэ кIуэдыж адыгэр Хэкум къриджэжу. Ар авторым и макъкIэ Iуми, лъэпкъым ди зэхуэдэ лъэIущ. А лъэIум, мызэрэ-мытIэу къытригъэзэжурэ, къыхохъуэпскIыкI поэмэр къызэрыхидзэ усакIуэпсэр, нэхъри игъэкъарууэ:
Си Iэпкълъэпкъым лъы щIэтыхукIэ,
Сэ сыадыгэнущ.
Сыадыгэу сыпсэухукIэ,
Сэ ар сигу къеуэнущ. Апхуэдэ псалъэр къизымыдзэни щыIэу пIэрэ?
Ещанэ усэ гупым Заринэ фIищащ «Гупсэхугъуэ». Абы къикIыр
сыт? Псалъалъэм «гум зыщигъэпсэхуращ», – жи. Пэжу си гугъэщ. Ауэ
си гум соупщIыжри, идэркъым: «сэ зыщызгъэпсэхур усэфI дыдэ дыкъыщеджэ-дыщедаIуэращ!» – жи. Iэнкуну напэкIуэцIыр зызогъэдзэкIри, япэ ит усэм дзыхьмыщIу къеджэн щIызодзэ, сытогушхуэжри сатырийри къызощыпыкI: 92
ГъащIэ къэгъэщIыным сыт пыщIа?
НапIэ дэхьеигъуэр мэхъур пIалъэ.
Псэр зыгъэнщI насып зыхэзыщIар СыткIэ хуэныкъуэж зыгуэр и псалъэ?
Сэ псэзэпылъхьэпIэ къызолъыхъуэ,
ЗызгъэнщIыну зэи къысщымыхъуу.
Гухэлъ сызыунэщIхэм сыхуэныкъуэщ,
Псалъэм языхэзыр – псы Iубыгъуэщ.
Сатыр къэс къыкIэлъыкIуэр узыпэмыплъа щIэщыгъуэу къыпыувэурэ узыIэпешэри, умыщIэххэу, псынэпс Iубыгъуэ къыпIурекIэж, «уэхухуху!» – жыуигъэIэу. Аракъэ гупсэхугъуэ хъужыр! Псэр апхуэдэ щытыкIэм щихуэ напIэзыпIэхэр къэубыдын, ар зэхэщIыкIым къызэрыщыхъур бэяну зыгъэнаIуэ псэлъафэхэр, метафорэ жанхэр къэгъуэтын хуейщ. Нэхъ гугъужу къыщIэкIынщ апхуэдэ усэр шэчыгъуей мыхъуу гъэкIэщIыныр. Мардэмрэ щапхъэмрэ гъуазджэм и псэщ.
Мы ещанэрей Iэрамэм хыхьа усэ плIыщIри телъыджэ защIэщ, усакIуэм и псэр къигъаплъэрэ езыри кIэлъыплъыжу. Ар зыми емыщхьрэ езыр зэщхьыж къудейуэ къигъэщIа Заринэпсэщ. «Псэм и налкъутхэм» нэхъ IупщIыж къащI зи гугъу сщIыр. Ар сытым хуэусэми, уэри дэри дигъэлъагъур а зыхуэусэ дыдэракъым, атIэ а зыхуэусэр езым и Уи гъуэгу кIыхь хъуну
псэм къызэрищтар ди нэгу къыщIигъэувэу, ди зэхэщIыкIми апхуэдэу къригъащтэу аращ.
Сэ мы тхылъым си фIэщ ищIащ зы хьэкъ: Заринэ дэрэ зы хъарбыз дыупщIатэмэ, IэфI къызэрытIурыхъуэнур зэмыщхьущ; мо балией гъэгъам дызэдеплъми, зэхуэмыдэущ зэрытфIэдэхэнур; зы розэ дызэдепэмми, и мэр зэщхьэщыкIыущ къызэрытщIихьэнур; шыгъури зэмыщхьу шыугъэнущ, шыбжийри зэмыщхьу сырынущ. Аращ сэ Къаныкъуэ Заринэ псэурыусэ щIыфIэсщыр.
Мы тхылъым усыгъэхэм къакIэлъыкIуэу гуэдзащ «Нагъуэ и унагъуэ» драмэри. мэхъу. – Сыт зэмылъэпкъэгъухэр щIызэгуилъхьар? – жызыIэни щыIэнкIэ Драмэмрэ усэмрэ гъэпсыкIэкIэ зэмылъэпкъэгъуми, псэкIэ зэблагъэщ. Зы авторым и тхыгъэ зэмылIэужьыгъуэхэр (усэхэр, пьесэхэр, прозэхэр, эссехэр, щIэныгъэ статьяхэр…) зы тхылъу зэхэлъыныр куэд щIауэ культурэм игъэдурыса хабзэщ. Езы драмэр къапщтэмэ, абы дызригъэгупсыс конфликтыр иджырей унагъуэ Iэджэр зыгъэгузавэ дауэщи, театреплъхэр егъэгумэщI, и сюжетри гурыIуэгъуэрэ гъэщIэгъуэну ухуащи удехьэх. 2008 гъэм сентябрым и 17 пщыхьэщхьэу ар спектаклу щагъэлъагъуэм ЩоджэнцIыкIум и театрым сэри сыщIэсати, Iупхъуэр зэрызэхуащIыжу, залым щIэмыхуэж театреплъхэр дызэщIэтаджэщ аби, IэгуауэшхуэкIэ дыщыгуфIыкIащ Заринэ и ехъулIэныгъэм. Апхуэдэ тхыгъэхэр, спектаклхэр сэбэпышхуэ мэхъу конфликт зэхэлъэхъам и хэкIыпIэр къэбгъуэтынымкIэ. Заринэ ныбжькIи псэкIи усакIуэщIэщ, лъэкIыныгъэшхуэ зэриIэри, гурыщIэ-гупсысэ зэрихъумэри дигъэлъэгъуарэ куэдкIи дигъэгугъэу. И къалэмри жумартщ, и псэм хуэдэу. Абы и зэфIэкIым и ныбжь Iэджэри дяпэкIэщ къыщыкъуэкIынур, хьэлэмэтагъэмкIэ уагъэIэнкуну, уеблэмэ, укъагъащтэу. ГъащIэ кIыхь ухъу!
НАЛО Заур,
КъБР-м и цIыхубэ тхакIуэ
2010 93 Усэхэр Заринэ 94 * * *
Уи гъуэгу кIыхь хъуну * * * Дейр мэгъагъэ, куэдым гу лъамытэу,
Тхьэмпэ Iувым къыхэмыщ гъэгъар.
Ар удзыфэщ. Си гур къыщIилъэтыр
Гъатхэр IупщIу къызэрыслъэгъуарщ.
ЩIыр мэгъагъэ, и къэхъугъэр лъапIэщ,
Узыхэплъэр зы тэлайми – нэхущ.
СиIэу пIэрэ сэри зы гугъапIэ?
Дейр мэгъагъэ, абы гу лъыптэху.

Уэшхыр уэс хъужынущ.
Уэшхыр уэс хъужынущ.
УсIэщIэхужынущ,
Усщыгъупщэжынущ.
Бжьыхьэ жэщ нэхухуэлIэр
БлэкIам хыхьэжынущ.
КъимыкIыж си макъыр
Пщэдей къихьэжынущ.
Уэсыр уэшх хъужынущ,
Уэ зыкъэпщIэжынущ.
ПIэщIэкIа насыпым
УкIэлъыпхъуэжынущ.

Пэшым хэлъщ щхьэгъубжэу щы,
Хъуреягъыр пшагъуэщ. Уи гъуэгу кIыхь хъуну
Сэ зыгуэрхэм согупсыс,
Зыгуэр мэхъу си жагъуэ.
Гъуэбжэгъуэщу къыщIыукI
Сызымыгъэтыншыр.
Дуней кIапэм поджэгукI
Си усэ макъыншэр.
Хэтми, сытми – зэфIэкIащ,
Хыхьэжынущ пшагъуэм.
Сэ зыгуэрым сыпыкIащ,
Зыми и мыягъэ.
2007 95 Дыгъэ плъыжьым си къэхъугъэр егъэлъапIэ,
И плъыжьыгъэр къызолъагъу, зэтелъми напIэр.
Си къэхъугъэм сыхуеихукIэ сыроджэгур.
Сыкъелъагъури, схуегъэдахэ сщIэхэр уэгум.
ГъуэгурыкIуэу сыхэплъэнущ щIым щекIуэкIхэм.
ГъуэгубгъуитIым къепщIэкIахэм сахэтынущ.
Ауэ ахэр къыщыхъунур сыхьэт дэкIмэщ.
АпщIондэху сыумэзэхауэ сыщысынущ.

Сызыхуейр фIэсщынущ зыхэсщIэм.
Сызэрыхуейуэ псалъэхэр зызогъэзахуэ.
Зэм факъырэ хьэфизу сокъуз,
Зэм къызокIутри,
Къуалэбзум зэщIащыпэ.
Сыту сфIэфI!
Хьэрхуэрэгъу къысхуэхъуну хуейуэ
Утыкум къиджэразэ ныбжь закъуэтIакъуэхэм
Сахуэгъэзащ!
Гу ялъыстэрэ сригузавэу 96
Уи гъуэгу кIыхь хъуну
Щыщытар щыIэжкъым.
ЩыIэр сэращ.
ЗыхэсщIэмрэ къызэрысIуатэмрэ
Я кум къыдэнэ жьыбгъэм
Сошэсри – макIуэ-мэлъей!..

Кхъужьей щхьэкIэр вагъуэм худоплъей,
Сэ мы жэщыр зыкIи сысымей.
Гумрэ псэмрэ зэрахыжмэ лей,
Сыт итIанэ щысщIэжын дунейм?
Сэ мы жэщым си цIэр щогъупщэж,
Пщыхьэщхьищ езым къызегъэщIэж.
Языхэзми жиIэр сфIэмыпэж,
Хъуащ а псор си гъащIэ джэрпэджэж.
Гумрэ псэмрэ къохъу щызэныкъуэкъу,
КъызагъащIэу гъащIэм и бэIутIэIу.
Къызапэсу махуэ зэмыгуэгъу,
Дэгуу, зэхамыхыу си зы лъэIу.
Уафэ щIэншэу сызыхудэплъейм,
Зэримыхьэу щытмэ нэфI-ней,
КъызигъащIэу гъащIэ зэрыхуейр
Къызитынщ хэхауэ зы уэшх лей.

Уафэ къащхъуэ, щIылъэ щхъуантIэ!
Ди щIэщыгъуэ? Десэжа?
ГъащIэу хэтщ Iэпкълъэпкъыу лантIэм
Уэгум дыгъэ къихьэжар. Уи гъуэгу кIыхь хъуну
ЩIылъэ щхъуантIэ, къарууфIэ,
ФIы зигу илъым къыхуэфIыж.
Дызытетым сыт и плъыфэ
ЖытIэу, дызэмыупщIыж.
Iэти напIэр, худэплъейт уэ!
Лъэгум щIэлъым хуеплъыхыж!
Уафэ къащхъуэ, щIылъэ щхъуантIэ – ГъащIэ IэфIыр мыухыжщ!

СыщIэгуфIэри,
СыщIэнэщхъейри,
Си гур щIыхэхъуэ-щIыхэщIри
ЗэхэзгъэкIыну сыхуэмеищэу
Къэзублащ.
ЩтапIэ ихьэжа си гухэлъыр
Къуалэбзум къыхадзэ уэрэдым
ИредаIуэ!
Нэхущым
Дамэдазэу къызэIукI дунейм
Къыдидз нэхур щилъагъукIэ,
Иджыри нэбэнэушэ акъылым
IэщIэкIыну хъуапсэу
КъызэщIэушэ гухэлъыр
Хуит сымыщIыну мурад щIэсщIар
Сэ сощIэж.

НэкъыфIэщIым я дунейм
Сытезышэ лъагъуэм
Ауэ сытми сыхуей!
ИкIи къысхуолъагъу ар. 97 Уи гъуэгу кIыхь хъуну
ГукъэкI налъэхэм зашыхь,
Я кум сраубыдэ,
Си нахуапIэр щыхъур пщIыхь
Зэи къысхуэмыпщытэ.
Дуней гъащIэм и щIагъщIэлъ
Псэзэрыхъэм хэщIкъым.
Пэж ерыщыр къызощIэж,
КъысхудэкIуэу зэшыр.
Дуней хуитым тобэмпIыхь
Си гурыщIэ нэхухэр.
Пэжыр пщIыхьым хозэрыхь,
НаIуэм зеущэхур.
Нэрылъагъум зыщедзей
Шыпсэ къэзылъыхъуэм.
И нэщэнэхэр сысейщ
ЗгъафIэ лъагъуныгъэм.
Зызэхуешэ, зеукъуэдий
СызрикIуа лъагъуэм,
НэкъыфIэщIхэм я дунейм
ЗыкъысхуегъэщIагъуэ. * * * 98
Къытохуэри малIэ, къытохьэри къалъху.
КуэнсапIэм здыхэлъым хьэрш къеплъым и къанщ.
ЦIыхущIэр псынщIащэу къытохьэ – токIыж.
КIэухыр къежьапIэщ, къежьапIэр – ухыжщ.
ХъуэпсапIэ, гугъапIэ, лэжьыгъэ, пщIэнтIэпс.
ПщIыхьэпIэр нахуапIэщ, цIыху гъащIэр – Iэпслъэпсщ.
Мэшынэ, мэхъуапсэ, мэхъущIэ, мэпсэу.
Доплъей-къоплъыхыжри – кIуащ гъащIэ псор.
Жэщ-махуэр, илъэсыр, и сом – пыбжыкIащ.
МыкIуэщI-мыкIуэдыжу зыгуэркIи къикIащ.
Зыгуэрыр – цIыхугъэр! ЦIыхугъэр – ар лъэщщ.
ЗыхэпщIэм – уи фIыгъуэщ, къарууэ зэпэщщ.
Нэхугъэм узышэу хьэрш лъагъуэгъэнэхущ.
Укъалъхурэ упсэумэ – ар уи псэгъэунэхущ.
2018 7 Заказ №184 Уи гъуэгу кIыхь хъуну * * *
И пIэм йокIри, и пIэм йоувэж,
Щхьэр зэтокIри, пкъыр зэтоувэж. Нэгум щIэкIыр е мыпэж, мыпщIыхь.
ЩымыIэжхэм япшыныж гуэныхь?
Нанэ пшынэ бзэншэ зэтрегъэж.
Нэгум щIокIри, зэу къыщIоувэж.
Нанэ пшынэ бзэншэр зэтреш,
Гум дэмыхуэ бампIэр къысфIыдеш.
Си пIэм сокIри, щIыпIэ соувэж –
Сыхуеякъым сэ апхуэдэ пэж.
Гъуагъуэ пшынэ Iэпэр щIомэхыхь.
Уэ мы слъагъур зэ хъужарэт пщIыхь! Жьы Iурешэ – макъ къыхудэмыш! И нэр плъызу нанэри емыш. Бзэншэ лъэпкъыр бзэхыу, хамэ мэхъу.
Пшынэ Iэпэр нанэ егъэмэх.
Пшынэ Iэпэ щIэуа защIэр щымщ,
Сызыщыщым си псэр егъэдым –
Бзэншэ дыщыхъунур къызеIуэкI – Я нэхъ пщIыхь шынагъуэр нэгум щIокI. Си пIэм сокIри, си пIэм соувэж.
Пкъым ситыхукIэ, пщIыхьыр хъункъым пэж. 2018 * * *
ЩымыIэж гъащIэу си гум къилъыхъуэ,
Мыпсэуж цIыхуу си псэм къигъуэт. Пщэдджыжь дэкIыгъуэм хэжея Iэхъуэу,
ЗэфIэмыхьэфыр сытуи куэд.
Ди зэхэтыкIэм ди зэщхьэщыкIыр Шабзэшэ къуаншэу ныкIуэцIрокI. ДызэплъэкIыжрэ дызэIуплъыжмэ,
Къыхэщ дамыгъэм сэхури токI. И кIапэлъапэ сытрегъаплъэ,
ПсэлъэкIэ Iэзэу мазэ схуегъуэт. 99 100
Уи гъуэгу кIыхь хъуну
ЩымыIэж жылэм ихъума гъуаплъэу,
Накъыгъэ мазэм дыгъэр схуегъэплъ.
2018 УЭ Уэ уи дэуэкIэращ хышхуэр зыщIэдэIукIыр.
Уэ уи дэуэкIэращ.
Уэ уи бэуэкIэращ хыр зэрыхэбэукIыр,
Уэ уи бэуэкIэращ.
Уи зы цIыху гъащIэ кIуащ, абы гъащIищ къыпыту,
Ди зы лъэпкъ гъащIэ хъуащ.
Дауэм дэуэгъу къилъхуащ, гукъанэр къытехъукIыжу,
Дауэм дэуэгъу къишащ.
ПщIыхьрэ пшэу щхьэщытщ хым и гущIыIу джэ макъыр,
ПщIыхьрэ пшэу щхьэщокI.
Зи псэ къэзыхь зэпыт, зи лъэ изылъхьэ вакъэ.
Уэ Истамбыл укъокI.
2018 Пасэрейуэ,
Пасэм ейуэ зы жылэжь си нэгу къыщIоувэж.
Еуэ, дегъэжьэжи, дыгъэм ижьа гъуэгум дытегъэувэж.
КъэдгъэщIэж!
Хэт и нэфIу,
Хэт и нейуэ а жылэжь дэсахэр къызэтещэхэжт.
Еуэ, хэплъи, зыщумыгъэгъупщэж!
Пасэу, хейуэ.
Ямылейуэ къигъэщIа адыгэр пщIыхьхэм къыхохьэж.
Еуэ, щыщ дыгъэхъуи, къэхъум дегъэхьэж.
КъэдгъэщIэж.
Псэм я лейуэ щIыгум тета лъэпкъыр токIри. къытохьэж.
Еплъыт – къегъэзэж! Уи гъуэгу кIыхь хъуну
Дыгъэр ди щхьэщыгуу дыкъытоувэж.
ЩыгъуэщIэж.

Иджыри щыIэнущ уафэ, Иплъагъуэу жэщкIэрэ вагъуэ. Пэлыду дыгъэм и афэр
Иджыри къэхъунщ щIалэ нагъуэ. Аргуэру хъуэпсэнущ пщащэр, Псынэпсым ещхьу, къабзащэу. Къехынущ уэшхри уэсри, ЗыхищIэу щIыгум, зигъэнщIу. Иджыри мэзыр итынущ, Хуэсакъым къару щигъуэтынущ. Иджыри щыIэнщ адыгэр, ФIэмыкIуэдамэ цIыхугъэр. 2018 * * *
ЗэрытемыгъакIуэу гъэмрэ щIымрэ
Я зэхуаку Хэкужьыр хожеикI. ЗэхэгъэкIыгъуафIэ мыхъун Iуэхухэм, ЖиIэ хуэдэщ, егупсыси пыкI. Зэхэзэрыхьарэ зэхэджауэ ЦIыхуу къикIэрахъуэр сыту куэд. Къалэ кIуэцI къыщежьэу щыхъурджауэу
Къуажэ щIыбым жьыбгъэм зыщеIэт. Зэхэшыпсыхьащи лъэпкъи къупщхьи, Адыгэбзэр сигу щызогъэфIэж. Жея Хэкур дыгъэм къыщилыпщIкIэ,
ИрихуэсIуэтэну зы пщIыхь пэж. 2018 101 102 * * *
Уи гъуэгу кIыхь хъуну * * *
КъызыщIэдзыжи, дзапэ уэрэдкIэ
Къэунэху гъатхэм и гъунэ пыувэ. Хьэсэгъэбатэу гупсысэ нэхукIэ
ГъэщIэ къэблагъэр зэщIэгъэувэ. Уи зы мыгъуагъи гъэ щIэбгъэкIауэ
КъыумыгъэщIэххэ къуалэ къихьэжхэм. БлэкIа щIымахуэм ифI къомыкIауэ
Хэт къыуиIуэкIами, жеIэ: ар пэжкъым!
КъызэщIэрыуэу, къызэрехьэжьэу
Псыпи удзыпи узыхагъаплъэ. Къэхъунур къэхъуу, пыувэр IуэхукIэ
Хэзэгъэпэнущ къэунэхуа гъатхэм.

Зиудыгъуауэ щIымахуэр имыкI,
ЗыкъищIэжынуи гъатхэр мыпIащIэ.
ЗэрыгумащIэр телъу и напщIэ
МазэщIэ къаплъэр хызолъагъукI.
КъекIэрэхъуэкIым уздырехьэх.
Удэзыхьэхыр уи зы цIыху гъащIэу,
УщылъэIускIэ зэми и лъащIэм
КъэбгумэщIахэр гъуэрыгъуэ хьэхущ.
КъыхэнэхукIыу мы мазэр имыкI.
ИкIуэсыкIынуи гъащIэр мэпIащIэ.
Къызэрихьэнур гъатхэр къыуигъащIэу, Уэс къэвыж пыткIум къэсыр пебжыкI. 2018 * * *
Уафэр лъагэми, уэсыр делэщ.
Уэгур жыжьэми, псалъэр къелъэм Уи гъуэгу кIыхь хъуну
Уэ ар плъэкIмэ – къэубыд.
Быдэ дыдэу щIым утемыт.
Уафэр плъапIэмэ, махуэр лейкъэ?
Уанэгу нэщIымкIэ уи гур еIэу,
Хьэрш ихьэжымкIэ уэ усыт?
Быдэ дыдэу щIым утемыт.
Нэгум щIэкIымкIэ уэ ухамэщ,
Нэм илъагъумкIэ уэ удамэщ.
А псор, плъэкIмэ, зэхэгъэкI.
ЩIыр щытекIуэкIэ, къихьэр гъэщ.
2016 103 Уи гъуэгу кIыхь хъуну Заринэ, ,.
Теплъэгъуэхэр мыхьэнэкIэ зэпыщIакъым, зытеухуар зыщ: цIыхугъэ, лъагъуныгъэ.
Пьесэ
(Триптих):.
ЯПЭ Къалэм дэт унэ зэтетхэм ящыщ зым, пэш цIыкIуитI яIэу, зэщхьэгъусэхэр щопсэу.
Махуэщ, мэуэршэрхэри щысщ, здэпIэщIэн яIэкъым.. НтIэ, щыIащ-псэуащ зы лIыжь цIыкIурэ зы 104
фызыжь цIыкIурэ. Хэт, жыпIа, псэуар?. Зы лIыжь цIыкIурэ зы фызыжь цIыкIурэ.. Дэнэ щыпсэуар?. Псысэм хэту псэуащ. Псысэм хэсу, жыIэ-тIэ!. Хъунщ, псысэм хэсу. Хэт псысэм хэсыр?. Зы лIыжь цIыкIурэ зы фызыжь цIыкIурэ.. Уэрэ сэрэ?. Дэ дэщхьт, ауэ ахэр. нэгъуэщI зыгуэрт. Ахэр псысэм щыщт. Дэ дэнэ-тIэ дызыщыщыр?. Дэ гъащIэм дыщыщщ.. ГъащIэм, жыпIа? ГъащIэм дыщыщуи?. Уэлэхьи, дэ гъащIэм дыщымыщыж. Ар сыт щхьэкIэ?. Дунейм дытехьэжкъыми, цIыхум дахыхьэжкъыми. Мыбдеж дыщIэубыдауэ, сабийм хуэдэу, псысэ сыбогъэдаIуэри, дыщIэсщ. Уи гъуэгу кIыхь хъуну
Ф ы з ы ж ь ы м. Жьы дыхъуащи аращ, тхулъэкIыху, цIыхуми Л I ы ж ь ы м. Иджыри дахэгъэхьэ. Благъэ диIэщ, гъунэгъу. ДыкIуэнкъэ, дыкIуэнкъэ, тхьэм жиIэмэ. Дапщэщ дыщыкIуэнур?. ДыкIуэнщ, ахэр щыдэсыну махуэхэм тедгъахуэу-. Псори дэсщ, псори щIэсщ я унэ. Дапщэщи дыкIуэ дахэтаи.
диIэщ.
рэ дыкIуэнщ.
хъунущ!. Хъунущ, хъунущ, тхьэ. НтIэ, адэкIэ пызощэ. Къуажэ гуэрым дэсу щыIащ, псэуащ, жи. Сыт хуэдэ къуажэ? Сыт хуэдэ къуажэ щыпсэуар?. КъуажэкIэ зыщыщхэр Гъуэтыгъуейт. Апхуэдэ къуажэ щыIэкъым!. ЩыIэщ.. ЩыIэкъым.. Псысэм хэтщ.
Л I ы ж ь ы м. Сэ псысэм хэт къуажэ сыхуейкъым, ди къуажэ дыгъэкIуэж. Бубэ дыщIэгъэупщIэ.. Бубэ, тхьэмыщкIэ, псэужкъым, куэд щIауэ. Бубэ псэужкъэ?! Дапщэщ щылIар?. Гъэмахуэ кIуам нэмыщI адрей кIуам. Iэу. Бубэ псэужкъым. НтIэ, ар сэ щхьэ зэхэзмыхарэ? аращ. Зэхэтхащ, къыджаIащ. Сэ къызжепIакъым!. БжесIащ, илъэситI дэкIати, пщыгъупщэжауэ. Бубэ псэужкъым. адэкIэ-щэ?. АдэкIи? НтIэ, я закъуэу псэут лIыжьымрэ фызыжьымрэ. Еуэри, мэзым къыхэкIри, мыщэ гуэр къэкIуащ. Зэ, догуэ, адэкIэ. Таужан сымаджэу жаIатэкъэ? Хъужа? ДыщIэупщIакъым, дыкIуэу!. Уи адэ шыпхъум ипхъури? Тхьэ, мыхъужа, къэмытэджыжа. Тхьэ, ари мыпсэуж, лIыжь. Псэущ, хъужащ, ар иджыри щIалэщ! ДумыгъэкIуэн щхьэкIэ жыпIэу аращ.
Ф ы з ы ж ь ы м. Псэужу щытами, тхьэ, дэ абы ди закъуэу дымыкIуэфынт, ауэ. Дэ дымыкIуэфми, псэужакIэщэрэт. 105 Уи гъуэгу кIыхь хъуну. Хэт иджыри мыпсэужыр?. А къомым сыткIэ ухуей?. Сыхуейщ, сыздэкIуэ хъунумрэ мыхъунумрэ сщIэн щхьэкIэ.. Уэ къыпхуэгъэзахэмкIэ къыщIэбдзэмэ, ТIушкIэ псэужкъым, Iэружан псэужкъым, Бэрэтинэ, Дахэуэс – ахэр зэкIэлъыкIуэжащ псори. Я ахърэт нэху ухъу! Идари лIащ, тхьэмыщкIэ, адэкIэ. Нурбий, ар нэхъ пасэу. ЛIакъым! Зыри лIакъым! ПцIы боупс! Шыпсэ защIэщ жыпIэр. Шыпсэ схубоусри, ущысщ мыбдеж!. Иджы укъысщыхьэну мурад пщIащ, лIыжь. ДыгъакIуэ, жыпIэнущ, уи щыгъыныжьхэр къетлъэфэжьэнущ, усхуэпэнурэ, мо бжэм дыфIэмыкIыфу къэдгъэзэжынущ. ДыщIумыгъэкIыурэ, си лъакъуитIыр зэщIэнащ-тIэ!. Уи лъакъуитIыр зэщIэнащи, дыщIэмыкIыу аращ!. Мо си гъущI шыдыгужьыр зыщIэтым сынэсамэ, къуажэм сежэхыжынти, сэ езым къэсщIэнт хэт лIами, хэт псэуми! СитIысхьэнт, зэщIэзгъэнэнти, макIуэ-мэлъей! Уздэсшэххэнтэкъым!. Сыт сыщIыздумышэнур?. Уэ зэи угуфIэркъым къуажэм дыщыкIуэжам деж. Ара иджы къысхужыпIэжынур? Тхьэ согуфIэм, ауэ уи дзэр хьэдрыхэ бжыхь хъуауэ, дауэ удыхьэшхын, Iей?. Сэ укъыщIэсшар «нэфIэгуфIэщ», жысIэри арат. Фызыжь напщIэуфэ ухъуну сщIамэ, укъэзмышэнт, уэлэхьи.. СынэфIэгуфIэщ, тхьэ, иджыри! СыпхуэгуфIэу, сыббгъэдэси махуэ псом! (ГуфIэу, лIыжьым и нэгум йоплъэ.) (къоплъэкIри). IукI аддэ, умыгуфIи нэхъыфIщ. Уи автомобилыжьри куэд щIащ узэримыIэжрэ!. Iэу, дэнэ здэкIуар?. Ар зыщIэтар здэкIуам.. ЗыщIэтар дэнэ здэкIуар?. Зэращэжрэ куэд щIащ.. Хэт зыщэжар? (зэхимых нэпцI зищIауэ). Еуэри, мэзым къыхэкIри, лIыжь-фызыжьым я деж япэщIыкIэ мыщэр къэкIуащ. «СыкъэпцIыхужрэ, дадэ?» – жиIэри къеупщIащ мыщэр лIыжьым. «Услъэгъуауэ къысщохъуж, ауэ укъысхуэцIыхужыркъым», – жиIащ лIыжьым.. Услъэгъуауэ къысщохъуж. 106 Уи гъуэгу кIыхь хъуну. «СыкъэпцIыхужрэ, нанэ?» – къеупщIащ мыщэр фызыжьым. «Уи фэр пхъуэжами, сэ узоцIыхуж, ауэ лIыжьым зэкIэ къедгъэщIэнкъым уэ уи цIэр, кIуэи, мо дурэшым зэкIэ дэувэ», –
жиIащ фызыжьым, . Мо дурэшым дэувэ. Ди къуэращ автомобилыжьри ар зыщIэтари зыщэжар. КъэсщIакъэ? Сыт уэ ар къыщIызжумыIар?. БжезмыIамэ, дэнэ щыпщIэнт? Мис, къэпщIэжаи.. КъэсщIэжащ! НтIэ, уэ пщIэуэ щхьэ ебгъэщэжа?. Сытыт-тIэ дэ ахэр зэрытщIынур? Дэ жьы дыхъуащ. Зи мыхъу уи шыдыгужьыр къызэт, ди адэ, жиIэурэ, къыщIэлъадэу щытащ щIалэр.
бийхэри къагъакIуэ. Иджыри къыщIолъадэ ар, нысэри къокIуэ, са-. КъакIуэрэ, пэжу?. КъокIуэ, уэ пцIыхужкъыми аращ. Е пщогъупщэж къызэрыкIуар.. Сэ псори сщыгъупщэжу жыбоIэ! Сщыгъупщэнутэкъым икIи къэсцIыхужынут, къыщIыхьэу щытамэ. Ушхэну?. Сышхэнукъым икIи! Уэ къуажэм дебгъэхыжкъым! ЩIалэм укъеджэу къэбгъакIуэркъым, сабийхэр къебгъашэу дыбгъэлъагъуркъым. Къуажэми дехыжынкъэ, щIалэри къэкIуэнкъэ, хъыджэбзми къигъэзэжынкъэ. Дехыжыну къуажэм?. НтIэ, Iей.. Буби дыщIэупщIэну?. Буби. дыщIэупщIэнщ.. Дапщэщ?. Мы къезгъэжьар зэ и кIэм нэзгъэсмэ. Нэгъэс-тIэ!. НтIэ, арати, зы лIыжьрэ зы фызыжьрэ псэурт. Ар жыпIащ, и пэм къыщыщIумыдзэжыт!. Дэнэт сыздынэсар?. Мыщэм адэкIэ къыпыщэ. А-а, нтIэ. Мыщэр. Мыщэм и ужькIэ бажэр мэзым къыхэкIри къэкIуащ лIыжь-фызыжьым я деж. «СыкъэпцIыхужрэ, дадэ?» – жиIащ бажэм. «Услъэгъуауэ къысщохъуж, ауэ ущыслъэгъуар 107 Уи гъуэгу кIыхь хъуну
къысхуэщIэжыркъым», – жиIащ лIыжьым. «Уэ сыкъэпцIыхужрэ, нанэ?» – жиIащ бажэм. «Уи фэр пхъуэжами, сэ узоцIыхуж, ауэ лIыжьым къедгъэщIэнкъым ухэтми, зэкIэ, кIуэи мо дурэшым дэувэ», – жиIащ фызыжьым. Бажэри кIуэри адрей дурэшым дэуващ. Бажэри дурэшым дэуващ. Дапщэщ хъыджэбзыр къыщыкIуэжар иужь дыдэу?. Ари куэд щIакъым къызэрыкIуэжрэ.. Слъэгъуауэ сщIэжыркъыми-тIэ!. Ар иджы дауэ къызэрозгъэщIэжынур? Иджыри духакъым абы къытхуихьа мэлылыр! Мэлыл гъэвар пщIэжрэ?. Мэлылыр сощIэж, IэфIщ. Ауэ ди пхъум и нэгур щыслъэгъуар сщIэжыркъым. Мэлылыр пщIэжмэ – ар хъыджэбзым къихьат, гуэгушылыр пщIэжмэ – ар нысэм ипщэфIарат. МыIэрысэ джабэплъхэр къэзыхьар хъыджэбз цIыкIуращ. «Дадэ ифIэфIым хуэдэ», –
жиIэурэ, тIэурэ-щэрэ къихьаи.. КъэсщIэжащ!. КъэпщIэжа? Л I ы ж ь ы м. КъэсщIэжащ! Бажэм и ужькIэ кIэпхъ цIыкIур Ф ы з ы ж ь ы м. Ар сыту фIыуэ къэпщIэжа! НтIэ-э-э, мэзым къыхэкIри, кIэпхъ цIыкIур къэкIуащ лIыжь-фызыжьым я деж. «СыкъэпцIыхужрэ, дадэ?» – жиIащ кIэпхъ цIыкIум. «Услъэгъуащ
мызэ-мытIэу, ауэ уи цIэр къысхуэщIэжыркъым», – лIыжьым щыжиIэм, кIэпхъ цIыкIум фызыжьым дежкIэ зигъэзати, «Сэ узоцIыхуж, ауэ лIыжьым къедгъэщIэнкъым уи цIэр, зэкIэ кIуэи, мо дурэшым дэувэ», – жиIащ фызыжьым. КIэпхъ цIыкIур кIуэри ещанэ дурэшым дэуващ.
Л I ы ж ь ы м. ПщIэрэ а мыIэрысэ джабэплъхэр нэхъыфIу щIэслъагъур?
апхуэдэ.. Бубэрэ уэрэ фыщIалэ цIыкIуу зэдэфшхыу щытащ. Бубэхэ я хадэм мыIэрысэ джабэплъ къызыпыкIэу а зы жыг закъуэрат итыр. УщедзакъэкIэ, и фэр Iуву къыпщыхъуми, и кур щабабзэт, фоупсым ещхьу IэфIыр къыщIэжу. Уэстын зы мыIэрысэ?. Хьэуэ, сыхуейкъым. и фэкIэ ещхьми, КIукIуэ зымахуэ къихьар апхуэдэкъым.. КъэпщIэжа иджы хъыджэбз цIыкIур къызэрыкIуар? 108
къэкIуащ! Уи гъуэгу кIыхь хъуну. Сщыгъупщэжатэкъым сэ ар! Си зы къуэрылъху игъащIэм сщыгъупщакъым сэ! Нэхъыжьыр. щIалэр. еджапIэ нэхъыщхьэм щIэсщ. Адрейм мы гъэм курыт еджапIэр къеух, хъыджэбз цIыкIур ебгъуанэ, епщIанэ зыщIэсыр?. Алыхь, сэ езым сымыщIэж ар щеджэ классыр. Ауэ и закъуэ къожэкIыфри, ари Iэджэ и уасэщ. КIэпхъ цIыкIур дурэшым дэувэри, зигъэдымащ, жыпIа?. Загъэдымащ псэущхьэхэм. ЛIыжьымрэ фызыжьымрэ жеижыну гъуэлъыжащ. Ахэр зэрыIурихыу, мыщэр щIэкIри пхъэ икъутащ, псы къихьащ. Бажэ цIыкIур хьэкум кIэрыувэри пщэфIащ, лIыжь-фызыжьым я щыгъыныр игъэкъэбзащ. КIэпхъ цIыкIум унэ лъэгум псы ириутхэри, къабзэу къипхъэнкIащ. Хьэуэ, дыбогъэху. КIэпхъ цIыкIум унэ лъэгум псы ириутхэри, и кIэ бацэ дахэ цIыкIумкIэ унэ лъэгур къипхъэнкIащ. (къещхьэукъуэхыу). НтIэ, нтIэ, и кIэ бацэмкIэ унэ лъэгур къипхъэнкIащ. Iуэхуу унэм щIэлъри, лъапсэм илъри ящIэри, лIыжьфызыжьыр къамыгъэушу, зэбгрыкIыжахэщ. Къамыгъэушу, зэбгрыкIыжахэщ. Мыщэм и мыщафэр къигъэнат, бажэм и бажафэр къыщыгъупщат, кIэпхъ цIыкIум и кIэ баринэр унэкум илът. къамыгъэушу, зэбгрыкIыжахэщ. Буби псэужкъым, Iэружани, ТIушкIи. Дахэуэси. Щэху цIыкIуу псори зэбгрыкIыжахэщ. Л I ы ж ь ы м (фызыжь Iурихам и нэгум йоплъэ). ЩIалэри къэкIуэнущ, нысэри къытхуэIэбэнущ. зыми дыхуэныкъуэкъым.
ауэ къуажэм дегъэхыж моуэ зэ. сигу къэкIащ псори. Бубэ дыщIэгъэупщIэ. (къызэщоужри). СыIурихат? Дэнэ сынэсат?. Уэи, фызыжь, зыщIыпIэ дынэсам. ЩыIащ-псэуащ. щыIащ-псэуащ. Дынэсащ. Дэнэ?. Бубэ сыхуэзэн и пэ сэ зыгуэр бжесIэнущ.. Сыт къызжепIэнур? щэхуу зыгуэр къыжреIэри, фызыжьыр къыпогуфIыкI.. Жьы ухъужащ уэ, узэрыделэм хуэдэурэ. 109 Уи гъуэгу кIыхь хъуну. НтIэ, пэжкъэ?! Уэлэхьи, уэр нэхъ дахэ яхэмыта ди къуажэ хъыджэбзым. иджыпстуи а уи нэгум кърих нэхур плъагъужарэт. Уи нэгури си нэгури сфIызэхэзэрыхьыжащ, тхьэ, сыноплъурэ. Ушхэну?. Хьэуэ, тIэкIу дыгъэжей. Жей-тIэ. жей. Сэри жей къыстеуащ.
ТIури, а зэрызэфIэсым хуэдэу, IэплIэ зэхуащIауэ, Iурехри мэжей. Мы тIури щыпсэур къалэм дэт унэ зэтетхэм ящыщ зыщ. ПэшитIщ яIэр зэрыхъур. щIэкIыну зегъэхьэзыр, зехуапэ.
А д э м (зихуапэурэ). Мы си кIэстумыжьри зейм ещхьыжщ. Я жагъуэ ирамыщI, ауэ, сэ джанэ хужь сиIэкъым. Уи анэр зэрымыпсэужрэ зехьэжкъым. Нобэ хуэдэ махуэ гуэр си гъащIэм къыхэхуэну сщIатэмэ, къэсщэхункIи хъунт!. Нобэ хуэдэу, угуфIэу, куэд щIауэ услъэгъуакъым.. Уэр щхьэкIэ нэхъ согуфIэ. МазитI мэхъу нобэ. Апхуэдиз щыдэпха къэхъуакъым иджыри къыздэсым. Къэмыхъуамэ, ари къэхъуащ. Мис, уэри грамотэ къыуатынущ, зыкъыкIэрумыгъэху, ахэр лъэIуащ укъыкIэрымыхуу укIуэну.
А д э м. Сэ грамотэ си куэдщ, грамотэкъым нобэ къызатынур. Транспортым щIыхь зиIэ и лэжьакIуэ цIэр къысфIащынущ! АращтIэ, апхуэдиз илъэскIэ рулым ущыдэскIэ. Мис, сокIуэ иджы, ауэ сывгъэлъапIэ, жысIэу, дауэ сазэрыхыхьэнур?. Зы дакъикъэм зэфIэкIынущ ар – удэкIынщ, грамотэр къыуатынщи, утIысыжынщ. ЗыкъыкIэрумыгъэхуу, кIуэи нэхъыфIщ.. СокIуэ, сокIуэ. Зыгуэр къытеслъхьэн? ЩIыIэ щIыбыр? УщыщIэкIам щIыIэтэкъэ?. Хьэуэ. НтIэ! Хьэуэ, апхуэдэуи щIыIэкъым, ауэ къытелъхьэ, уэ къощIыIэкIынкIэ хъунщ.. Сыхуей си гугъэкъым. ЩытIагъэ уэ, щытIагъэ! (Щыгъын фIэдзапIэмкIэ зедз, щIыIутелъ гуэр къыфIехри, къыхуеший.). Мыр кIагуэжьыращ. КIагуэ ящыгъкъым иджыпсту. К ъ у э м. Хъунущ а узэрыщытым хуэдэу! Сэ сыкъэпщIэнтIат сыкъыщыкIуэжым! Мэ, мис, машинапщIэ, мыбы урикъунущ. НетIэ къызэптам къигъэзэжащ. 110 Уи гъуэгу кIыхь хъуну. ЗэрыщIалэфI мыр! ЩIакхъуи къищэхури, къигъэзэжари къихьыжащ.. КхъыIэ, сабийм хуэдэу укъызэмыпсалъэ иджы. СогуфIэри аращ. Къару къызыкъуэпхащ, а къыппыщIа гупыр зыкIэрыбгъэхуащ. «МазитIыр дэкIмэ, адэкIэ нэхъ тынш хъунущ», – жиIат врачым. ДяпэкIэ, зыкъэбужьыжынщ, тхьэм жиIэмэ. Врачми щхьэр егъэуз.. Уэлэхьи, абы имылажьэ уэ гугъу узэрехьыр. Сэращ, сэращ псори зи лажьэр! Сэ сынывэдэIуакъым! Сэ ди анэр згъэлIащ! Сэ сыхьэбыршыбырщ!. УкъызэрымыкIыт иджы! Врачым и лэжьыгъэм хещIыкI, абы уи Iей зэрихуэркъым, жыхуэсIэщ.. Сэ си Iей зыми зэрихуэркъым, ауэ си хъуреягъкIэ зыри фIы щыслъагъуркъым. Дэ абы куэдрэ дытепсэлъыхьащ. Фэращ куэдрэ псэлъар, фыкъызэпсалъэурэ, си щхьэ куцIыр гъуанэ фщIащ.. Уи анэм сыт жиIами, гузавэти жиIащ, сэри сыкъэгубжьурэ сынопсэлъащ. Сыт-тIэ абы щхьэкIэ? Дэращ уэ узибыныр. НэгъуэщI къакIуэу утхуигъэсэнутэкъым, укъихъумэнутэкъым. Мис-тIэ иджы, сыпхъумэу си гъащIэр сохь.. Усхъумэу, си гъащIэр сохь! СыббгъэдэкIрэ укъэзгъанэмэ, мо бжэм къытетIыркъэнурэ ущIашынущ, а гупым уахыхьэжмэ. АдэкIэ къэхъунури уэри сэри дощIэ. Къыумыгъажьэ иджы! КIуэ, уэ укъыкIэроху.. СыщIэкIын хуейщ. НтIэ, мохэри къызожьэ. Нышэдибэ хъарзынэу нэху укъекIащ. Уи закъуэуи ущIэзгъэкIат. СыгуфIат. СыщIэгуфIари уэращ, си къуэ, си щхьэракъым. Сэ цIыхум сахэтыжкъым, мы нобэ къысхуагъэфэщами сызэрыхуеижи щыIэкъым… НэхъапэIуэкIэ къызатамэ, уи анэм тIэкIу зыхуэзгъэщIэгъуэнт. Ауэ, мис, хъуакъым. Уи ныбжьэгъухэм ялъагъумэ, къыпхуагъэщIэгъуэнщ.. Уа, сыту фIыуэ сигу къэбгъэкIыжа! Ахэр къызэхъуэхъуну нокIуэ! Щызмыгъэсу дауэ?. (И къуэм дежкIэ къоплъэкIри.) Си вакъэжьитIыр къабзэу пIэрэ? Еплъыт. япэ узыIущIэ пэш цIыкIумкIэ щIобэкъукIабы зыкъримыгъэлъагъуу, зыгуэр къелъыхъуэ. Къилъыхъуэр игъуэтыжкъым, и Iэпэлъапэр кIэзызу къелъыхъуэ, и фэм зехъуэж. 111 112
Уи гъуэгу кIыхь хъуну
Мыдэ къакIуэт. Мыбдеж дэлъа ахъшэр плъэгъуа? Пенсэм щыщу къэна сом минищыр. къэпщта? ЩIалэр пэшым къыщIобэкъуэжри, къызэреупщIыр щызэхихкIэ, щегъэзыкIыжри, ваннэм щIохьэ. (и макъыр ваннэм къыщIоIукI). Папэ, щIэкI!. Ахъшэр къэпщта уэ?!. ЩэкI, зо! Уэ уи ныбжьэгъухэр къожьэ!. Уэри къожьэрэ уи ныбжьэгъухэр? Уахуэзауэ ара? КъыIух мы бжэр!. ЩIэкI, зо!. Епта абыхэм ахъшэр? КъэпщэхуаIа?. ЩIэкI, жысIа!. КъыIух мы бжэр! Бжэр икъутэну иужь итщ. ЗэрифIэщкIэ йоуэ, йоныкъуэкъу, и къарур иухыхубжэм кIэрытщ.
(Ешауэ). КъыIух мы бжэр дахэкIэ! МазитI жыхьэнмэр уфIэмащIэ?! Илъэсищыр уфIэмащIэ?! ЦIыхум уремыщхьыжу удэтащ. Узэблэшауэ унэм ущIэлъащ. Iух мы бжэр! Унэр щIэпщыкIри, къэбгъуэтащ ахъшэр! МазитI дэпхащ, делэ мыгъуэ! МазитIыр нэхъ гугъу дыдэт. Уэ уи пкъыр къозауэу, сэ си псэр дзапэкIэ сIыгъыу дгъэкIуащ а мазитIыр. Иджы пщIэнур сыт? ЗыхэпIуну аргуэру? Къэбгъуэта асыхьэту? Е, делэ мыгъуэ. Къуаргъыжьхэм уахыхьэжа? УзэрыщIэкIыу, укъауфэрэзыхьа? Нобэризэм сыпкIэлъыплъатэкъыми. Сехуэхри, сыщысат. (ЕтIысэхащ.) Куэд сигу къэкIыжащ. СигукIэ уи анэм сепсалъэрт.
Мо сыздепсалъэм, ар си пащхьэ къиувам хуэдэу къысщыхъуащ. МазитI зэрыдэпхари ищIэрт. Къысхуагъэфэща тIэкIум щхьэкIи гуфIэрт. Уэр щхьэкIэ гуфIэрт, сэр щхьэкIэ. зигъэпагэрт. Апхуэдэу къысщыхъуащ. И набдзэр моуэ мащIэу хишырт абы, дришейрт, зыщигъэщIагъуэхэм деж. Нобэ къызатынур мыращ, щыжысIэм, и набдзэр хишу, къызэплъащ! ЗигъэщIагъуэу арагъэнт сэркIэ! ИтIанэ зы псалъэ закъуэ къызжиIащ. ЯпэщIыкIэ къызгурыIуатэкъым, иужькIэ «щыбгъэкIащ», жиIауэ къысфIэщIащ. Сэ уэ ущызгъэкIауи? Псэуху, зэи жиIакъым абы апхуэдэу. «ТкIийуэ ухущытщ сабийм» щыжиIа къэхъуащ, ауэ ущызыгъэкIыр езырат. «ЩIалэ цIыкIум уемыубзэ, уемыдэхащIэ апхуэдизу», – жесIэрт. Иджы нобэ езыр хьэршым къыхэкIри къэувауэ, «щыбгъэкIащ», жи. Арат жиIэр? Хьэуэ, аратэкъым! Мис иджы къызгурыIуащ! «ЩIэбгъэкIащ», жиIауэ арат абы. УщIэзгъэкIын хуеятэкъым уи закъуэу! Иджыри пасэт! Уакъы- Уи гъуэгу кIыхь хъуну
хэсшыжа къудейт къуаргъыжь зэтехъуа гупым. Я ныбжьыр илъэс тIощIым нэмысу зэтеуфIыцIахэщ! Къуаргъ къэзылъэтыхьхэр къонэри, мыхэр зэтолIэ. ЛIэкIейуэ малIэ. Абыхэми адэ-анэ яIэщ. я гущхьэр зэтеуфIыцIауэ. Абыхэми лIа яIэщ, я псэр гузавэу хьэршым хэту. Ауэ сэ. зым щхьэкIи сыгузавэркъым. Сэ гу скIуэцIылъыжкъым. Си бгъэр мафIэм кърисыкIыурэ, узыр зыхэзмыщIэжыху, исащ. Зыри теслъэгъуэжыркъым мы дунейм. Благъи, ныбжьэгъуи, гъунэгъуи. Зыми сахуэзэркъым. Сахуеижкъым. Уэ зыр узохъумэри сыщIэсщ. Уи анэм уэсят ищIат: «Гъэхъуж. хъужынущ. хъужынущ. гъэхъуж. апхуэдэу дунейм къытумынэ.» Нобэ къызжиIащ: «ЩIэбгъэкIащ. щIэбгъэкIащ. мыр тхьэрыкъуэ шырщ, мыр къуаргъыжьхэм къашхынущ.» «Сэ мыр цIыху хъужыну къысщыхъури. езыми зигъэунэхунщ, сэри дзыхь зэрыхуэсщIыр къыгурыIуэнщ», – жысIэри, арат щIыщIэзгъэкIар. ЩIакхъуэ къищэхуащ, ахъшэм къигъэзэжар къихьыжри къыщIыхьэжащ.» (И щхьэр фIеубыдыкI.) ЩыбгъэкIащ. щыбгъэкIащ. щIэзгъэкIащ. щIэзгъэкIащ. ЗыкъещIэжри, къыщолъэт. 113
Бжэр къигъэбыдауэ, зыхеIу иджы! ЗэтеуфIыцIэнущ иджыпсту! КъыIух мы бжэр! КъыIух мыр! (Бжэм йозауэ, и къару къызэрихькIэ, ауэ пэлъэщыркъым.) КъыIух, си щIалэ, къыIух, къыIух, зытумыгъакIуэ а къуаргъыжьхэр! Моуэ зэ бжэр къыIухи, псори лъэтэжынущ. Зумыгъэшх а фIыцIэжьхэм! «Си тхьэрыкъуэ шыр», жи уи анэм. Зэхэпхрэ? Нобэризэм зыхуэгъэшэч, мы зы сыхьэтым. зыхуэгъэшэчи, укъикIынущ, адэкIэ нэхъ тынш хъунущ. Уэ дапхуэдиз пшэчар мы мазитIым! Уэ къарууэ къыпкъуэкIар! ЛIищ я къару бгъэлъэгъуащ уэ! КъыIух, си псэ тIэкIу. КъыIух мы бжэр. ЩIумыдзэж аргуэрыжьу. Ухэмыхьэж кIыфIыгъэм. ГъащIэр къыхэх! Псэуныгъэр къыхэх, къэбгъэщIэнур къэгъащIэ, IэфIу къэгъащIэ, ухэмыхьэ а жыхьэнмэм, псэжь нэщIахэр къожэнурэ, уашхынущ аргуэру. Сэ слъэгъуащ уэ уи фэм дэкIар. слъэгъуащ. си фIэщ хъунтэкъым апхуэдиз зы цIыхум и фэмрэ и псэмрэ дэхуэну. КъыIух, си щIалэ цIыкIу.
Бжэр къыIуехри, к ъ у э р къыщIоукIуриикI. А д э м абы зыщIегъакъуэри, хуэмыIыгъыу, тIури лъэгум деж щотIысэх.. Аращ уэ игъащIэми. Мис мы бжэм хуэдэу, сыпкъутэну сяужь укъохьэри, укъыстекIуэркъым. итIанэ укъызолъэIу. Сыт-тIэ сыбгъэщIэнур?.. 114
Уи гъуэгу кIыхь хъуну
К ъ у э м. Сэ мамэ згъэлIауэ сыбогъэкъуаншэ! Уэращ ар гугъу езыгъэхьар – уэ къэплъхуауэ къуэ уиIэну ухуейти, сабий зэримыгъуэтым щхьэкIэ ебудэкIащ!. Сэ уэ къуэ усщIащ. Уэри «адэкIэ» укъызэджащ. Сыноджащ. Ауэ уэ зэи къуэм хуэдэу фIыуэ сыкъэплъэгъуакъым. Си анэм сыкъызэрилъагъур уигу техуакъым. А д э м. Мис ар пэжкъым. Пэжкъым!.. Услъэгъуащ икIи узолъагъу. Узмылъагъуу щытамэ, сыпкIэрысыфынутэкъым апхуэдизрэ. Уэсят къыпхуищIащи, укъызолIалIэ. Мамэ плъэгъуащ фIыуэ, ауэ сэ укъысхуеякъым. Уэ. зыри зэпхьэлIакъым иджыпсту. Мыпхуэдизу узэридзэнутэкъым, зэпхьэлIауэ щытамэ.
К ъ у э м. Уэ сэ зэи фIыуэ сыкъэплъэгъуакъым. Сыкъэбгъэшыну сяужь укъохьэри, укъыстекIуэркъым. итIанэ укъызолъэIу. УолъаIуэри ущысщ. (щIалэр зэщIикъузэну хэтщ). СылъаIуэми, ягъэ кIынкъым. СызэлъэIуам сызэхихащ. Уэ. сэ зэи. фIыуэ сыкъэплъэгъуакъым. Мыдэ къэдаIуэт. Мыдэ къэдаIуэт. Сэ уэ узмылъагъупIэ сиIэтэкъым. Илъэситху ухъуу арат «си адэ», жыпIэу, си пщэр щыфIэпкъузыкIам. Уэр хуэдэ щIалэ дыгъэт фIыуэ ямылъагъур? Сэ сыщыфызкъэмышэм, гъунэгъу щIалэ цIыкIухэр си пщэдыкъым дэсу къесхьэкIырт, зейм естыжыну сигу пымыкIыу. АтIэ, «си адэ» къызжезыIа сабийр дауэт фIыуэ зэрызмылъагъунур?! Уи анэм япэу сыщыхуэзам уэ уригъусащ! Убгъурыту укъажэрт, щхьэ баринэ ухъужауэ. Сэ уи анэшым зэи ущызгъэIакъым – щыри дызэгъусащ сыт щыгъуи!. Зэи езудэкIакъым сысейуэ бын зэбгъэгъуэтакъым жысIэу. Си нэ къыхуикIащ. Езыри ехъуапсэрт зы дзадзу цIыкIу зэдэдгъуэтыну, ауэ сэ абы и узыншагъэр сфIэнэхъапэт. ПщIэжрэ? Уэ абы щыгъуэ щIалэшхуэ ухъуат, пщIэжын хуейщ, ар кIыхьлIыхьу сымаджэщым щыщIэлъар? Мис абы и ужькIэ сэращ пызыухыкIар афIэкIа сабий Iуэху зэримыхуэну. Дэ дыунагъуэт, щIалэ закъуэр зэдэтпIыжу. Уэ балигъ узэрыхъум дыщыгуфIыкIыу. дыпсэуащ. Сэ уэ узикъуэщ. НэгъуэщIуи зэи сегупсысакъым. Уэри уигу къыумыгъэкIыххэ. Уэ лIыгъэ пхэлъщ, сэ схэмылъынкIэ хъунщ апхуэдиз лIыгъэ. Нэхъ гугъу дыдэм укъелащ. мазитIыр блэкIащ. мыри. пщхьэщыкIынущ. Сыту куэд жыпIэрэ. Ди анэр щыпсэум щыгъуэ, уэ зэи укъызэпсалъэу щытакъым.
А д э м. Iэу, абы щыгъуэ махуэ псом сылэжьауэ, сешауэ сыкъэкIуэжырт. Уэлэхьи, псэлъапIи димыIа. 8 Заказ №184 Уи гъуэгу кIыхь хъуну. Мис ахъшэр. КIуэ. УкъыкIэрыхуами, кIуэ. Бжэр къэгъэбыди аращ. (ахъшэр къещтэжри). Уахуэза?
К ъ у э м. Сахуэзащ. Асыхьэту яIыгътэкъыми, ахъшэр естакъым. Мыбы къыIуахьэнущ. Ауэ бжэр Iусхынукъым. Уэ кIуэ. ахъшэри къэпщтэжамэ, бжэр къэгъэбыди аращ.
Бжэм зыгуэр къытоуIуэ.. Къэсахэщ асыхьэту. Сэ абы я хьэдэр яхуизгъэхуэнщ. (МакIуэри, бжэр Iуех, псалъэмакъ гуэр йокIуэкI… Зы тхылъымпIэрэ бгъэхэIу медалрэ иIыгъыу, а д э р къыщIохьэж. Щ I а л э м и щхьэр хьэлъэу къеIэтри, къоплъ.) Си ныбжьэгъухэращ къыIухьар. Псори екIуэкIащ, зэфIэкIащ. Мис, си пIэкIэ дэкIри къраIыхати. къысхуIуахьэжащ. УщIэмыкIыурэ, зыкъыкIэрыбгъэхуащ. СыщIэкIамэ. сыхэкIыжыпэнкIэ хъунт.
Бжэм аргуэру зыгуэр къытоуIуэ. я щхьэ къаIэтыркъым, бжэ теуIуэ макъыр нэхъ ин мэхъу, нэхъ иныж. Гу къеуэкIэм ещхьщ. ГуитI къоуэ, зыр нэхъ ину, нэхъ лъэщу, адрейр нэхъ щэхуу. Зэадэзэкъуэр зэрыщымщ, щысщ, къэмыхъейуэ. тIэкIу погуфIыкI, и щхьэм Iэ делъэ. Къратахэр, 115
еплъри игъэтIылъыжауэ, телъщ стIолыщхьэм. ЦIыхухъум и унэращ. И бжэр Iуехри, цIыхубзыр къыщегъэхьэ. IэплIэ зэрашэкI. (макъ щабэкIэ). Нобэ зыщIыпIэ дыкIуэну, тIэкIу дыщысыну тедухуати?. СыкъыбгъэдэкI хъуакъым, иджыпстуи згъэзэжын хуейщ занщIэу. къызэIыхьащ. Нобэ. Нобэ!. Нобэризэм укъыбгъэдэкI хъунутэкъым. Ноби, дыгъуаси. пщэдеи. Нобэр – нобэщ. Дыгъуасэр – дыгъуасэщ.. Ноби, дыгъуаси, пщэдеи – зыщ. Псори зэщхьщ.. Зэщхьыну ухуеймэ – зэщхь мэхъу.. Сэ сыхуейуэ аракъым – езы махуэхэр зэщхьщ.. Махуэр зыгъэпсыр цIыхуращ. 116
Уи гъуэгу кIыхь хъуну. Сэ. Уэ!. Сэракъым. Уэ упсэуну утегушхуэркъым.. Сэ си Iуэхур адрейхэм ещхькъым.. Дэ нобэ рестораным дыкIуэну дызэгурыIуат.. Нобэ!. Нобэ.. Ноби?. Нобэ!. Нобэ си анэр нэхъ сымаджэж хъуащ, жысIэри къыпхуэстхащ.. Ар пщэдджыжь щIагъуэ дэмыкIыу къызэIыхьауэ нэху къокIри, итIанэ нэхъыфI къохъуж. Сэ нобэ уэ сыножьащ. Дэ дызэгурыIуат зыщIыпIэ дыкIуэну, тIэкIу дыщысыну. Ар уи анэм жепIэри, къызэIыбгъэхьэпащ е уэ езыр ущIэщтэжри, укъэкIуакъым.. Ноби?. Нобэ!. Сыт «къызэIыбгъэхьам» къибгъэкIыр?. Сэ уэ узэрысцIыхурэ илъэситI мэхъу.. ИлъэситI мэхъу.. УзэрысцIыхурэ уи анэр зыбохьэ. Япэу ущыслъэгъуар хущхъуэ щапIэращ. Зызохьэ, ар сымаджэщ, къэтэджыфыркъым. Хущхъуэ зэпымыууэ хуей мэхъу. Ар сымаджэщ, къэтэджыфыркъым. Уэ абы убгъэдэсщ. Зэзэмызэ уэрэ сэрэ дызэхуозэ.. Зэзэмызэ дызэхуозэ. Зэрыхъум хуэдэу. Илъэс и пэкIэ къыздэкIуэ бжесIати, уи анэр къызэIыхьэри, мазэ псокIэ укъыбгъэдэкIыххакъым. Ди зэрышэн Iуэхур зыщыдгъэгъупщэжри, хущхъуэмрэ мастэмрэ я ужь дитащ. Уи анэр нэхъыфI къэхъужауэ екIуэкIырт. Иджы аргуэру къыздэкIуэ бжесIэнурати, уи анэм ар и псэм къищIауэ ара къыщIызэIыхьар?. Сэ къэсщIащ. КъызгурыIуащ къызжепIэнур. Мамэ зыри жесIакъым. КъызэIыхьауэ нэху къекIащ-тIэ. нобэ. (щэхуу). Ар аргуэру къызэIыхьами, нэхъыфI къэхъужами, укIуэжмэ плъагъунщ, ауэ нобэ, ущIэмыкIыж щIыкIэ, укъыздэкIуэнрэ укъыздэмыкIуэнрэ къызжеIэ.. Мамэ. нэхъ хьэлъэ къэхъуащ. (и макъыр а зэрыщэхущ). «Уи анэр дауэ щыт?» – Уи гъуэгу кIыхь хъуну
жысIэри, сэ нышэдибэ сыщIэупщIащ, иджы сызыщIэупщIэр уэращ.. Ар нэхъыфI мыхъужауэ, зыри схужыIэнукъым. Ц I ы х у х ъ у м. Нэгъаби аращ къызжепIар. Иджы къыбгурыIуэрэ, ар нэхъыфI къэхъужым, нэхъ Iей техъуэжурэ, илъэс куэд зэрыкIуэфынур? (И макъыр а зэрыщэху дыдэм хуэдэу.) Сэ уэ къыздэкIуэ жысIэри бжесIащи, е «хъунщ» е «сыхуейкъым», «хьэуэ» е «нтIэ», «ыы» е «ыIы» жумыIауэ, мыбы ущIэкIыжынукъым.. Сэ нобэ зыри бжесIэфынукъым!
Ц I ы х у х ъ у м. Сэри нобэм сикIыу пщэдейм сыбэкъуэфынукъым, уи жэуапыр сымыщIэу. ТIыс мыбдеж! (Шэнтжьейм ирегъэтIысэхри). Щыс, умыхъейуэ.. Сыт щхьэкIэ?. Уи сурэтыр сщIынущ.
Ц I ы х у б з ы м. Сэ зэи сурэт стращIыкIакъым. Уэ сурэт пхуэщIрэ-тIэ?. Зэи сщIакъым цIыху сурэт, ауэ уэ птесщIыкIыну сыхуейщ. Сэ ар стхыхукIэ, егупсыси, къызжеIэ укъыздэкIуэнрэ укъыздэмыкIуэнрэ. Аращ зэману диIэр.. Сэ си анэм деж згъэзэжын хуейщ! СопIащIэ!. Сэри сопIащIэ. Сыпсэуну! (ТхылъымпIэ, къэрэндащ къызэрегъэпэщри, цIыхубзым и пащхьэ къотIысхьэ, сурэт ищIыну.). Тхьэ, си сурэтипщI пщIами, нобэ зыри бжезмыIэфыну. ДэкIуэн Iуэху сэ дауэ зэрызезхуэнур, мамэ. лъэрымыхьщ!. «Хьэуэ» е «нтIэ»! Ц I ы х у б з ы м. УгъэщIэгъуэнщ уэ! Уэ Iэджэ къытхуэпщIащ мамэрэ сэрэ. Уэри ар пфIэгуэныхь мэхъу. Уи деж дыщыбгъэпсэуну уигу зэрилъари. сэ фIыщIэ сымыщI уи гугъэрэ? Ауэ мамэ зыщIыпIи кIуэфынукъым, а и пэшым къыщIэкIыфынукъым. «Ыы» е «ыIы»!. УгъэщIэгъуэныщэщ уэ! Сыт абы жезбгъэIэнур?. ЖепIэнури? «Си анэ, си ныбжьыр здынэсар бощIэ. Зыгуэр сяужь къитщ илъэситI мэхъури, мис а хущхъуэ зэпымыууэ къыпхуэзыщэхур. ФIыуэ сыкъилъагъуу жеIэ! Сэри фIыуэ солъагъури, дызэрышэну дызэгурыIуащ», – жыбоIэ. Нобэ. УокIуэжри! ФIыуэ сыкъэплъагъур пэжмэ. Пэжщ. Узолъагъу. Нобэ уокIуэжри, жыбоIэ.. Ноби?. Нобэ. Мис мы уи сурэтыр зэрызухыу. 117 Уи гъуэгу кIыхь хъуну. Нобэ. Куэдрэ пщIыну сурэтыр?. Уэри уопIащIэ, сэри сысурэтыщI Iэзэ дыдэкъыми, згъэгувэну къыщIэкIынкъым. УгъэщIэгъуэнщ уэ. Сэ сыхуэмей уи гугъэ дызэрышэну?. «Сыпхуейщ» е «сыпхуейкъым».. УгъэщIэгъуэнщ уэ. апхуэдэу занщIэу. (и IэпхъуамбитIыр кърегъэлъагъу, и макъыр а зэрыщэхущ, езыр зэпIэзэрытщ). ИлъэситI мэхъу. ИлъэситI. Илъэсибл мэхъу мамэ зэрысымаджэрэ. Нэхъ Iей хъу фIэкIа, нэхъыфI къэхъужыркъым. Зэзэмызэ тIэкIу нэхъыфI къохъу. Сэр фIэкIа бын иIэкъым-тIэ абы. Папэ
псэужкъым куэд щIауэ. Моуэ, тIэкIунитIэ лъэныкъуэкIэ еплъэкIыт. (лъэныкъуэкIэ еплъэкIыу). Папэ псэужкъым. зыри нэгъуэщI къыкIэлъыплъын иIэкъым, сэр нэмыщI. Сэ дауэ ар къызэрызгъэнэнур? (КъоплъэкIыж цIыхухъум дежкIэ.). Моуэ, мобыкIэ еплъэкIыт. Сэ ар дауэ къызэрызгъэнэнур? (щэхубзэу). Сэ уэ ар къэгъанэ бжесIакъым. Моуэ, тIэкIу лъэныкъуабэ щIыт уи щхьэр.. УгъэщIэгъуэнщ уэ. э ар уи унэ къысхуэшэнукъым. Ар езым и унэ щыпсэужыну хуейщ. «ЩылIэжыну хуейщ», жыпIэмэ нэхъ пэжщ. Уи анэр псэуну къеIэу гу лъыстакъым. Си анэр псэунущ! ЛIэнукъым! Ар лIэну щхьэ жыпIа?! Ар лIэну щхьэ уегупсысрэ уэ?! Мыбы и анэр зэ лIамэ, къыздэкIуэнт жыпIэу ара?! (И гум щIыхьэу мэпсалъэ.) Ц I ы х у х ъ у м (сурэт щIыныр зэпегъэури). Зэ, зэ умыгъ. Умыгъ. Сэ уи анэр лIэну си нэ къыхуикIыу щытамэ, апхуэдизрэ дохутыр ныхуэсшэнт? Ныхуэсшэнтэкъым. Щагъэхъужыфын сымаджэщ къыджаIамэ, сшэнутэкъэ? Сшэну сыхьэзырт. Фи унэм сыщIэбгъэхьэу щытамэ, сыщIэупщIэнут, ауэ, «ифIэфIынукъым» жыпIащи, сыныщIыхьэркъым, укъыщIызошри, хущхъуэ хуейми, зыгуэр хуейми, узот. Мыбы фыкъэIэпхъуэми, зыми фыщызгъэщIэнукъым.
сыныщIыхьэурэ. Сэ ар мыбы зэи къысхуэIэпхъуэнукъым. Сэ. уи сурэтыр и кIэм нэзгъэсынущ.. Сыт ар зэрыпщIынур? 118 Уи гъуэгу кIыхь хъуну. УкъыздэкIуэн умыдэу ущIэкIыжмэ, уи фэеплъу къысхуэнэнщ зи мыхъуами.. Сыхуейкъым сэ апхуэдэ сурэт!. КхъыIэ, уи щхьэр тIэкIу лъэныкъуабэ щIыт. (Сурэт тхыным и ужь ихьэжащ.). Сэ сыхуейкъым. Уи анэм убгъэдэсу уи гъащIэ псор пхьыфынущ, сэ уи сурэтыр нэзгъэсыху укъызбгъэдэсыфыну?. Апхуэдэу сыт щIыжыпIэр?. Умыгъ. Угъыу сыхуейкъым уи сурэт. Сыгъкъым сэ. Сэ сыгъынкIи хъунщ, уэ ущIэкIыжауэ, уи сурэтым сеплъыжу сыщысмэ. (Гукъыдэж хэлъу, тIэкIуи щIэфиежу, сурэтыр ещI.). КхъыIэ, апхуэдэу жумыIэ. Сэ. сщIэнур сщIэркъыми аращ. Уэ ар плъэгъуакъым. Ар цIыкIунитIэ хъужащ, бзу шыр цIыкIум ещхьщ, и жьэм жьэдэплъхьэр иригъэхыу, къэбгъэтIысмэ, щысу, бгъэгъуэлъмэ, щылъу. Езыр къотэдж, жыпIати. Къыщытэджи щыIэщ. Ауэ удэмыIэпыкъуу къэтэджыфынукъым. ИтIанэ, джалэмэ-щэ? Абы и ныбжьым ар джалэрэ и къупщхьэ гуэр къутэмэ, адыдыд. дыщихъумэ!. КхъыIэ, нетIэ узэреплъэкIам хуэдэу, бгъукIэ еплъэкIыт иджыри. Ц I ы х у б з ы м. Сэ жысIэр уи фIэщ мыхъуу ара? Ар и ваннэм есащ, абы хызогъэтIысхьэри, согъэпскI, езым нэхъыфIу илъагъу напэIэлъэщIымкIэ солъэщIыжри, пIэм согъэгъуэлъыж. Уи щхьэр тIэкIу мащIэу. лъэныкъуабэ щIыжыт. Абы и гъуэлъыпIэр зэгуэтщ! ГъуэлъыпIэшхуэщ! Ар нэгъуэщI пхуигъуэлъхьэнукъым! Ц I ы х у х ъ у м. ЦIыкIунитIэ хъужар гъуэлъыпIэшхуэм щхьэ хэлъ? Ари Iуэхукъым – гъуэлъыпIэм зэрилъу, къэдгъэIэпхъуэнщ!. Хьэуэ! Хъунукъым! ГъуэлъыпIэр пэшым деж щызэпкъралъхьауэ щытащ! Инышхуэщ! Бжэм къыдэхуэнукъым. Зэпкърыпхмэ, пхузэпкърылъхьэжынукъым! ГъуэлъыпIэр имыIэжмэ, сэ мамэ дэнэ здэзгъэгъуэлъынур?!. Уэлэхьи, гъуэлъыпIэр мыIуэхут. ЦIыхум фахэмыхьэурэ, тIуми фи щхьэр зэIыхьауэ пIэрэ, жызоIэ…. Ар си анэщ. КъыбгурыIуэрэ? 119 120
абы къыхуэнар! Уи гъуэгу кIыхь хъуну. Сэри анэ сиIащ. ФIыуэ слъагъуу, сыкъилъагъуу. Уэ ар сымаджэу убгъэдэсакъым.. Сыбгъэдэсакъым. Сыбгъэдэсами, уэ пхуэдэу сыхущытыфыну къыщIэкIынтэкъым. Сэ абы анэу сыхущытынут. Сэ анэукъэ-тIэ абы сызэрыхущытыр? Ц I ы х у х ъ у м. Хьэуэ. Фэ тIум лъэныкъуэ зыфщIри, щIыIубнэфым хуэдэу зыщIэвубыдэжауэ, фыщIэсщ, хэт анэми, хэт бынми зэхэвгъэзэрыхьыжауэ. Зэзэмызэ сыныIухьэурэ укъыщIэсшу щымытамэ, уэшх къызэрешхри дыгъэ къызэрепсри плъагъунутэкъым уэ. Ар си анэщ. Уи анэ, хьэмэрэ уи бын пэлъытэ хъуа?. Уи анэу
къэнэжамэ, уи гум къыщIитхъми, ар уи япэ зэрищынур къыбгурыIуэнут. Ар уэ уи быным хуэдэу къыпщохъу. Ар сабийм хуэдэу къарууншэщи!. Къарууншэми, ар уи анэщ. Ар псоми ябгынащ, и къуэми, ипхъуми, сэ зыращ Ц I ы х у х ъ у м (сурэт зэрищIыр Iэпоху). Сыт жыпIа? Уэр нэмыщI, къуэи пхъуи иIэу ара? Уэ. шыпхъурэ дэлъхурэ уиIэуи?!. Ахэр къыбгъэдыхьэжыркъым ди анэм!. Уэ шыпхъуи дэлъхуи уиIэу къыщIокI. Ар дауэ? Уэ ар къысщубзыщIащ-тIэ илъэситIкIэ!. Дэ абыхэм депсалъэркъым. Ц I ы х у х ъ у м. Фэ фызэпсалъэми, фызэмыпсалъэми, фызэкIэлъыжэми, фызэкIэлъымыкIуэми, аракъым иджыпсту зи гугъу сщIыр! Сэ уэ узихамэкъым! Щхьэгъусэ усхуэхъуну сынолъэIури, илъэситI хъуауэ уи яужь ситщ! Уэ э. сыкъэбгъэпцIащ.. УкъэзгъэпцIакъым, сэ абыхэм я гугъу сымыщIауэ аращ. иджыри щIэсыр? мыгъуэр хэлъащ. Хэт а фи гъуэлъыпIэ зэгуэтышхуэм и щIагъым. КхъыIэ, апхуэдэу жумыIэ. А гъуэлъыпIэм папэ. Уэ. цIыхухъу и гъусэу япэу уздэгъуэлъар си гъуэлIыпIэр армырауэ щытамэ. лIыи уиIэу си гугъэнт! Ц I ы х у б з ы м. Сэ нэгъуэщI зыкIи укъэзгъэпцIакъым. Сэ сыпцIыупскъым. Мамэ зэи идэу щытакъым пцIы супсу. дупсу. Иджыпсту-щэ? Уи гъуэгу кIыхь хъуну. Сыт – иджыпсту?. Иджыпсту идэрэ пцIы бупсу?. Иджыпстуи сыкъещIэ занщIэу. Уэ сызэрыпхуэзэр къезмыгъэщIэн си гугъэ щхьэкIэ, занщIэу сыкъищIат. С-ссыкIуэжынщ сэ. къызожьэ. КIуэж. КIуэж. УкъызэупщIынукъэ?. СыткIэ? А-а, хьэуэ. Сыт щхьэкIэ? Укъысхуеижкъэ?. Сыту?. Уэ сэ. къыздэкIуэ къызжепIати. Дапщэщ?. Нобэ.. Ноби?. Ноби, абы ипэкIи. «Уи сурэтыр сщIыху, егупсыс», – жыпIати. Сурэтыр зэрысщIар сощIэж, ауэ уэ «къыздэкIуэ» бжесIауэ сщIэжыркъым. Сурэтри мис. (сурэтыр къещтэри зэпеплъыхь). Мыр сыту 121
дахэ. Уэ узыхэмызагъэ щыIэ? Сурэти пхуощI.. Уигу ирихьрэ?. НтIэ.. Къащтэ, узот.. Мыр сэ къызэптыжыну аратэкъым щIэпщIар! Уэ. мыбы уеплъу ущысынурат, сэ сыкIуэжмэ.
Ц I ы х у х ъ у м. Къащти, кIуэж. Уи сурэтми сеплъынукъым, кIуэж, уи анэм деж. Уэ сымаджэр къожьэ. (ЦIыхубзыр щIокIыж. ЦIыхухъум бжэр егъэбыдэж. Тэлай докIри, цIыхубзым къегъэзэж.). ТIэкIу сыпIащIэми. къэзмыгъэзэжу хъуакъым. Зыгуэр къыпщыгъупщауэ ара?. Къысщыгъупщат. бжесIэну аращ. А иужьым мамэ къыхуэпхьа хущхъуэр. хущхъуэфI дыдэт ар. (ТIури щымщ, тэлайкIэ зоплъыж… ЦIыхухъум цIыхубзым гуапэу IэплIэ ирешэкI.). Умыгузавэ! Сэ фэ зэи фыхыфIэздзэнукъым. Уэр хуэдэ хыфIадзэр?! Уэр хуэдэщ къалъыхъуэу ямыгъуэтыр. Ауэ нобэ. мис нобэ фIэмыкIыу, фи унэ сыщIэпшэнурэ, уи анэм сыкъебгъэцIыхунущ. Ноби?. Нобэ.
2018 «Адыгэ псалъэ» газетыр илъэс 95-рэ ирокъу И Ди журналистикэм и мызакъуэу, цIыхубэ зыужьыныгъэм дежкIи тхыбзэм иIэ мыхьэнэм, абы игъэзащIэ къалэным я инагъыр къызэрыплъытэ хъун пщалъэ щыIэкъым. Абы пебдзых мыхъуну абрагъуэщ «Адыгэ псалъэ» газетым адыгэхэм яхуищIар. Ар лъэпкъым
и гъуазэщ, и блэкIари и нобэрей гъащIэри IупщIу къэзыгъэлъэгъуэж гъуджэщ. Газет напэкIуэцIхэм илъэс 95-рэ хъуауэ къощ зыхуэлажьэ цIыхухэм я IуэхущIафэхэр – я гуфIэгъуи гукъеуи. 122
Газетым и япэ номерхэр къыдэзыгъэкIахэр гугъуехь куэдым хэтащ – абы хуэщIа Iэмэпсыми, зи щIэныгъэкIэ а IуэхущIэм пэлъэщын цIыхухэри ди щIыналъэм щыIэтэкъым. Ауэ сыт щыгъуэ зэмани цIыхубэм нэхъ къахожэпхъыкI зи акъылкIэ, зэфIэкIкIэ адрейхэм ефIэкIхэр, лъэпкъ Iуэхур куууэ зыхэзыщIэхэр, абы нэхъ хуэгумащIэхэр. Дызэрыгушхуэ хъунщ апхуэдэ лIыгъэ къызыкъуэкIахэр адыгэхэми мымащIэу къызэрытхэкIар. А IуэхущIэм зрапщытри, 1924 гъэм мэкъуауэгъуэм и 1-м «Къэрэхьэлъкъ» цIэр зиIэ газетым и япэ номерыр дунейм къытехьащ.
КъикIуа гъуэгуанэм кIэщIу дриплъэжмэ, гу лъыботэ цIыхубэм я гъащIэм, къэрал ухуэкIэм къыщыхъуа зэхъуэкIыныгъэхэм я лъэужь газетым и цIэми къызэрытенам – 1931 гъэм абы «Ленин гъуэгу» фIащащ, 1937 гъэм – «Социалистическэ Къэбэрдей-Балъкъэр», 1944 гъэм – «Къэбэрдей пэж», 1957 гъэм – аргуэру «Ленин гъуэгу», 1991 гъэм къыщыщIэдзауэ – «Адыгэ псалъэ».
Адыгэ лъэпкъым тхыбзэ щигъуэта лъэхъэнэм зэфIэува газетым
къалэнышхуэ и пщэ дэлъащ цIыхубэр щIэныгъэншагъэм къыхэшынымкIэ, гъащIэщIэм хэшэнымкIэ, абы и зэхэщIыкIым хэгъэхъуэнымкIэ. Газетыжьхэм уриплъэжмэ, Iыхьэ цIыкIу-цIыкIуурэ зэпыбгъэувэжыфынущ иужьрей илъэс 95-м ди республикэм, лъэпкъым къакIуа гъуэгуанэр. Абы и лэжьакIуэхэм ягъэващ къэралыр зыхэта гугъуехь псори, ауэ сыт щыгъуи ди газетыр щытащ икIи къонэж адыгэхэм я макъыу, я псалъэу, лъэпкъым и Iуэху дэкIыным хьэлэлу хуэлажьэ гуп щызэгъэуIуа IуэхущIапIэу.
Лъэпкъ газетым иригъэкIуэкI лэжьыгъэшхуэм и унэтIакIуэу щытащ абы и къыдэгъэкIыным и хьэлъэр нэхъ зытещIэ редактор нэхъыщхьэхэр. А къалэн гугъур зэман зэхуэмыдэхэм ирахьэкIащ Хъуран Батий, Бейтокъу Мыхьэмэтмырзэ, Срыхъу Хьэгуцырэ, Щомахуэ Амырхъан, Фэнзий Исмел, Къущхьэ БетIал, Дал Iэуес, Ерыжокъуэ Хьэзрэталий, Дол Батырбий, Махуэ Анатолэ, Хьэжу Ахьмэд, Сэхъу Къэрэщей, ЛIыбекъуэ Хьэбас, ТIажь Пётр, Мэзыхьэ Борис сымэ. «Адыгэ псалъэ» газетыр илъэс 95-рэ ирокъу
Хэку зауэшхуэм и зэманырауэ жыпIэ хъунущ газетым и лэжьакIуэхэр щытыкIэ нэхъ гугъу дыдэм щитар. Бийм и кхъухьлъатэхэр къащхьэщыту номерхэр къыщыдагъэкIа къахуихуащ абыхэм. Хэкур
яхъумэну журналист куэд зауэм кIуащ, къэзымыгъэзэжахэри мащIэкъым. Абыхэм ящыщщ Абыдэ Залымхъан, Бжьэдыгъу Шэмсэдин, КъардэнгъущI Хъалид, Къущхьэ БетIал, Шыд Ибрэхьим, Шыгъушэ Пщыкъан сымэ, нэгъуэщIхэри. Ахэр газетми лъэпкъми я тхыдэм къыхэнащ. Нобэ фIыщIэ яхуэтщIу дигу къыдогъэкIыж газетым зэман зэхуэмыдэхэм щылэжьа журналист Iэзэхэу Апажэ Назир, Бекъан Чыланий, Бекъул Токъан, Брай Адэлбий, Джаурджий Iэбисал, Джэлэс Таужид, Емыш Хьэдис, Елгъэр Кашиф, Къамбийхэ Зуфаррэ Джэфаррэ, Журт Биберд, КIэщт Мухьэз, Къэрмокъуэхэ Мухьэмэдрэ Хьэмидрэ, КхъуэIуфэ Хьэчим, Мырзэкъан Суфян, Мамбэт СэIэдулэ, Сэбаншы Мэстафэ, Теувэжыкъуэ Анатолэ, Тэрчокъуэ Исуф, Хьэх Сэфарбий, ТIымыжь Хьэмыщэ, Увыж Хъусен, ШэджыхьэщIэ Хьэмыщэ, Шыбзыхъуэ Мухьэдин, Шырытхэ Хьэтызэрэ СулътIанрэ, Щхьэумэжь БетIал, Щоджэн Абдул, Уэрыш Нурхьэлий, Тхьэмокъуэ Барэсбий сымэ, нэгъуэщI куэди. Ди жагъуэ зэрыхъущи, абыхэм я нэхъыбэр дунейм ехыжащ.
НэгъуэщI лъэпкъхэм дахэзымыгъэгъуащэ ди хабзэ дахэр, ди щIыналъэм зыплъыхьакIуэ къихьахэм яфIэтелъыджэ ди зэхэтыкIэзэхущытыкIэ екIур хъумэным теухуа лэжьыгъэми гурэ псэкIэ хэтащ газетым и лэжьакIуэхэр. Дунейпсо утыкум ихьа, и зэфIэкIкIэ зызыужьа къэралышхуэхэм ефIэкI щIэныгъэ, щэнхабзэ, гъуазджэ, спорт щызэригъэпэщми лъэпкъымрэ газетымрэ зэкъуэтащ.
Дэ дрогушхуэ ди тхакIуэ, усакIуэ щэджащэхэу ЩоджэнцIыкIу Алий, КIыщокъуэ Алим, КIуащ БетIал, Теунэ Хьэчим, Къашыргъэ ХьэпащIэ, Шортэн Аскэрбий, Тхьэгъэзит Зубер, Елгъэр Кашиф, Къагъырмэс Борис сымэ, нэгъуэщI адыгэлI щыпкъэ куэди адыгэ газетым зэрыщылэжьам. Лъэпкъ щэнхабзэм и дыщэ пхъуантэу къыщIэплъытэн нэгъуэщI щапхъэ дахэхэри и куэдщ «Адыгэ псалъэм».
Нэхъыжьхэм я хабзэфIхэм къыпещэ газетым: анэдэлъхубзэм, лъэпкъ журналистикэм зегъэужьынымкIэ Iуэхушхуэ елэжь. Илъэс куэд хъуауэ и къыхуеджэныгъэ «ФифI фымыгъэпуд, фи Iей фымыгъэпщкIу» жыхуиIэр егъэпэж «Адыгэ псалъэм»: и бын пажэ куэд республикэми, хамэ хэкухэми цIэрыIуэ щищIащ; и лъэпкъым зызыщихъумэн хуей хьэл-щэнхэри ибзыщIыркъым.
«Адыгэ псалъэм» и лэжьакIуэхэр нобэ я IэнатIэхэм пэрытщ, газетым и къыдэкIыгъуэхэр нэхъ щIэщыгъуэ, еджэгъуафIэ зэращIыным егугъуу. Абыхэм нэсу зыхащIэ лъэпкъым и пащхьэ къалэнышхуэ зэрыщаIэр. Мыбдежым а псоми я цIэ къыщисIуэну сыхуейщ. Ахэр редактор нэхъыщхьэм и къуэдзэхэу ЖьэкIэмыхъу Маринэ, Ширдий Маринэ, Жыласэ Заурбэч, жэуап зыхь секретарь Къаншокъуэ Эллэ, абы и къуэдзэхэу ДыщэкI Соня, Джатокъуэ Залинэ, къудамэхэм я унафэщIхэу Уэрдокъуэ Женя, Жыласэ Маритэ, Лъостэн Музэ, Къумахуэ Аслъэн, ЩхьэщэмыщI Изэ, Истэпан Залинэ, НэщIэпыджэ Замирэ, зэдзэкIакIуэ Тэнащ Анатолэ, обозревателхэу Шал Мухьэмэд, Чэрим 123 «Адыгэ псалъэ» газетыр илъэс 95-рэ ирокъу
Марьянэ, корреспондентхэу Къармэ Iэсият, ТекIужь Заретэ, Жылокъуэ Лусанэ, Багъэтыр Луизэ, Щоджэн Iэминэ, Хьэрэдурэ Аллэ, Щомахуэ Залинэ, Табыщ Динарэ, Фырэ Анфисэ, НафIэдз Мухьэмэд, сурэттех Къарей Элинэ сымэщ. Газетыр зыхуей хуэзауэ къыдэкIыным я къару мымащIэ ирахьэлIэ корректорхэу Афэ Тамарэ, Щоджэн Иннэ, Щоджэн Заирэ, абыхэм я дэIэпыкъуэгъу Нэужьокъуэ Заирэ, компьютер IэнатIэм и лэжьакIуэхэу Дол Маринэ, Ныр Саидэ, Къуэдзокъуэ Анжелэ, Щомахуэ Марианнэ, Бещто Оксанэ, тхыгъэхэр тезыдзэ Дэхъу Эммэ, Интернет-центрым и унафэщI Бицу Жаннэ, секретарь Ашраф Каринэ сымэ. ЛъэпкъылI щэджащэ, зи гупсысэ Iущхэр ноби гъуэгугъэлъагъуэ тхуэхъу Къэзанокъуэ Жэбагъы жиIащ: «Дэтхэнэ зы Iуэхуми зэрыпхуэIэт и инагъщ». Iуэхушхуэщ ди анэдэлъхубзэкIэ къыдэкI газетым, дунейм адыгэу тетым зэдайм, и нэхъыжьыфIхэр, абыхэм я щапхъэм ирикIуа щIэблэр тIэтыныр, дгъэлъэпIэныр. Мухьэмэд, «Адыгэ псалъэ» газетым и редактор нэхъыщхьэ 124 Я Илъэс 95-рэ. Зыхуэлажьэ цIыхубэм я пащхьэ апхуэдиз зэманкIэ ихьащ лъэпкъым, лъахэм, цIыху минхэм я гъащIэ зэхуэмыдэхэм я тхыдэтх адыгэ газетыр. Бжыгъэ дахэщ: псалъэншэу куэд къыбжезыIэщ, нэхъыбэжми уезыгъэгупсысщ. Ауэ нэхъыщхьэр, дауи, дахагъэркъым, атIэ а бжыгъэм и щIыб гъащIэ псо къызэрыдэтырщ, «ХХ лIэщIыгъуэм адыгэ лъэпкъым и псэукIар» цIэр иIэу.
«ФифI фымыгъэпуд, фи Iей фымыгъэпщкIу». Адыгэ философ, цIыхубэ лэжьакIуэшхуэ Къэзанокъуэ Жэбагъы а и псалъэ Iущхэм лъэпкъыр къыхуриджэу нобэ къыдэкI «Адыгэ псалъэр» къызыдэбжэр 1924 гъэм мэкъуауэгъуэм и 1-м дунейм къытехьа «Къэрэхьэлъкъ» газетым и япэ номерырщ. Абы къежьапIэ хуэхъуащ 1924 гъэм мазаем и 23-м Къэбэрдей-Балъкъэр Автономнэ областым и ЦИК-м и Президиумым къищта унафэр. Абы ипкъ иткIэ илъэс ещанэ хъуауэ Къэбэрдей-Балъкъэрым къыщыдэкI «Красная Кабарда» газетым и цIэр «Къэрэхьэлъкъ. Карахалк» жиIэу зэбгъурыту адыгэбзэрэ урысыбзэкIэ зытетхамкIэ зэрахъуэкIащ. И къыдэкIыкIэкIи, и зэхэлъхьэкIэкIи, къыпэщыт къалэнхэмкIи газетыщIэ къэунэхуат. Ар зэхэту урысыбзэрэ адыгэбзэкIэ къыдэкIырт, ауэ редакцэхэр зырызт, зым и унафэ адрейр щIэмыту, щхьэж и напэкIуэцIым къытехуэ тхыгъэхэр зыкIи зэпымыщIауэ ягъэхьэзырыжу. «Къэрэхьэлъкъым» и япэ къыдэкIыгъуэм къыдыщIидза бжыгъэщ
нобэ дригушхуэу дгъэлъагъуэр. Ауэ а газетри щIыIэнэщIым къитэджыкIакъым - адыгэ лъэпкъым хэхауэ хуэлажьэ печатым нэхъ ныбжьышхуэ иIэщ, «Къэрэхьэлъкъыр» дунейм къытехьэным хуигъэхьэзырауэ… «Адыгэ псалъэ» газетыр илъэс 95-рэ ирокъу
Насып джэшу къэбэрдей адыгэхэм Тхьэм къаритыжат а зэныбжьэгъуитIыр – Каир дэт аз-Азхар университет хэIэтыкIар къэзыуха Дым Iэдэмрэ Цагъуэ Нурийрэ. 1913 гъэм Iэдэм хьэрып хьэрфхэр къигъэсэбэпурэ зэхилъхьа адыгэ алыфбейр Темырхъан-Шурэ (Буйнакск) къыщыдигъэкIащ. А гъэ дыдэм зэныбжьэгъуитIым, Iэдэм и адэр къагъэдаIуэри, Къэзан типографие Iэмэпсымэхэр къыщрагъэщэхуащ икIи тхылъ тедзапIэ Бахъсэн щагъэуващ. 1917 гъэм и дыгъэгъазэ мазэм а тхылъ тедзапIэм дунейм къыщытехьащ Къэбэрдейм и япэ газетыр – «Адыгэ макъыр». Ар тхьэмахуэм тIэу-щэ къыдэкIырт. Газетыр зи цIэкIэ щытри, абы къытехуэ тхыгъэхэм я нэхъыбапIэр зытхри, ахэр хьэрф зырызурэ къэзыщыпыжри, зэзыгъэзэхуэжри Дым Iэдэмт. «ЩIэныгъэншэу» ялъытэу щыта Къэбэрдейм газетыр псынщIэу цIэрыIуэ щыхъуат. «Адыгэ макъыр» къэрал, парт е нэгъуэщI зыгуэрым и тепщэныгъэм щIэмыт газетт. Ар къыщхьэщыжырт мэкъумэшыщIэм, цIыхубэм яфI зыхэлъхэм я пхыгъэкIакIуэт, Iейр, зэманым къемызэгъыж хабзэжьхэр, диным халъхьэ егъэлеиныгъэхэр къыщIэзыгъэщт, апхуэдэхэр я гъащIэм хагъэкIыну лъэпкъыр къыхуезыджэт, цIыху дэхуэхахэм, темылъ тралъхьэу ягъэпудахэм я уэчылт. Газетыр быдэу япыщIат хамэщI щыпсэу ди хэкуэгъухэми. Абы ипэ ита газетхэу ди хэкуэгъухэм хамэ щIыналъэхэм къыщыдэкIахэми хуэдэу, «Адыгэ макъми» гъащIэ кIыхькIэ Тхьэр къыхуэупсатэкъым – мази 8 къудейщ ар къызэрыдэкIар. Сыт щыгъуи Урысейр зыхэмыкI зэхъуэкIыныгъэхэм ящыщ зым – «плъыжьхэмрэ» «хужьхэмрэ» я зэныкъуэкъум – здихьащ ари. 1918 гъэм ДаутокъуэСеребряков Заурбэч зи пашэ хужьыдзэм Къэбэрдейр иубыда нэужь, кIэдетхэм типографиер Налшык ягъэIэпхъуащ, газетыр къыдэкIынри зэпыуащ. Ауэ ар къызэрыдэкIа зэман кIэщIми адыгэ лъэпкъыр къэгъэушыным, щIэныгъэм хэшэным хуэунэтIауэ «Адыгэ макъым» зэфIигъэкIар къыпхуэмылъытэным хуэдизу инщ. ФIыщIэ жыг лъэпкъым щIыхухасэн лэжьыгъэ къызэранэкIащ щIэныгъэлI гуащIафIэхэм – Дым Iэдэмрэ Цагъуэ Нурийрэ. Тхыдэджхэм ди къэралым къикIуа гъуэгуанэр зэрагуэш лъэхъэнэхэм ящыщ зыр иухырт. Адрейр – адыгэм гуфIэгъуи гузэвэгъуи мымащIэу къыхуэзыхьынур – гъуэжькуийуэ ди унэм къыщIэзэрыгуат, бжэр Iуиудри. Лъэпкъым гъэунэхуныгъэщIэхэр къыпэплъэрт.
Псалъэм, печатым и къарур фIыуэ къызыгурыIуа большевикхэм 1918 гъэм гъатхэпэ мазэм ирагъэкIуэкIа съездым унафэ къыщащтащ партым и гупсысэхэр, и IуэхущIафэ нэхъыщхьэхэр къэралым и цIыху псоми я деж нрахьэсын папщIэ, абы щыпсэу лъэпкъхэм я бзэхэмкIэ газет къыдэгъэкIын хуейуэ. Ар щIыналъэ псоми щыдаIыгъащ, Къэбэрдейри яхэту. 1918 гъэм дыгъэгъазэм и 7-м Налшык окружной Советым иригъэкIуэкIа и зэIущIэм унафэ къыщащтащ лъахэм щыпсэу лъэпкъхэм я бзэхэмкIэ газет къыдагъэкIыну. Газетым и унафэщIу щытынухэри яубзыхуат: бгырыс лъэпкъхэм я цIэкIэ Фэнзий Мэжид, урысхэм – Лобанов Яков. АрщхьэкIэ граждан зауэр екIуэкIырт, Кавказ Ищхъэрэр лъэпкъ-администрацэ щIыналъэкIэ гуэшатэкъыми, газет къыдэгъэкIыным и Iуэхур пIалъэкIэ ямыгъэтIылъыжу хъуакъым. 125 «Адыгэ псалъэ» газетыр илъэс 95-рэ ирокъу
ЦIыхубэр зэщIэгъэуIуэнымкIэ, уи лъэныкъуэ къэпщIынымкIэ газетыр къаруушхуэу зэрыщытыр къигъэлъагъуэу, 1920 гъэм и накъыгъэ мазэм Налшык революционнэ комитетым а Iуэхур щIэрыщIэу къиIэтыжащ икIи лъэIукIэ зыхуигъэзащ Тэрч областной ревкомым:
«Къэбэрдейм и гуащIэрыпсэухэр щэнхабзэм, цIыхухэр егъэджэным пыщIа IуэхущIапIэхэм, Владикавказ, Псыхуабэ хуэдэ центрхэм зэрапэIэщIэм къыхэкIыу Совет властым и IуэхущIафэхэм, псэукIэщIэр ухуэныр зэрекIуэкIым щымыгъуазэу мэпсэу, абыхэм яIэрыхьэркъым дунейм къыщыхъухэм теухуа хъыбархэри. Абы къыхэкIыу Налшык къыщызэIухын хуейщ КавРОСТА-м и къудамэ, цIыхубэм къагурыIуэн бзэкIэ газет цIыкIу махуэ къэс къыдигъэкIыу».
Налшык и ревкомыр зыщIэлъэIуар къыхуащIащ икIи а мазэ дыдэм и кIэм Урысей Телеграф Агентствэм и къудамэ ди къалащхьэм къыщызэIуахащ. ЕгъэджакIуитIрэ зы сурэтыщIрэт абы щылажьэр, ауэ «Кавказская коммуна» зыфIаща блын газетыр къыдагъэкIыурэ езыхэм зэбграгъэхыжу Iуэхур яублат.
Газетым тет тхыгъэхэр зы нэкIубгъуэрт зытрадзэр, ар цIыху зэхуэсыпIэхэм деж къыщыфIадзэрт. ЕджэгъуафIэ хъун щхьэкIэ, тхыгъэхэри псалъащхьэхэри хьэрф пIащэкIэ къащыпырт. «Кавказская коммуна» газетым нэхъыбэу къытехуэр Урысейм и щIыпIэ зэмылIэужьыгъуэхэм къикIыу -м къитхэрт. Газетым и щыщIэныгъэ нэхъыщхьэщ щIыпIэм къыщыхъу-къыщыщIэхэм теухуауэ куэд итхыу зэрыщымытар. Ауэ а мащIэми хэтт хьэрыпыбзэ хьэрфхэр къагъэсэбэпурэ адыгэбзэкIэ ятха тхыгъэхэри. Граждан зауэри иухащ, 1921 гъэм щIышылэм и 20-м лъэпкъ округи 6 зыхыхьэ Горскэ Автономнэ Советскэ Социалистическэ Республикэри къызэрагъэпэщащ. Абы къалэныщIэхэр къигъэувырт Коммунист партымрэ цIыхубэмрэ я зэпыщIэныгъэр егъэфIэкIуэным, республикэщIэм и унафэхэр щIыпIэхэм щыпхыгъэкIыным хуэунэтIауэ. Ахэр зэрызэбгъэхъулIэну Iэмал гъэунэхуауэ щыIэр печатырт. Коммунистхэм я унэтIакIуэхэм абы гулъытэ хэха хуащIырт: сыт хуэдизу къэралыр мыкъулейсызми, газет къыдэгъэкIын, цIыхубэр егъэджэн Iуэхум трагъэкIуэдэн мылъку къагъуэтырт. Ихъуреягъыр зэхэкъута, цIыхухэр фаджэладжэ пэтрэ, щIэныгъэншагъэр гъэкIуэдыным зэрыкъэралу къыхузэщIаIэтат. РКП (б)-м и Къэбэрдей окружкомымрэ Окружной гъэзэщIакIуэ комитетымрэ я унафэкIэ 1921 гъэм мэкъуауэгъуэм и 1-м дунейм къытехьащ «Красная Кабарда» газетыр. Ар тхьэмахуэм тIэу къыдэкIырт,
экземпляр 600 хъууэ. А газетым щIыгъуу адыгэбзэкIэ щхьэхуэу
къыдэкIын хуейуэ щытащ «Къэрэхьэлъкъри». Iуэхур къызэтригъэувыIащ Къэбэрдейр Горскэ Республикэм къыхэкIыжыну мурад зэрищIам. Къэбэрдей адыгэхэр къэуват, упщIи-уси хэмылъу, я щIым пачурэ къуэкIыпIэмкIи къухьэпIэмкIи къабгъурыс лъэпкъхэм Горскэ Республикэм и унафэщIхэм зэрыхуагуэшыр ямыдэу, адыгэхэм я щIы кIапэхэр зэтемыхьэж ящIу. ЩыIэт нэгъуэщI щхьэусыгъуэхэри. 1921 гъэм мэкъуауэгъуэм и 15-м къыдэкIа «Красная Кабарда» газетым тридзащ РКП (б)-м и областной комитетым и зэIущIэм и унафэр, Къэбэрдейр автономнэ об- 126 «Адыгэ псалъэ» газетыр илъэс 95-рэ ирокъу
ласть щхьэхуэу Горскэ Республикэм къыхагъэкIыну -м и къэрал унафэщIхэм лъэIукIэ зэрызыхуагъэзам теухуар. ШыщхьэуIу мазэм и 3-м а газетыр къыдэкIащ №124-м тету. Иджы ар зи газетри къыдэзыгъэкIри партым и областной бюромрэ окрисполкомымрэт. 1921 гъэм фокIадэм и 1-м ВЦИК-м и унафэ къыдэкIащ Къэбэрдей Автономнэ областыр къызэрызэрагъэпэщым теухуауэ. А хъыбарыр цIыхухэм япэу езыгъэщIари къэралыгъуэ зыгъуэта лъэпкъым и гуфIэгъуэшхуэм убгъуауэ тетхыхьари «Красная Кабарда» газетырщ. ЗэрыжытIащи, газетыр урысыбзэрэ адыгэбзэкIэ къыдэкIырт. Газетым адыгэбзэкIэ къытехуэ тхыгъэхэр зэрыт напэкIуэцIым еджэжу, зэригъэзэхуэжу 1922 гъэм абы щылэжьащ къэбэрдей адыгэ литературэм и классик ЩоджэнцIыкIу Алий. Абы и пэкIэ (1920 гъэ) Алий «Налькавстрой» газетыр къыдэзыгъэкIахэм ядэлэжьати, а Iуэхум фIыуэ хищIыкIырт. А зэманым Алий къыдэлэжьащ корреспондент Щынахъуэ Ибрэхьим, зэдзэкIакIуэу Елмэс Мату, тхыгъэхэр къэзыщып Къаздэхъу Мэжид сымэ. Хьэрып хьэрфхэмкIэ тха тхыгъэхэр къэщыпыгъуейт, типографием литерэхэр яхурикъуртэкъыми, адыгэбзэкIэ напэкIуэцIыр къыдэгъэкIыныр пIалъэкIэ зэпагъэуауэ щытащ. Ауэ «Красная Кабарда» газетым адыгэбзэкIэ тхыгъэхэр иужькIи тридзащ.
БлэкIа лIэщIыгъуэм и 20 гъэхэм я пэщIэдзэхэм газетым къалэнышхуэ игъэзэщIащ цIыхубэр къэрал ухуэкIэщIэм къигъэувхэм щыгъуазэ хуэщIыным хуэунэтIауэ. Ауэ и мурад псори къехъулIакъым, ар къызыхудагъэкIхэм я нэхъыбэм урысыбзэр зэрамыщIэм къыхэкIыу. Газетым мыхьэнэшхуэ зиIэ унафэ е тхыгъэ къытехуэмэ, ар къуажэдэсхэм яхузэзыдзэкIын тэрмэш ягъэкIуэн хуей хъурт. Абы гугъу ищIырт лэжьыгъэр. А ныкъусаныгъэр ягъэзэкIуэжыну, икIэщIыпIэкIэ лъэпкъхэм я бзэхэмкIэ газет къыдагъэкIыну 1921 гъэм ткIийуэ ВЦИК-м къахуигъэуващ щIыналъэ унафэщIхэм.
АдыгэбзэкIэ газет къыдэгъэкIыныр тыншу зэтраублэжыфынут, Лопатинскэм е Дымымрэ Цагъуэмрэ я алыфбейхэр къащтамэ, ауэ политикэщIэм къигъэувхэр нэгъуэщIт – муслъымэн диным и фэ зраплъ хьэрфхэр зэманыщIэ къэунэхуам «езэгъынутэкъым». ИтIанэ областым и унафэщIхэр, дэ дызэреплъымкIэ, тэмэм дыдэу егупсысырт адыгэ,
абазэ псори ирыреджэ, иритхэ хъууэ зы алыфбей яIэн зэрыхуейм. Арати, урыс еджагъэшхуэ Н. Ф. Яковлевыр Налшык кърагъэблагъэри, щIэныгъэлIхэу Хъуран Батий, ЩэрэлIокъуэ Талъостэн, Борыкъуей ТIутIэ, Цагъуэ Нурий, Елбэд Хьэсэн сымэ латин хьэрфхэр я лъабжьэу адыгэ псоми зэдай алыфбей зэхалъхьэ. 1923 гъэм ар «Красная Кабарда» газетым къытрадзащ. 1924 гъэм и пэщIэдзэм а алыфбейр
Хъураным иригъэфIэкIуэжащ Яковлевым и чэнджэщкIэ. КъыкIэлъыкIуэ илъэсми, 1930 гъэми зэхъуэкIыныгъэ гуэрхэр абы хилъхьэжащ
Борыкъуей ТIутIэ. Хъураным и алыфбеищIэр хьэзырт, адыгэ псоми къагъэсэбэп хъун хуэдэу.
1924 гъэм мэкъуауэгъуэ мазэм, дунейм и дахэгъуэм, къыдэкIащ «Къэрэхьэлъкъ» газетым и япэ номерыр. Ар адыгэ лъэпкъым зыужьыныгъэм хуэкIуэу ича лъэбакъуэшхуэт. Газетыр бзитIкIэ – адыгэбзэрэ урысыбзэкIэ зэхэту – къыдэкIырт, и бжыгъэр мини 2 хъууэ. 127 «Адыгэ псалъэ» газетыр илъэс 95-рэ ирокъу
ГазетыщIэм, алыфбеищIэм щыгуфIыкIар, гуапэу пежьар Къэбэрдейм и цIыхухэм я закъуэтэкъым. Абы и хъыбарыр нэсат Кавказ Ищхъэрэм ис адыгэ псоми я деж, Тыркуми, Сириеми, Иорданиеми. «Къэрэхьэлъкъыр» къыдэгъэкIыным гугъуехь куэд пыщIат: газет лэжьакIуэхэр яхурикъуртэкъым, тхыгъэхэр адыгэбзэкIэ къэзыщыпыфыр мащIэт. Куэдрэ къэхъурт тхыгъэр зейр типографие кассэм (хьэрфхэр зэрыгуэшам) бгъэдэувэурэ итхар къыщищыпыж. Арат газетыр мазэм тIэу фIэкIа къащIыхудэмыгъэкIыр. Ауэ «Къэрэхьэлъкъыр» ипэжыпIэкIэ цIыхубэ газет хъуат. 1926 гъэм абы Iэ традзат цIыху мини 2-м щIигъум. «Къэрэхьэлъкъыр» зыIэрымыхьэ зы къуажи, жыли, станици Къэбэрдей-Балъкъэрым щыIэтэкъым. Ар лъахэм щекIуэкI зэхъуэкIыныгъэ инхэм я уэрэдпежьэт, сыт хуэдэ Iуэху къамыIэтми, абы жыджэру хыхьэрт.
«Къэрэхьэлъкъым» а илъэсхэм игъэзэщIа къалэнхэр куэдщ, я мыхьэнэкIи зым адрейр пебдзых мыхъуну. Ауэ нэхъыщхьэ дыдэу дэ къэтлъытэр лъэпкъ щIэныгъэншэм егъэджакIуэ нэс ар зэрыхуэхъуарщ. А газетым и фIыщIэкIэ я бзэкIэ еджэфу, тхэфу куэдым зрагъэсащ, анэдэлъхубзэм и IэфIыр псэкIэ зыхащIащ. Дэ нобэ жытIэфынущ лъэпкъ щэнхабзэми щIэныгъэми «Къэрэхьэлъкъыр» щIэдзапIэ яхуэхъуауэ.
30 гъэхэм я пэщIэдзэм ирихьэлIэу областым и экономикэми щэнхабзэми зыкъиIэтащ, щIэныгъэ зиIэхэми я бжыгъэм куэдкIэ хэхъуащ. Абыхэм Iэмал къатащ иджыри къэс зэхэту бзитI-щыкIэ къыдэкIыу щыта «Къэрэхьэлъкъыр» газет щхьэхуэурэ зэгуагъэкIыжыну. 1930 гъэм абы къытехъукIыжащ «Ленинский путь» (иджырей «Кабардино-Балкарская правда»), «Ленин гъуэгу» («Адыгэ псалъэ») газетхэр. 128
«Ленин гъуэгу» газетым и лэжьакIуэхэр. 1974 «Адыгэ псалъэ» газетыр илъэс 95-рэ ирокъу
ИужькIи зыбжанэрэ ихъуэжащ адыгэбзэкIэ къыдэкI газетым и фIэщыгъэр. 30 гъэхэм икухэм къэралымрэ партымрэ я политикэм тепщэ щыхъуат СССР-м щыпсэу лъэпкъхэм я алыфбейхэм кириллицэр лъабжьэ хуащIын хуейуэ. ВКП (б)-м и Къэбэрдей-Балъкъэр обкомми игъэгувакъым ищхьэкIэ къикIа унафэр гъэзэщIэныр. 1936 гъэм накъыгъэм и 31-м партым и обкомым и бюромрэ Облисполкомым и Президиумымрэ къащта унафэм итт:
«Латин хьэрфхэм тету зэхалъхьа адыгэ алыфбейм ныкъусаныгъэ зыбжанэ иIэщ, Къэбэрдей-Балъкъэрым и щэнхабзэ псынщIэу зызыужьым лъахъэ хуэхъуу. Абы къыщымынауэ, къэбэрдей цIыхубэм урысыбзэмрэ урыс щэнхабзэмрэ ящIэныр, икIи урыс лъэпкъым щыщхэу ди лъахэм исхэм адыгэбзэрэ адыгэ щэнхабзэмрэ ящIэныр гугъу ещI.
Къэбэрдей тхыбзэр зытет тхэкIэм къытегъэкIын икIи урыс алыфбейм, урысхэмрэ Къэбэрдей-Балъкъэрым и цIыхухэмрэ я щэнхабзэр гъунэгъу зэхуэхъуныр, ахэр зым адрейр къулей ищIыныр къызэфIэзыгъэкIыну урыс алыфбейм тегъэхьэн.»
Арати, хъарзынэу зэтеубла хъуауэ адыгэ псори зэреджэ, газет,
тхылъ къызэрыдагъэкI я алыфбейр латин хьэрфхэм къытрагъэкIри, кириллицэм трагъэхьащ. А къалэн мытыншыр пIэщIэгъуэкIэ зэфIигъэкIащ Борыкъуей ТIутIэ зи унафэщI комиссэм. ИужькIэ, 1939 гъэм, профессор Н. Ф. Яковлевыр мащIэу хэлэжьыхьыжыгъащ а вариантым. Иджы дызэрытхэ хьэрфхэмкIэ, газетым и цIэр «Социалистическэ Къэбэрдей-БалъкъэркIэ» ихъуэжауэ, 1936 гъэм ар дунейм къытехьащ. 1944 гъэм гъатхэпэ мазэм щегъэжьауэ илъэс 13-кIэ газетыр «Къэбэрдей пэжу» щытащ. 30 гъэхэм къызэрыдэкIыу щыта «Ленин гъуэгу» цIэр 1957 гъэм аргуэру фIащыжащ, 1991 гъэ лъандэрэ «Адыгэ псалъэ» цIэр зэрехьэ.
АдыгэбзэкIэ ди деж къыщыдэкI газет закъуэм и цIэр апхуэдизрэ яхъуэжыныр щхьэзыфIэфIагъ Iуэхум къыхэкIакъым. Ар тещIыхьат а лъэхъэнэхэм къэралым къыщыхъуа зэхъуэкIыныгъэ инхэм. ИкIи и цIэр ихъуэжын хуей щыхъуа лъэхъэнэ къэс газетым и нэгу щIэкIамрэ IуэхущIафэу иIамрэ теухуауэ щIэныгъэ лэжьыгъэ купщIафIэхэр тептхыхь хъунущ. Ар лъэпкъ щIэныгъэм иджыри и Iэ-и лъэр здынэмыса IэнатIэщ. Ауэ сыт хуэдэ гугъуехь Iумыуами, дапщэрэ и цIэр ихъуэжын хуей мыхъуами, ар зэи текIакъым и къалэн нэхъыщхьэм – лъэпкъым хуэлэжьэным.
ТIэунейрэ алыфбеищIэ зыIыгъ егъэджакIуэу ар адыгэхэм я пащхьэ ихьащ, Хъуран Батий и латин хьэрфхэр и лъабжьэу зэхилъхьамрэ Борыкъуей ТIутIэ кириллицэм тету зэхигъэувамрэ яригъэщIэн папщIэ. Къалэн къызэрыгуэкIтэкъым ар – зи гъащIэр губгъуэм иту езыхьэкI мэкъумэшыщIэхэм, Iэщыхъуэхэм, абыхэм я бынхэм зэман кIэщIым къриубыдэу тIэунейрэ еджэкIэрэ тхэкIэрэ ебгъэщIэныр. Нобэ щIэныгъэм и лъагапIэ инхэм лъэIэса, зи псэукIэм зиужьа дэ, дыщошынэ ди тхыгъэхэр еджэгъуафIэ хъун щхьэкIэ, алыфбейм зэхъуэкIыныгъэ мащIэ хэтлъхьэн. Абы щыгъуэ адыгэ газетыр шынэу икIуэтыжакъым икIи гужьеякъым – пэлъэщащ абы и ерыщагъыр а гугъуехьхэм. Ар
яхуэхъуат ди хэкуэгъу минхэм буквари, абыхэм я къэухьым зезыгъэубгъу зэреджэ тхылъи. 129 130
«Адыгэ псалъэ» газетыр илъэс 95-рэ ирокъу
Нобэрей адыгэ (къэбэрдей) литературэр псыIэрышэ цIыкIуу езышэжьари, абы и бзэм зезыгъэузэщIари адыгэ газетыр зэрыарам шэч къыщIытепхьэн щыIэкъым. Лъэпкъ литературэр адыгэ газетым и щIакIуэ щIагъым къызэрыщIэкIам щыхьэт уритехъуэну ирикъунщ 20 - 40 гъэхэм абы щылэжьа тхакIуэхэмрэ усакIуэхэмрэ ящыщ зыбжанэм я цIэхэр къипIуэмэ: Цагъуэ Нурий, ЩоджэнцIыкIу Алий, Махъсидэ Залымхъан, КIэрашэ Тембот, Теунэ Хьэчим, Щомахуэ Амырхъан, КхъуэIуфэ Хьэжбат, Мыз Нэфихь, ХьэхъупащIэ Хьэжбэчыр, нэгъуэщIхэри.
Хэкужьым исхэри хэхэс адыгэхэри хуабжьу зыщыгуфIыкIа газетыр ефIэкIуэным, адыгэ журналистикэм зиужьыным зэранышхуэ хуэхъуащ 1927 - 1939 гъэхэм къэралым щекIуэкIа репрессиехэр. А илъэсхэм журналисту улэжьэныр шынагъуэ хъуат: зы мыхьэнэншэри я щхьэусыгъуэу газет лэжьакIуэхэр зэхэзехуэн ящIырт, ягъэтIысырт, яукIырт. Газет щIыкIэм и щэхухэм хуеджэн щIэзыдза къудейхэр зэрымыщIэкIэ къажьэдэлъэта псалъэм щытекIуэдэжи щыIэт. Ди жагъуэ зэрыхъущи, иджыпстукIэ тщIэркъым адыгэ журналист дапщэ залымыгъэм ихьами, ауэ абыхэм я цIэхэр къыдохутэж икIи адыгэ газетыр гъуэгуанэ тезыгъэхьахэм я сатырхэм хыдотхэж.
Лей зылъысахэм яхэхуащ адыгэ алыфбей зэхилъхьэу япэу абыкIэ «Къэрэхьэлъкъыр» къыдэкIыу езыгъэжьа Хъуран Батий. ЗэрыхуэдгъэфащэмкIэ, ар зытекIуэдэжари апхуэдизу зэлIэлIа тхыбзэрщ. Абы иIэ «щыщIэныгъэхэм» мызэ-мытIэу щытепсэлъыхьат партым и обкомым и зэIущIэхэм. 1928 гъэм, Батий Кавказ Ищхъэрэ крайисполкомым цIыхубэр егъэджэнымкIэ и къудамэм и унафэщIу лажьэу, Дон Iус Ростов щаубыдри ягъэтIысащ, куэд дэмыкIыуи тутнакъэщым илIыхьащ.
1963 гъэм Батий и щхьэгъусэм и лIым щхьэкIэ пенсэ хуагъэувыну лъаIуэу ита тхылъым мыпхуэдэу щетх:
«Си щхьэгъусэ Хъуран Батий 1928 гъэм ягъэтIысащ, куэд мыщIэуи тутнакъэщым илIыхьащ. Дэ къыджаIакъым ар щIагъэкъуэншар, и кIуэдыкIэ хъуами щыгъуазэ зыхуэтщIыну Iэмал дгъуэтакъым. 1960 гъэм тхылъ къытхуагъэхьыжащ ар хей зэращIыжар, лажьэ имыIэу ягъэтIысауэ зэрыщытар иту.»
Хъуран Батий хей зыщIыжар, и цIэр къыдэзыхыжар къэралым и закъуэкъым. 2003 гъэм и щIышылэ мазэм «Адыгэ псалъэ» газетым и коллегиемрэ Журналистхэм я зэгухьэныгъэмрэ зэгъусэу ягъэуващ «Къэрэхьэлъкъым» и япэ къыдэгъэкIакIуэ, и унафэщI, щIэныгъэлI, цIыхубэ лэжьакIуэ Хъуран Батий Лэкъумэн и къуэм и цIэкIэ саугъэт. Абы лъандэрэ саугъэтыр ират лъахэм, лъэпкъым заужьыным ехьэлIауэ адыгэбзэкIэ тхэхэм ящыщу илъэсым и журналист нэхъыфIу къалъытэм.
Лажьэншэу лей зытехьахэм яхэхуащ «Социалистическэ КъэбэрдейБалъкъэр» газетым и редактору щытахэу Бейтокъу Мыхьэмэтмырзэрэ Срыхъу Хьэгуцырэрэ. А зэманым нэгъуэщI куэдми хуащIу щыта щхьэусыгъуэрт ахэри щIагъэтIысар – цIыхубэм я бий, троцкист, националист. Iуэхур зэхэгъэкIыным пымылъу а щIалэхэм я судыр укIкIэ ящIат. Редакцэм, лажьэу здэщысым, щIашурэ ягъэтIысауэ щытащ Iэрыпщэ Хьэжмусэ, ЦIыпIынэ Iэбубэчыр, Шэрджэс Хьэжчэл, нэгъуэщIхэри.
9 Заказ №184 «Адыгэ псалъэ» газетыр илъэс 95-рэ ирокъу
1927 - 1939 гъэхэм СССР-м щекIуэкIа политикэ залымыгъэм ихьа ди лэжьэгъу нэхъыжьхэр къанэ щымыIэу 1957 - 1960 гъэхэм хей ящIыжащ, а лъэхъэнэм къэралым лей зэрызэрихьамкIи зиумысыжащ.
Залымыгъэм и илъэсхэм цIырхъ ящIа редакцэм иджыри гъэунэхуныгъэ шынагъуэу къыпэплъэрт Хэку зауэшхуэр. Бийр къыщыттеуа япэ махуэхэм щегъэжьауэ абы тридзэрт Хэкур хъумэным зылI и быну цIыхухэр къыхузэщIэтэджэну къыхуезыджэ тхыгъэхэр, усэхэр. Апхуэдэу абы ди цIыхухэм яхуиIуатэрт фронтым къратыкI хъыбархэр, зэуапIэм Iутхэм дэIэпыкъуныгъэ хуезыгъашэхэм я псэемыблэж лэжьыгъэм теухуа тхыгъэхэр.
Хэкум шынагъуэ къыщылъысым къыщхьэщыжыну япэу Iэщэ къэзыщтахэм яхэтащ адыгэ редакцэм и лэжьакIуэхэри, куэдми я гъащIэр ятащ абы и щхьэхуитыныгъэм папщIэ. Абыхэм ящыщщ Абыдэ Залымхъан, КъардэнгъущI Хъалид, Бжьэдыгъу Шэмсэдин, Къущхьэ БетIал, Шыд Ибрэхьим, Егъэн Хьэту, Алэкъей Хьэталий, Джэрыджэ Анатолэ, Шыгъушэ Пщыкъан, нэгъуэщIхэри. Пасэм щыгъуэ лъэпкъым и лIыхъужьхэм уэрэд хуаусу щытащ. Мыбыхэм яхэткъым апхуэдэ пщIэ зыхуэмыфащэ.
Зауэ гъуэгуанэ хьэлъэр икIи кIыхьыр лIыгъэ яхэлъу зэпачри, орденыбгъэу къагъэзэжащ, иужькIи лъэпкъ газетым илъэс куэдкIэ щылэжьахэщ Агузар Мурадин, Батыр Сэид, Гумэ Джатэгъэжь, Гъубж Мухьэдин, Дал Iэуес, Дол Батырбий, Елмэс Iэбу, Жэмбэч Хъусен, Жэмбей Мухьэмэд, Иуаз Iэбубэчыр, Колесников Иван, КIэщт Iэниуар, Къэрмокъуэ Рэмэзан, КIумыхъу Iэмырбэч, Къумахуэ Башир, ЛIыбекъуэ Хьэбас, Махуэ Iэлисэхь, Сэбаншы Мэстафэ, Сэхъу Къэрэщей, Тхьэмокъуэ Мухьэмэд, Хьэжу Ахьмэд, Шэмпар Къэралбий, ЩоджэнцIыкIу Нурий сымэ, нэгъуэщIхэри. 131
«Адыгэ псалъэм» щылажьэхэр. 2004 «Адыгэ псалъэ» газетыр илъэс 95-рэ ирокъу
1943 гъэм щIышылэм и 11-м Къэбэрдей-Балъкъэрым и щIыналъэр хуит къащIыжащ икIи республикэм и цIыхубэ хозяйствэр зэфIэгъэувэжыным ди цIыхухэр икIэщIыпIэкIэ яужь ихьащ. Гугъуехьхэм къахыхьэжат балъкъэрхэм къатехьа лейр. 1944 гъэм гъатхэпэм и 8-м ахэр я лъахэм ирашри, Азие Курытымрэ Къэзахъстанымрэ ягъэIэпхъуат. Зи цIыху бжыгъэр арыншами репрессиехэмрэ зауэхэмрэ мащIэ ищIа республикэм тIуащIэу къытехьэлъэрт зэрыхуа щытыкIэ гугъур. Апхуэдэу «Къэбэрдей пэжым» и лэжьакIуэхэм ягъэващ зауэ нэужь илъэс хьэлъэхэм ди цIыхухэр зыхэта хьэзаб псори – ахэр щыгъыныджэт, я ныбэ изу шхэ яхэттэкъым, зыщыпсэункIи лэжьапIэкIи гугъу ехьхэрт. Ауэ зэкъуэтхэт, зым адрейм зыщIигъакъуэрти, гугъэр яфIэкIуэдыртэкъым. Аращ я пщIэр, я нэмысыр лъэныкъуабэ ямыщIу, лъэпкъ газетым и лэжьакIуэхэр а лъэхъэнэ гугъум къыщIыхэкIыфари.
1957 гъэм балъкъэрхэм къагъэзэжа нэужь, балъкъэрыбзэкIэ къыдэкIыу иригъэжьэжащ «Коммунизмге жол» газетым. Лъэпкъ журналистикэм и тхыдэм игъащIэкIэ хэтыну я цIэхэр къыхэнащ Хэку зауэшхуэм, абы иужь илъэс гугъухэм редакцэм щылэжьахэм, зи акъылрэ Iэзагърэ газетыр къыдэгъэкIыным, егъэфIэкIуэным хэзылъхьахэм. Ахэр: Апажэ Назир, Дудар Хьэутий, Дол Тобий, Дыджэ Зулъкъарней, Джырандокъуэ Умар, Егъэн Хьэту, Журт Тыгъуэн, Къардэн Хьэсэн, Къумыкъу Хьэутий, Къумахуэ Хьэутий, Мыз Нэфихь, Тэтэр Мухьэмэд, Теунэ Хьэчим, Теувэжыкъуэ Анатолэ, ТхьэщIокъуэ Мурадин, ТIыхъужь Зэмахъ, Хьэжыкъарэ ТIалэ, Хьэмгъуокъу Хьэсит, ХъутIэ Хьэмидбий, Шэвлокъуэ Пётр, Шорэ Чэруан, IутIхэ Баширрэ Исмэхьилрэ сымэщ, нэгъуэщIхэрщ. Абыхэм я IэдакъэщIэкIхэр зэрыбкIэ традзэу, газетыр щыуагъэншэу къыдэгъэкIыным елэжьхэу а зэманым редакцэм щыIащ адыгэ цIыхубз щыпкъэхэу Алъэскыр Хужь, Ашэбокъуэ Таужан, Амщокъуэ ШэIибэт, Бэрэгъун Пагуэ, Брай ТэIибэт, Брай Зое, Дол Жанпагуэ, Къардэн Цоцэ, КIуэкIуэ Къэрэжан, КIуэкIуэ Женя, Куэт Цоцэ, Сасыкъ Марусэ, Щоджэн Хьэцацэ, Iулыдж ТIатIэ, нэгъуэщIхэри.
Щхьэхуэу я цIэ къиIуапхъэщ газетым и къыдэгъэкIыным и хьэлъэр нэхъ ятещIэу, яхь жэуапри нэхъ ину щыт редакторхэм: Хъуран Батий, Бейтокъу Мыхьэмэтмырзэ, Срыхъу Хьэгуцырэ, Щомахуэ Амырхъан, Тау Борис, Фэнзий Исмел, Къущхьэ БетIал, Дал Iэуес, Ерыжокъуэ Хьэзрэталий, Дол Батырбий, Махуэ Анатолэ, Хьэжу Ахьмэд, Сэхъу Къэрэщей, ЛIыбекъуэ Хьэбас, ТIажь Пётр, Мэзыхьэ Борис сымэ,
иджыпсту а IэнатIэм пэрытщ ХьэфIыцIэ Мухьэмэд. Ахэращ лъэхъэнэ хьэлъэхэм я толъкъунхэр зэран къыхуамыгъэхъуу, зытет гъуэгум трамыгъэщхьэрыукIыу лъэпкъ газетыр а илъэсхэм къыпхрызышар.
Лэжьыгъэ инкIэ гъэнщIауэ щытащ 60-80 гъэхэр. Ди цIыхухэр лэжьыгъэ текIуэныгъэщIэхэм хуэшэным жыджэру я къалэмыр а илъэсхэм хуагъэлэжьащ журналист Iэзэхэу Ахуэмгъуэт Башир, Багъэтыр Аркадий, Бекъан Чыланий, Бекъул Токъан, Брай Адэлбий, Джаурджий Iэбисал, Джэлэс Таужид, Емыш Хьэдис, Елгъэр Кашиф, Журт Биберд, Къамбийхэ Зуфаррэ Джэфаррэ, КIэщт Мухьэз, Къазджэрий Iэуес, Къэрмокъуэхэ Мухьэмэдрэ Хьэмидрэ, Къуэдзокъуэ Нурбий, КхъуэIуфэ Хьэчим, Лэмырдон Хьэсэнбий, Мамбэт СэIэдулэ, Мэджэ СулътIан, Мырзэкъан Суфян, Теувэжыкъуэ Анатолэ, Тэнащ Анатолэ, 132 «Адыгэ псалъэ» газетыр илъэс 95-рэ ирокъу
Тэрчокъуэ Исуф, Тхьэмокъуэ Барэсбий, ТIымыщ Тимур, Хьэх Сэфарбий, Увыж Хъусен, ШэджыхьэщIэ Хьэмыщэ, Шыбзыхъуэ Мухьэдин, ШыкIэбахъуэ Хьэсэн, Шырытхэ Хьэтызэрэ СулътIанрэ, Щхьэумэжь БетIал, Щоджэн Абдул, Уэрыш Нурхьэлий, Щомахуэ Владимир сымэ, ныбжькIэ нэхъ щIалэхэу Гъубжокъуэ МуIэед, Шал Мухьэмэд, ГъущIо Зариф, Жыгун Азимэ, Лъостэн Музэ, Къэмбэчокъуэ Iэдэм, Къэзанш Людмилэ, Къудей Владимир, Мыкъуэжь Анатолэ, Уэрэзей Афлик, Хьэту Пётр, нэгъуэщIхэми. А цIыху гуащIафIэхэм я фIыщIэ куэд хэлъщ ипэкIи иужькIи къэмыхъуауэ «Ленин гъуэгум» и тиражыр а илъэсхэм мин 25-м щIигъуауэ зэрыщытам. Зэманыр и пIэм иткъым, гъащIэми къалэныщIэхэр зэпымыууэ редакцэм и лэжьакIуэхэм я пащхьэ кърегъэувэ. Ахэр зыгъэзэщIэфынур нобэрей махуэм и къэхъукъащIэхэм куууэ пхрыплъыф, зэманым дэбэкъуэф цIыху гуащIафIэхэрщ. Апхуэдэхэр и мащIэкъым редакцэм. ГъащIэ зылъэгъуа, лэжьыгъэм ипсыхьа лэжьакIуэфIхэм я фIыгъэкIэ «Адыгэ псалъэм» и псалъэр лъэныкъуабэ яхуэщIакъым апхуэдэ мурадкIэ 1992-1993 гъэхэм газетым иужь къихьа зэщIэгъэстакIуэхэм. Ар щахузэфIэмыкIым лъэпкъ газетым и цIэр ягъэулъиину хуежьат, ауэ абыи зыри къикIакъым. Нэхъ гъэунэхуныгъэ ткIийхэми ар къыхэкIащ и пщIэми, и нэмысми IэпапIэ бжьыгъэ тримыгъэдзауэ. 133
Редакцэм и лэжьакIуэ гупыр. 2014
Псом хуэмыдэу ефIэкIуащ «Адыгэ псалъэр» иужьрей илъэсхэм. Зэманыр гугъу хъуами, ар зи унэ езыгъэхьхэм я бжыгъэр мащIэкъым. Абы къикIыращи, адыгэ газетыр гъуэгу пэжым тетщ. Дэ ар хыдолъагъуэ щIэджыкIакIуэхэмрэ «Адыгэ псалъэм» щылажьэхэмрэ яку дэлъ зэпыщIэныгъэфIхэм, газетым хужаIэ псалъэ гуапэхэм. Абыхэм жур- «Адыгэ псалъэ» газетыр илъэс 95-рэ ирокъу
налистхэр я лэжьыгъэ мытыншым трагъэгушхуэ, лъэпкъым и пащхьэ щахь жэуапыр нэхъри зыхрагъащIэ.
«Адыгэ псалъэм» ехьэлIауэ къэдгъэлъэгъуа псори къризэщIэпкъуэжу жыпIэ хъунущ:
ар сыт и лъэныкъуэкIи зызыужьа газетщ: ефIэкIуащ къыщиIэт IуэхугъуэхэмкIи, и бзэкIи, и теплъэкIи;
ар лъэпкъым и фIэщ хъу, и дзыхь зригъэз, и чэнджэщ зрихьэлIэ ущиякIуэщ;
ар дэтхэнэ щIэджыкIакIуэми (нэхъ цIыкIу дыдэхэм къыщыщIэдзауэ зи ныбжь хэкIуэтахэм я деж нэсу) игу дыхьэ, дэзыхьэх тхыгъэхэр, хъыбархэр, литературэ лэжьыгъэхэр къыщигъуэт газетщ;
ар ди хэкуэгъу минхэм я гурыгъу-гурыщIэхэр къыщаIуатэ къэпсэлъапIэщ;
къыпхраха лъэпкъ фащэщ;
ар дяпэ ита ди нэхъыжьыфIхэм лъэхъэнэ гугъухэм хуэсакъыпэурэ ар адыгэхэм я хасэ махуэщ, и псалъэ-унафэ IущхэмкIэ лъэпкъым и гъащIэ гъуэгуанэр тынш хуищIу, гъунапкъэщIэхэр къыхузэIуихрэ лъагапIэщIэхэм щIигъэхъуэпсу;
ар жиIам тебгъуэтэж адыгэ псалъэщ – лъэпкъым и дунейщ.
Мыри щIызгъужынт. Илъэс 95-рэ ирокъу ди газетым и ныбжьыр. Дэ дыхуейщ газетым и ныбжьэгъухэм къахэхъуэу, ехъулIэныгъэ и куэду, лъэпкъым и псалъэ абы и напэкIуэцIхэм сыт щыгъуи щыжиIэфу апхуэдэ махуэшхуэ куэд газетым игъэлъэпIэну. Хьэмыщэ,
«Адыгэ псалъэ» газетым и редактор нэхъыщхьэм и къуэдзэу илъэс куэдкIэ лэжьа, Къэбэрдей-Балъкъэрым Гуманитар къэхутэныгъэхэмкIэ и институтым и къудамэм и унафэщI, филологие щIэныгъэхэм я доктор 134 «Адыгэ псалъэ» газетыр илъэс 95-рэ ирокъу –!
Прозэу тха усэ
1924 гъэм, мэкъуауэгъуэу, мы дунейм и щIэрэщIэгъуэу, узей лъэпкъ гумащIэр къыпхуэхъуахъуэу, Уэ щыпчащ япэ лъэбакъуэр щIым.
НэхъыжьыфIхэм пхуащIри лъэтеувэ, уи лъэр нэхъри Уэ букъуэдиящ. Зы сыхьэтым зы илъэс къэбгъащIэу, ухъущ балигъи, гъащIэм ухыхьащ.
КъыпфIащауэ цIэ лей куэд, епхьэкIащ Уэ илъэс Iэджэ. Бгъуэтыжащ иужьым, тIэкIу гувами, уи цIэ дыдэр Уэ, «Адыгэ псалъэ»!
Сабиигъуэр тыншу епхьэкIакъым – зыбгъэфIэну ухущIэмыхьа, щIалэ гурэпкIырэу ущытакъым, балигъ нэсу, Уэ Iуэху епхьэжьащ.
Узей лъэпкъым Уэ уригугъапIэт, узей лъэпкъым Уэ урибын пэжт, си щхьэ Iуэху жумыIэу нэхъапэжщ, утетащ сыт щыгъуи Уэ зы хьэлым – ди бзэр, ди нэмысыр тхъумэжыным, ди лъэпкъ тхыдэм и пэжыр дджыжыным теухуауэ укъимыкIуэта!
И гугъуехьыр лъэпкъым дэбгъэващ, и гуфIэгъуэр лъэпкъым дэпIэтащ. Напэр, лIыгъэр Уэ уи гъуэгугъэлъагъуэу, лыгъи гъабли уакъыфIыпхыкIащ.
«Узыхьыну псым зыдегъэзых», – жызыIахэм Уэ уемыдэIуа – ди анэдэлъхубзэкIэ ерыщу пэжыр цIыхухэм Уэ яхэбгъэIуащ.
Уахуэхъуащ сабийм гущэкъу уэрэд! Зи щIалэгъуэхэм – гухэлъ уэрэд! Ухуэхъуащ лъэпкъ псом дзапэ уэрэд!
Адыгэ бзылъхугъэм уринабдзэу, адыгэлIым уринапщIэтелъу, мурадыфIхэм уанэ хузэщIэплъхьэу укъогъуэгурыкIуэ нобэ къэс!
УлIыжь Iущщ икIи ужьыщхьэ махуэщ: ди блэкIар къэкIуэнум тхупыпщIащ, щIэблэ Iущи тыгъэ къытхуэпщIащ.
Узытет гъуэгу захуэм утемыкIыу, сытым щыгъуи дигу укъипсэлъыкIыу, фIым, нэмысым Уэ дыхуэбущийуэ, удидыгъэмазэу, удигъуазэу къыддекIуэкI, къытхэт, «Адыгэ псалъэ»! Упсэунщ – щыIэхукIэ зы адыгэ, ущыIэхукIи – адыгэр псэунщ! Анатолэ,
«Iуащхьэмахуэ» журналым и редактор нэхъыщхьэ 135 136
Публицистикэ ФIЫМ И Къэбэрдей Адыгэ Хасэм и зэхуэсышхуэр накъыгъэм и 31-м Налшык къалэ щекIуэкIащ. Къэрал концерт гъэлъэгъуапIэм щызэхуэсат КъБР-м и Iэтащхьэм и Администрацэм, КъБР-м и Правительствэм, КъБР-м и Парламентым, министерствэхэм, КъБР-м и Жылагъуэ палатэм къикIа хьэщIэхэр, КъАХ-м къалэхэмрэ щIыналъэхэмрэ щиIэ къудамэхэм я лIыкIуэхэр, хасэм иригъэкIуэкI лэжьыгъэхэм жыджэру хэтхэр, адыгэ Iуэхум хуэмыщхьэххэр.
ЗэIущIэр къыщызэIуихым КъАХ-м и тхьэмадэ ХьэфIыцIэ Мухьэмэд жиIащ апхуэдэ зэхуэсышхуэр илъэситхум зэ зэрырагъэкIуэкIыр, ящIахэр къызэрыщапщытэжыр, къыкIэлъыкIуэ пIалъэм лэжьэнухэр зэрыщыхахыр. Докладым щIимыдзэ щIыкIэ, Мухьэмэд я цIэ къриIуащ блэкIа илъэсхэм КъАХ-м хэтахэу, жыджэру къыдэлэжьахэу дунейм ехыжахэм я цIэхэр: Бахъсэн щIыналъэ хасэм и тхьэмадэ Шапсыгъ Хьэсэн, Абхъазым и цIыхубэ, УФ-м щIыхь зиIэ я артист Мысостышхуэ Пщызэбий, -м и Президент Нэхущ Iэдэм, тхакIуэ Тхьэмокъуэ Барэсбий, Дзэлыкъуэ щIыналъэ хасэм и унафэщI Шэру Хьэбас, КъБР-м и цIыхубэ тхакIуэ, Налшык къалэ Хасэм и тхьэмадэу щыта IутIыж Борис, дин лэжьакIуэ ПщыхьэщIэ Iэнас, Джылахъстэней щIыналъэ хасэм и тхьэмадэу щытахэу Емкъуж Хьэсэнбийрэ Балъкъэр Борисрэ, егъэджакIуэ, усакIуэ Джэдгъэф Хъусен сымэ. Абыхэм къызэхуэсахэр дакъикъэкIэ яхуэщыгъуащ.
ХьэфIыцIэ Мухьэмэд
Зэхуэсышхуэр езыгъэкIуэкIа, УФ-м и Жылагъуэ палатэм хэт Нэхущ Заурбий псалъэ иритащ КъАХ-м и тхьэмадэ ХьэфIыцIэ Мухьэмэд. 2013 – 2018 гъэхэм Хасащхьэм иригъэкIуэкIа Iуэхугъуэхэм ар зэпкърыхауэ тепсэлъыхьыжащ (ХьэфIыцIэм и къэпсэлъэныгъэр щхьэхуэу тыдодзэ).
Дунейпсо Адыгэ Хасэм и тхьэмадэ Сэхъурокъуэ Хьэутий жиIащ илъэс куэд щIауэ ХьэфIыцIэ Мухьэмэд хасэ Iуэхум гурэ псэкIэ зэрыпэрытыр, и къару, акъыл, зэман тригъэкIуадэу, километр бжыгъэ куэд зэпичу лэжьыгъэшхуэ зэрыригъэкIуэкIыр.
– Зэманым декIур лIыфIщ, жеIэ адыгэм. Апхуэдэ цIыхущ Мухьэмэд. Хамэ къэралхэми гъунэгъу хэгъэгухэми хасэм и лэжьэкIэм и щапхъэу щыдгъэлъагъуэу апхуэдэщ Къэбэрдей Адыгэ Хасэр, –
къыхигъэщащ Сэхъурокъуэм. – ЗэманкIэ узэIэбэкIыжмэ, ХьэфIыцIэр хасэ лэжьыгъэм щыпэрыхьар зэхъуэкIыныгъэшхуэхэр Публицистикэ
щекIуэкI лъэхъэнэт. Лъэпкъми къэралми я пщэ къыдэхуэ къалэнхэр яубзыхун хуейт, екIуэкIхэр мыгурыIуэгъуэу щыщыт зэманти. Мис абы щыгъуэ гугъу зезыгъэхьу хасэр къызэзыгъэпэща Къалмыкъ Юрий деж щегъэжьауэ нобэр къыздэсым абы пэрытхэм фIыщIэшхуэ яхуэфащэщ. Мухьэмэд илъэс куэд дыдэ щIауэ адыгэ лъэпкъым щхьэкIэ къимыкIуэтхэм яхызобжэ.
БлэкIам дерс къыхэтхыурэ ипэкIэ дыплъэн хуейщ нобэрей тхьэмадэхэри щIалэгъуалэри. Мыр жылагъуэ зэгухьэныгъэщ, лъэпкъым и къэкIуэнум телэжьэн хуейуэ. Иджырей зэгухьэныгъэхэм дазэрыдэлажьэм тепщIыхьмэ, гугъэфIхэр щыIэщ дызэгурыIуэу зы лъагъуэ хэтшыну. ИджыпстукIэ пщтыру къытщыхъу щIалэхэми еущиен хуейуэ къыдолъытэ.
Дызэрыт зэманым дэ зэдгъэпэщым хэпсэукIынур къыдэкIуэтей щIэблэращ, – къыпищащ Хьэутий. – Ар зэи зыщыдгъэгъупщэ хъунукъым. Сыт хуэдэ лъэпкъми и Iуэху зыгъэкIуатэр хэкупсэу щыт, мылъку къэзылэжьыф, хэлъэт зиIэ, адыгэм и пщэдейм егупсысхэращи, мис апхуэдэхэр хасэм нэхъыбэу къыхэшэн хуейщ. ИтIанэ ди Iуэхур нэхъ кIуэтэну къысщохъу.
Джылахъстэней щIы- налъэ хасэм и лIыкIуэ Ныбэжь Михаил тепсэлъыхьащ нобэрей адыгэ
щIалэгъуалэм я шыфэлIыфэм, хьэгъуэлIыгъуэхэр зэрырагъэкIуэкI щIыкIэм, анэдэлъхубзэр зэзымыпэсыж адэ-анэхэр зэрыщыIэм, нэгъуэщIхэми. Абы къыхилъхьащ адыгэбзэр зыуэ щыт къэрал экзаменхэм хагъэхьэну. 137
«Къуажэхэм я цIэхэр адыгэбзэкIэ щхьэ тедмытхэрэ? Щхьэ пасэм зэрахьа цIэхэр ди сабийхэм яфIэдмыщыжрэ? Адыгэ
хабзэм ди щIэблэр щхьэ щIэдмыпIыкIрэ? Ди нысашэхэр хамэ шхапIэхэм тхьын хуей? Лъэпкъ фащэр щхьэ щIалэгъуалэм ящымыгърэ?» Нобэрей гъащIэм къигъэув Iуэхугъуэ щхьэпэ куэд къиIэтащ Ныбэжьым, хасэм унафэ трищIыхькIэрэ гъэзэкIуэжа зэрыхъунум шэч къытримыхьэу.
Сэхъурокъуэ Хьэутий
Аруан щIыналъэ хасэм и тхьэмадэ КъущхьэтIу Хьэутий лъэпкъым теухуауэ зэфIагъэкI Iуэхухэм щытепсэлъыхьым жиIащ щIыналъэ администрацэхэм я унафэщIхэри хъарзынэу сэбэп къазэрыхуэхъур.
– Дэ сыт хуэдэ Iуэхуми дыхуэнабдзэгубдзаплъэщ. Псом хуэмыдэу ди нэIэ щIэтщ къыдэкIуэтей щIэблэр, ахэр зыщIэс курыт еджапIэхэр. Абы къыхэкIыу, сыт щыгъуи мыхъумыщIагъэхэм гу лъыдотэ, ар зи пщэ къыдэхуэ къулыкъущIэхэм я деж ныдогъэс, егъэджакIуэхэм дадолажьэ, – къыхигъэщащ нэхъыжьыфIым. Публицистикэ 138
Къэбэрдей Адыгэ Хасэм и зэIущIэр йокIуэкI.
Адыгэбзэм нобэ и Iуэху зыIутым, ар еджапIэхэм зэрыщрагъэдж щIыкIэм теухуауэ къэпсэлъащ егъэджакIуэ, Кэнжэ ЩэнхабзэмкIэ и унэм и унафэщIым и къуэдзэ Балэ Людмилэ:
– ЕджапIэм сызэрыщIэсрэ «адыгэбзэр фымыдж» жаIэу зэи къытпаубыдауэ сщIэжыркъым. Абы хухэха сыхьэт бжыгъэр нэхъ мащIэ щащIаи, нэхъыбэ щыхъужаи къэхъуащ, ауэ сытым дежи курыт школхэм щрагъэдж. Пэжыр зыщ: сыхьэт бжыгъэр ягъэмэщIами, нэгъуэщI Iэмалхэр щыIэщ, адыгэбзэр фIыуэ ебгъэджынумэ. Анэдэлъхубзэм щIэблэр дебгъэхьэхын, лъэпкъ хабзэм щIэбгъэджыкIын папщIэ сабийр къыдэпхьэхын, ебгъэджыр гъэщIэгъуэну бгъэдэплъхьэн хуей къудейуэ аращ.
Дакъикъэ 40-кIэ, шэч хэмылъу, адыгэбзэр джаи хъумаи хъунукъым. Ар школым щекIуэкI сыт хуэдэ дерсми хэлъын хуейщ. Зи гугъу сщIым и щапхъэ дахэ куэд «Си бзэ – си псэ, си дуней» республикэпсо фестиваль-зэпеуэм щагъэлъэгъуащ, физикэри, математикэри, нэгъуэщI предметхэри адыгэбзэкIэ ятурэ. Мис апхуэдэурэ адыгэбзэр предмет псоми къыщыгъэсэбэпа хъумэ, цIыкIухэри нэхъ дебгъэхьэхыфынущ. Тхыдэр щаджкIэ, псалъэм къыдэкIуэу жыпIэмэ, а бджы лъэхъэнэм теухуа уэрэдыжь, хъыбар къыхэплъхьэфынущ, иджырей технологиещIэхэр здынэсар къэплъытэмэ, езы сабийхэми къебгъэгъуэтыфынущ гъэщIэгъуэн гуэрхэр. Мэртэзей къуажэм дэс лIыжьхэм я деж яшэурэ хъыбархэм зэрыщIагъэдэIур слъэгъуащ сэ, тхыдэ дерсхэм хэту.
Псори зэлъытар методикэращ – егъэджэкIэрщ. А методикэр сэ къыхуэзгупсысрэ егъэджакIуэм и пащхьэ ислъхьэкIэ, сэбэп хъунукъым, езым апхуэдэ зэчийрэ жэрдэмрэ бгъэдэмылъмэ, цIыкIухэр къызэрыдихьэхын Iэмалхэр къигупсысыным хуэмыжыджэрмэ. Сыхьэт бжыгъэ къуаткIи, дакъикъэ бжыгъэ пхухахкIи, адыгэбзэр Публицистикэ
пхуэхъумэнукъым, уэ езым уи къару, акъыл, зэчий иумыхьэлIэмэ. Мис абы и лъэныкъуэкIэ егъэджакIуэм къалэнышхуэ и пщэ къыдохуэ. Фи фIэщ фщIы, дерсым нэхъыбэрэ адыгэбзэкIэ ущыпсалъэ щхьэкIэ, Москва къикIыу тезыр къыптрамылъхьэну. Дерс гъущэ щату щытар щыIэжкъым, иджы зэхэухуэнауэщ псори зэрырагъэкIуэкIыр. АтIэ щхьэ ар къэдгъэсэбэп мыхъурэ, ди лъэпкъым, ди анэдэлъхубзэм ифI едгъэкIыу?!
Людмилэ жиIащ Кэнжэ ЩэнхабзэмкIэ и унэр Къэбэрдей Адыгэ Хасэм жыджэру зэрыдэлажьэр, проект гъэщIэгъуэнхэр зэрызэдащIэр. «Лъэпкъым и Iуэху дэгъэкIынымкIэ, бзэмрэ хабзэмрэ хъумэнымкIэ сыт хуэдэ Iуэхуми дыхуэхьэзырщ, ди бжэхэр зэIухащ», – пищащ абы.
КъБР-м щыIэ Адыгэ жылагъуэ зэгухьэныгъэхэм я лэжьыгъэр зэзыгъэуIу советым и унафэщI Къалмыкъ Жылэбий къытеувыIащ зы Iуэху зэрызэрахуэм и фIыгъэкIэ Мухьэмэдрэ абырэ куэдрэ зэрызэхуэзэм, илъэс Iэджэ щIауэ зэрызэныбжьэгъум.
– Къэбэрдей Адыгэ Хасэм и тхьэмадэу зэрылажьэрэ куэд хузэфIэкIащ ХьэфIыцIэм, – къыхигъэщащ Жылэбий. – Абы щытхъуи, ар зыуби щыIэщ. Ауэ сэ сызэреплъращ: Мухьэмэд ищIэм пылъ сэбэпынагъыр къэдвгъэлъыти, хузэфIэмыкIымкIэ зыщIэдвгъэгъакъуэ, ар куэдкIэ нэхъ щхьэпэщ. 139
ЗэIущIэм кърихьэлIахэр.
Хасэр къыщежьам щыгъуэ щэнхабзэ Iуэху фIэкIа зетхуэнукъым жаIэу щытащ, ауэ нобэ ар лъэныкъуэ псоми жьэхоуэ. Жылагъуэ зэгухьэныгъэ жыпIэ щхьэкIэ, мы Iуэхур политикэм пымыщIауэ щыткъым. Бзэр хъума хъун къудейр епхащ политикэм. Мухьэмэд сэрэ ди Iэ зыщIэлъ тхылъкIэ, джэпсалъэкIэ, лъэIукIэ Урысей Федерацэми Къэбэрдей-Балъкъэрми я унафэщIхэм куэдрэ захудогъазэ. Зэи къэхъуакъым ХьэфIыцIэр икIуэту, шынэу. Лъэпкъым Публицистикэ
ифI зыхэлъ сыт хуэдэ Iуэху къепхьэжьэми, япэу къыпкъуэувэнухэм ящыщщ ар. Нобэ зи гугъу тщIы Iуэхухэм, дигу зэрыгъу ныкъусаныгъэхэм теухуауэ ХьэфIыцIэр зи редактор нэхъыщхьэ «Адыгэ
псалъэ» газетми къалэнышхуэ егъэзащIэ. Ар хуабжьу Iэрыхуэу къегъэсэбэп Мухьэмэд.
Зэхьэзэхуэр мэунэри, зэижитIыр мэунэхъу, жи адыгэм. Ди цIыхубэр, жылагъуэр Iэмал имыIэу властым гурыIуэн, дэлэжьэн
хуейщ. ДызэпэщIэувэкIэ, зыри къэтхьынукъым, ди къару
зэхэтлъхьэмэ, ехъулIэныгъэ нэхъыбэ диIэну аращ, – апхуэдэу иухащ и къэпсэлъэныгъэр Къалмыкъ Жылэбий.
пэрытри КъБР-м и Правительствэм и УнафэщIым и
къуэдзэ Къардэн Мурат жиIащ, сыт хуэдэ къулыкъу гукIэ, псэкIэ адыгэмэ, ар сыт щыгъуи лъэпкъым сэбэп зэрыхуэхъуфынур. «Мухьэмэд хуабжьу лэжьыгъэшхуэ ирегъэкIуэкI. Ар зэрымытыншыр псоми къыдгуроIуэ, сыт щхьэкIэ жыпIэмэ, цIыхубэ гумыкъулыкъущIэ загъэмрэ гумызагъэхэмрэ зэхуаку удэту улэжьэныр гугъу дыдэщ. Мис ахэр зэгурыгъэIуэныр фIыуэ къохъулIэ ХьэфIыцIэм. Ар къагъэлъэгъуащ блэкIа илъэсхэм», – игъэбелджылащ Къардэным.
я 140
Къардэн Мурат
– ХьэфIыцIэм адыгэм хуищIам хуэдиз зыщIаи дяпэкIэ зыщIэфыни куэд диIэу слъагъуркъым, – жиIащ УФ-м и Жылагъуэ
палатэм хэт Нэхущ Заурбий. – Сэ къэрал къулыкъу сыщыпэрытами, Дунейпсо Адыгэ Хасэм и тхьэмадэу сыщыщытами, куэд къызэдэткIухьащ абырэ сэрэ, Iуэху куэд зэдэтщIащ. Абы лъандэрэ блэкIа илъэсхэм Мухьэмэд зихъуэжакъым, нэхъ гуащIэмащIи
хъуакъым. Тхьэм узыншэу куэдрэ игъэлажьэ.
КъБР-м и Iэтащхьэм и Администрацэм Къэрал кIуэцI политикэмкIэ и управленэм и унафэщI Къуэжей Артём жиIащ ХьэфIыцIэ Мухьэмэд зыпэрыт IуэхумкIэ и пщэм къыдэхуэ псори зыхуей хуэзэу зэригъэзащIэр.
– Нобэ Хасэм и лэжьыгъэм и гугъу щащIым, бзэр, хабзэр, щэнхабзэр хъума зэрыхъунум куэд тепсэлъыхьащ. Анэдэлъхубзэр кIуэдынущ, илъэс 20-30 дэкIмэ, щыIэжынукъым жаIэуи зэхызох. «Адыгэбзэр кIуэдынущ» жытIэн хуейуэ аракъым, атIэ
«адыгэбзэр дгъэкIуэдыжынкъым» жытIэурэ, щхьэж хузэфIэкI абы етхьэлIэн хуейуэ аращ. Унагъуэм щIэс адэ-анэр, сабий гъэсапIэм щыIэ гъэсакIуэр, еджапIэм щылажьэ егъэджакIуэр егугъумэ, Хасэм къызэригъэпэщыпхъэхэр екIуэкIмэ, си фIэщ мэхъу гугъуехь дызэримыIэнур, – къыхигъэщащ Къуэжейм. Публицистикэ
– Пэжщ, къулыкъущIэхэм нобэ куэд яхуошхыдэ, уеблэмэ, диIэщ къулыкъу пэрытхэр мыадыгэу, адыгэнуи хуэмейуэ къызыщыхъу щIалэгъуалэ, – къыпищащ Артём. – Дунейпсо Адыгэ Хасэм и хэщIапIэм зэIущIэ щекIуэкIыу, а щIалэгъуалэ зэгухьэныгъэхэм ящыщ зым и пашэ щIалэм сеупщIащ: «СыткIэ уэ, адыгэ щIалэр, къэрал къулыкъу пэрыт адыгэ щIалэм укъызэрыщхьэщыкIыр?» Жэуап къызитыфакъым. Зыщ къызэрыщхьэщыкIыр: адыгэ зэгухьэныгъэм и пашэ щIалэр и лъэпкъым и закъуэщ зыхуэлажьэр, къулыкъу гуэр пэрытыр республикэм лъэпкъыу исым яхуэлэжьэн, ахэр зэгурыгъэIуэным и гуащIэ хилъхьэн хуейщ.
игъэзэщIэну Хасэ Iуэхум пэрыт нэхъыжьыIуэхэми адрейхэми ящIэ
иджыпсту республикэм и Iэтащхьэм и къалэнхэр пIалъэкIэ къытхуагъэкIуэжа КIуэкIуэ Казбек
цIыхухэм нэхъ гъунэгъуу ябгъэдэтын, мыпхуэдэ жылагъуэ
зэгухьэныгъэхэм жаIэхэм едэIуэн, иригъэфIэкIуэн, лъэпкъхэм я Iуэхухэр ядиIыгъын мурадхэр зэриIэр. Псори фыкъыхузоджэ абы дыкъуэувэну, зыхэлъ Iуэхухэр зэгъусэу зэдэтщIэну.
псэукIэр дифI 141
Ди лъэпкъым, зэгурыIуэ къудеймэ, шэч хэлъкъым адэкIэ зэрызиужьынум. ДызэпэщIэувэжкIэ зыри къикIынукъым. Езыхэр зэгурыIуэмэщ сыт хуэдэ лъэпкъми пщIэ щиIэнур, и Iуэху щыдэкIынур, къэралым мамырыгъэ щилъынур. Ар къыдэхъулIэнращ зытелажьэр Къэбэрдей Адыгэ Хасэри къэрал къулыкъущIапIэхэри.
Къуэжей Артём
Къэбэрдей Адыгэ Хасэм и зэхуэсышхуэм Дунейпсо Адыгэ Хасэм и щIыхь дамыгъэмрэ щIыхь тхылъымрэ Сэхъурокъуэ Хьэутий щритащ КъАХ-м и къудамэхэм жыджэру щылажьэ, зи ныбжьыр илъэс 80 ирикъуа КъущхьэтIу Хьэутийрэ (Аруан щIыналъэ хасэм и тхьэмадэ) Ахъсор Хьэлымрэ (Джылахъстэней щIыналъэ хасэм и тхьэмадэ). Апхуэдэуи ДАХ-м, КъАХ-м я тхьэмадэхэм я къуэдзэ Щоджэн Iэминат и ныбжьыр илъэс бжыгъэ дахэ зэрырикъуам и щIыхькIэ тыгъэ лъапIэр хуагъэфэщащ.
АдэкIэ IэIэткIэ хахащ Къэбэрдей Адыгэ Хасэм и тхьэмадэр, КъАХ-м и Хасащхьэм, ГъэзэщIакIуэ гупым, Къэзыпщытэ-къэзыбж гупым щылэжьэнухэр. КъАХ-м и тхьэмадэу къыкIэлъыкIуэ илъэситхум лэжьэну хахыжащ ХьэфIыцIэ Мухьэмэд. Замирэ,
Адыгэ Республикэм щIыхь зиIэ и журналист 142
Публицистикэ И УзэщIакIуэ телъыджэ, гупсысакIуэ цIэрыIуэ Къэзанокъуэ Жэбагъы и хэкуэгъухэр сытым дежи къыхуриджэрт я къэкIуэнум телэжьэнхэу. «Зи къэкIуэнум емыгупсысыж лъэпкъым и кIэухыр къэблэгъауэ аращ», – жиIэрейт абы. АдыгэлI щэджащэм цIыхухэр хуигъэIущырт лъэпкъ гупсысэр ямыгъэужьыхыну, ар къэзыгъэщIыж бзэмрэ хабзэмрэ, нэр напIэм зэрихъумэм хуэдэу, яхъумэну. АбыкIэ IэмалыфIуи къилъытэрт ижь-ижьыж лъандэрэ лъэпкъым къыдекIуэкI жылагъуэ зэхэтыкIэ дахэр – Адыгэ Хасэр.
Нобэ зэманыр нэгъуэщIщ. Дунейпсо зэхэтыкIэм и лъапIэныгъэ нэхъыщхьэхэми къудамэбэу заубгъуащ, ауэ кIуэдакъым лъэпкъыр лъэпкъ зыщIыж и нэщэнэхэм, фащэхэм я мыхьэнэр. Уеблэмэ, ахэр къэгъэщIэрэщIэжыным нэхъ егугъу хъуащ блэкIа лIэщIыгъуэм и 90 гъэхэм къыщыщIэдзауэ. Арыншауи хъунукъым, утеплъэкъукIамэ, кIуэ пэтми нэхъ хуабжьу екIэрэхъуэкI дуней шэрхъыжьым тхыдэм и дурэшым удидзэныр зы бетэмалщ.
Дуней псом щикъухьа шэрджэс лъэпкъым апхуэдэ къыщымыщIыным и мэIухущ Адыгэ Хасэр.
Нартхэр зэхуэсрэ я лъэпкъ Iуэху щытепсэлъыхьу щыта Хасэм и мыхьэнэм зимыхъуэжауэ ди зэманым къэсащ. Адыгэхэм я хабзэ дахэр щаIэщIэхужми, нэхъ тэмэму жыпIэмэ, щыIэщIагъэхужми, нэгъуэщI лъэпкъхэм ар хэт ПарламенткIэ, хэти ДумэкIэ, МеджлискIэ, РадэкIэ, ХуралкIэ, н.къ. зэрахъуэкIауэ къагъэсэбэп. Нарт эпосым илъэс мини 6-м нэблагъэ и ныбжьу щIэныгъэлIхэм къыщалъытэкIэ, Хасэри апхуэдиз мэхъу.
Абы щыхьэт тохъуэ лъэпкъ IуэрыIуатэмрэ тхыдэмрэ. Хасэр псом
япэ лъэпкъыр зэкъуэзыгъэувэ, абы ифI зыхэлъхэр пхызыгъэкI, и къэкIуэнур зыубзыху, и лъапIэныгъэхэр щIэзыгъэбыдэ зэхыхьэт. Хасэм щызэчэнджэщырт, щызэгурыIуэрти, лъэпкъым нэхъ къыхуэщхьэпэну унафэхэр къыщащтэрт. Ар зэхашэрт пщыхэр щыхахкIи, лъахэр бийм зэрыщахъумэну щIыкIэр щаубзыхукIи, гъаблэ е гъей къыщыхъукIи, фIыщIэ лей адыгэм къыхуэзыхьа лIыхъужьыр щагъэлъапIэкIи, нэгъуэщIхэм дежи.
Иджырей демократием и нэщэнэ апхуэдэ зэхыхьэм щызэраухылIэ псалъэр быдэт, хабзэ къалэн игъэзащIэу. Хабзэгъэув Хасэ нэхъыщхьэм I лIэщIыгъуэм къэсыху кърагъэблагъэу щытар цIэрэ щхьэрэ зиIэ пщыхэрт, я уэркъхэр я гъусэу. Ауэ а лIэщIыгъуэм и етIуанэ Iыхьэм къраджэу хуежьащ цIыхубэм я лIыкIуэхэри. И зэхэтыкIэкIэ Адыгэ Хасэр инджылыз лордхэм я зэIущIэм хуэбгъадэ хъунут. Апхуэдэу екIуэкIащ урыс пащтыхьым и администрацэ хабзэхэр Къэбэрдей щIыналъэм щагъэувыху. Абы и ужькIэ хэку унафэ зыщI, хеящIэ къалэн зыгъэзащIэ зэхыхьэу Хасэр щытыжакъым.
И теплъэм зихъуэжами, лъэпкъым къыщхьэщыжын, абы и бзэмрэ и хабзэмрэ хъумэн къалэн иIэу Хасэр къэщIэрэщIэжащ. КъыщыщIэрэщIэжари дэнэ жыпIэмэ, – хамэщIырщ. Кавказ зауэжьым и ужькIэ дунейм текъухьа хъуа шэрджэсхэр зэрыгъэгъуэтыжыным, зи Публицистикэ
гур иуда лъэпкъым зыкъегъэщIэжыным хуэунэтIауэ жылагъуэ зэгухьэныгъэхэм лэжьыгъэшхуэ зэфIагъэкIащ. Хэхэс адыгэхэм я япэ щэнхабзэ Хасэр 1899 гъэм Каир къыщызэрагъэпэщыгъащ, ал-Азхьэр университет цIэрыIуэм щеджэ, щезыгъаджэ адыгэ щIалэхэр хэту. «Шэрджэс зэгухьэныгъэ Хасэм» къалэн нэхъыщхьэу зыхуигъэувыжырт Мысырым щыпсэу ди лъэпкъэгъухэр зэшэлIэжыныр, я бзэр, я хабзэр яфIэмыкIуэдынымкIэ ядэIэпыкъуныр, щIэблэр гъэсэныр, Кавказым, Тыркум ис адыгэхэр зэпыщIэныр, нэгъуэщIхэри. А Iуэхугъуэхэм ящыщ гуэр а зэман гугъум лъэпкъым хуэблэжьынми лIыгъэшхуэ пылът.
И зэфIэкIкIэ Каир Хасэм куэдкIэ щхьэпрыкIыжауэ щытащ Тыркум Iэпхъуа адыгэхэм 1908 гъэм Истамбыл къыщызэIуахауэ щыта «Черкес теаун джемиети» ФIыщIэ Хасэр. Абы бзэр, хабзэр, лъэпкъ тхыдэр сабийхэм щрагъэджыну пэщIэдзэ еджапIи къыщызэIуахат. А Хасэращ «Гъуазэ» адыгэ газетыр япэу дунейм къытезыгъэхьари.
Истамбыл Хасэмрэ «Гъуазэм» и лэжьакIуэхэмрэ фIыщIэ жыг щIахухэпсэн лэжьыгъэ зэфIагъэкIащ хэкур ябгынэу Тыркум адыгэхэр Iэпхъуэныр къызэтегъэувыIэным, лъэпкъыр щIэныгъэм хуэшэным хуэунэтIауэ. А Хасэм и «кIыщым» къыщIэкIащ цIыхубэ лэжьакIуэшхуэ, щIэныгъэлI, узэщIакIуэ цIэрыIуэхэр – Цагъуэ Нурийрэ НэгъущI СуIэдрэ.
Каиррэ Истамбылрэ дэс шэрджэсхэм я щапхъэм тету Адыгэ ФIыщIэ Хасэхэр къыщызэIуахыгъащ Сириеми (1927 гъэм – КъунейтIрэ; 1948 гъэм – Дамаск), Иорданиеми (1932 гъэм – Амман), Израилми (1953 гъэм – Кфар-Камэ), ди лъэпкъэгъухэр нэхъыбэу щыпсэу нэгъуэщI къэралхэми. Хэхэс адыгэхэм я Iуэху дагъэкIыу, я бынхэр лъэпкъ хабзэхэм щIапIыкIыу, бзэм, тхыдэм щыхурагъаджэу Хасэхэр нобэ щолажьэ Тыркум, Сирием, Иорданием, Израилым, Германием, США-м, Голландием, Инджылызым, Эстонием, Франджым, Австралием, Хьэрып Эмиратхэм. Ахэр еунэтI зи IуэхущIапIэр Налшык дэт Дунейпсо Адыгэ Хасэм.
Дэ дызэреплъымкIэ, хэхэс адыгэхэм я Хасэхэм я щапхъэм тету, абы ягъэзащIэ къалэным хуэдэ и пщэ дэлъущ блэкIа лIэщIыгъуэм и 90 гъэхэм я пэщIэдзэм Къэбэрдейми Хасэр къызэрыщыунэхужар.
Япэ илъэсхэм апхуэдэущ зэрыщытари. Лъэпкъ интеллигенцэм щыщхэр зэхыхьэурэ дунейм и Iыхьэ ханэр зыIыгъ къэралыгъуэшхуэм къыщыхъу зэхъуэкIыныгъэхэм зэрахущыт щIыкIэр, я Iуэху еплъыкIэхэр къыщаIуатэ зэIущIэхэр ирагъэкIуэкIырт. ЩIэныгъэлIхэм, тхакIуэхэм, журналистхэм, студентхэм, къызэрыгуэкI къулыкъущIэхэм утыку къралъхьэрт лъэпкъ тхыдэм, бзэм, хабзэм, щIыуэпсым пыщIауэ нэхъ зыгъэпIейтей Iуэхугъуэхэр, абыхэм я зэфIэхыкIэ хъунуми тепсэлъыхьырт. Лъэпкъым и фIыщIэ къэзылэжьа и цIыхухэр, хамэ хэгъэгу къикIа хьэщIэхэр кърагъэблагъэрти, ягъэлъапIэрт, я псалъэ гуапэ зэхрагъэхырт, езыхэми едаIуэрт.
Дэ зи гугъу тщIыр ЕгъэджакIуэм и унэу Налшык дэтым щекIуэкIыу щыта пшыхьхэрщ. Апхуэдэу ежьащ Къэбэрдей Адыгэ Хасэр, иужькIэ и хабзэри, и программэри къащтэу зэгухьэныгъэ теплъэ зыгъуэтар. Къэбэрдей лъэпкъыр абы куэдкIэ щыгугъырт: ди тхыдэм и тэмэмыпIэр убзыхуным, лъэпкъ хабзэр къыдэхыжыным, адыгэбзэм хуэфащэ увыпIэ егъэгъуэтыжыным, зэманым къыздихьа мыхъумыщIагъэхэм (фадэм, афияным, щIэпхъаджащIэ гупхэм) щIэблэр щыхъумэным теухуауэ. 143 Публицистикэ
Апхуэдэ щIыкIэкIэ Адыгэ Хасэр къызэфIэуващ. Абы и псалъэр пхигъэкIыф, цIыхухэр къигъэдэIуэф хъуащ. Адыгэм и псэм щигъафIэ гуращэ дахэхэм хуэгъэпса зэщIэхъееныгъэм зиубгъуурэ, ар ди жылагъуэ псоми нэсащ. Хасэм къару зэригъуэтыр зылъэгъуа цIыху зыбгъупщI абы щыгъуэ утыкуакIуэ хъууэ хуежьащ. ЗэрыжаIэу, цIэи щхьэи ямыIэу, ауэ псори ягъэIущыжыну, «гъуэгу захуэ трагъэувыжыну» хэт
гупым, укIытэрэ хабзэрэ зыхэлъ, зи гъащIэр лъэпкъ щIэныгъэмрэ щэнхабзэмрэ щхьэузыхь хуэзыщIа нэхъыжьхэр хуэм-хуэмурэ трагъэкIуэтри, бжьыпэр зыIэрагъэхьащ.
КIэщIу жыпIэмэ, ижь-ижьыж лъандэрэ адыгэм къыдекIуэкI «Зыгъаси, хасэм кIуэ» псалъэжьыр IэщIыб ящIащ. НэгъуэщIкIэ абы уеджэ хъуну дэ тщIэркъым. Хасэм и унафэщIу теувахэм я мурадыр къэнэхуащ, абы и зэхуэсхэм ящыщ зым хабзэр (уставыр) щызэрахъуэкIыу политикэ Iуэхум зрата нэужь. Жылагъуэ зэгухьэныгъэр щIызэхаша лъэпкъ лъапIэныгъэхэр лъэныкъуэ ирагъэзри, къэрал унафэр зыIэрагъэхьэныр я мурад нэхъыщхьэу ягъэуват. ГъэщIэгъуэнракъэ, къулыкъушхуэ зэрызрагъэгъуэтынури хэхыныгъэхэм хэмытут, абыхэм щытемыкIуэут.
Арати, пэкIухэр къежьащ, зэпэщIэувэныгъэмрэ зэщыIеиныгъэмрэ заубгъуу хуежьащ. ЗымащIэт къэнэжар Шэшэныр насыпыншагъэ ин дыдэм хуэзыша гъуэгум дытрашэным. Ауэ лъэпкъым псынщIэу зыкъищIэжащ, зэхигъэкIащ пэжымрэ пцIымрэ икIи, игъащIэми къыдекIуэкI Iущыгъэм и фIыгъэкIэ, щыхупIэм дыкъыбгъэдишыжащ. ЦIыхубэм даIыгъакъым лъэпкъ Iуэхум щхьэхуещагъэ хэзылъхьэну хущIэкъуахэр.
Абы щыгъуэщ лъэпкъыр зэрыукIыта пшыналъэ бгъунлъар узэщIыжын хуейуэ къалэн къыщыдэкIар. Арыншауэ хъунутэкъым. А зэщIэхъееныгъэр къыщIежьа Iуэхугъуэхэр – лъэпкъ зэхэщIыкIыр къэIэтыжыныр, бзэм, щэнхабзэм зегъэужьыныр, ижь-ижьыж лъандэрэ къыддекIуэкI хабзэхэр къэгъэщIэрэщIэжыныр, щIэблэр фIым хуэгъэсэныр – пхызыгъэкI къару адыгэхэр хуэныкъуэт. Абы къыхэкIыу 2000 гъэм и бадзэуэгъуэ мазэм жылагъуэ зэгухьэныгъэм зимычэзу и зэхуэсышхуэ едгъэкIуэкIын хуей хъуащ. Абы и лIыкIуэхэр хабзэм тету КъАХ-м и щIыналъэ къудамэхэм я зэIущIэхэм IэIэткIэ щыхахат. Съездым унафэ зыбжанэ къищтащ, и уставри Урысей Федерацэм щызекIуэ къэрал хабзэхэм езэгъ ищIащ. Нэхъ иужьыIуэкIэ а псоми Дунейпсо Адыгэ Хасэм и Конгрессри арэзы техъуащ.
Ауэ Iуэхур абыкIэ иухакъым. Суд хьэлэбэлыкъым дыхуэкIуащ. Дэ къытпэщIэтхэм ягу техуэртэкъым захуагъэр зэрызэфIэувэжар, КъАХ-м и къалэн нэхъыщхьэхэр зи гугъу тщIа лъэпкъ лъапIэныгъэхэм зэрытриухуэжар. Ауэ къаугъэ къаIэтыну сыт хуэдиз Iэмал къамыулъэпхъэщами, зыри къикIакъым. КъыщIикIын лъабжьи щыIэтэкъым. ИкIэмикIэжым Iуэхур тэмэму зэфIэкIащ – Къэбэрдей-Балъкъэрым и Суд Нэхъыщхьэм диIыгъакъым абыхэм къагъэувхэр. Урысей Федерацэм и Суд Нэхъыщхьэм ахэр иужькIэ щытхьэусыхэжат, ауэ абыи зэрыщыту къигъэнэжащ Налшык щащIа унафэр.
Мы псор щIыжытIэр кIыхьлIыхьу екIуэкIа суд Iуэхухэм мазибгъум щIигъукIэ хуиту дызэримыгъэлэжьарщ.
ИтIани, Къэбэрдей Адыгэ Хасэм иригъэкIуэкI лэжьыгъэм теухуауэ, иужьрей илъэс 19-м республикэм къыщыдэкI газетхэмрэ журнал- 144 Публицистикэ
хэмрэ къытрадзахэм, телевиденэмрэ радиомрэ къатахэм ятепщIыхьмэ, жыпIэфынкъым зыри дымыщIэу дыщысауэ.
Лъэпкъым къыхуэщхьэпэну сыт хуэдэ Iуэхуми жэуаплыныгъэр зыхэтщIэу дыбгъэдохьэ. Къыттралъхьа пцIым дызэгуигъэпами, ар сэтей къэщIыным зэман тедгъэкIуэдэн хуей хъуами, нэхъыщхьэращи, лъэ быдэкIэ къэдгъэувыжащ Къэбэрдей Адыгэ Хасэр. Дызэрылэжьа пIалъэм, 2000 гъэ лъандэрэ, КъАХ-м IуэхуфI куэд зэфIигъэкIащ, къыпэщылъри нэхъыбэжщ. Хасэм Iуэхум щIэрыщIэу хузэщIигъэуIуэжащ лъэпкъым и къэкIуэнум егупсыс, абы игъэпIейтей и цIыху пэрытхэр. Къуажэхэм, къалэхэм, щIыналъэхэм (районхэм) щылажьэ къудамэхэри къигъэщIэрэщIэжащ. А Iуэхум къыхишащ пщIэ зэхуащI нэхъыжьыфIхэр, егъэджакIуэ-гъэсакIуэхэр, хэкупсэ нэсхэр, жылэ унафэщIхэр.
ЩIэблэм гъэсэныгъэ тэмэм егъэгъуэтыным, я анэдэлъхубзэр фIыуэ ялъагъуу, къабзэу ирипсалъэу къэгъэтэджыным нэхърэ нэхъапэ сыт щыIэ? Аращ зыхуэлажьэр «Си бзэ – си псэ, си дуней» республикэпсо зэпеуэр. Къэбэрдей Адыгэ Хасэмрэ «Адыгэ псалъэ» газетымрэ я жэрдэмкIэ, илъэс 20 ипэкIэ зи гугъу тщIы зэпеуэр ежьа хъуащ. 2008 гъэм а Iуэху дахэр къыддащтащ КъШР-м щыIэ шэрджэс школхэм, мэздэгу къэбэрдейхэм я еджапIэхэм. Ар хуабжьу сэбэп мэхъу адыгэбзэмрэ литературэмкIэ егъэджакIуэхэм я Iэзагъым хагъэхъуэнымкIэ, еджапIэхэм анэдэлъхубзэм и пщIэр къыщыIэтыжынымкIэ, сабийхэр абы дегъэхьэхынымкIэ. «Ди щхьэр лъагэу дывгъэлъагъужащ, къэралым, Къэбэрдей-Балъкъэрым щекIуэкI еплъыныгъэхэм зи зэфIэкI щызыгъэлъагъуэ ди лэжьэгъухэм дехъуапсэрти, иджы дэри апхуэдэ Iэмал дывгъэгъуэтащ», – къыджаIэрт адыгэбзэмрэ литературэмрэ езыгъэджхэм. БлэкIа илъэсхэм «Си бзэ – си псэ, си дуней» зэпеуэм хэтащ еджапIи 100-м щIигъу, егъэджакIуэ, еджакIуэ мин бжыгъэхэр.
«Си бзэ – си псэ, си дуней» республикэпсо фестиваль-зэпеуэм
текIуэныгъэ къыщызыхьа егъэджакIуэхэр дгъэкIуащ Москва, СанктПетербург, Самарэ къалэхэм щекIуэкIа зэхьэзэхуэхэм икIи мызэмытIэу япэ увыпIэхэр щызыIэрагъэхьащ. Псалъэм къыдэкIуэу жыпIэмэ, КъАХ-м и Хасащхьэм хэт, Налшык къалэм дэт 13-нэ гимназием и унафэщIым и къуэдзэ Хур Мадинэ 2010 гъэм «Урысейпсо мастер-класс» зэпеуэм и саугъэт нэхъыщхьэр – «Дыжьын къабзийр» –
къыщыхуагъэфэщащ. Нэгъабэ адыгэбзэмрэ литературэмрэ езыгъэдж цIыхуи 153-рэ дгъэлъэпIащ, саугъэтхэр еттащ. Абы къикIращи, анэдэлъхубзэм, хабзэм, тхыдэм хуащI гулъытэм хэхъуэ зэпытщ, ар лъэпкъыр къызэрыщIэрэщIэжым и нэщэнэфIщ.
Анэдэлъхубзэм къыгуэхыпIэ имыIэу епхащ ар адрей лъэпкъхэм къахэзыгъэщхьэхукI гупсысэкIэр, дуней еплъыкIэр. Дэ куэдрэ жыдоIэ «адыгэр зы дыхъужын хуейуэ», ауэ, дэ дызэреплъымкIэ, япэу зы дызэрыхъужын хуейр щIыналъэкIэкъым, атIэ ди гупсысэкIэмкIэщ. Сыт щхьэкIэ жыпIэмэ, къэрал зэпэщхьэхуэ щыпсэу, идеологие зэтемыхуэхэм щIапIыкI щIэблэм я дуней еплъыкIэмрэ къэзыухъуреихьхэм хуаIэ щытыкIэмрэ зэщхьэщымыкIынкIэ Iэмал иIэкъым. Дэнэ щIыпIи щыпсэу адыгэхэм зы лъэпкъ гупсысэ яIэным, я Iуэху еплъыкIэр гъунэгъу зэхуэщIыжыным ехьэлIауэ Хасэм куэд елэжь. 145 146
Публицистикэ
Зи гугъу тщIыр ДАХ-мрэ КъАХ-мрэ нэхъ дызэгугъухэм ящыщ зыщ. ХаситIри гуащIафIэу ядолажьэ адэжь щIыналъэм къэзыгъэзэжа ди лъэпкъэгъухэм. БлэкIа илъэситхум цIыху 400-м нэс Хасэм къытхуеблэгъащ, хамэ къэралхэм къикIыжауэ. Ахэр ягъэпIейтей зыIууэ гугъуехьхэм, я бынхэм бзэр егъэджыным, IэщIагъэ щызрагъэгъуэт еджапIэхэм щIэгъэтIысхьэным, паспорт къахудэхыным, унагъуэ хъуахэм нэчыхь яхуегъэтхыным, нэгъуэщIхэми. Зыкъытхуэзыгъэзахэм ящыщу зы цIыху щIэдгъэкIыжакъым, гулъытэ имыгъуэтауэ. Абыхэми дадоIэпыкъуф, властхэм дадэлажьэу, дапыщIауэ щытщи, дызэгуроIуэри.
Дунейпсо Адыгэ Хасэм и лIыкIуэхэм драгъусэу дыщыIащ ди лъэпкъэгъухэр нэхъыбэу зэрыс къэралхэм – Тыркум, Сирием, Иорданием, Израилым, Германием, абыхэм щыпсэу адыгэхэм я псэукIэр зэдгъэлъэгъуащ. Ди хэкуэгъухэм я щэнхабзэ гъэлъэгъуэныгъэхэм жыджэру дыхэтащ. Налшык, Мейкъуапэ, Черкесск къыщыдэкI тхылъхэр, газетхэр, журналхэр хэхэсхэм яIэрыдогъэхьэ. Къэбэрдей-Балъкъэр, Адыгей, Къэрэшей-Шэрджэс телевиденэм абыхэм папщIэ игъэхьэзыр нэтынхэр къызыдогъэпэщ, «Нарт-ТВ» дунейпсо каналым (Иордание) идогъэхь.
Сирием, Иорданием, Тыркум, Израилым я Адыгэ Хасэхэм я унафэщIхэм дазэрыгурыIуам тету, иужьрей илъэсхэм а къэралхэм щыпсэу ди лъэпкъэгъухэм я сабийуэ 400-м щIигъу КъБР-м щылажьэ гъэмахуэ лагерхэм зыщедгъэгъэпсэхуащ. КъуэкIыпIэ Гъунэгъум, Мэздэгу къикIа ныбжьыщIэхэм ядолажьэ адыгэбзэм, хабзэм, лъэпкъ тхыдэм хуезыгъаджэ IэщIагъэлIхэр, Къэбэрдей-Балъкъэрым и щIыпIэ дахэхэр ядогъэлъагъу, цIыкIухэр адыгэ унагъуэхэм щыдогъэхьэщIэ. Ди хэкуэгъухэм я бынхэу Налшык и еджапIэ нэхъыщхьэхэм щIэсхэм дакIэлъоплъ, я Iуэху зэтет зыдогъащIэ, ди лэжьыгъэм къыхыдошэ.
Фигу къэдгъэкIыжынщи, КъАХ-м и проект щхьэхуэу илъэс зыбжанэ хъуауэ хамэ къэралхэм щекIуэкI Iуэхугъуэхэм «Адыгэ псалъэм» и журналистхэр хэтщ, газетым ятхыжым и мызакъуэу, телевиденэмкIэ фильмхэр къыдогъэлъэгъуэж. Апхуэдэу Тыркум, Израилым, Германием илъэс зэхуэмыдэхэм къитха нэтын гъэщIэгъуэнхэр «1 КБР» телеканалым къитыжащ, абы интернеткIи уеплъ хъунущ. ДяпэкIи апхуэдэ нэтынхэм къыпытщэну ди мурадщ.
Мы Iуэхум гуэпх хъунукъым пыщIэныгъэшхуэ яхудимыIэурэ къекIуэкIа щIыналъэхэри. Дэ запытщIащ Краснодар крайм и Успен щIыналъэм хыхьэ Кургъуокъуей, Бэчмырзей, Щхьэщэхуж къуажэхэм. А жылэхэм щопсэу беслъэнейхэр, къэбэрдейхэр, абазэхэхэр, бжьэдыгъухэр. Абыхэм хасэ IуэхукIэ Адыгейми Къэрэшей-Шэрджэсми икIыу зэи зыри яхуэкIуатэкъым.
КъБР-м икIа лIыкIуэхэр (Нэхущ Заурбий, Сэхъурокъуэ Хьэутий, КъБКъУ-м и проректор Шыбзыхъуэ Азэмэт, дэри дахэту) гуапэу драгъэблэгъащ. ХьэщIэхэм къаIущIащ Краснодар крайм и Хабзэгъэув Зэхуэсым и тхьэмадэ Бекетов Владимир, район унафэщIхэр. Крайм и тхьэмадэхэм ди лъэIукIэ IуэхуфIхэр зэфIагъэкIащ Щхьэщэхуж, Бэчмырзей, Кургъуокъуей къуажэхэм я псэукIэр егъэфIэкIуэным хуэунэтIауэ. Япэм Хасэ гугъу щащIу щымыта жылищым илъэс зыбжанэ хъуауэ щолажьэ цIыхубэ зэгухьэныгъэр.
Адыгэ мини 10 щыпсэу Осетие Ищхъэрэм и Мэздэгу, Ставропольем и Курской районхэм илъэс къэс тIэу-щэ далъоIэс. Мэздэгу къэ-
10 Заказ №184 Публицистикэ
бэрдейхэр щIыналъитIым игуэшами, ахэр быдэу зэкъуэтщ, я гуфIэгъуи гузэвэгъуи зэгъусэу дах. Мэздэгу Хасэм и тхылъхэр гъэхьэзырынымкIэ, къэралым егъэтхынымкIэ дадэIэпыкъуащ, икIи ахэр 2018 гъэм ДАХ-м и зы къудамэ хъуащ. Иналхьэблэ (Аваловэ) щыпсэу ди къуэшхэм ягъэхьэзыра «ВакIуэдэкI» махуэшхуэми, нэгъуэщI гуфIэгъуэ зэхыхьэхэми илъэс 18 хъуауэ дыхэтщ. Мэздэгу адыгэхэр ящыщщ зи лъэпкъ хъугъуэфIыгъуэр нэхъ жыджэру зыхъумэжхэм. Абы ипкъ иткIэ, щIэхщIэхыурэ фестивалхэр къызэрагъэпэщ, дэри зэи абыхэм дыхэныркъым. Псалъэм къыдэкIуэу жыпIэмэ, «Мэздэгу адыгэхэм я Хасэ» лъэпкъщэнхабзэ жылагъуэ зэгухьэныгъэр къызэрызэрагъэпэщрэ илъэс 25-рэ
зэрырикъур нэгъабэ ягъэлъэпIащ. КъБР-м икIа гупышхуи Мэздэгу дыкIуащ, артистхэр ди гъусэу, КъБР-м и Правительствэм и УнафэщIым и къуэдзэ Къардэн Муратрэ ДАХ-м и тхьэмадэ Сэхъурокъуэ Хьэутийрэ ди пашэу.
Апхуэдэуи Нартсанэ щыIэ Адыгэ Хасэм и лэжьыгъэми щыгъуазэ зытщIащ. Кисловодск дыщыкIуэм здэтшат «Нал цIыкIу» сабий къэфакIуэ гупымрэ «Пщэдджыжь вагъуэ» урысейпсо зэпеуэм щытекIуа уэрэджыIакIуэ Апэнэс Астемыррэ.
«Фэтэр зырызым щIэгуэша хъуа» адыгэхэр зэрыгъэцIыхужынырщ, зэрыгъэубыдыжынырщ зытеухуауэ щытар Адыгэ Республикэм хыхьэ Блашэ-Псынэ, Куэшхьэблэ къуажэхэми дызэрыщыIар. Абы и пэ къихуэу «Адыгэ псалъэм» и лэжьакIуэхэмрэ Адыгейм щыщ журналист БрантIы Къазбэчрэ къэбэрдей жылагъуитIым ятеухуа щIэнгъуазэ тхыгъэхэр ягъэхьэзырри, Блашэ-Псынэрэ Куэшхьэблэрэ унагъуэу дэсым ди газет къыдэкIыгъуэ зырыз саугъэту хуашэжащ. Урысейм ис адыгэхэм я лъэпкъ-щэнхабзэ автономием и тхьэмадэ Уэхъутэ Александр Блашэ-Псынэ дэт курыт еджапIэм сом мин 50 иритащ, школым и къэфакIуэхэм адыгэ фащэ къыхуращэхуну.
Къыхэгъэщыпхъэщ Ставрополь дэт Адыгэ щэнхабзэ Хасэми дазэрыдэIэпыкъур. Крайм и щыхьэрым щыпсэу, щеджэ ди лъэпкъэгъухэр къызэщIэзыгъэуIуэ жылагъуэ зэгухьэныгъэр 2018 гъэм ДАХ-м къыхыхьащ. КъБР-м, КъШР-м, Адыгэ Республикэм лъэпкъ лъапIэныгъэу яIэр абы Ставрополь къалэм екIуу щагъэлъагъуэ, дэри мызэ-мытIэу а Iуэху дахэхэм дыхэтащ. Иджыблагъэ ДАХ-м и президентымрэ Кавказ Ищхъэрэм щылажьэ къудамэхэм я тхьэмадэхэмрэ Шапсыгъ Хасэм и зэхуэсышхуэм дыщыIащ.
Къэбэрдей Адыгэ Хасэм и Iуэхур сыт щыгъуи пыщIащ щIыналъэ, къэрал, жылагъуэ, политикэ къулыкъущIапIэхэмрэ IуэхущIапIэхэмрэ икIи республикэ унафэщIхэм ядолажьэ, хабзэм къызэригъэувым тету. Абы и къалэн нэхъыщхьэхэм ящыщщ лъэпкъ зэныбжьэгъугъэр гъэбыдэныр, зэныкъуэкъухэмрэ щIэпхъаджагъэхэмрэ къэмыгъэхъуным хэлIыфIыхьыныр, жылагъуэр зэгурыгъэIуэныр.
Апхуэдэуи лъэпкъым ехьэлIа махуэшхуэхэр къызэрегъэпэщ, щэнхабзэм, бзэм, хабзэм, литературэм, политикэ, экономикэ гъащIэм
хуэгъэпса зэIущIэхэр зэхешэ. КъАХ-м и нэIэ тригъэтщ ехъулIэныгъэшхуэ зыIэрызыгъэхьа адыгэ щэджащэхэм. Жылагъуэ зэгухьэныгъэм и лэжьыгъэр къыщыгъэлъэгъуа, лъэпкъ гурыгъу-гурыщIэхэм теухуа газетхэр къыдегъэкI, тхыдэм, щэнхабзэм, литературэм, гъуазджэм ехьэлIа тхылъ гъэщIэгъуэнхэри егъэхьэзыр. 147 Публицистикэ
ЩIэныгъэхэмкIэ Дунейпсо Адыгэ Академием хэт «Адыгэ ЩIэнгъуазэ» институтым, КъАХ-м я жэрдэмкIэ, «Черкесика» сериер яухуащ. Илъэсихым а къыдэкIыгъуэм щыщу тхылъи 8 дунейм къытехьащ. Япэ томыр тепсэлъыхьырт ДАХ-м и япэ тхьэмадэ, лъэпкъыр зэрыгушхуэ адыгэлI щыпкъэ Къалмыкъ Юрэ. ЕтIуанэм итщ Лермонтов Михаил Кавказым, шэрджэсхэм ятриухуа поэми 9-р. Адыгэбзэм ахэр къригъэзэгъащ КъБР-мрэ КъШР-мрэ я цIыхубэ усакIуэ Ацкъан Руслан. Ещанэ томыр хухахащ абхъаз тхакIуэ ШинкIубэ Бэгърат и «ЖылакIэ» романымрэ Лохвицкий Михаил и «Уафэгъуагъуэ макъ» повестымрэ. УрысыбзэкIэщ къызэрыдэкIар Вэрокъуэ Владимир и «Амыщ къуажэ» романыр, еплIанэ тхылъым ихуар. Етхуанэ къыдэкIыгъуэр лъысащ дунейпсо литературэм и классик Хьэткъуэ Умар (Омер Сейфеддин). Новеллэ 34-р адыгэбзэм къригъэзэгъащ зэдзэкIакIуэ Iэзэ Къэрмокъуэ Хьэмид. Къаныкъуэ Анфисэ и «Хьэтхэр» тхыдэ романым хухэтхащ «Черкесика»-м и еханэ томыр. Ебланэ тхылъым Iэмал къыдет Лохвицкий Михаил (Аджыкъу Джэрий) и «Уафэгъуагъуэ макъым» адыгэбзэкIэ дыкъеджэну. Ари зи фIыщIэр Къэрмокъуэ Хьэмидщ. Еянэ къыдэкIыгъуэр хухэтхащ Къэшэж Иннэ. Абы ихуа усэхэр адыгэбзэкIэ зэридзэкIащ Къармэ Iэсият.
«Черкесика»-м хэту зэман гъунэгъум къыдэдгъэкIыну ди мурадщ тхылъ 25-рэ хуэдиз.
Къэбэрдей Адыгэ Хасэм игъэхьэзыращ «Наши знаменитости» серием хиубыда тхылъ зыбжани: адыгэр зэрыгушхуэ цIыху зэчиифIэхэу КIыщокъуэ Алим, Къэшэж Иннэ, Шемякин Михаил, МэшбащIэ Исхьэкъ, Темыркъан Юрэ, ХьэфIыцIэ Мухьэмэд сымэ ятеухуахэр.
Ди проект нэхъ инхэм яхыдобжэ 2005 гъэм щегъэжьауэ къыдэдгъэкI Адыгэ махуэгъэпс-щIэнгъуазэр. Ар лъапIэ зыщIыр ди лъэпкъэгъу цIэрыIуэхэр зэрыдигъэцIыхурщ, ахэр къыщалъхуа махуэхэр зэригъэбелджылырщ. Къэбэрдей-Балъкъэрым, Къэрэшей-Шэрджэсым,
Адыгейм, Шапсыгъым, Москва, Санкт-Петербург, хамэ къэралхэм
щыщ, IэнатIэ зэмылIэужьыгъуэхэм ехъулIэныгъэфIхэр щызыIэрызыгъэхьа ди къуэшхэм, шыпхъухэм я цIэхэм ущрохьэлIэ зи гугъу тщIы мы махуэгъэпсым. Дуней псом щыцIэрыIуэ цIыхухэм адыгэхэм щхьэкIэ жаIахэм, хэхэс шэрджэсхэм ящыщу зи цIэр жыжьэ Iуахэм, лъэпкъым и пщIэр зыIэта хэкурысхэм ятеухуауэ абы ит тхыгъэ кIэщIхэм ар нэхъри купщIафIэ, зыми емыщхь ящI. Аращ махуэгъэпсым щIэнгъуазэкIэ щIеджэри.
Илъэс блэкIахэм КъАХ-м хэнейрэ къызэригъэпэщащ «Адыгэ хэхэсхэр», «Дэ куэд щIауэ шэрджэскIэ къыдоджэ» гъэлъэгъуэныгъэхэр. Ахэр Налшыки Черкесски я лъэпкъ музейхэм щагъэлъэгъуащ.
Къыхэгъэщыпхъэу къыдолъытэ: КъАХ-м къыхилъхьэурэ лъэпкъым и махуэшхуэ зыбжанэ Дунейпсо Адыгэ Хасэм, КъБР-м и УнафэщIым зэригъэувар. Ахэр мыращ: «Адыгэ ныпым и махуэр» (2010), «Адыгэ фащэм и махуэр» (2003), «Адыгэхэм (шэрджэсхэм) я махуэр» (2014), «Адыгэшым и махуэр» (2015), «Нарт эпосым и махуэр» (2018).
Къэбэрдей Адыгэ Хасэм иригъэкIуэкI IуэхуфIхэм ящыщщ Кэнжэ къуажэм ЩэнхабзэмкIэ и унэм илъэситху хъуауэ къыщызэригъэпэщ «Адыгэ пщащэ» республикэ зэпеуэр. А пIалъэм къриубыдэу хъыджэбз щIыкIафIэу 80 хуэдиз хэтащ а зэхьэзэхуэм. Пщащэхэм утыку къра- 148 Публицистикэ
хьэ къызыхэкIа лъэпкъым, унагъуэм я ехъулIэныгъэхэм, хабзэм, тхыдэм, адыгэ Iэнэм ятеухуауэ яIэ щIэныгъэр. Я акъылым и жанагъыр, я бзэм и шэрыуагъыр, я гупсысэкIэр, адыгэ щэнхабзэмрэ гъуазджэмрэ хащIыкIыр, нэгъуэщIхэри абдеж наIуэ къыщохъу. ИкIи текIуа пщащэхэри, зэпеуэм хэта дэтхэнэ зыри ди гуапэу доIэт. Дызэрыт илъэсым догъэхьэзыр адыгэ щауэхэр утыку къитшэну.
Уи фIыр бгъэлъапIэмэ, лъэпкъыр бгъэгушхуэу аращ. КъАХ-м къыхилъхьэри, «Кабардинка» къэрал академическэ ансамблыр къызэрызэрагъэпэщрэ илъэс 80 щрикъум, «Адыгэ лъэпкъым и хъугъуэфIыгъуэ» цIэ лъапIэр Дунейпсо Адыгэ Хасэм абы фIищащ. Илъэс дэкIри,
апхуэдэ пщIэ лъагэ къылъысащ «Налмэс» къэрал академическэ къэфакIуэ гупым (Мейкъуапэ). КъАХ-м и жэрдэмкIэ 2013 – 2018 илъэсхэм Налшык щагъэлъэгъуащ продюсер Нэгъаплъэ Аскэрбий триха «Черкесия», «Черкесия. Адыгэ Хабзэ», «Черкесия. Чужбина», «Черкесия. Возвращение», «Черкешенка» документальнэ фильмхэр икIи абыхэм я презентацэхэми дыхэтащ.
Иужьрей илъэсхэм, ДАХ-м къыддиIыгъри, дэ дгъэлъэпIащ адыгэ
литературэм и классик КIыщокъуэ Алим (2014); Адыгэ, КъэбэрдейБалъкъэр, Къэрэшей-Шэрджэс республикэхэм я цIыхубэ тхакIуэ, СССР-м, -м я Къэрал саугъэтхэм я лауреат, Адыгейм и ТхакIуэхэм я зэгухьэныгъэм и тхьэмадэ МэшбащIэ Исхьэкъ (2016), СССР-м и цIыхубэ артист, дирижёр цIэрыIуэ Темыркъан Юрийрэ япэ адыгэ усакIуэ, жылагъуэ лэжьакIуэ Къуэдзокъуэ Лэкъумэнрэ (2018) я илъэсхэр. Иджы догъэлъапIэ Къалмыкъ Юрий, Къэшэж Иннэ, Бэчыжь Лейлэ сымэ я илъэсхэр (2019).
КъАХ-м илэжь псори зэ къэпсэлъэгъуэкIэ е газет напэкIуэцIкIэ къэбгъэлъэгъуэну гугъущ. ЗэфIэдгъэкIа Iуэхухэм я хъыбархэр «Адыгэ
псалъэм» къызэрытеддзэм къыхэкIыу, ди щIэджыкIакIуэхэр ди IуэхущIафэхэм щыгъуазэщ. Мухьэмэд,
Къэбэрдей Адыгэ Хасэм и тхьэмадэ,
«Адыгэ псалъэ» газетым и редактор нэхъыщхьэ 149 Культурэ СурэтыщI цIэрыIуэ Жылэ Анатолэ Тэрч районым хыхьэ Акъбащ Ипщэ къуажэм 1953 гъэм декабрым и 27-м къыщалъхуащ. 1971 гъэм курыт школыр Тамбов къыщиухри, Къэрэшей-Шэрджэс Республикэм и къэрал пединститутым и художественно-графикэ факультетым щIэтIысхьащ. Сурэт щIынымкIэ щIэныгъэ нэхъыщхьэ зэзыгъэгъуэта щIалэм 1977-1978 гъэхэм дзэм къулыкъу щищIащ.
1979 гъэм къыщыщIэдзауэ ар жыджэру иролажьэ станковэ живопись, станковэ икIи тхылъ графикэ, монументальнэ искусствэ унэтIыныгъэхэм. 150
Абы къыдигъэкIащ альбомитI, живопись лэжьыгъэхэмрэ графикэ IэдакъэщIэкIхэмрэ щызэхуэхьэсауэ. Дунейпсо Артийскэ комитетым и саугъэтым и лауреатщ, Къэбэрдей-Балъкъэр Республикэм и Правительствэм и ЩIыхь тхылъыр къыхуагъэфэщащ. 1976 гъэм щегъэжьауэ КъБР-м и СурэтыщIхэм я зэгухьэныгъэм и художественнэ фондым щолажьэ. Анатолэ езым и выставкэу тху иIащ, ар хэтащ ди республикэм щрагъэкIуэкIа гъэлъэгъуэныгъэ плIыщIым щIигъум, гъунэгъу щIыналъэхэм къыщызэIуахауэ хым, хамэ къэралхэм щащIауэ блым, иджырей искусствэм и гъэлъэгъуэныгъэу Дон Iус Ростов, Москва, Санкт-Петербург къалэхэм щыIахэм. СурэтыщIхэм я Унэ нэхъыщхьэм (Москва) зи лэжьыгъэхэр зэгъусэу щызыгъэлъэгъуа художник зыбжанэм Жылэр яхэтащ.
Анатолэ и къару ирихьэлIащ, и зэфIэкI щигъэунэхуащ телевиденэмрэ театрхэмрэ, республикэми нэгъуэщI щIыпIэхэми къыщрахьэжьэ Iуэхухэм, скульптурэ проектхэм. Псалъэм папщIэ, телевиденэм адыгэбзэкIэ 1982-1987 гъэхэм иригъэкIуэкIа «Дунейпсо сурэтыщI
гъуазджэ» нэтынхэр езыгъэкIуэкIахэм язщ. Езым и студие иIэщ, Кавказ Ищхъэрэм ИскусствэхэмкIэ и къэрал институтым и студентхэм лекцэ къахуоджэ, ЦIыхубэ творчествэмкIэ щэнхабзэ методикэ центрым и унафэщIщ. «КъБР-м и цIыхубэ сурэтыщI» цIэ лъапIэр къызэрыхуагъэфэщар ди щхьэусыгъуэу Анатолэ зыхуэдгъэзащ, ди упщIэхэми и гуапэу жэуап къритащ. – Щэнхабзэмрэ гъуазджэмрэ хуэпщIа хэлъхьэныгъэм, илъэс куэд щIауэ псэемыблэжу узэрылажьэм папщIэ «КъБР-м и цIыхубэ сурэтыщI» цIэ лъапIэр къыпхуагъэфэщащ, Анатолэ. АбыкIэ къыщIэддзэмэ си гуапэщ ди зэпсэлъэныгъэр. Уи творчествэм дихьэххэм я дежкIэ ар гуфIэгъуэшхуэщ, уэ уигъэгушхуа? Культурэ
– ЦIыхум уащыхэткIэ, Iыхьлы-благъэ ущиIэкIэ, уи лэжьыгъэр
къызэралъыта гуэр къыбдалъагъуну фIыщ. Псалъэм папщIэ, къызэхъуэхъуахэм яхэтащ «уи закъуэкъым ар зратар, дэри ди дамыгъэщ» жызыIахэр. ПцIыр сыткIэ щхьэпэ, си гуапэ хъуащ, ауэ къызэрыслъытар авансущ. Сыту жыпIэмэ, цIэ лъапIэкIэ ущыхамыIэтыкIам деж уи лэжьыгъэри къызэрыгуэкIыу щыт хъунущ. «ЦIыхубэ сурэтыщI» фIэщыгъэм уи жэуаплыныгъэм хэхъуэн, щхьэх жыхуаIэр умыщIэу, узыщымысхьыжу улэжьэн хуейуэ щытыкIэ урегъэувэ. Къыпхуагъэфэщар бгъэпэжын хуейщи, нэхъ зэщIэкъуауэ, куууэ, Iэдэбу, зэпэшэчауэ улэжьэну къыпхуегъэув. Арами, мыр къызэхъулIащи, иджы тIэкIу зызгъэпсэхуми хъунущ, жысIэу апхуэдэ гупсысэ зэи сиIакъым сэ. АпхуэдизкIэ ухелъасэри, укъызэтеувыIэжыфыркъым. ИскусствэкIэ унагъуэр
пхуэгъэпсэунукъыми, нэгъуэщI зыгуэрым упэрыхьэн хуей мэхъу, абы тебгъэкIуадэ зэманыр уи гум къыщIитхъ пэтми. СурэтыщIым мыхьэнэ зиIэу къилъытэр, сом къыпэмыкIуэми, а и щхьэ закъуэ Iуэхуращ. Искусствэр зэ уи гъащIэм къыхыхьамэ зэфIэкIащ, дунейм теткъым ар зэрыпхухыфIэдзэжын. Сурэт цIыкIу зытIущ фIэкIа зымыщIами, ар и гъащIэ псом къыхонэ. – Уи IэдакъэщIэкIхэм философиер, адыгэ тхыдэр, IуэрыIуатэр я лъабжьэу къэплъытэ хъуну, абыхэм ятеухуа лэжьыгъэ куэд узэриIэм тепщIыхьу? – Шэч хэмылъу. Сэ адыгэ хабзэр щытепщэ, нэхъыжьым и псалъэм пщIэшхуэ щиIэ унагъуэм сыкъыщыхъуащ. Анэшхуэ дыбгъэдэсу, абы къиIуэтэж хъыбарыжьхэм дедаIуэу дыкъэхъуащ. Ди адэм ныбжьэгъу куэд иIэти, егъэлеяуэ дыцIыху кIуапIэт. Шэшэным, Осетием, балъкъэр къуажэхэм къикIыу куэд къытхуеблагъэрт, ари махуэ бжыгъэкIэ щыIэхэу, абыхэм кIэлъызэрахьэ хабзэхэр тлъагъурт. СыцIыкIу дыдэми, сащхьэщытт, сыгъуэлъыжыну сыхуэмейуэ. ЛIы гупым я уэршэрыр хъыбарыжьхэмрэ таурыхъхэмрэ техьа иужь, нэгъуэщI дунейм сыкъыщыхутэрт. Абыхэм хэт шууейхэм я шы лъэмакъыр IупщIу зэхэсхырт, щIакIуэ фIыцIэ ятеубгъуауэ езыхэри нэгум къыщIыхьэрт. Дунейм теттэкъым сабий акъылым ар къэмыхъуауэ, IуэрыIуатэу, псысэу къызэрибгъэтIэсэн. Мис а лIыхъужь хъыжьэхэр щапхъэ тхуэхъурт, я лIыгъэм щIэпIыкIа дыхъурт. Тэрч районым и цIыхухъу цIэрыIуэхэм, бзылъхугъэ Iущхэм я хъыбархэм, къанэ щымыIэу, сыщыгъуазэт. Си адэр гурыхуэ дыдэт. Си фIэщ хъуркъым апхуэдиз хъыбар зыщIэ, иджыпсту узэрыримыхьэлIэнум къыщымынэу, а зэманми щыIауэ. Ахэр езгъэтхыну сыхуейуэ сыхунэмысурэ дунейм ехыжащи, нобэми си IэфракIэм содзэкъэж. Си анэшхуэрати, Совет зэманым ипэкIэ Джылахъстэнейм къыщыхъуар Iэгум илъым хуэдэу ищIэжырт. Телевиденэ щыщымыIа а лъэхъэнэм жьэгу пащхьэм деж щекIуэкIа хъыбархэм я курыкупсэм хэпсэукIа щIэблэм сыщыщу къызолъытэ. Аращ, Залинэ, ищхьэкIэ зи гугъу пщIа лъабжьэр, си гуащIэр зэрыщыту «зытещIыхьар». Уи творчествэм а и тегъэщIапIэр зыкIи зэран хуэхъуркъым дунейм къыщыхъукъыщыщIэхэр иужькIэ зыхэпщIэным. Шыгурэ мэкъурэ фIэкIа зэрызмылъэгъуар, художественнэ школи сызэрыщемыджар лъэпощхьэпо хъуакъым институт сыщIэтIысхьэнымкIи, щIэныгъэ нэхъыщхьэ зэзгъэгъуэтынымкIи. Сурэт пщIы къудейкIэ сурэтыщI ухъунукъым, зэрыжысIащи, музыкэм уедэIуэфын, театрым хэпщIыкIын, литерату- 151 Культурэ
рэм, тхыдэм ущыгъуэзэн, уи зэфIэкIым, акъылым къызэрихькIэ уи къэухьым зебгъэубгъун хуейщ. Ижь-ижьыж лъандэрэ къогъуэгурыкIуэ щIалэгъуалэм хуэшхыдэу, абыхэм я дуней тетыкIэмкIэ, я Iуэху зехьэкIэмкIэ мыарэзыуэ, иджыпстурей щIалэгъуалэм зыхащIыкIри къафIэIуэхури нэхъ мащIэу къызыщыхъухэр гъунэжщ. Сэри апхуэдэ гуэру зы лъэныкъуэкIи къысфIэщI къыщIэкIынщ, нэхъыжь дыхъуху дэри нэхъ шхыдэрей дохъу (мэдыхьэшх). Ауэ зэман къэс къыщIэхъуэ щIэблэм езым я гъащIэ щхьэхуэ, Iуэху еплъыкIэ, псэукIэ яIэжщ. Зи гугъу сщIа таурыхъхэр, IуэрыIуатэр, хьэщIэщ хъыбархэр ди нэхъыжьхэм нэхъыбэу, тIэкIу кIэрыхуами, дэри мымащIэу къытлъэIэсащ, къытщIэхъуэ щIэблэм мащIэ дыдэущ е яжьэхэуэхэнукъыми, ар я творчествэм хэлъынукъым, зэгуэр къытригъэзэжынуи фIэщщIыгъуейщ. Ди ужь итхэр зэгупсысынури зытетхыхьынури нэгъуэщIынущ, зыгуэркIэ дэ нэхърэ нэхъ лъэщынкIи мэхъу. НэхъыфI-нэхъ Iейкъым жыхуэсIэр, зы гъэщIэгъуэн, щхьэхуэныгъэ гуэр къыхэмыщынкIэ Iэмал иIэкъым абыхэм я IэрыкIым. Ди Iэр, ди гупсысэр здынэмыса гуэр къыхалъхьэну, си щхьэкIэ, сащогугъ. Урыс литературэр Толстой ЛевкIэ къэувыIакъым икIи къэувыIэнукъым. Дунейм, лъэпкъым и псэм зыщигъэпсэху къэхъуми, талант къэмыунэхункIэ Iэмал иIэкъым, къэралми зэманми хузэтемыIыгъэу. Ар насыпышхуэщ. Мы зыри къыхэзгъэщыну сыхуейт. Ди республикэм и искусствэр, тIэкIу иджыри цIынэми, куууэ утетхыхь хъуну зэман къэсауэ къызолъытэ сэ. Талант зыбгъэдэлъ нэхъыжьыфIхэр диIащ, иджыпсту лажьэу искусствэ нэщIыса къэзыгъэщIхэр щыIэщ, сурэтыщI IэнатIэр зыIэтын щIалэгъуали ди мащIэкъым. Тхыгъэхэм къыщыдгъэлъэгъуэн хуейщ художникым и гуащIэр лъэпкъым и тхыдэм, литературэм, эпосым, IуэрыIуатэм зэрепхар. 152
– Залымыгъэмрэ мамырыгъэмрэ, къулеигъэмрэ къулейсызыгъэмрэ, гуапэмрэ жагъуэмрэ, пэжымрэ пцIымрэ – куэд къыщыгъэлъэгъуащ уи IэдакъэщIэкIхэм. Сурэтыр зытеухуа апхуэдэ Iуэхугъуэхэр дэнэ къыздикIыр? Дауэ ар гум къызэрыщыушыр? Хьэмэрэ гъащIэм узыщрихьэлIэхэм елъытауэ щхьэм къихьэу ара? – Сыт хуэдэ искусствэми, ар
театру, уэрэд жыIэнрауэ, е нэгъуэщI зыгуэру щрырети, гъащIэр зэрыщыт дыдэу дигъэлъагъуркъым, абы щыщ Iыхьэ гуэр ди нэгу къыщIигъэхьэу аращ. Къэтщтэнщ натюрмортыр: сурэту тхауэ щхьэгъубжащхьэм тет удз гъэгъа Iэрамэм хэгъэпщкIуащ ди гъащIэм дызыщрихьэлIэ гуэр. НэкIэ умылъагъуу, ауэ сурэтым хэлъ къару щэху гуэрым къыппкъригъэхьэу. Апхуэдэ хэмытмэ, искусствэр цIыхум и деж нэсынукъым, гурыщIэ гуэри абы и псэм къыщигъэушынукъым. Дунейр шэрхъщ.
Ди щхьэм дыщIэгупсысыжыну лIыгъэ къыщызыкъуэтхым и деж – Культурэ
ар къыщыхъур зэзэмызэххэщ – нэбэнэушагъэ фIэкIа зыхэмылъ гупсысэ щэху гуэрхэм дыхуокIуэ. Мис а лъагапIэм улъэмыIэсу щытмэ, пщтырми сеIусэнкъым, щIыIэми сыхэIэбэнкъым жыпIэурэ убгъурыту укIуэмэ, къыпхуэгъэщIынур псэншэщ. Ар щIагъыбзэкIэ къэпIуэтэн хуейуэ аращ, къуабэбжьабэ мыхъуным ухуэсакъыурэ. Искусствэр дэни нос, ауэ абы щIэлъ щIагъыбзэм егупсысыну цIыхум Iэмал къыхуэгъэнапхъэщ. Лэжьыгъэр зыщIамрэ абы еплъымрэ соавтор зыхуэмыхъумэ, псори бгъэныщкIуу и пащхьэ иплъхьэкIэ фIэгъэщIэгъуэнынукъым. – Сурэтыр зыщIамрэ абы еплъымрэ я гупсысэкIэкIэ, еплъыкIэкIэ щызэгурымыIуэ куэдрэ къэхъурэ? СурэтыщIымрэ цIыхубэмрэ я зэпыщIэныгъэр, я «зэпсэлъэкIэр» сфIэгъэщIэгъуэнщ. – Лэжьыгъэ къызэрыгуэкIми арэзы къимыщIу художникыр куэдрэ щелIалIэ щыIэщ. Езым щIилъхьа псор еплъым зыхимыщIэнкIэ мэхъу, ауэ зэмыгупсыса нэгъуэщI гуэр халъэгъуэнри зыхуэIуа щыIэкъым. Ар зи гугъу пщIа диалогращ. Сэ къызэрысщыхъуращи, авторыр и IэдакъэщIэкIымкIэ куэдым я щхьэфэ йоIэбэ, ар зылъагъунухэм я деж нигъэсынуи мэгугъэ. Къохъу къащыгурымыIуэ, абы щыгъуэм уигурэ уи щхьэрэ тIэкIу зобгъэж. Уеблэмэ искусствовед дыдэхэм къахуэлъагъуркъым сурэтыщIым абы щIигъэпщкIуа гурыщIэ псори, ауэ
хъуар, мыхъуар, зыгуэр зыхуэчэмыр, яхужымыIэми, гурыгъуазэкIэ зыхащIэ. Махуэ къэс гъащIэм хэмыту, цIыхум къыдэмыгъуэгурыкIуэу, псалъэ хуэмыныкъуэу щэху гуэр хэлъщ искусствэм. Мис абы пэгъунэгъу хъуам лэжьыгъэр къехъулIауэ къызолъытэ. Бэлыхьу, нэм къыщIэуэу мытха зы этюд цIыкIуми, хьэуам хэгъэпщкIуа гуэр сурэтыщIым хилъхьэфамэ, ар искусствэ хъуащ. Арагъэнщ нэхъыбэу зэлъытар цIыхубэм къащтэнымрэ къамыщтэнымрэ. 153
дыдэуи Къохъу щищIам щыгъуэ яфIэгъэщIэгъуэну яIэтауэ, иужькIэ зэманым къыхикъузыкIахэм яхэмыхьэу
лъэныкъуэегъэз хъуауэ. Апхуэдэ урохьэлIэ гулъытэ лъэпкъ имыгъуэтауэ, иужькIэ шедевру къалъытэжахэми. ФэрыщIагъ хэмылъу, и Iэпэм къыщIифыкIащ жыхуаIэм хуэдэ гуэр хэмыту, сурэтыщIым езым игурэ и псэрэ хилъхьамэ, сыт хуэдиз зэман дэмыкIами, а IэдакъэщIэкIыр кIуэдыркъым. Псэм и къарур зыхэлъым, гупсысэ Кхъуафэжьей.
къабзэм къигъэщIам, гува-щIэхами, езым и дуней игъуэтыжынущ.
Псалъэм папщIэ, франджы студент цIыкIуитI-щы Тбилиси дэтт. ШхапIэ гуэрым сурэт щалъэгъуащ, блыным къиудар ирищIэхъумауэ. Зыгуэр хащIыкI къыщIэкIынти, зэрысурэт гъэщIэгъуэным гу лъатауэ арат. НэгъуэщIыпIи апхуэдэ лэжьыгъэ гуэр щалъэгъуащ, къащэхунуи яужь ихьахэщ. Апхуэдэущ куржы сурэтыщI цIэрыIуэ Пиросмани Нико и лэжьыгъэхэр дунейм къытехьауэ зэрыщытар. Куржы щIыналъэм и Культурэ
культурэр наIуэу нэгум къыщигъэхьэн лъэкIащ абы, и жьауэм нобэр къыздэсми щIэтщ. АтIэ ар зэрыпсэуами зэрылэжьами зыри щыгъуэзакъым, уеблэмэ щыщIалъхьэжа щIыпIэр ящIэркъым, щыпсэуа зэманыр мыжыжьэ дыдэми, СурэтыщIхэм я зэгухьэныгъэр абы щыгъуэ лэжьами. – УсакIуэм, тхакIуэм и гукъэкIыр псалъэкIэ къыхуокIуэри тхылъымпIэм нехьэс. СурэтыщIым и IэдакъэщIэкIыр зы жыпхъэ пыухыкIам иту нэгум къыщIыхьэкIэ зэфIэкIыу си гугъэкъым… Сыщыуэрэ?.. Нэгум къыщIыхьамрэ лэжьыгъэм къищIыкIамрэ зэтехуэрэ, щызэщхьэщыкI къэхъурэ? – Ущыуэркъым. Гум къэкIамрэ нэм къыфIэщIымрэ куэдкIэ щызэщхьэщыкI сурэт къищIыкIынкIэ хъунущ зи ужь уитым. Узэрыщыгугъам хуэдиз хыумылъагъуэу, къарууэ епхьэлIар псыхэкIуадэ хъуауэ къыпщыхъужу. ЗыбогъэтIылъэкI, адэкIэ нэгъуэщIым яужь уохьэ. Iупха сурэтыр зэман дэкIыу къэпщтэжа иужь, нэгъуэщI гурыщIэ къозыт нэхугъэ гуэр къыпкърыкIыу къыщIэкIыжынри хэлъщ. Лэжьыгъэ къэс зы мэгъу къару гуэр ящIэлъщи, сурэт нэщIысахэри и кIэм нэзмыгъэсахэри, сэ зэи я гупэр къэгъэзауэ схъумэркъым, зыр адрейм зэран хуэмыхъун щхьэкIэ. Узэджамрэ пщIэмрэ, плъэгъуамрэ зэхэпхамрэ щIэщыгъуэ къыхэпхыу, ауэ езыр-езыру укъэнэнымкIэ зэран зыхуумыгъэхъуу улэжьэфын хуейщ. Абыхэми узэкъуачыныр, уи деж укъэзышэж гъуэгур пфIагъэкIуэдыныр зыхуэIуа щыIэкъым. Ныбжьэгъу телъыджэ уиIэнри Iейкъым, ауэ ар апхуэдизу лъэщмэ, абы и гупсысэм утехьэу уэ езым зыпфIэкIуэдыжынкIэ хъунущ. ЕгъэджакIуэ щэджащэм уигъасэмэ, пэжщ, илъэситI-щыкIэ и мэсхьэбым уиту упсэуфынущ, утыншынущ, уеблэмэ лъэщ ухъункIи хъунущ, ауэ зи хъэтI щхьэхуэ зиIэж IэщIагъэлI къыпхэкIынукъым. Зэгуэр абы укъыбгъэдэкIын хуейщ, гъащIэм уи гъуэгу щыпхыпшыжын, «дыгъэ къыптепсэн» щхьэкIэ. 154
Лохвицкий Михаил и «Уафэгъуагъуэ макъ» тхыдэ повестым хуищIа сурэтхэм ящыщщ. Культурэ
– Уи творчествэм увыпIэ щхьэхуэ щиубыду къысщохъу литературэм. Уэ графикэ сурэт куэд уиIэщ тхакIуэхэм, усакIуэхэм я IэдакъэщIэкIхэм ехьэлIауэ, абыхэм я гъэлъэгъуэныгъи Налшык щекIуэкIащ. Сыт а унэтIыныгъэм удихьэхыныр къызыхэкIар? – Фэри зэрыфщIэщи, сэ нэхъыбэу сызэрылажьэр станковэ живописырщ. Ауэ ар хуэму фIэкIа зэрысхуэмыщIым, жысIэну сызыхуей куэд къызэрысфIэнэм щхьэкIэ графикэр (ари станковэщ) нэхъ псынщIэу зэфIэкIыу къысщыхъури зестат. Литературэм мыпхуэдэ щIыкIэкIэ сыхэIэба щхьэкIэ, тхыгъэ куэд щыIэщ сигу ирихьу, купщIэ иIэу, ауэ сурэт хуэзмыщIауэ, схухуэмыщIауэ, образыр си щхьэм, си псэм къыщымыушауэ. БлэкIа лIэщIыгъуэм ятхахэм сыхэплъэри, автор зытIущ къыхэзгъэщхьэхукIащ сэ. Илъэс бжыгъэкIэ яужь ситащ абыхэм графикэ лэжьыгъэ яхуэсщIыным, иужькIэ тхылъ щхьэхуэуи къыдэзгъэкIыжащ. Хэт ищIэн, зэман дэкIмэ, нэгъуэщI тхакIуэхэм я творчествэми апхуэдэу селэжьынкIэ мэхъу. Тхыгъэр зытеухуа дыдэр къызэрыбгъэлъэгъуа сурэтхэр зыхуэпщIам къыпхугуэхыжкъым. Ауэ а тхыгъэм зыхыуигъащIэр зи лъабжьэхэм я Iуэхур щхьэхуэщ: ахэр езы сурэтыщIми, щащIа зэманми, къыщIежьауэ щытами емыпхауэ искусствэм хохьэ. Сэ тегъэщIапIэ сщIыр иужьрейращ. Къэзанокъуэ Жэбагъы и тхылъыр иллюстрацэ сщIащ сигуми си псэми къыбгъэдэкIыу. А лэжьыгъэхэм яхэтщ сэ езыр сызыхуэкIуа гупсысэм къытесщIыкIахэри, дгъэхьэзыр тхылъыр иридгъэбеин папщIэ Жэбагъы и псалъэхэм къыхэкIахэри. Ар «прикладное отношение» жыхуаIэращ, апхуэдэ искусствэр къэсэбэпынущ. Абсолютнэ искусствэр зыкIи къэсэбэпынукъым, уеблэмэ блыныр игъэдахэркъым. Уигъэдийуэ нэрымылъагъу къару гуэр къапкърокI абыхэми, уеблэмэ ар зыщIэлъ пэшым ущIэсыну гугъущ. Абыхэм я щIыпIэр музейхэращ, тхылъхэм итыну уасэ яIэкъым. Iэмал имыIэххэмэ, гупсысэ куэдыщэ хэмыгъэпщкIуауэ, цIугъэнэ цIыкIу гуэрхэр, уи нэр игъэгуфIэн папщIэ, щыпхъумэ хъунуращ унэм.
Жэбагъы и гугъу мащIэу щысщIакIэ, сыхуейт къыхэзгъэщыну: абырэ зи тхыгъэхэм иллюстрацэ хуэсщIа китай философ цIэрыIуэ Конфуцийрэ зы анэ къилъхуа зэкъуэшитI хуэдэу я псалъэхэр зэтохуэ. Хабзэ дахэхэм къыдэкIуэу, адыгэм философие щIагъыбзэ къулей иIэщ, жиIэм и щIыбагъым куэд дыдэ къыдоувэ, узыщIегъэгупсысыж, жьэм къыжьэдэкIам нэхърэ нэхъ лъэщу. Абы дытекIмэ, «ар зейр блэкIа зэманращ» жытIэмэ, адыгэм ди теплъэр тфIэкIуэдынущ. НэгъуэщI теплъэ тхузэгъэпэщыжынкIи мэхъу зэгуэр, ауэ илъэс мин бжыгъэхэр дэкIынущ.
– Сурэт зыхуэпщIа тхылъхэр, тхыгъэхэр къапщтэмэ, дауэ ахэр къызэрыхэпхар, авторыр е абы и лIыхъужьыр, е тхыгъэр зытеухуа Iуэхур зыгуэркIэ къохьэлIауэ уи псэм и гъунэгъуу щытын хуей, хьэмэрэ хэплъыхьыншэу псоми уелэжьыфрэ? – Щхьэхуэу къыщысщтэм и деж, нэхъ спэгъунэгъуу, гупсысэ куу зиIэу къэслъытэ тхакIуэм и гуащIэр къыхызох. Ауэ профессиональнэ художникым махуэ къэс идж, зи тхыгъэхэм щыгъуазэ тхакIуэу щымытми, сурэтхэр ирищIылIэфынущ. Текстым еджэнурэ зэман дигъэкIынущ, а авторымкIэ зы зэманкIэ псэунущ, итIанэ тхыгъэм и 155 Культурэ
IэфIыр къыпкърохьэри, сурэтхэр къегъэщI. ИщIыну образыр Iэмал имыIэу къыхуэкIуэнущ, адэкIэ езыр-езыру иллюстрацэр хуэщIынущ. Тхыгъэм фIыуэ зыщыбгъэгъуазэмэ, зыгуэр къызэрыбулъэпхъэщыфынум сэ шэч къытесхьэркъым. Псоми арэзы укъимыщIми, уи гум бгъэдыхьэ гуэр къыхыбогъуатэ. Псалъэм папщIэ, утыку къисхьэн (театрым спектакль зыбжанэ щызгъэуващ) е сурэт зыхуэсщIын хуей
тхыгъэм и закъуэкъым сызэджэр, авторыр нэхъ гъунэгъуу къэсцIыхун папщIэ абы и творчествэм зыщызогъэгъуазэ. Зы тхыгъэм къикIыу адрейм кIуэ гуэр уримыхьэлIэнкIэ Iэмал иIэкъым, ахэр зы гъэщIэгъуэн гуэркIэ зэпыщIащи. 156
Къуиикъуэ Налбий и «Бэчкъан шы бэлыхьыр» повестым теухуа триптих:
1. Псэ зыхэмытыж лIыжьымрэ шымрэ псым ирехьэх. 2. Локъуэ тхылъымпIэ куэдым шы сурэт трищIыхьащ. 3. АдыгэлIымрэ адыгэшымрэ я псэхэр зы чысэм илъщ. Культурэ
– Уэ езым къыхэпхыу узэлэжьа тхыгъэм епщIылIахэм нэхърэ къыпхуагъэлъэгъуам ехьэлIа IэдакъэщIэкIхэр нэхъ фагъуэ хъурэ? – Хъууэ схужыIэнукъым. Тхыгъэр гъунэгъу зэрыпхуэхъум елъытащ ар. Къыппкърымыхьэн хуэдэмэ, лэжьыгъэхэр щхьэкIэ мыхъуу Iэ закъуэхэм ящIынумэ, яужь уимыхьэххэмэ нэхъыфIщ. КъызжаIа закъуэкIэ сщIа сурэт сиIэкъым сэ, ищхьэкIи зэрыщыжысIауэ, и тхыгъэхэм фIыуэ сыхэмыджыхьауэ, и Iуэху еплъыкIэмрэ и дуней лъагъукIэмрэ нэсу щыгъуазэ сымыхъуауэ зы иллюстраци сщIын щIэздзакъым. Апхуэдэу щыхъукIэ, ахэри уи псэм щыщ Iыхьэу дунейм къытохьэри, уи дежкIэ лъапIэщ. – Уи мастерскойм живописымрэ графикэмрэ нэмыщI, скульптурэми ущрихьэлIэнущ. Абы сыт хуэдэ увыпIэ щиубыдрэ уи творчествэм?
– Сызыхэмылэжьыхьа искусствэ лIэужьыгъуэ щыIэкъым сэ, скульптурэми сыдихьэхри, абыи тIэкIу селэжьащ. Ауэ ар къэралым епхащ,
сурэтхэм ещхьу пщIыуэ дапхъэм тебгъэувэж хъуркъым. Япэрауэ, уэрамым фэеплъу къыдэбгъэувэн щхьэкIэ пщIыну уи пщэ къыдалъхьауэ щытын хуейщ. Абы ахъшэшхуэ ехь. ЕтIуанэрауэ, дэ дызэрылажьэр пкъыгъуэ щабэщ, ятIагъуэ, пластилин, гипс хуэдэхэращи, абыхэм
гъущIхэкI требгъэбзэн хуейщ, абыи мылъку мымащIэ токIуадэ. Ди щIыналъэм апхуэдэ Iуэхутхьэбзэ зыщIэ IуэхущIапIэ щиIар Совет зэманращ. Осетием щIалэ гуэрым зэ-тIэу щезгъэщIащ, ауэ ари скульптурэ нэхъ гугъухэм елэжьыфыну фэ есплъакъым. Скульптурэр зи IэщIагъэ нэхъыщхьэхэр Iуэхум зэрехъулIэр сщIэркъым, апхуэдизкIэ Iуэху къиин куэд епхащи. – Республикэм и сурэтыщI гъуазджэм щыбубыд увыпIэр псом я дежкIи гурыIуэгъуэщ, Анатолэ, ди лъахэм и цIэмрэ и щэнхабзэмрэ нэгъуэщI утыкухэм щипхьэри Iэджэрэщ. УздэщыIа, узыхэта гъэлъэгъуэныгъэхэм, ахэр къызэрыпщыхъуам, нэхъ уигу къинэжахэм утезгъэпсэлъыхьынут.
– Гъэлъэгъуэныгъэ куэдым дыхэтащ, нэхъыбэжым дэ езыхэр дымыкIуэу ди лэжьыгъэхэр едгъэшащ. Ди республикэм и сурэтыщIхэм я IэдакъэщIэкIхэр нэгъуэщIыпIэ щытлъагъухэм къыщхьэщокI, я лъагъуэ гуэр зэрыхашыжар наIуэ зэрыпщащIымкIэ. Урысей, европей искусствэм нэхърэ зыкIи зэрымынэхъ къарууншэр и щхьэ течауэ схужыIэнущ. Къапщтэмэ, искусствэр е щыIэщ, е щыIэкъым, нэгъуэщI пщалъэ IузэкIэ ар къыпхуэгъэлъэгъуэнукъым. Сэ къызэрысщыхъумкIэ, утемыукIытыхьу дэни утыку къыщипхьэ хъун искусствэ ди щIыналъэм илъщ. Ди щIэблэм нэхъыбэж къыхилъхьэфыну тхьэм жиIэ. Кавказ Ищхъэрэ къудейм псори дыщызэщхьу нэгъуэщIхэм къащыхъу щхьэкIэ, лъэпкъ къэс езым и теплъэ гуэр иIэщ. Адыгэм и культурэми щхьэхуэныгъэ иIэжщ икIи ди щIыпIэм нэхъ упыIукIуэтыху ар нэхъ IупщI пщохъу. Ар цIыхубэ творчествэми профессиональнэ искусствэми щынэрылъагъущ. И щIыкIэкIэ нобэрей гъащIэм хозагъэ, ауэ лъэпкъым зэрейр и купщIэм нэрылъагъу пщещI, ди искусствэм и лъабжьэр адыгэ гупсысэмрэ дуней еплъыкIэмрэщи. СурэтыщIыр, дэнэ щIыпIэ щымыпсэуми, и лъэпкъым хуэпэжу къэнэн, ар и IэдакъэщIэкIхэм Iэмал имыIэу къыхэщын хуейуэ къызолъытэ. Пикассо Паблэ дэнэ щIыпIэ щымылэжьами, испан лъэпкъым къыхэмыкIа зэрыпхуэмыщIынум хуэдэу. Урыс сурэтыщI 157 Культурэ
хъарзынэ куэдым щIэщхъу къащыщIауэ щытащ къэралым и гъунапкъэр щызэIуахам. ЩIэпхъуащ, загъэевропей цIыхуу хэкум икIащ, арщхьэкIэ я Iуэхум къикIа щыIэкъым. Ар зы. ЕтIуанэрауэ, дунейм курыкупсэ иIэкъым, цIыхур щылажьэ, щыпсэу щIыпIэращ курыхыр. Уи къуажэ, уи пщIантIэжь удэту иджы дуней псом уепсэлъэфынущ, уи IэдакъэщIэкIхэр дакъикъэ бжыгъэкIэ дэнэ плIанэпи нэбгъэсыфынущ. – УзиунафэщI ЦIыхубэ творчествэмкIэ щэнхабзэ методикэ центрым и лэжьыгъэм дыщыбгъэгъуэзамэ ди гуапэт.
– Илъэс зыбгъупщI мэхъу центрым сызэрыщыIэрэ. Сом къызыпэкIуэн хуейуэ зэи къэзмылъыта искусствэмкIэ унагъуэ пхуэгъэпсэунутэкъыми, Iуэхум сыпэрыхьа хъуащ. Си творчествэм тIэкIу зэран хуэхъуу къысщыхъуми, сыхущIегъуэжыркъым IэнатIэ зэрысхуэхъуам, сыту жыпIэмэ цIыху гъэщIэгъуэн куэдым дыхуозэ, Iуэху дахэхэр къызыдогъэпэщ. Псалъэм и хьэтыркIэ, ЦIыхубэ творчествэмкIэ щэнхабзэ методикэ центрым нэгъабэ иригъэкIуэкIащ адыгэ уэрэдыжьхэм я фестиваль, КъардэнгъущI Зырамыку и цIэр зэрихьэу. Куэд щIакъым Бахъсэн районым и «Ридадэ» уэрэджыIакIуэ гупыр «Горцы» фестивалым (Дагъыстэн республикэ) зэрыдгъакIуэрэ. Абы прикладной искусствэмкIэ «Кавказ мастеровой» жыхуиIэ и гъэлъэгъуэныгъэм я IэдакъэщIэкIхэр утыку къыщрахьащ дыщэидэмкIэ IэпщIэлъапщIэхэу Тхьэгъэлэдж Агнессэрэ Мамбэт Анетэрэ. Республикэм къыщрахьэжьэ дауэдапщэхэм жыджэру дыхэтщ, самодеятельнэ театрхэм, ансамблхэм, сурэтыщIхэм, уэрэджыIакIуэхэм дадолажьэ. УнэтIыныгъэ къэс IэщIагъэлIхэр егъэбыдылIащи, район администрацэхэм щэнхабзэмкIэ я къудамэхэм, ЩэнхабзэмкIэ унэхэм дапыщIащ. IэщIагъэлIхэр макIуэ, я лэжьыгъэхэм кIэлъоплъ, чэнджэщ ирахьэлIэ, я Iэр къызыпекIуэкIхэмкIэ ядоIэпыкъу. СфIэгъэщIэгъуэну сакIэлъоплъ, а IэщIагъэм хуемыджами, сурэт щIыныр фIыуэ зылъагъухэм. Куэд щIакъым абыхэм я гъэлъэгъуэныгъэ СурэтыщI гъуазджэмкIэ музейм къызэрыщызэIутхрэ. Зи гъащIэ
гъуэгур зыгуэркIэ зэпыуда хъууэ нэгъуэщI унэтIыныгъэ зыгъуэта, ауэ искусствэр IэщIыб зымыщIыфащ ахэр. Профессионалхэм хуэдэукъым, дауикI, махуэ псом лэжьа, гугъу ехьа, уеблэмэ хуиту тIысу щытхэн щIыпIэ зимыIэ цIыхум сурэт зэрищIыр. И щхьэгъусэр зэрыхъурджауэми, унагъуэ Iуэхухэми, нэгъуэщIхэми гу лъимытэжу и псэр зыгъэгуфIэ е зыгъэнэщхъей гуэр етх. Ар щIыжысIэращи, сыт хуэдэ IэщIагъэ имыIэми, сыт и мыныбжьми, цIыхум и псэр зыгуэрым игъэхуэбэн
хуейщ. Хэт уэрэд жеIэ, хэти къофэ, хэт сурэт ещI, хэт самодеятельнэ театр хэтщ. Ар тэмэмщ. – ДызэрыщыгъуазэмкIэ, театрым и декорацэхэр бгъэхьэзыру щытащ зы зэман. Иджыпстуи уадэлажьэрэ театрхэм? – Театрхэм апхуэдэу садэлэжьэжыркъым, ауэ утыкухэм щхьэкIэ сурэтхэр щIэх-щIэхыурэ сощI. Псалъэм папщIэ, Адыгэхэм я щыгъуэ махуэм ехьэлIа пшыхьхэр щекIуэкIкIэ сценэм и щIыбагъым къыдэт хабзэ сурэтыр илъэс зытIущ хъуауэ зыщIыр сэращ. Монументальнэ, сценическэ жыпхъэм иту, инышхуэу щIа IэдакъэщIэкIыр сытIысу, дауикI, зы жэщ-махуэм къэзгупсысыркъым, а Iуэхум мызэ-мытIэу сытетхыхьыну къысхуихуащи, си лэжьыгъэхэм пкъыгъуэ хьэзырхэр къыхызох. 158 Культурэ
– Мыщэхумэ, Анатолэ, уи мурадхэмрэ хъуэпсапIэхэмрэ я гугъу къытхуэпщIыну дыхуейт.
– Сыт хуэдэ творческэ лэжьыгъэми зы гукъеуэ ин хэлъщ: узыхуэмыарэзыжыныр. ПхузэфIэкIынум елъытауэ куэд къэнауэ къыпщохъури, мис абы гугъу урегъэхь. Уи сурэтхэр музей нэхъ лъэрызехьэ дыдэхэм щIэлъми, уи гур здэщыIэр нэгъуэщI лъагапIэщи, уи Iэзагъэм къитIэсын зы бэлыхь гуэр къыпфIэнэ уогугъэ. Сэри апхуэдэущ къызэрысфIэщIыр: нэгъуэщI лэжьыгъэхэм си къару тезгъэкIуэдэн хуей хъууэ, си зэманыр нэсу, къанэ щымыIэу си щхьэ закъуэ лэжьыгъэм тыхь хуэзмыщIыфу. Си щхьэм сызэрыхуэмыарэзыж куэд дыдэ щыIэщ. Си хъуэпсапIэщ, псори лъэныкъуэ езгъэзу, си гур гъэтIылъауэ илъэс бжыгъэкIэ искусствэм сыхуэлэжьэну. ЩыIащ апхуэдэ сурэтыщIхэр, псалъэм и хьэтыркIэ, франджы художник Гоген Поль. Абы сурэт ищIын щыщIидзар и ныбжьыр илъэс тхущIым щIигъуа иужьщ. ЩIыпIэ пхыдза кIуэри тхэн иригъэжьащ, и IэдакъэщIэкIхэр апхуэдизкIэ купщIафIэт, къару ящIэлъти, дуней псом щызэлъащIысащ. Апхуэдэщ пащтыхьым и сурэтыщIу щыта испан художник Гойя Франсискэ. Илъэс зыбгъупщIкIэ фIэкIа мылэжьами, IэдакъэщIэкI телъыджэхэр къызэзынэкIа Ван Гог Винсент, франджы сурэтыщI Iэзэ Сезанн Поль, нэгъуэщIхэри. Зы бэлыхьлажьэ схузэфIэкIыну сыкъонэ жысIэу аракъым, ауэ къарууэ сиIэр есхьэлIэу сызэрылэжьэфыну илъэсхэр сэбэпынагъышхуэ пылъу къэзгъэщIэну сыхуейт. – Мураду уиIэр къохъулIэну ди гуапэщ, Анатолэ. Упсэу, зэман къызэрытхуэбгъуэтам папщIэ. Епсэлъар Залинэщ 159 ЩIэблэ
Кумыщ Маринэ Малил и пхъур Дзэлыкъуэ районым хыхьэ Каменномост къуажэм 1985 гъэм къыщалъхуащ. Курыт еджапIэ нэужьым абы Къэбэрдей-Балъкъэр къэрал мэкъумэш академием (иджы аграрнэ университетщ) щIэныгъэ нэхъыщхьэ щызригъэгъуэтащ – бухгалтерскэ учетымрэ аудитымкIэ факультетыр къиухащ. Мы зэманым КъБР-м цIыхухэм Iуэхутхьэбзэ куэд щыхуащIэ и центрым (ГБУ «МФЦ КБР») щолажьэ.
Маринэ ебгъуанэ классым зэрыщIэс лъандэрэ усэ етх. И IэдакъэщIэкIхэр ди республикэм къыщыдэкI газетхэмрэ журналхэмрэ щIэхщIэхыурэ къытохуэ. И усэ тхылъитI дунейм къытехьащ – «Псэм и щэху» (2016), «КъозгъэщIэнут.» (2018).
И гум илъ дахагъэмкIэ адрейхэм ядэгуэшэну хуей хъыджэбзым и мурад псори къехъулIэну, литературэм и лъагапIэхэм нэсыну ди гуапэщ. 160
Усэхэр Маринэ СИ АНЭ Кумыщ Назирэт Назир и пхъум хузотх
Си анэ лъапIэу дунейгъэдахэ,
Си гъащIэ гъуэгур схуэзыгъэнэху.
Къару мыкIуэщIхэр сэ къысхэзылъхьэ,
Си гурыфIыгъуэ, си насып щэху.
Дунейм тетынкъым уи гум нэхъ хуабэ,
Уи Iэм нэхъ щаби умыгъуэтын.
ТхуэпщIащ уэ гъащIэр гъатхэм и плъыфэ – Ирехъу уи дыгъэр къуэмыхьэжын.
Си анэ дыщэу си анэ фIэрафIэ,
Сыхуейщ ухъуну уэ жьыщхьэ махуэ,
Жэнэт бзу цIыкIуу зыкъытхуэбгъафIэу
Тхухэпша лъагъуэр уэ пхуремахуэ. ЩIэблэ * * *
КъыщIэплъэт си нитIым
Зэ закъуэ, – Гукъеуэ нэпсым
Игъэгъущам.
КъыщIэплъэт си нитIым
Зэ закъуэ, – Дунейр уэ нобэ КIыфI зыщыпщIам. * * *
Мы си лъакъуитIыр, еш зыхамыщIэу,
Уэ уи лъэужьым сфIытеуващ.
СызэплъэкIыжмэ. къэскIур сфIэмащIэу,
СыпIущIэн сфIэщIу сынрикIуащ.
Сыт уи гур, мывэу, сэ щIысхуэбыдэр?
Щысхьыншэу си гур щхьэ хэбгъэщIа?
Уриджэгуну си лъагъуныгъэм,
КъызжеIэт, хэт уэ хуит узыщIар?
Псалъэ дыгъэлкIэ укъысхуэупсэурэ
НитIыр бгъэджэгуурэ зыбгъэкIуэдыжт.
Хьэрф зырызыххэу зэхэзгъэувэжурэ
ЖыпIахэр гукIэ сэ къистхыкIыжт.
УщызмыцIыхум мамырт си гъащIэр,
Сыщихь гухэщIым къысхуимыхуат.
Иджы гъэмахуэ пэтрэ – сопIыщIэ,
Си уэгум пшэхэр къытрихуащ.
Сыныпхуэныкъуэу, гум укъилъыхъуэу,
Гъуэгу зэхэкIыпIэм сыкъытебнащ.
Сыт лъагъуныгъэт псэ къысхэзылъхьэу
ИкIи гуузу схэзыхыжар?! * * *
Си адыгэбзэу си бзэ дахащэ,
Си лъагъуныгъэр къызыдэуш. 161 162
ЩIэблэ
ГурыщIэ щэхукIэ сыноIущащэ,
Узгъэпэжынущ си псэр пытыху. * * *
СыщIэгъаплъэ а уи нитIым,
Нэ удзыфэу нэ дахитIым.
Гури псэри зыхьэху нитIым,
Дыщэ кIанэу къэлыд нитIым. * * *
Ныбжь пэжым хуэдэу узигъусэу,
Уэ жэщи махуи сэ усщIыгъущ.
ИтIани, си псэр мэгузасэ:
КъысфIощI хъужыну псори пщIыхь. * * *
Уэ зырт мы си гур зыхьэхуар,
ФIылъагъуныгъэ зыхуэсщIар.
Уэ зырт сахэдэу къахэсхар,
Си гугъэ IэфIхэр зыпысщIар.
Сэ куэдрэ, куэдрэ сыножьат,
Уэрыншэу махуэхэр схуэмыхьт.
Иджы дэ тIур дызэIущIащ,
Зы гъуэгу дытету дыздежьащ.
НыпхуэсIуэтэну си гухэлъ,
Сыщытегушхуэ зэми къохъу.
АрщхьэкIэ бжесIэм сигу илъ псор.
УсфIэкIуэдыну сэ къысщохъу. * * *
Уи гухэлъыр, дыгъэ бзийуэ,
Сэ къыстопсэ Iэджэ щIауэ.
СыкъэзыщIи щIым темыту,
Сыбдогъагъэ уэ гъэпщкIуауэ. ЩIэблэ * * *
Гъуэгуанэ кIыхьыр ныпкIэлъыскIуауэ,
Си нэпсыр слъэщIурэ сеплъэкIт.
Си лъагъуныгъэр зыхыумыщIэу,
Сабийуэ, ар къыпкIэлъесхьэкIт. * * *
Сыкъэбгъанэу уежьэжами,
Сигу итIани усхуимыху.
СхуэмыгъэункIыфIу си уэздыгъэр,
Уи сурэтым соплъ нэху щыху. * * *
Дэ тIум ди гъащIэр зэпищIамэ,
Тхьэм къысщыхуауэ збжынт и нэфI.
Гугъэ IэфIыщэхэр пхуэсщIащи,
Дунейр уэрыншэм сфIощI кунэф. * * *
ГъащIэр тфIэIэфIми – Долъэпэрапэ.
Зэманыр гугъуми – ДыхопсэукI.
ГущIэгъур тхэлъми – ЗыдогъэщIагъуэ,
ФIыгъуэм дыхэсми – Зы тхулъэмыкI. * * *
Къысхуэнэху, си вагъуэ,
СхузэщIэблэ.
Схуэгъэнэху си гъуэгур,
Къысхэлъхьэж къару.
Дунеишхуэр щIэлъэныкъуэу
Сэ къысхуумыгъанэ,
ФIыгъуэр щIым щыкуэдщи – Къыслъыгъэс чэзур. 163 ГуШЫIэ кIэщIхэр
Жэщыкум ебыркъ-ешыркъыу уэрамым ирикIуэ лIыр мылицэм къегъэувыIэ:
– Уефауэ жэщыбгым дэнэ уздэкIуэр?
– лекцэ седэIуэну.
– Сыт лекцэ? иджы хуэдэ зэманым лекцэ къеджэр хэт?
– Си фызыр.
дохутырым деж зылI кIуащ зригъэплъыну.
– Сыт нэхъ къоузыр?
– Къызэузи щыIэкъым, ауэ си акъылыр тIэкIу зэIыхьа хуэдэу къысфIощI.
– Сыту?
– иужь зэманым си фызым жиIэу хъуар пэжу къысщохъу. 164
щыхьэту кърагъэблэгъа щIалэм судыщIэр къоупщI:
– Уэ пщIэрэ пцIы бупсу щытмэ къыппэплъэр?
– СощIэ. Зы маршынэ щIэрыпскIэ сыкъагъэгугъащ.
Зи дзэр Iуезыгъэчыну шэнтым итIысхьа щIалэм дохутырым къыжреIэ:
– Уи дзэр щыIусчкIэ узынукъым, ауэ уи макъ къызэрихькIэ кIий.
– Сыт щхьэкIэ?
– Плъагъурэ, топджэгум щIидзэным иIэжыр сыхьэт ныкъуэщ. Мобдей сэ къызэжьэу бжэм деж мащIэ щыс!
еджапIэ нэхъыщхьэм и бжэIупэм гузавэу Iут лIым и къуэм экзаменыр езыгъэтыну профессорыр университетымкIэ щIыхьэу щилъагъум бгъэдохьэ:
– Уэлэхьи, уи предметыр си щIалэм апхуэдизкIэ къогугъуэкIри, си фIэщ мыхъу хуэтыну.
– Баз дызэпигъэхьэ сом мин 20-кIэ – хуэтыну си гум жеIэ. * * *








директорым и къуэдзэр къреджэри жреIэ:
– Си щыкъу анэр хьэщIапIэ къокIуэри, кхъыIэ, аэропортым схуэкIуэ. Си машинэр къутащ. Мэ, сом мин узотри, таксикIэ ди унэм схунэгъэс.
– Къэмылъатэмэ-щэ?
– абы щыгъуэ иджыри зы сом мин пхущIызогъу. ра?
лIыр и ныбжьэгъум йоупщI:
– Фи унагъуэм хэт щыунафэщIыр? Уэра хьэмэрэ уи щхьэгъусэ-
– Сэращ.
– нтIэ, уи фызымрэ уи щыкъу анэмрэ унэ хуабэм щIэлъу, уэ кIэлындор щIыIэм щхьэ утелъ? – Сэ сыунафэщIщ, сызыхуей дыдэм деж сыщожей. – Си лIым сыщигъэбампIэм деж «мамэ деж сыкIуэжынущ» жызоIэри тIэкIу нэхъ Iичрам къехьыж.
– Сэ аракъым сщIэр. Си анэр хьэщIапIэ къэсшэнущ жызори зы- 165
зогъэущэхуж.
Мылицэм зы цIыхубз мэпсалъэ:
– алло, зэхэфхрэ, си лIымрэ ди хьэмрэ махуищ хъуауэ къыкъуэкIыжыркъым, согузавэ. – и теплъэр сыт хуэдэ?
– хьэ хужь дахэ дыдэ цIыкIу, илъэс и ныбжьыну. и тхьэкIумэр кIэщIу, и цым зы фIыцIэ IэпапIэ хэсу, и лъапэ цIыкIум… – хьэракъым жыхуэтIэр. Уи лIым и теплъэр сыт хуэдэ?
– СщIэркъым. лIы къызэрыгуэкIщ… ВЧК-м и Iэтащхьэ дзержинскэр лениным къреджэ: – Феликс эдмундович, фIыуэ слъагъу си къэрэндащыр бзэхащ. Зыгуэрым зыкIэщIимыупщIауэ си фIэщ хъуркъым.
– Умыгузавэ, къэдгъуэтыжынкъэ. Зы сыхьэт дэкIауэ лениныр телефонкIэ мэпсалъэ дзержинскэм – Феликс эдмундович, къэрэндащыр тхылъымпIэхэм хэзэрыхьадеж:
уэ къэзгъуэтыжащ. – Пэжуи? ар зэрадыгъуамкIэ цIыхуитIым заумысыжат. * * *

Пхъум деж зэманыфIкIэ хьэщIапIэ щыIауэ, ежьэжын хьисэпкIэ зи хьэпшыпхэр зэрызылъхьэж фызыжьым и малъхъэм зыхуегъазэ:
– Си мафIэгур къэсыным куэд иIэжу пIэрэ?
– СыхьэтитIрэ дакъикъэ 15-рэ секунд 24-рэ, – жэуап къет щIалэм. «Куэдщ епкIыхар» жызыIэу пивэ ефапIэм щIэс и лIыр шхыдэу къыщIэзылъэфыжа фызым лIыр къохъурджауэ:
– Уа, къызгурыIуэркъым, пивэ ефапIэхэм, кафехэм сыт щыгъуи щхьэ унакIуэрэ уэ? Музейхэм, театрхэм сыкъыщыплъыхъуэ хъунукъэ? 166 ПСАлъЭзЭблЭдз






































ЕкIуэкIыу: 1. Къуаргъ лъэпкъым щыщ къуалэбзу, и дамэхэр хужьу. 3. Щхьэусыгъуэ гуэркIэ зыщыщ цIыхухэм къахэкIарэ защиугъуейуэ губгъуэм ит цIыхухъу. 7. вы бжьакъуэм къокI (псалъэжь). 8. Шортэн Аскэрбий и роман. 9. Нартыху къыдачыжахэм я хъумапIэ. 10. Нартыхум, къамылым къытекIэ тхьэмпэ бгъузэ кIыхь. 11. Литературэ тхыгъэ. 12. «. Мурат» – ПащIэ Бэчмырзэ и усэ. 15. Жьэгу натIэм хэщIыхьауэ иIэ тегъэувапIэ. 16. «Лъэужь е лIэужь» повестыр 168
зи IэдакъэщIэкI тхакIуэ. 19. Адыгэ Республикэм и цIыхубэ усакIуэ. 20. Адыгэ пшынауэ цIэрыIуэ. 21. КIыщокъуэ Алим и поэмэ. 22. Хьэлыншагъэ хэлъу, зыгуэрхэр Iумпэм зыщI, зигу иримыхь цIыху.
25. Тхьэмахуэм щыщ махуэ. 26. Таурыхъхэм узыщрихьэлIэ псэущхьэ шынагъуэ, щхьэ зыбжанэ фIэту. 30. Iуэху щIэным хэмызагъэ цIыху, IэмыкIуэлъэмыкIуэ. 32. УэрэджыIакIуэ, Урысей Федерацэм щIыхь зиIэ и артисткэ. 33. Мэз псэущхьэ. 34. Уафэм къех мыл тыкъыр цIыкIу. 35. Сымаджэр къонэри, . малIэ (псалъэжь). 36. Ещанэ щхьэр къэзыгъэлъагъуэ цIэпапщIэ. 37. «Лъахэ.» – Тхьэгъэзит Зубер и усэ. 38. зыщIэмыхъуэр лъэпкъ хъуркъым (псалъэжь). Къехыу: 1. Гъатхэм пасэу къэгъагъэ удз лIэужьыгъуэ. 2. Тхьэмпэшхуэ зыпыт, зи пкъыр быдэ жыг лъэпкъ, мышхумпIэ къыпыкIэу. 4. Нэм. щIэуэн – фразеологизм. 5. Зи тхьэмпэхэр яхьэжу, шхын- хэдзэ ящI къэкIыгъэ, мэ дахэ иIэу. 6. Псэущхьэхэм ятеухуа таурыхъ. 13. Сызижагъуэм и мылъкур. ухъу (псалъэжь). 14. КъэкIыгъэ зытрасэ щIы Iыхьэ. 15. «Кабардинка» къэрал академическэ ансамблым и унафэщIу илъэс зыбжанэкIэ щыта, КъБР-м и цIыхубэ артист.
17. Пхъэм къыхэщыкIа кумбыгъэ ин. 18. Уэс зэратхъу Iэмэпсымэ. 23. ГъащIэр здырахьэкI цIыху; щхьэгъусэ. 24. ЩоджэнцIыкIу Алий и цIэр зезыхьэ Къэбэрдей драмтеатрым и джэгуакIуэу щыта, -м щIыхь зиIэ и артист. 27. Зи дамитIыр дэшея. 28. Къуаргъ лъэпкъхэм ящыщ, щIымахуэм хуабэ щIыпIэхэм лъэтэж къуалэбзу.
29. ЩэкI лIэужьыгъуэ. 31. ЗэIыхьлы унагъуэхэр зыщыщ зы лъэпкъым фIэщауэ ижькIэ къыдекIуэкI цIэ; лъэпкъыцIэ. 33. «Си сабиигъуэм и.» – Журт Биберд и повесть.
Зэхэзылъхьар МЫЗ Ахьмэдщ
Ещанэ къыдэкIыгъуэм тета псалъэзэблэдзым и жэуапхэр
ЕкIуэкIыу: 3. ЩIэхщи. 5. «Лъапсэ». 10. Бзури. 11. Гъэриб. 13. Зэгъэщтокъуэ. 14. Азэт. 15. Анэл. 19. Сэбэп. 21. Псысэ. 23. ЗэIузэпэщ.
24. Жейнэдыр. 25. Гъэунэ. 27. МащIэр. 34. БлыщI. 35. Духьэ. 36. Ухуэзэжынщ. 38. Хабзэ. 39. Адакъэ. 40. Дэбэч. 41. Инжыдж.
Къехыу: 1. Хьэфиз. 2. Усыгъэ. 4. ЩхьэгъафIэ. 6. Автобус. 7. «Сурэт». 8. Пащты. 9. Прунж. 10. Брат. 12. Балэ. 16. Къэрэгъэш. 17. ПсынщIэу.
18. УIэгъэ. 20. Пащхьэ. 21. Пэжым. 22. Гурыхуэ. 26. НэджэIуджэ.
28. Аслъыжан. 29. Убых. 30. ЦIыхубз. 31. УнэIут. 32. Мурат. 33. Iэнэ.
36. Уэтэр. 37. Щащыху. IуащхьэМахуэ №4
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, хамид Кармоков, хачим Кауфов, хамиша тимижев, людмила хавжокова, истепанова Залина (ответственный секретарь) Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 14.08.19. Выход в свет 30.08.19 Формат 70х108116.Бумага офсетная №1. Печать офсетная. Усл. п. л. 14, 7.Уч-изд. л. 12, 0. тираж 1.811 экз. Заказ №184 Подписная цена на 2 месяца 31р. 87к.
Подписная цена на 6 месяцев 95р. 61к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано ооо «Печатный двор»
360000, КБР, г. нальчик, ул. Калюжного, 1
обложка художника Юрия алиева
отпечатано в полном соответствии с качеством
предоставленного электронного оригинал-макета 169 Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, 170
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Журналыр зэрытедзам дагъуэ гуэр иIэу къыщIэкIмэ, абы теухуауэ фыщыщIэупщIэ хъунущ: Калюжнэм и цIэр зезыхьэ уэрам, 1, ООО «Печатный двор». 11 Заказ №333 Руслан (1949)
Хэт щыIэр къыдэупщIу дызыхуеймкIэ,
дыкъэзылъхуа ди анэ закъуэм фIэкI,
Абы тфIэфI псори зэкIэ хузэфIэкIкъым,
а гуныкъуэгъуэр псэкIэ кърехьэкI.
ЙопщIыхьыр жэщкIэ дянэр къытпэщылъым,
блэкIам щыщ Iэджэ игукIэ егъэвыж.
Дэ, и шхын IэфIым дыхэIэбэу щытмэ,
хуэтщIауэ Iуэхутхьэбзэшхуэ къытщохъуж.
Дэ дыщиувэр, диувэххэнум, лIыпIэ
ди анэ закъуэр тIэщIэкIа нэужьщ.
ПаупщIа бынжэр илъэс Iэджэ ипэ,
къриIуэнтIыкIыу, мис абдеж мэуз.
Жьэгу мафIэм хуэдэщ анэ лъагъуныгъэр.
ЩIыIэм ущисым дежщ ар къыщыплъыхъуэр.




