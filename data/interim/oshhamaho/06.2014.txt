 2014 Псалъащхьэхэр
ЖьантIэ
ТхакIуэ Къашыргъэ ХьэпащIэ къызэралъхурэ илъэси 100 ирокъу
Гъэунэ Борис. Зэманым и нэпкъыжьэ. 3
Къашыргъэ ХьэпащIэ. ПшэкIухь. Романым щыщ пычыгъуэхэр. 9
УсакIуэ ЩоджэнцIыкIу Нурий къызэралъхурэ илъэс 90 ирокъу
Елгъэр Кашиф. Лъэужь дахэ. 25
ЩоджэнцIыкIу Нурий. Усэхэр. 27
Еджагъэшхуэ, литературэдж ХьэкIуащэ Андрей илъэс 85-рэ ирокъу
Къэжэр Хьэмид. Куэд зыхузэфIэкIа. 35
ХьэкIуащэ Андрей. ГурыщIэ къабзэ. 43
ЩIэныгъэлI, критик Сокъур Мусэрбий къызэралъхурэ илъэс 85-рэ ирокъу
Къэжэр Хьэмид. ЗэчиифIэ. 53
Сокъур Мусэрбий. Усэхэр. 66 УсакIуэ ХьэIупщы Лолэ илъэс 85-рэ ирокъу
ХьэIупщы Лолэ. Усэхэр. 71
ТхакIуэ Мыз Ахьмэд илъэс 60 ирокъу
Гъут Iэдэм. ГъащIэм и купщIэр къелъагъуф. 77
Мыз Ахьмэд. Рассказхэр. 80
Шинкубэ Бэгърат. ЖылакIэ. Роман. 101
Вэрокъуэ Владимир. Франджым и Гуащэ Елмэсхъан. 121
НэщIэпыджэ Замирэ. ГъащIэр насыпкIэ зыхуэупса. 135
НафIэдз Мухьэмэд. Утыкушхуэм къыхуигъэщIа. 138
Нарт Уэзырмэс и хъыбархэм щыщщ. 149
Прозэ
Хэхэсхэм я дуней
Культурэ
IуэрыIуатэ
ЩIэблэ
Щомахуэ Залинэ. Анэ. Новеллэ. 154
Шорэ Маринэ. Усэхэр. 158
ИлъэсыщIэ хъыбар
Айтэч. Бетховен и сонатэр. 160
Уэрыш Нурхьэлий. Псалъэзэблэдз. 166 ТхакIуэ Къашыргъэ ХьэпащIэ къызэралъхурэ илъэси 100 ирокъу 3 4
Къашыргъэ ХьэпащIэрэ и щхьэгъусэ Нэкурэрэ 5 6 7
Къашыргъэ ХьэпащIэ и хьэщIэщ Къэбэрдей-Балъкъэрым и цIыхубэ усакIуэхэу Геттуев Максимрэ Кулиев Къайсынрэ. 8 ХьэпащIэ 9
Романым щыщ пычыгъуэхэр
Хъыбар гуэрхэр зэхуаIуатэу, зэхуаIуатэри зэхуагъэщIагъуэу мыхъуу, атIэ зыр адрейм къигъэуIэбжьу зэхех Мысост. Ар япэ махуэми, етIуанэ махуэми пщым къызэрыфIэIуэху щыIэкъым, щIыпIэ-щIыпIэхэм зэрызехьэ гуэр къыщыхъумэ, зэрыIуэт-зэрыIуэтрэ, еупIэхыжу зэрыщытым ирелъытри. Ауэ ар Мэзкуу нэсу, дэнэкIи жандармхэмрэ сэлэтхэмрэ щыпэкIуу, восстанэ, революцэ хъыбархэр зэпадзыжу жаIэу, листовкэхэмрэ плакатхэмрэ адэкIэ-мыдэкIэ щикъухьауэ хуэзэу щыхъум, абы и щхьэфэцым зыкъеIэт. Мысост революцэ, восстанэ Iуэхухэр и щыпэ зэхэхтэкъым. Ауэ абы къызэрилъытэмкIэ, апхуэдэ къыщыхъури, къыщыхъункIэ хъунури къухьэпIэм и къэрал «щыкIахэрт». Апхуэдэут, щыкIауэт абы ахэр сыт щыгъуи къызэрилъытэр, сыту жыпIэмэ тхьэмыщкIагъэм зэщIиIыгъэ Арысеймрэ «зи щхьэр къавэ» къухьэпIэмрэ я псэукIэм ар фIыуэ щыгъуазэт. Мысост апхуэдэуи фIыуэ щыгъуазэт ныкъуэкъуэным хэмыкI социалистхэм я хуэмэбжьымэхэм Арысейм и къалэшхуэхэм зыбжанэ щIауэ къызэрыщакIухьым. Уеблэмэ абы иджат Марксрэ Энгельсрэ я Коммунистическэ манифестыр. Абы иужькIэ мурад ищIат «Капитал» тхылъым еджэну. Ауэ мыбы Маркс къыщригъэкIуэкI Iуэхугъуэ къомыр щыхузэмыгъэзахуэу, езыми зыгуэрхэр здигъэIэпыкъуурэ ар иджыныр и щхьэм хуимыгъэфащэу къэнэжауэ щытт нобэми. Пэжщ, апхуэдэу абы зызриупсеяуэ щыта щIэныгъэм пщым гурыIуэныгъэ гуэрхэр къримыту къэнатэкъым икIи ар Арысейм и къалэ нэхъыщхьэм хьэщIэу щыщыIэхэм деж сэбэпышхуэ къыхуохъу: зи хьэщIэ зиусхьэнхэр революцэм, социализмэм щытепсэлъыхькIэ, зи гугъу ящIыр тыншу зэхещIыкI, езыми псалъэ гуэрхэр яхедзэф. Апхуэдэ щытыкIэм пщым и щIыхьыр къеIэт икIи ар бгырыс щхьэрыутIыпщхэм яхуэмыдэу, атIэ щIэныгъэ зиIэ зиусхьэну къалъытэри, щIыхь лей къыхуащI.
Мысост щеджащ Гумкъалэ. Ауэ абы къиухатэкъым зыщIэтIысхьа еджапIэр – и адэр пасэу лIэри, и мылъкум хэтIысхьэжын хуей хъуат. Апхуэдэу щыт пэтми, пщым тхылъ еджэн тIэкIур ибгынатэкъым. Псом хуэмыдэу, ар нэхъ зэджэр пащтыхьхэм, королхэм я псэукIэр къэзыIуатэ тхылъхэрт. А иджхэм я псэукIэм хуэдэ хьэл гуэрхэр езым щызэхилъхьи къохъу. Пэжу, ар нэхъ здебэ лъэныкъуэр нэхъ гущIэгъуншэу щытахэм я дежкIэщ. Уеблэмэ абы и гум щихъумэу, хъуэпсапIэ нэхъыщхьэу иIэу щытт Кавказым къэралыгъуэ къыщызэригъэпэщыну, езыр абы тепщэ хуэхъужыну. Сыт хуэдэ тепщэ хъуну ар зыхуейр жыпIэмэ, нэхъ гущIэгъуншэ дыдэм ещхьщ. Пщыр апхуэдэуи щытыфыну къыщIэкIынт, ауэ Кавказым къэралыгъуэ щхьэхуэ зэрыщиухуэфын Iэмал зэи хузэхэлъхьэртэкъым. «Илъэсищэ зытIущ ипэкIэ, бетэмал, къыщызэзгъэпэщынт мы Кавказым мыин дыдэми, къэрал зэщIэкъуа цIыкIу, моуэ япэ къыжьэхэуэм имыгъэлъэпантхъуэу и щхьэ игъэпсэужыфын хуэдэу. Ауэ иджы сытхэр Iэмал: ди хъуреягъ псоми мыжурэ къыпэщIэгъэкъуащ», – жиIэрти и щхьэри и хэкури фIэпсэкIуэду, фIэтхьэмыщкIэу пщым и гупсысэ делагъи губзыгъагъи зыхэмылъыр къыздрихьэкIырт.
Мэзкуу щекIуэкI зэрызехьэхэм здыхэплъэм Мысост и нэгум къыщIэувэр а япэхэм зэгупсысу щытахэратэкъым. Абы и гупсысэри и акъылри здэщыIэр «факъырэ зауэ» жыхуаIэр арт. Зауэм и цIэр факъырэми, пщым зикI и мурадтэкъым абы зыпэщIигъэхуэну. Абы къыхэкIыу ар Мэзкуу дэкIыным епIэщIэкIын хуей хъуащ.
МафIэгум здисым цIыхухэр зытепсэлъыхьыр революцэ Iуэхум и закъуэт. Зэман щIагъуэ дэмыкIыурэ жандармхэм вагоныр щIапщытыкIырт. Ауэ Мысост и гугъу зыми къищIыртэкъым, уеблэмэ абы щхьэкIэ зыми и щэху ибзыщIыртэкъым. Ар пщым и жагъуэ хъурт, Кавказым фIыуэ къыщацIыху, Къэбэрдейм щыцIэрыIуэ пэтрэ, зыри къыгурымыIуэу фэ къраплъауэ ягъэпуду къыщыхъурт. Пщыр сыт лъэпкъми зыри къеупщIыртэкъым, адыгэ фащэм Кавказым зэрыщыщыр белджылы ищIырти, абыкIэ псори зэфIэкIырт. «ДауикI, сэ мыбыхэм сралажьэкъым, езыхэм я щхьэ зэрахьэ, – жиIэу щегупсыси щыIэт Мысост. – Я щхьэри я псэри а революцэм ихьа мыгъуэмэ здэнт, ар дэ къытлъэмыIэс закъуэм…» Е хэт ищIэн, къалъэIэсрэ, игъащIэ лъандэрэ зыщIэхъуэпс пащтыхьыгъэр къылъысмэ… Псом нэхърэ нэхъ тыншыр тхьэ уелъэIурэ а ущIелъэIуар къыпхуищIэмэ арат. Ара щхьэкIэ, ар ара къудейуэ къэнэжын мыхъумэ, абы къикIын щыIэтэкъым. Мысост ар фIыуэ ещIэ адэ цIыкIуу къурIэным кIэлъагъэплъу щыщыта лъандэрэ. Пэжщ, пщым зэи фэ зытригъауэркъым диным жиIэхэм щыщ гуэри и фIэщ мыхъуу. Абы махуэ къэс нэмэз псори жылэм ядимыщI щхьэкIэ, зэзэмызэ жумыхьэм макIуэ. Хьид нэмэзыр блигъэкIыххэркъым. Ауэ, пэжщ, къохъу ар и чэзум деж жумыхьэм е хьидым щримыхьэлIэ. Абы щыгъуэ жылэр 10 езым къыпэплъэу зэхэтщ, пщыр къэсмэ щIэддзэнт, жаIэу. Ар зыми икIи фIэемыкIутэкъым, псалъэмакъ зыщIи къахэкIыртэкъым, кIуэ, мыарэзыуэ закъуэтIакъуэ щызэгуэп къэхъуми.
Пщым и гуращэр тхьэлъэIукIэ къемыхъулIэну щыщыткIэ, ар зыгуэрхэм хэпкIэн, зыгуэр зэIищIэн хуей мэхъу. АтIэ сыт абы зэIищIэнур? МыбыкIэ Мысост и гупсысэр здэулъэпхъащи щыIэт. Ар Арысейр революцэм зэщIищтэрэ езым Кавказыр къыпигъэкIэрэхъукIыжамэ арат. Апхуэдэу ищIын щхьэкIэ сыту къалэнышхуэ, сыту Iуэху куэд къыпэуврэт абы! Мыргуэрыр алыхь Iэмыр хэмылъу апхуэдизкIэ лэжьыгъуейти, Мысост еша-елIауэ хэщэIукIын хуей хъурт. – СлIожь, усымаджэ, щхьэ ущэIурэ? – жиIэри сыхьэтым щIигъуауэ и гъусэу къакIуэ лIы хэщIыхьа цIыкIур къеупщIащ абы.
– Хьэуэ, сэ лажьэ сиIэкъым, – жиIащ Мысост, и гум илъыр абы къищIа къыфIэщIри, къэщтауэ.
Мысост жэуап къызэритыжа урысыбзэ гъэхуар лIы хэщIыхьам игъэщIэгъуащ икIи абы зэуэ къыгурыIуащ гъусэ зыхуэхъуар бгырыс гурбиянхэм я фащэкIэ хуэпами, дуней зылъэгъуа, щIэныгъэ гуэрхэри зыпкърылъ цIыхуу зэрыщытыр. Абы къыдэкIуэуи ар хущIегъуэжащ Мэзкуу къызэрыдэкIрэ и гъусэм псэлъэгъу зыхуимыщIу, къыздикI щIыпIэм щызекIуэ хъыбархэр къимыщIэу зэманыр пщIэншэу зэригъэкIуам.
– Граф Ко, – жиIэри лIы хэщIыхьа цIыкIум и Iэр къишиящ, – Иван Прохорович, Бытырбыху сыщопсэу.
– Джыназ Ехъущокъуэ Мысост Инал и къуэр сэращ, – Мысости графым нэхърэ нэхъ зэхэщIыкIыншэу зыкъигъэлъэгъуакъым, – Кавказым сыщыщщ.
Ахэр зэрыцIыхуа нэужьым зэпсэлъылIэу щIадзащ. Граф Ко фIыуэ ицIыхуу къыщIэкIащ пщыр хьэщIапIэ здэкIуэ уэркъыжь унагъуэр. Псом япэ графым зи гугъу ищIар революцэрщ. Абы щыгъуэми Иван Прохорович езыр зэрымыарэзы тIэкIухэри сэтей къищIащ.
– Iуэхушхуэщ факъырэ зауэм и Iуэхур, – жиIащ Мысост, графым и телъхьэ мыхъуу. – ЩыIэкъым абы уазэрыгурыIуэн, я щIыфэр фIыуэ зэгуэбудын фIэкIа.
– Я щIыфэр зэгуэбуду, ауэ я гур пхуимыуду къохъури аращ нэхъ Iуэхур, – жиIащ Иван Прохорович, – абы нэхърэ нэхъыфIт ахэр зыгуэркIэ къызэрыдэпхьэхын Iуэхугъуэ лэжьамэ.
– «ЛъхукъуэлIыр бгъэкIэсмэ, уанэгур уфIещтэ», – жиIэу диIэщ дэ псалъэжь, – пщым быдэу иукъуэдиящ къулейсызхэм зыри яхудэпчых мыхъуну. – Арауэ къыщIэкIынущ абыхэм Арысейм зыкъыщIыщаIэтар!
– Фи дежкIэ мыпхуэдэ зэрызехьэ щымыIэуи… – графым и дзэлыфэ итIащ, джыназым сыт хуэдиз щIэныгъэ имыIэми, бгырыс хабзэу Iэрыгуэчыным къызэрытемыкIыфынур ауан ищIу.
– ЩыIэкъым, щыIэкъым…
– ЩымыIэми къэхъунщ.
– Къэхъуми, я щIапIэм псы идгъэжыхьыжынщ, – Мысост икIуэтри тIысыжащ, мащIэу къыгуэхуа и пащIэр къытричыжыным хуэдэу епхъэшэкIыу дриIуэнтIеижри, и нэ утхъуахэмкIэ графым къеплъащ.
– Псы иригъэжыхьыжым къыщынатэкъым, атIэ лъы иригъэжыхьыжат пащтыхьым, – зыкъиIэтащ Иван Прохорович, ауэ абы Iуэхур нэхъри 11 нэхъ Iей ищIащ. Ар уи нэкIэ плъагъунщ къалащхьэм узэрынэсу.
– Дауэ?! – Мысост къэкIуатэри графым и пащхьэм къитIысхьэжащ. – Бытырбыху революцэ къыщыхъуауи?!
– Революцэуи революцэкъым, ауэ бунтым зэщIищтащ.
– Факъырэхэм январым и бгъур ящыгъупщэжауэ ара?! – Ящыгъупщэжамэ уи насыпт, – графым и макъым щызэтрихьахэр игъэкъабзэу къыхэпсчыкIри, бауэкIэщI хъуауэ къыжиIащ: – Ар ящыгъупщэжыным и пIэкIэ, абы игъэгубжьауэ мафIэ лыгъейр ядз.
Мысост и гум зыкъигъэзащ. Абы и нэгум зэуэ къыщIэуващ и къуэ закъуэр. ЩыцIыкIуу къуажэм щыщыIами, Тэрчкъалэ щыщеджа илъэсхэми Талъустэн ныкъуэкъуэн фIэфIт, нэхъри ар иукъуэдийуэ щытащ. Ауэ Бытырбыху щыщеджа илъэсищым нэхъ зэтеубыда, нэхъ сабыр хъуауэ, зихъуэжауэ къыфIэщIат. Дапхуэдэу зимыхъуэжами, адэм къызэрилъытэмкIэ, сыт щыгъуи ар хьэлэбэлыкъ гуэрхэм хэтыну фIэфIт. Иджы зыхэтын хьэлэбэлыкъ къалащхьэм щыгъунэжт. Зыри хуэIуатэкъым щIалэ зэIурыплъыхьыншэм япэ зыхуэзэ зэрызекъуэм зыхидзэу абы щытхъу къыщихьыну хущIэкъуным.
– Уэ узыкIэлъыкIуэм Iуэху гуэр хууиIэ хъунщ, – жиIэри графым зэпиудащ и къуэм теухуауэ адэм иукъуэдия гупсысэр.
– Си къуэм еджэныр къеух, – жиIащ Мысост, гузэвэгъуэ къезыта къуэм и гупсысэхэм къызэрыхишам папщIэ абы фIыщIэ хуищIу.
– АдэкIэ, дауи, къалащхьэм къулыкъу къыщыхуэплъыхъуэну къыщIэкIынщ.
– Арщ нэхъ сыкъызытекIухьыр, – пщым пэжыр мыбдеж щыщIи- 12
мыхъумэу хъуакъым, хуэфащэ нэмыс иIэн щхьэкIэ.
– Гугъущ иджы ар къызэбгъэпэщыну, ауэ уи цIыхугъэм апхуэдэ гуэрхэр хузэфIэкIынущ.
– АбыкIэ сыкъигъэгугъащ.
– Тхьэм къыуигъэхъулIэ, джыназ!
– Тхьэразэ къыпхухъу, граф!
Абдежым мафIэгур станц гуэрым нэсри къэувыIащ. Ахэр мафIэгум, зым адрейм щIыхь хуищIу, къикIри станцым къытехьащ, заплъыхьу, зыгуэрхэр бысымым хьэщIэм къригъэцIыхуу, къыгуригъаIуэу утыку дыдэм иуващ.

Мысост хьэщIэихьэгъуэм ирихьэлIэу къалащхьэм нэсащ. Вокзалым тетым я нэхъыбэр жандармт. ЦIыхухэм я нэгум нэщхъыфIагъэ гуэри къищыртэкъым. Мыбы хьэщIэхэм къапежьауэ щыплъагъур мащIэ дыдэт. Абыхэм удз гъэгъа зыIыгъыу яхэтыр нэхъ мащIэжт. Мысост вагоным къикIащ. Ар лъэбакъуэхъуу увауэ лъэныкъуэхэр зэпеплъыхь, ауэ зылъыхъуэхэм ящыщ гуэри щыIэкъым. «КIуэ зиусхьэнхэр зыгуэркIэ хущIэмыхьэу къэнами, щIалэр щхьэ къыспемыжьарэ?» – жиIэу пщым и гур мэгузавэ. «АтIэ мафIэгум щызэхэсха псори пэжу пIэрэ?» – жиIэуи мэгупсысэ ар адэкIэ.
– Ди гуапэ хъунщ унеблагъэмэ, джыназ, – жиIэри и баш хьэшакъ цIыкIур игъэкIэрахъуэу Мысост и пащхьэм къыщызэтеувыIащ графыр. – Ныжэбэ си деж ущыхьэщIэнщи, пщэдей уи ныбжьэгъум деж уеблэгъэнщ. – Берычэт бесын, – иужькIэ дызэрихьэлIэмэ.
– Абы щыгъуэ губгъэн къысхуумыщIыж, графым сригъэблэгъакъым жыпIэу, – Иван Прохорович и Iэр къишиящ, – фIыкIэ дызэIущIэ.
– ФIыкIэ, фIыкIэ, – жиIащ Мысост, и Iэ пIащэ, ауэ япэхэм хуэдэу къаруушхуэ зыхэмылъыжымкIэ графым и Iэр иубыдри. – Сэ зэи губгъэн яхуэсщIыркъым си фIыщIэ зытемылъхэм.
– Уи фIыщIэ стемылъу, си фIыщIэ уэ птелъмэ сыт ягъэ кIын, князь, – графым тIэкIу зигъэгусэу фэ зытригъэуащ.
– Упсэу, иужькIэ, – жиIащ Мысост, графыр сыт хуэдизкIи нэхъ псынщIэу кIэрыхумэ нэхъ къищтэу.
– ФIыкIэ!
– ФIыкIэ!
– Сыщогугъ Бытырбыху удэсмэ дызэхуэзэну!
– Сэ ар хуабжьу гуапэ къысщыхъунт.
Жыжьэу къэувауэ къыпэплъэхэм графыр яхыхьэжащ, вокзалым щIыхьэжын и пэкIи къегуори абы пщым Iэ къыхуищIыжащ. Ауэ Мысост ар къызэрегуоуар зэхихакъым, Iэ къызэрыхуищIари илъэгъуакъым, иджыри емыжьэжауэ папщэу щыт паровозым нэс кIуэри къигъэзэжащ. Ар зылъыхъуэхэм ящыщ гуэри щыIэтэкъым мыбы. МафIэгум къикIаи, абыхэм къапежьаи щымыIэжу псори зэбгрыкIыжат. Абыхэм къадэкIуэу жандармхэри мащIэ хъуат. Мысост вокзалым щIыхьащ. КъызэрыпемыжьаIар ищIэ пэтми, абы залышхуэр мыпIащIэу къиплъыхьащ, иужьым щIэкIри япэ зыхуэза фитоным итIысхьащ, здэкIуэнур жриIэри, езыр сыт щыгъуи и хьэлым зэрытетым хуэдэу, пагагъи пхъашагъи хэлъу зригъэщIеикIащ.
Фитоныр зыкъомрэ Мысост и цIыхугъэ уэрамхэмкIэ ирижащ, иужькIэ кIэщIу къигъэшри Нева псы IуфэмкIэ иунэтIащ. Мы зекIуапIэхэр фIыуэ имыцIыху пэтми, пщым гу лъитащ гъуэгум зэрытекIам икIи пхъашэу Iэбэри шыгуху жьакIацэр къриIуэнтIэкIауэ йоупщI:
– Дэнэ уэ сыздэпшэр, хьэдэIус хъун?
– Дэ мыбыкIэ къэдмыкIухьу хъунукъым, зиусхьэн, – жиIащ шыгухум, жьэдэуэу шыхэр къигъэувыIа нэужь.
– Сыт щхьэкIэ?
– АбыкIэ укIуэныр дзыхьщIыгъуэджэщ, зиусхьэн, хъийм икIа цIыху Iейхэр щыгъунэжщ.
– СыкъыумыгъапцIэу пIэрэ уэ?!
– Хьэуэ, зиусхьэн, укъэзгъапцIэркъым.
– Еплъ сыкъэгъапцIи, занщIэу уи щхьэр пысхынщ.
– СощIэ, зиусхьэн, сощIэ, ар сыт щыгъуи Кавказ цIыху мыгъасэхэм я хабзэщ.
Пшапэр зэхэуат. Уэрамыщхьэхэр уэздыгъэхэм къагъэнэхурт. Гъатхэ пэтми, Нева къыхиху салъкъыным Iэпкълъэпкъыр игъэдийрт. МыбыкIэ етауэ сэлэтхэмрэ жандармхэмрэ щызокIуэ, дауи, абыхэм уакъыкъуэнэнщ сыт къэхъуми. Фитонзехуэми и гупхэм исыр адыгэ фащэкIэ зэрыхуэпам адрейхэм ямыIэ хуитыныгъэ кърита хуэдэ, цIыху Iувхэр зэбгрихуу макIуэ. Iуэхур апхуэдэуи щытщ, губжьауэ зыгуэрхэм зыкърапщытми бгырыс фащэр зэралъагъуу щIыхь къыхуащI, езыри адэкIэ кIуэну хуит ящI. Мысост езыр апхуэдэ щIыхьым есагъэжьщи, къэзыгъэувыIэхэм щхьэкIэ абы и гупсысэхэр зэпигъэуркъым. Ауэ пщым пкърытыр гуп- 13 сысэ хьэлъэщи, етхьэлэ, и нэри къыщхьэрепхъуэри, и щIалэ закъуэм мыгъуагъэ гуэрхэр къыщыщIауэ и нэгум къыщIегъэхьэ. «Алыхьым ещIэ, мыпхуэдэ зэрызехьэхэм хыхьэу зыгуэркIэ бэлыхь хэхуа?..» Пщым и фIэщ мэхъуж и къуэр сыт хуэдэ бэлыхь хэхуами езым къыхихыжыфыну, ар псэу закъуэмэ. Ауэ и къуэр абы ецIыхуж: занщIэу сыт хуэдэ мафIэми зыхидзэфынущ. Апхуэдэу Талъустэн зыгуэрхэм яхэлъадэрэ къаукIамэ, къэсэхыжакъэ… «Абы щыгъуэ игъащIэкIэ емыджагъэххэми нэхъыфIт», – жрегъэIэ Мысост зыхэхуа гупсысэ гузэвэгъуэм.
ГъущI сэрей лъагэм и деж нэсри къэувыIащ фитоныр. Ауэ Мысост зимыгъэхъейуэ щыст. Абы зыхищIат здэкIуэм зэрынэсари, фитоныр къызэрыувыIари, ауэ и гущIэм итIысхьа гупсысэм занщIэу къыхэбэкъукIын хузэфIэмыкIыу арат.
– Укъэсащ, зиусхьэн, укъыздэкIуэнум, – жиIащ шыгуху жьакIацэм макъ щабэ щэхукIэ, пщым и гущIэр къизысыкI мафIэм гу лъитауэ абы гущIэгъу хуищI хуэдэ.
Мысост занщIэу фитоным къебэкъуэхащ, зыми къыхузэIуимыха куэбжэ хъар лъагэмкIэ иунэтIащ, ауэ шыгухум ахъшэ зэрыримытар щIыIэ-щIыIэу и гум къэкIыжри псынщIэу къигъэзэжащ. Ар и жыпым иуащ шыгухум зы сом иритыну, ауэ сомитху къыщыIэрыхьэм иримыгъэгъэзэжу жьакIацэм хуишиящ, гублащхьэхэм щыщIэгъэна финар нэхум хишиеу, ар зэрыхъур зритым иригъэлъагъумэ фIэфIу.
– Сэ мыр зэрыскъутэн сиIэкъым, зиусхьэн, – жиIэри шыгухум къишия и Iэр Iуихыжащ, ахъшэр зыхуэдизыр къыщилъагъум.
– Узот псори.
Шыгухур къапхъуэри ахъшэр ипхъуэтащ, къелъэри пщым щхьэщэ къыхуищIащ, иужьым щIэпхъуэри куэбжэм Iулъэдауэ уэзджынэр егъэзу, зэкIэлъигъэпIащIэу маджэ:
– Зиусхьэн, ей, зиусхьэн! Кавказым къикIа хьэщIэ лъапIэр евгъэблагъэ!
Абы къыпэплъэу щыту къыщIэкIынти, Мысост и цIыхугъэ Степан лIыжь плIэ Iушэр къэсри куэбжэр Iуихащ. Ар псынщIэу къэкIуа пэтми, шыгухум хуэшэчакъым абы щIэмыкIиеу:
– Бгъейр сыт, кхъуэплIэжь, бжэр алъандэрэ щхьэ Iуумыхарэ!
Мысост гурыхь къыщыхъуакъым шыгухум и мыIуэху зэрызэрихуэр икIи абы дежкIэ зигъазэри пхъашэу жиIащ:
– Хъунщ, хъун, кIуэ адэ, зегъэхь!
Шыгухум сомитхур иIыгъмэ сыт къыжриIэми идэрти, аргуэру зы щхьэщэ пщым къыхуищIри ежьэжащ. Мысост и бгъэм фIэлъ упщIэ IэджэхэмкIэ Степан лIыжьым зыхуигъэзэну хьэзыр пэтми, и щхьэ ар хуимыгъэфащэу занщIэу унэм кIуащ, накIуэпакIуэу. Бариным и пэш псори нэхут, уэздыгъэхэр щызэщIэлыдэу. Ауэ нэхъ лъэныкъуэ егъэза пэшым, и къуэр къыщеблагъэкIэ щыхьэщIэу щытым, и бжащхьэм къыIулъ Iупхъуэр абджынитIым нэгъуджэ фIыцIэ гурымыхьу, шынагъуэу къыбжьэхэплъэ мыхъумэ, мы унэм щIэз нэхухэм ящыщ гуэри къызэпхыщыртэкъым. Мысост зы къару фIыцIэ гуэрым игъэжам ещхьу и къуэм и пэшыбжэм къыIунащ, алъандэрэ ищIа шэч мыфэмыцхэр пэжынкIэ хъуну занщIэу къыщыувым.
– Бариным унафэ ищIащ, – жиIащ адрей пэшым къыщIэкIыу пщым щхьэщэ къыхуэзыщIа цIыхубз унэIутым, – езыр къэсыжыху моуэ мы 14 хьэщIэщымкIэ зыщыбгъэпсэхуну.
риныр здэкIуамкIэ щIэупщIащ.
Мысост и пщыгъэм хуэфащэ и щIыхьыр имыкъутэу хъуакъым – ба-
– ЗдэкIуэр къызжиIэпхъэу къилъытакъым бариным, – жиIащ унэIутым, и напIэшхуитIыр къиIэту, и нэ фIыцIэ дахитIымкIэ пщым и нэгу зэхэуфам къиплъа нэужь.
Мысост аргуэру нэхъри къэдзыхащ, унэIут цIыхубзым и къеплъыкIами и псэлъэкIами щэху гуэрхэр хэлъу къыщыхъури. Абы къыхэкIыу пщыр аргуэру щIэупщIэн хуей хъуащ. Мыбы щыгъуэ Мысост хущIэкъуащ и гузэвэгъуэхэр игъэпщкIуну. Ар нэхъ къызэрехъулIэн и гугъэм хуэдэуи ищIащ:
– Бал гуэрым мыкIуауэ пIэрэ ахэр?
– Хьэуэ, зиусхьэн, бал гуэри кIуакъым ахэр. Сэ ар фIыуэ сощIэ.
– АтIэ, хъыджэбзри абыхэм ящIыгъу?
– Хъыджэбзыр нышэдибэ жьыуэ дэкIри къыдыхьэжакъым.
– ЩIалэр-щэ, щIалэр?
– Уи къуэри?
– АтIэ, си къуэр – Талъустэн?
– Ар дыгъуасэ лъандэрэ къыдыхьакъым, си гугъэмкIэ…
Абыхэм къаIурыплъыхьу щыт Степан Марфэ и кIэм къекъуащ. Марфэ япэщIыкIэ къызэIынащ, итIанэ кIэщIу пиупщIу къыжиIащ:
– Сэ ахэр здэкIуар къызжаIакъым икIи сщIэркъым, зиусхьэн, укъызэмыупщI.
Мысост иджы къыгурыIуэпащ мы унагъуэм бэлыхь гуэр зэрилъыр. А бэлыхьыр зыхуэдэр абы къищIэн щхьэкIэ нэгъуэщI Iэмал щыIэтэкъым, пэплъэн хуейт бысымыр къекIуэлIэжыху. Пэжщ, пщым къыгурыIуат унагъуэм я Iуэху зытетым унэIутхэр зэрыщыгъуазэр. Ауэ абыхэм ар къыбжаIэн яхузэфIэкIынутэкъым, абыкIэ хэбгъэзыхьи хъунутэкъым, сыту жыпIэмэ лIыгъэ зыхэлъым шыIэ иIэн хуейт.
Мысост игъазэри хьэщIэ пэшым щIыхьащ, япэ зыхуэза шэнтжьейм ис-илъу зригъэзагъэри, и Iэр и щхьэм щIигъэкъуэжащ. Пщым зэуэ зыхищIащ гукIи псэкIи зэрешар. Абы и ешыныгъэр къызыхэкIар и ныбжь хэкIуэтамрэ и къару щIэкIамрэт. Ауэ абы ар зыхуихьар нэгъуэщIщ, зэпымыууэ зыIууэ Iуэху мыфэмыцхэмрэ къыпэплъэнкIэ хъуну псэр зыщыщтэхэмрэт. Пэжу, абы и ешыныгъэхэм абыхэм я зэрани хэлъ хъунт. Ауэ илъэс тIощI е нэхъыбэIуэкIэ къэбгъэзэжмэ, апхуэдэхэм папщIэ Мысост еша-елIаифэ къытеуэу щытакъым. Абы щыхьэт техъуэрт нобэ иIэ и къуэ закъуэр къэзылъхуа и щхьэгъусэр къытехуэу щылIами, нэхъапэIуэкIэ уIэбэжрэ и адэр псым щитхьэлами, кIуэ и анэр цIыкIуу лIати, абы и гугъу умыщIыххэ, Мысост и нэпс къудамэ къехауэ зыми зэрамылъэгъуар. Ауэ иджы, наIуэу зыри къэхъуауэ имыщIэ пэтми, пщым кърикIутын хьэзырт и нэпс къэукъубеяхэр. Апхуэдэ зэман гуэр къыхуихуэну и гугъатэкъым абы зэи.

Пщым и къуэр и ныбжькIэ илъэс тIощIым фIэкIами, къуажэм щыдэсам хуэдэу дырийпсыриигъэ тIэкIур хэлъщ IэщIыб имыщIауэ. Пэжу, къуажэм къыщыхуэгъуу щытам хуэдэхэр мыбы къыщыхуэгъужыр- 15 къым, абы къыхэкIыуи япэ игу къихьэр иджы илэжьыжыркъым, атIэ къыхуэгъуну гугъэ щищIым дежщ щыкъуейщIейр. Апхуэдэу ар гъэса зэрыхъурэ зыкъом щIащ. ЩIалитIым яку иту яшэж хъыджэбзым щафIыщыхьам, ар кхъужьу къаубэрэжьат, цIыху зэхэзекIуэхэр мыхъуатэмэ, ягъэджэрэзу бжьыхьэ кIасэм Нева псы щIыIэм хадзэнкIи хъунут. Дауи, Талъустэн абы къагъэшынауэ жыпIэ хъунутэкъым, ауэ ар нэхъ сакъ, нэхъ зэIурыплъыхь хъуауэ арат.
Талъустэн лIы хъуауэ, и зэхэщIыкIым хэхъуауэ щыт къудейм къыщымынэу, щIэныгъи игъуэтат. Ар Тэрчкъалэ зыкъомрэ щеджат, иджы къалащхьэм къэкIуауэ дзэ къулыкъум хуеджэрт. Ар зыхуеджэ Iуэхур куэду гурыхь къыщыхъуу, зи лъы къэплъыгъуэ щIалэ гурбияным и гур зауэ-банэм хуэпхъэу щытт.
Талъустэн и теплъэмрэ и псынщIагъэмрэ зэщхьт, зэрызэщхьэщыкI щымыIэу. Ар щIалэ псыгъуэт, гъурт, кIыхьт, дэнэкIэ плъэми, и щхьэм дэщIыгъуу и пкъымкIи абыкIэ зигъазэрт. Абы «IуфакIэ гъур» къыфIащащ, и дзыгъуэнэ цIыкIухэр жану золъатэ, и натIэ бгъузэ задэр гъущIым техуамэ пIэ иригъэщIыну къыпфIощI; и пащIи и щхьэци и адэм ейм ещхьу гъуабжэщ, итIанэ къеплъым яфIэтелъыджэу, тхьэкIумэшхуитI тетщ. А тхьэкIумэхэм екIуну абы и Iэпкълъэпкъ псом хэлъыр и набдзитIырщ – Iуврэ кIыру, уфарэ япэкIэ пыджэу. Мыпхуэдэ теплъэр хъыджэбзхэм я дежкIэ зэрымыгурыхьыщэр Талъустэн фIыуэ къыгуроIуэж. ИтIани абы Бытырбыху пщащэхэр къыхуэнэIурытщ.
Дзэ къулыкъур къыIэрыхьэным хуопабгъэ, хуопIащIэ Талъустэн. Ауэ езыр зэрыхуейм хуэдэу къызэримыкIыным тешыныхьу йокIуэкI. Абы сыт хуэдэ гупсысэ пкърылъми, экзамен псори гъуэзэджэу ет. Мысост япэхэм зэрылъэIуам ипкъ иткIэ ар къалащхьэм къэнэн хуейт икIи абы къратыну дзэ къулыкъур хуагъэхьэзырауэ Iэтащхьэ гуэрым Iэ щIидзыжыным пэплъэу щытт. Ар зыгуэркIэ зэпыурэ, абы щыгъуэ Талъустэн и адэм занщIэу хуигъэувынут хэт хуейми ирырелъэIу, дауэ хуейми щхьэщэ ирырещI, ауэ дзэ къулыкъу мы къалащхьэм кьыщыхуимыгъуэтыныр Iэмалыншэу.
Яужь лъэхъэнэм Арысейм щыIэ хъуа хьэлэбэлыкъым папщIэ пщы щIалэм и гум зешхыхьыж. И гум илъыр ибзыщIыркъым, хэт зыкъиIэтми ар еудыхын хуейуэ егъэув, игъащIэкIэ гукъыдэж имыщIыжын хуэдэу. Ауэ абы къыгурыIуэркъым а зыкъэзыIэтами гугъэ гуэр зэраIэр, къару ябгъэдэлъу зэрыщытыр. Пщы щIалэм и гугъэщ, хуитыныгъэ иIамэ, псори езым и IэмыщIэм щихузыну, щипIытIыну. Ар и адэ дыдэм хуэарэзыкъым, фIэщабэщи. Пщыр Аслъэмырзэ къызэрыщIигъэIам и хъыбар бейгуэлым къыщыхуищIыжам, ар къыщылъэтат занщIэу пщыIэм кIуэну. Абы щыгъуэ Талъустэн зигъэпсэхуну унэм къэкIуэжауэ арт. Ауэ Аслъэмырзэ дунейм зэрытемытыжыр къыжраIэри щIэмыпхъуэу къызэтенэжат, хьэм къилъхуа лIыщIэр и адэм и IэкIэ зэримыукIар гукъеуэ ищIри.
А лъэхъэнэм лъандэрэ зыкъом щIат, зэхъуэкIыныгъэ Iэджэ къуажэми, хэкуми, къэралми къыщыхъуат. Абыхэм ящыщ куэдым щыгъуазэт пщы щIалэр. Абы езым и нэгу щIэкIам ещхьу ищIэрт Япон зауэм Арысейм зэрызыкъригъэцIыхужари. ИтIани Талъустэн къыгурыIуэртэкъым е зыгуригъэIуэну хуейтэкъым зыгъэпщылIымрэ ягъэпщылIымрэ къурмакъейкIэ щIызэрыIыгъыр. «Уи къурмакъейм сыт 16 къыщIэбгъэсынур! – жиIэрт абы, зыкъэзыIэт революцэм тепсэлъыхьу щыщIадзэкIэ. – Адэ зыкъигъэхъейуэ щыплъэгъуам деж ажал ети, си Iуэхущ абы и зэран уэ къокIыжмэ!»
– ЖыIэгъуафIэщ, – жиIэу зи дзэлыфэ зытI къахэкIырт Талъустэн и кIуэгъужэгъухэм.
Апхуэдэхэм деж пщы щIалэм и нэр къыщхьэрипхъуауэ къыщолъэт, и Iэр лъагэу еIэтри, бгыщхьэм тет хуэдэ, зыкъыфIэщIыжауэ мэдалъэ:
– Мыдэ сэ хуит сахурырещI, сытхьэгъэпцIщ, псори я пIэм пхэщIкIэ измыгъэтIысхьэжмэ!
Ар щыжиIэкIэ ахэр къыщодыхьэшх. АпщIондэху Талъустэн къытохьэри и гу бампIэр зытрикъутэн къилъыхъуэну йожьэ.
Мис апхуэдэхэм ящыщ зы махуэм ар кIуэри «лIыгъэ зехьэпIэ» Iууащ. «ЛIыгъэ зехьэпIэу» зыхуэзар къыщыхъуари Бытырбыху и уэрамхэм ящыщ нэхъ пхыдза гуэрт. Яужь лъэхъэнэм «зи пIэм имызэгъэж» рабочэхэр апхуэдизкIэ IэрыутIыпщ хъуати, къалащхьэм и дэтхэнэ районми къыщаIэтырт зауэ. А зауэр зэрыреволюцэр зикI къагурыIуэртэкъым гъэпщылIакIуэ классым. Абы къагурыIуэри зыхуейри «бунт» зыщIа къэрэхьэлъкъыр и пIэм ирагъэувэжыну арат. Апхуэдэут Талъустэни зэрегупсысыр. Пэжщ, пщы щIалэр Кавказым щыпсэу и лъэпкъэгъухэм яхуэдэу нэуфIыцIщхьэрыуэу гупсысэртэкъым. Капитализмэри коммунизмэри зэхигъэкIыфу щIэныгъи акъыли бгъэдэлът абы. ЖыпIэ хъунт мис а акъылым ар нэхъри нэхъ хьэкIэкхъуэкIэ ищIу, сыту жыпIэмэ абы ещIэ икIи зыхещIэ Европэми Арысейми хуитыныгъэ къыщахьыну гуащIэрыпсэухэм мурад зэращIар. Ауэ ар абы хуейкъым, хуеин дэнэ къэна, и акъылым къыхигъэхуэну и гущхьэм къэкIыркъым. «Апхуэдэм Iуэхур хуэкIуэмэ, – жеIэ абы псоми зэхахыу, – тенджызым е псыежэхым зебгъэтхьэлэныр мащIэщ, атIэ шэд къэплъыхъуэу абы зыщIэбгъэтIысыкIыжын хуейщ!»
– Уи гуащIэр мащIэми, упщтырщ бгырысыр! – жаIэу къохъу пщы щIалэм къыщыщIэнакIэ.
Апхуэдэхэм Талъустэн жэуап зэраритыжыр сыт щыгъуи и гъусэ дыщэ къамэ цIыкIур къипхъуэтауэщ:
– Си къамэпэ къыпыхуэм си гуащIэр зыхуэдэр къипщытэнщ!
Ар дыдэрщ абы ищIари. Зэрыгъэплъауэ япэкIэ кIуэ рабочэ гупым ар яIууащ уэрам зэхэкIыпIэм деж. Жандармхэр Iэнкун зэрыгъэхъужауэ плIанэпэм дэтт, я фочхэр я Iэдэжу. Талъустэн зыхэт и ныбжьэгъухэм къахэжри гъуэгукум иуващ. Абы япэщIыкIэ, дзэкъэн хузэфIэмыкIыу утыкум ираубыда шындырхъуо цIыкIу хуэдэ, къэзыухъуреихьхэр зэпиплъыхьащ, итIанэ и къамэр кърипхъуэтащ, иужьым жандармхэм захуигъазэри и макъым къызэрихькIэ кIиящ:
– Вгъейр сыт! Феуэ лъапцIэрыщэхэм!
Талъустэн и макъыр зыгуэру къащыхъуа е абыхэм я зичыгъуэр абы ирихьэлIа, сытми жандармхэм зэуэ зыкъаублэрэкIащ.
– Долой самодержавие! – зэдаIэтащ рабочэхэми макъ лъэщкIэ.
Рабочэхэм къахыхьащ жандармерхэр, лъыгъажэ ящIу. Абыхэм яхэзэрыхьауэ зауэ Талъустэн и щхьэ щIыбым къихуащ удын жагъуэ. Удыным абы и къамэ цIу цIыкIур IэщIигъэхуащ, езыри зимыщIэжу рабочэхэм я лъабжьэм щIэхуащ. Абы лъандэрэ суткIэм щIигъуащи, зыкъимыщIэжауэ Талъустэн тхыцIэкIэ телъщ. Абы и хъыбар Бытыр-
2 Заказ № 234 17 быху дэс къулеижьхэм я деж нэсауэ унэрыхьэ-унэрыкIыу къыщекIухь, пащтыхьым хуэпэж дэтхэнэ зыми ар зэрыщапхъэ гъуэзэджэр дэнэ дежи щегъэпIий.
Пщы щIалэм и Iуэху зытетыр япэ къэзыщIар бариным и пхъурщ. Хъыджэбзыр иджыри щIалэт, еджапIэ нэхъыщхьэм и зэхуэдитIыр икIуауэ арат. Апхуэдэу щыт пэтми, Марие Ефимовнэр Iэдэбт, зэхэщIыкI, гупсысэ иIэт. Пщы щIалэр абы зэрыщыIа илъэсхэм ар абы есати, къыщыкIуэжынур къыхуэмыгъэсу езыр щыкIэлъыкIуи щыIэт. Езы Талъустэни хъыджэбз дахэ цIыкIур куэдрэ зэрызыпимыгъэплъэным, абы игу нэхъри зэрызыкIэригъэпщIэным хущIэкъурт. Иужь зэманым пщы щIалэр абы нэхъыбэрэ егупсыс хъуат. Ауэ абы теухуауэ Мысост и гум илъыр нэгъуэщIт.
Пщым, къигъэхьэзырауэ иIэт нысэ ищIын. Ар Къэбэрдей псом лъэпкъкIи мылъкукIи закъыхэзыгъэпIиикI Лафыщхэ япхъурт.
Абыхэм хэт и гуращэр къехъулIэнуми иджыпстукIэ къэщIэгъуейт. Ауэ Марие ейр къехъулIэным шынагъуэ къылъысауэ къыщищIар пщыхьэщхьэ хъуауэт. Шэрджэс щIалэм зэрихьа лIыгъэр жаIэу щызэхихым, Марие зы дакъикъи зиIэжьакъым, Iуэхур зытетым щыгъуазэ жандармерием я деж кIуэри, псори къихутащ. Ауэ ар сымаджэщым щIагъэхьакъым. Апхуэдэу щыхъум хъыджэбзыр къэсыжри, адэр игъэпхъэрауэ, иджыпстуи къыздэтыр арат. 18

– Дынохъуэхъу къуэ хахуэ зэрыбгъэсам папщIэ, – жиIащ Ефим Ермолаевич, сыт хуэдизкIи нэфIэгуфIафэ зэрызытригъэуэным хущIэкъуу.
– Уи псалъэхэр щIыхь ин къысщохъу, Ефим Ермолаевич, – жэуап итыжащ Мысост, абы сэлам гуапэ ирихын дэнэ къэна, IэплIэ иришэкIыурэ.
Гуапэу IэплIэ зэрашэкIащ зи щхьэкIи зи лъэпкъкIи зызымыгъэIей зиусхьэнитIым. Ефим Ермолаевич и унагъуэр уэркъыжь лъэпкът, абы и адэм и адэжыр пащтыхь пщIантIэм дэтауэ. Абы лъандэрэ ахэр хэт пащтыхьу увми абы и кIуэгъужэгъуу къалъытэу, езыми залъытэжу щытт, Ефим Ермолаевич къызэрыхъу лъандэрэ государищ зэблэкIам ящыщ гуэрми и жьэ хуигъазэу епсэлъэныр къемыхъулIа пэтми. Пэжу, абы апхуэдэу зэи жиIэртэкъым, атIэ сакъыпэурэ къыщиIуатэ щыIэщ пащтыхьым и балхэм щыкIуэм деж зи щIыхьыр иным Iуэху гуэрхэмкIэ зыхуигъазэу, а Iуэхури абы къыхузэфIигъэкIауэ.
Ефим Ермолаевичыр лIыжьт, хэбгъэзыхьмэ а зэрылIыжьри езым екIужырт. Ауэ абы и щIалэгъуэм хэлъа хьэлхэр нобэми зэрызыхимыныным хущIэкъурт. Ефим Ермолаевич иджыри жыджэрт. Шууэ къикIухьын фIэфIт. Пэжу, абы шууэ къыщикIухьыр и щIапIэшхуэм кIуэжа нэужьт. Япэхэм, илъэс хыщIым щыфIэмыкIам, бариныр илъэс къэс тIэу кIуэжу щытащ къуажэм щыIэ и щIапIэм, тхьэмахуэ зэхуакум къриубыдэуи и мылъку псори зэлъигъэIэсу, мыхъумыщIэ-хъуащIахэм зэрыкIэлъыплъын къаруи иIащ. Иджы ар дыдэр хузэфIэкIыжыркъым, ауэ имением зэрыщыIэ зы мазэм, ар гъэмахуэмэ, и мылъкум ялъоIэсри, и гъунэгъу помещикхэм я дежи жэщ зырыз нэхъ мыхъуми щохьэщIэ, щIымахуэмэ, щакIуэм пыщIауэ, абы и фIыщIэкIи зэхэс кIыхьыр ищIу зэманыр егъакIуэ. Бытырбыху къэкIуэжа нэужь абы и нэгу зэрыщызригъэужьар яхуиIуэтэжын папщIэ и ныбжьэгъу, и цIыхугъэхэр къригъэблагъэурэ гъащIэм щыщ нэгъуэщI и зы мази блэкIырт. Адрей къэна зэманым бариным зегъэпсэху, псым кхъухькIэ къыщекIухь, нэгъуэщI щIыпIэ щыIэ и Iыхьлы, и ныбжьэгъухэм письмо кIыхьхэр яхуетх, абы къыхуатха хъыбарыщIэхэр иIуэтэжу мэпсэу. Псом хуэмыдэу бариным (яужь лъэхъэнэм) и гупсысэр нэхъ зытхьэкъур къуэ имыIэу ипхъу закъуэм мылъку псори къызэрыхуигъэнэнурщ. Ефим Ермолаевич фIыуэ ещIэ и пхъур, и анэми хуэдэу, зэрымытIасхъэр. Ауэ, итIани, малъхъэ хъун щхьэкIэ, уэркъ щIалэхэм яхэплъыхьын хуейуэ егъэув. Абы ипхъу Марие цIыкIур, зэригугъэмкIэ, езым Iэпэ зыхуищIым дэкIуэфынущ. Апхуэдэу хъун щхьэкIэ ищIэн хуейхэм ар зэрыцIыкIу лъандэрэ щIегъэджыкI. «Малъхъэм хэдэнур сэращ», – жиIэу и бзэгупэм пылъ зэпытщ езыми. Сыт щыгъуи абыкIэ къыпэрыуэу щытакъым ипэкIэ дунейм ехыжа абы и щхьэгъусэ тхьэмыщкIэр. Бариным и пхъум анэнэпIэс къыхуишэжакъым, абыкIэ и къуэш нобэ дунейм темытыжри, и анэ илъэситхукIэ и нысэм кIэлъыпсэужари куэдрэ къеныкъуэкъуа пэтми. Иджы ар и пхъум щепсалъэкIэ и псалъэхэм куэдрэ къыхегъахуэ къыщIимышэжар и пхъур гукъеуэншэу щигъэтыным къыхэкIауэ зэрыщытар. 19
и Марие Ефимовнэ
япэхэм, ныбжьыр илъэс пщыкIухым нэсыху, адэм жиIэр сыт щыгъуи игъэзащIэу щытащ. Илъэс пщыкIублым къыщыщIэдзауэ тIощIым нэс адэм жиIэм жэуап иримытыжу иригъэкIуэкIащ, иджы хъыджэбзым къызыпхигъэIукIыу щIидзащ адэм игу ирихь закъуэмкIэ Iуэхур зэрызэфIэмыкIынур. Ар нэхъ къызыхэкIри Ефим Ермолаевич къыгурыIуэ хъуат, мащIэ-мащIэурэ шэрджэс щIалэм хъыджэбзыр зэрыдихьэхарт. Ауэ ар япэхунэм бариным и пщIыхьэпIэ къыхигъахуэу щытакъым, сыту жыпIэмэ апхуэдизрэ игъэфIа и пхъур бгырыс Iэлым зэрыритын щымыIэу игъэувырт. Абы малъхъэ зыкъыхуэзыщIын и куэдти, абыхэм яхэплъыхьу, ауэ къахихынур имыщIэу и бэлыхьым иукIыу арат. Абыхэм, малъхъэ зыкъыхуэзыщIынухэм, яхэтт нэмыци, англичани, шведи, зызыгъэбэлыхь джыназхэм я къуи. Ауэ Ефим Ермолаевич абыхэм зыкIи яхуэмейуэ къилъытэрт; а псом нэхърэ урыс нэхъ къищтэнут, езыр уэркърэ хъун хуэдэу щыт закъуэмэ, мылъкуу бгъэдэлъышхуэ щымыIэми.
Марие Ефимовнэ цIыху зэкIуж къищIыкIат. Абы къыхэкIыу хъыджэбзым къыхузэпещэхэм я бжыгъэм махуэ къэс жыхуаIэм хуэдэу хэхъуэрт. Хъыджэбзми, и адэм ещхьу, шэрджэсыпщ кIуэгъужэгъу зэраIэм тIэкIу ирипагэну, адрейхэм нэхъ закъыхригъэщыну арат и гугъэр. Шэрджэс щIалэ дырийпсырийми ар къыгурымыIуэу зы махуи екIуэкIатэкъым. Арагъэнут Талъустэн хъыджэбзым япэщIыкIэ ныбжьэгъу, итIанэ фIы, иужьым гурыхь зыщищIыныр щIызригъэхъулIари.
Ар дыдэр зыхищIэ хъуат барин лIыжьми иужь лъэхъэнэм. Ар зэрызыхищIари щIыIэ техьэгъуэут. Ауэ зы махуэм нэхърэ адрей къыкIэлъыкIуэм мы Iуэхум нэхъ есэжурэ, «Апхуэдэу хъупэми, ягъэ мыкIыну пIэрэ?» – жиIэу гупсысэу щIидзат барин лIыжьым. Абы и акъылыр зытехьэжам щыгуфIыкIыжауэ щытт нобэ, сыту жыпIэмэ шэрджэсыпщым и къуэ щIалэр хахуэу зэрыщытыр езы пащтыхь дыдэм зэхихауэ икIи абы IуэхугъуэфI гуэрхэр къыхуищIэну хуабжьу ягъэхъыбарырт лIакъуэлIэшхэм. «Шэрджэс жыпIэми, Арысейщ, – жиIат абы уеблэмэ макъкIэ, Талъустэн щIэупщIауэ къыщыкIуэжым. – Арысейуэ щыщыткIэ, щыпсэунщ ахэри къалащхьэм, хэт ищIэрэ, пащтыхьым и нэфI къыщыхуар пэжмэ, генерал ищIынщи, къулыкъу хъарзыни къритынщ».
Ефим Ермолаевич хищIыкIышхуэ щыIэтэкъым пщы щIалэм телъ удыныр зыхуэдэм. Ар зэрыгупсысэри зэрыгугъэри сымаджэщым къыщыжраIарт: «Ягъэ кIакъым, зы тхьэмахуэкIэ ежьэжынщ саусэлэмэту». А щIыкIэм тетут ар Мысостыпщым зэрыхуэнэщхъыфIэри. Ар иджы къытехьэпауэ щытт шэрджэс щIалэр малъхъэ ищIыну. Пэжщ, абыкIэ пщы Мысост жиIэнум ар егупсысатэкъым. Абы егупсысыпхъэуи бариным къилъытэртэкъым, сыту жыпIэмэ апхуэдэ Iуэхур шэрджэсыпщым дежкIэ насыпу зэрыримыкъу щыIэн хуейтэкъым.
Пщым и Iэр икъузу, игъэсысу здиIыгъым ар дыдэрт барин лIыжьыр зэгупсысыр. Ауэ и ныбжьэгъум апхуэдэ мурад и гум къызэрыкIар къызэрищIэрэ куэд щIатэкъым Мысости. Абы а и шэчыр и гущIэм къыщыщыушар гупсысэ хьэлъэхэм хэту мыбы щигъэкIуа сыхьэт гугъусыгъухэрт. Пщым къыхуагъэлъэгъуа пэшым щIэмызагъэу и къуэм и пэшым щIыхьауэ щытат. Абы Мысост щилъэгъуат бариным и пхъум и хьэпшып гуэрхэр. Ауэ а дакъикъэм пщым ар зыкIи къыфIэIуэхуакъым, зыпэплъэ гузэвэгъуэм зыри гукъэкI иригъэщIатэкъыми. Иджы?.. Иджы и къуэр псэууэ, псэу къудейм къыщымынэу, пащтыхьым и деж нэсын IуэхукIэ лIыгъэ зэрихьауэ и ныбжьэгъужьым къыщыхуиIуатэм, Мысост къыпкърыхьащ и щIалэр абы и пхъум зэрыдихьэхар. Ауэ ар бариным зэригугъэм хуэдэу, Мысост дэрэжэгъуэ къыщыхъуакъым. Пэжщ, абы урыс дворянин благъэ хуэхъуныр адрей уэркъ «мыкхъэмывэхэм» ещхьу зриусыгъуэджэу артэкъым, ар дэнэ къэна, мы Iуэхум пщыр тегуфIыхьынкIэ хъунт, нэгъуэщI къуэ е, хэбгъэзыхьмэ, пхъу гуэр иIэу щытамэ.
Зэныбжьэгъухэм я сэламыр зэфIэкIа нэужь, зэбгъэдэс-зэпэщысу 20 жьантIэм дэт шэнтжьей лъагэм щызэтIысылIащ, занщIэуи зэщIэупщIэу щIадзащ. Бысымым сыт щыгъуи бжьыпэр иIыгъыу, хьэщIэри жьэмеимэ щымыууэ япэ сыхьэт ныкъуэр ирагъэкIуэкIащ. Ефим Ермолаевич сытым щIэупщIэми, абы кIыхьу тепсэлъыхьыжурэ иригъэкIуэкIырт. Шэрджэсыпщыр нэхъ зыхущIэкъур зи хьэщIэм и упщIэхэм я жэуапыр игъэкIэщIу езым гурыгъу-гурыщIэ зыхуиIэ и къуэм и Iуэху зытетым и тэмэмыпIэр къищIэнырт. Ауэ ар кIыхьлIыхь хъурт. Бариным гуащэм и узыншагъэр, ар цIыху хьэлэмэту, Iущу, Европэм нэхъ зыкъыщизых дэтхэнэ зыми дахагъэрэ хьэл-щэнкIэ текIуэну зэрыщытыр къригъэкIуэкIа нэужьым, Жангуащэ и дэлъху Iэл, щIэкIыпIэ зи куэд, шынэ зымыщIэм кIыхьу тепсэлъыхьри, и щIалэгъуэу Псыхуабэ щыдэса илъэсым и нэгу щIэкIахэмрэ жаIэу зэхихахэмрэ къиIуэтэжу щIидзащ. Ар щIэх иухынуи къыщIэкIынтэкъым ехьэжьауэ и щIалэгъуэр зэрекIуэкIар къызыIурыблэжа барин лIыжьым, ауэ абы и Iупсыр и бгъэм тенэри и нэпсхэр къыщIэлъэлъу псчэуэ щIидзащ. Ар къигъэсэбэпри, Мысост абы и псалъэр зэпиудащ:
– Марие Ефимовнэ слъагъуркъыми, дауэ щыт и узыншагъэр?
– Марие уи щIалэм бгъэдэсщ, – жиIащ псчэным иджыри къимыутIыпщыжыпа барин лIыжьым, и нэкIум къытрикIута пщIэнтIэпсыр зэпилъэщIыхьурэ.
– Си щIалэр дэнэ здэщыIэр? – Мысост и гур зытегузэвыхь дыдэм Iуэхур зэрыщыIэр гукIи псэкIи зыхищIауэ, и ныбжьэгъу бауэкIэщI хъуам Iурыплъыхьу, абы жиIэнум пэплъэу сабыращ.
– Сыт щхьэкIэ, князь, ар сымаджэщым зэрыщIэлъыр ныбжесIатэкъэ? – Ефим Ермолаевич жиIэну и гум илъахэр жиIа къызэрыщыхъужам теукIытыхьыжауэ къыщылъэтащ.
– Сымаджэщми?.. – Мысост и плъэкIэр гупщIэуз зыгъуэтам и плъэкIэм хуэдэт, езыри, и Iэпкълъэпкъыр щIэлIэри, шэнтжьей зэрысым ищэтащ. – Ар дауэ?..
– Абы щыгъуэ къысхуэгъэгъу, зиусхьэн князь, – жиIэри бариныр абы етIысылIэпащ. – Уи къуэр сымаджэщым щIэлъщ, ауэ, алыхьым и шыкуркIэ, узытегузэвыхьын удын гуэри телъкъым.
– Сыт удын? – Мысост зыкъызэщIиужьэжащ, и къуэм и Iуэхур мыгузэвэгъуэу щызэхихым. – Хэт ар къезыдзар?!
Ефим Ермолаевич къэхъуа Iуэхум кIыхьу, зэрыхузэфIэкIкIэ щIигъуу, щIигъатхъэу тепсэлъыхьыжащ. Абы и гур хэхъуэу жиIащ пащтыхь дыдэм и щытхъу пщы щIалэм къызэрылъысынур.
– Аркъудейр фхурикъунщ, уи закъуэ мыхъуу, Кавказым щыпсэу лIакъуэлIэшхэм фи щIыхь кърифIэтыну, – абыкIэ гурыIуэгъуэ ищIауэ къилъытащ бариным зыхуей псори къэIуэтэныр.
И ныбжьэгъум и псалъэ кIыхьхэр иухыху, шэрджэсыпщым зыкъызэщIиужьэжыпащ икIи, езым хуэмыфащэу зищIауэ къилъытэжри, ар хигъэгъуэщэжын мурадкIэ жиIащ:
– Пащтыхьым и Iуэху папщIэ си къуэр хэкIуэдапэми щIыхьышхуэ къысщыхъунут!
АбыкIэ бысымыр акъылэгъу хъуащ икIи гъуэгу тета и хьэщIэм ерыскъы лъаIуэри, хьэщIэр шхапIэмкIэ иришэжьащ. Бысымым сыт хуэдиз псалъэ дахэ къыжримыIами, Мысост и гущIэм и плIанэпэм дэтIысхьа гузэвэгъуэ щэху къызэрыхуимыщтар къыхуигъэгъуну Iэнэ 21 * * *
хьэлъэр хуигъэкIакъым. Сымаджэщым кIуэмэ нэхъ зэрыфIэтэмэмыр пщым къызыпхигъэIукIащ, зэныбжьэгъужьхэр бжьэ зытIущ зэдефа нэужь.
– Хьэуэ, дэ жэщыбгым абы дыпхъэрынкъым, – жиIащ Ефим Ермолаевич, – гузэвэгъуэ гуэр къэхъумэ (ар алыхьым имыухкIэ) си хъыджэбзым хъыбар дигъэщIэнщ.
Мы яужьрей псалъэхэм Мысост и гур нэхъри якъутащ, ауэ и пщы напэм къригъэкIуакъым жэщым, бысымым зэрыжиIауэ, пхъэрыну.
Талъустэн и Iуэхур Ефим Ермолаевич зэригугъамрэ зэриIуэтамрэ хуэдэу къыщIэкIакъым. Ар тхьэмахуищкIэ къагъэхъей мыхъуу хэлъащ, мазэкIэ башыр иутIыпщакъым, нэгъуэщI мази дэкIащ щIалэр сымаджэщ пщIантIэм къыдэкIыну хуимыту. А зэманым къриубыдэу гъатхэр икIащ, гъэмахуэ жьэражьэри и кIэм нэсащ. Пщыри, и къуэр къигъанэу, ежьэжыфакъым. Абы махуэхэр кIыхьу, хьэлъэу, зэпымыууэ гузэвэгъуэ хэту игъэкIуащ. А гузэвэгъуэм ар зэи игъэзэшакъым, уеблэмэ жеину хущIэмыхьэу блэкIащ мазищыр. Мысост и къуэм и Iуэхур япэхэм нэхъ гузэвэгъуэу къилъытэу щытамэ, иджы Бытырбыху щекIуэкI революцэм и шынагъуэр апхуэдизкIэ и кIапцIэм итIысхьати, зыкъэзыIэта къэрэхьэлъкъым я лъабжьэм езыр, мынобэмэ, пщэдей щIэхуэнкIэ шынэрт. Абы папщIэ пщыр мызэ-мытIэу яужь ихьат и щIалэр Тэрчкъалэ сымаджэщым къигъэIэпхъуэну. МазитI дэкIыу, Талъустэн щIым къытеувэжа нэужь дохутырхэр арэзы хъуауэ щытащ абыкIэ, ауэ пщы щIалэм ар дэнэ щидэнт, идакъым, и узыншагъэр зэфIэувэжу зи удын къытехуахэм яхэлъэщыхьыну щиIуэжри.
Мысост и къуэм зыхуигъэткIиин лъэкIакъым. Зэадэзэкъуэр зэныкъуэкъужу дауэ зыкърагъэлъагъунт щIэныгъи фIэлIыкIи зиIэ цIыхушхуэхэм! Армыхъуамэ пщым ауи и пщIыхьым къыхигъахуэртэкъым Бытырбыху къыщылыда мафIэ лыгъейм и къуэр хигъэхьэну. Арат ар мыбы щIыдэсри. Революцэр зищIысым абы нэхъыбэ хищIыкI хъуат мазищым, къигъэщIа псом къиджами жаIэу зэхихами нэхърэ. Революцэм нэхъ щышынэ хъуат пщыр. Ар къызэригъэхъуам папщIэ пащтыхьым хуэмышхыдэуи къанэртэкъым. Псом хуэмыдэу абы хуэмыхьыр апхуэдиз къаруушхуэ зыбгъэдэлъ пащтыхьым а зыкъэзыIэтахэр я пIэм зэрыримыгъэтIысхьэжырт. Пщым нэхъ тригъакIуэр Январым и 9-м хуэдэу Iуэхум занщIэу кIэ иратынырт. АтIэми, Мысост хуейтэкъым къуэр а зэрызехьэм хигъэкIуэдэну.
Ефим Ермолаевич и хьэщIэм и зэш тригъэун папщIэ ефэешхэ Iэнэ куэд къыхуигъэуващ. Къалащхьэм, апхуэдэу нэщхъыфIагъуэшхуэ дэмылъыж пэтми, шэрджэсыпщыр нэгузыужь щIыпIэхэм къыщришэкIащ. Ауэ гупсысэ хьэлъэхэм хэмыкI пщыр щыхутемыгъэум, бариныр и щхьэ Iуэху зэрихуэу ежьэжащ. Марие Ефимовнэт емызэшыжыр. Ар махуэ къэс къуэми адэми я кум итт. Хъыджэбзыр Мысост и телъхьэ хъури, щIалэм епсэлъылIащ и узыншагъэр зэфIэувэжыху и хэкум игъэзэжу, абыкIи Iуэхур зытетыр къищIэну. – Хьэуэ, – жиIэри пиупщIащ Талъустэн, – сэ къыслъыса удыныр къызэзыдзахэм езмыдзыжауэ сыкIуэнукъым зыщIыпIи! 22 Марие нэIуасэ хуэхъуащ пщым, абы и гум илъыр абы жреIэ. Уеблэмэ хъыджэбзым зиумысыжащ Тимофей (Марие Талъустэн зэреджэр апхуэдэут) адрей пщы-уэркъхэм нэхъ къазэрыхигъэпэжыкIыр. Мысости и ныбжьэгъум и пхъум «си хъыджэбзкIэ» еджэрт. Апхуэдэу къыщыжриIэкIэ, ар нэхъ гумащIэ, щIыкIафIэ, нэIурыт мэхъури мэбзэрабзэ.
Мысост и ныбжьэгъум и пхъур адыгэ лIакъуэлIэшхэм япхъухэм щригъапщэ къохъу, икIи ар хэт нэхъри нэхъ щIыкIафIэу, нэмысрэ асылкIэ дэтхэнэми пеуэну, щIэныгъэ жыпIэнущи, зэгъэпщапхъэ къахэгъуэтэгъуейуэ къелъытэ. Абы къыхэкIыу пщыр тогушхуэ ар и къуэм
нысэ къыхуищIми акъылэгъу хъуну. Мыбы щхьэкIэ Мысост и къуэм
пиубыдынур зыщ: занщIэу традзэу тIури Кавказым кIуэжыну. «Си къуэм пщащэр фIыуэ илъагъумэ, ар къысхуищIэнщ», – жиIэу мэхъу абы и фIэщ.
Мысост а Iуэхум егупсысурэ жейм емызэгъыж хъуат. Абы аркъэр нэхъ зэштегъэупIэ къыщыхъуауэ ефэу къыщIидзат, уеблэмэ жэщкIэ къэтэджыжурэ. Пэжщ, ар ефэ щхьэкIэ и бзэ кIэнтIу е ипкъ зэфIэщIэу къигъэхъуртэкъым. Абы къыхэкIыу пщым и щIыхьыр зыкIи еудыха хъуртэкъым, атIэ и гуауэхэм къыхамыгъащIэу нэхъ къызэтригъанэрт. Абы и ефэныр нэхъ къебл зэпытурэ зэрыкIуэм езы дыдэм гу лъитэж хъуащ, абы къыдэкIуэуи и хэкум, и къуажэм игъэзэжыну мурад ещI. Мысост и гуащэ зэпсыжым хуэзэшари пцIытэкъым. Абы зэшыным Iэпэгъу къыхуещI зэи и гум къэмыкIа гурыщхъуэ и щхьэгъусэм хуэщIыныр. Абы къыхэкIыу пщыр къыщытелъадэ щыIэт уащхъуэдэмыщхъуэу игъэзэжу, Iуэхур, пэж дыдэу зыIутыр зригъэщIэну. Нэхъри ар трагъэгушхуэрт мызэ-мытIэу илъэгъуа пщIыхьэпIэхэм. Пщыр тхьэ йолъэIу: «Я алыхь, ущыIэр пэжмэ, Iейм сыщыхъумэ…»
Мысост Бытырбыху къыщибгынэну зэманыр къэблэгъэху, и гущIэм щигъэв гурыгъуз хьэлъэхэм нэхъри къыхохъуэ. Гъэмахуэ гуэрыр икIащ, бжьыхьэр къэсащи, къалэшхуэр пшагъуэмрэ уэлбанэ кIыхьымрэ япIытI, яхуз, ямыгъэбауэу ятхьэлэным къэнэжа щымыIэуи къыфIощI. Революцэм игъэплъа уэрамхэм махуэми жэщми гъуэзыр къащхьэщех. Мысост абы нэхъри егъэпIащIэ, егъэгузавэ. Абы иджы къыпкърыхьэу щIидзащ езым и хэкуми хьэлэбэлыкъ къыщыхъункIэ зэрыхъунур. СыткIэ нэхъ хуэмыху уи гугъэ Бытырбыху рабочэхэм нэхърэ бгырыс къэрэхьэлъкъыр? Мысост егъэув ахэр нэхъ Iеину, шынагъуэ нэхъыби къабгъэдэкIыну. Алыхьым имыухкIэ абыхэм зыкъаIэтыну, зыкъаIэтмэ, уи лъапсэм псы ирагъэжыхьыжынщ. ИтIанэ абыхэм я дежкIэ къуршыр зыри зыпэмылъэщын гъэпщкIупIэщ! ЕпIэщIэкIын хуейщ! И къуэр дапхуэдэу ищIми, къимыгъэдаIуэу хъунукъым. АбыкIэ Марие Ефимовни къыдэIэпыкъуну щогугъ. Ауэ Ефим Ермолаевич абыхэм я телъхьэ хъунукъым. Ар щогугъ малъхъэ хуэхъунур сымаджэщым къыщIэкIыжыну, полк е нэхъыбэж къаIихыу революцэр зэтригъэщэхэну. Мис абы щыгъуэ гулъытэ нэхъыбэж къыхуищIынщ езы пащтыхь дыдэм, пщIэнукъым генерал щIыхьыр къыхуигъэфэщэнуми. ИтIанэ хьэгъуэлIыгъуэм езы пащтыхь дыдэр къримыхьэлIэми министрхэр къэкIуэнщ! «Ей, апхуэдэ щIыхь си пхъум къехъулIауэ слъэгъуатэмэ, жьыщхьэ махуэ сыхъуауэ къэслъытэнт!» – щыIэщ макъкIэ ахэр и щхьэм щыхужиIэж.
Iуэху зэIумыбз-зэхэзэрыхьам здыхэтым Мысост тхылъ пIэщIэгъуэ 23 къыIэрыхьащ. Тхылъым зи Iэ щIэдзар и ныбжьэгъужь тетырт. Абы къитхырт пIалъэ имыIэу Мысост нэсыжын хуейуэ, Iуэху пIэщIэгъуэ къызэрыхъуам щхьэкIэ.
Мысост тхылъыр ихьри и къуэм деж кIуащ. Талъустэн абы къригъэджащ.
– Ди дежи къыщыхъуагъэнущ мы бунтым хуэдэ, – жиIащ адэм, къуэм и нэгу зэхэуфам здиплъэм.
– Хьэуэ, ар бгырыс зэхэщIыкIыншэхэм яхузэIущэнукъым! – жиIащ Талъустэн хэгупсысыхьурэ. – Мыбы сыт, мыбы нэгъуэщIщ: я нэхъ факъырэми зыгуэр къыгуроIуэ. АтIэми я унафэщIхэр-щэ! Еджэурэ щIэныгъэм къыщихуауэ, хьэзаб тралъхьэурэ Сыбырым и бэлыхь псори ягъэвауэ апхуэдэщ, ди адэ, апхуэдэщ! Ленин! А зым и акъылыр яхурикъунщ Арысей псом! Сэ ар соцIыху, уеблэмэ седжащ абы итха Iэджэм. Ауэ абы узэрыфIэкIыну зы щыIэщ: ар щIым тегъэкъэбзыкIын хуейщ!
– А псори пэжщ, си щIалэ, – жиIащ Мысост, и къуэм и гупсысэ дыджхэм ещэбэкIмэ Iэрыубыд нэхъ щIыгъуафIэ хъуну къилъытэри, – ауэ «уи щхьэ си щхьэ нэхърэ – си щхьэ гуэр» жеIэ псалъэжьым. Дэ псом япэ зи ужь дитын хуейр мыбы къыщыхъуар ди хэкум нэдмыгъэсынырщ, ди щIыхьыр тхъумэнырщ. Уэ абыкIэ сэбэп ухъуфынущ, сыту жыпIэмэ, щIэныгъэ уиIэщ, Iэмал гуэрхэри къыбогупсысыф. Псом ящхьэращи, ушынэкъэрабгъэкъым. Мыбы, мы къалэшхуэм, зылъэкI цIыху куэд зыдэсым, уэ уакъыхэмыщу уахэкIуэдэнкIэ хъунущ. Мис ар дыдэр къэхъу пэтащ. Ауэ алыхьым гущIэгъу къытхуищIри укъелащ. Иджы нэхъ Iущу, нэхъ сакъыу сыт хуэдэ Iуэхуми убгъэдыхьэнщ.
Мысост дауэ ищIми, и къуэр къытригъэхьащ, и гъусэу мыкIуэжми, 24
куэдкIэ зыкъыкIэримыгъэхуну… УсакIуэ ЩоджэнцIыкIу Нурий къызэралъхурэ илъэс 90 ирокъу ДАХЭ 25
СощIэж, а илъэсхэр шэджэладжэу щытами, щIалэ цIыкIухэр сыт щыгъуи дыдихьэхыу дедаIуэрт нэхъыжьхэм зэпадзыжурэ жаIэ уэрэд нэхъыфIхэм ящыщ гуэрым. Япэрауэ, абы гумрэ псэмрэ дыхьэ макъамэ дахэ щIэлът. КъимыдэкIэ, пцIы щхьэ упсын хуей, уэрэдым хэт псалъэхэр сыт хуэдэ: Iей хьэмэрэ фIы жытIэу дегупсысыртэкъым
дэ абы щыгъуэ. УэрэдыфI е уэрэд Iей? Арат Iуэхум дызэреплъыр. А дызэреплъ щапхъэмкIэ къапщтэмэ, зи гугъу сщIыр уэрэдыфIт. КъыфIэбгъэкIмэ, фIы дыдэт. ТхьэрыIуэкIэ укъыдэупщIми, абы фIыуэ хэтлъагъуэр тхужыIэнутэкъым. Ауэ хьэкъыр зыт: тхьэкIумэ къудейкIэ мыхъуу, псэкIи дызэдаIуэ уэрэд нэхъыфIхэм яхэдбжэрт ар. Абы зэреджэр «СыныпхуокIуэжт», ауэ «Мэлыхъуэ уэрэд» жызыIэхэри щыIэт. Ар хэти нэхъ кIэщIу, хэти а зэрыкIыхьу жаIэу зэхэпхырт. А уэрэдыр зытхар хэтми тщIэртэкъым. Абы щыгъуазэтэкъым я псэ Iыхьэм щыщи хэзылъхьэурэ ар жызыIэхэри. ЖызыIэхэмкIи едаIуэхэмкIи нэхъыщхьэр аратэкъым – нэхъыщхьэр ар цIыхубэм фIыуэ зэралъагъурт, дзапэ уэрэду нэхъыбэ дыдэрэ жаIэхэм зэращыщырт.
Зыкъэзумысыжынщи, а уэрэд цIэрыIуэр зи къалэмыпэм къыщIэкIар ЩоджэнцIыкIу Нурийуэ зэрыщытыр сэри къыщысщIар 1955 гъэрщ. А илъэсым къыдэкIат Нурий «Усэхэр» зыфIища и япэ тхылъыр. Сэри а лъэхъэнэхэм кIуэрей сыхъуат Нурий щылажьэ «Къэбэрдей пэж» газетым. ТхакIуэу редакцэм щылажьэр абы и закъуэти, арат нэхъыбэу си усэхэм хэплъэр, чэнджэщ щхьэпэхэр къызихьэлIэрт; цIыху щабэт, Iэсэти, си жагъуэ къищIыртэкъым. Щытхъу нэпцIкIи сигъэжакъуэртэкъым. Гуапэу къысщыгуфIыкIат си усэр япэ дыдэу а газетым къыщытрадзам.
Зи гугъу сщIы мы уэрэдыр дунейм къызэрытехьэрэ абы щыгъуэ илъэс пщыкIуз хъуакIэт. Зыгуэрым щытхъу щрапэсынум деж а «Зыгуэрым» нэхъыфI дыдэу бэм тыгъэ яхуищIар я гум къыполъадэри: «А зым фIэкI имыщIами, абы лъэпкъым и фIыщIэ жыг хуэфащэт», – хужаIэ хабзэщ. Мис апхуэдэ фIыщIэ жыг и уэрэд цIэрыIуэ закъуэмкIи къилэжьауэ жыпIэ хъунущ ЩоджэнцIыкIу Нурий. Нурий Старэ КрепосткIэ зэджэу щыта Кушмэзыкъуей адыгэ къуажэжьым 1924 гъэм и ноябрь мазэм къыщалъхуащ. Бахъсэн аузыр Алыхьыр зыхуэупсахэм ящыщт: щIэныгъэм, культурэм ехьэлIауэ а лъахэ жумартым дызэригъэгуфIа псом ящхьэщ адыгэ литературэм и набдзэ ЩоджэнцIыкIу Алий. НэхъыжьыфIхэм хаша лъагъуэм ирикIуащ Нурии. Абы тхэн щIидзащ школым щыщIэса илъэсхэм. Школ нэужьым педучилищэм щеджащ. Я къуажэм игъэзэжауэ егъэджакIуэу щылажьэу, Хэку зауэшхуэр къохъейри, дзэм ираджэ. Орджоникидзе къалэм яшэри лъэсыдзэхэр щагъэхьэзыр училищэм щIагъэтIысхьэ. МазищкIэ абы щеджауэ, сымаджэ мэхъури уIэгъэщым щIагъэгъуалъхьэ. ТIэкIу нэхъыфI сыхъужащ щыжиIэм ЩоджэнцIыкIур военкоматым йокIуалIэ, ауэ зауэ IэнатIэм ягъэкIуэн ямыдэу къыжраIэ: «Абы фIэкI узыншагъэ уимыIэу а уздэдгъэкIуэнум щыпщIэнум нэхърэ нэхъыфIщ школым щIэсхэр зауэ хуэIухуэщIэхэм хуегъаджи»… Арати, школым щылажьэу щIедзэж. Ауэ и щIэныгъэм хигъэхъуэну мурад ещIри пединститутым щIотIысхьэ. ЕгъэджакIуэ IэщIагъэм илъэситIкIэ щыхуагъэхьэзыр къудамэр къеухри, я къуажэм егъэзэж, тхыдэр, адыгэбзэр, литературэр иригъэджыну.
1949 гъэм ЩоджэнцIыкIур Налшык къашэ. Ар япэщIыкIэ щолажьэ радиом, итIанэ – КПСС-м и обкомым пропагандэмрэ агитацэмкIэ и отделым. 1955 гъэм Нурий Москва еджакIуэ ягъакIуэ. КПСС-м и ЦК-м и Парт школ нэхъыщхьэр къиуха нэужь, республикэм къегъэзэжри, и пенс кIуэгъуэр къэсыху, адыгэ газетым и редакцэм щолажьэ.
А псоми къадэкIуэу, Нурий усэ тхыныр зэи IэщIыб ищIакъым. Абы и Iэдакъэм къыщIэкIащ тхылъипщIым щIигъу. ЖыпIэ хъунущ Нурий хузэфIэкI псор и лъэпкъым хуищIауэ – и усыгъэхэм, и псалъэхэр зыщIэлъ уэрэдхэм нэмыщI, абы зэридзэкIащ нэгъуэщI лъэпкъхэм къахэкIа усакIуэхэм я тхыгъэхэри. Абыхэм папщIи фIыщIэшхуэ хуэфащэщ Нурий. Мис а псори къалъытащ ар 1958 гъэм къэралым и ТхакIуэхэм я союзым щыхагъэхьэм. «Iуащхьэмахуэм» еджэхэм фи пащхьэ идолъхьэ адыгэ литературэм, щэнхабзэм хэлъхьэныгъэфI хуэзыщIа ЩоджэнцIыкIу Нурий езым къежьапIэ дахэ хуэхъуу дэри дзапэ уэрэду тIурылъар пэрыт зыхуэтщIа усэ зыбжанэ. Кашиф,
Къэбэрдей-Балъкъэрым и цIыхубэ тхакIуэ 26 Усэхэр Нурий КъуэкIыпIэ пшэплъыр
Зи нэкIу щIыкIафIэу
НасыпкIэ гуашэ-ей.
ЩIакIуэр зи унэу мэлыхъуэ цIыкIум
Гухэлъ къысхуэщIыт-ей.
Махуэм, жэщ кIыфIхэм
Си закъуэ дыдэу
Iэщхэм сахэткъэ-ей,
ФатIимэ си гум къызэрыкIыххэу
Сыныхуоусэр-ей.
Бжьамий шыхьахэр Зи бжьэ къудамэ –
Нэпкъхэм зивгуашэ-ей,
Удз зэмыфэгъухэу мэ IэфI зи бащэр
Лыуэ зытефлъхьэ-ей.
Си мэл Iэхъушэ,
ФехъурэхъуэкIи – Псынэм фыкъефэ-ей,
Фи щIэжьей шырхэм бухъар ятелъхэр
БзэгукIэ вгъэдахэ-ей.
Хыв шатэ щIыкIэу
КIапэр зещатэу
Бжьыхьэм фытехьэ-ей.
Хъерхэр зи бащэу зи дагъэр мае,
Щэуэ фыбагъуэ-ей.
Сэ си Iэхъушэр
Домбей лъыналъэу
Уэтэр техьэжмэ-ей,
Зэныбжьэгъу пщащэхэм я нэхъ дахащэр
Къыдэсхьэхакъэ-ей. 27 Ей, Пэрий кIагуэ,
Гъунэр къещэкIи,
«Щхъуэжьхэр» схуэгъащтэ-ей,
Ди ежьэжыгъуэм къэсащ и пIалъэр,
Сакъыу хъумакIуэ-ей.
Мэлыхъуэ хьэжьхэр
Къэрэгъул щащIэу
Мэл гъунэм щытрэ-ей,
Мэлыпэм ситу си къэшэн псэгъум
СыныпхуокIуэжыр-ей. * * *
Жэщ нурыбэр, дыжьын сабэу,
Къытощащэ си дамащхьэм.
Мазэ ныкъуэр Iэбэрабэу
Щхьэпропщыр ди унащхьэм.
Щиху дэжейхэр лъапэпцIийуэ,
ЩIодэIу вагъуэм и таурыхъым.
Я ныбжь кIыхьхэр къыр къэпIийхэм
Дэлъщ аузым жэщ бэджыхъыу.
Сэри щихухэр си псэлъэгъуу
ЩIызощыкIыр гъунэгъу хадэр.
Альпинисту собгъэрыкIуэр
Лъагъуныгъэм и гъуэгу задэм.
Жэщ нурыбэм хэлыдыкIыу,
Сэ къызоджэ вагъуэ закъуэ…
Насып лъагъуэр схухедыкIыр
Дыщэ бзийкIэ мазэ-бжьакъуэм. * * *
Псалъэ IэфIыр цIыху гъэгуфIэщ,
Псалъэ дыджым цIыху еукI.
Псалъэ дахэм уегъэбжьыфIэ,
Псалъэ дыджыр гуимыкIщ. 28 Псалъэ дахэм пщIэ щIамытми,
Куэдым дежкIэ жыIэгъуейщ,
Махуэ нэхум жэщ къыпытщи – ЗэпэIэщIэу гъуэтыгъуейщ.
ЩIым утету къэпкIухьыныр,
Уузыншэм, хэткIи гугъукъым,
Ауэ цIыхуу ущытыныр
Куэдым дежкIэ къалэн гугъущ.
Пшэм и кIапэр къаIэтауэ,
Къытхукъуоплъыр вагъуэ цIыкIухэр.
Дэп жьэражьэ зыщIэпхъауэ,
КъолыдыкIыр я нэ цIухэр.
КъолыдыкIыр я нэ цIухэр,
Нащхьэ дэ къытхуащIу.
Къыддоджэгур гъуэрыгъуапщкIуэ,
МащIэу ауан дащIу.
Зэм, уэздыгъэу дагъэнэхури,
Збгъэдэт пщащэр ягъэукIытэ,
Зэм а цIыкIухэм загъэбзэхри,
ТIури кIыфIым дыхохутэ.
Абы хэту япэ бахэр
ДепIэщIэкIыу зэхудощI.
Аргуэрыжьщи, нэр зэтетхым – Вагъуэм нащхьэ дэ къытхуащI…
Кином сыщыпшэкIэ
Си шыпхъущ жыбоIэр,
СыкъыщыпшэжкIэ
Сыпшэну жоIэ,
Нэ дахэ жыпIэурэ
Сыдэпхьэхаи.
НЭ ДАХЭ 29 Укъысхуэмызэмэ,
СытемыпыIэ,
Укъысхуэзамэ,
ПтемыкI си нэIэ,
Нэ дахэ жыпIэурэ
Сыдэпхьэхаи.
Акъужьыр щабэмэ,
Псэм йодэхащIэ,
Гухэлъыр бэмэ,
Нэхъ куущ, зэгъащIэ,
Нэ дахэ жыпIэурэ
Сыдэпхьэхаи.
Мазэр изыгъуэщи,
Жэщыр зэщIоблэ,
Дэ ди щIалэгъуэм
Насып къыпоплъэ,
Нэ дахэ жыпIэурэ
Сыдэпхьэхаи.
Дыгъэр игъащIэми
ЗэпIэзэрыти,
Си щауэм, пщIэмэ,
Уэ зырщ къысхуэтыр,
Нэ дахэ жыпIэурэ
Сыдэпхьэхаи.
ЩумыщI си гум жыгей мафIэ,
Сес арыншэу мафIэм.
Жэщи махуи гум щызгъафIэр
Уэращ, лъагъугъуафIэ.
Уэрамыщхьэм укъытехьэм,
Уэрамышхуэр уогъэбжьыфIэ.
Махуэр икIрэ дыгъэр къухьэм,
Узидыгъэщ, лъагъугъуафIэ. 30 УИ 31
Пщащэ куэдым, загъэпагэу,
Я щхьэм зыхуагъафIэ,
Зи IэужькIэ зи щIыхь лъагэр
Уэращ, лъагъугъуафIэ.
Сыерыщщи, укъэгубжьми,
Сшэчынщ, цIыху гуащIафIэу.
Уи лъэужьым сриныбжьми,
СыпщIыгъущ, лъагъугъуафIэ.
Мы си гущIэм зыдегъазэ
Уи уэрэд фIэрафIэм,
ДэнкIэ, си псэм, уэ бгъэзами,
СыпщIыгъущ, лъагъугъуафIэ!
Данэ бэлътокур
Iэгум йокIуадэ,
Сэ сызытекIуадэр
Уи лъагъуныгъэрщ,
Гуащэгъагъ дахэ!
Гуащэгъагъ дахэр
Щауэ хэгъадэщ,
Сэ сызыхэдахэм
Уэрщ къахэсхари,
Гуащэгъагъ дахэ!
Ди шыгъуэгу хадэм
Кхъужьхэр щогъагъэ,
Си лъагъуныгъэр
Къыбдэгъэгъати,
Гуащэгъагъ дахэ!
Сызытет бжьэпэр
ЩыхупIэ задэщ,
Къуэм сыдэкIуадэм,
Уэращ зи ягъэр,
Гуащэгъагъ дахэ! Данэ бэлътокур
Iэгум йокIуадэ,
Сэ сызытекIуадэр
Уи лъагъуныгъэрщ,
Гуащэгъагъ дахэ! ИН ЗэнзэныпскIэ зигу къитхьэщIыкIауэ,
Псэ хьэлэлыр тхьэшхуэм зрита,
Дыгъэ дахэу сэ къысхущIэкIауэ,
Насып ин къызэзыта!
Япэ махуэу сэ ущыслъэгъуам,
Лыгъей мафIэр си гум щIэлыпщIащ,
Япэу сэлам гуапэ щызэтхам,
Дуней IэфIыр нэхъ IэфIыж сщыпщIащ.
Абы лъандэ дамэ къыстекIащи,
ЩIым нэмысу си лъэр къызокIухь.
Дыщэ плъыжьу уэ укъыщIэкIащи,
Си нэ, си псэм ухузохь.
Услъагъуну сынэкIуэхукIэ,
Си гур си бгъэм къысфIолъэт.
Япэу уэ сыщыпIущIауэ,
СыкIэзызу сыхолъэт.
Услъагъуну сыныщыкIуэр
Ар си дежкIэ дэрэжэгъуэщ,
Сыббгъэдэсу зэман згъакIуэр
Мы си гъащIэм и нэхъ дэгъуэщ.
Аддэ жыжьэу услъэгъуамэ, Пшапэ кIыфIыр мэхъу нэхъ нэху.
Къытрихуэм щIыгум пшагъуэр
Лъагъуныгъэм зэбгреху.
Зи бзэ IэфIым и гур къабзэщ, ЗэнзэныпскIэ ятхьэщIауэ. 32 Лъагъуныгъэр щIым щыхабзэщ,
Алыхьталэм къигъэщIауэ.
ЩIым щызокIуэ хабзэфI Iэджэ,
Тхьэшхуэм иубзыхуауэ.
ФIым щIэблэфIыр къыщIотаджэ,
НуркIэ гъэнэхуауэ. ЩIыр дэщIэращIэу гъатхэм
Илъэс къэсыхукIэ къегъэзэж.
ЩIалэгъуэ дахэр кIуамэ,
Абы имыIэ къэгъэзэж…
Жыг хадэм, игъуэ хъуамэ,
И фащэ щхъуантIэр щетIэгъэж.
ЩIалэгъуэ дахэр кIуамэ,
Абы имыIэ къэгъэзэж…
Уэгу лъащIэр яуфэбгъуауэ
Ди деж кърухэр къолъэтэж.
ЩIалэгъуэ дахэр кIуамэ,
Абы имыIэ къэгъэзэж…
Псы цIыкIур зэщIэщтхьамэ,
Гъатхэпэ дыгъэм къегъэвыж.
ЩIалэгъуэ дахэр кIуамэ,
Абы имыIэ къэгъэзэж…
ЩIалэгъуэ дахэр кIуамэ,
Абы имыIэ къэгъэзэж…
Гухэлъым къэхъурэ ущепцIыж, – УлIэху уиIэнкъым гукъыдэж. Адыгэр фIыуэ фызэрылъагъу!
Адыгэр фIыуэ фызэрылъагъу,
3 Заказ № 234 33 Фызэхуэмыхъуу дунейкIэ егъу!
ФIыуэ нобэ дызэрымылъагъум
НэгъуэщIыр къакIуэу дыкъилъагъункъым,
Адыгэр фIыуэ фызэрылъагъу!
Адыгэр фIыуэ фызэрылъагъу!
Адыгэ тIэкIум щIыхьхэр зэхуэфщI,
ЩIыхь зыхуэзыщIым щIыхьи къыхуащI.
Нэмысрэ щIыхьрэ зэхуэдмыщIыжым,
НэгъуэщIыр къакIуэу дэ къытхуищIынкъым,
Адыгэр фIыуэ фызэрылъагъу!
Мы дунеижьыр пыIэзэфIэхьщ!
Мы дунеижьыр пыIэзэфIэхьщ,
Лъэрымыхьыр лъэщым и гъуэмылэхьщ.
Гъуэмылэзехьэу дыкъэмынэнум,
НэгъуэщIым фIыуэ зедгъэлъагъунум – Адыгэр фIыуэ фызэрылъагъу!
Насыпыр джэшкIэ щIым щамыгуэш!
Насыпыр джэшкIэ щIым щамыгуэш,
Къимыхьыр Iэпщэм хъуркъым насып.
ЩIым насыпыншэ зыщыдмыщIынум,
НэгъуэщIым фIыуэ зедгъэлъагъунум – Адыгэр фIыуэ фызэрылъагъу!
Адыгэ! Зым зыр фыхуэгумащIэ!
Адыгэ! Зыр зым фыхуэгумащIэ,
ГумащIэ цIыхум дахэщ и гъащIэр.
Зэбий-зэижхэм ди лъэпкъыр мащIэ
Зэрыдэхъуари бынхэм иращIэ – Адыгэр фIыуэ фызэрылъагъу!
Адыгэр фIыуэ фызэрылъагъу,
Дэ фIыуэ дызэрымылъагъум,
НэгъуэщIыр къакIуэу дыкъилъагъункъым! 34 Еджагъэшхуэ, литературэдж ХьэкIуащэ Андрей илъэс 85-рэ ирокъу 35
КУЭД Мы гъэмахуэм, июль мазэм, Мэлбахъуэм и цIэр зезыхьэ лъэпкъ библиотекэм щекIуэкIырт ди тхакIуэшхуэ КIыщокъуэ Алим къызэралъхурэ илъэсищэ щрикъуа махуэм иращIэкI пшыхь. Абы кърихьэлIат тхакIуэхэри, журналистхэри, егъэджакIуэхэри, студентхэри, Алим и Iыхьлыхэри. ЖыпIэнурамэ, пшыхьыр щекIуэкI пэшышхуэм тIысыпIэ нэщI дэнэ къэна, лъэувыпIэ иIэжтэкъым.
Псори хэIэтыкIауэ, дахэу, лъэпкъым набдзэ хуэхъуа тхакIуэ щыпкъэм хуэфащэу екIуэкIырт: нэхъыжьхэр тепсэлъыхьырт КIыщокъуэ Алим ди литературэм хуищIа хэлъхьэныгъэр зыхуэдэмрэ зыхуэдизымрэ, студентхэр къыдэкIыурэ усэ зырыз къеджэрт, тхакIуэм и Iыхьлы къэпсалъэхэми ягу къагъэкIыжын я куэдт.
Апхуэдэу екIуэкIыурэ, пшыхьыр и кIэм нэсауэ… Сэ сщIэркъым адрейхэм ар къазэрыщыхъуар, ауэ икъукIэ гъэщIэгъуэн сэ къысщыхъуар абдеж си нэгу щIэкIарщ.
– Зэ фымыпIащIэт, – жиIащ ХьэкIуащэ Андрей, – сэри сыкъеджэнущ КIыщокъуэ Алим и зы усэ. – ИкIи гукIэ къеджащ КIыщокъуэм и усэ нэхъ кIыхь дыдэхэм ящыщ зым. Ар – 1944 гъэм, Хэку зауэшхуэр иджыри екIуэкIыу, Алим итхауэ щыта «Уи деж сынокIуэ» усэрт.
А пщыхьэщхьэм КIыщокъуэм и усэ укъеджэну – абы бгъэщIэгъуэну зыри хэлътэкъым, пшыхьыр зэрыгъэпса щIыкIэми ар екIупсу хэзагъэрт. ГъэщIэгъуэныр – нэгъуэщIт: псом нэхърэ нэхъ купщIафIэу, нэхъ куууэ икIи нэхъ убгъуауэ КIыщокъуэ Алим и поэзиери и прозэри къызэщIиубыдэу къэпсэлъар, иджыпстуи макъ жьгъырукIэ усэ кIыхьышхуэм къеджэр абдеж щызэхуэсахэм ди нэхъыжь дыдэ, псори дезыгъэджэжа ди Iустаз Iумахуэ, зи ныбжьыр илъэс 85-м ит ХьэкIуащэ Андрейт! ХьэкIуащэ Андрей 1929 гъэм Борыкъуей (Арыкъ) къуажэм къыщалъхуащ. ИкъукIэ зэман хьэлъэм ирихьэлIат абы и сабиигъуэр: щIалэ цIыкIум ещанэ классыр къыщиух дыдэм зауэ емынэр къэхъеят.
Нобэр къыздэсым яхуэмыухыу топсэлъыхь а зауэм гуауэрэ насыпыншагъэу къихьар зыхуэдизым: тхылъу ятхами киноуэ ягъэувами щIэрэ гъунэрэ иIэкъым; ноби зэпымыуауэ а темэм трагъэзэж зэпытщ; ауэ, пцIы зыхэмылъыжращи, лIэщIыгъуэр зыгъэзджызджа трагедие ткIыбжь дыдэм и хъыбарыр иджыри щIэх IэщIыб ящIыну къыщIэкIынкъым.
Зи нэгу щIэкIам и гум зэи хэмыгъуэщэжын дыркъуэу, и псэм зэи хэмывыкIыжын лажьэу къыхуэнащ а лъэхъэнэ дыджыр. Лэжьыгъэ нэхъ хьэлъэр езыхьэкI хабзэ цIыхухъу балигъхэр фронтым IуакIутауэ (зэуэкIэм хурамыгъэсахэри ядэкIуэу), абыхэм я IэнатIэр лIыжь-фызыжьхэмрэ зи Iэпкълъэпкъ зэрымыубыда сабийхэмрэ зэпагуэшауэ, – лъэпэрапэми, пэкIэ щIисэми, къызэфIэувэжурэ, – я ныбжьым къимытIасэ Iуэхум къемыплъэкIыжу зрапщыту…
А зэман хьэлъэм и курыкупсэм хиубыдат Андрей и сабиигъуэр. ЩIалэ цIыкIухэм чын ягъэвууэ мылым щытет ныбжьым ар нэса къудейт, цIыхухъу нэхъыжьым унагъуэшхуэм къыщылъыс къалэн мытыншыр и пщэ къыщыдэхуам: и адэр зауэм щыIэу, къуэшитIрэ шыпхъуищрэ иIэти, ахэр псори езым нэхърэ нэхъыщIэу…
Дауи, пцIы иупсатэкъым «Зауэм и кIэр хьэдагъэщ», – жызыIам. ТекIуэныгъэ Иныр, икIэм-икIэжым, къэсащ. Ауэ Хьэнащхъуэ, Андрей и адэм, къигъэзэжакъым. Нацист зэрыпхъуакIуэхэм ткIийуэ япэува, зи гуащIэрэ зи лIыгъэкIэ текIуэныгъэр къэзыгъэблэгъа, Хэкум и щхьэхуитыныгъэм зи гъащIэр щхьэузыхь хуэзыщIу зауэм и губгъуэхэм щыгъуэлъа цIыху мелуанхэм ящыщ зауэ, лIыгъэ хэлъу и псэр итащ.
Хьэнащхъуэ къимыгъэзэжами, Къарэ, Андрей и анэм, зэи игу ихуакъым щхьэгъусэм и уэсятыр: «Андрей фIыуэ йоджэри, Iэмал бгъуэтыххэмэ, зэребгъэджэн…»
ЦIыхухъу щхьэщымытыжу сабий быным къахэна цIыхубзым псэкIэ игъэвар зыхуэдэр, зы махуэм, зы сыхьэтым ар гузэвэгъуэу зыхэтар – хэт жиIэфын? Абы сыт хуэдиз зэпилъытрэ? ЗыхэIэбэнрэ къызыхихынрэ имыIэу, ауэ щыхъукIи сабийхэр зыхуей хуимыгъазэу мыхъуну… имыгъэмэжалIэу, имыгъэпIыщIэу… Езыр-щэ? Ар езыр, анэр, щышхэ щыIэ? Щыжей къэхъурэ? Хэт а псор зыщIэр? Сабийхэр, дауэ ищIми, зыгуэркIэ тригъэурэ игъэжеижу, езыр гупсысэ иным яIыгърэ и нэбдзыпэ къемыхыу нэху игъэщрэ? Тхьэм ещIэ. Езым ещIэж. зэхэщэщарэт. Зауэм Зауэр иуха пэтми, апхуэдэ IэнатIэ гугъусыгъум зэрыIутт Къарэ. Бийм псори зэрипхъуати, дэнэкIэ зыбгъазэми, уи нэм къыIуидзэнур зэхэкъутарэ зэрыкъэралу къулейсыз хэхъукIати, цIыхур зыщыгугъын нэгъуэщI щыIэтэкъым. Щхьэж зэрыхузэфIэкIкIэ улъэпхъащэрт – щIыIэм зримыгъэсыну, шхын щхьэкIэ зимыгъэлIэну… Къарэ, дауэ имыщIами, сабий быныр псэууэ къыхузэтемыгъэнэнкIи хъунт и пажэм, Андрей, и ныбжьым хуумыгъэфэщэн лIыгъэ къызыкъуихыу, анэм дэмыIэпыкъуатэмэ. Къытралъхуахэм адэ палъэ яхуэхъуа щIалэ жаныр дэни нэсырт, сыт хуэдэ лэжьыгъэми зыхигъэзагъэрт. Махуэр зи кIыхьагъым етIысэх жыхуаIэр ищIэртэкъым. ЖэщкIи ищIэн къигъуэтырт…
Пасэрей гуэрым зэрыжиIащи, «е мыхъу фIы хъужыркъым». 36 Щысабийм къытепсыха гугъуехьым езы щIалэщIэми фIыуэ зы къыхихащ: щIалэ дыдэу Андрей есащ гугъуехьым пэщIэувэфу, нэгъуэщIым къытехьэлъэнум езыр тегушхуэрэ, лIы хуэдэу, Iуэхур и кIэм нимыгъэсауэ къэмыувыIэжу.
ИкIи 1947 гъэм, Налшык интернатыр къыщиуха нэужь, Ленинград дэт университет цIэрыIуэм щеджэну щIэхъуэпс щIалэщIэр къызэтригъэувыIэфыркъым зэрыщыгъыныджэми, уаер щытепщэ къалэм щыпсэуфын хуэдэу зэрыхуэмыщIами.
ИужькIэ, зэман дэкIауэ, ди университетым дыщызэдэлажьэу, Андрей къызжиIэжат: – Пэш кIуэцIым урищIэт хъуну вакъэ щабэ цIыкIуитI фIэкIа лъэм фIалъхьэ сиIэтэкъым. Ари схуэхъутэмэ удэкIуэтэнти! Ди анэрат къэзыщэхуари, зы лъэныкъуэр схуэзэву къыщыщIэкIым, зыхуэзгъэхъуну сеныкъуэкъум-сеныкъуэкъуурэ и лъэдакъэр теспIытIати, ауэ си лъапэм фIэлъ мыхъумэ, нэгъуэщI узэрыщыгугъын щыIэтэкъым.
Псалъэм къыдэкIуэу къэбгъэлъагъуэмэ, абы щыгъуэ Андрей гъусэ къыхуэхъуат, езым ещхьу, интернатыр фIы дыдэу къэзыуха, еджэным гу хуэзыщIа и хэкуэгъу щIалэ ахъырзэман гуп: Сокъур Мусэрбий, Дыкъынэ Хьэмид, Балъкъэр Къылышбий сымэ, н.
Зыхуеджэну IэщIагъэр Андрей къызэрыхихрэ куэд щIат; ар къыхихын щIэхъуами езым и хъыбар иIэжт.
… ЩIалэ цIыкIур етIуанэ классым хэсу арат ЩоджэнцIыкIу Алий и цIэр япэу щызэхихам. ИужькIэ нэхъ къыдэкIуэтеиху нэхъыбэрэ зэхихырт усакIуэшхуэм и цIэр; абы къыдэкIуэу мащIэ-мащIэурэ Алий и тхыгъэ гуэрхэми щыгъуазэ хъурт; школым адыгэбзэкIэ щезыгъаджэ цIыхубзым Алий и гугъу щIэмычэу ищIырт, и усыгъэхэм ящыщ гуэрхэми къахуеджэрт икIи яхутепсэлъыхьыжырт.
АрщхьэкIэ – пэжыр пэжщ! – ЩоджэнцIыкIу Алий зыхуэдэ усакIуэр Андрей щызыхищIар нэхъ кIасэущ, Налшык интернатым щыщIэса илъэсхэрщ, езыр-езыру усакIуэм и тхыгъэхэм щIэупщIэу, и тхылъхэр къилъыхъуэу, къытригъэзэжурэ къеджэу щIидза нэужьщ.
УсакIуэм тIэкIу-тIэкIуурэ итхьэкъупат щIалэщIэр. Ар къызыхэкIыр мыпхуэдэу къиIуэтаи Къашыргъэ ХьэпащIэ: «ЗанщIэу цIыхухэм зыIураукIапщIэрэ фомылу я Iум щыткIужу щытт Алий и усэхэр». Алий дежт Андрей нэсу щызыхищIар адыгэбзэм и IэфIыр. УсакIуэм и IэдакъэщIэкI тхыгъэхэр махуэми жэщми и Iэпэгъут; щхьэхуэпсалъэ ирихъупэным нэсауэ, зыщIыпIэ кIуэуэ гъуэгум здытетми къиIущэщ зэпытт: 37
Нобэ хуэдэу адыгэкъуэр
Пшэм пхылъэту щытыгъакъым,
Къимыгъазэу щIыри хыри
ЗэпиупщIу ар къэсакъым.
Е:
Жыгхэр гъэгъати, епэрхэр
Пщэдджыжь уэмым зэрихьэрт.
ЩоджэнцIыкIум и тхыгъэхэм хэт лIыхъужьхэр куэд щIауэ ицIыхуу, кIуэаракъэ, тхылъым къиувыкIыу, и пащхьэ къиува нэхъей, ахэр уэршэрэгъу къыхуэхъуу, я макъкIэ, къапсэлъыр зыхуэдэмкIэ зыр адрейм тыншу къыщхьэщигъэкIыфыну къыфIэщIырт. ИкIи а лIыхъужьхэм я цIэхэр, а цIэхэм я IукIэ къудейр макъамэ гуакIуэу и тхьэкIумэм къиIуэрт: Къамбот, Тембот, Хьэсанш, Лацэ, Лалинэ, Мадинэ…
ПцIы хэлъкъым, зауэ нэужь зэман гугъур щIалэщIэм куэдкIэ къыщигъэпсынщIэрт усакIуэшхуэм и творчествэм къыхухэкI дэрэжэгъуэм.
АрщхьэкIэ Андрей зыпэмыплъа гуемыIу къохъу, псэр дэзыхьэх пщIыхьэпIэ IэфIми нахуапIэ ткIыбжьу зыкъызэредзэкI… Уэрэд хэIэтыкIа къэзылэжьар цIейнэпейкIэ ягъэIу. УсакIуэшхуэм и напэ хужьым фIеипс езыутхыну хьэзырхэри къыкъуокI. ЩоджэнцIыкIу Алий и цIэмрэ и пщIэмрэ, нэмыцэIуэм щита махуэхэм абы игъэлъэгъуа лIыгъэм хуэмыфащэ псалъэмакъ мышыухэр къожьэ. ТIэкIу-тIэкIуурэ псалъэр IуэхущIафэ фейцейм хуокIуэ икIи «хэку епцIыжакIуэ» дзы гъуамэр усакIуэшхуэм и цIэ лыдыжым, зыкIи хуэмыкIуэ пэтми, залымыгъэкIэ пагъэпщIэну хэтщ… И тхылъхэр илъэс бжыгъэкIэ къыдэкIыжыркъым; япэм къыдэкIауэ щытахэр Iумпэм ящI, тхылъ хъумапIэхэм щызэрахьэжыркъым…
(СкобкитIым я зэхуакум дэубыдауэ къэзгъэлъэгъуэнщи, апхуэдэ гуемыIу къэхъуным лъабжьэу иIар зыщ: Хэку зауэшхуэм и пэщIэдзэхэм, зэман гуащIэм икIи шынагъуэм, Сталиным унафэ ткIий къыдигъэкIауэ щытащ; а унафэм ипкъ иткIэ, бийм гъэру яубыдахэри, апхуэдэ дыдэу хъыбарыншэу кIуэдахэри – псори зэрыхьу – хэкум епцIыжауэ къэлъытапхъэт; а унафэр ткIийми къыщынэжыртэкъым – ауэ къызэрымыкIуэу пхэнжт, абы и зэранкIи къамылэжьарэ яхуэмыфащэу «ягъэлъэпэрэпар» куэдыкIейщ; иужькIэщ, тIэкIу-тIэкIуурэ, еплъыкIэ захуэм щыхуэкIуар икIи, зауэм хэтам пщIэ щыхуащIкIэ, щхьэж и IуэхущIафэмрэ и къекIуэкIыкIамрэ къалъытэу щыщIадзар).
Псори дызэрыщыгъуазэщи, ЩоджэнцIыкIу Алий хуэмыфащэу ирапэсауэ щытар иужьыIуэкIэ зэманым игъэзэкIуэжащ, Iуэхури захуэм теувэжащ. Иджыпсту ди усакIуэшхуэм и цIэр зэрахьэ Налшык и уэрам нэхъ дахэ дыдэми лъэпкъ драмтеатрми. Апхуэдэу, абы иужь дыдэу увыIэпIэ хуэхъуа Бобруйск (Беларусь) дэт курыт еджапIэри къалэ библиотекэри ЩоджэнцIыкIу Алий и цIэм егъэбжьыфIэ.
Ауэ ар иужькIэщ. А «иужьыр» къыщысыну зэманми пэплъэн хуейт. АпщIондэху Андрей и псэм хьэзабу телъамрэ игукIэ зэригъэзэхуамрэ къэлъытэгъуейщ. Курыт еджапIэр иджыри къэзымыуха щIалэщIэм фIыуэ къыгурыIуэрт Iуэхум зыри зэрыхимылъхьэфынур икIи абы нэхъри зэгуигъэпырт.
Дауи ирехъуи, нэхъыщхьэращи, хэт сыт жиIами, фIыуэ илъагъу усакIуэшхуэр зэрыкъабзэм Андрей шэч къытрихьакъым. Ауэ зэкIэ абы къыхуэнэжыр зыт: зишыIэну. ИкIи зешыIэ. Мурад быди ещI: сегугъуу седжэнщ, щIэныгъэ куу зэзгъэгъуэтынщ, ЩоджэнцIыкIу Алий хуэфэщэн тхылъ зэ мыхъуми зэ стхыфын хуэдэу!

Я насыпым кърихьэкIыу, Андреи абы гъусэ къыхуэхъуа и хэкуэгъу щIалэ гупри зыщIэхуа вузыр ауэ сытми еджапIэт! Апхуэдэ университету ди къэралышхуэм зы щыIэмэ (МГУ-р), мыр етIуанэт. Езы къалэр-щэ! 38 Си нэгу щIэмыкIами, слъагъу хуэдэщ къуажэм къыщалъхуа, щапIа бгырыс щIалэ цIыкIухэм Ленинград къалэр къазэрыщыхъуар… Дауи, пщIыхьэпIэ дахэми ефIэкIыж дуней телъыджэ дыдэ къыщыхутауэ къафIэщIынуи зыхуэIуа щыIэтэкъым. Абджыпс унэшхуэхэр – зым нэхърэ зыр нэхъ уардэжу, фочыкум хуэдэу захуэу укъуэдия проспект бгъуфIэхэр, театрхэр, члисэхэр, музейхэр, Эрмитажыр… Хэбгъэзыхьмэ, къалэр зэрыщыту музей абрагъуэ къыпщыхъун хуэдизт: уи нэм сыт къыIуидзэми, – унэ, лъэмыж е фонтан ирехъуи, – зыр зым екIупст, щхьэж и увыпIэ иIыгъыжрэ, псори зэрыубыдыжу, зы хъужа нэужь – щхьэм къимытIасэ Iэмал щэху гуэрхэмкIэ архитектурэм и теплъэм хуагъэкIуа симфоние хэIэтыкIа дыдэу къыпфIэщIыну!
Япэ мывэр щигъэтIылъам къыщегъэжьауэ урыс пащтыхьышхуэ Петр Езанэм арат и мурадар: Европэм иджыри щамылъэгъуа
къалэ уардэ Урысейм и IуплъапIэм деж щигъэпсыну – бийхэр къигъэуIэбжьу, ныбжьэгъухэр игъэгушхуэу. ИкIи а и мурадыр абы къемыхъулIауэ пхужыIэнтэкъым. ИужькIэ езым фэеплъу хуагъэува гъуаплъэ шу хъыжьэри абы щыхьэту теувэж хуэдэт.
ЕгъэджакIуэхэр-щэ! Ауэ сытми егъэджакIуэт ахэр! ЖыIэпхъэщ: а зэманым ЛГУ-м щрагъаджэрт щIэныгъэлI-еджагъэшхуэ ахъырзэман гупым, языхэзри университет псо и уасэу (Жирмунский В. М., Томашевский Б. В., Берковский Н. Я. сымэ, н.).
Сабийр шыпсэ гъэщIэгъуэныщэм зэрыдихьэхым хуэдэу, Андрей дахьэхырт Жирмунскэм и лекцэхэм, семинархэм. Пэж дыдэу, Виктор Максимович зыхимыщIыкIрэ имынэIуасэрэ къэгъуэтыгъуейт
– нэмыцэбзэм узыщрихьэлIэ диалект зэмылIэужьыгъуэхэм къыщыщIэдзауэ къуэкIыпIэ щэнхабзэм и щэхухэм нэсу; лъэпкъхэр сюжеткIэ зэрызэхъуажэ хабзэ нэхъыщхьэхэр, литературэ пажэхэмрэ нэхъ къыкIэрыхуахэмрэ я зэхуаку къыдэхъуэ зэхущытыкIэр, нэхъ пасэу псэуа тхакIуэшхуэмрэ ар Iустаз зыхуэхъу талант ныбжьыщIэмрэ (п.п., Гётерэ Пушкинымрэ, Байронрэ Лермонтовымрэ, н.) зэрызэтехуэ икIи зэрызэщхьэщыкI нэщэнэхэр. КIэщIу жыпIэмэ, литературэ теорием щынэхъ гугъуу икIи тегушхуэгъуейуэ щызэпкърахыу къекIуэкI Iуэхугъуэ псоми ар икъукIэ хуэIэижьт (илъэс куэд лъандэрэ къыдэкI и къэхутэныгъэ лэжьыгъэ купщIафIэхэми ар къыбжаIэрт). ИтIанэ: и макъ щабэ гуапэм ущыщIэдэIукIэ, а лектор гъуэзэджэм жиIэр апхуэдизу хьэкъыу ппхыкIырти, кIуэаракъэ, абы зи гугъу ищI классикышхуэр уи пащхьэм къиувэнурэ иджыпсту къыхужаIам щыхьэту езыр къытеувэжынущ жыпIэнт.
ЕгъэджакIуэ фIэрафIэт Томашевскэри – дунейпсо литературэм и тхыдэри и теориери фIыщэу зыщIэ еджагъэшхуэр. Ауэ Борис Викторович зыми химылъхьэу илъагъур Пушкинырт икIи, къэхутэныгъэ лэжьыгъэ итхми, студентхэм лекцэ къахуеджэми, щIэмычэу тегъэщIапIэ нэхъыщхьэу къыхихыр урыс усакIуэшхуэм и творчествэрт. Псом хуэмыдэжу, текстологие (мы терминри зейр Томашевскэрщ) илъэныкъуэкIэ абы студентхэм куэдым гу лъаригъатэрт. ХьэкIуащэ Андрей ноби текстым хуиIэ Iулыджым хыболъагъуэ Томашевскэм и дерсхэр.
Стипендием «къуэс» мыхъумэ, нэгъуэщI зыщыгугъын зимыIэ студентыр, дауи, куэдым хуэныкъуэт. ИтIани ар ерыщу гугъуехь-
* * * 39 хэм пэщIэтт. Зэкъым абы къызэрыхуихуар: зэхъуэпса тхылъыр къищэхун щхьэкIэ и шхэгъуэ блигъэкIын хуейуэ.
ИлъэситхукIэ егугъуу еджа щIалэм ЛГУ-р фIы дыдэу къеух. Абы и диплом лэжьыгъэри зытриухуар зэрысабийрэ фIыуэ илъагъу усакIуэм и творчествэрт. А лэжьыгъэм рецензэ къыхуэзытха осетин усакIуэ, щIэныгъэлI цIэрыIуэ Джусойты Нафи автор ныбжьыщIэр трегъэгушхуэ – дяпэкIи а темэм елэжьу, и кандидат диссертацэри абы теухуауэ итхыну. Джусойты зэрыжиIа дыдэм хуэдэуи мэхъу.
1952 гъэм Андрей и лъахэ къегъэзэж икIи а гъэ дыдэм щIотIысхьэ пединститутым адыгэбзэмрэ литературэмкIэ щыIэ кафедрэм и аспирантурэм. 1954 гъэм къыщыщIэдзауэ ХьэкIуащэр а кафедрэм егъэджакIуэу щолажьэ, адыгэ къудамэм къыщIэтIысхьэ щIалэгъуалэр тэмэму гъэса хъуным, лъэпкъ IуэрыIуатэмрэ литературэмрэ фIыуэ ялъагъуу, щIэныгъэ куу ябгъэдэлъу студентхэм вузыр къаухын папщIэ и къалэным хьэлэлу, гурэ псэкIэ бгъэдэту.
ХьэкIуащэ Андрей филологие щIэныгъэхэм я докторщ, профессорщ, -м и академикщ, КъБР-м щIэныгъэмкIэ щIыхь зиIэ лэжьакIуэщ.

ЗэрыегъэджакIуэм къыдэкIуэу (ар езыр лэжьыгъэ тыншхэм ящыщкъым), ХьэкIуащэ-къэхутакIуэм и гугъу щыпщIкIэ, си гугъэмкIэ, псом япэ игъэщыпхъэщ Андрей и щIалэгъуэу къэхутэныгъэ лэжьыгъэм щыдихьэха дыдэм къыщыщIэдзауэ нобэр къыздэсым имыгъэкIащхъэу ар зыпэщIэт Iуэхугъуэшхуэр – ЩоджэнцIыкIу Алий и гъащIэмрэ и творчествэмрэ джыныр. 1957 гъэм Налшык къыщыдэкIауэ щытащ «Сборник статей о кабардинской литературе» тхылъыр. Абы ихуат ЩоджэнцIыкIу Алий теухуауэ лэжьыгъиплIи, щыр зи IэдакъэщIэкIыр ХьэкIуащэрт. Нэхъ пасэжуи «Къэбэрдей» альманахым къытехуэу щIидзат Андрей и статьяхэр, ЩоджэнцIыкIум и биографием е и творчествэм ехьэлIа Iуэхугъуэ гуэрхэр зыубзыхухэр.
Дауи, лъабжьэгъэтIылъ хъуну зи натIэ къритха дэтхэнэми и пщэ къалэн гугъу дыдэхэр къыдохуэ. ЩIэ щIэткъым упщIэу абы и пащхьэм къиувэм! Дэтхэнэ зыри жэуап пэплъэу. А жэуапхэр зыхуэдэнум, абдеж уэ щыбгъэлъэгъуэф хэлъэтымрэ зэфIэкIымрэ узыхуэлажьэ литературэм и нобэми имызакъуэу, и пщэдейри куэдкIэ елъытауэ.
ЩоджэнцIыкIу Алий а псом къызэрыхущIэкIар, лъэпкъ поэзиер, прозэр, драматургиер зэфIэувэн папщIэ абы илэжьар зыхуэдизыр нэIурыту тхылъеджэм и пащхьэ иригъэувэн мурадкIэ къэхутакIуэм и лэжьыгъэхэм гупсэхуу щешэщI тхакIуэ щыпкъэм и творчествэм зэрызиужьа нэщэнэхэм ятеухуа псалъэмакъыр.
ЩоджэнцIыкIум и тхыгъэхэр зыр адрейм кIэлъыкIуэу зэпкърех ХьэкIуащэм, пасэ дыдэм къыщыщIэдзауэ ныкъуэтхыу къэнахэм нэсыху, дэтхэнэми хуэфащэ гулъытэ лъигъэсу. А псори щызэрипхыж и гупсысэ нэхъыщхьэр къэхутакIуэм мыпхуэдэу егъэбелджылы: «Адыгэ литературэм ЩоджэнцIыкIу Алий хуищIа хэлъхьэныгъэр къыщупщытэкIэ, япэ игъэщыпхъэр абы и тхыгъэхэм гъащIэр пэжагъ нэсрэ художественнэ гъэпсыкIэ къекIурэ яIэу къызэрыщыгъэлъэгъуарщ, абыхэм яхэлъ гупсысэхэм, я 40 щIагъыбзэм я пэжагъырщ, лъэхъэнэ зэкIэлъыкIуэхэм хуагъэзащIэ къалэнырщ, зытепсэлъыхь темэхэм, Iуэхугъуэхэм я мыхьэнэрщ, я гъэщIэгъуэнагъырщ».
ТхакIуэу, критикыу, литературэхутэу, публицисту куэд тетхыхьащ ЩоджэнцIыкIу Алий. Статья, эссе хуэдэхэр мыхъуу, тхылъ щхьэхуэхэри щыIэщ. Ауэ, пэжым и хьэтыркIэ, жыIэпхъэщ: ди усакIуэшхуэм теухуауэ ятхауэ хъуам къахощ ХьэкIуащэ Андрей и IэдакъэщIэкIыр. НобэкIи абы нэхъыбэ зыхузэфIэкIа яхэткъым ЩоджэнцIыкIум и творчествэр зыдж щIэныгъэлIхэм. ХьэкIуащэм и лэжьыгъэхэм (Язык и стиль Али Шогенцукова, Н., 1957; Али Шогенцуков, Н., 1958; ЩоджэнцIыкIу Алий, Н., 2000; Тхыгъэ къыхэхахэр, Н. 2000; н.) абыхэм ЩоджэнцIыкIу Алий и творчествэр псэууэ, бауэу, зызыхъуэж гъащIэм дэхъуу, къэунэху махуэщIэм екIуу щыболъагъу: «ЩоджэнцIыкIу Алий и тхыгъэ налкъутхэр дунейм къызэрытехьэрэ зэманыфI дэкIами, лъэпкъ тхылъеджэм абы хуиIэ лъагъуныгъэр нэхъ лъагэ мыхъуамэ, зыкIи нэхъ къэлъэхъшакъым. Абыхэм я жьы къабзэм, я бзий нэхум ноби добжьыфIэ къэбэрдей литературэр, абы и дэтхэнэ ехъулIэныгъэми наIуэу хыболъагъуэ а усакIуэ псэемыблэжым и Iэужь. Езы зэман дыдэр зыпэмылъэщ усакIуэм и тхыгъэ хьэлэмэтхэр псэунщ, и анэдэлъхубзэкIэ псалъэу зы адыгэ дунейм тетыху».
ЩоджэнцIыкIу Алий и гъащIэмрэ и творчествэмрэ ехьэлIа Iуэхугъуэхэм къадэкIуэу ХьэкIуащэ Андрей куэд щIауэ нэгъуэщI зы темэшхуэми дехьэх. Ар – I лIэщIыгъуэм псэуа адыгэ узэщIакIуэхэм (Нэгумэ Шорэ, Хъан-Джэрий, Къазджэрий, Адэлджэрий сымэ, н.) я щIэинырщ.
А цIыху телъыджэхэм псоми щIэныгъэфI зрагъэгъуэтат (щхьэж езыр къызыхэкIамрэ и гъэсэныгъэмрэ тещIыхьауэ). Абыхэм яхэтт и гупсысэкIэ КъуэкIыпIэмрэ КъухьэпIэмрэ зэпызыщIэфи, а тIум я зыр зи тегъэщIапIи, и анэдэлъхубзэм иримыпсэлъэфи, и бзэм и грамматикэ зи IэдакъэщIэкIи. Ауэ ахэр зыкIэ – нэхъыщхьэ дыдэмкIэ – зэщхьт: абыхэм ящыщ дэтхэнэри гурэ псэкIэ щIэкъурт къызыхэкIа лъэпкъым фIы хуилэжьыну.
Пэжу, абы зыми шэч къытрихьэжыртэкъым. АрщхьэкIэ… лIы ахъырзэманхэм я щIэиныр зыджа, абы епха Iуэхугъуэ пыухыкIахэр зыубзыхуну хэта къэхутакIуэ-щIэныгъэлI гупышхуэм (Турчанинов Г. Ф., Тресков И. В., Къумыкъу Т. Хь., Голубевэ Л. Г., Хьэщхъуэжь Р. Хъ., н.) яукъуэдийм зэтемыхуэ, зэблэдза, зэгурымыIуэ, зэпэщIэуэ куэдыщэ ущрихьэлIэрт. Илъэс къэс жыхуаIэм хуэдэу лэжьыгъэхэм я бжыгъэм хэхъуэрт; статья закъуэтIакъуэ мыхъуу, тхылъ щхьэхуэхэри къыдэкIырт. Ауэ авторхэр иджыри Iуэхугъуэ куэдкIэ зэныкъуэкъурт: зым узэщIакIуэхэм яхибжэр адрейм къридзэртэкъым; зым лъэхъэнэр зэрызэпиуд Iыхьэхэм, я гъунапкъэр зэригъэбелджылы щIыкIэм етIуанэр арэзы техъуэртэкъым; я дуней лъагъукIэм тещIыхьауэ узэщIакIуэхэр гуп-гупу гуэшыным щынэскIэ, псори зэныкъуэкъужу щIадзэрти, зэгурыIуэу тIу къахэкIыртэкъым. Хэгъэзыхьауэ жыпIэмэ, щIэныгъэм дежкIэ зэранкъым Iуэху еплъыкIэ зыбжанэ, зыр адрейм темыхуэу, щыIэнри. ИкIэм-икIэжым нэхъ захуэр зэ ищIыIу къэхъунщ. Ауэ ар зэи укъэзымыгъэпцIэжын Iэмалу, зэхэмыбзу къекIуэкI проблемэхэм я «IункIыбзэIух» нэсу дапщэщи, сытым щыгъуи къэплъытэныр щыуагъэщ. Къыщыхъу щыIэщ: утыку кърахьа Iуэху еплъыкIэхэр гупсэхуу зэпэпшэчу, а псор зыгуэрурэ зэщхьэщумыгъэкIмэ, адэкIэ узэрыкIуэну гъуэгур тэ- 41 мэму щыпхуэмыубзыху. Мыбдежми арат къэхъуар. ИкIи ХьэкIуащэ Андрей, абы хуэхьэзыру къыщIэкIри, зи зэфIэкIыр игъуэ хъуа еджагъэшхуэм къытехуэр илэжьащ: езым и пэ къихуэу темэм хэIэба къэхутакIуэхэм я пщIэр имыгъэкIуэду, абыхэм я Iэужьыр гупсэхуу щIиджыкIри, щхьэпэу къилъытэр наIуэу къыхигъэщхьэхукIащ, щыуагъэу къыщыхъуми гурыIуэгъуэу тепсэлъыхьщ, лъэныкъуэкIэ иригъэкIуэтэкIри, Iуэхур зыхущыщIэу къилъытэр езым щIигъужащ. Апхуэдэу, адыгэхэм ди лъэпкъ тхыдэм, литературэм, бзэщIэныгъэм, щэнхабзэм заужьын папщIэ зи къарурэ зи зэфIэкIрэ емыблэжа узэщIакIуэ телъыджэхэм ялэжьам иIа мыхьэнэр, а фIыгъуэм ноби лъысыпхъэ пщIэр нэхъ тэмэму зэзыгъэщIэну хущIэкъу дэтхэнэри зыблэкI мыхъун тхылъ ди пащхьэ кърилъхьащ.
«Литературэм и теорием и гугъу щащIкIэ, зы Iуэху зэхэмыбзи къытеувыIэн хуей мэхъу. Куэд щIауэ яубзыхун хуеями, нобэр къыздэсым зыри тепсэлъыхьакъым, Iуэху ищIу елэжьакъым литературэм и теориемкIэ еджапIэхэм къыщагъэсэбэп фIэщыгъэхэм, н. ж., литературэм и терминхэм. Нобэр къыздэсми республикэм и курыт еджапIэхэм яIэкъым литературэм и терминхэм я псалъалъэ… Абы и зэхэлъхьэныр лъэпкъ щIэныгъэлI гупым я пщэ дэлъхьамэ нэхъ къезэгът…» – а Iуэхум иригузавэу, итхыгъат ХьэкIуащэм.
АрщхьэкIэ, абы елэжьыну «щIэныгъэлI гуп» къыщымыувым, ХьэкIуащэм къыхуэнэжрати, езым етх еджапIэхэм ямыIэу мыхъуну учебникхэр, хрестоматиехэр, илъэситIым тхылъищ къыщыдигъэкI къыхэхуэу (п.п., «Адыгэ литературэ. 11-нэ классыр зэджэн тхылъ», Н., 1977; «Адыгэ литературэ. 11-нэ классым папщIэ хрестоматие», Н., 1998; «Адыгэ усэ гъэпсыкIэ». Н., 1998).
Адыгэ IуэрыIуатэмкIи литературэмкIи курыт еджапIэхэм къыщагъэсэбэп учебникыу е хрестоматиеу диIэм я нэхъыфIыIуэр зи IэдакъэщIэкIыр ХьэкIуащэ Андрейщ, дяпэкIи ахэрщ егъэджакIуэри еджакIуэри «зыкъуэсынур» абыхэм ефIэкI дунейм къытехьэху.
АдыгэбзэкIэ журнал, газет къеджэ, ди радиом едаIуэ, телевизор еплъ дэтхэнэ зыри щыгъуазэщ ХьэкIуащэ Андрей прессэм дригъэкIуэкI лэжьыгъэм. Ди литературэ гъащIэм ар хэмыту зы Iуэхугъуэ гуэри щекIуэкIыу пIэрэ! Мыпхуэдэу жыпIэми пцIыупс урихъункъым: ХьэкIуащэ-критикым мащIэ-куэдми зыгуэр зыхужимыIа ди тхакIуэхэм яхэту къыщIэкIынкъым. А IэнатIэ щхьэпэр илъэс куэд щIауэ ирехьэкI Андрей, и пщэ къыдэхуэ адрей къалэнхэм я гъусэу.
ЦIыху щыпкъэ, еджагъэшхуэ цIэрыIуэ, профессор, академик, тхылъ пщIы бжыгъэхэр, статья щэ бжыгъэхэр зи IэдакъэщIэкI, илъэс 60-м фIэкIауэ и лъэпкъым гурэ псэкIэ хуэлажьэ, ди нэхъыжьыфI, нэхъыжь Iумахуэ ХьэкIуащэ Андрей гъащIэм хуиIэ гукъыдэжымрэ гуащIэдэкIым кърит дэрэжэгъуэмрэ мыкIуэщIу, и ныбжьым хэхъуэми, и гуащIэм хэмыщIу, и зэфIэкIрэ и хэлъэткIэ нэхъыщIэхэм щапхъэ яхуэхъуу, ди литературэ жьантIэр екIуу къигъэбжьыфIэу иджыри куэдрэ-куэдрэ дяпэ итыну! Хьэмид 42 ТхакIуэ цIэрыIуэ IутIыж Борис талант ин, Iэзагъ нэс зэрыбгъэдэлъыр наIуэ щищIар литературэм и жанр нэхъ гугъу дыдэ драматургиерщ. Абы и Iэдакъэ къыщIэкIа и пьесэхэр къэбэрдей литературэм дамэ лъэщ хуэхъуащ, лъэпкъ драматургиер лъагапIэщIэм трагъэуващ, адыгэ театрым и сценэр ягъэбжьыфIащ.
Лъэпкъ культурэм и ехъулIэныгъэхэм, и пщэдейм набдзэгубдзаплъэу кIэлъыплъ дэтхэнэми куэд щIауэ игу къоуэ, тогузэвыхь къэбэрдей драматургием и зэфIэкIхэр зэрылъахъшэм, ди тхакIуэхэм ящыщу абы ирилажьэр икъукIэ зэрымащIэм, абыхэм я дэтхэнэ IэдакъэщIэкIри къекIуу, Iэзэу, нэсу лъэпкъым я пащхьэ изылъхьэфын, я деж нэзыхьэсыфын творческэ къару мыкIуэщIыж зыбгъэдэлъ артист гъуэзэджэхэр ди театрым иIэ пэтми. Ар зэрыт щытыкIэ хьэлъэм икIэщIыпIэкIэ къишын зэрыхуейр къызыгурыIуэ ди драматург нэхъыжь зырызхэр мызэ-мытIэу абы тепсэлъыхьащ, и хэкIыпIэ хъун гуэрхэри къагъэнэIуауи щытащ. А Iуэхум нэхъ наIуэу тетхыхьащ Шортэн Аскэрбийрэ ШэджыхьэщIэ Хьэмыщэрэ. Абыхэм нехьэкI-къехьэкI хэмылъу жаIауэ щытащ, езыхэм я тхыгъэхэри хэту, лъэпкъ драматургием къыхэнэн тхыгъэ зырызыххэ фIэкI дызэримыIэр, адрей жанрхэм ар хэпщIыкIыу куэдкIэ къазэрыкIэрыхур.
Иужьрей илъэсхэм лъэпкъ драматургиер япэкIэ зэрыкIуэтар, абы ехъулIэныгъэхэр зэрызыIэригъэхьар зи фIыщIэр адыгэ театрым псэемыблэжу хуэлэжьа IутIыж Борисщ. Драматургием, абы и жанр щхьэхуэхэм, сценэм я щэхухэр куууэ езыр-езыру къэзыхутэжа, зэман кIэщIым абыхэм щыгъуазэ захуэзыщIыфа IутIыж Борис и IэдакъэщIэкIхэр, псори мыхъуми, нэхъыбэр театрым къищтащ. Егъэлеиныгъэ хэдмылъхьэу занщIэу жытIэнщи, адыгэ литературэм и тхыдэм щIыпIэ ин дыдэ щызыубыдын, щапхъэ зытрахыу абы куэдрэ къыхэнэн тхыгъэхэр драматургым и Iэдакъэ къыщIэкIащ. Ар зэрыпэжым наIуэу щыхьэт тохъуэ ахэр къэбэрдей театрым и мызакъуэу, Адыгейми, Къэрэшей-Шэрджэсми, Дагъыстэнми зэрыщагъэувар, «Дамэлей» пьесэр тыркубзэкIэ зэрадзэкIыу Истамбыл и сценэхэм щагъэуву къызэрыщагъэлъэгъуар, «Тыргъэтауэр» хьэрыпыбзэкIэ зэрадзэкIыу Сирием тхылъу къызэрыщыдэкIар. Театр нэхъыбэми ахэр щагъэувыну къыщIэкIынт, зэрытха анэдэлъхубзэ къабзэр, дахэр яхъумэу урысыбзэкIэ тэмэму зэрадзэкIыу къыдагъэкIатэмэ. Ди зэман хьэлъэм
апхуэдэу ар пщIэну тыншкъым, ауэ арыншауи ди драматургием и ехъулIэныгъэхэр нэгъуэщI лъэпкъхэм я деж ныпхуэхьэсынукъым.
Адыгэхэм пасэм зэрыжаIащи, «вы хъунур шкIэ щIыкIэ къыбощIэ». Борисрэ сэрэ дыщызэрыцIыхуа махуэхэм къыщыщIэдзауэ зэфIэкI хьэлэмэтхэр абы зэрыбгъэдэлъыр занщIэу къызгурыIуащ. Университетым адыгэбзэмрэ литературэмкIэ и отделенэм къызэрыщIэтIысхьэу абы кафедрэм и блын газет «Хасэр» къыдигъэкIыу хуежьащ, ар зэрылъын къупхъэр тхыпхъэщIыпхъэкIэ гъэщIэрэщIарэ лэч зэмыфэгъукIэ лэжауэ пхъэм къыхэзыщIыкIари, абы техуэ тхыгъэхэмрэ сурэтхэмрэ я нэхъыбэр зыщIари езырат, егъэджакIуэхэмрэ зыщIезыгъэх студентхэмрэ Iэзагъ хэлъу яхуищIа гушыIэ сурэтхэр зылъэгъуахэм нобэми 43 ящыгъупщакъым. ИтIанэ и гугъу дымыщIу къэдгъэнэныр къемызэгъыу къызолъытэ а псом ищIыIужкIэ ар фIы дыдэу еджэу, япэ курсым къыщегъэжьауэ щIэныгъэм зыIэпишауэ, бзэмрэ литературэмкIэ щыIэ кружокхэм я лэжьыгъэм жыджэру хэту, езым и щхьэкIэ къызэригъэпэща уэрэджыIакIуэ гупым и унафэщIуи уэрэд щыжиIэуи зэрыщытари.
Зи IэщIагъэр фIыуэ зымылъагъу цIыхум, сыт хуэдиз зэфIэкIрэ лъэкIыныгъэкIэ тхьэр къыхуэмыупсами, ехъулIэныгъэ гуэр зыIэригъэхьэфынукъым. Къулыкъу зэрыбгъэдэтым, къалэн зэхуэмыдэ куэд зэригъэзащIэм ищIыIужкIэ IутIыж Борис пасэу зытхьэкъуа сурэтыщI IэщIагъэми псэуху епцIыжакъым. Нахуэ имыщI, псоми ящибзыщI щхьэкIэ, щеджэ илъэсхэм къыщыщIэдзауэ абы пхъэм, гъуаплъэм сурэт гъэщIэгъуэн зэмылIэужьыгъуэ куэд къыхищIыкIырт. Ар наIуэ нэхъ щыхъуар тхакIуэр илъэс хыщI зэрырикъуам и саулыкъукIэ ди республикэм и музейм абы и IэдакъэщIэкIхэр зэхуэхьэсауэ гъэлъэгъуэныгъэ къыщызэрагъэпэща нэужьщ.
Сурэт зэрищIым, драматургием ерыщу зэрыщылажьэм, анэдэлъхубзэм теухуауэ къэхутэныгъэхэр зэрыригъэкIуэкIым нэмыщIыжкIэ IутIыж Борис уси итхырт. Ахэр щызэхуэхьэса «Си Дахэнагъуэ» зыфIища и япэ тхылъыр дунейм къытохьэ. УсакIуэр илъэс хыщI щрикъум ирихьэлIэу къыдокI и етIуанэ «ГущIагъщIэлъхэр» усэ тхылъыр. ЖыпIэ хъунущ тхэн зэрыщIидзэрэ и Iэдакъэ къыщIэкIа и усэ нэхъыфIхэр абы щызэхуэхьэсауэ, усыгъэми щызыIэригъэхьа ехъулIэныгъэхэм ар щыхьэт техъуэу. IыхьиплIу зэхэт «ГущIагъщIэлъхэм» зэ нэхъ мыхъуми гупсэхуу ущIэджыкIмэ, гугъущэ удемыхьу къыбгурыIуэнущ IутIыж Борис зэхэщIыкI куу, псэ къабзэ, гу хьэлэл зэриIэри, гъащIэм, псэукIэм фIыуэ зэрыхищIыкIри, зытепсэлъыхьын, къигъэлъэгъуэн зэригъунэжри, анэдэлъхубзэм фIыуэ зэрыщыгъуазэри, щIэ, нэгъуэщIхэм жамыIа, ямыгъэныщкIуа гупсысэ къиIуэтэну ерыщу яужь зэритри. НэгъуэщIу жыпIэмэ, ар зи Iуэху еплъыкIэм емыпцIыжу тет, зи IэщIагъэм хуэIэрыхуэ, усэ тхыным и щэху зэхуэмыдэ гъэщIэгъуэнхэр езыр-езыру къэзыхутэжа, зи хъэтI, зи тхэкIэ зиIэж усакIуэ нэхъыфIхэм ящыщщ. Усэм и псэр гупсысэщ. IутIыж Борис и усэхэр нэхъыбэу зытеухуар езыр щыпсэуа зэманырщ, екIуэкIа гъащIэрщ, абыхэми нэхъыбэу зи гугъу щищIар, къыщиIуэтар и лъэхъэнэм псэуа цIыхухэм я гурылъ-гурыщIэхэрщ, ахэр зыгъэпIейтея, шыгъушыпсыпIэм хэзыгъэлъа Iуэхугъуэ нэхъыщхьэхэрщ. Зытепсэлъыхь, къыщиIуатэ Iуэхухэм ятепщIыхьмэ, зэ еплъыгъуэкIэ, усакIуэм и тхыгъэхэр адрейхэм я IэдакъэщIэкIхэм къазэрыщхьэщыкI щIагъуэ щымыIэу къыпщыхъунущ. Ауэ, уеплъыжыпэмэ, ар апхуэдэуи щыткъым. IутIыжым зи гугъу ищI дэтхэнэми езым и еплъыкIэ хуиIэщ, зи гугъу ищIыр адрейхэм ямылъэгъуа, гу зылъамыта гуэрхэрщ. Ди лъахэм и гугъу зымыщIа ди усакIуэхэм яхэткъым. Зи ахърэтыр нэху хъун Кулиев Къайсын зэпымыууэ бгыхэм зэрытепсэлъыхьыр ираудэкIыу и дуней гъащIэр ирагъэхьащ. IутIыжми и сабиигъуэр щигъэкIуа Зэрэгъыж бгылъэхэр гулъытэншэу къигъэнакъым, ауэ абыхэм ар зэреплъар нэгъуэщIынэщ, ядилъэгъуар, абыхэм къахигъуэтар нобэр къыздэсым зыми гу зылъимыта гупсысэщIэщ. «Къурш блын» усэм зэрыщыжиIамкIэ, а мывэ- 44 джейм гъащIэшхуэ иIащ, куэди и нэгу щIэкIащ. Абы фIыуэ ещIэж лъахэм гуфIэгъуэрэ гузэвэгъуэу илъар, лъэпкъыр зыхэта лъэпощхьэпохэр, ауэ къэралышхуэр къутэу псори лъэлъэжами, – бгыжьхэр зэрыщытам хуэдэу «быдэрэ уардэу къэнэжащ. Абы и джабэхэм сытым щыгъуи «гуфIэгъуэри гуауэри, пшагъуэ гуэрэнхэу» блэсыкIащ. Гу щIыIагъкIэ а мывэ къырыр къозыгъэщтэжын цIыхухэми куэду яхэтщ, ахэр IутIыжым мывэджейм зыкIи къыщхьэщыкIыу къилъытэркъым, зэрыцIыхум нэхъ мыхъумэ. Зыри къызыфIэмыIуэху, къизымыдзэ апхуэдэ цIыхухэр я щхьэ закъуэ хуэпсэужу аращ, ахэр сытым щыгъуи шынагъуэщ.
Зы усакIуи щыIэу къыщIэкIынкъым зи IэщIагъэм темытхыхьарэ зи къалэным темыпсэлъыхьарэ. Ауэ абы къикIыркъым псоми ар зэхуэдэу къагурыIуэу щытауэ, зэщхьэщыкIыныгъэ ямыIауи. Ауэ а зэтемыхуэныгъэр къызыхэкIри а Iуэхум теухуауэ щыIэ гупсысэхэр езыхэри зы пIэм зэримытырщ, кIуэ пэтыху абыхэми зэрызахъуэжырщ, дэтхэнэ лъэхъэнэми пыухыкIауэ езым и еплъыкIэ зэриIэжырщ. Абы ищIыIужкIэ езы тхакIуэ дыдэхэми ар зэхуэдэу, зэщхьу къагурыIуэркъым, абыхэм языхэзри абы зэреплъри зэщхьэщокI. Апхуэдэм дежи ар Iэмал имыIэу епхащ езы усакIуэм и зэхэщIыкIым и къулеягъми, и Iуэху еплъыкIэм и кууагъми, и хьэл-щэн дыдэми. НэгъуэщIу жыпIэмэ, усакIуэм и къалэныр IутIыж Борис къызэрыгурыIуэу щытар адрейхэр зэреплъым ещхькъым. Абы «УсакIуэ» зыфIища и тхыгъэм щызэфIегъэувэ пэжым и бэнакIуэ къэмылэнджэж усакIуэ нэсым и образ уардэр, абы и зэхэщIыкIыр, и Iуэху еплъыкIэр. Псоми ди насыпт абы къыщыIуэтахэм ди усакIуэхэр емыпцIыжу тетатэмэ, мис итIанэт абыхэм я къалэнри нэсу щахуэгъэзэщIэнури, я щIыхьым зыщиIэтынури: 45
ГъащIэ шащхьэр нэпцIхэм щызэхуагуэшыжкIэ, Щытхъури хъуэнри нэпцIхэм щызэраупцIыжкIэ,
Ар, УсакIуэ нэсыр, псалъэм щыгуфIыкIыу,
И гупсысэ гуэрым бзэр трешэ шыкIэу.
ШыкIэпшынэ бзэпсщи, и гур мэбзэрабзэ,
ГъащIэм зэхэмыбзу иIэр игъэкъабзэу.
А пшынэбзэр гупсэм гуапэу къопсэлъыкIыр,
Зэми уигъэхыщIэу гущIэм ар къогъыкIыр.
Матхэ, гъатхэ уэгуу и гур зэIухауэ!
Матхэ, гугъэ нэхухэр цIыхум яхуищIауэ!..
Ящымыщ ар лъаIуэхэм,
ФэрыщI жыIэдаIуэхэм,
КъулыкъущIэкъу жьантIакIуэхэм,
Мылъку хьэрэмкIэ пакIуэхэм.
Ар зи напэ емыщэжщ.
Гугъэ ищIмэ, – щIемыгъуэжщ.
Зэхуихьэскъым щIыхь жьгъей.
Хуэпшиями мы дунейр,
Къулеягъыу ар зыхуейр Пэжым хуэзэр аркъудейщ.
Мис апхуэдэ тхэтмэ, – ар УсакIуэщ.
Адрейхэр псори дыпсэлъакIуэщ. IутIыж Борис, адрей усакIуэхэми хуэдэу, и тхыгъэ зыкъомым щегъэлъапIэ къэзылъхуа и анэр. Абы нэгъуэщIхэм жаIахэр къигъэщIэрэщIэжыркъым, и анэм хуиIэ лъагъуныгъэ къабзэр и псалъэкIэ къеIуатэ, и тхыгъэм щIилъхьэ гупсысэри адрейхэм ещхькъым. «Анэпсэ» зыфIища и усэр анэр Iуащхьэмахуэу зыIэт, уэгум нэзыхьэс, тхьэхэм езылъыт тхыгъэ гъуэзэджэщ, ар анэм и фэеплъ гукъинэжщ. ГурыщIэ къабзэм къигъэщIа а псалъэхэм дэтхэнэ бынми и псэм къыщагъэуш анэ лъагъуныгъэм нэхърэ нэхъ IэфIи нэхъ къабзи зэрыщымыIэр. Ар зэрыпэжым и щыхьэту къэтхьынщ езы усэр:
Анэпсэр – ар псынэщ. Ар псысэщ.
Ар – Псатхьэщ. Ар – тхьэхэм я тхьэщ.
А тхьэр тщхьэщытыхукIэ тхуэупсэу,
Дэ сытри тлъэкIын ди гугъэжщ.
Анэпсэр тщхьэщыкIмэ, итIанэ Нэхъ щIыIэу мо дыгъэри къопс.
Уэ псори бдэхуабэт, си Нанэ.
ЗэмыкIури зэкIу пщIыфу ушхэпст.
Гъэ плIыщIыр хэщIауэ гъуэгуанэм,
Си гъащIэм мыр хьэкъ къысщищIащ:
Балигъ цIыхур щыхъур и анэр Дунейм щехыж махуэр аращ. 46
Псоми зэращIэщи, литературэмрэ искусствэмрэ яхуэмыухыр, къахуэмытIэщIыр, зи кIэ имыплъэфыр лъагъуныгъэрщ. Пасэми ди зэманми къагъэщIауэ художественнэ тхыгъэ куэд щыIэкъым ар лъабжьэ зыхуэмыхъуа. ЦIыхупсэм, абы и гурыщIэ гъэпщкIуахэм нэхъыфIу щыгъуазэ усакIуэ псоми арагъэнщ еш ямыщIэу, куэдщ, жамыIэу лъагъуныгъэм щIытетхыхьыр, абы и къарумрэ и зэфIэкIымрэ псалъэ нэхъ купщIафIэхэмкIэ щIагъэлъапIэр. ЛIэщIыгъуэ жыжьэхэм къыщегъэжьауэ КъуэкIыпIэмрэ Европэмрэ щыпсэу лъэпкъхэм я усыгъэхэм лъагъуныгъэ лирикэм увыпIэшхуэ щеубыд, ди зэманми ахэр я щынэIурытщ, иджырей тхылъеджэхэри дихьэхыу йоджэ.
ЖыпIэ хъунукъым адыгэ IуэрыIуатэмрэ абы и гъукIэгъэсэн джэгуакIуэхэмрэ лъагъуныгъэм и гугъу ямыщIу къагъэнауи, куэд мыхъуми, тхыгъэ щхьэхуэхэр абы трамыухуауи. Ар дыдэр ядыболъагъу ди усакIуэ нэхъыжьхэми, ауэ, пэжыр жыпIэмэ, абыхэм я тхыгъэхэм гулъытэ нэхъыбэ хуащIын хуеящ. Нэхъыжьхэр зыхунэмысахэр ягъэзэкIуэжыпхъэт нэхъыщIэхэм, ауэ абыхэми ар нэсу яхузэпкърыхауэ ди щхьэкIэ къэтлъытэркъым, лъагъуныгъэ уэрэд Iэджэм я псалъэхэр зэхалъхьа пэтми. Дэ зи гугъу тщIыр, уэрэд мыхъуу, макъамэ зыщIэлъу укъызэджэ хъу лъагъуныгъэ лирикэ нэсырщ.
Лъэпкь усыгъэм нобэр къыздэсым ар къыщIемыхъулIэр адыгэхэм къыддэгъуэгурыкIуэ зэхэщIыкIыр, хабзэр, хьэл-щэнхэр е нэгъуэщIу жыпIэмэ, лъэпкъ менталитеткIэ дызэджэр зэран зэрыхъурщ. Ауэ пасэм дызытетахэм мащIэ-мащIэурэ дыкъытекIыу, нэгъуэщI тхьэхэм щхьэщэ яхуэтщIу зэрыщIэддзам, абы и лъэныкъуэкIи лъэбакъуэщIэхэр тчыуэ дызэрыхуежьам и щыхьэтщ IутIыж Борис и тхылъыщIэм щыщ «Си Дахэнагъуэ» Iыхьэр. УсакIуэм нобэкъым ар щитхар. Къэгъэлъэгъуап- хъэщ япэу къыщыдэкIам абы поэмэ фIэщыгъэцIэр зэриIар. УсакIуэм тэмэму къыгурыIуэжащ а усэхэм, – зэзышалIэ, зэзыгъэбыдылIэ, – сюжет гуэр зэрамыIэр, лъагъуныгъэм зэрытеухуам я гугъу умыщIмэ. Гу лъытапхъэщ нэгъуэщI зы Iуэхуми: хуэмейуэ къыIэщIэщIами, а усэхэр сценэм хуэщIащ, хуэгъэпсащ, зэпэджэжу артиститIым ахэр ебгъэгъэзащIэ хъунущ.
IуэрыIуатэм игу къигъэкIами, IутIыж Борис тэмэму къигъуэтащ цIыхухъу псоми я плъапIэ цIыхубз дахащэм и образ уардэр къызэригъэлъэгъуэн пщащэ телъыджэ – Дахэнагъуэ. ИригъэлеинкIэ темышыныхьу, щытхъуу хуигъэшыр фIэмащIэу усакIуэм егъэлъапIэ абы и «дахагъыр, щабагъыр, хуабагъыр, гуапагъыр, Iущагъыр, къабзагъыр», хуэмыухыжыххэр абы и теплъэрщ – ар псысэщ, мазэщ, дыгъэщ. Апхуэдэу тхьэшхуэм къыщIигъэщIар, дунейм щIытетыр, усакIуэм зэрыжиIэмкIэ, псоми щхьэщэ хуащIыну, гухэлъ пшыналъэкIэ ягъэлъэпIэну аращ. Ар щымыIамэ, дунейм зы гурыфIыгъуи телъыжынутэкъым, лъагъуныгъэрщ гъащIэр зэтезыIыгъэр, абы и пщIэр зыIэтыр, ар IэфI зыщIыр. ЗэпсэгъуитIым, фIыуэ зэрылъагъуитIым яку къыдэхъуэ гурыщIэ къабзэм и къарур, и IэфIагъыр мыпхуэдэ псалъэ телъыджэхэмкIэ усакIуэм къеIуатэ:
Уафэм къыпощэщыр Дыщэ щыгъэ вагъуэр.
Уэри къоIущэщыр ЩыIэм я нэхъ щIагъуэр.
ЖоIэ сыхэплъхьауэ Уи псэ курыкупсэм.
ПситIыр зэшэкIауэ Исщ зы гухэлъ чысэм.
Псэхэр къыдолъэIур Щапхъэ къатетхыну.
Ахэм ящIэдэIурщ ХущIемыгъуэжынур.
ГъащIэр – ар нэхугъэщ.
Армэ, иугъащIэ КъэдгъэщI лъагъуныгъэм! 47
УсакIуэми пэжу гу зэрылъитащи, нэхъыбэу «лъагъуныгъэр щIалэгъуэ дахэрщ зи Iэпэгъур», цIыхум абы кърит гуфIэгъуэр лъытэгъуейщ, ар псалъэкIэ къэIуэтэжыгъуафIэкъым. ПсэкIэ зэбгъэдэтитIым я зэхущытыкIэр нэсу къызэIупхыныр, ямыIуатэу, хэIущIыIу ямыщIыщэу яку дэлъ щэхухэр сэтей къэпщIыныр тыншкъым, ауэ усакIуэм ар Iэзэу зэрыхузэфIэкIыр, къызэрехъулIэр, гурыщIэ ябзыщIхэм я щхьэтепхъуэр хуэсакъыпэурэ зэрытрихыр и усэхэм ящыщ зым наIуэ къыпщещI:
ШэмыгъапцIэ жэщыр сыту кIэщI,
ЗыщебгъэщIу фIыуэ плъагъу и куэщI,
И нэкIу гуакIуэм хуиту укъиплъамэ,
И щхьэц щIакIуэм уи бгъэр щIигъэнамэ,
И ба щабэр гуапэу къыпхуищIамэ, Псысэ пщIыхь щIыхупсым ухыхьамэ. ШэмыгъапцIэ жэщыр сыту кIэщI, – Бахэр мыупщIыIуурэ нэху мэщ!
ГъащIэми ещхьу, лъагъуныгъэри щIэрэ гъунэрэ зимыIэ тенджызщ, абы хужыпIэн сытым щыгъуи бгъуэтынущ. УсакIуэри абы лъэныкъуэ зэхуэмыдэ IэджэкIэ бгъэдохьэ, дэтхэнэ и зы тхыгъэми къыщиIуатэр езым и щхьэкIэ игъэва гурыщIэрщ, и щIалэгъуэм и псэм щигъэфIа гупсысэхэрщ. Ауэ сыт хуэдэ дэрэжэгъуэрэ IэфIыгъэрэ хэмылъами, лъагъуныгъэри «дыгъэм ещхьу, зэ къуохьэж.», езы цIыхуми хуэдэу, абыи мылIэжыныпсэ Iуткъым: 48
Гъатхэм и нэ щIыхухэр ГущIэм къысфIоплъыхьыр.
Гугъэ сымыцIыхухэм Сыкъауфэрэзыхьыр.
Къысщохъужыр уэри Си насып ныпхэлъу.
Псыхъуэ дахэ гуэрми Сэ укъыщыспэплъэу.
СыщIохъуэпс къэкIуэну Махуэ гъэщIэгъуэнхэм,
Сыныпхуэзышэну Пшапэ дыхьэрэнхэм.
Къыхызохыр пIалъэ Дыщызэхуэзэнур.
Къызощыпыр псалъэ УзэрызгъэфIэнур.
Ауэ гугъэ сщIахэр,
СощIэ, лъэлъэжынущ.
Уэрэд зэхэслъхьахэр Сэ къысхуэнэжынущ.
Модэ си блэкIахэр Зэман пшагъуэм щешхыр.
МыдкIэ си къэнахэм Гъатхэр щодыхьэшхыр.
БлэкIар блэкIащ, абы къигъэзэжынукъым, ауэ дапхуэдэу щымытми, цIыхум и гущIэм зэ щигъэфIа а гурыщIэ IэфIхэр зэикI гум ихуркъым, сытым щыгъуи щIыгъущ, пIалъэ-пIалъэкIэрэ къытригъэзэжурэ и нэгу щIокIыж, аращ зи ныбжь хэкIуэтам гурыфIыгъуэрэ дэрэжэгъуэу къыхуэнэжыр. УсакIуэм ар Iэзагъышхуэ хэлъу къыщиIуэтащ «Си Дахэнагъуэм» хыхьэ усэхэм ящыщ зым:
Пшагъуэ фагъуэр тегъуэлъхьауэ
ЩIым и IэфIыр къыщIефыкI.
Зэман кIыхьыр техьэлъауэ
ГукъэкIыжхэр зэпощIыкI.
Гур зыгуэрым кIэлъоIэбэ, Псэм зыгуэрым зыхуеший.
УхуеихукIэ кIэлъыIэбэ!..
УхуеихукIэ кIэлъыкIий!
КъызжепIахэр сщогъупщэжыр.
Бдэслъэгъуахэр хогъуэщэжыр.
Уи дахагъи къысхуэщIэжкъым.
Уи IэфIагъи зыхэсщIэжкъым.
Усыгъэм куэдрэ узыщыхуэмызэ зы Iэмал гъэщIэгъуэн IутIыжым къыщигъэсэбэпащ «Си Дахэнагъуэм». А усэ Iэрамэр быдэу зэпызыщIэ, щIэлъ гупсысэхэр зэпэзыгъэджэж, лъэмыж абыхэм яхуэхъу прозэм и Iыхьэ зыбжанэ абы къыщокIуэ. Ахэри усэхэм къазэрыщхьэщыкI щIагъуэ щыIэкъым – абыхэм макъамэ шэщIа ящIэлъщ, усыгъэм и художественнэ Iэмал зыкъом къыщыгъэсэбэпащ, зэрытха бзэри пхужымыIэну къулейщ, шэрыуэщ. Усэмрэ прозэмрэ екIуу зэдолажьэ, тIуми я къалэныр нэсу зэдагъэзащIэ, зы тхыгъэу фIэкIа умыщIэу.
Зэрыщыту лъэпкъ усыгъэм и хэлъхьэныгъэ хьэлэмэту, иужь зэманхэм усакIуэм художественнэ Iэзагъэу бгъэдэлъам и щыхьэт наIуэу къэплъытэ хъунущ «ГущIагъщIэлъхэм» ихуа и сонетхэри. Къэбэрдей усыгъэм сонетыр къызэрыхыхьэрэ зэманышхуи дэкIакъым, пыухыкIауэ я цIэ къидмыIуэми, ар мызэ-мытIэу къагъэсэбэпащ ди усакIуэ нэхъыжьхэм ящыщ зыкъомым. КъызэрыгуэкI усэхэм ар куэдкIэ къащхьэщокI, а жанрым дзыхь ищIу еувалIэр мащIэщ, къахуэмыгъэIурыщIэну зэрытешыхьыным и зэранкIэ. Зигурэ зи щхьэрэ зэтелъ, Iэзагъэ ин зыбгъэдэлъхэрщ абы зезыпщытыр, еувалIэр.
Сонетым гъуэгуанэшхуэ къикIуащ, тхыдэ гъэщIэгъуэни иIэщ. ЛIэщIыгъуэ блэкIахэм абы зэхъуэкIыныгъэ гуэрхэр ирамыгъэгъуэтуи къэнакъым. НобэкIэ а усыгъэ лIэужьыгъуэм щапхъэ нэхъыщхьэу къыхуэнар Италиемрэ Инджылызымрэ яйхэрщ. Сытым къыхэкIами, къэбэрдей усыгъэм япэ махуэхэм къыщыщIэдзауэ къигъэсэбэпыр инджылыз сонетым и гъэпсыкIэрщ.
Ди усакIуэ нэхъыжьхэм я лъагъуэм тет IутIыж Бориси и сонетхэм жыпхъэ яхуэхъуар инджылыз щапхъэрщ – Iэмал имыIэу абы хэт едзыгъуищыр (строфаищыр) рифмэ зэблэдзакIэ зэщIожьыуэ, и кIэух сатыритIыр рифмэ зэгуэгъукIэ зэпхыжащ. Зэрыхабзэщи, усакIуэм и сонетхэм къыщиIэтар, нэхъыбэу зи гугъу щищIар цIыхур зыгъэпIейтей, абы и пащхьэ къиувэ философскэ гупсысэ нэхъ ин дыдэхэрщ – цIыхур къыщIигъэщIамрэ абы гъащIэм щиIэ къалэнхэмрэщ. Тхылъым ихуа сонет плIыщIым нэблагъэм языхэзри и щхьэ хущытщ, абыхэм цIыхум и псэукIэр пэжу, куууэ, Iэзагъ ин хэлъу къыщымыгъэлъэгъуа яхэткъым. И сонет нэхъыфIхэм ящыщ зым усакIуэм щIилъхьэ щIагъыбзэр икъукIэ гуузми, пэжагъ хэлъу щытопсэлъыхь дэтхэнэ зы цIыхуми къыдалъхуауэ къыдэгъуэгурыкIуэ, сытым щыгъуи щIыгъу гугъэм. Ауэ, адыгэ псалъэжьми зэрыжиIащи, ар «адэ щIэиныфIу» щытми, зэхъулIи щыIэщ. Иныкъуэхэми гугъэ IэфIым цIыхур игъэжакъуэми, къару мыкIуэщIыж къыхелъхьэ, абы и фIыгъэкIэ сыт хуэдэ гугъуехьхэри къызэренэкI. УсакIуэм и сонетхэм ящыщ зым гукъинэжу ар мыпхуэдэу къыщыжеIэ:
4 Заказ № 234 49 Дунеижьыр Тхьэм и тыгъэ Iэгурыхьэ-IэгурыкIщ,
ЗиукIыжу текIыжыну тегушхуамкIи гупымыкIщ.
Гъуэгыр тIэту дыкъытохьэ, гъуэгым щIэту дытокIыж,
ГъуэгыгъуитIым я зэхуакур жыхьэнмэ-жэнэт лъэмыжщ.
Батэкъутэр щыдгъэшыну ди гугъэжурэ дытетщ,
Илъэсищэ мынэхъ мащIэ къэдгъэщIэнуи ди нетщ.
Ауэ псори убзыхуауэ дыкъалъхуауэ къыщIокIыж,
Хэтш къытфIэщIми, хэшагъэххэщ, щхьэж и лъагъуэ дытетыжщ.
МызэщIэну къалэн минхэр дгъэзэщIэну ди пщэрылъщ,
Фэ фэIуадзэм дэлъым ещхьу, гъащIэ дзэпкъым дыIурылъщ.
Нобэ мыхъухэр пщэдей хъуным дыщыгугъыурэ йокIуэкI.
Зы нэхъыкIэ къызэднэкIмэ, нэхъыкIэжыр къытпыкъуокI.
Ди ажалыр ди гуфIакIэ зэрыдэсри дощIэж,
Ди псэр илъми и IэмыщIэ, дыIэщIэкIыу ди гугъэжщ.
УсакIуэм и сонетхэм екIуэкI гъащIэм пыщIэныгъэ быдэ хуаIэщ, аращ абыхэм лъабжьэ яхуэхъур, ахэр къызыхэтэджыкIыр. НехьэкIкъехьэкI хэмылъу зэрыжиIэм тепщIыхьмэ, иужь илъэсхэм хэкум къыщыхъуа зэхъуэкIыныгъэхэр абы фIэкъабылкъым, мылъкумрэ дыщэмрэ абы щызэрахьэ залымыгъэр и псэм худэгъахуэркъым, абы иронэщхъей, цIыхухэр абы зэригъэжакъуэр и гум къоуэ, лIэщIыгъуэкIэрэ зэрагъэпэща хьэл-щэн телъыджэхэр зэрафIэкIуэдым, егъэхыщIэ: 50
Зэшхэр зэлъимыхьэу хуощIыр зэжагъуэгъуи, Зэныбжьэгъухэр щIакIуэ кIапэм трешэф.
ЦIыхум я нэхъыкIэр бегъымбар пщегъэхъури,
Напэм я нэхъ къабзэр фIейкIэ щIегъэнэф.
Дунейр апхуэдизкIэ абы итхьэкъуащи, Икъутэжыфынми шэч къытезмыхьэж.
Гури, псэри, нэри – псори ихьэхуащи,
Зыхуимыт IэпапIэ цIыхум имыIэж.
Ди гъащIэм пэжым пщIэ зэрыщимыIэжыр, зылъэкIхэм, зыхузэфIэкIхэм ар хэутэн зэращIыр усакIуэм хуэшэчыркъым. Ар и псэм худэмыгъахуэу и сонетхэм ящыщ зым мыпхуэдэ псалъэ жагъуэхэр щыжеIэ:
Тхьэм къызэригъэщIрэ цIыхум зеузэщIыр,
Ауэ, уриплъэжмэ гъуэгу къэткIуам,
Хэхъуэу диIэм нэхърэ ди нэхъыбэу хэщIыр
Шэч дегъэщIыр мы гъащIэр зыхуэкIуам.
Бзаджэр ироджэгур цIыху жыIэзыфIэщым.
Делэм «Iущ» цIэ лъапIэр къещэхуф. И тхьэщ хьэкIэпычыр псори къэзылэжьым.
Беймэ, я нэхъ Iейри мэхъур лIыфI.
Пэжыр хъуащ джэгуалъи, псори щодыхьэшхыр.
ПцIым и метастазым гъащIэ гущIэр ешхыр.
УсакIуэм зэритхымкIэ, лъэпкъым и цIыху мыхъумыщIэхэр къызыхэкIа и лъэпкъым и тхыдэм иросондэджэр, пасэм абы зэригъэпэща хабзэ, хьэл-щэн хьэлэмэтхэмкIэ фIыгъуэ гуэрхэр я щхьэм къыхуалэжьыну яужь итщ, ахэр яхъумэным, зэрахьэным, ирагъэфIэкIуэным и пIэкIэ. УсакIуэ набдзэгубдзаплъэм абы пэжу гу лъитащ, ари, ди жагъуэ зэрыхъунщи, ди зэманым и «ехъулIэныгъэхэм», и нэщэнэ гущыкIыгъуэхэм ящыщ зыщ. А щIэпхъаджагъэм и щхьэкIэ зэрыхущытыр, а фIеягъыр игу, и псэ зэрыхудэмыгъахуэр апхуэдиз Iэзагъэ хэлъу усакIуэм къыжиIащи, а сонетыр зэрыщыту къэдмыхьын тхузэфIэкIыркъым:
Тхыдэ-лIыжь кхъахэр уанэтемыхщи,
Хуэмыухыжыр гъуэгуанэ кIуаджэщ.
Уплъэмэ, – плъагъур пшагъуэ гуихщи, УзэплъэкIыжмэ, – щыхупIэ бзаджэщ.
Уоу си лъэпкъ мащIэу гущIэм щызгъафIэ,
Зи фIыр зи Iейхэм къысхугуэмых,
Зэм хубоIэт уэ си гур мо уафэм,
Зэм щIыкъатиблкIэ гугъэр йодзых.
Я нэхъ лIы Iущу зызылъытэжхэм Уи щымыIэжхэр дэнкIи яший.
ЕплъэкI зэпытурэ дыщIэзылъхьэжхэм ЯхэплъэхункIэ, си псэр мэкIий:
«Зыхэдвгъалъхьи щымыIэ лIыгъэ, ДыкъыщIэвгъэкIхэ зэрамыгугъэу!» 51
Художественнэ тхыгъэм сыт хуэдэ гупсысэ хьэлэмэтхэр щIэмылъми, къыщымыIэтами, ар екIуу жымыIамэ, гъэпсыкIэ нэс имыгъуэтамэ, ар зыми гъэщIэгъуэн щыхъунукъым. Абы и лъэныкъуэкIэ убгъэдыхьэмэ, IутIыж Борис и сонетхэм гъэпсыкIэ телъыджэ ягъуэтащ. Ар зэрыпэжым и щыхьэту къэпхь хъунущ мы зы едзыгъуэ закъуэр:
Жьыху уэсыр зэрехьэр жьы щIыIэм.
Гупсысэри псэри епхъэх.
Къуаргъыжьхэр жыгыжьхэм хогуIэ.
ГугъапIэр нахуапIэм щомэх.
Стопаищ амфибрахиекIэ тха мы сатырхэм я кIэуххэр рифмэ зэблэдза нэскIэ зэщIожьыуэ, ауэ абыхэм я щIыIужкIэ а едзыгъуэм и сатыр псоми IэкIуэлъакIуэу аллитерацэр къыщыгъэсэбэпащ – езанэм «жь»-м тIэу къыщытрегъэзэжыр, етIуанэм «пс»-р щызэподжэж, ещанэм аргуэру «жь»-р, еплIанэм «пI»-р щызэщIожьыуэ. Рифмэхэм нэмыщI апхуэдэ макъ зэщхьхэр сатыр кIуэцIхэм къызэрыщыкIуэм усэм щIэлъ макъамэр фIэрафIэ ящI. ТхакIуэм и Iэщэ нэхъыщхьэр псалъэрщ, аращ абы и гурылъыр
къызэриIуатэр, гъащIэр къызэригъэлъагъуэр. Сыт хуэдэ гупсысэ инхэр къытхузэIуихыну яужь имытми, тхакIуэм бзэ дахэкIэ ар къыджимыIэмэ, абы и тхыгъэр зыми гунэс ящыхъунукъым. IутIыжым анэдэлъхубзэр куууэ зэрищIэм и щыхьэтщ абы и пьесэхэр, и ауангушыIэхэр. А тхыгъэхэм я нэхъыбэр псалъэр мащIэрэ гупсысэр куууэ гъэпсащ, абыхэм хэт сатырхэр апхуэдизу зэпхащ, зэгъэбыдылIащи, ахэр пхузэкIэщIэчынукъым, зы псалъи пхузэхъуэкIынукъым:
ЦIыху насыпыр напIэзэтепIэрыбжэщ.
Къытхуэлыду – кIуэдыж гъуэбжэгъуэщщ.
ГъащIэр – щымыIа ямыгъуэтыжхэм
ЩепщIыхьыжу шыгъушыпсыпIэ жэщщ.
Зи зэфIэкIыр лъагэ дэтхэнэ зы усакIуэшхуэми лъэпкъ литературэм хуищI хэлъхьэныгъэр гъунапкъэншэщ, ауэ ар занщIэу къащыгурымыIуи къохъу. Абы и лъэныкъуэкIэ убгъэдыхьэмэ, гулъытэншэу къэбгъэнэну къезэгъыркъым IутIыж Борис и «ГущIагъщIэлъхэр» тхылъым эссехэр щызэхуэхьэса и Iыхьэри.
УсакIуэм и тхыгъэ кIэщIхэр зытеухуар екIуэкI гъащIэм къыщыхъу Iуэхухэркъым. Нэхъыщхьэу абыхэм къыщыIэтар, и лирикэми ещхьу, езы тхакIуэм и гурылъ-гурыщIэхэрщ, жэщ-махуэ имыIэу зыгъэпIейтей, и псэм щигъафIэ гупсысэхэрщ. УсакIуэм игу къабзэр здынэмысрэ зымыгъэхыщIэрэ къэгъуэтыгъуейщ: абы и хъуэпсапIэщ дунейм псалъэ пхъашэжьхэр текIуэдыкIыу цIыхухэр гуапэу зэхущыту ищIыну, дэтхэнэ зы адыгэри и лъэпкъ телъыджэм хуэфащэу игъэпсэуну. «ГущIагъщIэлъхэм» хыхьэ эссехэр я инагъ-цIыкIуагъкIэ зэтехуэркъым, нэхъыбэуи, уегупсыс зэрыхъунумкIэ, ар зэпхар езым щIэлъ, къыщыжыIа щIагъыбзэрщ. Ауэ ахэр зэщхь зыщIыр дэтхэнэ зы гупсысэри щIэуэ, япэм зэхыумыха псалъэ шэрыуэкIэ къызэриIуатэрщ, абыхэм я нэхъыбэм псалъэжь гъэпсыкIэ зэрагъуэтарщ, усыгъэм и Iэмал щхьэхуэхэр IэкIуэлъакIуэу къызэрыщигъэсэбэпарщ. Уи щхьэр лъагэу уэзыгъэIэт, уи псэм къехуэбылIэ, гурыщIэ IэфIхэр къыпхэзылъхьэ, къэзыгъэуш тхыгъэу ди щхьэкIэ къыдолъытэ IутIыж Борис и IэдакъэщIэкIхэр. Андрей,
филологие щIэныгъэхэм я доктор 52 ЩIэныгъэлI, критик Сокъур Мусэрбий къызэралъхурэ илъэс 85-рэ ирокъу 53 * * * * * * 54 55 * * * 56 * * * 57 * * * 58 * * * * * * 59 60 * * * 61 * * * * * * 62 * * *

* * * 65 5 Заказ № 234 * * * Усэхэр Мусэрбий 66 * * *
СогъакIуэ усэр IуэхутхьэбзащIэ,
Къимыгъэзэжмэ, си дунейщ.
Ирехъу зылъысыр насып защIэ,
Трырет жыхафэм хэгъэрейу.
Сэ сощIэ Iэм имылъ мыщафэм
Гуащэр щыгугъмэ, зэрыIейр,
Ауэ мы тхылъым и гъуэгу тафэр
Бзаджэм къиутэу сыхуэмей.
Сэ сощIэ фадэр зэрыгуащIэр,
Сэ ныбжьэгъу гуэрхэм сыкъацIыху.
Сэ цIыху акъылыр соуплIанщIэ,
ГумащIэпс IэфIыр къыщIэжыху.
Арми, слъэкIакъым мы щIы щхьэфэр
Насып махъсымэ езгъэфэн…
Еуэт, пшынауэ, сэ си къафэм – ПасэIуэщ си нэр щIилъэфэн.
СогъакIуэ усэр IуэхутхьэбзащIэ,
Къимыгъэзэжмэ, фи хьэтырщ…
Мыкунэф дыдэмэ си гъащIэр – Тездзэнкъым нэфу зы сатыр. * * *
Къэгъэджэгу, тхьэмадэ, шыкIэпшынэр,
Къохъу зэман щыпащI топышэм ар.
Сэ иджыри уафэм сыщошынэ – Арщ зауэ блэкIам къысхуигъэнар.
Къэгъэпсалъэ щабэу шыкIэпшынэр,
Ар уэрэдыфI Iэджэм яхуозэш,
Дэгъэуш уэрэдым дуней иныр – Арщ зыщIыфыр хамэхэр зэкъуэш.
Еуэ, еуэ, дадэ, шыкIэпшынэм,
Ар зэхэзых псоми я гунэсщ.
Къэгъэуш мэз джэди, жыги, блани – Арщ уэсят пхуищIар уэ Ашэмэз.
Еуэ уемызэшу шыкIэпшынэм,
ЦIыху ешахэм я псэм жьы дегъэху,
Зы дыгъэпс Iэрамэ я гум къинэм – Ар пхуэхъункIэщ уэри фэеплъ нэху. * * *
ТIэтIэжу ныбжьхэм заукъуэдий,
КъухьэпIэм дыгъэр нэсмэ.
IупщI дыдэщ бзийхэм я къабзийр,
Къабзабзэщ бзухэм я кIэфийр,
Мэлыд уэгу щхъуантIэр кусэу.
УIэбэу Iэ дэплъэн хьэзырщ
Къыр жыжьэм и тхы IупщIэм.
Бгы нэIум тебдзэфынщ куэзыр,
Тезэгъэххэнкъым апэсыр – Апхуэдэу джафэ пфIощIри.
Ауэ дэкIынщи дакъикъипщI,
Техьэнщ бгы напэм пшапэр.
КIыфIыгъэм кусэхэр елыпщI,
Уэгу хуитым вагъуэхэр щопщIыпщI,
Дыжьын тхьэщIащ бгыжь къуапэр.
ИтIанэ, уэ пэплъэф къудей,
Гъэмахуэ жэщыр ткIунущ.
Лъэлъэнщ щтаучуи къыр домбейр,
Къигъэушынуи мы дунейр,
Къеуэнщ пщэдджыжь уэзджынэ. * * *
ЗыгуэркIэ семыпхауэ цIыху
Мы хэкум ису къащIэт…
ГъавэщIэр къэсу Iуихыжыху
Зым губгъуэм щехь и гъащIэр. 67 Жэщ плъырщ етIуанэр. Iэщ бэгъуам
Бгъэдэтщ, сыхьэт мыпсэхуу.
Дыгъужь е цIыху къемыдыгъуам,
Нэхъ IэфI къыщохъу улахуэр.
Щыгъыну щыIэм я нэхъыфIщ
Ещанэм схузэIуищэр,
ШхыныфI еплIанэм схуеупщэфI,
Си гъащIэм къысхупищэу.
Дахагъэу щыIэ псор адрейм
Си пащхьэ щегъэлыдыр,
ЩIэщыгъуэ сщещIыр мы дунейр,
Сызэшу къысхуимыдэу.
Зым сэ кхъухьлъатэкIэ сеIэт,
Адрейм мафIэгукIэ сешэ.
Си гъуэгу къыдэхуэм зы сыхьэт,
Абджыпсу нэхущ си пэшыр.
ЗыгуэркIэ семыпхауэ цIыху
Сэ щыIэу къысхуэмыщIэ.
А псом я щIыхуэ стекIыжыху
ПыIэнукъым си гущIэр. * * *
ПыдупщIт зэщIэлъу гуэдз шэмэджкIэ,
Ди щыгум Iугъуэр щыетами,
Зэтетлъхьэрт зэкIэлъыкIуэу щэджхэр,
Арыкъыр лыгъэм зэщIищтами.
МэпIэнкI «Катюшэм» и шэр хъушэу – Урыху банэжьыр егъэцыдж,
ЩымыIэжыххэ зы фызышэ,
Дыгъэр уэгу пцIанэм къыдоудж.
КIапIынэ щIагъыр увыIэпIэ
Тхуэхъуащи, дуней псор дыдейщ.
Тхыдэжь и уасэщ напIэзыпIэр,
Ар блэмыкIынырщ сызыхуейр. * * *
ЯтIагъуэ лъэгум тхыпхъэщIыпхъэу
КъубгъанкIэ псы ираутхам;
Iуха щхьэгъубжэм жьыр къецырхъыу
Чэсыргей Iупхъуэр къыщIихам;
И бгъэр щхьэл мывэу къригъэкIыу
Адакъэр пагэу увыжам; 68 И джэджьей бын тегужьеикIыу
Джэдум джэдкъуртыр кIэлъыжам;
Уафэ къабзэшхуэм зигъэплIаплIэу
ЩIыр игъэхъу щIыкIэу къэувыIам;
И нэз щIы кIапэм кърихьэлIэу
Дунейр щхъуантIэпсу ириIам;
ЩхъуантIагъэ псор игъэщIэращIэу
НысащIэр пщIантIэм къыдыхьам;
Игъэджэрэзу и кIэ къуащIэр
Псынэпс къабзабзэр къыпхуихьам;
Хадэ нартыхум и щкъыщкъ макъыр
Къызэрылъэлъу къыдэкIейм… –
А псор ихъумэу уи гур сакъым – Мис ар насыпкъэ мы дунейм! * * * ЗэхокIыр нобэ гъэрэ щIырэ,
ЩIыр гъэм аргуэру къыдоуш.
Есыжыр лыгъэм къэрэкъурэр,
ЗэIахыр лIыжьхэм вакIуэ ныш.
ПхъэIэщэр щIым хуэгумэщIащи,
ТопщIыпщIэ вабдзэм дыгъэ мин.
Псынэпс гъуджэшхуэм и нэщIащэм
Иплъэ къандзэгуми зегъэин.
Иджыри пцIанэщ щIым и напэр – Ар гъатхэ жьыбгъэм ирепхъэх.
Ауэ маипэм зыкъахуапэм – Плъагъунщ итIанэ зыкъизых.
Фэ гъэмрэ щIымрэ щызэгуэгъум
ВакIуэлIхэм фхуохъу насып мыгуэш.
ВакIуэпэр мащIэу тIэкIу хуэуэгъуми,
ВакIуэкIэр щремыщIэ уэшх! Сыт си щIалэгъуэм фIыуэ сыкъэплъагъукIэ, ЩIалэм дапщэщи щIалэ къегъуэтыж.
Си щхьэцым, мис, пхырокIыр дыжьын лъагъуэ
Илъэс щэ ныкъуэм щащI абы IутIыж.
Си нэкIум куэдрэ щызэблоур пшагъуэ,
Сэ гъуэгу къэскIуахэм акъылыр йоплъыж.
Илъэс пщыкIубл зи ныбжьхэм загъэщIагъуэ,
ЗблокIри, си щIыбкIэ къысщодыхьэшхыж. 69 Хьэуэ, абыхэм задумыщI, си нагъуэ,
Напэ зэлъахэр къысхуумыIуэтыж.
Ди нэхущ пасэм къытхущIэна вагъуэр
Пшапэр къыщысми иремыункIыфIыж!
Къэубыд си Iэблэр. ТIуми зыщ ди гъуэгу.
ЩытщIынщ иджыри дэ мы щIылъэм джэгу. ИIэ, жьыбгъэ, улэжьэнум,
Дызэрыгъэубыд.
Уэ дыгъэпсыр уи фэдэным – Сэ перор си дыдщ.
ИIэ, маржэ, куэд къытпоплъэ – Пщащэ, щауэ, лIыжь.
Сабий цIыкIухэр къытхукъуоплъыр,
Я нэр хуэдэу пыжь.
Хьэсэ щхъуантIэм хэт хъыджэбзым,
ФIанэр къиIэтау,
Хуэдэщ и Iэр къыдэмыбзэм,
Къытщогугъ ешау.
ИмыщIэххэу хукъуэлъэти,
Гъэбырыб бостейр,
Нэбжьыц Iувхэр къегъэIэти,
Дегъэхьэх дунейм.
Iэ худэлъэ и щIыфэхум,
Iупэр хуэгъэупщIыIу.
Нэжьгъуц кIырхэр пфIэмыIуэхуу
Щыгъэджэгу и нэкIу.
Тхьэмпэ Iувхэм хэс уэрэдхэр
ЩIэпхъуи, хуэгъэуш…
ИIэ, маржэ, зигу къилъэтхэм
ИумыгъащIэ зэш.
Жьыбгъэ, жьыбгъэ! Улэжьэнум
Iуэху дунейм щыкуэдщ…
Къащтэ уи дыгъэпс фэдэнри,
Усэ зэдэдгъэд! 70 УсакIуэ ХьэIупщы Лолэ илъэс 85-рэ ирокъу 71
Адыгэ усыгъэр зыгъэбжьыфIэхэм ящыщщ усакIуэ цIэрыIуэ, Къэбэрдей-Балъкъэрым культурэмкIэ щIыхь зиIэ и лэжьакIуэ ХьэIупщы Лолэ. Абы и Iэдакъэ къыщIэкIащ усэхэмрэ поэмэхэмрэ щызэхуэхьэса тхылъ купщIафIэ куэд. Апхуэдэщ «Жэналъкъы псынэ», «ЦIыхубз насып», «Анэм и гуащIэ», «Хэкум ипхъу», «Жыг хадэр жейркъым», «Балъкъ и даущ» жыхуиIэхэр, нэгъуэщIхэри.
ХьэIупщым и тхылъхэм щеIэт, щегъафIэ хэкур, цIыхугъэр, дахагъэр, лъагъуныгъэр. Абы и усэхэр цIыхубз нэсым и псэ къабзагъэкIэ, и гуапагъэкIэ, и гумащIагъэкIэ псыхьащи, зыми хэбгъэгъуэщэнукъым. Аращ ахэр гум щIехуэбылIэр, щIэщыгъуэ, гукъинэж зыщIыр. Лолэ Усэхэр ЩIымахуэжьыр мыл жьгъырукIэ блауэ,
Уей борэным сыхыхьэну сфIэфIщ.
КъуакIи тафи уэсым исеяуэ,
Япэу лъагъуэ сэ пхысшыну сфIэфIщ. Мо къурш щыгум ситу уафэ лъагэр
Нэ жанитIкIэ щIэсщыкIыну сфIэфIщ.
Уафэ набдзэу мазэ хъэуан бзыгъэр
Пшэжьхэм щIамыхъумэу щытмэ – сфIэфIщ.
ЩхъуантIэ дахэу мо уафэгу тенджызым
Гъуэз IэрыщIхэр щхьэщымыхьэм сфIэфIщ,
Лыгъэ тхъуэплъу дунейр щIызэIубзыр
Къытщхьэщыту гъащIэр уэфIмэ – сфIэфIщ.
Си Хэку-анэм лъэбакъуэщIэу ичым
Iуэху зырыз сэ дэщIызгъуну сфIэфIщ.
Си уэрэду гущIэм къитэджыкIыр.
Хэкум тыгъэу IэщIэслъхьэну сфIэфIщ. * * *
Абдж хьэкъущыкъуу сыхуэсакъыу
ГъащIэ симыIа,
Iуэху лэжьынкIэ сымыщыпкъэу
Зыми жимыIа.
Зауэм кIуахэм щIы зэлэжьу
КъызэранэкIам,
Бомбэ гъуэзхэр си акъужьу
Гъавэ щызгъэкIащ.
Сэ хьэлэлу гуащIэдэкIкIэ
ЩIым сыбгъэдэтащ,
СхуэмыIыгъым пхъэIэщэкIыр,
БелкIэ згъэбэтащ…
СIыгъми нобэ сэ къалэмыр,
ЩIым сыбгъэдэмыкI.
Псалъэ къэскIэ щыууэ щIымэ,
Усэ къызогъэкI. * * *
Къыптепсакъым сабиигъуэ дыгъэр,
ГъащIэ дахэм плъэгъуакъым и нэху. 72 Ахэр зыкIи, сянэ, уи мыягъэ.
УхэкIакъым гугъуехь ущIалэху.
Ухуэмыхуу хъуэри уэ къуадзакъым,
Уэ цIыхухъу къалэнри уи пщэм дэлът.
Фызабэным мащIи дэбгъэвакъым,
Зэманыжь цыпхыдзэм уэ удэлът.
Зэман гугъум уи гум дигъэхуахэр
Иджы уз борэну къыпхукъуокI.
Уи нэкIущхьэу гъащIэм ипхъэхахэм
КъэпкIуа гъуэгур нэпкъыжьэу пхырокI. ПЭЖ
ЦIыхубз Iэщэу жыр лэныстэр
Сэ куэд щIауэ схуэIэрыхуэу сIыгъщ.
ЗэфIэуащи си Iуданэ-мастэр,
Жэз Iэпхъуалъэр си Iэпэм Iэрыгъщ.
Мис апхуэдэу нобэ сIыгъ къалэмми
Илъэс куэд гъуэгуанэу къыздикIуащ.
Къурш задейхэм гъуэгур щыпхышыным
Хуекъу къарукIэ си гущIэр псыхьащ.
Хуэерыщщ мы си гур усэ тхыным,
Сымыжейуэ нэхуи сыкъекIынщ.
Псалъэ пэж жэщ кIыфIым химыгъуатэм,
НитI хъуэпсам нэпс пIащэ къыщIэкIынщ. АНЭМ И Уи быдзышэм щIыгъуу,
Сэ исфащ уи гуащIэ.
Уи гур къыздэщIыгъуу
Ноби сохь си гъащIэр.
ГъащIэм и гъуэжькуийхэм
Ухэтащ мычэму, 73 Борэн къэукъубийхэм
Бынхэр дыщыпхъумэу;
Гугъэ, мурад инхэр
Уи гум щытолъкъуну,
Хабзэжь ткIий къиинхэр
Уи лъэм и къапхъэну. Ауэ уэ уи гуащIэр
ЩымыкIуэд дунейм.
Къабзэщ уи гурыщIэр, Ещхьу мазэ хейм.
Соплъ уи щхьэц чэсейхэм,
НитI схуэнэхъуеиншэм, Къызэптащ уэ гъащIэ,
Сипсыхьащ уи гуащIэм. СИ Жэщ тенджызым усэфI къыхэлъэтыр
Си гухэлъщ,
Мазэ изым нурыр зыхуиIэтыр
Си гухэлъщ.
Нэхущ дахэм махуэ бзыгъэ къилъхур
Си гухэлъщ,
Гъатхэ щхъуантIэм и япэ даущыр
Си гухэлъщ,
Абы пIащIэу нэхур хуэзыгъэщыр
Си гухэлъщ.
Си Хэку хуитым и гъунапкъэ псори
Си гухэлъщ.
Ар нэ жанкIэ зыхъумэж зауэлIхэр
Си гухэлъщ,
ЩIым и бынхэм яку дэлъ пэжыныгъэр
Си гухэлъщ.
ГъащIэ нэхум и нып мамырыгъэр
Си гухэлъщ.
ЩIы хъурейр зи плъапIэ мо уэгу къабзэр
Си гухэлъщ. 74 А уэгу къатым пхыкIыфа цIыхубзыр
Си гухэлъщ. Сыхыумын насыпым, нэхущ дахэ.
Хъуэпса нитIым напIэр пхуаIэтащ.
Уэ къолъэIу куэд щIауэ си гу махэр,
Хэплъыхьа гурылъ ныпхуиIуэтащ.
УщхъуэнтIауэ нэхущ вагъуэ цIыкIухэ!
Нур Iэрамэ тыгъэ къысхуэфщIыф.
Фыкъащып нэ жанхэм зырызыххэу,
ГуфIэ нэпсхэр ткIуэпсу ныфхуахьыф.
УэсхьэлIэнут си щэху, пщэдджыжь пшэплъым,
Уи фэгъу си гурщ маскIэу уизыIар,
ПхуэсIуэтэну ар сэ си гухэлъми,
Нобэм къэскIэ ныбжезмыIэфа.
Анэ бгъафэу уэ си дыгъэ лъапIэ,
Уи бзий налъэ нобэ къызэпэс,
Сабиигъуэ лъандэрэ си плъапIэу
Сэ къалэму абы сыщIохъуэпс.
Псынэ къабзэу слъытэ уафэ къащхъуэ,
Ирикъунщ гухэщIу уэ плъэгъуар.
Пшэ IэрыщIхэм ущIрамыуфэ, –
Анэ щхьэцхэр аращ зыгъэтхъуар. ЩIым къыхэкIым удз лъэпкъыгъуэу
ЯгъэзащIэ я Iуэхугъуэ.
Ахэм я кум лъагъуныгъэу
Дэлъыр мащIэ фи мыгугъэ…
Лъэдий цIыкIухэр жьым дэкIантIэу,
Гъатхэм пасэу зыр къыхожыр,
Абы и цIэр шейтIан лъакъуэщ,
Хуэзэшауэ бжьэхэр йожэ.
ЩIымахуэкIэр къызэрысу, Ажэгъуэмэр мэIущащэ. 75 Мылыф кIырым къызэпхыкIыу
Къэгъэгъэну и гуращэщ.
Розэр къапщтэм, бэшэчагъкIэ
КъытекIуэну удз щымыIэ.
Щхьэр еIэтыр фэрыщIагъкIэ,
Ауэ банэм куэд къеуIэ.
Iэлъын мыщIэу щхьэлъэ напIэр, Хугум хуэдэу къыздопIэнкI.
УеIусамэ йощ IэпапIэ – Сэтэнейр пIырыпIу мэкI.
ШкIэплъыр, маскIэр къыIурихыу,
ХузэфIэкIым иропагэ.
Бэга псори егъэтIысри, Гъэр икIыхукIэ ар ягъавэ.
Хэтыр мащIэ зэфIэкI иIэу,
Удзу гъащIэ зритам.
Куэд къонэжыр пщIэ ямыIэу,
Я гъэгъахэр къыпыхуам.
Шыпсыранэр пагэщ хуабжьу,
Мэжьэражьэр, зелыгъуэж.
Абы цIыхухэр хуэерыщщи,
ЯубэрэжькIи щIемыгъуэж.
Тхьэрыкъуэфыр сыткIэ щхьэпэ? – ЦIыху щыIэнущ жызыIэн.
Псы ирефэ, къабзэщ тхьэмпэр,
Щыуэлбанэм – щхьэтепIэнщ.
Куэду щIэтщ фIарийр ди мэзым – И тхьэмпащхъуэр къэбгъуэтам – И хущхъуэгъуэщ ар гуузым,
НыбжькIэ фэбжьхэр зыгъуэтам. 76 ТхакIуэ Мыз Ахьмэд илъэс 60 ирокъу
ГъащIэм и купщIэр 77
къелъагъуф
«Зэманым декIур лIыфIщ», – жиIэгъащ Къэзанокъуэ Жэбагъы. А псалъэхэр гурыIуэгъуэ дыдэу къыпфIэщI щхьэкIэ, къипхынур уэ къызэрыбгурыIуэщ. Япэу уи гум къэкIыр, зэманыр бзаджэмэ, уэри бзаджэу ущытын хуейуэ аращ. ТхьэгъэпцIыр куэд хъуа – уэри умыукIытэу пцIы упс, уи лъахэми, хэкуми, уи адэ-анэ дыдэми епцIыж. ДыгъуэгъуакIуэр куэд хъуа – уэри зыгуэр зэлъэфалIэ, уи напэр кIапэ пшэрыфIкIэ зэрыпщэжыным хущIэкъу. Апхуэдэр адрейхэми щамыгъэхьэрэмкIэ, уэри уи хьэрэмыгъэ Iыхьэр хыумыгъэкIуадэ. Ар пхузэфIэкIмэ, хэт ищIэрэ, уэри «лIыфI» къыпхужаIэнкIэ хъунщ….
Мыз Ахьмэд ящыщкъым «лIыфIщ» зыхужригъэIэн папщIэ, ауэ сытми зэманым зыдезыгъэкIухэм. И акъылкIи, хэлъэту иIэмкIи уейуей жезыгъэIэ зыкъом и кIэпкъым дэсу абы хуэхьынут. Ауэ Тхьэм къызэригъэщIар аращи, пцIыи иупсынукъым, щхьэхуещэуи пхущытынукъым, нэ зрищам теIэбэн щхьэкIэ имыщIапхъи пхуищIэнукъым. ЦIыхум лей тригъэхьэн дэнэ къэна, Тхьэ лъапIэм бзэ Iуримылъхьэу псэ зыхилъхьа зыгуэрми ар теувэфыну си фIэщ хъуркъым. И IэдакъэщIэкIхэри езым ещхьыжщи, и рассказхэмрэ повестхэмрэ яхэбгъуэтэнукъым нобэ дунейпсо литературэм и нэхъ купщIафIэхэр тезыгъэкIуэту пIалъэкIэ тепщэныгъэр зыубыдауэ, акъылыр зэблэзыш нэмысыншагъэхэмрэ цIуугъэнэ нэпцIхэмрэ щагъэлъапIэ тхыгъэ купщIэншэхэм хуэдэ.
Езым и дуней тетыкIэм уеплъмэ, ар зигъэлъэгъуэн зыфIэфIу утыку илъадэхэм ящыщкъым. Адыгэхэм «цIыху зэпIэзэрыт» зыхужаIэм хуэдэщ Ахьмэд: псалъэ гъущэм зыдригъэхьэх нэхърэ лъэныкъуэ зригъэзу зы Iуэху гуэр ищIэмэ, нэхъ фIэкъабылщ, и Iэдакъэ къыщIэкIам щхьэкIэ зигъэпIиинукъым, сэ сщIам щхьэ гулъытэ къыхуамыщIрэ, жиIэуи гузэрыдзэ ищIынукъым. Ауэ Iуэху щIэгъуэм деж ищIам ущIытеIэзэщIыхьыжын щымыIэу лэжьэнущ, узыщыгугъын щымыIэжыххэу къыщыпфIэщIым дежи абы, зыкIи зыкъыхимыгъэщурэ, и пщэрылъ къалэныр игъэзащIэ хуэдэурэ зыкъыпщIигъэкъуэнущ. ЗэрыжысIащи, ар иджырейкIэ зэджэ хьэкIэпычхэм ящыщкъыми, уи Iыхьэми къыхэIэбэнукъым, езым и Iыхьэу илъытэжу, хьэрэм гуэри зрилъэфэлIэнукъым. Зэ еплъыгъуэкIэ, Ахьмэд и рассказхэмрэ повестхэмрэ зытеухуа къэхъугъэхэмрэ абы хэт персонажхэмрэ къызэрыгуэкIыу къыпщыхъунущ. Абы и лIыхъужьхэм бгыи якъутэркъым, кIэси къахьыркъым, щхьибл зыфIэт иныжьми езауэркъым. Ахэр зыщыпсэу дунейр дэ дызытет дыдэращ, зыгъэпIейтейри дэ махуэ къэс дызыIууэ проблемэхэм хуэдэщ. АрщхьэкIэ гъуазджэм и пкъыгъуэр псэ зыхэмылъ сурэттехкIэ гъащIэм траха сурэткъым, ар узэдащ тхакIуэм и дуней еплъыкIэмрэ и хъуэпсапIэхэмкIэ. Пэжщ, «иджырей» зыхужаIэ цIыхум «и мыIуэху зэрихуэ» и хабзэкъым. Абы зыуи къридзэркъым къуажэщIыр зыхуэмыфащэхэм зэрапхъуэжми, къалэм щаухуэ унэр щыхэмытIапхъэ щIыпIэм хуэзэми, и гъунэгъум и бынунагъуэр мыгъуагъэ хэхуэми, мафIэ къыщIэнэпами. Мызым и лIыхъужьхэр сыт и лъэныкъуэкIи апхуэдэхэм япэщIэбгъэувэ хъунущ. Псалъэм папщIэ, «Гъатхэ уэс» повестым и лIыхъужь нэхъыщхьэ Барэсбий езым и щхьэ Iуэхум хуэдэу ирогузавэ Налшык къалэм и курорт щIыгур щхьэхуэфI гуэрхэм архитектурэ хабзэми, жылагъуэ Iуэху зехьэкIэми къемызэгъ ухуэныгъэкIэ зэрызэхауцIапIэм.
Куэдым гу лъамытащэу къэнащ «Сэ нэгъуэщI насып сыхуейкъым, мамэ» рассказыр. Абы и персонаж нэхъыщхьэр зи гъащIэр узыщIэхъуэпсын хуэдэу узэщIа мыхъуа бзылъхугъэщ. Ар, унагъуэ ихьэну хунэмысурэ, ныбжькIэ мащIэу хэтIэсащ, апхуэдэу щIэхъуамкIэ лажьэ нэхъ зиIэри езым и дэлъху тIолъхуэныкъуэгъуращ. Ауэ а и дэлъхум и щIалэ цIыкIур зеиншэ къабзэу къыщынэм, езыр зэрыхъыджэбз дэсми, и Iуэхур аргуэру зэпыудынкIэ зэрыхъунуми, гузэрыдзэ ищIауэ зэрыщытами емыплъыжу, абы сабийр зрешэлIэж.
Ахьмэд и тхыгъэхэм хилъхьэ гупсысэр уаз пэлъытэу къигъэнахуэркъым, ар щIихъумэн щхьэкIи щIагъыбзэ щIилъхьэ и хабзэкъым: тхылъым къеджэм кърихынымкIэ езыр хуитыжу къегъанэ. Ауэ мыбдежым рассказым и пэщIэдзэмрэ кIэухымрэ зэпэджэж ищIащ авторым, щIищIари, сэ къызэрысфIэщIымкIэ, уигъэгупсысэн щхьэкIэщ. Ар къызэIуех дунейри гъатхэмэм зэщIищтэу, ХьэIишэти унэщIэ къратауэ, и лэжьыгъэкIи псори зэпэщу. Зэриухыжыр – зи насып зэтеувэ хуэдэу ежьа пщащэм и щхьэ мыузым боз кърешэкIыж: и унэр унэу, и лэжьапIэр хъарзынэу, игу ирихь щIали къегуэкIуауэ, абы и мысабийр зрешэлIэж. Рассказым псалъэм къыдэкIуэ къудейуэ зы упщIэ хэтщ: «Хьэсэнбий-щэ? Дауэ къыщыхъуну пIэрэ?» Пщащэм и гупыж къабзэр къызыгурымыIуэни щыIэнущ, езы щIалэ цIыкIуми гугъу 78 демыхьынкIэ Iэмал иIэкъым. Ауэ, сыт хуэдэу щымытми, сабийм фIыгъуэ къызэрыдэкIуэнур, езы ХьэIишэти насып зэригъуэтыжынур уи фIэщ хъууэ еух рассказыр.
Ахьмэд и тхыгъэхэм хэIэтыкIа къэхъугъэшхуэ щыхэплъагъуэр зэзэмызэщ. КъызэрыгуэкI цIыхухэм я гъащIэри къызэрыгуэкIщ. Ауэ теплъэкIэ мыхьэнэшхуэ зимыIэу къыпфIэщIыр, укIэлъыплъыжмэ, гъащIэм и джэлэсу къыщыщIэкI къохъу. Псалъэм папщIэ, къулыкъу мыин зиIэ щIалэщIэр къуажэ гуэрым командировкэ кIуауэ жэмыш хъыджэбзым йогуакIуэ. ХъуаскIэр мафIэшхуэ мэхъу, зыкIи адрейхэм къахэмыщ ныбжьыщIитIым яку къыдохъуэ лъагъуныгъэшхуэ – зи хъыбар дахэр жьэрыIуэтэжу лIэщIыгъуэ IэджэкIэ мыужьыхыжхэм, усэрэ поэмэрэ зыхузэхалъхьэхэм, уэрэд зыхуаусхэм хуэдэу. ЗэрыжаIэмкIэ, къыухэм я зэхуэпэжыныгъэр апхуэдизкIэ гуащIэщи, къыу анэм и псэр щинамэ, абы и гуэгъум лъагэу щIыгум зытреIэтыкI, и дамэ инитIыр зыкIэщIеупщIэж, мывэ кIанэм хуэдэу зыкърегъэхуэхри зеукIыж. Мыз Ахьмэд и лIыхъужьхэр цIыху къызэрыгуэкIщ, ауэ нэгъуэщI зыгуэркIэ адрейхэм къахэмыщитIым апхуэдизкIэ гухэлъ ин зэхуаIэщи, зыр сымаджэ хъууэ дунейм щехыжым, адрейр абы кIэлъокIуэж: а тIум я лъым хэлъу къыщIокI зэхуэпэжыныгъэшхуэм и малъхъэдису цIыху къызэрыгуэкIыр таурыхъ дахэм хэт лIыхъужьхэм яхуэзыгъадэ.
Дауи, ахэр ди нобэм и «модэм» къекIуркъым. КъемыкIу щхьэкIэ, ди нэгум къыщIэдгъэхьэнти, а тIум хуэдэ гуэри гъащIэм хэмытыжу, я хъыбари цIыхубэм ямыIуэтэжу. Сыт хуэдизкIэ нэхъ фагъуэ хъунут абы щыгъуэм дызытет дунейр! Апхуэдэу щыхъукIэ, зэманыр зыхуэлIэу мы щIы хъурейр щIэкIэрахъуэр дэ къыщымыщу къытфIэщI, «модэм къемызэгъыу» зыхужаIэр армырауэ пIэрэ? АтIэ, дэ пщIэ зыхуэдмыщIыжыр гъащIэм къыкIэрыхуа, хьэмэрэ къэкIуэну зэман нэхъ дахэм къыщытпэплъэрэ?!
ЗэрыжысIащи, Мыз Ахьмэд и лIыхъужьхэм, зэ еплъыгъуэкIэ, егъэлеяуэ гуащIэшхуэ яхэлъу, хьэмэрэ нэгъуэщI лъэкIыныгъэ гуэр ябгъэдэлъу гу лъыптэркъым. Ауэ авторым къыфIэIуэхур куэдкIэ нэхъ лъапIэщ, къаруушхуэ, къулыкъу, мылъку жыхуэпIэнухэм нэхърэ. Ар цIыхугъэращ, гурылъым и къабзагъэращ, пэжыныгъэращ. Долларым бгыр щрагъэкъутэ, напэр хьэпшыпым хуэдэу щащэ-къыщащэху ди зэманым, дауи, апхуэдэ лъапIэныгъэхэр декIуркъым. Ауэ, уегупсысыжмэ, зи псэр къабзэу зыхъумэжыфахэмрэ напэр зымыщэжахэмрэ щымыIатэмэ, езы цIыху гъащIэри щымыIэжыххэнкIи хъунт. Апхуэдэу уеплъмэ, езы тхакIуэри, абы ди нэгум къыщIигъэхьэ лIыхъужьхэри, а лIыхъужьхэм я Iуэху еплъыкIэри нобэрей зэманыр зыхуэныкъуэу зыщIэбэг дыдэщ. «Зэманым декIур лIыфIщ» жызыIам армырауэ пIэрэ дэ къыджиIэну зыхуеяр? Зи гугъу тщIы тхакIуэ Мыз Ахьмэди абы щыгъуэм «къыкIэрыхуауэ» аракъым, атIэ дэ тщыщ зыкъомым нэхърэ нэхъ жыжьэ кIуэцIрыплъыфу аращ. Ар ди япэ ищахэм ящыщщ, сыту жыпIэмэ, и дуней еплъыкIэр нобэрей пыIэ тегъэсыкIэм и закъуэ трищIыхьыркъым, гъащIэм и купщIэр къелъагъуф.
ГЪУТ Iэдэм 79 Рассказхэр МЫЗ Ахьмэд
СЭ, МАМЭ
Махуищ хъуауэ ищI отчетым и нэр щытезашэм, ХьэIишэт къэтэджри щхьэгъубжэм бгъэдыхьащ. Ар зэрыIуихыу, пэшым зэуэ къыщIэуащ жьы къабзэ. Гъатхэмэ IэфIым щхьэр игъэуназэрт. Щхьэгъубжащхьэм зытригъащIэри, щIыбымкIэ къиIукI макъ зэмыщхьхэм щIэдэIуу уващ хъыджэбзыр. Абы гукъыдэжыфI иIэт. Сыт щхьэкIэ имыIэнрэт?! Илъэс
14 енкIэ зэжьа фэтэрыщIэм мазэ ипэкIэ щIэтIысхьэжат. ХьэIишэт и гуфIэгъуэр къыдаIыгъат хъуэхъуакIуэ къыхуэкIуа и Iыхьлыхэми, и ныбжьэгъухэми, и лэжьэгъухэми. Иджы и гупсысэхэм хэмыкIыр и унэр зыхуей зэрыхуигъэзэнырт.
Бжэм зыгуэр къыщытеуIуэм, ХьэIишэт зыкъигъэзащ.
– Дауэ ущыт, ХьэIишэт?
Комбинатым и инженер нэхъыщ-
– Тхьэм уигъэузыншэ, Хьэсэнхьэрат ар. бий. – Билал мыбыкIэ къыщIыхьауэ пIэрэ, жысIэри… бжэр – Хьэуэ, къыщIыхьакъым. – Къысхуэгъэгъу. Хьэсэнбий къызэрыхуищIыжу, хъыджэбзыр къыпыгуфIыкIащ. Абы къыгурыIуат экономистыр щхьэусыгъуэ ищIу, къилъагъун щхьэкIэ къызэрыщIэплъар. Куэд щIатэкъым ар комбинатым къызэрыуврэ. ХьэIишэт и лэжьэгъу хъыджэбзхэм ягу ирихьырт а щIалэ къудан екIур. АрщхьэкIэ, зэзэмызэ ядэгушыIэ мыхъумэ, Хьэсэнбий ахэр щIагъуэу къридзэртэкъым. ХьэIишэт къыгурыIуат щIалэр нэ лейкIэ езым къызэреплъыр, иджыпсту хуэдэу щхьэусыгъуэ гуэрхэр ищIу, къыдэзэригуапэр. Блыщхьэ уэршэрмэ пщэдджыжь къэс, директорым
IэщIагъэлI нэхъыщхьэхэр щызэхуи- 80 ХьэIишэти адрей хъыджэбзхэми щыгъуи къыбгъэдэтIысхьэрт, ауэ лей лъэпкъ шэскIэ, ар сыт жиIэртэкъым. зыхуахьынур ящIэртэкъым а щIалэ зэкIужым иджыри къэс щхьэгъусэ зэримыIэр. И лэжьэгъу цIыхубзхэр шей ефэну къыщIыхьамэ, щIэмычэу зытепсэлъыхьыр инженер нэхъыщхьэрт. ЗэпхагъэIукIырт илъэс 18 фIэкI мыхъуу зэ къишэу иригъэкIыжауэ. Иужь зэманхэм ХьэIишэт гъунэгъу зыкъыхуащIыну хэтат щIалэ зыбжанэм. АрщхьэкIэ и гур зыкIэрыпщIэн абыхэм яхилъэгъуакъым. Яхилъэгъуэн дэнэ къэна, щIалэжь зытIущым игу ящыкIат, къагъэделэн, зэштегъэупIэ ящIын мурад яIэу къыщищIэм. Шифоньерым хэлъ гъуджэшхуэм бгъэдыхьэри ХьэIишэт зэплъыжащ. Зихъуэжа абы и фэм? Илъэс тIощIым щитам сыткIэ къыщхьэщыкIрэ? Зэманым и IэпапIэ гуэри и нэгум къытридзауэ къыхуэгъуэтакъым, кIуэ мащIэ дыдэу тхъугъэ зыхидза и щхьэцым и гугъу умыщIмэ…
И гупсысэхэр гущIэгъуншэу къызэпызыуда телефон макъым ХьэIишэт къигъэскIащ. – Алло! – ХьэIишэт, зэхэпхрэ?
– НтIэ, хэт ар?
Комбинат дыхьэпIэм хъумакIуэу Iут цIыхубзырат къэпсалъэр. – ЩIалэ гуэр къыпхуейуэ къэкIуащ. Фи гъунэгъуу жеIэ. Хьэбасщ и цIэр. Ныдэзгъэхьэн? «ИгъащIэм си лэжьапIэм къыIухьакъым, къэхъуаIауэ пIэрэ?», – къэгузэващ ХьэIишэт. А меданым абы и гур жащ сымаджэрилэ хъуа и анэм деж. ИтIанэ, хъумакIуэ цIыхубзыр и жэуапым къызэрыпэплъэр къищIэжри, жиIащ:
– Къыдэгъэхьэ!
Гузэвэщати, ХьэIишэт и пIэ изэгъэжыртэкъым: зэм стIолым пэрытIысхьэрт, зэми, пэрымысыфу, къэтэджырти къикIукI-никIукIыу пэшым щIэтт.
Сытуи кIыхьлIыхьу къакIуэрэ я гъунэгъу щIалэр. Щхьэ гузавэрэ апхуэдизу? Зыхуихьынур ищIэркъым. ЗыгуэркIэ къелъэIуну арамэ. Iэджэм сэбэп яхуэхъуащ. Псом хуэмыдэу и къуажэгъухэм. Дауэ щымытми, хъугъуэфIыгъуэ куэд щызекIуэ комбинатым и бухгалтер нэхъыщхьэщ.
Бжэр къыIуихри Хьэбас къыщIыхьащ. Абы и нэгум зэриплъэу, ХьэIишэт къыгурыIуащ хъыбарыфI къызэрыхуимыхьар.
– КъэхъуаIа, Хьэбас? – щIалэм и Iэр иубыдащ. – Къэхъуащ, ХьэIишэт. Уи дэлъхур. Аслъэнбий щыIэжкъым.
– Аслъэнбии?..
И анэр щымыIэжу къыжраIэн фIэщIу, и гур къилъэту зыпэплъа хъыбарым и пIэкIэ зэхихар нэгъуэщIт. И анэракъым… Псэущ и анэр! А зэхихар и щхьэм щыкIэрахъуэу, ХьэIишэт щытт, я гъунэгъу щIалэм жриIэнур имыщIэу.
– Уэ унэкIуэжыну иджыпсту? Машинэ сисщ… – Хьэуэ, сэ. КIуэж уэ.
ЩIалэр зэрыщIэкIыжу, ХьэIишэт бжэр къигъэбыдэри, щIэрыщIэу и гущIэм къыщызэрыIэтыжу къыщыетэжа, и тэмакъым къыщIэзэрыхьа бампIэр кърикIутащ. Ар зэщыджэу гъырт, зэманри езыри зэхыхьэу ягъэпщкIуа, иджы зэуэ сэтей къыфIэхъужа гукъэкIыж 6 Заказ № 234 81 еджэу гурыфIыгъуэншэхэр и псэм къытегъуэлъхьауэ. Хьэуэ, и дэлъхуратэкъым абы и нэпсыр псыхьэлыгъуэу къыщIежэхыр – и насып къутамрэ и гъащIэ мыхъуамрэ щIэрыщIэу зыхищIэжауэ арат игъеижыр. … А тIур зэтIолъхуэныкъуэт – ХьэIишэтрэ Аслъэнбийрэ. ЯхузэхэмыцIыхукIыу зэщхьт щысабийм. Ауэ, тIэкIу къызэрыжэпхъыу, Аслъэнбий дэкIейуэ хуежьащ, хъыджэбзыр нэхъ ес цIыкIуу къэхъурт. Школым щыщIэса зэманым а тIур зэкIэрыкIыртэкъым: и дэлъхур сыт щыгъуи къыщыжырт, и хъумакIуэ пэжт. И жагъуэ къащIын дэнэ къэна, хъыджэбз цIыкIум къыхуеплъэкIын шынэрт и классэгъу щIалэ цIыкIухэр.
бухгалтеру, Аслъэнбий Ауэрэ балигъыпIэ иувэри, тIури университетым щIэтIысхьащ: ирагъэХьэIишэт жьащ. АрщхьэкIэ. арщхьэкIэ ущыджэлэнур пщIэтэмэ, упщIэ бгъэтIылъынтэкъэ – гуп зэзауэм хэпшахъуэри, Аслъэнбий ягъэтIысат илъэситIкIэ.
агроному Уи дэлъху тутнакъэщым ихуауэ, уигу фIы щыщIэнт?! ХьэIишэт и гуи и пси хыхьэжтэкъым еджэным. Апхуэдэ Iуэху мыхъумыщIэ Аслъэнбий къызэрылъыкъуэкIам езым и зэрани хэлъу ибжыжырти, и щхьэр фIиудыжырт, и ягъэ лъэпкъ хэмылъми. Сытми, илъэс нэхъыбэ имысауэ, амнистием хэхуэри, Аслъэнбий къаутIыпщыжащ. Абдеж щыщIидзащ и дэлъхур зэкIуэкIын. Гуп мыхъумыщIэ пэшэгъу хуэхъури, ефэн къиублащ. Абы къемышхыдамрэ къыжрамыIамрэ укIуэдыж. Апхуэдэхэм деж щIалэм и ефэныр пIалъэкIэ щигъэтырт, арщхьэкIэ, куэд дэмыкIыу, и пэшэгъу мыхъумыщIэхэм аргуэру зыхашэжырт. Абы и Iуэхум ириткIуурэ, фэи лыи къыхуэнэжатэкъым ХьэIишэт. И дэлъху нэхъыжьми, и анэми ящIэрт Аслъэнбий и дуней тетыкIэр зыхуэдэр, зэм фIы, зэми Iей зыхуащIырт, арщхьэкIэ щIалэм и щытыкIэм зихъуэжыртэкъым. Зыбгъэдишэжу зыбгъэдигъэсын и гугъа щхьэкIэ, и анэм ари къехъулIатэкъым. «ПIэщхьагъ игъуэтмэ, и Iуэхур зэтес хъужынщ» жари, Iыхьлыхэр иужь ихьат кърагъэшэну. Хъыджэбз хъарзыни къыхуагъуэтат, ауэ Аслъэнбий, ерыщ екIуэри, яхутечакъым. «Дянэм щхьэ бзэгу хуэпхьыжрэ?» жиIэу и дэлъхур къыщIэгубжьэу хуежьат. Хуэхъуу хуихьыжрэт, нэгъуэщI Iэмал игъуэтыжыртэкъым. ХьэIишэт зэрыцIыкIурэ зыри щибзыщIыртэкъым и анэм: и гурылъ псомкIи дэгуашэрт. Уеблэмэ анэм ищIэрт ХьэIишэт зыдэгушыIэ щIалэр хэтми, ар армэм зэрыщыIэри. Письмо къыхуитхамэ е сурэт къыхуигъэхьамэ, зигъэщIагъуэу анэм иригъэлъагъурт. Ауэ насып Алыхьым къуимытамэ, дэнэ къипхын?! И дэлъхум и Iуэхури, еджэнри – псори хъыджэбзым IэщIыб иригъэщIащ и щIалэм кърищIам: къулыкъу щищIэ щIыпIэм армэ нэужьым къыщынэри абы къыщишащ. ИлъэситIи, щыи, нэхъыбэжи дэкIащ. ХьэIишэт еджапIэр къиухри лэжьапIэ уващ. АпщIондэхуи и дэлъхум и дуней тетыкIэм зихъуэжакъым. Университетым къыщIадзыжа нэужь, лэжьапIэ мащIэ зэрихъуэкIа, зыщIыпIи Iузэгъакъым. Зэманыр кIуэтэху, нэхъ гупсысэрей хъурт ХьэIишэт. Дауэ мыхъунрэт, къыдеджахэм ящыщу езымрэ нэгъуэщI зырэт дэмыкIуауэ къэнар. Иужь къита щIалэхэри тIэкIу-тIэкIуурэ кIэрыщэщыжри, и щхьэ закъуэ и лъакъуитIу къэнауэ псэурт, лэжьапIэмрэ общежитымрэ фIэкI нэгъуэщI гъащIэ имыIэу. Апхуэдэу здекIуэкIым, имыщIэххэу ХьэIишэт и гъащIэм къыхыхьащ Iэуес. Iэуес. Дунейм тетыхукIэ хъыджэбзым игу ихунукъым ар цIыхугъэ къызэрыхуэхъуа щIыкIэр. ХьэIишэт къуажэм къикIыжырт, и 82 анэм къыхузэрилъхьа сумкэ хьэлъитIыр иIыгъыу. Гъуэгу здытетым, «къащтэ, хъыджэбз, тIэкIу бдэсхьынщ» жери, къэIэбэри сумкэ нэхъ хьэлъэр Iихат. Общежитым нэс къыхуихьыжу, «уи Iуэху дахэ ухъу» жиIэу щыIуигъэзыкIыжам, ХьэIишэт абы кIэлъыджэным зымащIэщ иIэжар. IуигъэкIыжынутэкъым. ГъэщIэгъуэныракъэ, зэ Iуплъэгъуэм ХьэIишэт и гур щIалэм кIэрыпщIат. Зи нэхэм нэхугъэ къыщIихыу къыфIэщIа щIалэ хьэрэмыгъэншэм узыIэпишэу зыгуэр хэлът. Абы иужькIэ тхьэмахуи тхьэмахуитIи дэкIащ. Общежит бжэIупэм ХьэIишэт мащIэрэ зыщигъэджэрэза а щIалэр «блэкIыу слъагъуну пIэрэ» жыхуиIэу, арщхьэкIэ дэнэт… Ауэ, Алыхьым къиужэгъужыпауэ къыщIэкIынтэкъыми, махуэ гуэрым, лэжьапIэ къикIыжу, а щIалэр къыхуозэ. Ауэрэ нэIуасэ зэхуохъу. «ЗэкIупсу зэрихьэлIэжащ» жыхуаIэм хуэдэт тIури. АпхуэдизкIэ фIыуэ щIалэр илъэгъуати, ХьэIишэт шынэрт абы гу щимыхуэнкIэ, IэщIахынкIэ. Езы Iэуеси апхуэдэ дыдэу къызэрилъагъур хъыджэбзым псэкIэ зыхищIэрт. Къуажэм кIуэжауэ а псор и анэм щыхуиIуэтэжым, къыпыгуфIыкIри къыжриIат: «Сыту уделэ цIыкIу мыгъуэ уэ, апхуэдизу нэхъуеиншэу зэрыплъагъур къыумыгъащIэ. КъыпфIэмыIуэхущэ хуэдэу фэ зытегъауи, езым нэхъыфIыжу укъилъагъунущ». АрщхьэкIэ ХьэIишэт зэрыщымыт зищIыфынт… А щIалэр хэкIыртэкъым хъыджэбзым и гупсысэм, игуми зы дакъикъэ ихуртэкъым. апхуэдизкIэ ар зэщIиIыгъэти, и дэлъхум зыхигъэт бэлыхьыр а дэрэжэгъуэм хэшыпсыхьыжырт. А и гурыщIэ телъыджэм Апхуэдизу фIыуэ ахэр зэрызэрылъагъумкIэ бэянт а тIум я насып зэрызэхэмылъыр. ХьэIишэт и гъащIэр IэфI къыщызыщI, и дунейр къыхуэзыгъэнэху и лъагъуныгъэр къухьэжат, къухьэжат зэи къыкъуэмыкIыжын дыгъэу. Псори къыщежьар Аслъэнбий дежщ. Зэгуэрым, Iэуесрэ ХьэIишэтрэ общежит щIыхьэпIэм деж щызэбгъэдэту, ар къабгъэдохьэ, сыт щыгъуи хуэдэу ефауэ. И шыпхъур зыбгъэдэт щIалэр абы игу ирихьакъым. «Си шыпхъум дей укъэкIуауэ афIэкIа сумыгъэлъагъу», – жери, лажьэ зимыIэм щыхьащ. ХьэIишэт и дэлъхум сыт хуэдизрэ емылъэIуами, къикIаIакъым. ЕтIуанэ гъуэгу щIалэм щыIущIэм, епщэфыIащ. Ещанэм… А пщыхьэщхьэ угъурсызыр сыт хуэдизрэ и нэгу къыщIыхьэжрэ ХьэIишэт. Къыщалъхуа махуэмкIэ къехъуэхъуну, удз гъэгъа Iэрамэрэ кIэнфетрэ иIыгъыу, Iэуес къэкIуат общежитым. Зыкъомрэ щысауэ, щIэкIыжыну зигъэхьэзырауэ, Аслъэнбий къыщIохьэ. «О-о, ди малъхъэ дыщэр ди хьэщIи!» – жери, Iэнэр щытыххэти, зрегъэхуэх, аркъэ абдж IэщIэлъри къытрегъэувэ. Йофэхэр. Къаугъэр къызэрыкIари а фадэрщ. «И кIэм нэс уефэркъым» жери, Аслъэнбий Iэуесым щохьэ. Модрейм «сефэфынукъым апхуэдиз» жиIэу къыщыпидзыжым, ХьэIишэт и дэлъхур мафIэу къэлыдащ, «уигъэлIами, си шыпхъум щхьэкIэ ткIуэпс къибнэнкъым» жери. Iэуес ефэн щимыдэм, Аслъэнбий абы стэчаныр къыIэщIипхъуэтри и нэкIум щIикIащ. Ар зышэчын цIыхухъу щыIэт. Iэуес пхъуэщ, Аслъэнбий и джанэбгъэр иубыдри хыфIихуащ. Ар къыщылъэтыжщ, Iэнэм телъ сэр напIэзыпIэм къипхъуатэри… ХьэIишэт зэуэ къыхэкIиикIри къызэфIэмэхащ. «Скорэм» щIалэр псэууэ сымаджэщым хунэшэсакъым. Абы иужькIэ ХьэIишэт мурад быдэ ищIащ и дунейр къытезыгъэункIыфIа и дэлъхум псэухункIэ лъимыхьэну. А IэщIэщIам щхьэкIэ илъэсибл къытралъхьэри Аслъэнбий 83 ягъэтIысащ. Къэхъуа Iуэхур щызэхагъэкIым, и дэлъху нэхъыжьри и Iыхьлыхэри ХьэIишэт къелъэIуат «къаугъэр къэзыгъэхъеяр уи дэлъхурауэ жумыIэ» жари, арщхьэкIэ абы пцIы хуэупсакъым…
ГъущIым я нэхъ быдэри зэманым къэгъэшыгъуафIэ ищIу жаIэ. ХьэIишэт и гур тIэкIу-тIэкIуурэ нэхъ щабэ хуэхъужат и дэлъхум. Ауэ абы икъута насыпым къыхуихьа гуауэм иджыри къиутIыпщыртэкъым. Къытралъхьа илъэсиблыр къэкIуэжа Аслъэнбий зригъэлъагъун лъэкIакъым ХьэIишэт. И унэми къэкIуат и дэлъхур, ауэ къыщIигъэхьакъым, ар IукIыжыхуи бжэм къыкIэрытащ гъыуэ. зыухыу И анэми, и Iыхьлыхэми мащIэрэ къыжраIа абы, «емыкIущ, хьэIупс умыщI, дауэ щымытми, къыбдалъхуащ, къэкIуэжи лъагъу» жаIэу. Езыри зэзэмызэ къытехьэрт, арщхьэкIэ и стIол къыдэгъэжым дэлъ сурэтыр, Iэуес и сурэтыр, къыдихыу зэрыIуплъэу, и мурадыр къутэжырт. Абы къыфIэщIырт «сэ сыпIэщIэзыхам деж укIуэнуи?» жиIэу щIалэр къеупщIу, апхуэдэ гукъэкI зэрищIам щхьэкIэ гукъанэ къыхуищIу. И дэлъхум зэи лъимыхьэну ита псалъэм ебэкъуэфакъым Аслъэнбий къыщишам щыгъуи…
Аслъэнбий хуит къэхъужу, илъэс нэхъ дэмыкIыу къыщрагъашэм, анэм и гугъат и къуэм и насыпым зыкъигъэзауэ. ЩIалэ дыгъэ цIыкIу къахэхъуати, ХьэIишэт и анэм и Iупэр зэтехьэжыртэкъым. Хадэм къриха мыIэрысэмкIэ машинэ щIэрыпси къищэхуат Хьэсэнбий. Узыншагъэшхуэ имыIэжми, нэрылъагъут псэун мурад зэриIэр. АрщхьэкIэ унасыпыншэмэ Iуэхукъэ – нысащIэр и дыщ ишэжу гъуэгум тежщ, жыгым еуэри, цIыхубз цIыкIур и пIэ къикIакъым. Я сабийри анэшхуэм къыхуамыгъэнамэ, ари псэууэ къелыну къыщIэкIынтэкъым… Иджы… мис, фэбжь игъуэтам ихьыжащ езыри…
ХьэIишэт и щхьэр къиIэтри блынджабэм фIэлъ сыхьэтым еплъащ. «Согувэ», – игукIэ жиIащ абы. ИкIи хущIегъуэжащ я гъунэгъу щIалэм щIыгъуу зэрымыкIуэжам. Iэуес игу къыщыкIкIэ зэрищI хабзэм хуэдэу, ХьэIишэт къыдэгъэжым доIэбэри щIалэм и сурэтыр къыдех. Сурэт дахэ дыдэт – Iуащхьэмахуэ лъапэ щызытригъэхат. Ауэ, гъэщIэгъуэныракъэ, иджы Iэуес, япэхэм хуэдэу, гукъанэ къыхуищIу къеплъыртэкъым. Хъыджэбзым ар къыхуэгуфIэрт… Сурэтыр къыдэгъэжым дилъхьэжри, къуажэм кIуэжа зэрыхъунум егупсысу здэщысым, инженер нэхъыщхьэм машинэ зэриIэр игу къэкIыжри телефоным Iэбащ.
– Хьэсэнбий, ХьэIишэтщ ар. Нобэ машинэ уис?
– Сисщ. – УхущIыхьэмэ, кхъыIэ, къуажэм сынэдзысыж.
– Ахьей унэзгъэсыжын! ЩIэкIуэж Iуэхур и лэжьэгъухэм ящыщ зым жриIэри, ХьэIишэт иунэтIащ дэкIыжыпIэмкIэ… * * *
Хадэ Iуэхухэр иухри ХьэIишэт унэм щIыхьэжащ. КIыфI хъууэ хуежьат. Гъунэгъу цIыхубзхэр пщыхьэщхьэкIэрэ къыщIыхьэурэ щыст, армыхъумэ, гузэвакIуэ къэкIуэнури зэфIэкIри, унэри пщIантIэри щым хъужат.
– АIей, жэщ хъуху хадэм уимытыну къуэды хъуат, – щабэу къехъур- 84 джэуащ и анэр. ХьэIишэт абы зыри пидзыжакъым, бжэ къуагъым къуэт шэнт лъахъшэ цIыкIур къищтэри тетIысхьащ. И анэм нэмыщI, унэм щIэст гъунэгъу цIыхубзитIи. «Пщэдджыжь жьыуэ сыкIуэжын хуейщ, – егупсысащ ХьэIишэт, – лэжьапIэм сыдэмыкIыжмэ, емыкIущ. Хъарзынэуи сыщыIаи…» 85
Ауэрэ здэщысым сабий гъы макъ къызэхихащ. ЩхьэгъубжэмкIэ дэплъмэ – и дэлъху нэхъыжьым и пхъур къыдыхьэжырт, сабий цIыкIу гуэрым и Iэпэр иIыгъыу. Ахэр къыщыщIыхьэм, ХьэIишэт къэтэджри япежьащ.
– Сыт, бацэ, ущIэгъыр? Iажэ си IэпIохуэм! – жери сабийм дежкIэ и IитIыр ишиящ ХьэIишэт. И гугъащ ар унэм щIэс цIыхубз тIорыситIым языхэзым и къуэрылъхуу. – IыIы!
ЦIыхубзитIым я зым и жыпым кIэнфет кърехри сабийм хуеший. АрщхьэкIэ абыи бгъэдыхьэн имыдэу, мажэри ХьэIишэт и анэм и куэщIым йотIысхьэ. – Хэт ей мы цIыкIур? – щIоупщIэ ХьэIишэт. Гъунэгъу фызитIыр «хъущт» жоуэ зэплъыжащ. – АIей, мыр Аслъэнбий мыгъуэм и щIалэ цIыкIуращ, – кIэпхын кIапэр и нэм хуихьащ ХьэIишэт и анэм. Гъын щигъэтри, зэи имылъэгъуа, имыцIыху хъыджэбзым къеплъащ щIалэ цIыкIур.
– Ди нысащIэ мыгъуэм и шыпхъум дей щыIащ. Маринэ згъакIуэри къезгъэшэжащ, тхьэ, Iейуэ сигу къэкIати, – жиIащ ХьэIишэт и анэм, зыгуэркIэ зигъэзэхуэж хуэдэ. «Мыри хэт?» жыхуиIэу, сабийр ХьэIишэт къеплъырт. Езы цIыкIур нэщхъейт, зеиншэу къызэрынар и псэм ищIэ хуэдэ. ХьэIишэт къаскIэри къызэщIэнащ. ТIэкIурэ Iэнкуну щыта нэужь, и Iэхэр сабийм дежкIэ ишиящ:
– УIэкIуэн си дей? АрщхьэкIэ сабийм и анэшхуэм нэхъри зрикъузылIа мыхъумэ, къикIаIакъым. Куэд дэмыкIыу щIалэ цIыкIур анэшхуэм и IэплIэм къокIри пэш кIуэцIыр къызэхикIухьу щIедзэ, щIэх-щIэхыурэ ХьэIишэт къыхуеплъэкIыу. ящ сабийм дежкIэ. – IакIуэ си дей, ад-дэ усхьынщ, – ХьэIишэт и IитIыр аргуэру ишиЩIалэ цIыкIур, дзыхь имыщIыщэурэ, къыбгъэдохьэ. ХьэIишэт ар къепхъуатэри дредзей, егъэкIэрахъуэ. ТIури мэдыхьэшх, мэгуфIэ… Ар зылъагъу анэм и нэпсхэр щIилъэщIыкIыурэ жеIэ:
– Сыту фIыт, Iей, мыцIыху укъызэримыщIар. Алыхь, нэгъуэщIым хуэкIуэ имыхабзэ. Гъуэлъыжыгъуэ хъуху сабийм къыкIэрыкIакъым ХьэIишэт. Игъэджэгуу, игъэдыхьэшхыу щIыгъуащ. Уеблэмэ, гъуэлъыжа нэужь, хъыджэбзым и гупэм къафIэкIуэри занщIэуи Iурихащ.
ХьэIишэт и нэхэр къыщызэтрихам, дыгъэ бзийр пэшым щыджэгурт. Сабийм и Iэ лъэныкъуэр абы и пщэм къешэкIат. И анэм дежкIэ еплъэкIри, ар къэушарэ жейрэ къыхуэщIакъым. Зыкъомрэ пэплъащ, итIанэ, хуэмышэчу, щэхуу джащ:
– Мамэ. – Сыт? – Ужейркъыми?
– Зыкъом тхьэ, сымыIэуэлъэуэн щхьэкIэ сыхэлъщ. щIащ, сыкъызэрыушрэ. Сыкъэтэджу – Ныжэбэ жэщым сыжея уфIэщIрэ, кIуэ нэхущым зы сыхьэтыпэ сыIурихащ ахъу.
– Сыт ущIемызэгъар?
– Сабийм сегупсысу жэщ псом сыхэлъащ. ПщIэрэ, мамэ, сигу и лъакъуитIыр гъуэлъыпIэм кърегъэувэх. Абы жиIэнIауэ хунэмысу, ХьэIишэт къопсалъэ:
къызэфIотIысхьэри, – СощIэ, мамэ, къызжепIэнур.
– Алыхь, гъэщIэгъуэныр зэхэзбгъэхтэм!
– Хьэуэ, мамэ, абы гъэщIэгъуэну зыри хэлъкъым. Хэт сабийр зыпIынур? Уэ уи махуитI зэхуэдэкъым. Джэдкъаз тIэкIум укIэлъыплъыжыф къудейуэ аращ. Мы цIыкIур кIуэтэху… КIэщIу жыпIэмэ, уэ ар зыхуей пхухуэгъэзэнукъым, мамэ. Хьэмидщи… Сарэрэ абырэ быниплI яIэщ. Сэ ар ауэ сытми жысIэркъым. Жэщ псом гукIэ зэзгъэзэхуащ. – АIэ, Алыхь, ар мыхъуну.
– Сыт щIэмыхъунур, мамэ? Хамэкъым зэптыр. Фызыжьыр хэгупсысыхьарэ жиIэнур имыщIэу зы тэлайкIэ мыхъейуэ щысащ. ИтIанэ къэпсэлъащ:
– Арэзы сыхъууи сощI. Ар зэсар сэращ. НыпхуэкIуэну? НакIуэми, пхущыIэну?
сыкъигъапцIэ хабзэкъым. сып къэкIуэнур…
– НысхуэкIуэнщ. СщIэркъым си гум апхуэдэу щIыжиIэр. Си гум Фызыжьыр щым мэхъу. ТIэкIу дегъэкIри и пхъум хуоплъэкI:
– Алыхь, сымыщIэ бжесIэнур. Сабийм Iэпхлъэпх уищIынщ. Уи на-
– Сэ нэгъуэщI насып сыхуейкъым, мамэ!.. Зэанэзэпхъур щым мэхъу. И анэм и гум щыщIэр ХьэIишэт къэкIар? 86
– Дэнэ щысщIэн?
– Сабийр сэ къызэфт. занщIэу Фызыжьыр къыгурыIуэрти, ар имыгъэпIащIэмэ нэхъ къищтэрт. – Хьэуэ, тхьэ, ар мыхъуну Iуэхущ. А цIыкIуращ сэ псэуэ сIутыр. – Хьэмид и сабийхэр-щэ, мамэ? Мис, хъарзынэу зы пщIантIэ фыАр симыIэмэ, дауэ…
дэсщ. Аргуэру заул докI.
– Алыхь, сымыдэ щхьэкIэ а уэ жыпIэм зы пэж гуэр хэлъым. Сэ сыт мыгъуэ, сыбыкъшыкъщ. Нобэ сылIэмэ, сабийр зэхэзедзэн хъунущ… Ауэ итIани си фIэщ хъуркъым уэстыфыну. Схуэшэчынукъым сымылъагъуу… – Щэбэт къэсыху къыпхуэсшэжынщ, мамэ, умыгузавэ. – НысащIэ мыгъуэм и дыщми сыт жаIэн?
– Сыт жебгъэIэнур? Сабийр дыдейщ, ди лъэпкъщ!
– Уи лэжьыгъэмрэ сабиймрэ зэхуэхъуну? – Абыи сегупсысащ. Дэ езым ди лэжьапIэм диIэщ садик. – Алыхь, сымыщIэ… Зэ сумыгъэпIащIэ, мыдэ Хьэмидрэ Сарэрэ жаIэм деплъынщи… Тхьэ, итIани си фIэщ мыхъу сигу пыкIыу нэзгъэкIуэфыну… Куэдрэ пхущыIэнуи сфIэмыщI. – СхущымыIэмэ, къэсшэжынщ…

… Автобусым итIысхьэу ежьэжа нэужь, и щхьэр абдж Iухам къыдигъэжри ХьэIишэт къызэплъэкIыжащ. И анэр къэувыIэпIэм тетт, сыным хуэдэу жауэ. Хъыджэбзым и нэпсым къызэпижыхьащ: абы къыгурыIуэрт анэм и гум щыщIэр. Къуажэм зэрыдэжу, автобусыр нэхъ хуабжь хъуащ. ХьэIишэти аб- 87
джыр иригъэжэкIыжащ. И IэплIэм ис сабийм щыIуплъэкIэ, зэи зыхимыщIа гурыщIэ телъыджэ гуэрхэм ХьэIишэт зэщIаубыдэрт. Сыти и мыхьэнэ абы иджыри къэс къигъэщIам?.. ДяпэкIэщ псэун щыщIидзэр… Сыту пIэрэ жаIэнур и лэжьэгъухэм? Хьэсэнбий-щэ?.. Дауэ къыщыхъуну пIэрэ? Хэт сыт хуейми жрыреIэ, иджы абы сабий иIэщ… Сабий!.. Жей IэфIым здыхэтым Руслан зыхищIащ и Iэблэм зыгуэр къызэреIусар:
– ТIопIэ, укъэуша?
ЩIалэм и нэхэр щхьэхынэ-щхьэхынэу къызэтрех:
– Ы-ы? Сыт жыпIа?
– Блы хъуащ. «Сыхэжае хъумэ къызэджэ», жыпIати…
– А-а!
Анэр и пэшым зэрыщIэкIыжу, Руслан къыщолъэтри зехуапэ.
– ЖейкIэ урикъуакъым аргуэру. Тхьэ, топджэгу сеплъын щхьэкIэ жэщыбг пщIондэ сыщымысын.
Унэм къызэрыщIэкIыу, щIалэр уафэм доплъей. «Нобэ гуэрым уэфIынукъым», – дунейр зэрыуфар и жагъуэ хъуащ абы. Гъэмахуэм зэхуэдитI ирищIыкIа пэтми, цIыхум хуабэкIэ загъэнщIатэкъым. Мазэм щIигъуауэ, махуэ щIагъуэ къэмынэу, уэлбанэрилэу екIуэкIырт.
ЩIалэм къабзэу зыкъиупсщ, и «Жигулир» гаражым къыщIихури зэщIигъэнащ, ар лэжьэху зихуэпэну щIыхьэжри, и кIэстум зэфIэт нэхъыфIыIуэр щитIэгъащ.
– Иджыпсту удэкIыну, ТIопIэ?
– НтIэ.
– Шей пщтыр тIэкIу уемыфэу уемыжьэ. Къалъмыкъ шейрэ шэ щIэмыху кхъуейрэ къыпхутезгъэуващ.
ТIэкIу зэредзакъэу, Руслан и машинэм йотIысхьэри дож. Дыгъуасэ абы и унафэщIыр къелъэIуат Астемырей кIуэуэ, иужькIэ пленумым щытепсэлъыхьыжын хуэдэу, а къуажэм щыIэ щIалэгъуалэ фермэм и лэжьэкIэ пэрытым щыгъуазэ зищIыну. Арат нышэдибэ жьыуэ гъуэгу щIытеувари, жэм шыныр яухыу зэбгрымыкIыж щIыкIэ сынэсынщ, жери…
Куэд дэмыкIыу машинэ абджыр псыф къэхъуащ. «Зэрызэгуэпыгъуэ мы дунейр», – абджыр иригъэжэхыу и щхьэр къыщригъэжым, абы занщIэу къепхъуащ жьы щIыIэр.
Мэртэзей зэрыдэжу, щIалэр аргуэру иубыдыжащ иужь лъэхъэнэм зымыутIыпщ гупсысэм. ЕджапIэ нэхъыщхьэр къызэриух лъандэрэ, «къашэ» жари, абы и адэ-анэм бэуапIэ къратыртэкъым. Псом хуэмыдэу и тэмакъым къыщIэгъуэлъхьэпар и анэрт. Iыхьлырэ благъэрэ гъунэгъуу къримыгъэпсэлъар укIуэдыж, хъыджэбз дапщэ къыхуагъэлъэгъуа, арщхьэкIэ щIалэр зикI яхутечыртэкъым. Хьэуэ, абы кърагъэлъэгъуахэм хъун яхэмыту аратэкъым, унагъуэфI щапIаи, узримыгъэплъу дахи къыхуагъуэтат. Езым и лэжьапIэ дыдэм щыIэт «нысэу дохъуапсэ» жыхуаIэм хуэдэ зытIущи, ауэ… и псэр зыкIэрыпщIэн яхилъагъуэртэкъым. «ПцIыщ а лъагъуныгъэ жыхуаIэр, – и фIэщыпэу зымахуэ абы къыжриIат и ныбжьэгъум, – хъун хуэдэу къыпфIэщI гуэр къаши аращ лъагъуныгъэ хъужыр».
ТIэкIу хуэщхьэпэлъагэу пIэрэ жыпIэну, Руслан щIалэ псыгъуэт. ЕкIуу, дахэу мыхуэпауэ, и вакъэр лыдыжу мыцIууэ зэи плъагъунутэкъым. КIэщIу жыпIэмэ, пщащэхэр щэхуу зыхукъуэплъ, зэхъуапсэ щIалэхэм ящыщт. Езыми ищIэрт хъыджэбзхэм ягу зэрырихьыр, ауэ абы щхьэкIэ и пэр дригъэзейртэкъым…
Йогупсысри къыхуэщIэркъым, – университетым илъэситхукIэ щIэсащ, ар къиухауэ зыкъом щIауэ мэлажьэ. АтIэ апхуэдиз зэманым а къыдеджахэм, зыхуэзахэм игу ирихьын сыту къахэмыкIарэ? ЗэрымыщIэкIэ иужьу кърагъэлъэгъуа хъыджэбзыр нэхъ хъун хуэдэщ. Дахэщ, щэныфIэщ, Iэпкълъэпкъ зэкIужи иIэщ, ауэ итIани и псэм дыхьакъым.
Гупсысэм апхуэдизкIэ зэщIиубыдати, Руслан гу лъитакъым Астемырей къызэрыблэгъам. Уеблэмэ фермэмкIэ дэзыдзых гъуэгум фIэжауэ кIуэрт. КъигъэкIэрэхъуэжри Iэщыхъуэхэм я деж кIуэцIрыкI гъуэгу быркъуэшыркъуэм триIуэнтIэжащ.
Фермэ куэбжэм IункIыбзэ къэбышхуэ етат. ДыхьэпIэм деж щыт пщыIэ цIыкIуми щIэсIатэкъым. Машинэм къокI, куэбжэ цIыкIумкIэ пщIантIэм дохьэри, лэжьакIуэхэр зыщIэс хабзэ унэм и бжэр Iуех. Ари нэщIт. «Жэм шыгъуэщ, бом щIэт хъунщ», – псалъэмакъ гуэрхэр къызыщIэIукI псэуалъэмкIэ еунэтI. Жэмэщым узэрыщIэбакъуэу сэмэгурабгъу лъэныкъуэмкIэ хэлъ бжэ ныкъуэIухым щIохьэ. Абы бидон 88 шым.
щIэзу щIэтт, цIыхубз гуэри щыпэщащэрт.
– Фи унафэщIыр здэщыIэр умыщIэу пIэрэ? – йоупщI абы Руслан сэлам нэужьым.
– Модэ фермэбгъум деж щытын хуейщ.
– Упсэу.
ЩIалэм къегъэкIэрэхъуэж икIи бжэщхьэIум щебакъуэм шэ пэгун зыIыгъыу къыщIыхьэ хъыджэбзым жьэхоуэ. Шэм щыщ тIэкIуи йокIут.
– Къысхуэгъэгъу, кхъыIэ! – и нэкIур плъыжьу къызэщIонэ жэмыРуслан къыфIэщIащ асыхьэтым дыгъэр къехыу и пащхьэ къиувауэ. Пщащэм и нитI хъуаскIэу къэлыдам ар и пIэм иригъэжыхьат.
– Уэращ къысхуэзыгъэгъун хуейр, – зыкъещIэжри къыпогуфIыкI щIалэр. – Сэращ къуаншэр.
бинт иIыгъыу къыщIегъэзыкIыж:
– Зэт, сэ иджыпсту… – хъыджэбзыр унэм щIохьэ, пэгуныр егъэуври – Уи туфлъэм шэ тIэкIу лъэIэсащи теслъэщIыкIыжынщ.
– Iагъ, сэ Iэ спыткъэ!
ЩIалэм и вакъэр быдэу зэпелъэщIыхьыжри бинтыр хъыджэбзым хуешииж:
Iуэху – Тхьэразэ къыпхухъу!
Я нэр щызэхуэзэм, хъыджэбзым и напIэр ирехьэхри IуегъэзыкIыж.
… Фермэм и зищIа нэужь, шэджагъуэхуегъэзэкI хъуауэ, Руслан и машинэм йотIысхьэри гъуэгу тоувэж. Дунейр зэрыуфат. МащIэуи къепсэпсауэрт. Уафэм и нэщхъ зэхихыну и мурадтэкъым. Ауэ дунейм и теплъэмрэ щIалэм и щытыкIэмрэ иджы зэщхьыжтэкъым. Абы и гущIэм дыгъэ къыщепсырт, и псэр дэрэжэгъуэм зэрихьэрт…
зытетым щыгъуазэ Жэщым гъуэлъыжа нэужьи, щIалэм гукIэ зэригъэзэхуэжу хуежьащ и нобэрей махуэр. ГъэщIэгъуэныракъэ, зэ еплъыгъуэкIэ хьэщыкъ зыхуэхъуа хъыджэбзым и теплъэр и нэгу къыхущIэгъэхьэжыркъым. И нитI къэлыдаращ гукъинэ щыхъуар. Еплъ абы, Iуплъэгъуэ закъуэм и дунейр зэригъэдзэкIащ. «Къысхуэгъэгъу, кхъыIэ» – а псалъитIымкIэ и гущIэм лыгъэ къридзащ.
ТхьэмахуэкIэ шыгъушыпсыпIэм хэлъащ Руслан. Зи цIэ къудеи имыщIэ жэмыш хъыджэбзым абы зикI гупсэхугъуэ къритыртэкъым. Лэжьэгъуэ зэманым, цIыхум щахэтым, тIэкIу IэщIэху щхьэкIэ, и закъуэ зэрыхъуу, и гупсысэр аргуэру а пщащэм иубыдыжырт. Уеблэмэ, зэрыхъу ирехъу жери, фермэм кIуэну зэ ежьат ар, арщхьэкIэ къуажэр къызэрибгынэу къэувыIэщ, зыщIэгупсысыжри, сыт щхьэусыгъуэ сщIынур жери, къигъэкIэрэхъуэжащ.

Зы пщэдджыжь гуэрым районым и комсомол комитетым и Iэтащхьэм Руслан иреджэри къыжреIэ:
– Пленумыр пщэдеймыщкIэ къэдгъэIэпхъуэмэ, дауэ уеплърэ?
– Ар сыт щхьэкIэ?
– Плъагъурэ, иджыпсту Iэджэ отпуск щыIэщ. Къэнэжар августым зэбгрыкIыжынщи, зыри дгъуэтыжынкъым.
– Уэрей, пэжым.
– НтIэ, пленумым етIуанэ Iуэхуу дызыщытепсэлъыхьынур 89 комсомол-щIалэгъуалэ бригадэхэр къызэгъэпэщыныращи, зымахуэ уздэкIуа фермэм и унафэщIыр Iэмал имыIэу къэгъуэти къегъэблагъэ.
Дамэ тетамэ, асыхьэтым лъэтэну къыщIэкIынт щIалэр:
– Хъунщ!
«Сынэсыну пIэрэ зэбгрымыкIыж щIыкIэ?» – и Iэпщэ сыхьэтым еплъурэ, лэжьапIэ бжэIупэм Iут машинэмкIэ иунэтIащ абы. Ар фермэм щынэсам пщэдджыжь жэм шыныр зэфIэкIауэ цIыхухэр хуэм-хуэмурэ куэбжэпэм деж щызэхуэсыжырт, автобускIэ зэрызэбграшыжынум хуэдэу.
Пленумым къыщыпсэлъэн зэрыхуейм, абы щыжиIэнухэм я гугъу хуищIа нэужь, къызыфIимыгъэIуэху хуэдэурэ Руслан фермэм и унафэщIым еупщIащ:
– Зымахуэ сыкъыщыкIуам зи шэ искIута хъыджэбзыр слъагъуркъыми?
– А, Зарети? – къыпыгуфIыкIащ мыдрейр. – Шэ къызэрыптрикIар къыджиIэжри Iэджэуи дыщIэнэкIа уфIэщIкъэ, комсомолым укъыхидзыжынущ жытIэри. Тэрч сыкIуэн хуейщ жери, укъэсыным ипэIуэ сутIыпщыжащ.
– Лъэсуи?
– Я унэр гъунэгъущ. Мес, мобдей. – НтIэ, фи махуэ фIы ухъу!
– Гъуэгу махуэ!
ЩIалэм машинэм зридзэжри ежьэжащ. ИкIи а дакъикъэм игу къэкIа гупсысэм таучэл къыхилъхьэри, ТэрчкIэ имыгъазэу, бригадирым и Iэпэр здишиямкIэ игъэшащ.
Хьэуэ, и гум къигъэпцIатэкъым ар: илъагъуну и нэ къызыхуикIыр автобус къэувыIэпIэм деж щытт, цIыхубз тIорыситIым япэмыжыжьэу. Руслан нэхъ хуабжь зищIри блэжащ. Къилъэтыным хуэдэу абы и гур къеуэрт, гъуэгур дахэ-дахэу илъагъуртэкъым. Къуажэкум нэсщ, къигъэкIэрэхъуэжри и псэм къилъыхъуэмрэ нэгъуэщI бзылъхугъитIрэ здэщыт щIыпIэм деж къыщигъэувыIащ:
– Тэрч фыкIуэмэ, фыздэсшэнщ.
«КъитIысхьэну пIэрэ хьэмэрэ?..» – щIалэм и гур нэхъ иныжу къеуэрт, имыхабзэу, и натIэм пщIэнтIэпс къекIуат. ЦIыхубзитIыр къотIысхьэ, арщхьэкIэ Руслан зыхуейр тIэкIу йокIуэтри лъэныкъуэкIэ йоплъэкI.
– КъакIуэ, Заретэ, автобусыр щыIэни-щымыIэни, – йоджэ цIыхубзитIым я зыр абы. – Хьэуэ, фыкIуэ фэ, – зрелъэфыхь мыдрейм.
– КъакIуэ, на! Маршынэ хьэзыр щыIэу сыт автобус ущIежьэнур? Сэ ипэмкIэ сыкIуэнщ, щIалэм ущыукIытэмэ, – цIыхубзитIым я зыр къокIри шоферым бгъуротIысхьэ.
Руслан – гуфIэгъуэр зэригъэпщкIунур ищIэркъым. Пэжу пIэрэ мы зыхэтыр хьэмэ пщIыхьэпIэ? Махуэ зыбгъупщI хъуауэ и гупсысэм хэмыкI, жейм емызэгъыж зыщIа пщащэр и машинэм исщ. «Жигули» кIуэцIым ит гъуджэмкIэ зэзэмызэ йоплъ пщащэм, модрейм къызэреплъаIар имыщIэу. Бетэмал, рулыр нэгъуэщI зыгуэрым иIыгъыу езыр хуеиху а гъуджэ цIыкIум иплъам и насыптэкъэ…
– Дэ вокзалым дей дыщигъэкI, щIалэфI! – зыхэт гупсысэм къыхеш ар къыбгъурыс цIыхубзым.
«Сыту щIэхыщэу дыкъэса», – Руслан нэхъ хуэм зещIри къоувыIэ. 90 ар.
– Уэ-щэ? – зыкъызэкъуепхъуэтри хъыджэбзым и нитIым щIоплъэ – Сэри мыбдей сыщикIынщ. Мобдей, собесыращ сыздэкIуэр.
– Ис уэ, сэри абы сынэкIуэн хуейщ, – щхьэусыгъуэ ещI щIалэм.
«Сыту махуэ угъурлыт нобэ», – собес бжэIупэм Iуолъадэри макъышхуэ ищIу гулъэф ирегъэт машинэм.
– Упсэу, тхьэразэ къыпхухъу, – къокI хъыджэбзыр.
– Зы дакъикъэкIэ умыпIащIэт, – бгъэдохьэ абы щIалэр. – ЗыгуэркIэ сыноупщIынурат. Уэ зыщIыпIэ сыщыпхуэзауэ къысщохъу.
Гу лъыптэу, хъыджэбзыр къызэщIонэ.
– -а, къэсщIэжащ, зи шэ искIутар уэратэкъэ?
Жэуапым и пIэкIэ, хъыджэбзым и IупитIыр мащIэу зэтож.
– Собесым Iуэху ущиIэу ара?
– НтIэ, си анэр пенсэм макIуэри, абы и Iуэхум щхьа.
– -а, къызгурыIуащ.
– Узыншэу! – и нэ малъхъэдисхэм зэ щIегъэплъэжри, хъыджэбзыр унэм щIохьэ.
Илъагъуи зэхихи щымыIэу, Руслан машинэм зредзэж. Сыт адэкIэ ищIэнур? Ежьэну хъыджэбзым? КъыщIэкIыжмэ, жриIэнури сыт?
Машинэр зэщIегъанэри и лэжьапIэмкIэ мэкIуэж. АрщхьэкIэ и пэшми щIэзагъэкъым. И пащхьэм илъ тхылъымпIэхэм итыр илъагъуркъым. «Собесым къыщIэкIыжмэ, дауи, къуажэм кIуэжынущ», – щIалэр лэжьапIэм къыщIокIри аргуэру и машинэм йотIысхьэж.
Дунейм тIэкIу зиIэтыжати, аргуэру зыкъызэIищIэжащ. Жьы щIыIи къопщэ. Руслан вокзалым щIохьэри и кIуэцIыр къызэхеплъыхь, арщхьэкIэ Заретэ зыщIыпIи щилъагъуркъым. Ауэрэ уэлбанэ къохъу. Iэшэлъашэм цIыхуу щытым бэнзэвым зыкъыщIадзэ. Руслан и жьауэр машинэм кърехри вокзал бжэIупэр къызэхекIухь. Зы зэман къелъагъу пIащIэу къакIуэ хъыджэбзыр. «КъокIуэж!» Хъыджэбзыр къос, и жьауэр егъэпщэхыж, еутхыпщIри вокзалым щIохьэ. Кассэм щыIухьэм, Руслан абы къыбгъурохутэ:
– Аргуэру дызэхуэзаи! ЗэфIэбгъэкIа уи Iуэхур?
– НтIэ.
– Къыумыщэху билет, сэ унэзгъэсыжынщ.
– Хьэуэ, хьэуэ!
Билет къызэрыIэрыхьэу, цIыхур щынэхъ цIырхъ плIанэпэмкIэ макIуэ хъыджэбзыр.
– Иджы етIуанэу дызэхуозэри, уи цIэ къудеи къызжепIакъым.
Хъыджэбзыр абы къоплъри и напIэр иредзыхыж.
– СымыщIэ уи гугъэу ара? Заретэщ.
Пщащэм, аргуэру абы къыхудоплъейри, мащIэу и IупитIыр зэтож.
– Сэ Русланщ къызэрызэджэр. Комсомолым и райкомым сыщола-
– СощIэ.
ТIури щым мэхъу.
– Куэд иIэж уи автобусыр къэсыным?
– Дакъикъэ 15-20 хуэдиз.
– Мыбы ущIэлIыхьыни. НакIуэ, мо жыг щIагъым дыщIэувэнщ, – хъыджэбзым и Iэблэм щабэу йоIусэ щIалэр.
Уэшхыр кIуэ пэтми нэхъ ин хъурт.
– Пэжу жызоIэ, етыж зыгуэрым уи билетыр, унэзгъэсыжынщ.
жьэ. 91 – Хьэуэ, сыхуейкъым…
– Куэд щIа жэмышу узэрылажьэрэ?
– МазитI хъуакъым. Школыр къызэрызухрэщ. Сядэ-сянэр фермэм щыIэти…
ежьащ.
– ЩыIэти, жэмыш IэщIагъэм удрагъэхьэхащ.
– Хьэуэ, седжэн си гугъэщ.
Куэд дэмыкIыу псчэуэ, гъуахъуэу зы автобус къыIуолъадэ. Вокзалым зы гупышхуэ къызэрыщIохри абы и бжитIым Iуозэрыгуэ.
– Узыншэу-тIэ, – хъыджэбзыр къыпыгуфIыкIри автобусымкIэ – Заретэ!
Хъыджэбзыр къызэтоувыIэ.
– ПщIэрэ, сэ… иджыри дызэхуэзэну сыхуейт.
Пщащэм абы жэуап къритыжакъым. КъыхуэгуфIэщ, и щхьэр ищIри автобусым итIысхьэжащ.

Мазэм щIигъуат и гум мафIэ къезыдза хъыджэбзыр Руслан зэримылъагъурэ. Фермэм щыIаи, щIэупщIаи, «экзамен ет, Налшык, и адэ шыпхъум я дей щыIэщ» къыжраIа мыхъумэ, и тэмэмыпIэр къыхуэщIакъым. Университетми тIэурэ-щэрэ Iухьа щхьэкIэ, абы и бжэIупэм бжьэ къэпщIауэ щызэрызехьэхэм яхилъэгъуакъым. Иджы, мис, пшапэ зэхэуэгъуэм тридзэри, я деж къэкIуащ. Уэрамым сабийр дэужьгъат. И машинэр я унэм пэмыжыжьэу щигъэуващ, «хэт ищIэрэ, дэкIыу е къыдыхьэжу слъагъуну пIэрэ» жыхуиIэу. КIыфI хъууэ щыхуежьэм, щIалэ цIыкIухэм ящыщ зым бгъэдохьэ:
– Заретэ укъысхуеджэн?
– Иджыпсту.
– Зыми зэхимыхыу схужеIэ, хъункъэ?
– Хъунщ.
Куэд мыщIэу пщIантIэм къыдокI хъыджэбзыр. Руслан машинэм къокIри абы къыпожьэ.
– Заретэ, сэращ ар…
Хъыджэбзыр зэплъэкIыурэ абы къыхуокIуэ.
– Руслан, сыт уэ… сыт укъыщIэкIуар?
– БжесIэнкъэ, моуэ тIэкIу дыIугъэкI, псоми дакъыумыгъэлъагъуу… МащIэ щIауэ укъэслъыхъуэрэ!
Хъыджэбзым абы зыри къыпидзыжакъым. ЩIалэм гу лъимытэу къэнакъым къыщыбгъэдыхьэм Заретэ и нитIыр къызэригуфIыкIам. Ауэ куэд дэмыкIыу пщащэм и нэгур къызэIууащ.
– Щхьэ унэщхъей, Заретэ? Дауэ хъуа уи экзаменхэр?
– СыпхыкIакъым…
– Дэтхэнэрат уздэкIуар?
– Физматым.
– ДэIэпыкъуэгъу уимыIэу тыншкъым абы ущIэтIысхьэну. Ауэ умыгузавэ, етIанэгъэ ущIэхуэнкъэ. Тыншу къохъулIэр зэи IэфI къыпщыхъуркъым… Иджы сыт-тIэ уи мурадыр?
– Сылэжьэнущ.
– Фермэми?
– НтIэ. ИтIанэ… Подкурс сыкIуэн си гугъэщ. Нэгъабэ абы щIэса псори щIэхуащ… 92 * * *
Университет бжэIупэм къокIукI-нокIукIри Iутщ Руслан. Сыхьэти тIуи докI. Йозэшри, еджапIэм и бгъум деж щыгъэкIа жыгхэм я щIагъым щIэт тетIысхьэпIэм щотIысэх. Зы зэман къакъэ-пщIыпщIу зы гуп къыщIокIыж. «Яхэтщ», – къыщолъэт Руслан. Гу къылъимытэу щыблэкIым, кIэлъоджэ:
– Заретэ!
Хъыджэбзыр къызоплъэкI. Дуней гуфIэгъуэр зэрихьэуи къыбгъэдохьэ:
– Руслан!
– Дауэ хъурэ-тIэ уи подкурсыр? – хъыджэбзым и натIэмкIэ къэкIуа 93
щхьэцыр хузэрегъэзэхуэж щIалэм.
– Хъарзынэщ.

Тхьэмахуэ хъуауэ махуэ къэсыху зэхуэзэрт а тIур. Хъыджэбзыр къуажэм къикIырти Тэрч къалэм къакIуэрт. Абдеж Руслан и машинэм щригъэтIысхьэрти Налшык къишэрт, еджэныр иуха иужьи ишэжырт. Анэм гу лъимытэу къэнэнт и къуэм зэрызихъуэжам, къэт зэрыхъуам. Абы къищIащ и щIалэм зэпсалъэ хъыджэбз зэриIэр. ЩIэупщIэри, зыщыщ къуажэри, зейри, я Iуэху зыIутри зригъэщIащ. КъыщищIэм, и лъэр щIэхуащ. «Ар дауэ, – къытригъэзэжурэ илIми и Iыхьлыхэми яжриIэрт абы, – жэмыш нысэу къысхуишэну ара? Iэщыхъуэ унагъуэ сэ благъэу схуэфащэр? ЖагъуэгъугъэгуфIэ сищIыну ара си къуэм? Алыхь, си псэр пыту къезмыгъэшэн! Ар сыт хьэдэгъуэдахэ! Си лIыр къулыкъущIэщ, щIалэр секретарь райкомщ, нэхъыщхьэжи ящIынущ. Фи нысэ цIыкIум сыт и IуэхущIафэ жаIэмэ, жэмышщ жызигъэIэну ара? Напэтехщ. Уэрэдрэ Iуданэу жылэм сыдэлъынущ.» Абы и псалъэхэр щхьэгъусэм къыхуигъэдахэртэкъым, «Iэщыхъуэри дэ тхуэдэ цIыхущ, хъыджэбзыр игу щрихькIэ – упэрымыуэ» къыжриIэрт. АрщхьэкIэ анэм уи Iэли уи уди хэзагъэртэкъым. Руслан къыIурадзэжат абы и псалъэхэр, ауэ анэм и жыIэм едэIуэну игу къигъэкIыххэртэкъым. ХузэфIэкIынутэкъым а хъыджэбзыр имылъагъун. Уеблэмэ, тхьэмахуэ ма- хуэр къыхуэмыгъэсу, я деж щыкIуэ мызэ-мытIэу къэхъурт.
Дауэ щымытми, гъатхэм къишэну игу ирилъхьат Руслан. «ЗихъунщIэми, дэнэ кIуэн си анэр, иужькIэ Iичрам къихьыжынщ», – жиIэрт игукIэ. Ауэ гугъэмрэ гъащIэм зыкъызэрыпхузэкъуихымрэ щызэтемыхуэ къэхъуркъэ, махуэ гуэрым щIалэр къытехуэри сымаджэщым щIэхуащ. Абы зы тхьэмахуэкIэ щIэлъауэ, «Налшык нэхъ дохутыр Iэзэ щыIэщ» жари, къалэшхуэм къашащ.
Зы махуэм адрейр къыкIэлъыкIуэрт, арщхьэкIэ Руслан и щытыкIэр нэхъыфI хъуртэкъым. Нэхъ цIэрэ щхьэрэ зиIэу дохутырышхуи кърамыгъэплъаи, ауэ кIуэтэху сымаджэр нэхъ фагъуэ хъурт. Сыт хуэдизу узым къыхимыгъэзыхьми, Руслан зиIыгът. Ар зи фIыщIэри. Заретэт. Еджэныр зэриухыу ар къакIуэрт сымаджэщым. Къыбгъэдэст, и гур фIы къыхуищIу.
Май махуэшхуэхэр къыщыблагъэм, езыри тIэкIу нэхъыфI къэхъуати, «и унэм щреIэ» жари, щIалэр къаутIыпщыжат. Жэщыр хэкIуэтэху щысащ лъагъунлъагъу къэкIуа гъунэгъухэр, Iыхьлыхэр. Ахэр щIэкIыжа нэужь, щIалэр гъуджэм бгъэдэувэри гупсэхуу зэплъыжащ. Хьэуэ, ар жыжьэу ещхьыжтэкъым япэрей Русланым: и фэр гъуэжьт, гъурыбзэ хъуат, и нэ лъабжьэхэри щIэуфIыцIыкIат. Гъуэлъыжа иужь абы и гупсысэр щIыIэ-щIыIэу зыгуэрым хуэкIуащ. И адэр сыт щыгъуи, хьэдэ изыхам хуэдэу, нэщхъейуэ къызэрыIущIэр, къилъагъуху и анэр зэрыгъуэгыр, ямылейуи гумащIэу къызэрыхущытыр, и фэр гъуэжьыбзэ зэрыхъуар, а уз нэхъ шынагъуэ дыдэр зэуэлIахэр здашэ сымаджэщым зэрыщIэлъыр – а псор зэхуигъэкIуэжри, абы къыгурыIуащ мыхъужын узым зэриубыдар. Ар игу къыщыкIым, и щхьэр щхьэнтэм щIигъапщкIуэри зэщыджэу гъащ.
ЕтIуанэ махуэм, пщыхьэщхьэ зэрыхъуу, и анэм имыдэу, къыкIэрыщIауэ, машинэм йотIысхьэри докI щIалэр.
– Руслан! – пщIантIэм къыдэжри къыбгъэдэлъэдащ абы фIыуэ илъагъур. – УкъыщIэкIыжа?
– Хьэуэ, Заретэ, махуитI-щыкIэ сыкъаутIыпщыжауэ арщ.
– Дауэ ущыт, унэхъыфI?
– СынэхъыфIщ.
– Сыту фIыт.
ЗаулкIэ тIури щым мэхъу.
– Заретэ, мыдэ къызэдаIуэт. Иджыпсту бжесIэнум жэщ псом сегупсысащ сымыжейуэ, нобэрей махуэри абы дэкIуэу. Дунейм теткъым уэр фIэкIа сэ фIыуэ слъэгъуа. Ари – япэ дыдэу дыщызэIущIа махуэ лъандэрэ. Хъурэ уи фIэщ?
– Мэхъу. Сыт ар щIыжыпIэр?
– ЩIыжысIэри? Уэрэ сэрэ. си фIэщ хъуркъым дэ тIум ди насып зэхэлъу. Сыщыуэми сщIэркъым, ауэ. хьэуэ, сыщыуэркъым, си псэм ещIэ. Сыхуейкъым сэ уэ насыпыншэ ухъуну.
Хъыджэбзыр къыщеудри и щхьэр щIалэм и дамэм кърегъэщI.
– Заретэ, щыгъэтыжыт иджы.
– СщIэрт сэ ар.
– Сыт пщIэр?
– Уи анэм зэримыдэнур.
– Хьэуэ, Заретэ, ущоуэ. Щхьэусыгъуэр нэгъуэщIщ. Ауэ ар. бжесIэ хъунукъым. Уи фIэщ щIы, сэ зэи нэгъуэщI къэзмышэну уэр фIэкIа, ауэ.
– Сыт и щхьэусыгъуэр къыщIызжумыIэр? 94 – СумыгъэпIащIэ. Зы мазэ дэгъэкIи, итIанэ.

Жэм шыныр иухауэ, дей щIагъым щIэт тетIысхьэпIэм Заретэ тест гъатхэ дыгъэпсым зригъэууэ. Аргуэру абы и нэгу къыщIыхьэжащ Руслан япэ дыдэу зэрыIущIауэ щыта щIыкIэр: шэм щыщ пэгуным къикIыкIыу и вакъэм зэрытрикIар. Дапщэрэ игу къэкIыжми, и IупитIыр зэтежырт. ЗыкъригъэщIакъым, ахъумэ а меданым абы и гущIэм хъуаскIэ къридзат щIалэм.
– Заретэ!
«Автобусыр къэсагъэнщ», – хъыджэбзыр зыхэт гупсысэм къыхишащ фермэм и унафэщIым. АрщхьэкIэ, зиплъыхьри, автобуси илъэгъуакъым, машинэ псынщIэ фIэкIа.
– Заретэ, мыр уэ къыпхуейуэ къэкIуат.
Шляпэ зыщхьэрыгъ щIалэ мыцIыхур нэщхъейуэ къыщыбгъэдыхьэм, хъыджэбзым и лъэр щIэщIащ. Заретэ ищIэжыркъым хьэдагъэм дауэ кIуами. Абы ищIэжыр зыщ: яукъуэдиижауэ, алэрыбгъум телъу унэ лъэгум илъ и щIалэм зэрыIуплъэу къызэрыукIуриярщ. Уеблэмэ абы иужькIэ и унэ къызэрашэжа щIыкIэри ищIэжыркъым. Тхьэмахуэ хъуауэ хэлъщ, пIэхэнэу. Дохутыр къраджэри кърагъэплъащ, «сымаджэщым нафшэ» жиIа щхьэкIэ, езыр яхуэкIуакъым. «Зэманым нэхъ хущхъуэфI щыIэкъым, хуэмхуэмурэ и сэфэтым къихьэжынщ», – жаIэрт щIэупщIакIуэ къекIуэкI и гъунэгъухэм.
Тхьэмахуи, тIуи, мази дэкIащ, Заретэ зэрыхэлът. ЕтIуанэ гуэру къраджа дохутырым, «нерв узщ иIэр, шынагъуэ щыIэкъым» жери кIуэжащ. 95


Руслан и къурIэнаджэр щащI махуэм, шэджагъуэнэужь хъуауэ, абы я пщIантIэм къыдыхьащ зы лIы мыцIыху:
Тхьэгужьокъуэ Мулид и пхъур щыIэжкъым, пщэдей щIалъхьэ, – къыжриIащ абы Руслан и адэм.
– Къысхуэгъэгъу, ар. хэт, дэнэ щыщ?
– Астемырей. Заретэщ и цIэр.
Игъуэ нэмысу дунейм ехыжа цIыхубз цIыкIур кхъэм дэзыххэм гу лъатащ я хъуреягъкIэ къэзыуфэрэзыхь тхьэрыкъуитIым: зыр хужьыбзэт, адрейр гъуабжэ-фIыцIафэт. Дуней гуфIэгъуэр яIэу, зыр адрейм еубзэу, къащхьэщылъатэ-заIэтыжу апхуэдэт. Ауэрэ тIури кхъаблэм къытетIысхьащ. «Кыш» жари трахужащ. АрщхьэкIэ жыжьэ IулъэтыкIахэкъым. Зэрызэхуэбзэрабзэм хуэдэурэ, тIэкIу дагъэкIри етIуанэу кхъаблэм къытетIысхьащ. Аргуэру трахужащ. Ещанэу къыщытетIысхьэм, лIам и Iыхьлы гъунэгъухэм ящыщ зым жиIащ:
– Я гугъу фымыщI! – Абы фIыуэ ищIэрт Русланрэ Заретэрэ яку лъагъуныгъэшхуэ зэрыдэлъар. – А тIур – фIыуэ зэрылъэгъуа ныбжьыщIитIым я псэхэрщ.
АрщхьэкIэ абы иужьу жиIар зыми зэхихакъым, къиIущэщати. УДЗ Даур Аслъэн и фэеплъу
Къулъшыкъу хъугъуэ пэтми, а пщэдджыжьым щэхут къалэ уэрамхэр. Машинэ зэхэзежэри цIыху зэхэзекIуэри мащIэт. КъуэкIыпIэмкIэ гуфIэу къыкъуэплъа дыгъэри бзэхыжат – пшэ фIыцIэ гуэрэнхэр тезэрыгуэри ягъэпщкIуат. Жьы щIыIэ къепщэм напэр трисыкIырт, Iэпкълъэпкъыр зэпхилыгъукIырт. Ауэрэ къызэпхидзу щIидзащ. Сыхуей-сыхуэмейми, нэхъ хуабжь зызмыщIу хъуакъым…
Сымаджэщым сыщынэсам нэIуасэ схуэхъуа медсестра хъыджэбз лъагъугъуафIэм фIэкIа кIэлындорым нэгъуэщI теттэкъым.
– Дауэ нэху къекIа си ныбжьэгъур? – соупщI абы сэлам нэужьым.
– Тхьэ, сигу иримыхьыщэ.
– Хъуну сыщIыхьэ?
– Хуэм цIыкIуу щIыхьэ. Жей си гугъэщ.
Беслъэн и напIэхэр зэтелът. Ауэ и гъуситIыр хэлът, къэушауэ. Си щхьэр, сэлам заресхыр къикIыу, сощIри, ауэ щыт шэнтым щэху дыдэу сытотIысхьэ.
Си ныбжьэгъум сызэрыIуплъэу си гур къиузыкIащ. Махуэ зыщыплI ипэкIэ ар зэрыщытамрэ иджы зэрыхъуамрэ зэщхьыжтэкъым: и нэгур гъуэжьыфэ хъуат, шхыIэн ныкъуэтехым къыщIэщ и ныбэр къэбэгат, махуэ зыбжанэ хъуауэ имыупса и жьакIэми фаджафэ къытригъауэрт.
– Уэра, Хьэсэн? – и нэхэр къызэтрех абы.
– Сэращ. Уа, нобэ хуэдэ махуэм ухэлъ хъун? – сыдэгушыIэну сыхуожьэ сэ абы. – Пщыгъупщэжауэ ара, нобэ цIыхубзхэм я махуэшхуэщ, зиунагъуэрэ.
– Уэлей, сщымыгъупщэжа… Си зы лъакъуэр хъужати, адрейм къыщIидзащ, армыхъумэ си гугъат…
– Умыгузавэ, ари хъужынкъэ!
– Согугъэ хъужыну…
Беслъэн къызэфIотIысхьэ, къэтэджыну къоIэ, арщхьэкIэ и лъакъуэ узым къызэфIигъэувэркъым.
– Щылъ, тхьэм щхьэкIэ! – си ныбжьэгъум сыдэIэпыкъуурэ зезгъэгъэукIуриижри, и шхыIэн кIапэр хузэзгъэзэхуащ.
Сымаджэщым щIэлъми, лэжьэн зэпигъэуртэкъым Беслъэн. Абы тхыгъэ зыбжанэ газетхэм къытригъэдзат, уэрэд зыкъомми макъамэ ящIилъхат. Абыхэм къысхутепсэлъыхь щхьэкIэ, ар си зы тхьэкIумэм ихьэрэ адреймкIэ икIыж мыхъумэ, щIагъуэу седаIуэртэкъым. Си гупсысэр зэтар абы и щытыкIэрт – си гур гузавэм нэхъри зэщIищтэрт. Сышынэрт зи хъым ихуа уз хьэлъэм си ныбжьэгъур къимыутIыпщынкIэ…
И жьакIэ зэщIэкIэжам си нэр аргуэру щыхуэзэм, абы и псалъэр зэпызоудри жызоIэ:
– Беслъэн, уи жьакIэр сыгъэупс, армыхъумэ мыбы щIэт цIыхубз дахэхэр нэкIи пэкIи къоплъынкъым.
– Сэ супсыжынщ, зиунэрэ. Зэ моуэ сыкъеувэх хъурэ…
– Хьэуэ, уэ иджыпсту укъэтэдж хъунукъым.
– Хъунщ-тIэ.
Псы хуабэ, тас сытхэр къызогъэIэгъуэ, сабын тхъурымбэ сощIри и нэкIум щызохуэ. Сысакъыпэурэ, зэрыщылъым хуэдэу, и жьакIэр къы- 96 зоупсэх. Лезвэр и нэкIум зэ иризгъэкIуэху, «уэху-ху-ху» жиIэрт. Супсын соух, и нэкIур къеIэбэрэбыхьри: «Тхьэразэ къыпхухъу, Хьэсэн, си гум жьы дебгъэхужащ», – жери нэхъ нэщхъыфIэ къохъу.
А махуэм куэдрэ сыбгъэдэсащ си ныбжьэгъум. Дэ дызытемыпсэлъыхьамрэ зи щхьэфэ димыIэбамрэ укIуэдыж. Абы и нэ къикIырт и «Дахэнагъуэ» ансамблым щIыгъуу Адыгейм концерт щитыну, и уэрэджыIакIуэ гупым Iэгуауэшхуэ къыщыхуаIэта Шэрджэсми зэ тригъэзэжыну. «Пщыхьэщхьэ иджыри зэ къытезгъэзэнщ», – жысIэу зыкъыщысIэтыжым, къыскIэлъыжеIэ:
– Уи унэгуащэм махуэшхуэмкIэ схуехъуэхъуж, лэжьапIэм зыгуэркIэ ущIыхьэмэ, ди бзылъхугъэхэми сэлам гуапэ дыдэ схуехыж.
– Хъунщ, – жызори пэшым къыщIызогъэзыкIыж. ИкIи медсестрар къызогъуэтри солъэIу:
– КхъыIэ, си шыпхъу цIыкIу, Беслъэн зыгуэркIэ нэхъ хьэлъэ къэхъумэ, къомыхьэлъэкIыу си унэ нэпсалъэ.
Си телефон номерыр къыхузогъанэри унэм сокIуэж.
Телевизорым сеплъми, газет седжэми, зэманыр блэлъэтри пщыхьэщхьэхуегъэзэкI хъуащ. Зыкъом дэкIмэ сымаджэщым тезгъэзэжыну сигу илъу, телефоныр къоуэ.
– Папэ, уэращ зыхуейр, – трубкэр къеший си нысэм.
«Гур зэрыгъум дыгъур ирожэ» жыхуаIэракъэ, си гур занщIэу жащ си ныбжьэгъум дежкIэ.
– Медсестраращ ар, псынщIэу къакIуэ! – къоIукI телефоным.
«Нэхъ хьэлъэ хъуагъэнщ», – щыгъын хуабэ зыщызодзэри, си нэм щIыр имылъагъуу, сынос сымаджэщым. ПщIэнтIэпсыр зэскъуэкIыу кIэлындорым сыщытелъадэм занщIэу си нэм къиубыдар Беслъэн зыщIэлъ пэшыбжэм деж щызэхэт дохутыр зытIущырщ. «Реанимацэм яшэну арауэ пIэрэ?» – сыгужьеяуэ сыщIолъадэ палатэм…
Абдеж си щхьэр кIэрэхъуащ, си нэхэри щыункIыфIыкIащ. Дохутырхэм ящыщ зы къапхъуэу си блэр имыубыдамэ, сыукIуриину къыщIэкIынт. Реанимаци сыти хуэныкъуэжтэкъым ныбжьэгъу нэхъыфI дыдэу дунейм щызиIэр. ИгъащIэкIэ къызэтемыкIыжыну зэтепIат абы напIэр. ИгъащIэкIэ къызэтримыхыжыну зэтрипIат и Iупэхэр. «Ар дауэ, – къэхъуар схуэщIыртэкъым си фIэщ, – шэджагъуэхуегъэзэкI пщIондэ дызэбгъэдэсащ, и узхэм къыхагъэзыхьуи сытуи фэ тетакъым. ДызэрызэбгъэдэкIыжрэ мыбырэ и зэхуаку сыхьэт зыщыплIым къэхъуар сыт?.. Щхьэ мыгъуэ сыбгъэдэмысарэ махуэ псом, нэхъыкIэ зэрыхъуар нышэдибэ слъэгъуат, – зыфIэзудыжырт си щхьэр, – нэгъуэщI мыхъуми и ужьрей псалъэхэр зэхэсхыжынтэкъэ… Илъэсищэм зэ къалъхууращ апхуэдэ макъамэ телъыджэ къэзыгъэщI цIыху, итIани дыхуэсакъакъым, тхуэхъумакъым».
Си тэмакъыр щиубыдыкIати, сыбэуэфыртэкъым, си напэм къытелъэда нэпсыр зезгъэзэкIыурэ къеслъэщIэхырт. КъысфIэщIырт а дакъикъэм абдеж къыщызэхуэса псори нэщхъыдзэу къызэплъу, си ныбжьэгъур ажалым зэрыщызмыхъумэфам щхьэкIэ сагъэкъуаншэу. «АтIэ сыкъуаншэкъэ, – жысIэрт сигукIэ, – нэхъ дохутырыфI дыдэу щыIэхэр щхьэ къыхуэзмылъыхъуарэ, цIэрэ щхьэрэ зиIэу лъэпкъым тхэтыр щхьэ зэхэзехуэн сымыщIарэ, мыпхуэдэ цIыху гъуэзэджэм уз бзаджэр пэщIэщIэгъу къыщыхуэхъум? ПIэ кIуэцI сигъуалъхьэу дауэ сыжеифа ар апхуэдэ гузэвэгъуэ щыхэхуэм?..»
Дохутырхэм и щхьэ течауэ къызжамыIэми, си псэм ищIэрт си 7 Заказ № 234 97 * * *
ныбжьэгъу пэжым къеуэлIа узым Iэзи гъуази зэрыпэмылъэщыжынур. ИщIэрт, итIани… ИтIани Беслъэн апхуэдэу пасэу зэрытIэщIэкIам си зэраныгъэшхуэ хэлъу къысфIэщIырт…
«Икарус» автобусышхуэм изу дитIысхьэри пщэдджыжьым жьыуэ дежьащ Шэрджэс щIыналъэм. Къыщалъхуа и адэжь лъапсэм щыщIалъхьэжыну яшэжат си ныбжьэгъур. Гъуэгуанэ жыжьэм узытепсэлъыхьын бгъуэтынтэкъэ, тIурытI, щырыщ защIауэ цIыхухэр уэршэрырт. Сэ автобус щхьэгъубжэм сыкIэрыст, абыхэм жаIэр зэхэзмыхыу. Сызэрынэщхъейм, си щхьэр сызэрижагъуэм гу лъитауэ, къызбгъурыс си лэжьэгъур къызэпсэлъылIэртэкъым.
Си гупсысэр зыIыгъыр зеиншэу сыкъэзыгъэна, сигу щIылъэныкъуэр здэзыхьа Беслъэнт. Ерыскъы IэфI куэд зыдэсшха, си фIымкIи, си IеймкIи, си щэхумкIи сызыдэгуашэу сиIа, ещхьыркъабзэу къыздэгуашэу щыта си ныбжьэгъу пэжырт. Дунейр нэхъри дахэ, IэфI, щIэщыгъуэ къысщызыщIу, си Iуэху щызэхуэмыхъум зыкъысщIэзыгъакъуэу сщIыгъуа Беслъэнт. Iэджэм жэрт си гупсысэр, дыщызэщIыгъуа иужьрей махуэхэр си нэгу къыщIэувэжырт, зэжетIа псалъэхэр си гум щызэпысщэжырт. ГъащIэр зыфIэмыIэфI щыIэ? Ауэ си ныбжьэгъум гъащIэр, дыкъэзыухъуреихь дунейр, цIыхур, и лъэпкъыр апхуэдизкIэ фIыуэ илъагъурти. Хьэуэ, ар псалъэкIэ пхужыIэнукъым. «Моуэ адыгэу дунейм тетыр зы дыхъужауэ слъэгъуамэ, нэхъ хъуэпсапIэ сиIэтэкъым», – жиIэрейт абы. ГъащIэшхуэ зэримыIэнур и псэм ищIа хуэдэ, ар сыт щыгъуи пIащIэрт Iуэху куэд зэфIигъэкIыну. Жэщ, махуэ иIэтэкъым, махуэл дихыртэкъым: зэпымыууэ лажьэрт. Ари сыт хуэдэ макъамэт къигъэщIыр – псэм къедэхащIэу, дэрэжэгъуэ къуиту, уедаIуэ пэтми зыщумыгъэнщIу. 98. Зэгуэрым Черкесск дыщыIауэ дыкъэкIуэжырт Беслъэн сэрэ. ДыкъыздэкIуэжым, и мыхабзэу, си ныбжьэгъур щым хъури щхьэгъубжэмкIэ зыкъомрэ дэплъащ. Сэ хъыбар гуэр къезгъэжьауэ жысIэжырт. Ауэ езыр къызэмыдаIуэу шэч сщIащ. Ауэрэ къуажэ гуэрым и губгъуэм дыкъос. Хьэсэ-хьэсэурэ щагъэкIауэ абы изу итт удз гъэгъа.
– Зэ къэгъэувыIэт, ныбжьэгъу! – зишийри шоферым и Iэблэм еIусащ Беслъэн. ИтIанэ зыкъысхуигъазэри, – тхьэ, уеплъын мобыхэм я дахагъэм, Хьэсэн!
Машинэм икIри хьэсэбгъум деж уващ. Щытщи-щытщ. ИтIанэ, схуэмышэчу, машинэм сыкъокIри хуэмурэ гъунэгъу зыхузощI.
– Къэзгъуэтащ! – и нэгум гуфIэгъуэр кърихыу, асыхьэтым зыкърегъэзэкI Беслъэн.
– Сыт къэбгъуэтар? – соупщI, зи гугъу ищIыр къызгурыIуа пэтми.
– Макъамэ. Зымахуэ удз гъэгъам теухуауэ усэ къысхуихьат зыгуэрым, макъамэ схущIэлъхьэ жери. Псалъэхэр хуабжьу сигу ирихьат, ауэ хуэфэщэн макъамэ сымыгъуэтурэ секIуэкIти, иджы къэзгъуэтащ.
Удз гъэгъар къэтфыщI и гугъа, тпэмыжыжьэу щыт пщыIэм къыщIокIри зылI къыдбгъэдохьэ. Сэлам къыдехри, «сыт мыбдей щыфщIэр?» – жи.
– Удз дахэм дыдихьэхауэ деплъу аращ, умыгузавэ, деIусэркъым, – ирет абы жэуап Беслъэн.
ЛIыр зытIэкIурэ си ныбжьэгъум къоплъри къоупщI:
– Къысхуэгъэгъу, уэ зыгуэрым узогъэщхь. Беслъэныр уэра?
– Мыращ, – жызоIэ сэ.
ЛIым и IитIри къешийри Беслъэн и Iэр быдэу къекъуз.
– Алыхьым гъащIэ къуит. Уэлэхьи уи нэмыс нэхъ лъагэ ухъу, ди унэм щIэсым сэрэ тфIэфIыпсу додаIуэм уи уэрэдхэм. ДедаIуэ пэтми дымыужэгъу.
– Тхьэразэ къыпхухъу!
– КхъыIэ, зэвмыусыгъуэджэу фынеблагъэ си унэ. Жыжьэкъым, мес мо къэнжалыщхьэ цIуращ. Уэлэхьи, зы щынэ фхуэзукIынмэ.
– Уи еблагъэр куэд ухъу, хъунукъым, допIащIэ, – идэркъым БесЛIы мыцIыхур къытригъэзэжурэ къыдэлъэIуа щхьэкIэ, си ныбжьэгъур хутечакъым, «етIанэ гъуэгу дыблэкI хъумэ, дынеблэгъэнщ» жери. Дыкъыщежьэжым, «зэ фымыпIащIэт» жери, лIым зэмыфэгъуурэ удз гъэгъа Iэрамэшхуэ къричри Беслъэн къыIэщIилъхьащ:
– Здэфхь, фыкIуэжмэ фи цIыхубзхэм ефтынщ.
ЛэжьапIэм дыкъызэрысыжу, «тIэкIу дедзэкъэнщ» жысIа щхьэкIэ имыдэу, лъэ псынщIэкIэ и пэш зэв цIыкIум щIыхьэжащ Беслъэн.
Зы сыхьэт нэхъ дэмыкIыуи си деж къокIэпсауэ:
– Хьэсэн, ухущIыхьэмэ, зы дакъикъэкIэ къехыт.
КъызгурыIуат ар къыщIызэджар. ДыкъыщыкIуэжым къигъуэта макъамэм сригъэдэIуэну арт. Пэж дыдэу, и пэшым сызэрыщIыхьэу пианинэм етIысылIэри макъамэщIэ къригъэкIыу щIидзащ.
ЖыIэгъуейщ а дакъикъэхэм сэ а макъамэм сызэрищIар – гъуэгуанэ жыжьэм сызэрыригъэзэшари сызэрымэжалIэри зэуэ сщыгъупщэжат. Фи нэгу къыщIэвгъэхьэт гъэмахуэ цIывыгъуэм псыхуэлIэм фи Iур иригъэгъущIыкIауэ псынэпс щIыIэ фефэу. Апхуэдэу IэфIт Беслъэн сызригъэдаIуэр. Хьэмэрэ уафэр зыуфэбгъуа пшэ фIыцIэжьхэр текIуэту дыгъэ бзий щабэхэр Iэпкълъэпкъым къедэхащIэу къызыфIэвгъэщIыт. Апхуэдэу щабэт, псэм и гуапэт зыбгъэдэс пианинэм си ныбжьэгъум къригъэкIыр.
ГукъэкIыжхэм апхуэдизкIэ сызыщIашати, уеблэмэ гу лъыстакъым лъэн. 99 Черкесск дыкъэсу дыкъызэрыувыIам. МузыкэмкIэ щыIэ училищэм и бжэIупэм цIыхур Iуву щыпэкIурт. Абы къашэу къалэдэсхэм ирагъэлъагъужыну арт Беслъэн.
ЩIэи гъуни иIэтэкъым си ныбжьэгъум Iуплъэжыну абы къекIуэлIам. Нэрылъагъут, гурыIуэгъуэт композитор Iэзэр дунейм зэрехыжар псоми гущIыхьэ зэращыхъуар. Дыгъэ къепсми, хуабэтэкъым, кхъэ кIуэцIым жьыуейр щыудэфат. Сэ мащащхьэм пэгъунэгъуу сыщытт, дзэ узри си ныбжьэгъур игъащIэкIэ зэрызмылъагъужынури зы схуэхъужарэ си гур къигъыкIыу, си нэпсхэр зэзэмызэ къеслъэщIэхыу.
Арати, Беслъэн щIалъхьэу мащэр ясеижа нэужь, кхъащхьэм хатIа пхъэм Iэ дэслъэри дэкIыжыпIэмкIэ сежьащ. Абдежым, къыздикIари сымыщIэу, цIыхубз зытIущым матэхэм ярызу удз гъэгъа Iэрамэшхуэхэр къахьри, кхъащхьэм тралъхьащ. Зыри умылъагъужу щIигъэнащ…
Дыкъыщежьэжам жьапщэ щIыIэр бзэхыжат, автобус абджхэм къыкIэрыджэгухь дыгъэ бзийхэр псэм и щIасэт. Сэ къысфIэщIащ а бзийхэр Беслъэн и Iэужьу, абы къыпкърыкIыу.
Гъатхэпэ мазэти, жыгхэм къэтIэпIу щIадзат, къуалэбзу макъ зэмыщхьхэри адкIэ-мыдкIэ къиIукIырт. ЗыщумыгъэнщIу щIэщыгъуэт, дахэт ихъуреягъкIэ. Абдежым сигу къэкIаращ: Беслъэн тщIыгъуамэ, а дахагъэр илъэгъуамэ, иджыри зы макъамэ телъыджэ къигъэщIатэкъэ!.. 100 Прозэ
Роман Бэгърат
Сыхьэтджэрий къигъэзэжри, хьэлэбэлыкъ дыхэхуащ, дыпэмыплъэххауэ. Мэжджытыр зи IэмыщIэ изыубыдамрэ тхьэпщымрэ я Iугъуэ зэдимыкI хъуащи, зоныкъуэкъу, яхузэфIэкIамэ, зыр зым щIигъэлъэдэнут. Тетыгъуэрщ яхузэрымыгъэгуэшыр. Зыр зым ещэ хъуащ, фокIэщI я Iэгъуапэм ирагъэлъэдащи, зыр адрейм зэрыIуипIэн фIэкI зэрихуэркъым. Iэщэ зэрахьэн яхуэфащэтэкъым тIуми – абыи еплъыжакъым: уи щхьэ псэумэ, нэхъыфIкъэ, хьэдрыхэ ухуэпIащIэ нэхърэ? ЛIэн-къэнэнщи, зэпэуващ, зэрызэпэувари ябзыщIыжыркъым. ЦIыхум иныкъуэр Щолэхъу и телъхьэщ, иныкъуэр Сыхьэтджэрий къыдощI – тIу зэрищIыкIащи. Уэсмэн-куей зы цIыхуи къыдэнэжакъым, Щолэхъурэ Сыхьэтджэрийрэ зэщамыгъэIея.
Уэсмэн-куей дыкъыщыIэпхъуэм, икIэм-икIэжым алыхьым и нэфI къытщыхуэжащ жытIэри, дигу зэгъэжат. ЕгъэзыпIэ гуэр щыдгъуэтым, Бытхьи дигу къэкIыжащ: абыи къыхуэдгъуэтащ егъэзыпIэ – Iуащхьэ гуэр деж, и щыгум жыг иту. Зы ажэ дукIри, тхьэ делъэIуащ. Бытхьэ ди хэкужьыр дигу иригъэхуртэкъым, ди гукъеуэ етхьэлIэрт, цIыхур дызэришалIэрт.
Сыхьэтджэрий игу техуакъым ар. «Муслъымэн лъахэ дисщ, – жиIащ Сыхьэтджэрий, – алыхьым фIэкI, нэгъуэщI гугъапIэ диIэкъым». Мэжджытым Щолэхъу ириджэри, къриубыдылIащ:
– Уэ ажэ жьакIэм цIыхур БытхьэкIэ къыщIэбгъапцIэр сыт? Алыхьым деж нэмысын зэрыблэжьыр пщIэжрэ? Алыхьым игу къыдэбгъэнкъэ!
– Бытхьэ сыт и лажьэ?..
– Лажьэр игъуэтащэрэт Бытхьэ! – къыхуидакъым Сыхьэтджэрий. – Мащэ хуэтIи, цIыхум япэIэщIэ щIы а мажусий Iэмэпсымэр! Iуащхьэм тет жыгри иупщIыкI!
Тхьэпщым идакъым:
– Сыт жыпIэр, Сыхьэтджэрий? Ди адэжьхэм къытхуагъэнащ Бытхьэ! И нэлатыр къыптехуэнщ!
– Абы сыщыщтэркъым сэ!
– «Мащэ хуэтI» жыбоIэ. Ар уи жьэм дауэ къекIуа? Хэт игу техуэн ар? ЦIыхум зыкъуагъэукIынщ, ауэ Бытхьэ ябгынэнкъым! Бытхьэ ди адэжьхэм я анэмэтщ!
– Уи щхьэ зэкIуэкIащ, жьы ухъури! – икIуэтын и мурадкъым Сыхьэтджэрий. – Ди адэжьхэр хым адрыщIкIэ къиднащ, мыр муслъымэн лъахэщ, муслъымэн диным и хабзэщ мыбы щыхабзэр, абы уебакъуэ хъунукъым!
КIэлъыкIуэр. ПэщIэдзэр 3-нэ, 5-нэ номерхэм итщ. 101 Прозэ
– ЦIыхум укъащIэмэ, фIы щIэпхынкъым. Сакъ, Сыхьэтджэрий!
рэ.
– Бытхьэ фIэкI нэкурэ напIэрэ фызэримыIэр пащтыхь дыщэм къывдищIэмэ, фи щхьэм Iэ къыдилъэн фи гугъэрэ?..
Абдеж щыщIадзэри, зэбий хъуащ Сыхьэтджэрийрэ Щолэхъуи IитI Щолэхъуи Убыхым къады яхуэхъун щхьэкIэ, Сыхьэтджэрий имыщIэн щыIэтэкъым, сытми ирикунут. Зыбжанэрэ кIуащ ар Измид, Сэлим-пэщэ деж бзэгу ихьурэ. Дзыхь зэбгъэз мыхъунухэм я цIэр иригъэтхащ пэщэм, пцIы ятрилъхьэри Iэджэ яхужиIащ. Псом япэ бзэгу щIихьар, дауи, Щолэхъущ – арат игу нэхъ зыхуэплъыр. «ЦIыхур зыгъэутхъуэр Щолэхъущ», – жриIащ пэщэм, дзыхь зыхуэпщI мыхъунухэм я цIэ зэрыт тхылъыр и пащхьэ ирилъхьэри.
Ало и къуэ Шардын хуэтхьэусыхащ цIыхур, молэм хьэкъ лей къыттрелъхьэ, жари. Ало и къуэ Шардын и тхьэкIумэ иригъэхьакъым ар. Хагъэзыхь щыхъум, къажриIащ: «Диным сыхэIэбэркъым сэ, молэм сыпэрыуэфынукъым, къыфтрилъхьэ фи хьэлъэщ – ар дин хабзэщ».
зэтедзауэ щысакъым. ЦIыхум ящибзыщIакъым Сыхьэтджэрий къыпиубыдар – Бытхьэ мащэм идзэж, Iуащхьэм щхьэщыт жыгыр иупщIыкI къызэрыжриIар. Ар ягу техуэнт цIыхум! Техуакъым. Къызэрыгъэплъащ, я гущхьэм мафIэр щызэщIэнащ.
– Хэкур дагъэбгынащ! МащIэ хэкIуэда абы я зэранкIэ! ЗэтелIар мащIэ! Иджы Бытхьэ къытпаубыдауэ ара?! Мащэм ивдзэж жаIэрэ?! Яхуэддэнкъым! Зыми хуэддэнкъым ар!
– Бытхьэ и гугъу къащIмэ, мэжджытым мафIэ еддзынщ!
Ар зи псалъэр убых щIалэгъуалэрт: я гур къэплъати, къыщIикIуэтын щыIэтэкъым, мэжджытым мафIэ ирадзмэ, абы кърикIуэнкIэ хъунуми егупсысыжыртэкъым. «Мэжджытым мафIэ едзыгъуейкъым – кърикIуэнуращ зэплъын хуейр», – щIалэгъуалэр зэтраубыдащ нэхъыжьхэм.
Сыхьэтджэрий и щхьи и напи тыркухэм зэрарищар IупщIт сэркIэ. Сэ схуэмышэчыр нэгъуэщIт: къэзылъхуар убыхт, убыхылъ щIэтт, гущIэгъу щхьэ хуимыIэрэт и лъэпкъэгъухэм? Абы щхьэ нигъэсрэ убых щIалэгъуалэр, езыракъэ езыхулIар? ЩIалэгъуалэм ялъ къэплъащ, зыгуэр къаIэщIэщIэмэ, лажьэ зиIи зимыIи хэкIуэдэнущ. Арыншэми хэкIуэдар мащIэ!.. Ар си щхьэм илъ зэпытти, Сыхьэтджэрий зыхуэзгъэзэн мурад сщIащ.

зэфIэкIауэ, Шэджагъуэ нэмэзыр сыIухьащ мэжджыт бжэIупэм. Я ужь къина закъуэтIакъуэр уэрамым дыхьэжа нэужь, сыпхыдэIукIри, мэжджыт кIуэцIым сыщIыхьащ. Сыхьэтджэрий гу къыслъитакъым: уэздыгъэ нэхум хэувауэ, ахъшэ ебж. Си лъэ макъыр и тхьэкIумэм щицырхъэм, ахъшэр и жып ирилъхьэжри, къурIэным бгъэдэтIысхьэжащ. Сыбгъэдыхьэри, сыщхьэщыуващ. Къысхудоплъей. 102 Прозэ
быдащ.
– ХэбгъэтIэсащ, – жиIащ молэм, игу къысщIэгъуфэ зытригъэуауэ. – Нэмэзым укърихьэлIакъым, иджыпстущ щызэбгрыкIыжар. – И нэм кърегъэжыхь. – Къами щхьэ пкIэрыщIа, мэжджытым Iэщэ пIыгъыу ущIыхьэ хъурэ? – къысхуолъ Сыхьэтджэрий, къысхуилъ щхьэкIэ, и псэр зэрыIукIар солъагъу – хьэ щтам хуэдэщи, и нитIыр къоху.
– Уэ сщIэркъым, сэ жэнэтым Iэщэ сIыгъыу сихьэмэ, нэхъ сфIэкъабылщ, – жызоIэ. – Къызэрыпщхьэпэжынур пщIэнукъым. – Нэхъри секIуэтэлIащ.
Сыхьэтджэрий и жьэпкъыпэ щIэкIэзызыхьащ:
– Узыхуейр сыт?
– Мыращ сызыхуейр, – жысIэри, къамэр молэм и бгъэгум изу-
– Делэ ухъуащ, Iимансыз! СыбоукIыр! Уа, жылэ! – къыхэкIиикIащ Сыхьэтджэрий, и псэр и лъэдакъэпэм нэсыжауэ.
– Умыгъуахъуэ! Жылэм узэхахынукъым! Алыхьми къыпхуищIэжын щыIэкъым! – хэскъузащ къамэр.
Сыхьэтджэрий гурымри, икIуэтащ. Блыным езгулIауэ, къамэр нэхъри хызокъузэ.
– Умыгъуахъуэ жысIащ! Алыхьри динри уи фIэщ хъуркъым уэ, цIыхури къыбогъапцIэ! Ухьэщ, убзаджэнаджэщ! Уи лъэпкъ уепцIыжащ!
Молэм и фэр пыкIащ, гъащIэми зэрыпыкIам шэч къытрихьэжыркъым: зэ сэ къызоплъ, зэ къамэм йоплъ.
– КъызэпщIэр сыт?! СыбоукIри! ГущIэгъу къысхуэщI! Уэ, жылэ, севмыгъэукI мыбы! ГущIэгъу!..
– Сыт гущIэгъу къыщIыпхуащIынур? КъэбгъапцIэу кIуэдыпIэ зэрипшара? Дэнэ щыIэ уи муслъымэн лъахэр? Жыг хадэм хуэдэу зэщIэгъагъэу жыпIатэкъэ? Уаи уэгъуи къыщыхъуркъым жыпIатэкъэ? Дэнэ щыIэ, жызоIэ, а щIыналъэр? Самсун деж дыщыщызэтелIэм, уи щхьэр тхэпхри кIэбгъу зыпщIащ. Дэнэ ущыкъуэсар? – нэхъри хэскъузащ къамэр.
– Уи адэ сриныбжьэгъужьщ, сыщIэбукIыр сыт? – и дзэр зэтехьэжыркъым молэм, псалъэри къыхудэшеижыркъым.
Абэм пхрыкIри, къамэпэр молэм и быдзыщхьэм еIусащ. СызэрыдэмыгушыIэр абдежырагъэнщ и фIэщ щыхъупар – и лъэр щIэхуащ.
– Зыумысыж! Алыхьым и пащхьэ уихьэжынущ иджыпсту – зыумысыж: хэт бзэгу зыхуэпхьар? Тхылъыр дэнэ здэщыIэр? Алыхьым и пащхьэ зыщыумысыж! – зэрысIэщIэмыкIынум шэч къытрезгъэхьэжакъым – къамэр нэхъри хэскъузащ.
И фэр шэхум хуэдэ хъуауэ, ерагъмыгъуейуэ зэпишащ и псалъэ:
– Сэлим-пэщэ иIыгъщ тхылъыр! Си лажьэ хэлъкъым! ЗалымыгъэкIэ сагъэлэжьа Iуэхущ! ЗалымыгъэкIэ уамыгъэщIэн щыIэкъым. Аращ мыбы щыхабзэр!.. Сэ сыбукIкIэ, сыт и мыхьэнэ: си пIэ нэгъуэщI кърагъэувэнущ.
А зымкIэ захуэт Сыхьэтджэрий. Сигу щIэгъури, къамэр ислъхьэжащ. Сыхьэтджэрий и лъэм хуэIэтыжакъым, зэфIэщэхащ. КъурIэныр и пащхьэ ислъхьащ:
– Зы бжесIэнущи, къедаIуэ. Нобэ тхьэлъэIу махуэщ, цIыхур 103 Прозэ
Бытхьэ деж екIуэлIэнущ. Уэри унэкIуэнкъэ жызоIэ?
– Сыт сщIэн? – къызитыжащ жэуап, игу къимыхьэжауэ.
– УнэкIуэнщи, тобэ къэпхьыжынщ, фигу зэзгъэбгъащ жыпIэнщ, фэри фыубыхщ, сэри сыубыхщ жыпIэнщ, сыфхуэарэзыщ, фигу зэзгъэбгъамэ, си жьыщхьэ фыкъеплъи, си хьэтыр къэфлъагъу жыпIэнщ, Бытхьэ фемыпцIыж, Бытхьэ къурмэн дыхухъу жыпIэнщ!
– КъысхуэпщI си унафэщ, – арэзы хъуащ молэр.
– Тхылъыр Сэлим-пэщэ зэрыIэрыхьар пэж?
– Пэжщ.
– КъурIэным утеIэбэурэ тхьэ къысхуэIуэ уи псалъэ уемыпцIыжынкIэ.
– Алыхьыр узогъэлъэIу, Зауркъан: къурIэнкIэ тхьэ сумыгъаIуэ! – зыкъиIэтащ молэм, и нэпсыр къыщIэжу.
– Хъунщ, уи псалъэр зэрыбгъэпэжым деплъынщ! Убыхылъ ткIуэпс къыпщIэнэжамэ, уи псалъэ уепцIыжынкъым. Мыри зыщумыгъэгъупщэ: сэ мэжджытым сыкъыщIыхьакъым, услъэгъуакъым, сыкъэплъагъужакъым. – Си къамэ Iэпщэ субыдыжри, мэжджытым сыкъыщIэкIыжащ, и псэр IукIауэ молэр къыщIэзнэри.
Куэд дэкIакъым абы и ужькIэ: Сыхьэтджэрий, молэ IэнатIэм IукIри, Измид Iэпхъуэжащ. ИужькIэ сытеплъэжакъым абы, и хъыбари зэхэсхыжакъым.
Измид шу къикIри, къуажэ-къуажэхэр зэхикIухьащ, пащтыхьым и унафэм цIыхур щыгъуазэ ищIащ, яхэгуауэурэ. Шум гукIэ ищIэрт пащтыхьым и унафэр, итIани утыку къихьэху, тхылъымпIэр зэкIуэцIихырти, гъуо нэхъей, жылэм яхэгъуагъуэрт:
«ЕкIэ ди ужь къихьащ джаурыр! Къэзэуат зауэр иублэнущ пащтыхьым! Iэщэ зезыхьэфыр фышэс нобэ! Пащтыхьым и къарур инщ, муслъымэным лей къалъигъэсынукъым! Къэзэуат зауэщи, пащтыхьым фыдэшэс, муслъымэным зыкъыпэщIэзысэр дунейм тетхужынщ!»
И макъыр икIауэ, шур къоджэ «пащтыхьым дэшэсынухэм» я цIэ; шум зи цIэр къриIуэр пщэдей хьэзыр хъун хуейт и Iэщэ-фащэкIи и гъуэмылэкIи. Зи щIалэ дэкIыр къагъэгугъащ къыдэIэпыкъункIэ, къэралым хьэкъ иримыгъэщIэнкIэ. ЦIыхум хъыбар ирагъэщIащ: дзэм хыхьэн зымыдэ къыхэкIмэ, апхуэдэм и щхьэр палъэнущ.
Алыхьым и къарур инщ.
ЕтIуанэ махуэри къэсащ. Анэхэм кърагъэгъых: зауэм ягъакIуэ я щIалэхэр ялъагъужыни ямылъагъужыни. Си цIи МатIэ и цIи къриIуакъым къалэм къикIа шум. Абы дыщыгуфIыкIами, ди напэр сырт: ди ныбжьэгъу щIалэхэр дэкIащ, дэ унэм дыкъинащ. Дурсунт сигу нэхъ къеуэр.
«Уигу къызумыгъабгъэ – насыпыр Iыхьэмыгуэшщ. Уэ укъанэрэ, сэ сыдэкIын хуей хъумэ, сынофыгъуэнтэкъым, Дурсун!» – сигукIэ ар здыжысIэм, си нэгу щIэтыр толъкъун Iэуэлъауэм къаухъуреихьа хытIыгурт. Дурсун ныздэкIуэну сыкъигъэгугъат абы. 104
* * * Прозэ

Дызэкъуачащ – сыт ди къару? Дурсун сигъэцIыхуа бдзэжьеящэм деж сыкIуащ. ХытIыгум и щыпэкIуэтэкъым абы, гъуэгум фIыуэ щыгъуазэт. ДызэгурыIуащ.
Тутыныр тхуэбэгъуат а гъэм. Уэлбанэ къытемыхъуэу зэщIэткъуэжыфмэ, ди хьэкъыр дыпшына нэужьи, къыдэхуэм ущыгугъ хъунут, кхъуафэр зей бдзэжьеящэм естыни згъуэтынут. Ар зэпэслъытри, гъуэгум зыхуэзгъэхьэзыру щIэздзащ. ИлъэсиплI дэкIат хэкур къызэрыдбгынэрэ, си нэгу зы махуи щIэкIатэкъым Фэлдыщэ абы лъандэрэ, си гум илъ зэпытт. Дауи схудэха апхуэдиз, дауэ схуэшэча?
Джунэ ди унэ зэрикIрэ мазищым щIигъуащ. Унэм икIри бзэхащ – хъыбар иIэкъым. Ало и къуэ Шардын хъыбар кIапэ къытхуехь зэзэмызэ – Сэлим-пэщэ къытхуитхауэ жеIэ: Джунэ узыншэщ, къыфщIэупщIэжащ, жи. Пощтзехьэм тхылъ къытхуихьащ махуэ гуэрым. Джунэ фIэкI нэгъуэщIым хэт къытхуитхынт? ТхэкIэ ищIэртэкъым, зыгуэрым иригъэтхагъэнщ, жытIащ. ЕджэкIэ тщIэртэкъым дэри, тыркубзэт къызэрытхуитхари. Абухьбэ Мызэуш деж сыкIуащ. «Лажьэ сиIэкъым, сыузыншэщ, фызэрызмылъагъум нэхъ гукъеуэ сиIэкъым, – къитхырт Джунэ. – КIунэ сигу къэкIащи, схуэхьыжыркъым, зы тхьэмахуэ-тхьэмахуитIкIэ къысхуэвгъакIуэ. И нэгу зиужьынщ, сэри сытригъэунщ.» КIэщI дыдэт тхылъыр, гъэмахуэ жэщ хуэдэ, итIани гузэгъэгъуэ къыдитащ, Джунэ и хъыбар къытхуихьри.
Абы и ужькIэ махуитI-щы нэхъ дэмыкIауэ, ди куэбжэм гухъыринэ къыIулъэдащ, гухъыринэм фызитI къикIащ, фIыцIэ защIэкIэ хуэпауэ. Я нэкIури щIэхъумащ. Унэм къихьэри, фызитIым щхьэщэ ящIащ.
– Дэ фи пхъум, Джунэ, дриунэIутщ. Ди гуащэм сэлам къыфхудигъэхьыжащ. Алыхьырщ зи фIыщIэр: псэущ, узыншэщ, сэреишхуэм и вагъуэщ, и нурыр къыттепсэ зэпытщ. Игу къеуэр зы закъуэщ: фызэримылъагъурщ! Абы фIэкIмэ, хуэхьыжынукъым: и шыпхъум дыкъыкIэлъигъэкIуащи, здэдмышэу дгъэзэжмэ, игу къыдэбгъэнущ. ГущIэгъу къытхуэфщI, гуащэм игу къыдэвмыгъабгъэ!
Шыгузехуэм пхъуантэшхуэ къыщIихьащ.
– Мыр ди гуащэм и тыгъэщ!
Джунэ къыбгъэдэкIа цIыху зэрытлъэгъуам дыщыгуфIыкIынтэкъэ! ЗдэкIуам щытыншмэ, дэ нэгъуэщI дыхуейт? КIуни гуфIащ, и шыпхъум деж лъагъунлъагъу кIуэнущи, къытреч.
Дзыхь ямыщIыщэми, ди анэмрэ ди адэмрэ пэрыуакъым КIунэ. НапIэзыпIэм зихуапэри, унэIут фызхэм ядежьащ. Хэт игу къэкIынт ар зытеунэхъуэну гъуэгум техьауэ!
Тхьэмахуи дэкIащ, тхьэмахуитIи дэкIащ – КIунэ къигъэзэжыркъым. Гузавэ къэтщтащ, унэм дизэгъэжыркъым.
– Зыгуэр къыщыщIами тщIэркъым, фи IитI зэтедзауэ фызэхэсщ, – къыдэгиящ ди анэр.
Ди адэм и гузэвэгъуэ Ало и къуэ Шардын ирихьэлIащ – ил 105 Прозэ
къыхуэузакъым, къехъурджэуа фIэкI:
– Мэзым щIэгъуэщыхьащ е псым етхьэлэ жыпIэнщ уи пхъуитIыр! УщIэгужьеяр сыт? Апхуэдэ тыншыгъуэ ялъэгъуакъым игъащIэм: я щхьэ трагъэури щIэсщ сэрейм! КIунэ махуитIщыкIэ къэгувамэ, дунейр къутэжа? Жэщ щыхъури нэху щыщри ящIэркъым зэшыпхъуитIым, я нэгу зрагъэужьын фIэкI Iуэхуи дэлъи яIэкъым, дыщэмрэ дыжьынымрэ хэсщ! Алыхьыр къыпхуэупсащ, Сэлим-пэщэ малъхъэ щыпхуэхъум! Нэмэз хуэпщI хъунщ игъащIэкIэ. Нэмэзлыкъым сыкъытекIынтэкъым игъащIэкIэ. Апхуэдэ цIыху шэч зыхуащIыр? Плъагъуркъэ си унэгуащэм къызэретар: лъакъуащхьэкIэ узытет мы алэрыбгъури пэщэм и тыгъэщ, дыщэ лагъэри дыщэ фалъэри – игъащIэкIэ хуэтщIэжыфынукъым. Уигу умыгъэныкъуэ, кIуэж, ущIэгузэвэн щыIэкъым. Сэлим-пэщэ деж хьэщIапIэ сыкIуэн си мурадщи, КIунэ лажьихъати имыIэу къыфхуэсшэжынщ. Уи щIалитIым зыщрамыгъэгъупщэ: дамышамэ, зи фIыщIэр Сэлим-пэщэщ.

Ало и къуэ Шардын и псалъэм етIуанэр Сэлим-пэщэт, зыкIэрицIэлъынкIэ лъэкI къигъанэртэкъым. Апхуэдэ пыхъуэпышэ зэриIэм Ало и къуэ Шардын и фейдэ хэлът: зыр фIэлIыкIмэ, зыр щышынэрт, и псалъэ тIэужыIэ зымыщIынри мащIэтэкъым. Пэщэр уи IупэфIэгъумэ, уи щIыбагъкIэ джатэ хэт щигъэдэлъэнт? Ало и къуэр нэхъ жыжьэ плъэуэ къыщIэкIащ: Сэлим-пэщэ щхьэдэхыжын мурад ищIащ абы.
Хьэжы Джырандыкъуэ кIэбгъу зищIыжа нэужь, убыхым я унафэр Ало и къуэ Шардын и IэмыщIэ ихуащ, убыхым я цIэкIэ утыку ихьэ хъуащ. Къулейт Ало и къуэ Шардын, ауэ Сэлим-пэщэ пэхъунутэкъым – пэщэм и мылъкум гъуни нэзи иIэтэкъым. Измид уэлийм тетыгъуи иIэт, Ало и къуэ Шардын сытым щыщт абы елъытауэ? Фыгъуэнэдыр тIысыпIэншэщ, игу зэгъэнукъым, Iуащхьэм дэкIыху. КIапсэ кIапэр зыIэщIигъэхьэри, Ало и къуэ Шардын пэщэм зэрыщхьэдэхыжын Iэмал къиулъэпхъэщу щIидзащ. Пащтыхьым и анэм зэрыхуэзам и хъыбар пхуэсщIащ. Пащтыхьым и анэр адыгэт – ари бжесIащ. ПцIыр сыткIэ щхьэпэ, и фIыгъэ къыдэкIащ абы: Уэсмэн-куей деж дыкъэзыгъэтIысар аращ. Ало и къуэ Шардын бажэт, цIыху хыхьэкIи хэкIыжыкIи ищIэрт. И лъэр пащтыхь унэм щыфIигъанэри, я зэхэтыкIэ зригъэлъэгъуащ, кIуэгъужэгъу захуищIащ, зым еубзэм, зым ебзейурэ, фейдэ къызэрыхихыным пыхьащ. Дэр щхьэкIэтэкъым абы ил щIэузыр, и щхьэм зыгуэр къеуэлIэну ищIатэмэ, ди хьэдэм ебэкъуэнут, къызэрыдэплъын щыIэтэкъым! Сэлим-пэщэ имылъагъупIэр иIэтэкъым Ало и къуэ Шардын зэрыщхьэхуещэр, итIани зэкIэ гу лъитэртэкъым и нэщIыбагъкIэ щызэригъэкIэс псом.
Истамбыл кIуэрей хъуащ Ало и къуэ Шардын. Мазэ псокIэ къыщыт щыIэт, пащтыхьым и анэм деж зыщIигъэхуэн щхьэкIэ. Ар къехъулIамэ, и IутIыжти, пащтыхь гуащэжьым еубзэ-ебзейуэ бгъэдэст. И щхьэгъусэри и шыпхъури иригъэцIыхуащ гуащэжьым. Шандэ къыщилъагъум, гуащэжьыр къегиящ Ало и къуэ Шардын: 106 Прозэ
– Иджыри къэс щхьэ сумыгъэлъэгъуарэ уи шыпхъу тхьэIухудыр? Апхуэдэ хъыджэбз унэм щIаубыдэр!
Пэжыр жыпIэнумэ, Шандэ дахэкIейт, узригъэплъыртэкъым. Езыри зэгуэр апхуэдагъэнти, пащтыхь гуащэжьым и нэм фIэкIакъым ар: къедэхэщIащ, и унэ иришэрей хъуащ, дыщэ IэлъынкIэ къетащ, уеблэмэ, Къэукъасэм и налкъутналмэс цIэр къыфIищащ. Шандэ дахэкIейм и закъуэтэкъым, щыхуейм деж нэмысыфIэт, щэныфIэт, и напIэ къыщригъэлIыхыпхъэри щыубзэрэбзапхъэри зыщIэж пщащэт. Шардын и шыпхъум и цIэ щыIуащ пащтыхь сэрейм, гуащэжьым и кIэм ищIауэ ялъагъурей хъуащ: хадэм ихьэмэ, и ужь итщ, гъуджэм бгъэдэтIысхьэмэ, и щIыбагъ доувэ, и зэш тригъэунумэ, уэрэд ирегъэдаIуэ.
Пащтыхь тахътэр зыубыда Абдул-Азиз, и жагъуэгъухэм – «Уэсмэн щIалэгъуалэм» – кIэ яритри, зауэм и гуащIэгъуэми, и щхьэ зэрытригъэунт нэхъ зыпылъыр. Дунейм ехыжа и адэм и хьэл хэлътэкъым пащтыхь щIалэм, дунейм къыщыхъукъыщыщIэр къызэрыфIэIуэху щыIэтэкъым, и уэзирхэм псалъэр кIыхь щащIкIэ, и нэщхъ зэхилъхьэрт, тхылъ жыхуэпIэр и мыхьэмышхт. Къэралым унафэу илъыр уэзирым и пщэ дэплъхьэ хъуну щытамэ, шыгъэджэгу, щэкIуэн, цIыхубз фIэкI нэгъуэщI зыпылъын къэхъунтэкъым.
Пащтыхь щIалэм и нэм IэщIэкIынт Ало и къуэ Шардын и шыпхъу тхьэIухудыр! Абдул-Азиз и ещанэ фыз хъуащ Шандэ. Ало и къуэ Шардын и кIэн къыщикIар иджыт. Пащтыхьыр уи малъхъэмэ, Уэсмэн-куей удэзэгъэжынт – Истамбыл Iэпхъуащ, и хьэпи и шыпи зэщIикъуэри. Лъэрыгъым уиувамэ, уанэгум унос.
Абдул-Азиз и щIэщыгъуэщи, нысащIэм къыбгъэдэкIыркъым. НысащIэм щауэм къримыгъэщIэфын щыIэ? И дэлъхури арат зэщэр: афицарыцIэ къыфIригъэщащ, улахуэфIи къыхудихащ. ПщIыхьым хэт пэлъытэт Ало и къуэ Шардын – удэджэгурэ! Афицар тхылъыр езы уэзирышхуэм и IэкIэ къритащ. ХуэмыхукIэ уеджэнтэкъым Ало и къуэ Шардын – и гуэныхь сыту пщIын? Хьилэшыт, щIыхьэпIэ-щIэкIыпIэр ищIэрт, хьэтырыпщIэ темыкIуэдафэ зытригъэуэфынут. И Iэ ижьыр и натIэм хуихьащ, и Iэ сэмэгур и бгъэгум ирилъхьэри, Ало и къуэ Шардын пащтыхьым фIыщIэ хуищIщ, и бгъэр игъэкIри, уэзирышхуэм и пащхьэ иуващ:
– Иджы сыхьэзырщ, зауэм сывгъакIуэ, лъы фхуэзгъэжэнущ, – – Афэрым, лIыгъэ пхэлъщ, – къыщытхъуащ уэзирышхуэр.
Шыпхъум къыпхуищIэ къудейкIэ уи Iуэху зэрыдэмыкIынур ищIэрт Ало и къуэ Шардын – уи шыпхъур кърагъэкIыжмэ, шыпхэм укъыпыщэтыжащ. Ар къуищIэнкIэ тIэу еплъынукъым АбдулАзиз – щIэщыгъуэщIщ, техьэ-текIщ. Къефыгъуэнри мащIэ: «И шыпхъуращ къулыкъур къыхудэзыхар», – жари, фыгъуэнэдыр и нэщIыбагъкIэ щоIущащэ. «Пащтыхьым лъы хуэзгъэжэнущ, си гъащIэ себлэжынукъым», жыпIэрэ уувмэ, нэгъуэщIыфэщ къуаплъынур. Абы шэч къытрихьэртэкъыми, шэсри зэуакIуэ еджэдэжьащ.
Iухьэри, куэд дэкIакъым: тырку къызылбашхэр урысым къызэхакъутащ, къыщIагъэIэри зы къалэ трахыжащ. Зауэм жриIащ. 107 Прозэ
Дзэпщхэр мэхасэ: Истамбыл дауэ нэдгъэса хъуну дыкъызэрызэхакъутам и хъыбар? Джатэ Iэпщэр пкъузрэ зауэм и курыкупсэм ухэлъадэмэ, нэхъыфIщ, апхуэдэ хъыбар пащтыхьым хуэпхь нэхърэ. Уи щхьэр хэплъхьэнущ абы. ХъыбарегъащIэм сыт и лажьэр жызыIэм уемыдаIуэ – хьэм и губжьыр кхъуэм щехьэ жыхуаIэращ. Ало и къуэ Шардын и цIэр ириIуащ дзэпщхэм ящыщ зым. Пащтыхьыр и малъхъэщ – апхуэдэ бгъуэтын! Щхьэусыгъуэ яфIищIри, зыщхьэдигъэIукIын и гугъащ, арщхьэкIэ уаIэщIэкIын? Егупсысыжащ: зауэщ, «хьэуэ» жыпIэмэ, уи щIыбагъ къыдэувэнщи, уIуапIэнщ, хэт и шэ узыхьар – плъэкIмэ, къащIэ. «ЗэрыхъуIамэ хъунщ», – жери, гъуэгу техьащ Ало и къуэ Шардын. Истамбыл къыдыхьэжащ, ауэ пащтыхь сэрейм кIуакъым, и хэгъэрей гуэр деж екIуэлIащ, иIуэхури и шыпхъур къриджащ. Зауэм и хъыбарыр зи пщэ далъхьэн къагъуэтащ зэдэлъхузэшыпхъум. Ар щIагъэхьащ пащтыхьым деж. ФIы щIихакъым тхьэмыщкIэжьым: лъыкъуалэр къежэхыу дэкIыжащ пащтыхьым и пщIантIэм. Абы и ужькIэщ Ало и къуэ Шардын пащтыхьым деж щихьар: щабэрыкIуэ зищIри, бгъэдэкIуэтащ, еубзащ, едэхэщIащ, хуэщыгъуащ. БжэщхьэIум тетхэр зыр зым еплъыжырт: убыхым и щхьэр къыщIахыжынущ иджыпсту, жари. Абы щыгугъхэм я кIэн къикIакъым: нэхъ нэжэгужэ къэхъужауэ, пащтыхьым и щыкъу щIалэр къыщIишыжащ, и Iэблэри иIыгъщ. Ало и къуэ Шардын и бгъэр къригъэкIащ, и Iэщэ-фащэм иропагэ, зытеувэр илъагъуркъым.
– И щхьэ псэууэ зауэ гуащIэм къызэрыхэкIыжыфам щхьэкIэ Ало и къуэ Шардын лIыгъэм и дамыгъэкIэ сыхуэупсащ! – къажриIащ пащтыхьым, и блыгущIэтхэм къахэувэри.
ХьэулейкIэ, хэхэскIэ, щхьэхуещэкIэ къещхэр къыщышынэ хъуащ Ало и къуэ Шардын, ялъагъумэ, зыпыIуадз, къыпакIухь. Зэптиям и уэзирым шу гъусэ ищIащ – ари щышынэ хъуащ Ало и къуэ Шардын.
Зэрыхъуа дыдэм сэ сыщыгъуазэкъым, зэрызэхэсхыжар апхуэдэущ. ЗэрыжаIэщи, къызэрызащамкIэ узощэж. Ар къехъулIауэ жаIэ Ало и къуэ Шардын, зауэм и хъыбар Iейр Истамбыл къихьыжа нэужь. Ало и къуэ Шардын щIыхьэпIэ-щIэкIыпIэм зэрыхуэкъулейм и гугъу пхуэсщIакIэщ, апхуэдэ Iэджэм къелащ ар.
Уэсмэн-куей къыдэна убыххэм я дежи къэсынтэкъэ Ало и къуэ Шардын и хъыбар. Пащтыхьым благъэ зэрыхуэхъуам
щыгуфIыкIаи щыIэщ. «Ди Iуэху дигъэкIынщ дяпэкIэ, и нэIэ ттригъэтынщ», – жаIащ.
Лей къыттехьэ хъумэ, дызэкIуэлIэн диIэщ иджы, къытщхьэщыжынщ, ари куэд и уасэкъэ! – я напщIэ телъщ иныкъуэм.
– Зи адэжьрэ зи анэжьрэ елъэпэуэжам куэдкIэ фыщымыгугъ. Дытемыунэхъуащэрэт, жыфIи, тхьэ фелъэIу. ДыкъыфIэIуэхущ дэ абы! ФыкъигъэщIэхъумэ, фыщIегъуэжынщ. – Арат нэхъыбэм жаIэр.
Быдзышэ щыдефакIэ, Ало и къуэм хуэшхыдэнт ди адэр? Хуэшхыдэн дэнэ къэна, хуэзэшауэ къысщыхъурт. Сэ сыщыгуфIыкIащ Ало и къуэр ди натIэ зэрикIам. ИгъащIэкIэ сымылъагъужын ухъукIэт ар! 108 Прозэ

Пщэдджыжьым зыдужьмэ, убыхыбзэм сыпылъщ, шэджагъуэ хъуху. Шэджагъуэнэужьым лIыжьым и хъыбарыр сотх. Ар хабзэ тхуэхъуат Золакъ Зауркъанрэ сэрэ. А хабзэм сфIытекIащ Зауркъан иужьым: и гукъэкIыжыр къобгъэрыкIуэри, хъыбарыр щыхуейм къыхедзэ – ирепщэдджыжь, ирешэджагъуэ.
ИIуэтэжын и мащIэкъым убых тхьэмадэм, и хъыбар кIыхьщ, бащэщ, хъыбарыр здэстхым, бзэри згъэтIылъыркъым, тхылъ щхьэхуэм изотхэ псалъэхэр. Благъагъэ къызэрыкI псалъэхэр стхащ дыгъуасэрэ вэсэмахуэрэ, нобэ сыпкъроупщIыхь унэлъащIэм, зэрылъащIэ Iэмэпсымэхэм зэреджэмкIэ. ГъэщIэгъуэныракъэ: нэхъыбэ стхыху, абхъазыбзэмрэ адыгэбзэмрэ техуэ псалъэ куэд срохьэлIэ, я къэпсэлъыкIэкIэ зэмыщхьыщэми, я купщIэр зыщ, зы лъабжьэм къытещIыкIащ.
Гукъыдэж щIагъуэ иIэкъым лIыжьым нобэ, зыгуэрым егъэпIейтей, тутынри зыIурихыркъым. Нышэдибэ, дыздэшхэм – къызыхихар тхьэм ещIэ – Бирам текIиящ, лажьэ имыIэ пэтрэ. Iэнэми къыпэрыкIыжащ, шхэн дымыух щIыкIэ. Шэджагъуэм зригъэщI и хабзэти, унэми щIыхьэжакъым, пщIантIэм дэтащ, къикIукI-никIукIыу. Iэнэр Iуихыжауэ Бирам щыдэкIыжым илъагъури, аргуэру текIиящ. Бирам псалъэ къыпидзыжакъым.
«Нобэ и гугъу сщIынкъым», – жысIэри сигу ислъхьа къудейуэ, Зауркъан пхъэ дакъэжьым деж етIысэхри къызэджащ.
СыбгъэдэтIысхьэри, къэрэндащымрэ къэзгъэIэгъуащ. ЩIэх къыщIидзакъым, куэдрэ щысащ, и натIэ зэлъам IэгукIэ телъэщIыхьу. И гукъэкIыжыр хузэкIэлъымыгъакIуэу фэ есплъащ лIыжьым, зэриублэнур имыщIэ хуэдэт, хъыбарым и кIапэр IэщIэкIарэ жыпIэнт.
тхылъымпIэмрэ Хъыбарыр иублащи, хузэкIэлъыгъакIуэркъым, зым и кIапэр еутIыпщыжри, адрейм тохьэ, зыгуэрым зэригъэпIейтейр нэрылъагъущ, и цIэр езэгъыжыркъым жыхуаIэм хуэдэщ, лажьэ зимыIэ щIалэм щIытекIияри хэт ищIэн?
И кIапэлъапэр хузэщIэмыкъуами, лIыжьым ноби сригъэдэIуащ зы хъыбар. Сыхьэтджэрий зигъэбзэха нэужь, жиIащ лIыжьым, нэгъуэщI молэ къагъэкIуащ Уэсмэн-куей. УэрхъанкIэ еджэрт абы, тыркут лъэпкъкIэ. ЦIыхум ягу ирихьа хуэдэщ япэ къомым, молэ тхуэхъунщ, жаIащ. Хуэм-хуэмурэ къызэрыкIащ иужьым, кIапсэ кIапэр зыIэригъэхьэри, къыттрикъузащ. «Фымуслъымэнщ, нысэ къафшэми хьэдэ щIэфлъхьэми, муслъымэн диным фытекI хъунукъым, фи хабзэр зыхэвн, диным къемызэгъ хабзэщ фи хабзэр», – жери, ар къытпиубыдащ. Мэжджытым дрехулIэри, уаз къыдет, зэчыр дегъащIэ. «Зэчыр умыщIэмэ, алыхьталэм игу къобгъэнущ, алыхьталэм и пащхьэ фызэрихьэжынур зыщывмыгъэгъупщэ!» – аращ дызыхуигъэIущыр. Сабий къалъхуакъэ – цIэ фIэпщ хъунукъым, Уэрхъан и Iизыныншэу. Щхьэтепхъуэ зытемылъ цIыхубз унэм кърыремыкI – ари къытпиубыдащ. Мэжджытым емыкIуалIэм хьэкъ итын хуейщ. Мэжджытым ущыщIыхьэкIэ, уи Iэщэ-фащэр зыкIэрых. 109 Прозэ
Сыхьэтджэрий и цIэ къыщриIуэкIэ, Зауркъан зэрызэкIуэкIым гу лъыстэрт. И цIэ къудейр хуэшэчыртэкъым, и щхьэ дэнэ къэна. Адрей молэхэм зэрахущIэбжэ щыIэтэкъым, гущыкI зэрахуиIэр дэплъагъуми. Муслъымэн дин хабзэхэм куэдрэ тепсэлъыхьыртэкъым, хищIыкIышхуи къызэрыфIэIуэхуи щыIэтэкъым.
– Я пщIэнтIэпс къекIуакъым игъащIэм, алыхьым къуэсщ, дзыхь яхуэпщI хъунукъым уи молэи уи къадыи. Зэчырымрэ нэмэзымрэ мылъку зыхуэхъу щыIамэ, ди адэм иIуэтэжынт псом япэ. Нэмэзлыкъым къытекIакъым псэуху. Нэхъ насыпынши псэуагъэнкъым!
И адэр игу къэкIыжри, Зауркъан и щхьэр ирихьэхащ, куэдрэ щысащ щыму. И щхьэр къиIэтыжа нэужь, зэмыса щIыналъэм гугъу зэрыщехьам и хъыбар сригъэдэIуащ. Убых щIыналъэм иIэпхъукIар зэмысэнт ар! Гъэмахуэм хуабэвэхт, щIымахуэр апхуэдизкIэ уаети, я унэ щIыфэм вэнвей щацIэлъын хуей хъурт, щIыIэм зэтримыукIэн щхьэкIэ. ЩIым къытекIи щыIэтэкъым, хьэкъыр я гъунэжти, я гуэн нэщI зэпытт.
Санэ щыбгъэкI хъунут, зыгъэкIаи щыIэт. БгъэкIа щхьэкIэ, сытым и пэрмэнт: санэ щIэбгъэж хъунутэкъым, чыщмыщт узыхуитыр. Тыркум санэр щыхьэрэмщ, санэ Iубыгъуэ къыпкъуахакъэ – къуажэм удахунут.
– Убыхым и Iэнэм фадэ пIащIэр щытекIа къэхъуа! Санэхури санэплъри – псым хуэдэтэкъэ! Сабий къалъхумэ, санэ хъуэхъубжьэ яIэтыртэкъэ! ХьэщIэ къепсыхмэ, санэбжьэ IэщIагъэувэртэкъэ! ЦIыхур дунейм щехыжкIи санэкIэ докIуатэ. А псом кIэ игъуэтакIэт иджы! ЦIыхур, епхулIэмэ, зэмысэн щыIэкъым. Уи фIэщ хъункъым, Шэрахъ, санэбжьэ иджыпсту къысIэщIэбгъэувэмэ, сыхъуэхъуэжыфынукъым. Зы хъуэхъуи къысхуэгубзыгъыжынукъым, сыщыужащ абы, санэм сызэрыщыужам хуэдабзэщи!
Абдеж щыпичащ лIыжьым и бзэр, нэгъуэщI сригъэдэIуэжакъым нобэ. Пщэдей, нэху дыкъекIмэ, къыпищэнури зэхэтхынкъэ.
* * *. Мэрем махуэт. ЖумэщI кIуар, и Iэщэ-фащэр щIыбым щыфIидзауэ, нэмэзлыкъым тесщ. Молэм и макъ псыгъуэр мухьэрэбым къоIукI:
– ЛаIилахьэ Iилэлэхь. Уи гущIэгъум дыхыумын, уигу къыдумыгъабгъэ. Думыгъэгъуащэ!..
– Iэмин! Iэмин!
– Алыхьым и гущIэгъур инщ, алыхьыр уигу ибгъэху хъунукъым. Алыхьыр щыIэу, умыгужьей. Захуэри къуаншэри зылъагъур алыхьырщ. Ялыхь, муслъымэным ди насып тегъакIуэ!
– Iэмин! Iэмин!
Мэжджытыбжэр IугъэузэщIыкIати, лIы гуэр бжэщхьэIум къызэрытехьам гу лъыстащ. «Мэжджытым къыщыщIэмыхьакIэ, ди куейм щыщкъым», – жысIащ сигукIэ. Зэхэзещхъуэн сщIащ, къэсцIыхуакъым. Нэмэзлыкъым дыкъытекIыжауэ си къамэр щызыкIэрысщIэжым, си щIыбагъкIэ щызэхэсхащ:
сыкъыщыIуплъэм, 110 Прозэ
– Уи махуэ фIыуэ, Зауркъан!
Адыгэбзэ къабзэт зэхэсхар. СыкъызэплъэкIащ, сыкъаскIэри:
– Мыхьэмэт! Сытым укъытхуихьа?
Ди анэшхуэм и лъэпкъэгъут си пащхьэ итыр. Ди анэшхуэр зэрыадыгэпхъур бжесIакIэщ. Хэкур зэрыдбгынэ лъандэрэ слъэгъуатэкъым Мыхьэмэт. Измид и Iэшэлъашэм къыщызэтеувыIауэ зэхэтхырт, и пэжыпIэ дыщымыгъуазэми. Ди адэмрэ МатIэрэ къыдбгъэдыхьащ. Мыхьэмэт щалъагъум, тIури гуфIащ, IэплIэ хуащIащ.
– Мыбдежым щхьэ дыщызэхэт: унэ диIэкъэ, ди унэ дихьэжынщ, – жиIащ ди адэм.
– Фи уни сихьащ, Насии слъэгъуащ. ЖумэщI фызэрыщыIэр Насийщ къызжезыIар, – жиIащ Мыхьэмэт, зыгуэрым игъэгупсысэ щIыкIэу еплъыхыу. УнэмкIэ неблэгъэн мурад зэримыIэм, шыгъупIастэ Iэнэ бгъэдэтIысхьэн щхьэкIэ къызэремыжьам гу лъыстащ. – ЕблэгъапIэ сиIэкъым, схущIыхьэнукъым. Ныжэбэ сынэсыжын хуейщ. НэгъуэщIым дызэрызэхамыхынур нэхъыфIынкIи мэхъу.
Ди адэми зэшитIми къыдгурыIуащ Мыхьэмэт хъыбарыфI къызэрытхуимыхьар.
– ЩхьэкIуэ сыкъыфхуэкIуащ.
– Къэхъуар къыджепIэркъэ! – и фэр пыкIащ ди адэм.
– КIунэ пэщэм и фызщ.
Ди пащхьэм топышэ къыщыуауэ къытщыхъуащ а псалъэр. Мыхьэмэт и щхьэр къыхуэIэтыркъым, псалъэм гугъу зэрыдехьыр долъагъу:
– Емынэунэ хъун пэщэм деж сыIутщ сэ, сыкъэрэгъулщ. ЗэшыпхъуитIыр къысIууащи дыгъуасэ, я нэпсыр къыщIолъэлъ. «Уи щхьэ хэплъхьами, ди дэлъхухэм хъыбар тхуегъащIэ: мы сэреижьым дыщIэкIуэдащ, – жаIащ. – Мыбы дыщытхъэ я гугъэщ, ди Iуэху зытет яжеIэ. Дымыунэхъупэ щIыкIэ, къытлъреIэс!» АбыкIэ сыкъаIуэхуащ. Аращ зэшыпхъуитIым я натIэ хъуар.
«Алыхь щыIэр пэжмэ, ар игу дауэ техуа?» – къэкъуэлъащ си лъыр, мэжджыт бжэIупэм дыздыIутым.
– Сэ схузэфIэкI фхуэсщIэнщ, – игу къытщIэгъуащ Мыхьэмэт.
Измид дыдыхьэмэ, къыщыдгъуэтынум дыхигъэгъуазэри, Мыхьэмэт ежьэжащ. Лъы IэмпIэ къысщIэкIынтэкъым асыхьэтым, укъызэпыджамэ. Щыблэ щхьэ сымыхъурэ, жысIащ, мафIэ ездзынтэкъэ мы мэжджытым, щыблэ сыхъуамэ: алыхь щыIэжтэкъым сэркIэ.
Унэм дихьэжри, ди Iыхьлыхэм деджащ. Мыхьэмэт къытхуихьа хъыбарым щыгъуазэ тщIащ. Ягу къытщIэгъуащ Iыхьлым, ял къытхуэузащ. Ди анэм, КIунэрэ Джунэрэ я щыгъыныр гъуэлъыпIэм ирилъхьащи, и пхъуитIыр егъеиж.
Убыхым игъащIэм къыщыхъуакъым апхуэдэ емыкIу – зы лIым зэшыпхъуитI къишэу. Апхуэдэр хэкум ирагъэсынутэкъым, зыхахунут, нэлат ирахынурэ.
МатIэ сэрэ тхьэ зэхуэтIуащ: дилъ дымыщIэжмэ, цIыхум дахыхьэжынкъым, емыкIу къыдэзыщIам хуэдгъэгъункъым!
Ало и къуэ Шардын хуэтхьэусыхэн мурад ищIащ ди адэм. Насып уимыIэмэ, махъшэм утесми, хьэ къодзакъэ жыхуаIэращ. ПщIэншэрыкIуэ хъуащ ди адэр. Ало и къуэ Шардын зэуакIуэ 111 Прозэ
ежьауэ ирихьэлIащ. И щхьэгъусэмрэ и къуэмрэ, хамэ къэрал кIуауэ, я нэгу зрагъэужьырт. Шандэ уэндэгъушхуэти, дунейм къытехьэртэкъым. Ди адэр пщIэншэрыкIуэ щыхъум, нэгъуэщI дызыщыгугъыжын щыIэтэкъыми, зытIэжьэ хъунутэкъым. Нэхущым дытехьащ гъуэгу. Жыжьэ дыIукIуэтыху, сыкъызэплъэкI зэпытащ: куэбжэм къыIудна ди анэмрэ ди адэмрэ сигу пыкIыртэкъым, си псэм ищIа хъунт, афIэкIа зэрызмылъагъужынур. Ди анэм, IэлъэщI фIыцIэкIэ щIэуфауэ, башым зытригъэщIат. Зыри къыхэнэжатэкъым тхьэмыщкIэм, зэтегъуат. Ди адэм, и Iэр зэридзэри, сэхым зригъэщIат, и лъэм иIыгъыжтэкъыми. Ди уэнжакъым Iугъуэ мащIэ кърихурт, Iугъуэ мащIэм зишыхьри уэнжакъым щхьэщытIысхьэжат: ди жьэгу мафIэр мыгувэу зэрыужьыхыжыпэнум и нэщэнэ пэлъытэт унащхьэм щхьэщыдиихьа Iугъуэ.
Сабэм диуащ зэшитIыр, диIуми из хъуащ, бэуапIэ дгъуэтыркъым. «Бзоу мыбдеж къыщыхутатэмэ иджыпсту! – жысIащ сигукIэ. – Шым я лейтэкъэ Бзоу! МафIэр къыIурихырт! НапIэзыпIэм сынэсынтэкъэ Измид, и жьэр утIыпщ закъуэ – Бзоу лъэтэн хьэзырт, мывэ сэрейм сыщхьэдэлъыхынти.»
Ди хэку дыщисыжам, зыгуэр гъуэгу техьэнумэ, шым шэсырт, лъэсу ежьэ щыIэтэкъым, я нэхъ хуэмыщIами иIэт зышэсын шы. Ар иренысашэ, ирехьэдагъэ, е нэгъуэщIкIэ ежьауи сощI – шууэ фIэкI техьэнутэкъым гъуэгу. Нысэр ших зыщIэщIа фитонкIэ къашэрт. Унагъуэм щIалэ цIыкIу къахэхъуамэ, шыщIэм дапIырт, шууейуэ къэтэджын щхьэкIэ. ЦIыхухъур лIамэ е зауэм къыщаукIамэ, и шыр и хьэдэ пащхьэ ирашэрти, ягъеижырт. Арат, Шэрахъ, ди адэжьхэм щIыжаIэр: шыми лIыми я лъынтхуэм щызежэр зылъщ. Мыпхуэдэ уэрэди къызэранэкIащ ди адэжьхэм:
Хамэ щIыналъэ дыкъихутэри, шыми дыпыкIащ. Шым и пIэ шыдыр иуващ. Шыд зиIэр хуэкъулейуэ ялъытэрт.
ЛIырэ шырэ я псэр
Илъщ зы чысэ игъащIэм.

Тхьэмахуэ хъуауэ дисщ Мыхьэмэт и унэм – Измид и къалэкIэрщ, бэзэрым пэжыжьэкъым. Махуэ къэс докIуалIэ щIапIэщIэлъадэ хъун Сэлим-пэщэ и сэрейм, ди шыпхъухэм хъыбар тхуегъащIэркъым. Пэщэм и хьэрэмлыкъым хьэпшып гуэр щIэкIуэдыкIати, къэрэгъул тIуащIэ ягъэуващ. Фызхэри къыщIагъэкIыркъым, къыщIагъэплъыркъым – дыIэмалыншэт. МатIэ къытреч, хуэхьыжыркъым:
– Пэщэм деж дивгъэхьи, фIыкIэ дыгурывгъаIуэ. – Псым ихьыр шхийм йопхъуэ жиIакъэ пасэрейм.
– Уи щхьэр абыкIэ къыумыгъапцIэ, – игу фIы къыхуищIакъым Мыхьэмэт, – фIыкIэ угурыIуэнукъым пэщэм. УзэхищIыкIын уи гугъэ хьэм?
Сэ сызыхущIегъуэжар зыт: Уэсмэн-куей щхьэ дэдмыукIыхьарэ Ало и къуэ Шардын! Хьэ укIыкIэу! Зы бии къыдищIэнтэкъым ди 112 Прозэ

быдзышэ ефа Шардын къыдищIар. Ди шыпхъухэр Сэлим-пэщэ езыщар арат – абы шэч къытесхьэжыртэкъым сэ. Убыхым дисыжамэ, ар къыдикуфынтэкъым жылкIэ! Хьэмэрэ хэкур зыфIэкIуэда лъэпкъым и цIыхугъэри фIэкIуэдрэ – лIэщIыгъуэ кIыхь Iэджэм япсыхьа цIыхугъэр? Дыгъуэш-дыгъуэлIу къызэхэна дуней псор, гущIэгъу зиIи щыIэжкъэ?
КъыпщIэлъыр щумыщIэм нэхъ хьэлъэ щыIэ? Тхьэмахуэм щIигъуащ, тхузэфIэкIа щыIэкъым. Заул дэкIауэ, Мыхьэмэт, дауэ ищIми, ди шыпхъухэм яIущIащ, Измид дызэрыдэсыр яжриIащ. «Тхылъ лъэпкъ нэстхакъым, фызитIыр КIунэ ныкIэлъызыгъэкIуари сэракъым», – къыжриIащ Мыхьэмэт ди шыпхъу нэхъыжьым. «КIунэ зытеунэхъуар сэращ!» – жери, Джунэ абджкIэ зыфIигъэжыж пэтащ – ари къыджиIащ Мыхьэмэт.
Гъатхэти, дунейр дыгъэл хъуащ. Мыхьэмэт хъыбар къытхуихьащ: цIыхубз насыпыншэхэр хадэм ихьэнущ пщэдей, сэрейм къыщIагъэкIынущ. Мыхьэмэт и плъырыгъуэт пщэдей, пщэдджыжьым жьыуэ увын хуейт и IэнатIэм. Пэщэр шэджагъуэм хадэм ихьэ и хабзэт, псыутхым бгъэдэтIысхьэрти, цIыхубзхэм трагъэурт – абыи дыщигъэгъуэзат Мыхьэмэт. ЗэдухылIащ: сэ, шэджагъуэ мыхъупэ щIыкIэ, хадэм сихьэнщ, МатIэ хьэмкIэшыгу тедзэ къищтэнщи, сэрейм пэмыжыжьэу, уэрамым къыщыдэжьэнщ. Дауэ сщIыми, ди шыпхъуитIыр къыдэсшынщ сэрейм. КъыщыдэсшкIэ сыкъаумысрэ къыскIэлъыпхъэрмэ, сапэувынщи, зэтесIыгъэху, КIунэрэ Джунэрэ МатIэ деж нэсынщ. Мыхьэмэти ядыдэкIын хуейщ абыхэм, къалэм къыдэнэ хъунукъым. Хы Iуфэм кхъуафэжьей къыщытпоплъэ – ар пщIэкIэ къэтщтащ. Измид зы теуэгъуэ хуэдэкIэ къызэднэкIмэ, бгым дихьэжын мурад диIэт. МатIэ сэрэ лIыгъэ тхэлъмэ, лъы щащIэж махуэт нобэ.
Пшагъуэ телъ фIэкI пщIэнтэкъым, хадэр зэщIэгъэгъати. «Гъатхэм щхьэ щыгуфIыкIыфрэ мы хадэр, си шыпхъуитIым нэпскIэ яуфэнщIрэ пэт? Бзум уэрэд щхьэ къыщрашрэ мы хадэм – зэхахыркъэ си шыпхъуитIым я гузасэ макъыр?» – плъырт си гур, сэрей джабэм зыкIэрызудыгъуауэ.
Мыхьэмэт гъущI куэбжэр зэIуигъэжри, сэ хадэм зизгъэбгъун-
– Мо лъагъуэ цIыкIум ирикIуэ, – къызэIущэщащ Мыхьэмэт, куэбжэр здыхуищIыжым.
СрокIуэ лъагъуэм, зызудыгъуауэ, зызогъэщхъри, жыгым сыщIоплъ. Хадэкум сэрей хужьыр къыхощ, къатищу зэтетщ. Iэуилъауи къыщIэIукIыркъым, хьэдэ зрахам хуэдэщ. Щхьэгъубжэми къыбгъэдыхьэIаркъым, бжэмкIи слъагъуркъым. Сэрейм гъунэгъу зыхуэсщIри, чыцэ Iувым зыхэзгъэпщкIуащ. Псыутхым и Iэуэлъауэр щызэхызох ижьырабгъумкIэ. Пэщэм и нэгу зыщригъэужьыр мыбдежращ, дауи. УнапхэмкIэ зы бжэ щызэIужащ, сэрейм лIы хэкIуэтаитI къызэрыщIэкIар солъагъу. Зыр къызлар агъэуэ* къыщIэкIынт – и фащэм тепщIыхьмэ. Зылъащ.
* Къызлар агъэ – евнух нэхъыжь.
8 Заказ № 234 113 Прозэ
гуэр зэжраIэри, зэбгъэдэкIыжащ лIитIыр, тIури кIуэдыжащ. ЦIыхубзхэр къыщIэкIащ итIанэ. Зырыз-тIурытIурэ къох скъар мывэ дэкIуеипIэм, хадэм къохьэ. Пэщэм и хьэрэмлыкъым щIэзашэ цIыхубз насыпыншэхэрт ахэр – шэч хэлътэкъым. ЩIалэ дыдэт псори, зэкIуж защIэт, ауэ фагъуэт, бгъуэнщIагъым щыкIа удз хуэдэ. Си шыпхъуитIыр яхэслъэгъуакъым цIыхубзхэм. ТIу зблэкIащ гъунэгъу дыдэу, гу къыслъатакъым, я псалъэмакъ зэхэсха щхьэкIэ, я бзэр къызгурыIуакъым. Абыхэм я ужь итым гу щылъыстэм, си нэр щыункIыфIыкIащ, хьэджэсэкIэ зыгуэр къызэпыджауэ къысщыхъуащ: ар Фэлдыщэт! Зэрыхъуари сщIэркъым – седжащ:
зэхэзещхъуэн – Фэлдыщэ!
Фэлдыщэ си макъыр щызэхихым, и пIэм ижыхьащ, и нэр къыстриубыдащи, къызоплъ, и бзэр иубыдащ. ЗыкъищIэжа нэужь, сищIа щIыкIэу, къызбгъэдэкIуэтащ, къысщыгуфIыкIыуи гу лъыстакъым, къэзгъэщтауи фэ теткъым, и макъи зихъуэжакъым:
– Уэра ар, Зауркъан?
– Умышынэ, Фэлдыщэ, уэ удэсшыжынщ мыбы!
– Сышынэркъым, Зауркъан. Шынэ сщIэжыркъым сэ. Сытым сыщышынэжын? Уи шыпхъухэр къэплъыхъуэ хъунщ. Джунэ лъэрымыхьщ иджыри. ЗиукIыж пэтащ. КIунэ къыбгъэдэкIыркъым абы. Ди унэхъугъэ зыщ, Зауркъан.
– Мыбы дауэ укъызэрыщыхутар?
– ИлъэсиплI мэхъу мы сэреижьыр унапIэ зэрысхуэхъурэ.
Фэлдыщэ зэсшэлIащ, и IэблитIыр субыдри. Къыспэрыуа- 114
къым. И нэгу сиплъэри, жесIащ:
– Мыбы фыдэзмышыжауэ дыкъызыкIэлъыкIуар.
дэкI сиIэкъым! Аращ – Узэрыслъэгъуар яжесIэжынщ уи шыпхъухэм. Сыт и мыхьэнэ сэ сыдэпшыжкIэ. – и щхьэр ирихьэкIри къыщиудащ. – Дунейм сытемытыж пэлъытэщ сэ, Зауркъан! КIасэ хъуащ. Ара хъунт си натIэм къритхар.
АфIэкI хуэхьыжакъым: и IитIыр и нэкIум IуипIэри, зи ужь ита цIыхубзитIым якIэлъыпIэщIащ.
Си къупщхьэр ща хуэдэщ, си пIэ сикIыфыркъым, си лъэ щIэхун къудейщи, жыг къудамэр сIыгъщ. Щыблэ къызэуэрэ си пIэ сриукIыхьатэмэ, дыщэм хуэдэти иджыпсту!
Ерагъмыгъуейуэ къэсIэтыжащ си щхьэр. Сэреймрэ псыутхымрэ яку ит унэIутхэм си нэр хуэзащ – зэхэзожэ, хъумпIэцIэджым хуэдэщи. Псыутхым сыбгъэдэкIуэтащ, пщIащэ Iувым захэзгъапщкIуэри. Псыутх быдзыр къудамэбэщ, лэгъупыкъум ходжэгухьри, скъар мывэ пхъэбгъумкIэ къищIыкIа кумбым йолъэдэж псыр. УнэIутхэм алэрыбгъу къахьащ, псыутхым ибгъукIэ яубгъури, щхьэнтэ пIырыпIхэри трагъэтIысхьэжащ, зы шэнтжьеи трагъэуващ. Iэнэ хъурей зыбжани къахьащ, пхъэщхьэмыщхьэр тезщ, кхъуэщын пщэ кIыхьи тетщ.
Пэщэр сэрейм къыщIэкIащ, гъусэ щIыгъуу. КъэсцIыхужащ занщIэу, Ало и къуэ Шардын деж щыслъагъугъат. ЛIы быртIым лъахъшэт, пхъэ дакъэ хуэдэ; жьакIэ цIырхът, набдзэ темытрэ жыпIэнт, шылъэгу напIэт. Къэб хуэдэ щхьэбалыджэт пэщэр, и Прозэ
щхьэпхэтIыгум пыIэ плъыжь хъурей щхьэрыгъэсауэ. И ныбжь хэкIуэтами, лъэрызехьафэ тетт. И лъэ зэблигъэжурэ къакIуэри, шэнтжьейм зригъэщэтащ. И дзыхь нэхъ зригъэз хъунт, лIитI ибгъу зырызымкIэ къеувэкIащ. ТIум я зыр, тхылъымпIэ зэкIуэцIихауэ, зыгуэр къоджэ макъкIэ. Шэнтжьейм зригъэзэгъащи, пэщэр жейм хилъасэ хуэдэщ, и зы Iэр и ныбэкъым телъщ, и зы IэмкIэ и жьакIэ цIырхъым хопэщэщыхь.
Си лъыр къовэ, пэщэр здэслъагъум, къамэ Iэпщэр сокъуз, си фэр зэрызэкIуэкIыр зыхызощIэ.
ТхылъымпIэр зэкIуэцIилъхьэжри, унэIутым щхьэщэ ищIащ. Пэщэм, зыгуэр жиIэри, и Iэр ищIащ. ТхылъымпIэм къеджа унэIутыр сэрейм щIыхьэжащ. Адрейм кхъуэщын пщэ кIыхьыр къищтэри, псы къригъэхъуащ, кхъуэщыныр, лагъэм иригъэувэри, пэщэм бгъэдихьащ. Пэщэр къыдэплъеякъым, зэрыщхьэукъуащ. Абы фIэбгъэкI хъужынутэкъым. Пэщэм и пащхьэ сихутащ напIэзыпIэм. И нэр къихуауэ къызоплъ, къамэ пцIанэм къыщыIуплъэм, и псэр хэкIри, шэнтжьейм зрикъузащ. И фэр пыкIащ, пщIэнтIэпсыр къытрикIутащ.
– Щхьэ укъихьа мы хадэм, бзаджэнаджэ? – къыдришеящ пэщэм ерагъмыгъуейуэ. ЛIэнми лIыгъэ хэлъщ жыхуаIэращ.
– Хьэуэ, сэракъым бзаджэнаджэр. Уэ къыптеунэхъуа зэшыпхъуитIым срадэлъхущ сэ. Уи псэр пфIэIэфIыжмэ, си шыпхъуитIыр къызэтыж! Уи гъащIэр си IэмыщIэ илъщ!
Пэщэм къыгурыIуагъэнщ сызэрымыгушыIэр, и фэр шэхум хуэдэщ, и нэр йоджэрэзыхь, нэхъри зрекъузэ шэнтжьейм.
– ДевмыгъэукI! – къэгурымащ пэщэр.
Псы къизыгъахъуэ унэIутыр, къащтэри, щIэпхъуэжащ, и псэр хах жыпIэнщ, апхуэдизкIэ зелIэжри.
Къэрэгъулыр къэсынут асыхьэтым. Шэнтжьейм къипщри, щIыбкIэ икIуэтурэ, пэщэр псыутхым нэсащ. ЗыIэщIэбгъэкI хъунутэкъым. И пщэпкъыр субыдри, пэщэм и псэфылъэм къэукъасэ къамэр хэсхуащ, къамэ дакъэм нэс. Зэ къэпырхъыжащ пэщэр, сеIунщIри, дыщэ бдзэжьейхэр щыджэгу псым хэзгъэукIуриежащ. Псыр лъым ириIащ. Псым сыздыхэплъэм, си нэгу къыщIыхьэжащ хы Iуфэм толъкъуным къридзылIа хьэдэхэр – хэкур щыдагъэбгына махуэм.
Къэрэгъулыр къэпхъэращ, зэрогъэкIий, зэрызохьэ, хьэжэпхъажэ хъуащ зэрысэрейуэ. Ар къысфIэIуэхужтэкъым сэ. Сыти къызрещIэ иджы. Си пIи сикIакъым, къамэ лъы защIэр сIэпыхуами, сеIэбыхакъым. СаIэщIэкIыфынкIи хъунт – куэбжэм Iутыр Мыхьэмэтт, ари си щхьэ къихьакъым, лъэбакъуи счакъым. Къэрэгъулым сыкъаувыхьащ. Сапэрыуакъым, зысхъунщIакъым. Си IитIыр си щIыбкIэ щыпхарэ къэрэгъулым фоч пащIэкIэ сыкъаувыхьауэ лъэхъуэщ бжьэщхьэIум себэкъуащ а махуэм.

Гъуэгу тетщ ди чэруаныр. Махъшэ тIощIрэ пщIырэ шы тIощI хуэдизрэ мэхъу. Уэзджынэм и макъыр зэпымыужщ. ЧэруанакIуэр щэ ныкъуэ дохъу. Мазэм щIигъуащ Къэир дыкъызэрыдэкIрэ. 115 Прозэ
Ноби слъагъу хуэдэщ, Шэрахъ: бащлъыкъ хужькIэ щIэуфауэ, дяпэ итщ Исмэхьил Сэббахь. Хьэрыпыш къарэм и уанэгум исщ, жанщи, жьым хуэдэщ, лIы къуэгъу Iэчлъэчщ. Бэдэуийщ къызыхэкIари, пшахъуэщIым ихьамэ, и пщIантIэ дыхьэжа хуэдэщ – гъуэщэнукъым. И ужь щхьэхъумэр итщ, езыр зы шыщхьэ хуэдизкIэ япэ ирагъэщауэ. Абы и псалъэ зэребэкъуэни щыIэкъым щхьэхъумэр, Iэпэ къахуишиймэ, бгъэдэлъэдэн хьэзырщ, я пси еблэжынукъым, апхуэдизкIэ фIолIыкIри. Iэджэ мэхъу чэруанакIуэр – дэтхэнэр пщIэн, ауэ зы фIэкIынукъым Исмэхьил Сэббахь и псалъэм, къытхуищI ди унафэщ. УемыдаIуи еплъ – уIуипIэнущ.
Сабий ныбжьым итащ ар, чэруанакIуэм гъусэ щахуэхъуам. Абы лъандэрэ тетщ псэзэпылъхьэпIэ гъуэгуанэм. Зы махуэ епсыхакъым, чэруанакIуэм яхыхьэри. Иджы езыр чэруан пашэ хъуащ – аращ зэщэр игъащIэм. Ди тепщэщ, дишхынуми дилIынуми хуитщ, пшахъуэщIым дихьамэ. Тепщэ зимыIэ щыIэкъым. Исмэхьил Сэббахьи иIэщ – Чэрим ефэнды. Къэир дэсщ Чэрим ефэндыр, сатум къулей хэхъукIа гуэрщ, ари хьэгъэщагъэ защIэкIэ.
Исмэхьил Сэббахь япэ дыдэ сыщыпэщIэхуам, лIыпIэ иувакIэт ар. ЛIы къуапцIэ лъагэт, пащIэ фIыцIабзэт, нэ удзыфэт, къаплъэн нэхъей. Нэ удзыфэт жысIащ, ауэ ар тэмэм дыдэкъым: махуэм Iэджэрэ захъуэжауэ плъагъунут а нитIым. Чэруан пашэм, дапщэрэ сыдежьамэ, и дыхьэшх макъ зэхэсхауэ сщIэжыркъым. И дзэлыфэ итIынти, и дзэ гъуабжэр къыщIигъэщынт, къугъ фIэкIи пщIэнтэкъым, дыхьэшх нэпцI зыщищIкIэ: макъ зэхэмыбз гуэр къыжьэдэIукIынти, и нэщхъ зэхилъхьэжынт.
Си уахътыр къэсагъэнтэкъым. Си щхьэ псэущ ноби, сыкъыболъагъу. Къуршыпс уэрыр щыхъущIэ бгы тIуащIэ щалъхуам и натIэ хъуам еплъ: щтауч мывэ кIанэ хуэдэ сихъуэри, пшахъуэщIым сридзащ. Си псалъэ зэкIэлъызгъэпIащIэрэ, си щIалэ? Птхыжыфрэ жысIэр? Хьэмэрэ уи щхьэр згъэуза? Уемышамэ, къедаIуэ-тIэ адэкIэ.
Къарэбырун нэпкъым лъэхъуэщыжь гуэр тетыгъащ. Кхъухь зыхъунщIэхэр щхьэпылъэ щащIырт абы. Си Iуэхур щрахьэлIэм, шэрихьэт хеящIэм аращ сэри къысхуигъэфэщар. Щхьэпылъэр къысщIэлъщи, мазитху хъуауэ сисщ хьэпсым. Махуэ къэс улIэ пэлъытэкъэ, щхьэпылъэ къыпщIэлъмэ? «КIэ игъуэтащэрэт зэ!» – а зырат си нэ къызыхуикIыр. Сэлим-пэщэ зэрызукIам сыхущIегъуэжыртэкъым. Ажалым сыпэплъэу хьэпсым сыщисами иужькIи – мэскъалкIэ сыхущIегъуэжакъым нобэр къыздэсым. СыIэпхлъэпхщ, си гугъэр гъащIэм хэсхыжащ, гурыфIыгъуэ лъэпкъ сиIэжкъым, итIани тобэ къэсхьыжащэрэт жысIэркъым, дунейм сызэрехыжынуркъым къызэхьэлъэкIыр, сызыщIэгупсысыр си шыпхъуитIырщ, Фэлдыщэщ, ди адэ-анэрщ. Псэу? Мыпсэуж? МатIэрэ Мыхьэмэтрэ я Iуэху сытым ирикIуа? Лъэхъуэщ блыныр Iувщ – хъыбар нэсыркъым. Хыр зэрыпапщэр зэхэпх къудейщ. Хы толъкъуным хэт и хъыбар къыпхуихьын?
Зэгуэрым, жэщыбг хъуауэ, гупсысэм сыхилъэсарэ ди лъахэр си нэгу къыщIыхьэжауэ мывэ блын щIыIэм сыздыкIэрысым, 116 Прозэ
сигукIэ.
хьэпсым и бжэр къэкIыргъащ. БжэIум къихьащ лъэхъуэщым и тетымрэ зы хыдзэлIрэ. Мыдзакъэ* зырыз яIэщIэтщ.
– Еплъыт мыбы – вым хуэдэщ, – зэхызох тетым и макъ. – И ныбэ изу бгъашхэмэ, щIэщIи, иривэ!
– Зыкъэгъазэт мыдэкIэ! Уи Iэр сыгъэлъагъут! Уи щхьэр къэIэтыт! – сызэпеплъыхь хыдзэлIым.
«КIапсэм сыхуэшэчынрэ сыхуэмышэчынрэ йоплъ», – жысIащ уафэм Къэрэгъули къэсащ фоч иIыгъыу.
– НакIуэ! – къызэкъуащ ар.
Лъэхъуэщым къошх, уридэкIуеиным хуэдэщ. Хым пшэ фIыцIэр щхьэщытщ.
сыкъыщIашащ. Уэшх Уафэр щыхъуэпскIым, хы Iуфэм Iут кхъуафэм гу лъыстащ. Абы сыкъихутащ куэд мыщIэу. Сызэпэзыплъыхьа хыдзэлIым ейуэ къыщIэкIащ ар. Лъэхъуэщым и тетым сищауэ арат. Сыт хэлът: «ЗиукIыжащ, и хьэдэр хым хэддзэжащ», – жиIэмэ, хэт къедэуэжынт? Апхуэдэр я щыпэщIэ хъунтэкъым. Ажалым сыIэщIэкIащи, сыгуфIэн хуейтэкъэ? Ауэ ажалым нэхърэ нэхъ щIагъуэтэкъым сэ къыспэплъэр – гъэр сыхъуауэ арат, сащэри. Гъэрыр цIыхум пащIыркъым, ар Iэщ пэлъытэщ. Узигъэрым и гурыфI къызэрикIщ: хуеймэ – уилIынщ, хуеймэ – уишхынщ, и IэмыщIэ уилъщ. Уи къару илъыху, и Iуэ уригъэтынущ, гуащIэ мащIэ ухъуакъэ – уиукIыжынщи, узэфIэкIащ. Хэт ухуэгъын? УIэмалыншэщ.
Зиудыгъури, кхъуафэм МысырымкIэ иунэтIащ. Къэир дыщынэсым, кхъуафэр зейм сатуущIэ гуэрым срищащ. Чэрим ефэндыт ар. И пщIантIэ сыдашащ. Шордакъым къыздисым къызэплъри, сатуущIэм тыркубзэкIэ къызжиIащ:
– Уи Iуэху къызэрекIуэкIам сыщагъэгъуэзащ сэ. ЦIыху букIкIэ джэд фIэбгъэжауэ къызэрыпщымыхъунури зэхэсхащ. ПIэщIэукIам и бжыгъэм сыщIэупщIэркъым. Тырку пэщэм и закъуэкъым пIэщIэукIар – уэращ зи гуэныхьыжыр. Уэ Къэукъасэ укъыщалъхуар пэж?
Си щхьэр сщIащ, пэжщ жыхуэсIэу.
– Мысырым щацIыху абхъазхэр. Абхъазыпхъу нысэ диIэгъащ зэгуэрым – нысэ пщыкIутI. Абхъаз нысэхэм бжьыпэр яубыдри, я IэмыщIэ Мысырым и унафэр иралъхьауэ дыкъэгъуэгурыкIуащ. Абы къатепщIыкIыжам Абазэ унэцIэ зэрахьэ иджы. Ноби лъэпкъщ. – СатуущIэр пыдыхьэшхыкIащ. – Абхъазыпхъухэм я щхьэ зыгуэр щилъакIэ, абыхэм я лъэпкъэгъур псым хэбдзэми, къыхэкIыжынщ. Уэ, щIалэ, уи кIэн къикIащ: уи щхьэр палъэн хуейти, уи щхьэр сэ къэсщэхуащ. Си псалъэ тIэужыIэ пщIымэ, къызжиIакъым жумыIэж. ФIы щIэпхынкъым. УзыхущIегъуэжын умыщIэ.
Исмэхьил Сэббахь и IэмыщIэ срилъхьащ сатуущIэм. ЧэруанакIуэм сакъыхэхутащ абы щыщIэдзауэ.
АбазэкIэ къызэджэ хъуащ абдеж щегъэжьауэ. Абхъазылъ зэрысщIэтыр уощIэ – щыуатэкъым абазэкIэ къызэджар. Махъшэм сыпэрагъэуващ япэщIыкIэ: хъун изот, псы изогъафэ, хьэлъэ * Мыдзакъэ – шэху уэздыгъэ. 117 Прозэ
Iэджэрэ ятызолъхьэ, ятызохыж. Убыхыр зэсар шыт, махъшэ зэрахуатэкъым игъащIэм. ЩIэх сесакъым махъшэм, сыщымэхъашэт, сфIэнэджэIуджэт, я тхыцIэ къыдэбэгыкIыжауэ. Хуэм-хуэмурэ сесэри, сигу якIэрыпщIащ: бэшэчт, Iэщ губзыгъэт, зехьэгъуейтэкъым. Пшахъуэ борэным дыхиубыдауэ, мащIэрэ дыкърагъэла абы ажалым!
ситащ къум нэщIым, ПшахъуэщIым укъинамэ, уигу кIуэдкIэ емыкIу илъкъым. Узэпхъуэнури узэджэнури пщIэжыркъым, IэубыдыпIэншэщ, жьыбгъэр етащи, пшахъуэр зэрехьэ, пшахъуэ толъкъунхэр зэхэзожэ, псыдзэр къыпщIэуа пэлъытэщ, ар къыщобгъэрыкIуэкIэ. ИлъэсийкIэ зэпызупщIащ пшахъуэщIыр. МащIэ икIуэда абы, мащIэм я хьэдэ къупщхьэр ипхъэхыжа жьыбгъэ пщтырым! Хьэдэр щIэплъхьэрэ уи щIыб къэбгъэзэжамэ, сыхьэтыпи дихынукъым – напIэзыпIэм епхъэнкIыж кхъащхьэр жьыбгъэм. Жьыхъарзыр* щхьэщыкIауэ нэху къекIамэ, дыгъэр, мафIэ жьэражьэщи, къум лъащIэм къыдошэсей, пшапэр зэхэуэху, бэуапIэ бгъуэтыркъым. Ар зыгъэунэхуар жыхьэнмэ мафIэм игъэдзыхэнукъым. Фэндым къина псыр ткIуэпс зырызурэ уобж, зы Iубыгъуэщ махуэр зи кIыхьагъым уи Iыхьэр. Жэщыр къихьакъэ – щIыIэм уегъэдий. МафIэ зэщIэбгъэстынт – пшахъуэщ ихъуреягъкIэ.
Блащхъуэ кIийр къумым игъуэщыхьын? Апхуэдэт Исмэхьил Сэббахьи – и щыпэлъагъутэкъым пшахъуэщIыр, лъагъуэ дэнэкIэ щыпхыкIми щыгъуазэт. Мысыр чэруаныр Африкэм и дурэшплIэрэш Iэджэм дишэри къыдишыжащ Исмэхьил Сэббахь! Щыгъуащи къэхъуакъым, къыщыщIэхуаи срихьэлIакъым. КъыщIэхуамэ, фIы зыщIимыхын сатут зи ужь итыр. Шылэ, хьэкъущыкъу, нэмэзлыкъ хуэдэкIэ щIэуфауэ, хъуржын зэпедзэкIым афиянрэ гынрэ илът. Хабзэм идэртэкъым апхуэдэ сату, уи щхьэр хэплъхьэнут, афиянрэ гынкIэ сату пщIыуэ уапэщIэхуамэ. Чэрим ефэндырэ Сэббахьрэ хабзэм къыпакIухьырт. Зэзэмызэ къыщIэхуэмэ, IулъхьэкIэ яIэщIэкIырт – мылъку я мащIэтэкъым. Исмэхьил Сэббахь щысхь жыхуаIэр зэримыщIэр бжесIакIэщ, Шэрахъ: уи лыр ишхыфынут, къытехьауэ упэщIэхуамэ. Зэм тхьэрыкъуэ Iэсэм хуэдэт – уи гуфIакIэм дэгъэтIысхьэ, ухуеймэ. Дакъикъэ дэкIакъэ – хьэкIэкхъуэкIэ мэхъу, узыIуригъэлъэдэн хьэзырщ. Хьилэшыт, сатум пыхьамэ! Нэхъ бзэ IэфI уигъэлъыхъуэнт, бэзэрым техьэрэ дыщэ теплъамэ.
– Сомым себлэркъым, зи уз кIуэдын, лъапсейуэ къызощэху, шэч къысхуэпщIмэ, ди унэ сынимыхьэсыжкIэ! – КъытекIыжынутэкъым бэзэрым, и нэм къыфIэнар зыIэримыгъэхьауэ.
Сатур къехъулIакъэ – дуней гуфIэгъуэр зэрихьэрт, и лIа къэтэджыжами, щыгуфIыкIынтэкъым апхуэдизкIэ. Губжьауэ зыпэщIумыгъахуэ закъуэ – уи лъыр ирифынущ, къызэрыпщысхьын щыIэкъым.
Зэгуэрым, чэруанакIуэ гъуэгу дыздытетым, гъуаплъэ лэгъуп цIыкIу тфIэкIуэдыгъащ. ЧэруанакIуэхэм ящыщ тхьэмыщкIэ гуэрым шэч хуищIащ Исмэхьил Сэббахь:
– Дэнэ пхьа лэгъупыр?
* Жьыхъарз – вихрь. 118 Прозэ
– Слъэгъуакъым, сщIэркъым, зиусхьэн!
– Пщащ, хьэм хуэдэ!
Чэруан пашэр IэлфIыцIэу къызэкIуэкIащ. Iэжьэгъу дыхъун ди гугъащ, и лъабжьэм зыщIэддзащи, долъэIу, доубзэ. ТхьэмыщкIэм лажьэ иIэтэкъым.
– Махъшэ бэгум и вэнвейм чэруаныр егъэцIантхъуэ!
АфIэкIа хэлъакъым: и бгырыпхым тырку хьэджасэр къыдигъэцIэфтри, лажьэ зимыIэ тхьэмыщкIэм ириутIыпщащ. ЧэруанакIуэм и гущхьэм зыхисащ хьэджасэм – и пIэ къригъэкIакъым: Исмэхьил Сэббахь и пащхьэ иджэлэжащ. Чэруан пашэр къыдэплъеиххакъым: упщIэм тесщи, мэл кIэбдзым йогъу.
Къупщхьэм егъун иухри, Исмэхьил Сэббахь къызэфIэувэжащ, хьэджэсэр тхьэмыщкIэм и гущхьэм къыхичыжри къытхэкIиящ:
– Вгъэтэдж махъшэр! Фынежьэ!
Дежьэжауэ сыкъызэплъэкIри слъэгъуащ, пщэ пцIанэ хъужауэ, хьэдэм бгъэжь зыбжанэ щхьэщытIысхьауэ.
Хъыбар Iэджэ теIукIащ пыл къупщхьэм, плъэгъуагъэнкIэ хъуну, Шэрахъ? Хущхъуэгъуэ хэлъщ жаIэ. Ар пэжмэ, пыл къупщхьэ щхьэкIэ пшахъуэщIыр кIуэцIрыпкъутыкIми, хьэлъэтэкъым – гъуни нэзи зимыIэ пшахъуэ пщтырыр. Зы жьауапIи урихьэлIэрэ, абы уихьамэ! Хущхъуэгъуэ хэлъкъым пыл къупщхьэм, зи щэр зи ныбэм имыхуэжым зрыригъэщIагъуэ фIэкI. Яещ пыл къупщхьэр, шэри пхыкIыркъым, ауэ бупсынкIэ, пхъуэнкIэ тыншщ.
Мылъкум итхьэкъуам зигъэнщIынукъым. Чэрим ефэнды и зэш зэрытригъэу сотрэш кIэнри и баш Iэпщэри пыл къупщхьэм къыхэупсыкIат. И фоч дакъэри гъэщIэрэщIат пыл къупщхьэкIэ. ХьэщIэщым щIэт Iэнэми шэнтжьей натIэми къыхэпсырт пыл къупщхьэхур – Чэрим ефэнды мылъку и мащIэтэкъым, къелъэлъэхыжырт. УиIэмэ – куэдрэ? Бейм я хьэм удз ехъу жыхуаIэращ. Чэрим ефэнды и пэшым цIыхубз пцIанэ, пыл къупщхьэм къыхэупсыкIауэ, щIэтщ жаIэрт. И гуащэми зигъэнщIыртэкъым пыл къупщхьэкIэ – и тхьэгъу, и щыгъэ, и сэхусэплъ зыдэлъ пхъуантэ цIыкIухэр нэгъуэщIым къыхригъэщIыкIынутэкъым.
Дэри, къумыр къызыдонэкIри, жыжьэ докIуэ, псышхуэхэм дызэпрокI, благъуэм я щхьэр къыхагъэжауэ, мэзышхуэхэм дыщIокI-дыщIохьэ, гъудэ-бадзэм ди лъыр ираф, пщIэнтIэпсыр къытпож, апхуэдиз бэлыхь дыщIыхэтри пыл къупщхьэ къэтщэхун щхьэкIэщ.
Пыл къупщхьэми ефIэкIыжырт налмэсыр. Пхъуэмэ, дыщэм нэхърэ нэхъ лъапIэ хъурт ар, зыпащI щыIэтэкъым. И лъэр налмэс зыщэм деж нихусын щхьэкIэ, Исмэхьил Сэббахь зримыкун щыIэтэкъым, дэри махъшэри дыкъридзэртэкъым, езым и пси еблэжынутэкъым. Нэпсейм и лъэр пхуэубыдынукъым, дэни нос. Налмэсым и мэ къащыщIихьэм, хыр къызэпракъутыкIри, Iэджэ къэужьгъащ. Дзэ ящIыгъущ, фадэр я гъунэжщ, я жорыр ягъэпIий. ЦIыху фIыцIэр зэхахуауэ, налмэсыр кърагъэтI – си нэкIэ слъэгъуащ, Шэрахъ. Уи жагъуэгъуми ухуэупсэнкъым абыкIэ. Гъэр ящIащи, жэщ хъумэ, Iуэм ираубыдэж, я жьэм жьэдоплъэ, я пэ гъуанэм йоплъыхь, я тхьэкIумэм йоIэбэ. Налмэс кIанэ къыпкъуа- 119 Прозэ

хакъэ – зэшэзэпIэ уащIагъэххэщ, тIэу къоплъынукъым. Яхуэмыхьыж мэхъури, гъэрхэр къызэрогъэплъ, я Iэщэр шабзэми, фочкIэ зэщIэузэдахэм япоув, щыщIагъэIэри мащIэкъым – ари слъэгъуащ.
Уи напэр къабзэми, удыныр къыптелъалъэ зэпытмэ, уи щхьэ мыгъуагъэ хубохьыж: хэт и лажьэ сызытеунэхъуар?
Уэ нэхърэ сынэхъыщIэт абы щыгъуэ, Шэрахъ, зы лажьэм зы лажьэр къытепсыхэми, си фэм дэзгъэхуэфынут, къуаншагъэ збгъэдэлъамэ. Тхьэр къызэуати, жызоIэ! Хэт и нэлат сэ къыстехуар? Хэт и гуэныхь сигъэпшыныжыр?
Щхьэпылъэ сащIын хуеяти, абыи сыкъелащ – си щхьэр къисхащ лъэхъуэщым. ГъащIэм и нэфI къысщыхуэжауэ пIэрэ-тIэ, жызоIэ, ирикъункъэ, жызоIэ, си нэгу щIигъэкIар, си Iуэтэжыгъуэр къэсауэ пIэрэ атIэ? АрщхьэкIэ ар гугъэ нэпцIт.
Псым зыхэзыдзэжа фызыжьым анэмэт къытхуищIа щIалэ цIыкIум и гугъу пхуэсщIащ – шынэхъыщIэ тхуэхъуат ар. Ало и къуэ Шардын Истамбыл здишащ ди шынэхъыщIэ цIыкIур. Шардын и къуэмрэ ТIэхьиррэ зэныбжьт. ТIури еджапIэ щIигъэтIысхьащ. Я унэ здисым, ТIэхьир Ало и къуэ Шардын и щэху куэдым щыгъуазэ хъуащ. ТIэхьирщ къызжезыIэжар пэщэр сукIа нэужь Ало и къуэ Шардын и Iуэхур къызэрекIуэкIар. Сэлим-пэщэ и хъыбар щыхуахьым, уэзирышхуэм, и Iупэ пIащIэр зэтежри, мыр жиIащ:
– Убых щIалэм Iуэхутхьэбзэ къызэрытхуищIар ищIэххэ хъунПащтыхьым деж жащ, апхуэдэ хъыбарым пащтыхьыр зэрыщыгуфIыкIынум шэч къытримыхьэжу. ЩIыщыгуфIыкIын щыIэт: пащтыхьыр тезыдзын мурад зиIэ «Уэсмэн щIалэгъуалэм» я IупэфIэгъут Сэлим-пэщэ. АбыкIэ шэч хуищIырти, измид уэлийм ещэрт пащтыхьыр. Ещэ щхьэкIэ, щыхьэт иIэтэкъыми, зэкIэ зишыIэрт. Абы здыхэтым, уэлийр сэ сIэщIэукIащ. Апхуэдэ Iуэхутхьэбзэ зэрыхуэзлэжьарагъэнт Абдул-Азиз си щхьэр щIыпримыгъалъэр. И жагъуэгъухэм яриIуэкI хъунт абыкIэ: «Си бийуэ къэувым къыщIэлъыр аращ, си бий зыукIым си ней щыхуэнукъым сэ!»
ТIэхьир зэрыхуигъэфащэти, лъэхъуэщым и тетымрэ кхъуафэр зей хыдзэлIымрэ зэхуэзышар Ало и къуэ Шардынт. Абдежми зыхигъэкIуэдакъым Ало и къуэ Шардын, и малъхъэм зыхуигъэтхьэмыщкIафэри:
– Пэщэр зыукIа убых щIалэр быдзышэ сызыдефа си шынэхъыжьым и къуэщ. И шыпхъуитIым ялъ ищIэжауэ аращ щIалэ насыпыншэм.
Ало и къуэ Шардын пащтыхьым жриIагъэнкъым ар сигу къэзыгъэкIар езырауэ – ириIуэкIми, зэхищIыкIынут.
ЗэзыдзэкIар Хьэмидщ
КъыкIэлъыкIуэнущ 120
къым. Хэхэсхэм я дуней
Франджым и Гуащэ Елмэсхъан Владимир
ЯПЭ Адыгэм «Кхъэм яхьа къахьыжыркъым», – жаIэ. «Хьэуэ, ар пэжкъым», – сегупсысащ сэ, Елмэсхъан и кхъэлэгъунэ Сент-Женевьев де Буа щыIэм дыщыбгъэдыхьам.
Бжьыхьэ махуэ хуабэт. Париж пэмыIэщIэу щыт члисэм и пщIантIэм дэт кхъащхьэхэм цIыхухэм удз гъэгъахэр трапхъэрт. Жыгхэми я тхьэмпэ плъыфабэр – гъуэжьхэр, плъыжьхэр, гъуатIэхэр мрамору, граниту къищIыкIа кхъащхьэхэм трагъэщащэрт. Франджым и жыг тхьэмпэхэр урысей кхъащхьэхэми телъалъэрт.
Мис мыбдеж, Елмэсхъан и кхъэлэгъунэм деж, сыздэщытым сигу къокIыж зыгуэрым и псалъэ Iущхэр: «ГъащIэм къуита фIыгъуэ псом ящыщу нэхъ лъапIэр уи цIэр фIыкIэ дунейм къытебнэнырщ, насыпыншэщ ар зыхузэфIэмыкIыр». Мрамор мывэ пхъэбгъум, франджыбзэм щIыгъуу, урысыбзэкIэ тетхащ: «Хьэгъундокъуэ Константин ипхъу Гали – 6.02.1898 – 21.01.1985 121
гъ.гъ.».
Аркъудейщ тетыххэри. Ауэ сэ сщIэртэкъэ мыбы сыкъэзышар. СщIэрт. А дакъикъэхэм Елмэсхъан и дэлъху Жорж (Адэмей) кхъэлэгъунэм и IункIыбзэм еныкъуэкъурт хуIумыхыу:
– СыбдэIэпыкъун? – соупщI.
– Хьэуэ, хьэуэ. – идэркъым абы. – Куэд щIакъым мыбы сызэрыщыIэрэ. IукIыгъуафIэ дыдэу щытащ.
Алътуд Юрэрэ сэрэ щыму Адэмей доплъ, зэран дызэрыхуэмыхъуным дыхэту. Асыхьэтым Iэуэлъауэшхуэ ищIу IункIыбзэбзэр мэкIыргъри, жор сурэт зытет гъущIыбжэр хьэлъэу IуокI. Иджыпсту дэ, Франджым и гуащэ Елмэсхъан и хэкуэгъухэм я япэ лIыкIуэхэр, абы и кхъэлэгъунэм дыщIыхьэнущ. Ауэ япэ лъэбакъуэр тчын, жор зэрамыщIэжыр зытет бжэм дыблэкIын ипэ сэ сыхуейт абы и цIэм телъ щхьэтепхъуэр щхьэщысхыну.
Щыхъыджэбздэсым ар Хьэгъундокъуэ Елмэсхъану щытащ, япэу дэкIуэри Баженовэ Гали хъуащ. Баженов Николай лIа нэужь, Урысейр хужьрэ плъыжьу щызэпэщIэувэм, Франджым Iэпхъуащ. ЕтIуанэу лIы Хэхэсхэм я дуней
дэкIуэри, графиня Ирен Ладисла дю Люар цIэр къищтащ.
ЦIыхухэм, абыхэм я сэбэп зыпылъ Iуэхухэм и гъащIэ псор зэрытриухуам папщIэ абы Франджым и Бзылъхугъэ ИнкIи йоджэ.
Елмэсхъан ещхьу Франджым пхъу ищIа Марие Кюри (Марие Склодовская) фIэкIа граф гуащэ дю Люар пщIэрэ щIыхькIэ зэбгъэпщэн цIыхубз мы къэралым щыIакъым. Зи цIэр цIыхум ягу имыхун Марие Кюри фIэкIа.
Си пащхьэ илъщ Елмэсхъан лэжьыгъэу ирихьэкIамрэ наградэу къратамрэ зэрыт тхылъыр. Ахэр куэд мэхъу:
Командир в Национальном ордене Легиона Чести
Старший офицер в Национальном ордене Достоинства
Крест войны 1939–1945 г.г.
Три Похвалы в приказе корпуса Армии
Медаль в память Тунсской кампании 1943–1945 г.г.
Медаль в память об Итальянской кампании 1943–1945 г.г.
Алая медаль Чести Священной Военной службы
Медаль Эпидемий
Золотой крест Польской Армии
Алая медаль города Парижа.
А псом ящIыгъу – Польшэм, Мальтэм я нэгъуэщI дамыгъэхэр. Псэуху хуащIа пщIэр, нэмысыр. Ноби зэращымыгъупщэр. Сыт зауэм и дамыгъэ нэхъ лъапIэ дыдэхэр щIратар ди лъахэгъу бгырыс цIыхубзым? ЗауэлI орденыр ар кIэстумыбгъэм халъхьэ дыщэ дамыгъэкъым, уеблэмэ налкъут бгъэхэIукъым. Ар лъыкIэ псыхьа лIыгъэм и нагъыщэщ.
«Псори сфIрырекIуэд сэ, – жиIэгъащ Iущ гуэрым, – ауэ тхьэм лIыгъэм пэIэщIэ симыщIкIэ». НэгъуэщI цIыху Iущыжь гуэрми – Аристотель – жиIащ: «Бзаджэнаджагъэр зыгъэкIуэдын, лIыгъэм нэмыщIа, нэгъуэщI къару щыIэкъым». Елмэсхъан псэзэпылъхьэпIэу зыхэхуар, абы гуауэрэ гугъуехьу игъэвар цIыхубз минипщIми яхурикъунт.
Сэ сыбгъэдэтт зэи си нэIуасэу щымыта цIыхубзым и мрамор пхъэмбейм икIи селъэIурт: «Ди шыпхъу, уи лъахэгъухэм къытхуэгъэгъу уи хъыбари уи IуэхущIафи дызэрыщымыгъуэзар. Къытхуэгъэгъу, ди шыпхъу».
Апхуэдэуи сегупсысырт: «Псоми зэгуэр зы щIыпIэ деж къыщыщIадзэ. Псым – къыщIэжыпIэм, бгым – и лъабжьэм». Елмэсхъан ущытепсэлъыхькIэ псом япэу зэгъэцIыхун хуейщ и адэ-анэр.
И анэ Бредовэ Елизаветэ Эмильевнэ лIакъуэлIэш лъэпкъыжь къыхэкIащ. И адэри и дэлъхухэри урыс генералу щытащ.
И адэр – Хьэгъундокъуэ Константин (Исмэхьил) – Къэбэрдейм и лIыхъужьхэм я ЩIыхь тхылъым иратхэну зыхуэфащэу зылI щыIэмэ етIуанэщ. ФIэщ хъугъуейщ къэбэрдей адыгэхэм зауэ хуэIухуэщIэхэм щагъэхъа лIыгъэм фIыщIапщIэу апхуэдиз дамыгъэ лъапIэ къызыхуагъэфэща нэгъуэщI зыгуэр дунейм тетауэ. Генерал Хьэгъундокъуэм 122 Хэхэсхэм я дуней
къратауэ щытащ:
Звезда Святой Анны 1 степени с мечами
Звезда Святого Станислава 1 степени с мечами
Ордена Святой Анны 1, 2, 3 степеней с мечами
Серебряная медаль в память царствования императора АлександСеребряная медаль за поход в Китай (1900–1901)
Светлообразная медаль за участие в Русско-Японской войне ра (1904–1905)
Светлообразная медаль в память 300-летия дома Романовых
Офицерский Георгиевский крест
Георгиевское золотое оружие
Хьэгъундокъуэхэ абазэ лъэпкъыу жаIэ. Абазэхэм я тепщэу щытащ пщы лIакъуитI – Шыдхэрэ Еджэбокъуэхэрэ. Иныкъуэхэм къызэралъытэмкIэ, Еджэбокъуэхэ къэбэрдейщ.
Мы еджагъэшхуэхэри! Абыхэм теоремэ фIэкIа (плъэкIмэ, пэжыр къыщIегъэдз) аксиомэ лъэпкъ къытхуагъанэркъым. Ауэ цIыхум и фIэщ мэхъу мыгурыIуэгъуэр, гува-щIэхами, зэгуэр нахуэ зэрыхуэщIынур, армырамэ гупсысэу и щхьэр игъэузынтэкъым. Сэ архивхэм гупсэхуу сыкIуэцIрыплъащ. Сыхуейт пэжыр къэсщIэну: хэт хъуну-тIэ мы Хьэгъундокъуэхэ?
Ахэр Гумышхуэ Iуфи, Гум цIыкIу и ныджэми, Балъкъ псыхъуэми щыпсэуащ. Гугъущ пэжыр къэпщIэну: абазэнкIи хъунщ, адыгэу къыщIэкIынми хуэIуа щыIэкъым.
Сэ пщIэ зыхуэсщI, зи псалъэ си фIэщ хъу Бетыгъуэн Сэфарбий и тхылъым къызоджыкI: «Хьэгъундокъуэ унэцIэр зезыхьэ лъэпкъыр ХьэтIохъущыкъуэпщхэм я къэбэрдей уэркъхэм ящыщщ, яIыгъ увыпIэкIэ беслъэней уэркъхэм япэхъуу».
Париж дыщыIэу абы теухуауэ сэ сепсэлъащ Елмэсхъан и дэлъхухэм – Жоржрэ (Адэмей) Исмэхьилрэ.
– Дэ дыкъэбэрдейщ, – жиIащ Адэмей. – Си адэри, си адэшхуэри, адэшхуэм и адэри. Дэ псори дыкъэбэрдейщ.
– Ди адэм зэи шэч къытрихьакъым къэбэрдей адыгэм дакъызэрыхэкIам, – щIигъуащ абы и псалъэм Исмэхьил. – Дэ Къэбэрдейм, Къармэхьэблэм, Балъкъ Iуфэм Iусым дыщыпсэуащ.
Къэдгъэзэжа нэужь Къармэхьэблэ сокIуэ (иджы Каменномост жыхуэтIэм).
щылъщ.
зым.
– Дэнэ деж щыт Хьэгъундокъуэхэ я унэр? – сыщIоупщIэ.
– Мис мо-о-дэ деж.
Iуащхьэ хуэдэм деж тет жыгыжьым ибгъукIэ унэ къызэтещэхэжар – Мы гъэм якъута къудейщ, – жи си гъуэгугъэлъагъуэхэм ящыщ Сыт пщIэн – Iуэхур мыхъуу зэ ежьамэ, апхуэдэурэ йокIуэкI. ЦIыху 123 Хэхэсхэм я дуней
телъыджэм – Хомяковэ Екатеринэ – теухуа фильм тесхын щIэздза къудейуэ ар щыпсэуа и унэр мафIэм исауэ щытащ. Иджы еплъ Хьэгъундокъуэ генералым и унэм иращIам. Хэтыт а унэр зэран зыхуэхъур? Я жылэ къыдэкIа цIыхушхуэхэм музей къыщыхузэIуахамэ, дэгъуэтэкъэ?! Иджы зыри пхуещIэжынукъым. Нобэ зыми хужыIэжынукъым: «Мы унэм щыпсэуащ урыс Iэщэмрэ адыгэ лIыгъэмрэ я щIыхьыр лъагэу Iэтыныр натIэрылъ зыхуэхъуа лъэпкъыр».
Алътуд Юрэрэ сэрэ, фIыщIэ тыну, къармэхьэблэдэсхэм я цIэкIэ адыгэ дыжьын къамэ яттащ Хьэгъундокъуэ зэкъуэшхэм.
Къэдгъэзэжынщ Елмэсхъан къызыхэкIа лъэпкъым деж.
Абы и адэшхуэм и адэж Зураб пащтыхьымрэ Урысымрэ къащхьэщыжу зауэ куэдым хэтащ. Псыжь адрыщI исхэм щезауэм зэрихьа лIыгъэм папщIэ Кавказым и тет Пщышхуэ Михаил Николаевич фIыуэ къилъэгъуат.
Елмэсхъан и адэшхуэ Исмэхьил Къэбэрдейм ирашри Бытырбыху яшащ анэмэту. Николай цIэуэ къыфIащри, чристан диныр кърагъэщтащ. Урыс диныр къыщищтэм хэтащ пащтыхьым и анэ къилъхуауэ и къуэш Пщышхуэ Михаил Николаевич. АдэкIэ абы и гъащIэр зэрыхъуар мыращ:
1851 гъэм сабийхэр щапI Александровскэ корпусым икIри Павловскэ кадет корпусым щIэтIысхьащ. Илъэсих дэкIри ЕпщыкIуплIанэ Митавскэ гусар батальоным, Вютембергскэ королым и дзэм хохьэ, къулыкъу щещIэ, абы хэтурэ штаб-ротмистрым нос, иужькIэ майор мэхъу.
Кавказым ис къэзакъыдзэм и офицеру щытащ.
Хьэгъундокъуэ Исмэхьил «Шэрджэсым и тхыгъэхэр» тхылъыр Iэзэу, тхыдэм куууэ хищIыкIыу зытха тхакIуэуи къыщIокI. «Тхыгъэхэр» 1867 гъэм «Военный сборник» журналым къытехуащ. А журналыр Бытырбыху къыщыдэкIыу икIи Зауэ хуэIуэхуэщIэхэмкIэ министерствэм ейуэ щытащ. Зэрытлъагъущи, пщIэшхуэ зыхуащI апхуэдэ журналым Исмэхьил и тхыгъэ зэрытрадзар щыхьэт тохъуэ зэфIиха Iуэхум папщIэ фIыщIэ къыхуащIу, зауэ хуэIухуэщIэхэм япыщIахэм я деж щыцIэрыIуэу зэрыщытам.
И «Тхыгъэхэм» ахэр зэхэхауэ щытопсэлъыхь пащтыхьыкъуэ Альберт Прусскэмрэ Кавказым и тет Пщышхуэ Михаил Николаевичрэ я пашэу урысыдзэр Псыжь адрыщI зекIуэ зэрыкIуам, цIыху мин 12 хъу бгырысыдзэм езэуэн папщIэ.
Мис а «Тхыгъэхэм» ящыщ пычыгъуэхэр:
«Шэрджэсхэр гупышхуэурэ бийм тоуэ, абы щыгъуэми фоч ягъауэ мыхъумэ, сэшхуэр кърамыхыу, ардыдэмкIэ ебгъэрыкIуэныгъэм зыхуагъэхьэзыр, апхуэдэу бийр ягъэгужьея нэужь псынщIащэу йобгъэрыкIуэхэр».
Е: «Зы бгырыс лъэпкъи хахуагъэкIэ, IэкIуэлъакIуагъэкIэ, шыщхьэмыгъазэныгъэкIэ пэхъункъым хьэжрэткIэ зэджэж къэбэрдей жылагъуэхэу Псыжь, Инжыдж, Уарп, Лабэ, Хуэдз и Iуфэхэм Iусхэм. Ахэр шурылъэсыр хабзэ пэлъытэу къызыхуэна къэбэрдей гъэфIахэм 124 Хэхэсхэм я дуней
хьил:
зыкIи ящхькъым. Хьэжрэтым дежкIэ уанэр тахътэ дахэ щабэм ещхьыркъэпсщ».
Зэхэуэм и зы теплъэгъуэ мыпхуэдэу етхыж Хьэгъундокъуэ Исмэ-
«Ихъуреягъыр зэрыщыту фочауэмрэ «джаур» кIий макъымрэ зэщIащтащ. Фочышэр апхуэдизкIэ къыттракIутэрти, дэ, зауэлIхэм, ди бий нэрымылъагъухэм защытхъумэну Iэмал гуэри дгъуэтыртэкъым. И къуэхэм я гыбзэмрэ я фоч уэ макъымрэ адыгэщIыр дэщэIурт».
Махуибл зауэр зэфIэкIа нэужь, «Зи пащтыхьыгъэ щIыхьыр лъагэм» милиционерхэм фIэхъус къарихыжащ, я къулыкъущIэкIэмкIэ нэсу зэрыарэзыр, абы езы пащтыхь дыдэр щыгъуазэ зэрищIынур къажриIэри. Апхуэдэуи ищIащ. Хьэгъундокъуэхэ Елизаветэрэ Константинрэ быний яIащ: пхъуитху – Нинэ, Гали (аращ Елмэсхъан хъужыр), Артемие, Александрэ, Тамарэ; къуищ, – Константин (Едыдж), Жорж (Адэмей), Исмэхьил.
Константин и къуэ Константин илъэс 89-рэ къигъэщIащ. Исмэхьилрэ Адэмейрэ псэущ, узыншэхэщ, дэтхэнэри илъэс 90-м ебэкъуащ. Ахэр IэпсынщIэ-лъэпсынщIэщ, къарууфIэщ, нэжэгужэщ. Я акъылыр апхуэдизкIэ ноби жанщ, ялъэгъуа, зэхаха псори гурыхуэу ящIэжри, я адэ цIэрыIуэм, Хьэгъундокъуэ лъэпкъым къыхэкIа зауэлI ахъырзэманым, и гъащIэмрэ IуэхущIафэхэмрэ къэпхутэжынымкIэ икъукIэ щхьэпэ мэхъухэр.
– Ди адэм 1-нэ кадет корпусыр къиухащ, – жеIэ Адэмей, – итIанэ щIэтIысхьащ военнэ училищэ. Абы и ужькIэ Польшэм ягъакIуэри Радон гарнизоным къулыкъу щищIащ. КъызэрысфIэщIымкIэ, ди адэм игу нэсыщэу щытакъым япэу кърата къулыкъур, пэжу, ар абы щыгувакъым – куэд мыщIэу Каспий щIыб ягъэкIуащ. ИужькIэ – Восток Жыжьэм къулыкъу щищIащ, КВЖД-р (Китай военнэ гъущI гъуэгу) мис а лъэхъэнэм – китайхэм IэщэкIэ щапэщIэувэхэм щыгъуэ – ар япэу зауэ Iуэхухэм щыгъуазэ хъуащ.
Папэ и гъусэ зэпытт си шыпхъу Гали, абы и дэгызэр – ар фи нэгу къыщIэвгъэхьэ къудейт – къызэрыгуэкI къэзакът. Зэман дэкIри ди адэр Урысейм яшэжри, Штаб нэхъыщхьэм и академием щIэтIысхьащ, ар фIы дыдэу къиухащ. Къулыкъу хъарзыни къыхуагъэфэщащ – гвардейскэ корпусым и штабым Iуэхугъуэ пыухыкIахэр щызыгъэзащIэ штаб-офицер ящIащ. Апхуэдэ щIыкIэкIэ подполковник цIэр иIэ хъуати, абы иджы къулыкъу щищIэфынут гвардейскэ корпусми Штаб нэхъыщхьэми. Апхуэдэ щIэдзапIэкъэ цIыхур зыщIэхъуэпсынур? АрщхьэкIэ папэ дзэ къулыкъу зыдищIа генерал Мищенкэ и письмо къыхуокIуэ. Генералым и письмор кIэщIт: «Штаб нэхъыщхьэм и шэнт щабэр къыхэпхауэ арамэ, сэ уэ укъысхуэцIыхужыркъым. Ауэ си деж укъакIуэмэ, сэ уи IэмыщIэ ислъхьэнщ Тыркумэн дивизионыр, мис а IэнатIэм уэ уи 125 Хэхэсхэм я дуней
зэфIэкIыр здынэсыр къыщыбгъэлъэгъуэфынщ». Си адэм Штаб нэхъыщхьэр къигъанэри а зэманым Тыркумэн военнэ округым и унафэщI Мищенкэ деж кIуащ. Дзэм щыхыхьэм абы генерал Мищенкэ гъуэгупэ псалъэ къыхуищIащ: «Сэ уэ цIыху узот, уэ абыхэм сэлэт къахэщIыкI». ИкIи ди адэм абыхэм сэлэт къахищIыкIащ: иужькIэ полк хъужа Тыркумэн дивизионыр Урысейм и дзэ пакIэхэм я нэхъыфI дыдэу къалъытэу щытащ.
ИужькIэ ди адэр дзэ къулыкъум къыхэкIыжри Париж къэIэпхъуащ и унагъуэр щIыгъуу. Тхьэм ещIэ къэкIуэну и гъащIэм зэрегупсысар зауэлI фащэр зыщихыу екIупсу хуэпауэ Елисей губгъуэхэм зи нэгу зыщезыгъэужь щIалэр. Ауэ 1914 гъэм Европэ псор иутхыпщIащ Япэ дунейпсо зауэм. Дауи, папэ ираджэжащ, генерал цIэр къыфIащри Туземнэ дивизэм, IэлкIэ зэджэу щытам, и етIуанэ бригадэм и командиру ягъэуващ. Папэ фIыуэ илъагъуртэкъым «Iэл» псалъэр, «туземнэр» нэхъ къыхихырт. Дивизиер полкихыу зэхэтт (плIым и пIэкIэ). Дивизиер и IэмыщIэ илът Пщышхуэ, императорым и къуэш Михаил Александрович.
Къулыкъу къыдэзыщIэхэмрэ и унафэщIхэмрэ Хьэгъундокъуэ генералыр къызэралъагъуу щытам щыхьэт тохъуэ къызэрыгуэкI сэлэтхэм абы теухуауэ зэхалъхьа уэрэдыр. Генералым и къуэхэм уэрэдым хэт псалъэ псори ящIэжыртэкъым, ауэ Адэмей пычыгъуэ гуэрхэр къыджиIэжащ: 126
В поход собрались мы венгерский,
И чуть не вышел комом блин.
Когда провел Хабаров дерзкий
Бригаду пятьдесят один,
Всегда чеченцев вел к победе
Наш командир из Кабарды.
И в нашей дружеской беседе
К нему всегда ала-верды.
… Хьэгъундокъуэ Исмэхьил и фэтэр Париж дэтым деблэгъащ бысымым апхуэдизу пэIэщIэ, апхуэдизуи и псэм и щIасэ КъэбэрдейБалъкъэрым икIа хьэщIэхэр. Абы хьэщIэхэм ярегъэцIыху и къуэхэр. ЩIалэхэм ящыщ зыр – Константин (Едыдж) – сурэтыщIщ. Iуэхум тэмэму хэзыщIыкI париждэсхэм фIыуэ ялъэгъуа «Монпарнас» гуп цIэрыIуэм и пашэщ. ЕтIуанэр, Андрей (Исмэхьил) антиквариатым дехьэх (пасэрей хьэпшыпхэр зэхуехьэс), зауэ хуэIухуэщIэхэм ехьэлIахэр нэхъ къыхихыу. Псом хуэмыдэу ар ирогушхуэ, иропагэ къэбэрдей уанэм. Исмэхьил емышу, дихьэхауэ кIыхьу тепсэлъыхьыфынущ а уанэр къызэриугъуеям, арщхьэкIэ, Iэнэм дыщрагъэблагъэкIэ, и псалъэр зэпегъэу.
Шэджагъуашхэ дощI. Франджы шагъыр, урыс котлет, гукъэкIыжхэр, гукъэкIыжхэр. Хэхэсхэм я дуней
Псалъэмакъым и лъагъуэр хишащ Исмэхьил:
– Сэ Париж сыкъыщалъхуащ, ди анэр 1910 гъэм дохутыр зригъэIэзэну мыбы къэкIуауэ. ЕтIуанэ Iуэхугъуэшхуэр, – пещэ абы и псалъэм, – Галлей и вагъуэкIэхур къыщыкъуэкIарщ. Сэ илъэситI си ныбжьу арат Урысейм, Кавказым дыщыкIуэжам. Ар ди адэм и псалъэхэм ятещIыхьауэ жысIэу аращ, армыхъумэ сэ сщIэжыркъым. Ауэ фIыуэ сигу изубыдащ 1920 гъэм Париж къызэрыдгъэзэжауэ щытар. Абы щыгъуэ илъэсипщI сыхъуат. Илъэс дэкIри сэ гимназием сыщIэтIысхьащ. ПщIэрэ, си гъащIэр апхуэдэу къекIэрэхъуэкIри, сэри зауэлI сыхъуащ: 40 гъэм екIуэкIа зауэм сыхэтащ, лейтенант цIэр къысфIащат, Зауэ жор (Военнэ крест) дамыгъэр къызатат. Абы иужькIэ илъэс тIощIрэ пщIыкIэ зы фирмэ сыщылэжьащ, иджы мис илъэс тIощI мэхъури сыпенсионерщ. Пенсие хъарзынэ къызат. НытIэ, Урысейм дгъэзэжынщи. Си гукъэкIыжхэр, дауи, кIапэлъапэщ, пшагъуэм къыхэщ хуэдэщ. Ауэ фIыуэ сощIэж ди къуажэр, жэмым дышэсти шы хуэдэу къетхуэкIырти, абы папщIэ дагъалъэрт. Шым сыт хуэдизрэ зедмыдзами, къэдмыжыхьами, зы псалъэкIэ ди жагъуэ къащIыртэкъым, дытрагъэгушхуэ мыхъумэ, ауэ жэмым дытетIысхьэу къытхуадэртэкъым.
ИтIанэ къэкIуащ большевикхэр. Дэ ди щхьэр щIэтхьэн хуей хъуащ. Полковник Какоевыр зи пашэ хужьхэр Мэздэгу деж щызэтракъутащ. Езы Какоевыр уIэгъэ хъуат, армэр икIуэтырти, цIыхухэр хьэжэпхъажэт. Дэ Мэздэгу зыкъомрэ дыдэсащ дыдэмыIэпхъукIыжыфу. Большевикхэм цIыхухэр унащхьэ чэзууэ къащырт. Сигу къинэжар мащIэщ: сэлэт цей пхъашэ зыщыгъ цIыху нэщхъыцэхэр, бжэщхьэIум деж щылыд мыжурэхэр.
ИтIанэ хужьхэм къагъэзэжащ, шынагъуэт ахэр гъэрхэм зэрахущытыр. Хужьхэр фэтэрхэм щыпсэурт, красноармеецхэр щIыунэм щыщэIурт. ЩIыIэ зэуа бадзэу, ахэр хуабэузым ихьырт. Хьэдэхэр щхьэгъубжэ лъабжьэм кIэщIэлъу нэху къекIырти, пщэдджыжьым Iуахырт. Мис ахэращ сигу къинар. ИтIанэ Баку дыкъыщыхутащ.
Хэгупсысыхьауэ Исмэхьил и псалъэр щызэпыум, Адэмей абы пи-
– Восток Жыжьэм зэрыхьзэрийм щыщIидзэм, ди адэр ягъэкIуащ Амур округым и дзэхэм я унафэщIу, Амур областым и генералгубернатору. Сыбыр щыIэу революцэр къэхъуащ. СощIэ ар Деникиным фIэнауэ зэрыщытар. ЩIыщыхьар – Деникиным бгырысхэм, грузинхэм, азербайджанхэм езэуэну зэримурадырт. Ди адэр пащIэгъуэкIэ кIуэгъащ Азербайджаным, и полкым ящыщ зыр здэщыIэм. Азербайджанхэм абы къыхуагъэлъэгъуат зауэ IуэхухэмкIэ министр къулыкъур. АрщхьэкIэ идакъым. Деникиныр и телъхьэт зыуэ щыт, бгуэш мыхъун Урысейм. Ди адэри абыкIэ арэзыт, ауэ жиIэрт: «Урысейр япэм зэрыщытам хуэдэу къэнэжын хуейщ, ауэ хъумэн хуейщ абы ис дэтхэнэ зы урысей цIыхуми пащтыхьым кърита хуитыныгъэхэмрэ улахуэмрэ». Псалъэм папщIэ, къэбэрдейхэм дзэ къулыкъу къатехуэртэкъым, ауэ абыхэм ящыщ дэтхэнэми езым щащ: 127 Хэхэсхэм я дуней
дежкIэ щIыхьышхуэу къилъытэрт урысыдзэм къулыкъу щищIэныр. Арати, ди адэр Сыбырым щыIэт революцэр къыщыхъеям. Абы щыгъуэм зауэ IуэхухэмкIэ министрыр Гучковт.
Абы теухуауэ: Гучков Александр Иванович, урыс капиталисту октябрист партым и пашэу, депутату, 1910 гъэм щыщIэдзауэ Къэрал Думэм и унафэщIу щытащ. 1915–1917 гъэхэм лэжьащ зауэ хуэIухуэщIэхэмкIэ комитет нэхъыщхьэм и Iэтащхьэу. 1917 гъэм щегъэжьауэ ПIалъэкIэ щыIэ правительствэм зауэ икIи тенджыз министру хэтащ. Корниловым и дзэм зыкъиIэтыныр къызэзыгъэпэщахэм ящыщ зыщ. – Ди адэм фIыуэ ицIыхуу щытащ Гучковыр, – пещэ Адэмей и псалъэм. – Ар инджылыз-бур зауэм, бурхэм къадэщIу, хэтащ. И лъакъуэм шэ къытехуати, щIакъуэт. Пащтыхь гуащэм и лъэIукIэ, Гучковым ди адэр ириджэри абы хуигъэзати, ди адэм и фIэщу императрицэм жриIэгъащ къэралым хабзэр щызэфIэгъэувэжыным езыр зэреплъ щIыкIэр. А лъэхъэнэ дыдэм Распутиныр яужь итт нэмыцэхэм сепаратнэ зэгурыIуэныгъэ ещIылIэным. КIэщIу жыпIэмэ, Хьэгъундокъуэ генералыр нэрылъагъуу зэран хуэхъурт Распутиным и Iуэху еплъыкIэхэр пхигъэкIыным. Иужь зэманым къыдэкIа гукъэкIыжхэм нахуэ къащIащ пащтыхь уардэунэм къыщекIуэкIа Iуэху щэху Iэджэр зыхуэунэтIауэ щытар икIи, абыхэм ятепщIыхьмэ, жыпIэ хъунущ къэралым хабзэр щыгъэувыжынымкIэ Хьэгъундокъуэ генералым пащтыхь гуащэр куэдкIэ къызэрыщыгугъар. Арат ар Сыбырым къыщIрашыжари. Ар Петербург и генералгубернатору ягъэувын мурад зэрыщыIэм къулыкъушхуэ зыбгъэдэлъхэр щыгъуазэт. АрщхьэкIэ иужь дакъикъэхэм Константин Николаевич и бийуэ къэуващ Распутиныр. Абы и псалъэм нэхъ къару иIэу къыщIэкIащ. НэгъуэщI зы Iуэхугъуи игу къегъэкIыж Хьэгъундокъуэ Адэмей:
– Ар къыщыхъуар граждан зауэм и лъэхъэнэрщ. Шкуро генералым и дзэм Къэбэрдейм зыщиущыхьурэ Къармэхьэблэм дыхьат. Жылэдэсым шырэ щIакIуэу яIэр къатхьэкъуащ. Ар къыщищIэм, ди адэм генерал дамэтелъ зытелъ адыгэ цейр щитIагъэщ, орденхэр зыхилъхьэри, Шкуро деж кIуащ зригъэцIыхуну. Абы ищIэрт зэрыхьзэрийм и фIыщIэкIэ, есаул уанэгур генерал цIэмкIэ Шкуро зэрихъуэжар.
– Уэ сэ сыкъэпцIыхурэ? – еупщIащ ди адэр Шкуро.
– Хьэуэ, усцIыхуркъым, – зигъэкъащ дыгъуасэрей есаулым.
– Хьэгъундокъуэ генерал хъужыр сэращ.
– О-о, къытхуэгъэгъу. дауи, уи цIэр сощIэ.
– ПщIэуэ щытмэ, мы сэ сызыдэс къуажэм щызэхэпщIыхьхэр зищIысыр сыт? ПIалъэ къыхыумыгъэкIыу, шыри щIакIуэри цIыхухэм етыж!
Шкуро хузэфIэкIакъым ди адэм и псалъэм ебэкъуэн.
– Ди адэр дэ куэдрэ тлъагъуртэкъым, – жеIэ Хьэгъундокъуэ Исмэхьил. – Ар гурыIуэгъуэщ – зауэлIым и Iуэхур апхуэдэщ. НытIэми, Сыбырым и генерал-губернатор Iуэхухэр абы и пщэм къэсырт. Ауэ и генерал фащэр зэщIэлыдэу ар къыщытхыхьэжкIэ дыгужьейрт. 128 Хэхэсхэм я дуней
Азербайджанхэр Урысейм щыгуэкIам ди адэм Баку политическэ Iуэху гуэрхэр зэрыщызэрихуам сэ сыщыгъуазэщ. Сыт-тIэ абы кърикIуар?.. Баку дикIри дэ Тифлис дыкIуащ, адэкIэ Батуми, арщхьэкIэ «Марк Аврелий» жыхуаIэ хьэлъэзешэ кхъухь мыхьэнэншэ дыдэрщ къытлъысар. Иджыпсту хуэдэу сощIэж: кхъухьым мыIэрысэ куэд илъти, щIалэжь цIыкIухэм мащIэ къэддыгъуакъым. Кхъухьым дэ Константинополь дызэпришащ, абы дикIри Париж дыIэпхъуащ, ди адэр а къалэм къанэри. Ди адэм дэ Париж дыкъыщигъуэтыжащ. Куэд мыщIэу, сощIэж, Версаль псэупIэ зэрытхуэхъуар.

Елмэсхъан. Хьэгъундокъуэ генералым ипхъу Елмэсхъан православиемкIэ Гали, католическэкIэ – Ирен цIэ хуэхъуахэщ. Езым фIэфIт ЛейлакIэ къеджэну.
Католик диныр къимыщтэу хъуакъым – армырамэ граф дю Люар нэчыхь хухуатхынутэкъым. Елмэсхъан къалъхуащ 1898 гъэм. ГъащIэ кIыхь, гъащIэ гугъу къигъэщIащ. Дунейм ехыжащ 1985 гъэм. Абы и япэ щхьэгъусэр – Баженов Николай – пасэрей урыс бояр лъэпкъыжьым къыхэкIат. Пажскэ корпусыр къиухат. Къулыкъушхуэ иIащ. Япэ дунейпсо зауэм уIэгъэ щыхъуат.
– И щхьэм фэбжь хьэлъэ игъуэтат, – жеIэ Гали и дэлъху Адэмей. – Кисловодск щыIащ зыщигъэхъужу. А уIэгъэщ дыдэм сымаджэхэм щакIэлъыплъырт Гали. А зэманым лъэпкъ цIэрыIуэхэм къахэкIа цIыхубзхэр апхуэдэу лажьэ хабзэт. Шыпхъу гущIэгъулыхэм я фащэр джыназ, граф цIыхубзхэм щатIэгъат. Галии арат. Елмэсхъан Николай фIыуэ илъэгъуащ. И насыпти, Николаи хьэщыкъ къыхуэхъуат. Абыхэм я нэчыхьыр щатхащ Бытырбыху. Куэд мыщIэу къэхъеящ революцэр. А лъэхъэнэ дыдэм щIалэ цIыкIу къахэхъуати, адэм и цIэр – Николай – фIащыжащ. Абы нэхъ лъапIи Гали гъащIэм щиIакъым.
И лIыр сымаджэрилэт. УIэгъэр къешынэуэж зэпытт. ЩIэпхъуэжауэ Китайм щыIэу абы щылIащ. А зэманым цIыху куэдым Китайр егъэзыпIэ яхуэхъуат. Ди шыпхъум а илъэс шынагъуэхэм гугъуехьу игъэвар зыхуэдизыр къебжэкIыгъуейщ. Абы и закъуэкъым хьэзаб зыгъэвар. Апхуэдэт гъащIэр. Ди унагъуэми, Урысейм щыщ куэд дыдэм хуэдэу, Галии егъэзыпIэ тхуэхъуащ Франджыр.
ЕтIуанэу нэчыхькIэ ар дэкIуэжащ граф дю Люар, маркиз дю Люар и къуэм. Абыхэм я лъапсэр щыIэт Пьемпонт и Iэгъуэблагъэм. Гали и щхьэгъусэр къэрал къулыкъущIэт, сенаторт.
Граф дю Люаррэ и унагъуэмрэ Хьэгъундокъуэхэ къадэIэпыкъуащ я Iуэхухэр зэпэщыжыху. – Ди адэр зэи хуэмыщIауэ псэуакъым. Абы Азербайджанра е Грознэра, сщIэжыркъым, зы щIыпIэ щIыдагъэ къыщIэшыпIэ щиIащ.
9 Заказ № 234 129 Хэхэсхэм я дуней
Грузием – электростанцрэ чырбыш заводрэ. И дзей Чермоев Абдул Меджид, абы къыхуэпэж и гугъащ, дыщэ сом мелуан иритати, къигъэпцIащ. ЯпэщIыкIэ процент гуэрхэр кърит хуэдэу зищIащ, итIанэ зигъэкIуэдащ. ИужькIэ Иракым щылIа хуэдэу жаIэу зэхэтхащ.
Ди благъэщIэр къызэрыддэIэпыкъур ди адэм къызэрехьэлъэкIар зыхуэдизыр къыбгурыIуэн папщIэ абы и пагагъыр, и щхьэм хуищI пщIэм и инагъыр здынэсу щытар пщIэн хуейщ. Зауэр щекIуэкIым Хьэгъундокъуэ генералым ордену иIэр къэралым иритащ Iэщэфащэ къращэхуну. Къызыхуигъэнар Георгий и жорым, Георгий Iэщэм, «Владимир» орденым, шууей бгъэхэIум я закъуэщ. А дамыгъэ лъапIэхэр ноби яхъумэ и къуэхэм.
Генералым адыгэ цей иIащ. Дамэтелъхэр зытелъ а цейр щыгъыу ар щIалъхьэжащ. Апхуэдэ уэсят ищIат. Абы нэмыщIу генералым уэсят ищIащ: «СыщыщIалъхьэкIэ куэдрэ фымыгъ. НэхъыфIщ си гъащIэм къыщыхъуа Iуэхугъуэ гуэрхэм фытепсэлъыхьыжи.» Урыс императорымрэ алыдж пащтыхь гуащэмрэ жор зыпщIыхалъхьар щIалъхьэжащ урыс офицерхэм. Абыхэм яхэтащ зы адыгэ – Хьэщыкъуей (Хьэщыгу). Генералым и кхъащхьэм щхьэщыту сэлэтхэм абы хуауса уэрэдхэр жаIащ.

Париж хыхьэ Сент-Женевьев де Буа щIыналъэм щыIэ кхъэрщ. Алътуд Юрэрэ сэрэ дыбгъэдэтщ генерал Хьэгъундокъуэ Константин Николай и къуэм и кхъащхьэм. Соплъ кхъэлэгъунэ къызэрыгуэкIым икIи согупсыс: «Фэеплъ. Абы уезышалIэ гъуэгум сыт хуэдиз и кIыхьагъыу щымытами, зэгуэр абы, а гъуэгум, цIыхуфIым и Iуэху дахэм ухуешэ. Хэт ищIэн, а гъуэгур мыхъуамэ, зауэлIыр, хэкулI нэсыр зэи дигу къэмыкIыжынкIи хъунт.» Монтень цIыху Iущым зэгуэр жиIащ: «ЦIыху насып жыхуаIэжыр лIэкIафIэ ухъуныркъым, атIэ фIыуэ упсэунырщ». Сыт-тIэ мы цIыхубзым, дунейм емыхыж щIыкIэ Франджы псом телъыджэ щащыхъуам, апхуэдизу яIэтыну илэжьар? Сыт хузэфIэкIар Елмэсхъан? Абы хузэфIэкIар зэбгъапщэ хъунур Терезэ анэм и закъуэщ. Ар щащыгъупщэркъым Франджым, хэт ищIэн, щащымыгъупщэнкIи хъунщ и хэкум, Къэбэрдей-Балъкъэрым, Урысейм.
Франджы генерал Дибост Хьэгъундокъуэ Гали, графиня дю Люар, теухуауэ мыпхуэдэу жиIащ: «Дэ тщыщ хъуащ пхуэмыIуэтэн хуэдэу дахэ, цIыхубз гуащIафIэ Ладисла дю Люар. Абы и гъащIэр, зэрыщыту уIэгъэхэм еIэзэным триухуар, пэжагъкIэ гъэнщIа хъыбар телъыджэ хъуащ. Хьэгъундокъуэ Лейла Кавказым къыщалъхуащ, ар урыстэкъым, атIэ езым куэдрэ зэрыжиIащи, шэрджэст. Пащтыхь армэм и Хэхэсхэм я дуней
офицерым езыр щIалэу дэкIуами, большевик революцэм и лъэхъэнэм и лIыр щаукIым, ар Урысейм къикIащ Транссыбыр гъуэгумкIэ. А гъуэгуанэм здытетым абы щIалэ цIыкIу къызэрыхуэхъуа къудейр езыр роман псощ. Зауэр и кIэм нэблэгъауэ ар ди деж къыщыкIуам граф Ладисла дю Люар дэкIуащ. ЕтIуанэ дунейпсо зауэм и лъэхъэнэм, абы уней фондхэм, псом япэуи американхэм, я мылъкукIэ къызэригъэпэща кърашэкI хирургием цIыху щиплIым нэс хэтт, абыхэм я Iыхьэ плIанэр хирургт. А IуэхущIапIэм зэман кIэщIым фронтхэм я Iэгъуэблагъэм сымаджэ нэхъ хьэлъэхэм еIэзэн щыщIидзащ. ЯпэщIыкIэ Тунисым, иужькIэ СЕГ-м и штаб Италием щыIэм щылэжьащ. ИкIэм франджы-герман зауэм щыгъуэ 1-нэ Армэм хэтащ.
КърашэкI хирургие сымаджэщ №1-м сыт щыгъуи зи къару емыблэж, шынэ жыхуаIэр зымыщIэу хахуэ, зыпэрыт Iуэхум ифI фIэкIа нэгъуэщI зыгуэр щыIэу къэзымылъытэ и унафэщIым иужь иту къикIухьырт. ЩIыхь легионым и командир цIэр зыфIаща графиня дю Люар псоми яфIэтелъыджэ, щапхъэ зытрах цIыху хъуащ.
1943 гъэм ноябрым и 11-м жэщу Рабат пэмыIэщIэ Маморэ мэзым и фэхум деж 1-нэ Хамэ къэрал полкыр къыщызэхуашэсат. Полкыр IущIэрт Мароккэ, Тунис фронтхэм къыщызэрагъэпэщыжа уIэгъэщхэм къикIа графиня дю Люар. А махуэ дыдэм ар арэзы хъуащ генераллейтенант Микель и лъэIур игъэзэщIэну – Хамэ къэрал королевскэ полкым и крестнэ анэ хъуну. Илъэс тIощIрэ тхукIэ дихьэхарэ еш имыIэу ар къытхуэлэжьащ дэ.
1943 гъэр къыщихьэ жэщым Арзев пэмыжыжьэу щыIэ легионерхэм абы къыбгъэдэкIыу илъэсыщIэ саугъэтхэр иратащ. Саугъэтхэр зэхуахьэсын, легионерхэм яхуишэу яхуигуэшын папщIэ дю Люар километр 2000 зэпичат.
Апхуэдэу ди гур, ди псэр зыгъэхуабэ гулъытэ куэд къытхуищIащ абы. Сыт щыгъуи Iуэхур и пщэм къэсырт, дэни нэсын хуейт ди анэр – Италием, Эльзас, Мэз ФIыцIэм, итIанэ Алжирым, Генуе, Мерс-ЭльКабир, Орандж. А псор ди анэм и фэеплъу дигу илъщ!
Эльзас иужькIэ – 1944 гъэм декабрым и 25-м – графиня дю Люар шууейхэм я 1-нэ Хамэ къэрал полкым и бригадирхэм я Гуащэ хъуащ. Маршалым иужькIэ абы нэхъ цIэ лъапIэ легионерым ехьэлIауэ щыIэкъым, дэ ар дю Люар къызэрыфIащам дрогушхуэ».
Хьэгъундокъуэ Адэмей (Жорж) адэкIэ допсалъэ, нэхъ тэмэму жытIэнщи, и шыпхъум и хъыбар дрегъэдаIуэ:
– Си шыпхъум, графиня дю Люар, операцэ щIыпIэхэр хьэлъэзешэ машинэм иту къызэригъэпэщат, абы къыхэкIыуи фронтым Iуту уIэгъэхэм еIэзэ хъурт. Хьэлъэзешэ машинэхэр тIощI е тIощIрэ зырэ хъурт. Ди шыпхъум къыхилъхьа а Iуэхур псынщIэу даIыгъащ. Абы куэд къыдэIэпыкъурт. Ахъшэу зэхалъхьар къанэ щымыIэу тригъэкIуадэрт цIыхухэм еIэзэным. Апхуэдэ щIыкIэкIэ зауэр щекIуэкIа илъэсхэм абы цIыху минипщIхэр ажалым къригъэлащ.
Сыт щыгъуи зауэлIхэм ящIыгъуу фронтым Iут Елмэсхъан дзэм и пэ 131 Хэхэсхэм я дуней
иту лъэмыжым зэпрыкIри, нэмыцэхэм я щIыгъунапкъэр япэу зэпичащ. Абы Елмэсхъан и цIэр нэхъри хэIущIыIу ищIащ. Хамэ къэрал легионыр абы къелъэIурт сыт щыгъуи защIигъэкъуэну, Морен де ЛевизионкIэ къеджэрт. Маршал Жуен ар зыпищI щымыIэу фIыуэ къилъагъурт, ауэ япэ щызэхуэзам а тIум яку мыпхуэдэ псалъэмакъ къыдэхъуащ. ЗэуапIэм цIыхубз щыIэу щилъагъум, маршалым:
– Уэ мыбы щыпщIэн щыIэкъым, кIуэж, – къыжриIащ.
– Уэ уи Iуэхуу абы хэлъыр сыт? – иритащ абы Гали жэуап. – Сэ сысэлэткъым, си унафэ пщIыну къыптехуэркъым.
– Мы щIыналъэр си унафэм щIэтщ. Сэ сыкомандирщ!
– Сэлэтхэрщ узикомандирыр – сэракъым.
ИкIи фронтыр хуибгынакъым. Куэд дэмыкIыу ахэр ныбжьэгъу зэхуэхъуащ, Гали Командор орденыр къыщыхуагъэфащэм ар и щхьэкIэ къакIуэри къритыгъащ. Сэ Адэмей сеупщIащ: зауэ нэужьым сыт и IуэхущIафэу щыта графиня дю Люар?
– Iуэху гуэри зэрихьакъым. И хъуэпсапIэр и къуэм щIыгъунырт, ауэ ар лIащ. И къуэр американ офицерт. Тыркум, Сингапурым щылэжьат.
Архивым щыщ:
«1. Баженов Николай, графиня дю Люар и къуэщ. Американ армэм 2. Марк Уэин Кларк, американ генералщ. ЕтIуанэ дунейпсо зауэм и лъэхъэнэм 5-нэ армэм и командиру Ищхъэрэ Африкэм, Италием щызэуащ. 1952–1953 гъэхэм ООН-м и дзэхэм я унафэщIу Кореем щыIащ, а къэралым и Iуэхухэм американхэм щыхэIэбам».
– И къуэр лIа нэужь, – пещэ Адэмей и псалъэм, – Гали Алжирым Iэпхъуэри, псэупIэ зимыIэж цIыхухэм папщIэ Унэ къызэIуихащ. Франджыхэр абы хьэщIэщым ещхьу щыпсэурт, щагъашхэрт. Сымаджэхэр загъэхъужын папщIэ сымаджэщхэм щIагъэгъуалъхьэрт. ЖыпIэнурамэ, мыр унагъуэм нэхъ ещхьт, кIэзонэ псэупIэм нэхърэ. Сэ граф Болваль и къуэм и унафэм щIэт взводым сыхэту къулыкъу сщIащ. НытIэ, си командирыр Африкэм щекIуэкIа зэхэуэхэм ящыщ зым уIэгъэ щыхъуауэ си шыпхъум и уIэгъэщым щIэхуэгъащ. Сэкъат зыгъуэтар и щхьэрти, нэф хъууэ хуежьат. Болваль и гъуэлъыпIэм деж къыщыувыIэу и Iуэху зытетымкIэ щеупщIым, модрейм жиIащ: «Уэ уфранджыкъым. Урыс псэлъэкIэ пхэлъщ». «Сэ сышэрджэс цIыхубзщ», – жэуап иритащ абы Гали. «Уи унэцIэр сыт?» «Си унэцIэр Хьэгъундокъуэщ». «Сэ уи дэлъхур соцIыху, абы шуудзэм къулыкъу щещIэ». «Си дэлъхур щыпцIыхукIэ, сэ иджыпсту кхъухьлъатэ къызощтэри Лион узогъашэ. Дохутырым жиIащ уи Iуэхур нэхъ хэплъэгъуэу. Абы укъыщрагъэлынщ».
Болваль нэф мыхъуу къызэтенащ.
Сэ Адэмей соупщI: 132
и капитанщ. Генерал Кларк и адъютантщ. Хэхэсхэм я дуней
– Уи шыпхъум къэбэрдей цIыхубзу зилъытэрэт?
– Зилъытэрт..
– Уэ, къысхуэгъэгъу, хэту зубжыжрэ?
– Сэ сыкъэбэрдей адыгэщ.

Елмэсхъан. Гъыбзэ.
Ар 1985 гъэм дунейм ехыжащ и ныбжьыр илъэс 87-м иту. ЕмыкIущ, икъусыкъужкIэ емыкIущ дэркIэ: абы дыхуэзэфыну, депсэлъэфыну щытащ, дэ ар къедгъэблэгъэфынут Налшык, къыщалъхуа Каменномост къуажэм. Куэд тхузэфIэкIыну щытащ, ауэ тщIакъым.
Сыщымыщтэ ажалым. Хьэуэ!
Си гуIэгъуэр хъыбарыншэу кIуэдынырщ.
Мы сатырхэр зытхар Лермонтов Михаилщ. Адыгэ цIыхубз Хьэгъундокъуэ Елмэсхъан и цIэр Франджым и тхыдэм къинащ. Ауэ дэ диIэу пIэрэ абы и цIэр Хэкум и тхыдэм иттхэжыным хурикъун Iущагъ, лIыгъэ. Ар иригушхуэрт зэрыадыгэм. «Сэ сышэрджэсщ!» – жиIэ зэпытт.
«ГъащIэр кIэщIщ, ауэ фIыщIэр уахътыншэщ», – жиIэгъащ Цицерон. Сыт абы щIыбгъужын? Хьэгъундокъуэ Елмэсхъан – графиня дю Люар – и фIыщIэр уахътыншэщ. Къэбэрдейм къыщылъысыжыну пIэрэ абы хуэфащэ пщIэр?
– Абы и гуIэ хуэIухуэщIэхэр Ныкъуэдыкъуэхэм я соборым щекIуэкIащ. Ар пщIэшхуэщ, апхуэдэ щIыхь игъащIэм зы цIыхубз игъуэтакъым, маршалхэр мыхъумэ, генерал куэдми апхуэдиз пщIэ ялъысакъым.
Ар щIалъхьащ Франджым и маршалым хуэдэу. Хамэ къэрал легионри хэту, абы и бэныр топ лафетым тету Дарью-Дарье урыс члисэм яшащ икIи хьэдэр урыс щоджэным зыхуей хуигъэзащ. Легионыр абы кIэлъыкIуэтащ Елмэсхъан и къуэр щыщIалъхьа Сент-Женевьев де Буа кхъэм нэс. Елмэсхъан и къуэ Николай бгъуралъхьэжащ.

Графиня дю Люар и фэеплъ тхыгъэ Париж къыщыдэкI журналхэм ящыщ зым тридзащ: «Париж абы сэлам ирихыжащ. Франджым абы сэлам ирихыжащ. Абы сэлам ирахыжащ куэд дыдэ хъу урыс хэхэсхэу франджы зэрыхъурэ Iэджэ щIахэм, е франджыуэ къалъхуахэм. Абы сэлам ирахыжащ Хамэ къэрал легионым и япэ шууей полкым хэт псоми.
Ди нэпсыр къелъэлъэхыу, Ирен,
ДыкъэкIуащ дэ зэ дыпIуплъэжыну». 133 Хэхэсхэм я дуней
«Дэ мыбы дыкъэкIуащ графиня дю Люар хуэтщI пщIэм и инагъыр иужьрейуэ къыжытIэну. Абы и гъусэу – жьы хъуа сэлэтхэр лIэркъым, ахэр мэбзэх – бзэхыжынущ зи гурыщIэ къабзэр лъащIэншэ, зи гущIэгъур гъунэншэ цIыхубз щэджащэр».
«Сыт хуэдиз ерыщагъ пхэлъын хуей кърашэкI хирургиер къызэбгъэпэщын папщIэ, дапхуэдиз лIыгъэ уиIэн хуей, епхьэжьа Iуэхур, уи гум къеуэн щыщигъэт уахътым деж нэсыху, бунэтIын щхьэкIэ. ЦIыхум хьэл-щэн дахэу хэлъ псори убгъэдэлъын хуейт илъэс плIыщIкIэ ди псэм и щIасэ шууей полкым и крестнэ анэу ущытыфын папщIэ».

Париж пэгъунэгъуу щыIэ Сент-Женевьев де Буа кхъэм дыдэтщ.
Мыбы къэкIуащ Хьэгъундокъуэ Елмэсхъан и хэкуэгъухэр, Къэбэрдейм ипхъу щэджащэм и кхъащхьэм щхьэщэ хуащIын папщIэ. Мыбдежым пэмыжыжьэу щыт тыкуэн цIыкIум Алътуд Юрэрэ сэрэ къыщытщэхуащ удз гъэгъа нэхъ дахэ дыдэхэр.
Мис кхъэлэгъунэри. Шэху уэздыгъэхэр маблэ. Уплъэмэ уолъагъу орден лентIхэр. Ди щхьэм и закъуэ мыхъуу, Къэбэрдей-Балъкъэрым щыпсэу псоми я цIэкIэ къэтхьри кхъащхьэм тетлъхьащ удз гъэгъахэр. А удзхэри Елмэсхъан и псэм дежкIэ лъапIэу къыщIэкIынщ, Хамэ къэрал легионым и япэ полкым и сэлэтхэм къахьахэми хуэдэу. Нэхъ лъапIэнкIи хъунщ, хэт ищIэн…
ФIэхъус удохыж, Елмэсхъан! Уи ахърэтыр дахэ ухъу!
Ипхъу ЩIыхьлым и IуэхущIафэхэм щымыгъуазэ уи хэкуэгъухэм дэ яжетIэжынщ уи хъыбар. Уи цIэр жаIэнщ иригушхуэу: уи цIэ зыфIаща уэрамым ягу укъагъэкIыжу ирикIуэнхэщ; уи адэр къыщалъхуа жылэжьым дэт еджапIэм уи цIэр фIащынщ; уэ птеухуа тхылъ ятхынщ, фильм трахынщ. Ауэ а псо дыдэр, пщIэркъэ, къэмыхъупэми, дэ уэ бжыдоIэ:
Щыпсэу цIыхухэм я гум, я псэм! Щыпсэу!
Хьэгъундокъуэ Адэмей (Жорж):
– Iэмал згъуэтар къэзгъэсэбэпу. Сэ къэбэрдей лъэпкъым зыхуэзгъэзэну Iэмал щызгъуэткIэ. Си унагъуэм ис псоми я цIэкIэ сэ жызоIэ – дэ дызэрыкъэбэрдейуэ дыкъэнащ. Си гуапэщ фIыгъуэу щыIэр къывэхъулIэну.

Мис апхуэдэ хъыбар дригъэдэIуащ Париж. Хъыбар щэджащэ, хъыбар нэщхъей. ЗэзыдзэкIар Борисщ 134 Культурэ
ГъащIэр насыпкIэ зыхуэупса
Ефэнды Мы махуэхэм и ныбжьыр илъэс 90 ирикъуащ къэрал, политикэ, жылагъуэ лэжьакIуэ, Урысей Федерацэм щэнхабзэмкIэ щIыхь зиIэ и лэжьакIуэ, илъэс 20-м щIигъукIэ КъэбэрдейБалъкъэр Республикэм щэнхабзэмкIэ и министру щыта, Къэбэрдей Адыгэ Хасэм и Налшык къалэ къудамэм и тхьэмадэ Ефэнды Джылахъстэн. Театрым, музыкэм, гъуазджэм, цIыхубэ творчествэм республикэм зыщыщиужьа лъэхъэнэр къыгуэхыпIэ имыIэу епхащ абы и цIэм. Къасымрэ Лъостэнхэ япхъу Баринэрэ я унагъуэм къихъуа щIалитхум язщ Джылахъстэн. И адэр Граждан зауэм хэтащ. Къигъэзэжа нэужь, псэукIэр зэтраублэжу, къуажэ гъащIэмрэ экономикэмрэ зэтрагъэувэжу жыджэру лэжьахэм ящыщщ. И анэ Баринэ -м и цIыхубэ артисткэ иужькIэ хъуа Къашыргъэ КIурацэ и гъусэу пшынэ еуэу щытащ, джэгу куэд игъэдэхащ. «Дэ зэкъуэшхэм Жыраслъэнт нэхъыжь дыдэри, ар школым щыщIэтIысхьам сехъуапсэри, зыкIэрысщIэурэ и гъусэу кIуэн щIэздзат. Псом нэхърэ сынэхъыщIэу, икIи сынэхъ цIыкIуу, седжэфынуи ямыгугъэу сыкIуа щхьэкIэ, куэд дэмыкIыу еджакIуэхэм щапхъэу сыхуагъэлъагъуэ хъуат», – игу къегъэкIыж Джылахъстэн. Илъэсибл школыр къиуха нэужь, училищэм щIэтIысхьащ, иужькIэ институтым щеджащ. Джылахъстэн и щIалэгъуэр IэфIу ягу къагъэкIыжхэм хуэдэу щытакъым. Адэмрэ анэмрэ я гумащIагъэм и гъащIэр игъэщIэращIэ щхьэкIэ, и дунейр кIыфI къыщищIащ зауэм. ЯпэщIыкIэ совет-фин зауэм, итIанэ Хэку зауэшхуэм. Хэку зауэшхуэр къэхъея нэужь, студентхэм повесткэхэр кърагъэхьэкIырт, фронтым Iухьэн хуейхэм хъыбар ирагъащIэу. А тхылъымпIэр зыIэщIалъхьэ дэтхэнэ анэми, шыпхъуми, пхъуми гъуэгыу щIадзэрт, зауэм кIуэнухэр къэмыкIуэжыну къащыхъурти. Джылахъстэн езым и лъэIукIэ зауэм дэкIауэ щытащ. Дон Iуфэ Iус Ростов авиашколым щеджащ, иужькIэ 3-нэ авиацэ школым истребительнэ авиацэм щыхуеджащ. ЩIэныгъэрэ IэщIагъэрэ зиIэ щIалэр зауэ нэужьым зыпэрыхьар комсомол лэжьыгъэрщ. Абдежщ и акъылым и жанагъыр, къызэгъэпэщакIуэ нэсу зэрыщытыр наIуэ къыщыхъуар. -м и обкомым и къудамэхэм ящыщ зым и унафэщIу илъэсибгъукIэ лэжьауэ, комсомолым и ЦК-м и школ нэхъыщхьэм ягъакIуэ. Къиуха нэужь, Налшык къегъэзэжри, комсомолым и къалэ комитетым и япэ секретару хах. Апхуэдэу щIидзащ Джылахъстэн и лэжьыгъэ гъуэгуанэм. 1950 гъэм -м и ЦК-м и Центральнэ аппаратым ирагъэблагъэ. Жэуаплыныгъэшхуэ зыпылъ лэжьыгъэт абы къыпэплъэр. ЯпэщIыкIэ Таджик Республикэм 135 Культурэ
и комсомол зэгухьэныгъэм и къызэгъэпэщакIуэу, итIанэ Къэзахъстанымрэ Азие Курытым хиубыдэ республикэхэмрэ и нэIэ щIэту щытащ. Апхуэдэурэ илъэсиплI екIуэкIауэ, 1954 гъэм КПСС-м и ЦК-м и парт школ нэхъыщхьэм журналистикэмкIэ и факультетым щIотIысхьэ, ар 1957 гъэм къеух. КПСС-м и ЦК-м дунейпсо зэпыщIэныгъэхэмкIэ и къудамэм къащтэну къыжраIауэ, КПСС-м и Къэбэрдей-Балъкъэр обкомым къыбгъэдэкI тхылъ Москва ирагъэхь, абы и япэ секретарь Мэлбахъуэ Тимборэ и Iэр щIэлъу. Абы итт и лъахэр Ефэндым къызэрыхуэныкъуэр, парт лэжьыгъэ пэрагъэувэну зэрамурадыр.
КПСС-м и обкомым пропагандэмрэ агитацэмкIэ и къудамэм щыщыIам щэнхабзэмрэ щIэныгъэмрэ хэлъхьэныгъэшхуэ хуищIащ Джылахъстэн. А псори абы щIыхузэфIэкIар къызэрымыкIуэу акъылыфIэу, къызэгъэпэщакIуэ нэсу, сыт хуэдэ Iуэхури и щхьэ Iуэху хуэдэу зыхищIэу зэрылэжьарщ. Иджыпсту дызэрыгушхуэ щэнхабзэ ухуэныгъэ нэхъ инхэр, щэнхабзэмрэ гъуазджэмрэ щадж IуэхущIапIэ нэхъыщхьэхэр республикэм щыухуэныр зи жэрдэму щытар, абы емытIысэхыу и ужь итар Джылахъстэнщ. «Куэд щIауэ си хъуэпсапIэт икIи япэу зи ужь сихьахэм ящыщщ Музыкэ театр егъэухуэныр. Iуэху дахэ куэд щекIуэкIащ 30 гъэхэм зи бжэхэр къызэIузыха Къэбэрдей-Балъкъэр драмэ театрым. ЦIыхухэр зыщыгуфIыкIахэм ящыщщ иджыпсту ди щIэблэм я зэфIэкIым, къэухьым зыщрагъэужь, республикэм Сабий творчествэмкIэ и унэр, КъБР-м и Лъэпкъ музейр, Танцзалыр, Зоопаркыр, макъамэмкIэ, гъуазджэмкIэ школхэр, институтхэр, библиотекэхэр. Щэнхабзэр щызэрахьэу IуэхущIапIэ куэд едгъэухуащ а зэманым. Адыгэ, балъкъэр щэнхабзэхэр утыкушхуэхэми щыдгъэлъэгъуащ», – жеIэ тхьэмадэм.
Къыщалъхуа республикэмрэ абы ис лъэпкъхэмрэ я Iуэху дигъэкIын папщIэ, Ефэндыр зыщIэмыхьэф пэшрэ зыхуэмызэф къулыкъущIэрэ къэралым исакъым а лъэхъэнэм. Абы и фIыгъэкIэ КъэбэрдейБалъкъэрым и махуэхэр Москваи, Урысейм и нэгъуэщI хэгъуэгу куэдми щекIуэкIащ. Ар ЩэнхабзэмкIэ министерствэм щыщыIа илъэсхэм я гугъу щыпщIкIэ, «Кабардинка» къэрал академическэ ансамблым утемыпсэлъыхьынкIэ Iэмал иIэкъым. Иджыпсту ди хэкуэгъухэри, хамэ къэрал куэдым щыпсэу ди лъэпкъэгъухэри зэрыгушхуэ ансамблым и цIэр фIэзыщари, апхуэдиз къэралым концерт щатыныр къызэзыгъэпэщари Джылахъстэнщ.
Ефэндым мыхьэнэшхуэ иIэу илэжьахэм ящыщщ совет лъэхъэнэм щыгъуэ хамэ къэралхэм щикъухьа ди лъэпкъэгъухэм япэу дазэрыпищIар. А зэманым ар Iуэху тынштэкъым, ауэ Джылахъстэн зы Iэмал цIыкIури къигъэсэбэпыфырт, ди къуэшхэр къыткIэлъыкIуэнри, ди лIыкIуэхэр абыхэм я деж игъэкIуэнри зэтриухуэфырт. «Пэжыр жыпIэмэ, гъащIэр гурыфIыгъуэкIэ нэхъ къысхуэупсами, лъэпощхьэпо мымащIи срихьэлIащ. Ауэ ахэр къызэзнэкIыфащ, гугъу зыщIезгъэхьыр цIыхухэм я псэукIэр езгъэфIэкIуэн папщIэти. Абы щхьэкIэ сэ си къаруи зэмани зэи сыщысхьакъым. Си гум илъ дэпыр къызэщIагъаплъэрэ гъащIэм иджыри гукъыдэж хузиIэу сызыгъэпсэур си бынхэмрэ абыхэм къалъхужахэмрэщ. Си пхъуитIыр, Маринэрэ Ольгэрэ, си малъхъэхэр, си пхъурылъхухэр сыт щыгъуи къысхуэнабдзэгубдзаплъэщ, къысхуэгумащIэщ. Си пхъурылъхухэм я бын цIыкIухэм си жьыщхьэр схуагъэдахэ!», – къыддогуа- 136 Культурэ
шэ Ефэндыр. Иджыблагъэ Джылахъстэн и илъэс 90-р дахэу, Iэтауэ щагъэлъэпIащ ЩоджэнцIыкIу Алий и цIэр зезыхьэ Адыгэ драмэ театрым. Республикэм и зыужьыныгъэм гурэ псэкIэ хуэлэжьа нэхъыжьыфIым ехъуэхъуащ КъБР-м и Iэтащхьэм и чэнджэщэгъу Фырэ Руслан, КъБР-м щэнхабзэмкIэ и министр Къумахуэ Мухьэдин. Псалъэ гуапэхэр жаIэу, къызэдакIуа гъуэгуанэм щыщ гукъэкIыжхэмкIэ къызэхуэсахэм ядэгуашэу пшыхьым къыщыпсэлъащ Джылахъстэн и ныбжьэгъухэр, и лэжьэгъуу щытахэу Молэ Владимир, Зумакулов Борис, Тау Пщыкъан, Бер Мухьэдин, Канунников Анатолий, Емуз Анатолэ, Къуэдзокъуэ Анатолэ сымэ. Ефэнды Джылахъстэн я пашэу «Кабардинка» ансамблым и ветеранхэр IэгуауэкIэ утыкум кърагъэблэгъащ. Ныбжьышхуэ зиIэ тхьэмадэм къызэхуэсахэр и лъэгу щIигъэплъащ, зэгуэр дуней псом яригъэцIыхуа къэфакIуэ гупымрэ пшыхьым къеблэгъа хьэщIэхэмрэ Iэгуауэшхуэр хуаIэту. Индие усакIуэ цIэрыIуэ Тагор Рабиндранат итхыгъащ: «Сэ пщIыхьэпIэм щызыхэсщIащ гъащIэ уиIэныр зэрынасыпыр. Сыкъэуша нэужь, къызгурыIуащ гъащIэр цIыхухэм яхуэлэжьэныр зэрыарар. ЦIыхухэм яхуэлэжьэн щIэздзэри, хьэкъ сщыхъуащ а лэжьыгъэм насып къызэрыпхуихьыр». Абы ещхьщ Ефэнды Джылахъстэн и гъащIэр. Пшыхьыр щызэхуищIыжым, илъэс 90 гъуэгуанэ зи щIыбагъ къыдэлъ тхьэмадэм жиIащ цIыхухэм папщIэ зэрыпсэуар, гъащIэр насыпкIэ къызэрыхуэупсар… Замирэ 137 Культурэ Илъэс 80 ирикъуащ «Кабардинка» къэрал къэфакIуэ академическэ ансамблыр. А зэманым къриубыдэу ехъулIэныгъэшхуэхэр зыIэрагъэхьащ цIэрыIуэ хъуа гуп зэкъуэтым хэтхэм. Ансамблым къикIуа гъуэгуанэм тедгъэпсэлъыхьыну ди журналым къедгъэблэгъащ лъэпкъ искусствэм зегъэужьыным зи гуащIэ хэзылъхьа, ноби а Iуэхум къарууэ яIэр езыхьэлIэ зыбжанэ.
ЯПЭ Джылахъстэн, КъБАССР-м культурэмкIэ и министру лэжьа:
Зэманыр псынщIэу макIуэ. Нобэ хуэдэщ «Кабардинка» ансамблыр къыщызэрагъэпэщар. 1934 гъэм, адыгэхэм зэи димыIауэ, ди лъахэм зэхъуэкIыныгъэфIхэр къызэрыщыхъум и фIыгъэкIэ, Ленинскэ еджапIэ къалэ цIыкIум «Уэрэдымрэ къафэмкIэ» гуп къыщызэрагъэпэщ. Дэ тхуэдэ лъэпкъ цIыкIухэм Iэмал ягъуэту хуежьат я уэрэдыжьхэмрэ я къафэхэмрэ утыку ирахьэу ахэр нэгъуэщIхэм кърагъэцIыхуну. Ансамблыр къыщызэрагъэпэща гъэ дыдэм Украинэм и ЦК-м и япэ секретарь Постышевым и лъэIукIэ ди артистхэм Киев зыкъыщагъэлъэгъуауэ щытащ.
Ар ансамблым и япэ лъэбакъуэт. Абы къыкIэлъыкIуащ етIуанэри. 1939 гъэм ВКП(б)-м и съездым и лIыкIуэхэм я пащхьэм зыкъыщагъэлъэгъуэну Москва ирагъэблэгъащ. Абы и Уардэунэм щIэсхэм яхэтт ди къэралышхуэу щытам и цIыху цIэрыIуэхэм ящыщу Ворошиловымрэ Буденнэмрэ. Псоми ягу ирихьащ ди артистхэм ягъэзэщIа къафэхэр икIи Iэгуауэшхуэ хуаIэтащ.
Сэ сыгуфIэрт, сыгушхуэрт ди къэфакIуэхэм зыIэрагъэхьэ дэтхэнэ ехъулIэныгъэми папщIэ. Сэ ди республикэм культурэмкIэ и министру сагъэува нэужь, мурад сщIащ ди ансамблыр дунейпсо утыку исшэну. Ар, пэжыр жысIэнщи, си дежкIэ тынш хъунутэкъым. ХъуэпсапIэ къудейуэ къэнэжынкIэ сышынэу шэч къыщытесхьэжи щыIэт. Ауэ къэфакIуэхэр сценэм зэритыр, цIыхухэр абыхэм къазэрыIущIэр щыслъагъукIэ, гушхуэныгъэ къысхалъхьэрти, а си хъуэпсапIэр къызэхъулIэным теухуауэ сщIа шэчыр бзэхыжырт. Ансамблымрэ культурэмкIэ министерствэмрэ дызэкъуэуващ. Щхьэж и еплъыкIэр утыку къитлъхьэри, накIэнащхьагъэ, къехьэкI-нехьэкI хэмылъу дытепсэлъыхьащ. Псори дызэгурыIуэри дызэхуэарэзыуэ унафэ къэтщтащ уэрэд жызыIэхэмрэ къэфакIуэхэмрэ зэхэдгъэкIыну, дэтхэнэми Iуэхум фIыуэ хэзыщIыкI IэщIагъэлI Iэзэхэр едгъэбыдылIэну. Ауэ ахэр зэхэбгъэкIыу гупхэр щIэрыщIэу къызэбгъэпэщыжкIи Iуэхур зэфIэкIынутэкъым. ЩIэ, щIэщыгъуэ гуэр- 138 Культурэ
хэр хэлъхьэн хуейт. КъэфакIуэ ансамблыщIэм фIэтщынум теухуауи дызэчэнджэщащ. ЦIыхухэм я еплъыкIэри къыджаIащ. Сэ «Кабардинка»-р нэхъыфIу къэслъытэри, къыхэслъхьащ. Ар псоми къыздаIыгъащ. Партым и Къэбэрдей-Балъкъэр обкомым и япэ секретарь Мэлбахъуэ Тимборэ, дыкъызэтеувыIар щыжетIэм, акъылэгъу къыддэхъуащ. Апхуэдэ Iуэху бгъэдыхьэкIэр зыфIэмытэмэмхэри щыIащ. Япэрей гупыр дгъэлъэлъэжын хуэмеяуэ, щIэуэ къызэдгъэпэщам къэкIуэну лъэпкъ имыIэу къэзылъытахэри мащIэтэкъым. Апхуэдэ щытыкIэм уиту улэжьэну гугъут. Ауэ ди Iуэху еплъыкIэмрэ бгъэдыхьэкIэмрэ зэрыпэжым дэ къару къытхилъхьэрт, ар я фIэщ зэрытщIыным дыхущIэкъуу махуэ, жэщ жыдмыIэу ди къару демыблэжу дылажьэрт: къафэр фIыуэ зылъагъухэр, ар гурэ псэкIэ IэщIагъэ зыщIыну хьэзырхэр, бгъасэмэ, къэфакIуэ гъуэзэджэ къызыхэкIынухэр, къуажэ-къуажэкIэрэ къэткIухьурэ къыхэтшырт. Къафэ лIэужьыгъуэу щыIэхэр зыщIэ, ахэр фIыуэ зыгъэзащIэ нэхъыжьхэм я чэнджэщымрэ я Iэзагъымрэ хуабжьу сэбэп къытхуэхъуащ, Москваи нэгъуэщI щIыпIэхэми дгъакIуэурэ хореографием щыхуедгъэджащ. Iэзагъэр хъарзынэщ, ауэ абы щIэныгъэр лъабжьэ хуэщIын хуейтэкъэ? Къафэхэр я жыпхъэхэм игъэтIысхьэпхъэтэкъэ? Ауэ сытми хуейуэ къэнэжыртэкъым. Псори деджэрт – сэ министрри сахэтыжу. Артистхэм загъасэрт. Къафэр ягъэзэщIа нэужь, къыдбгъэдэлъадэурэ, къыдэупщIырт: «Хъуа!», «Дэнэ деж дыщыщыуар?», «Дапхуэдэу зэрытщIын хуеяр?». Дэ яжетIэрт техникэ и лъэныкъуэкIэ зэращIын хуейр. Сценэм дыкъихьэу щедгъэлъагъуи щыIэт. Къафэм мыр артистщ е мыр министрщ жиIэу зэхидзыркъым. Ар дахэу, гум дыхьэу, псэр къызэщIиIэтэрэ уи лъэр, плъэмыкIыу, ирихужьэу щытын хуейщ. 139
Къэбэрдей-Балъкъэрым зиужьырт, зиIэтырт. Культурэми зэхъуэкIыныгъэшхуэхэр къыщыхъурт. «Кабардинка» ансамблыр къэфакIуэкIи, гъэсакIуэкIи, фащэкIи къызыхуэтыншэу къызэгъэпэща хъуат. Псори пэплъэрт сценэм къихьэу я зэфIэкIыр щагъэлъэгъуэнум. А зэманри къос. ЩоджэнцIыкIу Алий и цIэр зезыхьэ театрым я япэ концертыр щатыну ирагъэблагъэ. ЦIыхухэр, лъэувыпIэ умыгъуэту, къызэхуэсат. Абыхэм яхэтт хамэ къэралхэм, ди къэралым и щIыпIэ куэдым къикIауэ ди деж зыгъэпсэхуакIуэ щыIэхэр. Концертым щIедзэ. ЦIыхухэр дихьэхауэ йоплъ. Къафэ къэс Iэгуауэшхуэ хуаIэт. Артистхэр, хухаха зэманым и лейуэ, сценэм ирамыгъэкIыжу сыхьэтрэ ныкъуэкIэ яIыгъащ. Псори арэзыт, псоми я нэгум гуфIэгъуэ кърихырт. Культурэ
ЦIыхухэр зэбгрыкIыжыртэкъым. ЗэхуэгуфIэу зэдэуэршэрырт. Концертым ахэр апхуэдизкIэ гъунэгъу зэхуищIати, зы анэм къилъхуауэ куэд щIауэ зэрымылъэгъуауэ зэIущIэжахэм ещхьт. Артистхэри Iупхъуэм гуфIэжу къыкъуэплъырт. Абдежыращ къыздикIари къыздихуари сымыщIэу, си щхьэм мы гупсысэр къыщикIэрэхъуар: «Алыхьым жиIэмэ, «Кабардинка»-р дунейпсо утыкум исшэнщ! Ар абы къыхуигъэщIащ».
Гум къинэжа япэ концертым и ужькIэ, «Кабардинка» къэфакIуэ ансамблыр щыIащ Украинэм, Урал, Москва, Сочи, нэгъуэщI щIыпIэхэми.
Зэманыр кIуэрт. «Кабардинка» ансамблым и зэфIэкIым хэхъуэрт. Ар Москва гуфIэгъуэшхуэ-зэхыхьэшхуэхэр щрагъэкIуэкIкIэ ирагъэблагъэрт. Апхуэдэу Москва и адрей концерт гъэлъэгъуапIэ, театр цIэрыIуэхэм я утыкушхуэхэми щIэх-щIэхыурэ концерт щитырт. Псом хуэмыдэу фIыкIэ и цIэ къисIуэну сыхуейт а зэманым ди къэралышхуэм культурэмкIэ и министру щыта Фурцевэ Екатеринэ. Ар сытым дежи сэбэп къытхуэхъурт. Абы и фIыщIэщ ди къэфакIуэхэр Совет Союз иным и щIыпIэ куэдым, 1968 гъэм хамэ къэралхэу Мароккэм, Америкэм, Тунисым, Ливием зэрыщыIар. Къалэ 29-м концерт 52-рэ щатат. Хамэ къэрал газетхэм щытхъу тхыгъэ куэд къытрадзэрт ди ансамблым теухуауэ. Мароккэ къыщыдэкI «Вижи мороккен» газетым мыпхуэдэу итхыгъащ: «Кабардинка» къэфакIуэ гупым хэтхэм талантышхуэ яIэщ, абыхэм уи гущIэр къызэщIаIэтэ, псэщIэ къыпхалъхьэ, гугъэ IэфIымрэ нэхугъэ дахэмрэ ухуагъэушэ. Уолъагъу ахэр лъэпкъ уардэм, дахэм къазэрыхэкIар». Колумбием къыщыдэкI «Эль тельмено» газетми щытхъу псалъэ гуапэхэр хужиIащ ди къэфакIуэхэм: «Ди критикхэм, хореографхэм, искусствоведхэм къалъытэ «Кабардинка»-р Моисеевым и «Березка», украин, грузин къэфакIуэ гупхэм куэдкIэ ефIэкIыу. «Кабардинка»-м иIэщ зыми емыщхь езым и лъэпкъ гурыщIэ къэIуэтэкIэрэ и утыку ихьэкIэрэ».
«Кабардинка» къэрал академическэ къэфакIуэ ансамблым гъуэгуанэшхуэ къызэпичащ. Нэхъыбэжи къыпоплъэ. Гъуэгу техьэ тенэркъым. Си фIэщ мэхъу «Кабардинка»-р а гъуэгуанэм зэрытемызэшэнур, зыхущIэкъухэмрэ и мурад дахэхэмрэ дяпэкIи къазэрехъулIэнур. Игорь, «Кабардинка» къэрал къэфакIуэ академическэ ансамблым и унафэщI, Къэбэрдей-Балъкъэрым щIыхь зиIэ и ар- 140
тист:
СызэрыцIыкIу лъандэрэ къэфэным сыдихьэхырт. Пшынэ макъ зэрызэхэсхыу, дэнэ сыщыIэми, сызэщIиубыдэрти, ар иухыху си гур къилъэту седаIуэрт. ЦIыху щымытмэ, сыкъытелъадэрти, «цыгу», «цыгу» жысIэу сыхэуэу, сыхэпкIэу сыкъафэрт. «Кабардинка» ансамблыр къафэу япэ дыдэу щыслъэгъуам, апхуэдизу хьэщыкъ сищIати, абы фIэкIа Iуэху симыIэжу сыкъэнат. КъэфакIуэхэм сехъуапсэрт. Ин сыхъуу абыхэм сащыхыхьэнур къысхуэгъэсыртэкъым. АтIэ, арати, зэманри екIуэкIащ, си хъуэпсапIэр мыужьыхыжу, нэхъри зэщIэплъэ, сызыIэпишэ Культурэ
зиIэ зэпыту. Сабиигъуэм и хъуэпсапIэм уэрэд жыIэнымрэ къафэмрэ щыхуеджэ училищэм и бжэIупэм «сыIуишащ». Ар 1980 гъэм къэзухри си нэ къызыхуикI къэфакIуэхэм я лэжьапIэм сыкIуащ. Ахэр дахэу къызэрыфэм хуэдэуи цIыхуфIхэу къыщIэкIащ. Ноби си гум IэфIу къинэжауэ фIыщIэ мыухыж яхузощI абы щыгъуэ гуапэу къысIущIа Алэкъей Мухьэмэд, ДзыхьмыщI Къэралбий, Щомахуэ Хьэсэнбий, Мысачэ Алихъан сымэ, адрей псоми. КъыздэIэпыкъуащ, сагъэгушхуащ, ящIэ псори, лъэныкъуэкIэ ирамыхьэкIыу, къызжаIащ, сагъэлъэгъуащ, ахэр зэрызыхэслъхьэнми емызэшхэу хущIэкъуащ. Илъэс ныкъуэ фIэкIа сахэмытауэ Ростов сыкIуэри Кавказ Ищхъэрэм щыIэ зауэхуэIухуэщIэ округым уэрэдымрэ къафэмкIэ и ансамблым сыхыхьащ. ИлъэситIкIэ абы сыщыIащ. ФIыуэ слъагъу ансамблым 1983 гъэм къэзгъэзэжащ. тIэкIурэ 1985 гъэм япэ дыдэу Иорданием сыкIуащ, Ефэнды Джылахъстэн ди пашэу. Абы дыкъикIыжа нэужь, Къэбэрдей-Балъкъэр Республикэм и ЩIыхь тхылъыр къызатауэ щытащ. 1987 гъэм «Къэбэрдей-Балъкъэрым искусствэмкIэ щIыхь и лэжьакIуэ» цIэ лъапIэр къысфIащащ. 1988 гъэм -м сыщIэтIысхьащ. Ар къэзуха нэужь, балетмейстер нэхъыщхьэу солажьэри, Москонцертым сокIуэ. Абы сыхэту, 1994 гъэм «Кавказ» ансамблыр къызыдогъэпэщ, иужькIэ «Кабардинка»-
мрэ «Кавказ»-мрэ зэхагъэхьэжри, художественнэ унафэщIу сагъэув. Нэхъапэхэм къэфакIуэ гупым нэхъ зэфIэкIи иIэу, хамэ щIыпIэхэми кIуэфу щытащ. Иджыпсту мылъкукIэ дыхуэмыщIауэ ди Iуэхур къелъахъэ. Ауэ, япэхэм хуэдэ дыдэу тхузэфIэмыкIыжми, иджыри дунейпсо утыкухэм дызэрихьэным яужь дитщ. Лондон, Сочи щекIуэкIа Олимп Джэгухэм дыщыIащ. Испанием, Инджылызым, Франджым, нэгъуэщI къэрал куэдми щекIуэкIыну фестивалхэм дыхэтыну лъэIу тхылъхэр къытхуагъэхьащ. Ауэ абыхэм укIуэн папщIэ узэрежьэн сом ухуейщ. зэрыщытым «Кабардинка»-м и лэжьакIуэхэм ящыщу я цIэ фIыкIэ къисIуэну сыхуейт балетмейстер нэхъыщхьэ, КъБР-м щIыхь зиIэ и артист Битокъу Аслъэнбэч, къэфакIуэхэу Бер Мухьэмэд, Къудей Темболэт, Мэшыкъуэ Руслан, Алэкъей Аскэр, Битокъу Науркъан, Бейтыгъуэн Аслъэнбэч сымэ, нэгъуэщIхэми.
Гупыр зы унагъуэм хуэдэу дызэкъуэту дызэдолажьэ. ТхузэфIэкIри мащIэкъым. КъафэщIэхэр догъэув, фащэщIэхэри идогъэд. Программэр щIэщыгъуэ зэрытщIыным дыхущIокъу. Адыгэ журналыр къэзгъэсэбэпу, къэфакIуэ гупым хэта ди нэхъыжьыфIхэм сехъуэхъуну сыхуейт узыншагъэ быдэрэ дэрэжэгъуэрэ яIэу иджыри дяпэ куэдрэ итыну. 141 Культурэ Мухьэмэд, Урысей Федерацэм щIыхь зиIэ и артист, Къэбэрдей-Балъкъэрым и цIыхубэ артист: 1952 гъэм «Уэрэдымрэ къафэмрэ» жыхуиIэ ансамблым сыхыхьауэ щытащ. Абы щыгъуэ илъэс 13 фIэкIа сыхъуртэкъым. МазитI фIэкIа сыхэмытауэ, унафэщIхэр, къэфакIуэхэр зэчэнджэщат «дунейм сыт мыбы къыхуэдгупсысынур, ди гъусэу дауэ дгъэлэжьа хъуну» жаIэри. Гупым нэхъыщIэ дыдэу яхэтыр илъэс 24-рэ хъурт, сэ абы елъытауэ сыщIалэжь цIыкIут. 142
«Мы щIалэ цIыкIур къыщыкIуакIэ къэдвгъэгъанэ, абы артист бэлыхь къыхэкIынущ», – жаIэри директорым елъэIуахэщ. «Апхуэдэу щыщыткIэ, иджыри зы щIалэ цIыкIу къэдвгъащтэ», – жиIащ абы. Сытми, гъусэ къысхуагъуэтри, къафэхэм икухэм дыхагъэувэу, щIопщ, къамэ тIыгъыу дыкъилъадэурэ къалэн пыухыкIа гуэрхэр дгъэзащIэу хуежьащ. Апхуэдэурэ дыкъыдэкIуэтеящ. Партым и Къэбэрдей-Балъкъэр обкомым унафэ къищтащ Къэбэрдейр Урысейм зэрыгухьэрэ илъэс 400 зэрырикъур ину ягъэлъэпIэну. Абы илъэскIэ зыхуэдгъэхьэзыращ. Гальпериным, Ташум нартхэм я къафэ зыбжанэ ягъэуващ. Абыхэми дыхэтащ. Зэгуэрым концерт ттыри дызэбгрыкIыжыну зыдгъэхьэзырауэ, Москва дыкIуэн хуейуэ къыджаIэ. Дызыхуеину хьэпшыпхэр къатщтэри, занщIэу вокзалым дыкIуащ. Жэщыр сыхьэт 12-м мафIэгум дитIысхьэри Москва дыкIуэну дежьащ. Осетин къэфакIуэхэри къыдихьэлIауэ ди гъусэу нокIуэ. Абыхэм вагон щхьэхуэхэр яIэт, дэ къытпэщIэхуэм зидгъэзэгъауэ арат. Дыносри, осетинхэр хэхауэ ирагъэблагъэ. Дэ ди гугъу къащIыркъым. Осетинхэр хьэщIэщым щIагъэтIысхьэ, дэри, дамыгъэгъэзэжын щхьэкIэ, общежит гуэрым егъэзыпIэ къыщытхуагъуэт. ЯпэщIыкIэ екIуэкIащ союзпсо фестиваль. Кавказ Ищхъэрэм щыщу осетинхэмрэ дэрэт хэтыр. Абы дыжьын медаль фIэкIа къыщытхуэхьакъым. Пэжыр жысIэнщи, ди къэфэкIари дигу ирихьыжтэкъым. Иджы дунейпсо фестивалыр екIуэкIынут. Ауэ а союзпсо зэпеуэм дыжьын къыщызыхьар абы хагъэхьэнутэкъым. Корнев и унэцIэу Театр иным иIэт солист гъуэзэджэ. Ар зэфIэкI зыбгъэдэлъ, хыхьэхэкIи зиIэ цIыхут. Абы и деж дыкIуэри делъэIуащ фестивалым, Iэмал иIэххэмэ, дыхагъэхьэну къыддэIэпыкъуну. Ди программэм щыгъуазэ хуэтщIащ: къафэ, удж хэш, нэгъуэщI гуэрхэри едгъэлъэгъуащ. ЛIы губзыгъэм хузэфIэкIащ, сыт хуэдиз гугъуехь пымылъами, ди лъэIур игъэзэщIэн. Ди утыку къихьэгъуэр къэсри, къафэ хуэмыр дгъэзащIэурэ дыкъыдэкIащ. Абы щIэст хамэ къэрал къикIа куэд. Сыт хуэдэу дыкъэфами, дапхуэдэу утыкум дыкъикIыжами тщIэжыркъым, апхуэдизу дыгузэвати. Концертыр духри, автобусым дыкъитIысхьэжауэ Культурэ
дыкъэкIуэжырт. Зы цIыхум зы псалъэ жиIэртэкъым. Псори дызыIыгъыр зы гупсысэт. Къашыргъэ Билалрэ сэрэ дызыщIэлъ пэшым и бжэм зыгуэр къытоуIуэ етIуанэ махуэм и пщэдджыжьым. КъыIусхмэ – Корневыр щытт. IэплIэ къысхуэфщI, жи. И щхьэусыгъуэм дыщыщIэупщIэм, дыщэ медалыр къызэрытхьар къыджеIэ. Коллектив 70 зыхэта дунейпсо фестивалым дыщэ медаль къыщыпхьыну – абы Мексикэм, Америкэм, Германием, Канадэм, Франджым, нэгъуэщI щIыпIэ куэдым къикIахэр хэтт – Iуэху джэгутэкъым. Ар гуфIэгъуэшхуэт ди дежкIэ. Фестивалым дыкъыщикIыжам ди республикэм ис псори къытпежьауэ къытпэплъэу вокзалым тет фIэкIа пщIэнтэкъым, апхуэдизкIэ цIыхур Iувти. Мыри гъэщIэгъуэнт. Фестивалым зыкъызэрыщыдгъэлъэгъуар монголхэм ягу ирихьауэ къыщIэкIынти, я лIыкIуэр лъэIуащ ди ансамблыр я деж ирагъэблэгъэну. Абы зыхуэдгъэхьэзырри, аргуэру Москва дыкIуащ. Посольствэм концерт щыттри, Монголием дежьащ. ДыздэкIуам ди къэралым и лIыкIуэу абы щылажьэр Совет Союзым и Премьер-министру щыта Молотовырт. ХьэщIэщым дыщIэсу Молотовым и щхьэгъусэ Жемчужная Полинэ Ташум къоджэ. Ташур сэ къызоджэжри цIыхубзым сыбгъэдешэ, сегъэцIыху. Абы къызжеIэ Монголием и цIыхубэ артисткэм ислъэмей сыкъыдэфэмэ зэрыфIэфIыр. «Хьэуэ» къыщыхэзмыгъэкIым, я театрым дашэ. Дызэхуозэ. Ар Москва дэт Театр иным къыщыфэу щыта Улановэрт. Сэ махуипщIкIэ а театрым сыкъонэри, цIыхубзым адыгэ бзылъхугъэр къызэрыфэн хуейр изогъэлъагъу, согъасэ, езым монгол къэфэкIэ сегъащIэ. АпщIондэхукIэ ди ансамблым Китай гъунапкъэм и гъунэгъуу щыIэ къалэ гуэрым зыкъыщегъэлъагъуэ. Сэ цей сщыгъыу, Улановэм монгол бостей щыгъыу, дыкъызэдэфэу зедгъэсащ. И зэманыр къосри, кIэух концертым зыкъыщыдгъэлъэгъуэну, утыкум дыкъохьэ. Япэ Iыхьэм си гъусэмрэ сэрэ дыадыгэу, етIуанэм дымонголу дыкъофэ. Зыщыдгъасэм щыгъуэ къыткIэлъыплъа Молотовым и фызым си къэфэгъум жриIэрт шэрджэс хъыджэбзхэр зэрыдахэр, пагэр, абыхэм ещхьу екIуу, Iэдэбу къэфэн зэрыхуейр. Ар сэ гуапэ сщымыхъуу къанэртэкъым…
Илъэс тIощI сыщыхъум, «КъБАССР-м щIыхь зиIэ и артист» цIэр къысфIащащ. Дзэм сыщыIэу, Соттаев Къанщауэ письмо нысхуетх: «Мухьэмэд, ди гупыр зэбграхужащ, хорыр радиокомитетым иратыжащ. «Кабардинка» къытфIащри, ансамбль дащIащ», жиIэу. СыкъэкIуэжа нэужь, химиемкIэ езыгъаджэ си шыпхъумрэ физикэмрэ математикэмкIэ факультетым щыIэ ди малъхъэмрэ къафэм ухэдгъэхьэжынукъым, уеджэн хуейщ, жаIэри къыспаубыд. Сэри еджэным тезухуауэ, махуитI нэхъ дэмыкIыу, хъыджэбз гуэр си деж къокIуэ, партым и КъэбэрдейБалъкъэр обкомым и етIуанэ секретарь ШэджыхьэщIэ Мухьэмэд къоджэ, жеIэри. СыздэкIуэнумкIэ соупщI. Театрым щыIэщ, жеIэ. Репетицэ ирагъэкIуэкIыу сахуозэ.
Сэ сыкъэмыкIуэж щIыкIэ, къафэ ягъэувхэм, мыбдей Мухьэмэд къыщыфэнущ, жаIэурэ сызыхэтынухэр къысхуагъэнат, сызэрыщымыIам щхьэкIи къамыгъанэу.
СыздэкIуам зыри жызмыIэу сыщIэсу, ШэджыхьэщIэр щIоупщIэ: – Дэнэ здэщыIэр а Мухьэмэд жыхуэфIэр? ДзыхьмыщI Къэралбий «Залым щIэсщ», – жи. ШэджыхьэщIэр, сызыбгъэдешэри, къызоупщI:
– Сыт уи гугъэр?
– Университетым сыщIэтIысхьэнущ. 143 Культурэ
– УщIэдгъэтIысхьэнщ, умыгузавэ. Заочнэу уедгъэджэнщ. Ауэ мыбыхэм къахыхьэжи лажьэ.
Апхуэдэ щIыкIэкIэ къафэм сыхохьэж. КъэфакIуэ гупым сызэрыхэтам, абы щызгъэкIуа зэманым зэи сыхущIегъуэжакъым. Куэдми дыщыIащ, куэди тлъэгъуащ, ауэ мы ди цейр, лъахъстэн вакъэр, бгырыпхыр, къамэр фIыуэ зымылъагъу лъэпкъ зыщIыпIи дыщрихьэлIакъым. 1968 гъэм Алжирым дыщыIащ. Дакар, Рио-де-Жанейрэ, Буэнос-Айрес къалэхэм зыкъыщыдгъэлъэгъуащ.
Доминикан республикэм дыщыIэт. СыхьэтитIкIэ дыкъэфэн хуейти сыхьэтитхукIэ утыкум дитащ. ДыкърамыгъэкIыжу зы къафэр плIэ щыдгъэзэщIа щыIэщ. Залым щIэсхэр сценэм къилъадэрти, ди пыIэхэр тIахырт, ар ящхьэрыгъыу сурэтхэр зытрагъэхырт. Совет Союзым зы республики, зы къали къинауэ къыщIэкIынкъым дэ дыздэщымыIа. Сыхуейт иджырей «Кабардинка»-ми а дэ диIа ехъулIэныгъэхэм хуэдэ иIэну, дунейпсо утыку иту тлъагъуну. АЛО Жаннэ, Къэбэрдей-Балъкъэрым и цIыхубэ артисткэ:
Къафэр, макъамэр, искусствэр фIыуэ зылъагъу унагъуэ сыкъызыхэкIам хуэдэ укъыхэкIауэ, къэфакIуэ е уэрэджыIакIуэ умыхъуу къэнэнт. Сэ къэфэныр си псэм нэхъ пэгъунэгъути, ар къыхэсхащ. Медучилищэм сыщIэсу «Кабардинка»-м срагъэблэгъат. Си шыпхъухэм нэмыщI, балетмейстеру сиIар Соттаев Къанщауэт. ИтIанэ Дэшу Хьэшыр, Кудаев Мухъутар сымэ. Апхуэдэ гъэсакIуэхэр уиIэу зэфIэкI гуэр къыпкъуэмыкIыныр емыкIут. Ансамблым сыхыхьэри, махуищ нэхъ дэмыкIыу сценэм сыкъихьауэ щытащ. Абы илъэс тIощIым щIигъукIэ ситащ. Хамэ къэралхэм зыкъызэрыщыдгъэлъэгъуам нэмыщI, Къущхьэхъуми дыкIуэрт, къуажэхэми щIэх-щIэхыурэ далъэIэсырт.
Хамэ къэралхэм щыщу сэ япэ дыдэу сыздэщыIар Австралиерщ. Абы ди лъэпкъэгъухэри мымащIэу щыIэщ. Ди искусствэр дауэ къащыхъуну пIэрэ, жытIэу утыку дыкъихьами, хуабжьу ягу дрихьащ.
КъэфакIуэм дыщыхэтар апхуэдизкIэ нэгузыужьт, гукъинэжти, гу лъыдмытэурэ зэманыр ежэкIащ. Уи лэжьыгъэр фIыуэ плъагъумэ, умылажьэу къыпщохъу. Пэжщ, гугъу дыщехьаи щыIэщ. Вагон щIыIэхэм мазищ-плIыкIэ дисыну къытхуихуащ. Ауэ ди псэм фIэфI IэщIагъэм а псори тщигъэгъупщэжырт. Ди гъэсакIуэхэм хуабжьу гугъу зыкъыддрагъэхьырт. Псом хуэмыдэу Ульбашевым. Абы дигъэлъэгъуа щапхъэхэмкIэ ди сабийхэр ноби догъасэ. Гупым сыщыхыхьам си дэлъхухэри хэтт. Абыхэми я нэIэ къыстетт. 144 Культурэ
Хъыджэбзхэм ящыщу Лапченкэ Зое, Асаевэ Светэ, Мысачэ Валентинэ, ДзыхьмыщI Зарэ, Ало Эммэ сымэ лъэ быдэкIэ увауэ къэфакIуэ нэсхэт. Абыхэм нэмыщI, щIалэхэу Соттаев Къанщауэ, КIэш Федя, Алэкъей Мухьэмэд сымэ си щапхъэгъэлъагъуэт. Хамэ къэралхэм дыкIуэн хуей хъуамэ, гастролхэр Ароновым фIы дыдэу къызэригъэпэщырт. Гъуэгу дытетмэ, ди нэхъыжьхэр фымэжалIэрэ, щIыIэм фисрэ, жаIэу къытхуэгузавэу, ди адэ-анэм хуэдэу, ди гъусэт. Зэман дэкIами, нобэ дызэдэмылэжьэжми, ансамблым хэтахэр дызэрыгъэкIуэдыркъым, гуфIэгъуэми гузэвэгъуэми дызэрыIыгъщ, дызэкIэлъокIуэ. Мис апхуэдэу къафэм благъэ дызэхуищIащ. СИ И Къэралбий, Къэбэрдей-Балъкъэрым щIыхь зиIэ и артист:
«Искож» комбинатым токару сыщылажьэрти, къуажэм сашэжри, абы ЩэнхабзэмкIэ и унэм и унафэщIу сагъэуват. СыздагъэкIуа лэжьыгъэр си хамэтэкъым. Налшык Профсоюзхэм я унэм къыщызэрагъэпэща самодеятельностым илъэситIкIэ сыхэтат. Зэман дэкIри, згъэзэжу абы сыхыхьэжыну сыхэтащ. Ауэ цIыхур къыдолеекI, жари сыкъащтэжын ядакъым. «Уэрэдымрэ къафэмкIэ» гупым зыщигъасэ унэм сыкIуащ. СыздэкIуам къызэплъщ, си къэфэкIэм кIэлъыплъри, сыхагъэхьауэ щытащ. Ар 1964 гъэрт. Куэдрэ сигу къокIыж Шэру Соня япэ дыдэу сыкъызэрыдэфауэ щытар. Мо цIыхубз цIэрыIуэр, зэкIужыр сэ щIалэжь цIыкIум дауэ къэзгъэфэну, жысIэурэ сышынэрт.
Нэхъыбэм къащохъу сценэм уитыну тыншу. Ауэ утыку укъихьэн ипэ пщIэнтIэпсу бгъэкIуэдыр, джанэр тIэу-щэ пкъузыжу щIыптIэгъэжын хуей зэрыхъур къызыгурыIуэр ар зыгъэунэхуаращ. Сэ къэфэным сыщыдихьэхар сщIэжыркъым. Адыгэ щIалэ цIыкIу щыIэ, къэфэнымрэ шы тесынымрэ димыхьэх?! «Кабардинка»-м сыщыхэта илъэсхэр си гъащIэм и нэхъ IэфIыпIэхэм ящыщщ. Куэдрэ сигу къокIыж гупым цIыхуищ дыкъыхашу – Къуэдз Iэбубэчыр, Асаевэ Светэ, сэ – ди къэралым и нэгъуэщI щIыпIэхэми щыщу цIыхуий ди гъусэу, Суданым дагъэкIуауэ зэрыщытар. Махуэм хуабэр градус 45-49-рэ щыхъу щIыпIэм укъыщыфэну тынштэкъым. Ауэ ущIалэмэ, уи IэщIагъэр фIыуэ плъагъумэ, куэд пхузэфIокI. АтIэ, абы дыщыIэу, дызыщIэс хьэщIэщым нокIуэ Къэбэрдейм къикIахэр дэнэ щыIэ, жери зы щIалэ. Дунейм мыбы къыщытхуеинкIэ хъунур хэт, жыдоIэ.
– ЗыщIыпIэ фысшэнут, – жи.
10 Заказ № 234 145 Культурэ
– Дэнэ дыздэпшэнур?
– Иорданием и посольствэм.
Догузавэ. ЖытIэнури тщIэнури тщIэркъым. Сытми, щIалэ плIабгъуэ зэкIужым IэплIэ къыдешэкIри, и гъусэу дрешажьэ. 146
КъызэрыщIэкIамкIэ, ар Иорданием и лIыкIуэу Суданым щыIэу арат. Хъутатхэ ейт, Щхьэлыкъуэ дэс Хъутатхэм я унэкъуэщу къыщIэкIащ. ИужькIэ, дэри Иорданием дыкIуауэ, езыри Японием къикIыжри, зигъэпсэхуну къэкIуэжауэ, дыхуэзэжауэ щытащ. МыдэкIэ, къафэмкIэ къэдгъэзэжынщи, къэфакIуэхэм я гъуэгум гушхуэныгъэ хэлъу сэ нэхъ сытезыгъэувар Гальперин Григорийщ. Абы классическэ къэфэкIэм дытришащ – Iэпкълъэпкъыр екIуу, дахэу зэрытIыгъынум, зэпIэзэрыту дызэрыщытынум дыхуигъэсащ. ФIыкIэ уигу къэмыкIыжынкIэ Iэмал иIэкъым Ульбашев Мутаи. Гальпериным и къалэныр къафэр гъэувынырт, ар къупхъэ гуэрым иригъэувэнырт. Адрей псомкIи жэуап зыхьыр Мутайт. Соттаев Къанщауэ зэпIэзэрытт, лIы Iэдэбти, удэмыплъеинкIэ Iэмал зимыIэт. Ар къыщыфэм деж и «нитIым хъуаскIэ къыщIех» жыуигъэIэрт, апхуэдизкIэ жьы щIэту, дахэу утыкум къихьэрти. Езым ещхь сыхъуну сызэрыхущIэкъум гу щылъитэм: «Ей, щIалэ, уэ зыми емыщхьу уи къэфэкIэ уиIэжын хуейщ», – къызжиIат. Ар захуэт.
ИтIанэ, мыри къыхэзгъэщыну сыхуейт. Иджырей «Кабардинка»-м и къэфэкIэм и гугъу пщIымэ, техникэ и лъэныкъуэкIэ нэхъ ефIэкIуащ, зэхъуэкIыныгъэфIхэри игъуэтащ. АбыкIэ фIыщIэ бгъэдэлъщ мы зэман гугъум ансамблыр къызэтенэным зи къарури зи зэфIэкIри езыхьэлIа Атэбий Игорь. Ауэ ансамблым къафэ псынщIэхэм – шэшэн, ингуш, абхъаз къафэхэм – нэхъ зыдригъэхьэх хъуауэ къысщохъу. Къэбэрдей къафэр адрейхэм фIыуэ къащхьэщокI и зыIыгъыкIэкIэ, и зэпIэзэрытагъкIэ. Культурэ
Ар нэгъуэщIхэм яхэгъуэщэнукъым. Абы и щыхьэту сэ куэдрэ мыр сигу къокIыж: Адыгейм дыщыIэу КIэрашэ Тембот деж дыкIуат. Иорданием дохутыр къыпхуитшащ, щыжысIэм, къызэфIэтIысхьэри, Тхьэбысым Умар къриджащ. Ар пшынэ еуэу тхакIуэшхуэм и щхьэгъусэм сыкъыдэфащ. Къэфэн духа нэужь, Тембот и нэпситIыр къежэхыу солъагъу. КъэхъуамкIэ сыщеупщIым: «А, си щIалэ цIыкIу, иджы сылIэми, солIэ жысIэнукъым, япэм адыгэм я къэфэкIэу щытар сыбгъэлъагъужащи», – жеIэ. Абы куэд къокI, куэдми урегъэгупсыс… «Къафэ хуэмым» нэхъ гугъу яхэткъым. Абы хэлъ зыIыгъыкIэр, Iэдэбагъыр псоми къахуэубыдыркъым. Абы философие куу щIэлъщ. УдэлъейкIэ, удэпкIейкIэ къафэр къафэ хъунукъым. Адыгэ къафэр куэд мэхъу, апхуэдэщ удж хэш, удж пыху, удж хъурей, шыплIэ удж жыхуэтIэхэр, нэгъуэщIхэри. Абыхэм дэлъей, дэпкIей яхэзагъэркъым. СИГУ Зарэ, Къэбэрдей-Балъкъэрым щIыхь зиIэ и артисткэ: кружокым Тэрч КультурэмкIэ унэм и къэфакIуэ сыцIыкIуу кIуэн щIэздзащ. Абы куэдрэ сыкъыщымыфауэ, си дэлъхухэм къыспаубыду хуежьащ школ нэужьым унэм укъэкIуэжын хуейщ, жари. Зэманыр ткIийт. Дэлъхухэм жаIэм уебакъуэ хъунутэкъым. Ди гъэсакIуэмрэ абы и щхьэгъусэмрэ ди деж накIуэри мыр дгъэлъэгъуэну концертым хэмыту хъунукъым, жаIэри сыкърагъэутIыпщащ. Апхуэдэ кружокым сыкIуэу щIэздзэжащ. Нэхъ иужькIэ, Дэшу Хьэшыр къыддэлэжьащ. Абы илъэситI фIэкIа сыхэмытауэ, министру щыта Ефэндым и унафэкIэ, гупым хъыджэбзитI дыкъыхашри «Уэрэдымрэ къафэмкIэ» гупым дыхагъэхьащ. щIыкIэкIэ Сигу нэхъ къинэжахэм ящыщщ Африкэм дызэрыщыIар. Я нэкIухэм, я нэхэм фIэкIа къыщIэмыщу мо хуабэвэхым цIыхубзхэм къызэракIухьыфыр дгъэщIагъуэрт. ИтIанэ, концертым къакIуэхэр Iэгу зэрытхуемыуэнур къыджаIэри, утыкум дыкърагъэхьат. Ауэ концертыр иуха нэужь, Iэгу еуэхэу, лъакъуэкIи теуэхэу, сценэм дыкърамыгъэкIыжу куэдрэ даIыгъат. Африкэм пшынауэ димыIэу дыкъызэрыщыфар, абы илъэсыщIэр къызэрыщидгъэхьар сщыгъупщэркъым. Мы дунеишхуэр дэзыгъэлъэгъуа нэхъыжьхэу Аронов Евгений, Ефэнды Джылахъстэн, Гальперин Георгий сымэ ноби фIыщIэ яхузощI, апхуэдэ Iэмал къызэрыдатам папщIэ. Ахэр мыхъуамэ, дэ къэфакIуэ къытхэмыкIынкIи хъунт. Ефэндыр апхуэдизкIэ жьакIуэти, ар утыку къихьа нэужь, къэзымыцIыхухэр зригъэплъыжырт, ди гъусэу ныщежьэхэм деж дримыгушхуэн тлъэкIыртэкъым. 147 Культурэ ЗЭИ Iэбубэчыр, Къэбэрдей-Балъкъэрым щIыхь зиIэ и артист: зи фIыщIэр Мы дуней хъурейр зэрыслъэгъуар «Кабардинка» ансамблырщ. Дэ абы нобэ дыхэмытыжми, ди лъэпкъ искусствэр хамыгъэкIуэдэжу дахэу ирагъэкIуэкIри, я Iуэхухэр дяпэкIи нэхъыфI Тхьэм ищI. «Кабардинка»-м сызэрыхыхьар гъэщIэгъуэнщ. Бахъсэн КультурэмкIэ унэм илъэсищкIэ сыщылэжьащ. А зэманым агитбригадэхэр щыIэт. Зеикъуэ щекIуэкIа зэпеуэм щытекIуахэр ди къэралым и къалащхьэ Москва ягъакIуэрт. Бахъуэ БетIалрэ сэрэ абыхэм дахэхуащ. ТщIыгъуахэм яхэтат Къашыргъэ КIурацэ и къуэ Билали. Абы жиIэу зэхызох: «ДыкIуэжу щытмэ, ансамблым хагъэхьэн къытхэтщ». Сэ ар си щхьэ хуэзгъэфэщэнтэкъым. Арати, дыкъокIуэж. 1964 гъэрт. Бжьыхьэт. Сэ къызоджэ. СокIуэ. Си пшынэуэкIэм къодаIуэри дыпхуей хъумэ, укъэдгъуэтынщ, жаIэри сыкъаутIыпщыж. 1965 гъэр къохьэри аргуэру сраджэ. КъызодаIуэри, августым и зым сыхьэтипщIым ирихьэлIэу сыкIуэну къызжаIэри, сыкъаутIыпщыж. Укъэтщтэнщ къызжаIатэкъым. Уэлэхьи, иджыуэ къыщIэкIынумэ дыкъыщыпрагъэхыпэнур, жысIэу, тIэкIуи дзыхь сымыщIу, къысхуагъэува пIалъэм сокIуэ. Сыкъызэращтар къызжаIэ. Ансамблым дыхэтыху ди къэралым и щIыпIэ, хамэ къэрал куэдым дыщыIащ. Африкэм, Латинскэ Америкэм я къэралхэм, Германием, Польшэм, Чехословакием илъэсым тIэу драгъэблагъэрт. Бразилием мазитIкIэ дыщыIати, абы къриубыдэу зым дилъэтыкIрэ адрей щIыпIэм дыкIуэу 50-рэ дыщылъэта щыIащ. Сщыгъупщэжыркъым Австралием дригъажьэу Мэлбахъуэм жиIауэ щытар: «ИгъащIэм сехъуапсэрт Австралием сыкIуэну. Ауэ, адрей коммунистхэми хуэдэу, сэри абыхэм сыкIуэ хъуркъым».
«Кабардинка»-м дыхэту дгъэкIуа дэтхэнэ зы махуэри нэгузыужьт, гукъинэжт. Апхуэдэхэр зэи пщыгъупщэркъым. Мухьэмэд 148 149 150 151 152 153 ЩIэблэ 154 ЩIэблэ 155 ЩIэблэ 156 ЩIэблэ 157 ЩIэблэ Усэхэр ШОРЭ Маринэ * * * 158
Сыт нэхъ лейуэ пхэлъыр? – КъысхуэмыщIэ…
Уэ сыноплъри, согупсыс куэдыщэм.
Хуэдэщ а уи нитIыр вагъуэ лыдхэм, Ахэрщ псэр зыгъэнщIыр, – зым хуэмыдэ…
Уи хьэл-щэным щыIэми нэхъыфI,
Сэ нэгъуэщIхэм зикI уапэзмыщIыф…
Псом нэхъ лейуэ пхэлъри къысхуэмыщIэ,
Уэ сыноплъри, согупсыс куэдыщэм. * * *
Сынэщхъейщ, узмылъэгъуам зы махуэ, Сынэщхъейщ, угувэм зы сыхьэт.
Гъатхэри, уэрыншэм, сфIэщIымахуэщ, Дыгъэ бзийр къызэдэхащIэ пэт…
Сынэщхъейщ, къызжепIэм псалъэ жагъуэ, Сынэщхъейщ… ИмыIэ си гум псэху. Зеиншафэщ уафэр, изми вагъуэ,
Узмылъагъуу щытмэ, дуней нэху… ЩIэблэ * * *
Сыщхьэхуитщ, сыхуэдэщ къуалэбзум!
Сыщхьэхуитщи, шынэ сигу илъыжкъым…
Псалъэ жагъуэ си щхьэр зыгъэвум – Сыщхьэхуитщ иджы – сегупсысыжкъым.
Ухэзбжащ си гъащIэм и блэкIам…
Ухэзбжащ… сыхуейми сыхуэмейми.
Хэздзэжащ псы уэрым дяку дэлъар…
Хэзджэжащ… нэпсыншэу псэкIэ згъейми… * * *
Щхьэцыгъуэр Iэпщэм ешэкIауэ,
ЗдыхуеймкIэ сешэ зэман бзаджэм.
А щхьэзыфIэфIым и унафэм
Пэрымыуэф си псэ сымаджэр.
«Дэнэ сыздэпшэр?» – жьэм жимыIэ,
«СыутIыпщ!» – жимыIэ гу бэмпIам,
Схуэмышэчыжу щыхъукIэ гъащIэр,
КъыщIож нэпс уэрхэр нэ плъызам… * * *
ЗэщIэлыдэу вагъуэ
Уафэгу къабзэм исщ.
Пхысшу нэкIэ лъагъуэ,
Жэщым и куэщI сисщ.
Налкъут зэщIэпщIыпщIэм
СфIытоплъызэ нэр – СфIахьэхуа мы си псэр
Поплъэ зы фIы гуэр. 159 ИлъэсыщIэ хъыбар И Айтэч
Щи, ныжэбэ илъэс зэблэкIыгъуэщ.
Жьыр йокI, щIэр къохьэ.
ЦIыхухэми, щхьэж зэрыхузэфIэкIкIэ, абы зыхуагъэхьэзыр. Тыкуэным зэблэкIыпIэ щыбгъуэтыркъым. Бэзэрри апхуэдэщ. ЩIэми жьыми зыгуэр къалъыхъуэ, къагъуэт, къащэху; иджыри къэзымыгъуэтам къажыхь, зыри къэзымыщэхунухэми, псэхугъуэ ямыIэу адэкIэ-мыдэкIэ зоуалэри, зэблэкIыпIэр яубыд.
Уэс хъарзыни телъщ. Мес, иджыри тIэкIу кърепхъых. Аращ илъэсыщIэр нэхъ зыгъэдахэу, абы нэхъ езэгъыу ябжыр – уэс телъмэ, абы ищIыIужкIи тIэкIу кърипхъыхмэ. ИрегуфIэ, нтIэ, мис иджы: а зыщIэхъуэпс дыдэр къайхъулIащ! Арауи къыщIэкIынщ нобэ хэт сыт хуэдэ къалэн зыхуигъэувыжами, къытемыхьэлъэу, къытехьэлъапэми, зыфIимыгъэIуэхуу, а мурад зыхуищIа дыдэр зыIэригъэхьэну щIэлъэпIастхъэр.
Мес, мо цIыхубз цIыкIури, дауи, пIащIэу унэм мэкIуэж. Ауэ сыт абы иIыгъ къомыр: сумкэ, сумкэ гуэр, зэкIуэцIылъ, зэкIуэцIыпха, хъуржын. ИтIани сэ къызгуроIуэ апхуэдэм лей гуэри къызэримыщэхунур. Дауэрэ нихьэсми, а иIыгъ псори нихьэсынущ абы унэм, бынунагъуэри зэ гуфIэгъуэу игъэгуфIэнущ. Ауэ, уи фIэщ зэрыхъун, и сумкэхэр къиунэщIу, ихьар Iэнэм къытрилъхьа, къытригъэува нэужь, иджыри зыгуэр къыхуэту, иджыри къыщыгъупщаIауэ, тыкуэным е бэзэрым иджыри зэ щIытригъэзэжын гуэр Iуэхум къыхэкIынущ, ар къызэрищэхун иIэжрэ и ахъшэр иухарэ – абы и гугъу умыщIыххи.
Мо фызыжь гъуабжэ цIыкIур-щэ, тIэкIуи хуэIушэу. Езым и щIыIур зэблэпхыкIами, и щхьэлъащIэр ибгъукIэ фIыуэ екIуэтэкIами, хуэсакъыпэу, зы пIащIабзэ икIи зыкъизых тэрэфарэ гуэрхэм елIэлIапэу кIуэцIишыхьа удз гъэгъа дахэр уи пащхьэм къыщызыгъафэр. Уэ сыт хэпщIыкIрэ ар, щIыIэм исауэ, зэрыкIэкуакуэм? ИтIани абы дэтхэнэ зы блэкIми псалъэ гуапэ къыхуегъуэт: псори, псо дыдэр мыхъуми, зыкъом и удзым къригъэхъуэпсэн, ар ямыщэхункIи Iэмал имыIэу къытригъэлъэдэн папщIэ. Удзыр зыщэхуу, ар ныпым хуэдэу Iэтауэ зыIыгъыу, къыпэплъэр ирагъэгуфIэну ежьэжхэм къахэкIыу пIэрэ зы, нэгъуэщI мыхъуми зы закъуэ, – а фызыжь цIыкIури нобэ лъэпIастхъэхэм ящыщ зыуэ зэрыщытым егупсысыну? Хэт зыщIэр – удзыр къызэрыIэрыхьамрэ зэрищэфымрэ къыдидзэ тIэкIур абы зыхуигъэтIыгъуэр? КIэкуакуэу уэрамыщхьэм здытетым абы и щхьэм щызэригъэзахуэу, и гур къэзыгъэхуабэр?..
КъытегуплIэу иIыгъми, къемыхьэлъэкIыу, къехьэлъэкIыпэми, зыкъуимыгъащIэу, дзапэ уэрэд тIэкIуи жиIэу и унэм хуэпIащIэ мо лIы къамылыфэ пащIабгъуэр-щэ? И зы Iэ лъэныкъуэмкIэ сумкитI иIыгъщ, и блэгущIэми зыгуэр кIэщIэлъ хуэдэщ. Ауэ ар зыхуэсакъыпэр – адрей Iэ лъэныкъуэмкIэ иIыгъ гуэгушыхъу щхъуэ-фIыцIафэшхуэрщ: адыгэм гуэгушыр зыхилъхьэ щыIэкъым, гуэгушыл зытемылъ Iэнэри илъэсыщIэ Iэнэу къилъытэркъым. 160 ИлъэсыщIэ хъыбар
Студентхэр-щэ! Пэжщ, студент псори зэхуэдэкъым. Я гуащIэдэкIыу зы сом зыхэмылъ «Мерсым» плIаплIэу илъу, а хуэсакъыпэурэ къыщагъэшыпхъэ дыдэм и деж газым щытракъузэу, цIыхухэр къигъащтэу маршынэр ягъэгъуахъуэу, – иджы апхуэдэ студентхэри щыIэщ. Ауэ мо щIалэ къуэгъу цIыкIуитIыр, дауи, абыхэм ящыщкъым. Я папкэ тIэкIухэри я блэгущIэм кIэщIэкъузэпауэ яIыгъщ. Зым курткэ гъуабжафэ-сырыхуфэ, фIыуи хуэтIорысэу, щыгъщ, адрейм и бэлътори нэхъ щIагъуэкъым. Дауи щрети, мы тIум нэхъ лIыгъэ зиIэ нобэрей махуэм сэ къысIэщIэлъэгъуакъым: мы зэрызехьэри къафIэмыIуэхуу, нобэ хуэдэ махуэми библиотекэм кIуэуэ ешыхукIэ щылэжьауэ фэ ятетщ абыхэм. Иджыри зыгуэрым гуащIэу топсэлъыхь а тIур. Ауэ гъунэгъу къызэрысхуэхъуу, я псалъэмакъым пач: нэгъуэщIым зэхрамыгъэхынIауэ. Ярэби, а тIум ныщхьэбэ я гугъэр сыту пIэрэ? НэгъуэщI мыхъуми, джанэ хужь къабзэ яIэу пIэрэ, хьэзыру къащтэу зыщатIэгъэну? Я благъэ гуэрым я деж кIуэуэ я IэнэкIэм пытIысхьэну? Хьэмэрэ, «си бжэныхъуи си бжэныхъуэ» жызыIам нэхъей, зыкIи къыхэмыщту, я общежитым нэху къыщекIыну?
Арыххэу зы хъыджэбз гуп гъунэгъу къысхуохъури, си гупсысэр сIэпауд. Ярэби, дэ дымыщIэу зыгуэр хэмылъу пIэрэ мы илъэсыщIэм и Iуэхум? Апхуэдэу щIыжысIэри? Си фIэщ хъуркъым илъэсыщIэм ирихьэлIэу хъыджэбзхэр нэхъ дахэ мыхъуу. Мес, зэрыгъэдыхьэшхыу блэкI мо пщащэ гупым яхэбдзыну зы яхэт! НтIэ, илъэсыщIэм и пэкIэ е и ужькIэ ахэр апхуэдизу зэкIуж? Ар пэжмэ, дауэ щIалэхэр илъэс псом зэрылажьэр, зэреджэр, щхьэж и IэнатIэ зэрыпэрытыр, – мо тхьэIухудхэм я ужь иувэу емыжьэжу? Зы ахьмакъ зэ жиIауэ ягъэхъыбар: «Хъыджэбз дахэ ухуеймэ, Краснодар кIуэ», – жиIэу. Пэжщ, ар ахьмакъ дыдэу щымытагъэнкIи мэхъу – сыкъигъэгубжьати, сепхъэшэкIауэ аращ. Ауэ сэ шэч къызытезмыхьэжыр зыщ: ди Налшык зэи къэкIуагъэнутэкъым ар. Налшык къэкIуауэ щытамэ, ди хъыджэбзхэр илъэгъуатэмэ, си Iуэхути абы Краснодар дунейм тетуи-темытуи ищIэжтэмэ! Мы дунеишхуэм зы къали щыбгъуэтынукъым – Налшык хуэдэу хъыджэбз дахэ куэд зыдэс!
Абы шэч хэлъкъым, ауэ. сыт сэ ныщхьэбэ сщIэнур? Нобэ тыкуэнри бэзэрри зыунэщIахэм я Iэнэр нэхъ екIуу зэраузэдын Iуэхущ зэрахуэр. Ауэ Iэнэри Iэнэм телъри щыIэфIыр – уи гъусэу а Iэнэм къыбгъэдэсын уиIэмэщ. УимыIэмэ-щэ? Мис сэ схуэдэу? ФIыуэ плъагъу уи гъусэмэ, ущогуфIыкI, къыпщогуфIыкIыжри, – уи хьэмтетыгъуэщ; илъэсыщIэ лъэпкъ хэмытуи, дэтхэнэ зы махуэри ущыгуфIэн, ущыгушхуэнщ.
зэи хуэмыдэжу закъуэныгъэр нэхъ къыщыптехьэлъэр илъэсыщIэм и дежщ. Уи благъэм укIуэнуи къемыкIущэу. Уи ныбжьэгъуми. абыи езым и щхьэ Iуэху зэрехуэж. Сэ. сэ си Iуэхур щхьэхуэщ, сэ езыр жылэм сарещхькъым, си Iуэхури – аращ.
Хъыджэбзхэм сыкъамыдэуи схужыIэнукъым, сэ езыр сытаучэлмыщIу къыщIэкIынщ. Сытыт Дзадзунэ и лажьэр! Сэ сыбгъурыту къесшэкIыурэ – япхъуатэри ежьэжащ! ФатIимэ гуэрыр аракъэ зэрыхъуар? Хьэсэни аращ хуэмыухыр: «Къалъхур изогъашэ, къашэр согъэнысэ», – жери, къысщIонакIэ. Аращ Хьэсэн зыхуэIэзэр. и дзэлыфэр итIмэ, зы бэлыхь къыпхуилэжьауэ къыфIощIыж. Зымахуэ абы къызжеIэ мыр: «Зы къыдэнэжа гуэр щыIэмэ, жи, зэрэ-тIэурэ убгъэдыхьэ-убгъэдэкI хуэдэурэ зыкъэгъэлъагъуи – етIуанэ махуэм яшауэ бжы!» – и фIэщыпэуи мэдыхьэшх. Сыт абы епщIэнур? Мурид апхуэдэкъым. Сэ жылэм саАуэ 11 Заказ № 234 161 ИлъэсыщIэ хъыбар
зэремыщхьыр абыкIи къэпщIэнущ: ныбжьэгъуитI сиIэщи езы тIури зыкIи зэщхькъым! Мурид цIыху Iэдэбщ. Хэгупсысыхьауэ фIэкIаи псэлъэнукъым. И гъащIэр профессору, лекцэ къеджэу ихьауэ фIэкIа пщIэнкъым. УмыпIащIэ, жи. Уи натIэм къритхам иджыри ухуэзакъым, жи. Япэ къыпIэрыхьэр къапшэу уежьэж хъурэ, жи. Иджы дыдэщ, куэд щIакъым, зы гъэщIэгъуэныщэ абы къыщызжиIар. Уи натIэм къритхар Бетховен и сонатэу къыпщохъу. Аращ лъагъуныгъэ жыхуаIэжри. Абы елъытауэ адрей псори шыуан кIыргъщ, жи. Япэ къыIэрыхьэр зыпхъуатэу ежьэжым и дежкIэ Бетховен и сонатэри шыуан кIыргъри зыуэ аращ, жи. ГъэщIэгъуэнщ а Мурид! И псалъэхэри лыду къыпщохъу, и нэ фIыцIэ хъуреишхуитIым ещхьу.
Ауэ Муриди, Хьэсэн ещхьыркъабзэу, къишэри лъэныкъуэ зригъэзащ. Мис иджыпстуи пIащIэ-тхъытхъыу ягъэхьэзыр хъунщ я илъэсыщIэ Iэнэр. Бетэмал! Хьэуэ, хьэуэ, нобэ а тIум языхэзи къысхуэмызэмэ нэхъ къэсщтэнущ. Сымылъагъуу аракъым. Солъагъу си ныбжьэгъужьитIыр. Я гуэныхь сыхуейкъым, икIи сыкъалъагъуж. ЗэрыжаIэщи, сыдрахьеймэ сыгъущIэу, сыкърахьэхмэ. апхуэдэу нэмрэ псэмрэ сыхуахьу, сагъэхьэщIэнущ сыкIуэми. Ауэ нобэ. НэгъуэщIт сэ нобэ къэслъыхъуэр.
СелIэлIапэу си жьакIэр супсщ, сиIэм я нэхъыфIыр зыщыстIагъэщ, си «гъуэмбырэщыр» (заводым сыщылажьэурэ, илъэсиблым къэзлэжьа си пэш закъуэр) згъэбыдэри уэрамым сыкъыдыхьащ. Сыкъыдыхьащи – зызоплъыхь. Ей, мы ди Налшыки! Дунеишхуэм щыбгъуэтынкъым ди Налшык нэхърэ нэхъ къалэ дахэ! Модэ Париж, Рио-де-Жанейрэ, жаIэ! Ар жызыIэм Налшык имыцIыхуу аращ, абы шэчи-шубыхьэи хэлъкъым.
Сыт, сыдокIуей, сыкъохыж. Зызоплъыхь. Iуэху зиIэхэр пIащIэу зблож, Iуэхуншэр сэращи (тIэкIу хэгъэзыхьауэ жыпIэмэ, сэ нэхърэ нэхъ Iуэхушхуэ зиIэ яхэту пIэрэ а зблэж-къызблэжыж къомым!), сыдокIуей, сыкъохыж.
Абы хэту зы хъыджэбз дахэшхуэ си нэр фIонэ. А зыр адрей псом къахэзубыдыкIынкIэ щIэхъуами щхьэусыгъуэ иIэщ: а зыр щытт, зыщIыпIэкIи мыкIуэу икIи мыжэу, зыгуэрым пэплъэу къыщIэкIынт. Зыблызогъэх. Зыкъыблызогъэхыж. Езыр щытщи-щытщ. Зэзэмызэ сыхьэтым еплъ хуэдэу къысфIощI. Дауи, ар зыгуэрым поплъэ. Арыххэу сэ гузэвэгъуэ сыхэхуащ (уделэмэ, гугъукъэ!): ар зыпэплъэр къэсмэ, Iуишрэ IукIыжмэ. сыт итIанэ сщIэжынур? Сыт пщIэнур, делэжь, жызоIэ сигукIэ, уи Iуэхууи дапщэ яхэлъ – пэплъэми зыпэплъэми? ИтIани.
Сежьэж хуэдэ сощI. СыблокI. ЛIыгъэм зызогъэхьри нэхъ жыжьэIуэу сыIуокIуэт. Ауэ, жыжьащи сыIумыкIыфу, къызогъэкIэрэхъуэжри гъунэгъу зыкъыхузощIыж. Езыр щытщи-щытщ.
Апхуэдэурэ тIэу зисча, щэ зисча, ауэ дапщэрэ зисчами, къэзгъэзэжын хуей мэхъу. Езыми гу къыслъитауэ къыщIэкIынущ иджы. И Iупэр тIэкIу зэтеж хуэдэу мыхъуауэ пIэрэ?.. КъысщIэнакIэмэ-щэ?
Апхуэдэурэ зы тэлай дэкIауэ, зэрызгъэщIэгъуэнур сымыщIэу, езы хъыджэбзым зыкъысхуегъазэ:
– Уэ, щIалэ, дауи, ныщхьэбэ зыкъипхыу зы нащхъуэ дахэшхуэ убгъэдэсмэ бдэнут?
Соплъыпэри, езы хъыджэбзыр нащхъуэщ, моуэ щыIи нащхъуэ дахэ дыдэ! Апхуэдэщ. Дауи, езыращ, «нащхъуэ дахэшхуэр», согупсыс. ИкIи, зызмыгъэгуващэу: 162 ИлъэсыщIэ хъыбар
– Ахьей, здэнт!
Хъыджэбзыр къыпогуфIыкIри:
– Зэ умыпIащIэ, дакъикъитху дыпэгъэплъэж. Вэлодэ къыIухьэн хуеящ.
Сэ зыфIэзмыгъэIуэху хуэдэу сыщытщ, ауэ сигукIэ тхьэ солъэIу абы Вэлодэ жыхуиIэр игъащIэкIэ къыIумыхьэну.
ИкIэм-икIэжым хъыджэбзым жеIэ:
– НтIэ, уарэзымэ, мыхэр къыздэбубыдурэ мис мо бжэ Iухам щIэдгъэхьэ. Вэлодэ къогувэ. Абы фIэкIа сыпэплъэ хъунукъым.
«Мыхэр» жыхуиIэм сеплъмэ, тхылъымпIэ пхъуантэ зыкъомыфIт, пщыкIутху е тIощI хъун, дахэу зэгъэкIуауэ, зэтету щытт. Сыбгъэдохьэри зы къызоIэт. Сэ сщIэркъым абы и хьэлъагъыр, ауэ сэ къызэхьэлъэкIакъым. «Бжэ Iуха» жыхуиIэм нэсыхукIэ лъэбакъуэ тIощI дэлъми арат.
– Зэ умыпIащIэ, – жызоIэ, – апхуэдэу тщIынкъым.
– Дауэ, нтIэ, зэрытщIынур?
НапIэзыпIэм си бэлътор щызогъэхури хъыджэбзым IэщIызолъхьэ:
– Уэ мыр Iыгъ, упIыщIэмэ, зытеубгъуэ. Пхъуантэхэр сэ схьынщ.
– Ар дауэ? – жеIэ пщащэм, тIэкIуи укIытэу. – Уи закъуэ а къомыр уэзгъэхьыну сыхуейкъым. КъыздэIэпыкъу закъуэ.
– Хьэуэ, – жызоIэ. – Дызэпекъуу, дылъэпэрапэу тхьы нэхърэ си закъуэу нэхъ къызэтыншэкIынущ.
– Хъунщ, нтIэ, абы щыгъуэ.
ПцIы соупс сигъэбэуакъым жысIэмэ! Ауэ, сигъэбэуами, пхъуантэхэр псори схьыри жыхуиIа дыдэм и деж хуэзгъэуващ.
– Къысхуэгъэгъу, щIалэ, апхуэдизыр уи закъуэ птезгъэхуэну сыхэтакъым. – жиIа щхьэкIэ, хуэздакъым: – Аууей! Узытепсэлъыхьын хэлъкъым. Апхуэдэ Iэджэ махуэм къызоIэт сэ! – жысIэри, зыфIэзмыгъэIуэхуу си бэлътор щыстIэгъэжащ.
Хъыджэбзыр гуапэу къысщыгуфIыкIащ, иужькIэ, «зэ умыпIащIэт» жиIэри бжэщхьэIум ебэкъуащ, бжэри къыхуищIыжащ.
«Зихуапэу къыщIэкIыжыну хъунщ, – согупсыс сэ. – Сыт иджы ар къызэрыдэсхьэхынур? Кино жысIэн хьэмэ театр жысIэн?..» СынокIукI-сыкъокIукIри сыщытщ. Нэхъ иныIуэ зыкъищIауэ къес уэсыр си нэкIу къызэщIэплъам гуапэу къоIусэ. Хъыджэбзыр къыщIэкIыжыркъым. «Ярэби, къыщIэмыкIыжыххэну пIэрэ, нтIэ, мы пщащэр?» – щыжысIэ дыдэм бжэр къыIуехри къыщIокI, зэкIуэцIышыхьа гуэри иIыгъщ.
– Къысхуэгъэгъу, тхьэм щхьэкIэ, телефоным сигъэгуващ. Ар сщIатэмэ, щIыIэм ухэзмыгъэту.
– Iуэхукъым ахэр, умыгузавэ, – жызоIэ.
– Упсэу, щIалэ! Нобэ икъукIэ укъыздэIэпыкъуащ. Иджы зыгуэркIэ сынолъэIунущи, сыкъэбгъэщIэхъункъым.
– Уэ жыпIауэ сэ сымыщIэн мы дунейм тет!
– НтIэ, мис уи «нащхъуэ дахэшхуэр», сIых, шампанскэщ, ростовскэщ, нэхъыфI дыдэм щыщщ, ныщхьэбэ уи Iэнэм тебгъэувэнщ.
Сэ сызэрыщыгугъамрэ Iуэхур къызэрыщIидзымрэ шурэ лъэсрэ я зэхуакут! Хэт къысщIэнэкIэнуми хуитщ, ауэ, пэжыр жыпIэнумэ, гущIыхьэ сщыхъуат пщащэм къызжиIар: моуэ зы фIыгъуэшхуэ гуэр упагъаплъэурэ екIуэкIыурэ, мис иджы и чэзур къэсащ щыжыпIэ дыдэм 163 ИлъэсыщIэ хъыбар
и деж – уи нэжьгъым къыхуэзэу IэштIым зэрамыщIэж уIуагъэплъэжам нэхъей!
Дауэ хъуми, зэ зыкъэсщIэжри: «Хьэуэ, – жысIащ быдэу, – абы фIэкIа Iуэхутхьэбзэ имыщIэу адыгэлIыр къекIуэкIакъым».
– Упсэу, – жи хъыджэбзым, – си фIэщ мэхъу уэ нэсу узэрыадыгэлIыр. Уэ нобэ цIыхугъэ бдэслъэгъуащ. Абы сэ иджыпсту уасэ хуэзгъэуву аракъым. Ныщхьэбэ узыбгъэдэсыну гуфIэгъуэ Iэнэм си цIэкIи зы бжьэ щыпIэтыну аращ мыбы къикIыр, аркъудейщ.
«Хьэуэм» сыщыхутемыкIым, езыми кIыхьлIыхь зэрызимыщIынур – НтIэ, фIыкIэ! Сэ лэжьыгъэ къыспоплъэ. ИлъэсыщIэ къэблэгъар спхигъэкIыу пиупщIащ:
угъурлы пхуэхъуну!
Сегупсысыну сыхущIыхьатэкъым, къыщызжьэдэхуам:
– Нэхъ кIасэIуэу, уи лэжьыгъэр щыбухым, сыкъыIухьэ хъун?
Пщащэр ткIийуэ къызоплъри: «А жыхуэпIэр игъащIэкIэ мыхъунщ. ФIыкIэ», – щIохьэж, бжэри къыхуещIыж.
Сытыт къысхуэнэжыр? Зыкъэзгъазэу сыкъыIукIыжыну аратэкъэ?
Абы сыздегупсысым, бжэр «хъущт» жиIэу къыIуехыжри: «Хъунумэ, зы дакъикъэ закъуэкIэ умыпIэщIэжыт».
Сэ сыпIэщIэну си гущхьи къэкIыртэкъым.
– Уэ ущIалэ хъарзыни хуэдэщ, цIыхугъи пхэлъщ, насыпи пхуэфащэщ. Ауэ, хуит сыкъэпщIмэ, зы чэнджэщ уэстынут. Мы зэрыхьзэрийм ухэлъадэу уэ пхуэфэщэн хъыджэбз иджыпсту къыхэбгъуэтэну гугъущ. Абы нэхърэ – унэм кIуэж. КIуэжи, уи нэр уфIыцIауэ, зы сыхьэт ныкъуэ хуэдизкIэ егупсысыжи къэщIэж: илъэсым къриубыдэу умыщIэххэу узрихьэлIауэ щыта хъыджэбзхэм ящыщу дэтхэнэра къызэрыпIуплъэу зи нитIыр уафэхъуэпскIыу къэлыдар? Мис ар къэлъыхъуэ, къэгъуэти, аращ укъэзымыгъэпцIэжынур.
Ти, сыкъыIуокIыж, тIэкIуи си дыхьэшхын къэкIуауэ. Чэнджэщ!
Вэлодэ ет апхуэдэ чэнджэщхэр! Абы нэхъ хущIыхьэгъуэ иIэ хъунщ, – сыхьэт ныкъуэкIэ и нэр уфIыцIауэ щысыну, – нэгъуэщI мыхъуми, дяпэкIэ къыкIэрымыхуу къэкIуэнщ. Е, хэт ищIэрэ, и нэр иуфIыцI-къигъэплъэжу джэгуурэ армырауэ пIэрэ ар нобэ зылъэхъар? «Илъэсым къриубыдэу.» УкъэщIэрейщ уэ пщащэ цIыкIур: сэ сщIэжрэ илъэсым къриубыдэу хъыджэбз дапщэ срихьэлIами, ари сымыщIэххэу! Щэ хъурэ, мин хъурэ? Мынэхъ тыншу пIэрэт а къомыр зы клуб гуэрым е нэхъыфIыжыр стадионым щызэхуэпшэсу уахэдэну! Ауэ, Iуэхушхуэракъэ, нобэ зыми хущIыхьэркъым. Псоми къажыхь, хэт бэзэрым, хэти тыкуэным мэпIащIэ. Аргуэрыжьти, уи щхьэ закъуэ-уи лъакъуитIу укъысхуэнащ.
Апхуэдэу сыхъущIэурэ унэм сыкъэсыжащ. СыкъыщIэкIуэжари сыт – нэгъуэщI мыхъуми, зызмыплъыхьу, зытезмыгъэууэ? Сыт иджы си закъуэ пэш нэщIым щIэсщIыхьынур? Хъунщ, нтIэ, сыкъыщысыжакIэ, сыщIыхьэжынщ. НетIэ, зыгуэр Iейуэ къысхуэныкъуэ нэхъей, сыпIащIэу сыщIэжат. Иджы шей сефэнщ. ТIэкIу зысIэжьэнщи, аргуэрыжьщ, сыщIэкIыжмэ мэхъу.
СыщIохьэж, си вакъэр лъызох, си бэлътор щызохри, япэ сызрихьэлIэ шэнтщхьэгуэм сытотIысхьэ. Мыбдеж тIэкIу зыщызгъэпсэхумэ щхьэ мыхъурэ, жысIэу сигу къокI. СымыщIэжурэ си нэри зэтызопIэ. Ауэ зэт, хэт ищIэрэ?.. АрщхьэкIэ зыри си нэгу къысхущIэмыгъэхьэурэ 164 ИлъэсыщIэ хъыбар
дакъикъэ зытIущи докI. ИтIанэ. Уа, а нобэрей хъыджэбзым зы кIэщIущыгъэ гуэр хэмылъу пIэрэ?.. Ар апхуэдэу щымытмэ, сыт мы слъагъухэр? Зыкъым икIи тIукъым. Аркъым, апхуэдиз хъыджэбзри дэнэ щысцIыхурэ? Мес, зым и Iупэр зэтож. Адрейри къысхуогуфIэ. Зэт!.. Зым щIэмычэу къытрегъэзэж, псоми ящIыIу къохъу а зыр! Тэмэм! Мис иджы къэзгъуэтащ! Хьэуэ, хьэуэ, ар Дзадзунэтэкъым икIи ФатIимэтэкъым, ар нэгъуэщIт. Зыми ещхьтэкъым ар къызэрызэплъ щIыкIэр. Абы и IупитI зэтежри и дзэ хужь сатыр дахитIри зыми хуэмыдэжт. И нэ къуэлэнитIым гуапагъэу къыщIихыр-щэ! Уэт къэплъэнэф! Дэнэ алъандэм здэщыIар мы си нитIыр? Си нитIым сыт я лажьэр: гур мыплъэмэ, нэр плъэркъым, жи, дэнэ сэ сыздэщыIар?
Сыкъыщолъэт, зызохуэпэжри – гъуэгу сытоувэ.
Автобуси троллейбуси сыпэмыплъэу, пэжыр жыпIэмэ, сызэрыхуэныкъуащи щымыIэу, сыкIуэрт сэ, хъуаскIэр къыспихыуи къыщIэкIынт.. Ярэби, нетIэрей хъыджэбз дэгъуэшхуэр къызихьэлIатэмэ, иджыпсту дауэ дызэIэпыкIыну пIэрэт дэ тIур? Тынш дыдэу: «Чао, сэ сопIащIэ. Си ныбжьэгъуфI Мурид и псалъэм къикIыр сэ къыщызгурыIуар иджыпстущ. Уэракъым Бетховен и сонатэр!» – жысIэнти зэфIэкIат. Ауэ. зэт. хьэуэ. ари хъуркъым: а пщащэм и фIыщIэр дэнэ пхьыну? Ар мыхъуатэмэ, хэт ищIэрэт сэ илъэсыщIэр къызэризгъэхьэну щIыкIэр? Хъыджэбз сымыцIыхум сыхуэзащ, сыкIэрыхъыжьэри – зы чэнджэщ телъыджэлажьэ къыпысхащ. А чэнджэщым тету си Iуэхур ежьэри – илъэсыщIэри махуэ схуэхъуащ, си насыпми абы къыдигъэзащ. Ауэ ар нэгъуэщI хъыбарщи, абы иджыпсту дыхыхьэнкъым. Мы къезгъэжьар и кIэм нэзгъэсынщи, ар нэхъ къозэгъ. Сэ къэсIуэтэжар нэхъ зыфIэгъэщIэгъуэнынур щIалэ зи къэшэгъуэхэр арауэ къыщIэкIынщи, абы ящыщ дэтхэнэ зыми сехъуэхъунут мыпхуэдэу: «Сэ жысIар уи фIэщ хъуамэ – уэри еплъ, – тхьэм къуигъэхъулIэ!» 165 1












































ЕкIуэкIыу: 2. Дызыхыхьэ илъэсыр зей псэущхьэ. Пашэуи щытщ, жьакIэшхуи зэрехьэ, ауэ жьантIэм ягъэтIысыркъым. 3. Адыгэхэм ящIэу щыта мэш лIэужьыгъуэ. 6. ЩIыр зэравэ мэкъумэш Iэмэпсымэ. 7. Гуэгушымрэ пIастэмрэ я гъусэу илъэсыщIэ Iэнэм къытрагъэувэ шхыныгъуэ. 9. Адыгэш жэр. 12. ЗекIуэ и … лажьэркъым (псалъэжь). 14. ИлъэсыщIэ елкэр нэхъыбэу къызыхащIыкI жыг лIэужьыгъуэ. 16. Унагъуэм къыщагъэсэбэп хьэпшып. 17. КIуэ пэтми … зымыкIу (къуажэхь). 19. Iэщэу къагъэсэбэп сэ лIэужьыгъуэ, и лъэныкъуитIымкIи дзэ иIэу. 21. ЩIымахуэм щатIагъэ щыгъын хуабэ дыта. 23. ЩоджэнцIыкIу Алий и «Мадинэ» поэмэм хэт лIыхъужь. 25. СССР-м и цIыхубэ артист, дуней псом щыцIэрыIуэ дирижёр. 27. Къэбэрдей литературэм и классик. 30. ИлъэсыщIэмкIэ Iыхьлыхэм… 32. Iэщ хъушэ зэхэт. 34. КIыщокъуэ Алим и иужьрей роман. 35. ХьэгъуэлIыгъуэ Iэнэм и нэхъыжьым лъагъэс лы Iыхьэ. 37. Къэбэрдейхэм илъэсыщIэ Iэнэм къытрагъэувэ шхыныгъуэ. 38. Къэбэрдей-Балъкъэрым и цIыхубэ артист, «Кабардинка» ансамблым илъэс куэдкIэ и пшынауэу щыта. 39. Пшхыну IэфI дыдэщ, зепхьэну Iей дыдэщ. 41. Лъэпкъ куэдым я IуэрыIуатэм хэт лIы Iущ гушыIэрей. 43. Социалист Лэжьыгъэм и ЛIыхъужьу цIыхуищ къызыдэкIа адыгэ къуажэ. 44. УэрэджыIакIуэ цIэрыIуэ.
Къехыу: 1. ЖаIэр …, дызыхыхьэ илъэсым пенсэм хэхъуэнущ.
4. Зыгуэрхэр зэрызэкIэрашхэ, зэрызэкIэрагъапщIэ. 5. Ирепсэу адыгэр, Iуащхьэмахуэ … 8. Псыр … хэлъхьэжщ. 10. IуэрыIуатэм хэт шы лъэрызехьэ. 11. Къудащ Рае и «Псей цIыкIур мэзым къыщыкIащ» усэр адыгэбзэкIэ зэзыдзэкIа. 13. Джылахъстэнейхэм илъэсыщIэ Iэнэм нэхъыбэу къытрагъэувэ шхыныгъуэ. 15. Алыхьми … жиIащ. 18. НэхъыфIу дыпсэуну … хъуащ. 20. Псы къызыдэж къуэ, бгы зэхуаку. 22. Куэд зи гум изыубыдэф. 24. Къэбэрдей-Балъкъэрым и цIыхубэ артист Ульбашев … 26. Атэлыкъым ипI сабий. 28. Лъагъуныгъэр, си псэ, ар мыкъандес … (уэрэдым щыщщ). 29. ТIур мэдаIуэ, тIур … (къуажэхь). 31. Куэд, куэд дыдэ. 33. Анэ шыпхъу … палъэщ (псалъэжь). 36. Дэбэчрэ Лъэпщрэ я IэщIагъэр. 37. Адэжь щIэин. 40. Сабийр зрапIыкI. 41. Iэщхэр щыхъуакIуэ, абы хухэха щIыпIэ. 42. «Кабардинка» ансамблым и къэфакIуэ пажэу щыта адыгэ цIыхубз.
Зэхэзылъхьар Нурхьэлийщ Етхуанэ къыдэкIыгъуэм тета псалъэзэблэдзым и жэуапхэр
ЕкIуэкIыу: 4. ПщыIэ. 7. ПкIауэ. 10. УнэIут. 11. Хьэкъущыкъу. 13. Кургъуокъуэ. 14. Ныбаблэ. 15. Бланэ. 16. Хьэбэз. 17. Пхъужь. 18. Гуащэнэ. 21. Дамыгъэ. 24. Гъуджэ. 25. Берычэт. 26. Ибэ. 27. Анэмэт. 29. Псыкуэд. 30. Бгы. 31. Гурышэ. 34. Пщыпхъу. 39. Хъуэрыбзэ. 40. ХъунгъалIэ. 41. Жанхъуэт. 42. Хэхэс. 44. «ЛъыщIэж». 45. Хьэнцэ.
Къехыу: 1. Пэу. 2. Пхъэлъантхъуэ. 3. Тет. 5. Щхьэпс. 6. Iэщхьэл. 8. КIэгъуасэ. 9. Уэкъулэ. 12. Къунан. 13. Куэсэ. 19. Арджэн. 20. Набдзэ. 22. Алътес. 23. Гъыбзэ.
28. «Бгырысхэр». 32. Редадэ. 33. Шыхъуэ. 35. Щхьэж. 36. Пхъуантэ. 37. Къанлы. 38. Бжьэхуц. 42. Хэку. 43. Сэхъу. 167 168
