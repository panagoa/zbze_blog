




2 Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
ноябрь 6 декабрь Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКоллегиеМ хэтхэР:
ацкъан Руслан, БакIуу хъанджэрий, БищIо Борис,
гъут Iэдэм, Къэрмокъуэ хьэмид, КхъуэIуфэ хьэчим, тIымыжь хьэмыщэ, хьэвжокъуэ людмилэ,
истэпан Залинэ (жэуап зыхь секретарь)
налшыК
2019 Псалъащхьэхэр
ЖьантIэ
УсакIуэ ЩоджэнцIыкIу Нурий къызэралъхурэ илъэс 95-рэ ирокъу
ЛъэужьыфIэ. ЩоджэнцIыкIу Нурий. Усэхэр. 3 5
Литературэдж, критик, егъэджакIуэ ХьэкIуащэ Андрей
илъэс 90 ирокъу
Хьэвжокъуэ Людмилэ. Зи псэр нэху, зи акъылыр жан, зи гуащIэр ин. ХьэкIуащэ Андрей хужаIахэм щыщ пычыгъуэхэр. ХьэкIуащэ Андрей. Черкасскэ унэцIэм и тхыдэм и IуэхукIэ. 13 18 21 Литературэдж, критик, усакIуэ Сокъур Мусэрбий къызэралъхурэ
илъэс 90 ирокъу
Хьэвжокъуэ Людмилэ. МыкIуэдыжын Iэужь. Сокъур Мусэрбий. Усэхэр. 29 36
Журт Биберд. Унагъуэ. Роман. 49
Зэгъэщтокъуэ Людэ. Тезыр. Хъыбар. 101
Даур Зое. Жьуджалэ хэшэнщ. Рассказ. 105 Ацкъан Руслан. Сонетхэр. 125
НэщIэпыджэ Замирэ. Адыгэ кинор утыку къохьэ. 141
НэщIэпыджэ Замирэ. Тут Заур: Щэнхабзэр Iэмал гъуэзэджэщ дунейм нэхъыфIу тетыр ирипхъумэну. Интервью. 149
Тембот Санитэ. ГушыIэмрэ гуапагъэмрэ щызэщIыгъум деж. Интервью. 155
Нарт хъыбархэр. 164
Псалъэжьу зэхэлъ псалъэзэблэдз. 166
Прозэ
Усыгъэ
Публицистикэ
Культурэ
IуэрыIуатэ ЖьантIэ
УсакIуэ ЩоджэнцIыкIу Нурий къызэралъхурэ илъэс 95-рэ ирокъу 4
ЩоджэнцIыкIу Нурий Хъызыр и къуэр Бахъсэн районым хыхьэ
Кушмэзыкъуей къуажэм, Старэ КрепосткIэ зэджэу щытам, 1924 гъэм ноябрым и 7-м къыщалъхуащ. 1939 гъэм къуажэм классибл еджапIэр
къыщеухри, а гъэ дыдэм Налшык дэт педагогикэ училищэм щIотIысхьэ. Ар къимыух щIыкIэ школым егъэзэжри, егъэджакIуэу лэжьэн щIедзэ. 1945 гъэм Нурий, и щIэныгъэм хигъэхъуэн мурадкIэ, Къэбэрдей педагогикэ институтым егъэджакIуэхэр щагъэхьэзыр и къудамэм щIотIысхьэ. Къызэриухыу я къуажэм егъэзэжри, пIалъэкIэ къигъэна IэнатIэм пэроувэж. ЩоджэнцIыкIур нэгъуэщI IэнатIэ зэмылIэужьыгъуэхэми пэрытащ. 1949 гъэм щегъэжьауэ ар япэщIыкIэ Къэбэрдей-Балъкъэр радиокомитетым и редактору, а IуэхущIапIэм и унафэщIым и къуэдзэу, итIанэ –
КПСС-м и обкомым пропагандэмрэ агитацэмкIэ и отделым, жылагъуэ-политикэ тхыгъэхэр зэдзэкIынымкIэ Къэбэрдей-Балъкъэр обкомым я лэжьакIуэу щытащ. 1955 гъэм Нурий Москва еджакIуэ ягъакIуэ. КПСС-м и ЦК-м и Парт школ нэхъыщхьэр къиуха нэужь, республикэм къегъэзэжри, и пенсэ кIуэгъуэр къэсыху, адыгэбзэкIэ къыдэкI газетым («Къэбэрдей пэж», «Ленин гъуэгу») и редакцэм корреспонденту, къудамэм и унафэщIу щолажьэ. ЖьантIэ
ЩоджэнцIыкIум пасэу тхэн щIидзащ. И япэ усэхэр газетхэм къытехуэу щыхуежьам ар къуажэ курыт еджапIэм щIэст. ИужькIэ Нурий и усэхэр ихуащ республикэм къыщыдэкI журналхэм, сборникхэм. Абы и IэдакъэщIэкIыу тхылъ пщыкIущ дунейм къытехьащ – пщыкIузыр адыгэбзэкIэ, тIур урысыбзэкIэ.
ЩоджэнцIыкIум и гъащIэм щыщ дэтхэнэ зы махуэри лъэпкъ культурэм, литературэм Iэмал зэриIэкIэ сэбэпынагъ нэхъыбэ къызэрыхуихьын мурадхэмкIэ, лъэпкъым хуэлэжьэн гурылъхэмкIэ гъэнщIауэ щытащ. А псори лъэужьыншэ зэрымыхъуам и щыхьэтщ Нурий и усэхэр, абы и псалъэхэр зыщIэлъ уэрэдхэр цIэрыIуэ зэрыхъуар. Щапхъэу урикъунщ, псалъэм папщIэ, «СыныпхуокIуэж» уэрэдыр. Ар дунейм къызэрытехьэрэ илъэс дапщэ хъуа, абы иужькIэ уэрэд дапщэ ятхыурэ лъэужьыншэу кIуэдыжа? Ауэ «СыныпхуокIуэжыр» нобэми цIыхухэм нэхъыфI дыдэу ялъагъухэм, ди музыкальнэ культурэм бжьыпэр щызыIыгъхэм ящыщщ. Мыр уэрэду мыхъуу, усэ къудейуэ къапщтэми, абы хыболъагъуэ Нурий и бзэм и дахагъэр, ар образ щIэщыгъуэхэм, псом хуэмыдэу адыгэ усэ гъэпсыкIэм зэрыхуэIэзэр. ЩоджэнцIыкIум и IэдакъэщIэкIхэм я нэхъыбэр ди хэкум, адэжь лъахэм, адыгэ лъэпкъым, ди цIыху пэрытхэм я IуэхущIафэ инхэм, гъащIэм къыщыхъу зэхъуэкIыныгъэхэм, дунейм и къэхъукъащIэхэм теухуащ. А Iуэхугъуэ псоми езым и еплъыкIэ яхуиIэжщ, езым и къэIуэтэкIэкIэ, и хъэтIкIэ ди пащхьэ кърелъхьэ. Нурий адыгэбзэм IупщIу хыболъагъуэ
абы и ауан, гушыIэ усэ щIэгъэщхъуахэми. Ар я щхьэфэм иIэбащ зыкъызыфIэщIыжахэм, хьэл-щэныншэхэм, дунейуцIэпIхэм – гъащIэм демыкIу псоми. зэрыхуэIэкIуэлъакIуэр ЩоджэнцIыкIум Iэзэу къигъэсэбэпырт ди псалъэжьхэр, лъэпкъым куэд щIауэ къыдекIуэкI псалъэ Iущхэр, ахэр ди зэманым ехьэлIауэ шэрыуэу къигъэIэрыхуэрт. «Зи гупкIэ дисым и уэрэд жытIэурэ, Ди уэрэд
дахэхэр тщыгъупщэжащ…» сатырхэм наIуэу къагъэлъагъуэркъэ усакIуэм и гуныкъуэгъуэр?! Мыпхуэдэ щапхъэ куэд къахэбгъуэтэнущ Нурий и усэхэм. Абыхэм къадэкIуэу, ЩоджэнцIыкIур цIэрыIуэ зыщIахэм ящыщщ сабийхэм папщIэ итха «Бранду» псысэр. Ар тхылъ щхьэхуэу къыдэкIыгъащ, цIыкIухэр зэрырагъаджэ школ программэм хэтщ, ауэ, сыт хуэдизрэ уемыджами, бужэгъуркъым. ЩIэблэ зыбжанэ щIапIыкIащ
а псысэм. Аракъэ-тIэ усакIуэм и дежкIэ нэхъыщхьэ дыдэр – уи IэдакъэщIэкIыр уахътыншэ хъуныр! ЗэрыусакIуэм къыдэкIуэу, жыIэн хуейщ Нурий зэдзэкIакIуэ Iэзэуи зэрыщытар, урыс, украин, балъкъэр тхакIуэ, усакIуэ нэхъыфIхэм я IэдакъэщIэкI зыбжанэ ди анэдэлъхубзэм шэрыуэу къызэрыригъэтIэсар.
КъызыхэкIа адыгэ лъэпкъым и литературэм, культурэм хэлъхьэныгъэфI хуэзыщIа усакIуэщ ЩоджэнцIыкIу Нурий. 5 Усэхэр Нурий 6
ЖьантIэ
КъуэкIыпIэ пшэплъыр
Зи нэкIу щIыкIафIэу
НасыпкIэ гуашэ-ей,
ЩIакIуэр зи унэу мэлыхъуэ цIыкIум
Гухэлъ къысхуэщIыт-ей.
Махуэм, жэщ кIыфIхэм
Си закъуэ дыдэу
Iэщхэм сахэткъэ-ей,
ФатIимэ си гум къызэрыкIыххэу
Сыныхуоусэр-ей.
Бжьамий шыхьахэр
Зи бжьэ къудамэ –
Нэпкъхэм зивгуашэ-ей,
Удз зэмыфэгъухэу мэ IэфI зи бащэр
Лыуэ зытефлъхьэ-ей.
Си мэл Iэхъушэ,
ФехъурэхъуэкIи – Псынэм фыкъефэ-ей,
Фи щIэжьей шырхэм бухъар ятелъхэр
БзэгукIэ вгъэдахэ-ей.
Хыв шатэ щIыкIэу,
КIапэр зещатэу
Бжьыхьэм фытехьэ-ей.
Хъерхэр зи бащэу зи дагъэр мае,
Щэуэ фыбагъуэ-ей.
Сэ си Iэхъушэр
Домбей лъыналъэу
Уэтэр техьэжмэ-ей,
Зэныбжьэгъу пщащэхэм я нэхъ дахащэр
Къыдэсхьэхакъэ-ей. ЖьантIэ
Ей, Пэрий кIагуэ,
Гъунэр къещэкIи,
«Щхъуэжьхэр» схуэгъащтэ-ей,
Ди ежьэжыгъуэм къэсащ и пIалъэр,
Сакъыу хъумакIуэ-ей.
Мэлыхъуэ хьэжьхэр
Къэрэгъул щащIэу
Мэл гъунэм щытрэ-ей,
Мэлыпэм ситу си къэшэн псэгъум
СыныпхуокIуэжыр-ей. Си лъэпкъым и бзэр жьгъырущ,
ТхьэкIумэм къоIуэ пшынэбзэу,
Бийм ирепсалъэм – ерущ,
ПеупщIыр джатэм хуэдабзэу. Гухэлъ къиIуатэм – фоупсщ,
ГурыщIэ куухэм я гуэнщ,
ФэрыщIыр джафэу еупс,
ПцIыупсым дежкIэ ар гынщ. Iэпэгъур дахэм – хъуэрыбзэщ,
Хъыджэбзыр гуакIуэм – уэрэдщ,
Лъэпкъыбзэр псынэм и къабзэщ,
Лъэпкъ гъащIэр фIыкIэ зузэдщ. Хъуэхъу ирыжаIэм – лъащIэншэ,
Пэж ираIуатэм – шэрыуэ,
Си адыгэбзэу уахътыншэ,
Гъунэншэщ пхэлъыр къарууэ.
Уэ узимыIэм къысфIощIыр
Мы щIыгум сэ сыщыбзагуэ,
Адыгэ лъэпкъым и гъащIэр
ХэпщIыкIыу хъуауэ нэхъ бжьыгуэ! 7 8
ЖьантIэ * * *
Жэщ нурыбэр, дыжьын сабэу,
Къытощащэ си дамащхьэм.
Мазэ ныкъуэр Iэбэрабэу
Щхьэпропщыр ди унащхьэм.
Щиху дэжейхэр лъапэпцIийуэ,
ЩIодэIу вагъуэм и таурыхъым.
Я ныбжь кIыхьхэр къыр къэпIийхэм
Дэлъщ аузым, жэщ бэджыхъыу.
Сэри щихухэр си псэлъэгъуу
ЩIызощыкIыр гъунэгъу хадэр.
Альпинисту, собгъэрыкIуэр
Лъагъуныгъэм и гъуэгу задэм.
Жэщ нурыбэм хэлыдыкIыу,
Сэ къызоджэ вагъуэ закъуэ.
Насып лъагъуэр схухедыкIыр
Дыщэ бзийкIэ мазэ-бжьакъуэм. ЩIыр дэщIэращIэу гъатхэм
Илъэс къэсыхукIэ къегъэзэж.
ЩIалэгъуэ дахэр кIуамэ,
Абы имыIэ къэгъэзэж.
Жыг хадэм, игъуэ хъуамэ,
И фащэ щхъуантIэр щетIэгъэж.
ЩIалэгъуэ дахэр кIуамэ,
Абы имыIэ къэгъэзэж. Уэгу лъащIэр яуфэбгъуауэ
Ди деж кърухэр къолъэтэж.
ЩIалэгъуэ дахэр кIуамэ,
Абы имыIэ къэгъэзэж. Псы цIыкIур зэщIэщтхьамэ,
Гъатхэпэ дыгъэм къегъэвыж. ЖьантIэ
ЩIалэгъуэ дахэр кIуамэ,
Абы имыIэ къэгъэзэж. ЩIалэгъуэ дахэр кIуамэ,
Абы имыIэ къэгъэзэж. Гухэлъым къэхъурэ ущепцIыж, –
УлIэху уиIэнкъым гукъыдэж. Псы хуэмыр блащхъуафэщ,
Щхьэхынэу зеIуантIэ,
Толъкъунхэр уфафэу,
Архъуанэм щIеIуантIэ.
ЩхъуантIагъэу и бгъуэщIым
Жьы щIыIэр щыпеху, Балийхэм я лъащIэм Псэ пилъхьэу ныщIеху.
Ди хадэм тIэпIахэр,
Бжьэхуцу, къыфIелъхьэ,
ФоупскIэ япIахэр
КъэкIуахэщ фоухьэ. Пысщ ахэр гъэгъахэм,
ПэнцIывкIэ итIауэ,
ЙокIуэж матэ бгъахэм,
Ягу IэфIкIэ ятIауэ. Данэхуу щхьэтепхъуэр
НэкIухухэм хуэфащэщ,
ЩIэщыгъуэщ, гухэхъуэщ
Балийхэм я фащэр. Мы дунеишхуэр сыту дахащэ! Ущыпсэуну зыщумыгъэнщI. 9 ЖьантIэ
Удз щхъуантIэ цIыкIухэм я зэIущащэм
ГуфIэгъуэ инкIэ си гур ягъэнщI. Къуалэбзу бзабзэр сэркIэ щIэщыгъуэщ.
Садэусэну сэ сыхьэзырщ.
Сыт и зэмани щIым и щIалэгъуэщ,
ДызыузэщIыр дэ мис а зырщ. Уафэм и джабэм фIэлъ лэгъупыкъум
Си нэр топщIыпщIэ, ар фэзэтежщ.
Дунейр дахагъкIэ зым хуэмыныкъуэ,
Ауэ цIыху тетхэр псом я дахэжщ. НЭ ДАХЭ 10
Кином сыщыпшэкIэ
Си шыпхъущ жыбоIэр,
СыкъыщыпшэжкIэ
Сыпшэну жоIэ,
Нэ дахэ жыпIэурэ
Сыдэпхьэхаи.
Укъысхуэмызэмэ,
СытемыпыIэ,
Укъысхуэзамэ,
ПтемыкI си нэIэ,
Нэ дахэ жыпIэурэ
Сыдэпхьэхаи.
Акъужьыр щабэмэ,
Псэм йодэхащIэ,
Гухэлъыр бэмэ,
Нэхъ куущ, зэгъащIэ,
Нэ дахэ жыпIэурэ Сыдэпхьэхаи.
Мазэр изыгъуэщи,
Жэщыр зэщIоблэ,
Дэ ди щIалэгъуэм
Насып къыпоплъэ, ЖьантIэ Нэ дахэ жыпIэурэ
Сыдэпхьэхаи.
Дыгъэр игъащIэми
ЗэпIэзэрыти, Си щауэм, пщIэмэ,
Уэ зырщ къысхуэтыр,
Нэ дахэ жыпIэурэ
Сыдэпхьэхаи.
ЩумыщI си гум жыгей мафIэ,
Сес арыншэу мафIэм.
Жэщи махуи гум щызгъафIэр
Уэращ, лъагъугъуафIэ.
Уэрамыщхьэм укъытехьэм,
Уэрамышхуэр уогъэбжьыфIэ.
Махуэр икIрэ дыгъэр къухьэм,
Узидыгъэщ, лъагъугъуафIэ.
Пщащэ куэдым, загъэпагэу,
Я щхьэм зыхуагъафIэ,
Зи IэужькIэ зи щIыхь лъагэр
Уэращ, лъагъугъуафIэ.
Сыерыщщи, укъэгубжьми,
Сшэчынщ, цIыху гуащIафIэу.
Уи лъэужьым сриныбжьми,
СыпщIыгъущ, лъагъугъуафIэ.
Мы си гущIэм зыдегъазэ
Уи уэрэд фIэрафIэм,
ДэнкIэ, си псэм, уэ бгъэзами,
СыпщIыгъущ, лъагъугъуафIэ!
Данэ бэлътокур
Iэгум йокIуадэ, УИ 11 12
ЖьантIэ Сэ сызытекIуадэр
Уи лъагъуныгъэрщ,
Гуащэгъагъ дахэ!
Гуащэгъагъ дахэр
Щауэ хэгъадэщ,
Сэ сызыхэдахэм
Уэрщ къахэсхари,
Гуащэгъагъ дахэ!
Ди шыгъуэгу хадэм
Кхъужьхэр щогъагъэ,
Си лъагъуныгъэр
Къыбдэгъэгъати,
Гуащэгъагъ дахэ!
Сызытет бжьэпэр
ЩыхупIэ задэщ,
Къуэм сыдэкIуадэм,
Уэращ зи ягъэр,
Гуащэгъагъ дахэ!
Данэ бэлътокур
Iэгум йокIуадэ,
Сэ сызытекIуадэр
Уи лъагъуныгъэрщ,
Гуащэгъагъ дахэ! ИН ЗэнзэныпскIэ зигу къитхьэщIыкIауэ,
Псэ хьэлэлыр тхьэшхуэм зрита,
Дыгъэ дахэу сэ къысхущIэкIауэ,
Насып ин къызэзыта!
Япэ махуэу сэ ущыслъэгъуам,
Лыгъей мафIэр си гум щIэлыпщIащ,
Япэу сэлам гуапэ щызэтхам,
Дуней IэфIыр нэхъ IэфIыж сщыпщIащ. ЖьантIэ
Абы лъандэ дамэ къыстекIащи,
ЩIым нэмысу си лъэр къызокIухь.
Дыщэ плъыжьу уэ укъыщIэкIащи,
Си нэ-си псэм ухузохь.
Услъагъуну сынэкIуэхукIэ,
Си гур си бгъэм къысфIолъэт.
Япэу уэ сыщыпIущIауэ,
СыкIэзызу сыхолъэт.
Услъагъуну сыныщыкIуэр
Ар си дежкIэ дэрэжэгъуэщ,
Сыббгъэдэсу зэман згъакIуэр
Мы си гъащIэм и нэхъ дэгъуэщ.
Аддэ жыжьэу услъэгъуамэ, Пшапэ кIыфIыр мэхъу нэхъ нэху.
Къытрихуэм щIыгум пшагъуэр
Лъагъуныгъэм зэбгреху.
Зи бзэ IэфIым и гур къабзэщ, ЗэнзэныпскIэ ятхьэщIауэ.
Лъагъуныгъэр щIым щыхабзэщ,
Алыхьталэм къигъэщIауэ.
ЩIым щызокIуэ хабзэфI Iэджэ,
Тхьэшхуэм иубзыхуауэ.
ФIым щIэблэфIыр къыщIотаджэ,
НуркIэ гъэнэхуауэ. 13 ЖьантIэ
Литературэдж, критик, егъэджакIуэ ХьэкIуащэ Андрей илъэс 90 ирокъу 14
ЗИ ПСЭР НЭХУ, ЗИ ЖАН, ЗИ ИН
Дэтхэнэ лъэпкъми и зыужьыныгъэр псом япэу къызэралъытэр абы щэнхабзэм щызыIэригъэхьа ехъулIэныгъэхэрщ. Щэнхабзэр езыр пкъыгъуэ-пкъыгъуэурэ зэхэтыжщ: гъуазджэм нэмыщI, абы литературэри, бзэри, хабзэри къызэщIеубыдэ. Литературэм и зыужьыныгъэр
лъэпкъым и щыIэныгъэм и зы щыхьэтщ. Ар пасэу къызыгурыIуа ди тхакIуэхэм, критикхэм, литературэджхэм яхузэфIэкI къагъэнакъым нобэкIэ диIэ литературэ къулейр, критикэр, литературэ щIэныгъэр адрей лъэпкъхэм къакIэрымыхуу зэфIэувэн папщIэ. Апхуэдэ цIыху акъылыфIэхэм икIи жыжьаплъэхэм я нэхъ пашэхэм ящыщщ егъэджакIуэ, критик, литературэдж ХьэкIуащэ Андрей.

ХьэкIуащэ Андрей Хьэнащхъуэ и къуэр Тэрч щIыналъэм хыхьэ Борыкъуей къуажэм 1929 гъэм декабрым и 27-м къыщалъхуащ. 1947–1952 гъэхэм Бытырбыху (а лъэхъэнэм Ленинграду щытащ) дэт къэрал уни- ЖьантIэ
верситетым филологиемкIэ и къудамэм щеджащ. Ар къиухыу и хэку къигъэзэжа нэужь, Къэбэрдей-Балъкъэр радиом зэдзэкIакIуэу мазэ зыбжанэкIэ щылэжьащ. Абы къыдэкIуэу, 1952 гъэм Къэбэрдей-Балъкъэр пединститутым и аспирантурэм щIэтIысхьащ, икIи 1955 гъэм ар къиухащ. 1957 гъэм ЩоджэнцIыкIу Алий и творчествэм теухуа кандидат диссертацэр пхигъэкIащ, 1980 гъэм – ХIХ лIэщIыгъуэм и япэ Iыхьэм зи гъащIэмрэ зи творчествэмрэ хиубыда адыгэ узэщIакIуэхэм ятеухуа доктор диссертацэр.
1954–1961 гъэхэм ХьэкIуащэр Къэбэрдей-Балъкъэр пединститутымрэ университетымрэ я егъэджакIуэ нэхъыжьу лэжьащ. 1961–1968 гъэхэм филологие къудамэм и деканым и къуэдзэу, 1968–1973 гъэхэм адыгэбзэмрэ литературэмкIэ кафедрэм и доценту щытащ. 1974–1976 гъэхэм КъБКъУ-м филологиемкIэ и къудамэм деканым и къуэдзэу
игъэзэжащ. 1976 гъэм СССР-м и ТхакIуэхэм я зэгухьэныгъэм хагъэхьащ. Филологие щIэныгъэхэм я доктор, профессор, ЩIэныгъэхэмкIэ Дунейпсо Адыгэ Академием и академик, КъБР-мрэ Адыгеймрэ щIэныгъэмкIэ щIыхь зиIэ я лэжьакIуэ ХьэкIуащэ Андрей 2010 гъэ пщIондэ Бэрбэч Хь. М. и цIэр зезыхьэ Къэбэрдей-Балъкъэр къэрал университетым филологиемкIэ и институтым адыгэбзэмрэ литературэмкIэ и кафедрэм щылэжьащ, лъэпкъ щIэблэм бзэр, литературэр, щэнхабзэр фIыуэ егъэлъагъунымкIэ лэжьыгъэшхуэ игъэзэщIащ. Егъэджэныгъэм хуищIа хэлъхьэныгъэ иныр къалъытэри, 2001 гъэм «Урысей Федерацэм и еджапIэ нэхъыщхьэм и отличник» цIэ лъапIэр къыфIащащ.
ХьэкIуащэ Андрей сэ япэ дыдэу зэрысцIыхуар егъэджакIуэущ. Абы и лекцэхэр сыт щыгъуи купщIафIэт, удихьэхырт, сыхьэтрэ ныкъуэм и кIуэцIкIэ, къызэтеувыIэ имыIэу, студентхэри дытемызашэу, и дерсхэр гъэщIэгъуэну иухуэн лъэкIырт. Псом хуэмыдэу куууэ абы дыхигъэгъуазэрт адыгэ литературэм и лъабжьэгъэтIылъ ЩоджэнцIыкIу Алий и творчествэм, адыгэ узэщIакIуэхэм я гъащIэмрэ я IэдакъэщIэкI тхыгъэхэмрэ, адыгэ усэ гъэпсыкIэм и щэхухэм, литературэм, бзэм, тхыдэм, щэнхабзэм ехьэлIа нэгъуэщI Iуэхугъуэ гъэщIэгъуэнхэм. ЕгъэджакIуэмрэ еджакIуэхэмрэ я зэхущытыкIэр сыт щыгъуи зэхуэдэкъым, абыхэм я зэхуаку зэгурымыIуэныгъэ е мыарэзыныгъэ гуэр къыщыдэхъуи къохъу, арщхьэкIэ къыздеджахэми, филологие институтым адыгэбзэмрэ литературэмкIэ и къудамэр къэзыухауэ ныбжькIэ зэхуэмыдэу сэ сцIыху, сызрихьэлIахэми Андрей хуэмыарэзы, ар фIыкIэ зигу имылъ къахэкIакъым. Апхуэдэ фIыщIэ къэблэжьын папщIэ егъэджакIуэ Iэзэу ущытыныр мащIэщ – цIыхугъэшхуи, цIыхухэм уазэрыдэгъуэгурыкIуэн «лIыгъи» къыплъыкъуэкIын хуейщ. Ар Андрей зэрыхузэфIэкIам щыхьэт техъуэфынухэм я бжыгъэр мащIэкъым.
ЗэрыегъэджакIуэм къыдэкIуэу, ХьэкIуащэр критик, литературэдж Iэзэщ, куэд зыхузэфIэкIа, ноби лъэпкъым хуэлажьэ щIэныгъэлI емызэшыжщ. Теунэ Хьэчим, Сокъур Мусэрбий, Нало Заур, Шэвлокъуэ Пётр, КIурашын БетIал сымэ ябгъурыту Андрей лъэпкъ литературэ щIэныгъэмрэ критикэмрэ зэфIэгъэувэным и гуащIэ ин ирихьэлIащ. 1958 гъэм «ЩоджэнцIыкIу Алий и творчествэр» зыфIища монографие лэжьыгъэр дунейм къызэрытехьэрэ ар адыгэ тхыбзэм, литературэм, щэнхабзэм псэемыблэжу хуолажьэ. БжыгъэкIэ къэбгъэлъагъуэмэ, 15 ЖьантIэ
Андрей и щIэныгъэ икIи творческэ гъуэгуанэр илъэс 60-м щIигъуащ. А пIалъэр мащIэ-куэдми, пщIэншэу кIуэдауэ зы махуи зы сыхьэти хэткъым, абыкIи ХьэкIуащэм и лэжьыгъэ щэ бжыгъэхэр – монографиехэр, критикэ лэжьыгъэхэр, статьяхэр, курыт еджапIэхэмрэ еджапIэ
нэхъыщхьэмрэ зэрыщеджэн тхылъхэр, пособиехэр, нэгъуэщI куэди – щыхьэт мэхъу.
«ЩоджэнцIыкIу Алий и творчествэр» монографиер къыдэкIыным ипэ къихуэу, ХьэкIуащэм илъэс зыбжанэкIэ усакIуэм и гъащIэмрэ и гуащIэмрэ ехьэлIа къэхутэныгъэ лэжьыгъэ иригъэкIуэкIащ, абы кърикIуахэри статья щхьэхуэурэ дунейм къытригъэхьащ. ПIалъэ кIыхькIэ зы къэхутэныгъэм елэжьыныр ар щIэныгъэлI нэсым и хьэлщэн нэхъыщхьэщ. Андрей ирихьэжьа дэтхэнэ Iуэхуми ерыщу икIи псэемыблэжу зэрыпэрытыр и япэ монографиеми наIуэ къищIащ. А лэжьыгъэм куууэ джа щыхъуащ икIи щIэныгъэр и лъабжьэу щызэпкърыхащ ЩоджэнцIыкIу Алий и рассказхэр, усэхэр, эпикэ усыгъэр. КъищынэмыщIауэ, щIэныгъэлIым къихутащ ЩоджэнцIыкIу Алий и творчествэр лъэпкъ IуэрыIуатэмрэ урыс литературэмрэ зэрыпыщIа къуэпсхэр, апхуэдэуи лъэпкъыбзэмрэ литературэмрэ зэрызэфIэувар, силлабо-тоникэ усэ гъэпсыкIэм адыгэ усыгъэм щигъуэта зыужьыныгъэр, нэгъуэщI упщIэ гъэщIэгъуэн куэди и лэжьыгъэм къыщиIэтащ икIи абыхэм жэуап убгъуахэр яритыжыфащ. ИщхьэкIэ зи гугъу щытщIа монографием къыкIэлъыкIуэу дунейм къытехьахэщ: 8-нэ классым литературэр зэрыщаджын учебник-хрестоматиехэр (1966, 1968, 1971, 1974, 1980, 1982 гъгъ., авторэгъу иIэуи и закъуэуи), 9-нэ классым литературэр зэрыщаджын учебник-хрестоматиехэр (1990, 1994, 1995 гъгъ., авторэгъу иIэуи и закъуэуи), 11-нэ классым литературэр зэрыщаджын учебник-хрестоматиер (1997 гъ., авторэгъухэр иIэу).
1974 гъэм ХьэкIуащэ А. и критикэ лэжьыгъэхэр щызэхуэхьэса «Япэ адыгэ тхакIуэхэр» тхылъыр къыдэкIащ. Абы хыхьащ ХIХ лIэщIыгъуэм и япэ Iыхьэм хэпсэукIа икIи хэлэжьыхьа адыгэ тхакIуэ-узэщIакIуэхэм – Къаз-Джэрий, Хъан-Джэрий, Адыл-Джэрий, ЩэрэлIокъуэ Нэутокъуэ, Ахъмэтыкъуэ Къазий-Бэч сымэ – я гъащIэмрэ творческэ
гъуэгуанэмрэ теухуа къэхутэныгъэ убгъуахэр. А тхылъыр дунейм
къызэрытехьам, абы ит тхыгъэхэр лъэпкъ хъугъуэфIыгъуэу къызэралъытам и фIыгъэкIэ зи цIэ къитIуа тхакIуэ-узэщIакIуэхэм я творчествэр курыт еджапIэхэми еджапIэ нэхъыщхьэхэми я программэм хагъэхьащ, нобэр къыздэсми хэтщ.
1978 гъэм дунейм къытехьащ ХIХ лIэщIыгъуэм узэщIыныгъэм и Iуэхур зэрызэфIэувамрэ зэрызиужьамрэ къыщыгъэлъэгъуэжа «ХIХ лIэщIыгъуэм и япэ Iыхьэм хиубыда адыгэ узэщIакIуэхэр» тхылъыр. Мы лэжьыгъэм узэщIакIуэхэм я творчествэр куууэ джа щыхъуащ, абыхэм я IэдакъэщIэкI тхыгъэу лъэпкъ литературэм ублапIэ хуэхъуахэр нэсу щызэпкърыхащ.
КъыкIэлъыкIуэ илъэсхэми ХьэкIуащэ Андрей къэхутэныгъэ лэжьыгъэшхуэхэр иригъэкIуэкIащ. Абы кърикIуахэр я лъабжьэу 1984 гъэм къэбэрдей литературэм и зыужьыныгъэр къыщыгъэлъэгъуа «ЕхъулIэныгъэм и хэкIыпIэхэр» тхылъыр къыдэкIащ. Мы лэжьыгъэм лъэпкъ литературэм 60–80 гъэхэм иIа щытыкIэр, зыIэригъэхьа 16 ЖьантIэ ехъулIэныгъэхэр, жанрхэм зэрызаужьар, нэгъуэщI Iуэхугъуэ куэди наIуэ къищIащ.
ХХ лIэщIыгъуэм и 80–90 гъэхэм ХьэкIуащэм ЩоджэнцIыкIу Алий и творчествэр джын Iуэхум пищащ: абы и гъащIэмрэ и гуащIэмрэ къызыхэщыж дэфтэрхэр къипщытащ, тхыгъэ щIэщыгъуэхэр къигъуэтащ, усакIуэмрэ абы и тхыгъэхэмрэ ехьэлIа Iуэхугъуэ гъэщIэгъуэнхэр зэфIигъэувэжащ икIи а псори щызэхуэхьэсыжа «ЩоджэнцIыкIу Алий» тхылъыр 1992 гъэм къыдигъэкIащ. Хэлэжьыхьыжауэ икIи щIэ куэд хилъхьэжауэ 2000 гъэм – усакIуэр къызэралъхурэ илъэси 100 щрикъум ирихьэлIэу – «ЩоджэнцIыкIу Алий» тхылъыр етIуанэу дунейм къытехьащ.
Адыгэ литературэ щIэныгъэмрэ критикэмрэ къакIуа гъуэгуанэм уриплъэжмэ, абы гулъытэ нэхъ мащIэ щызыгъуэтахэм ящыщщ усэ гъэпсыкIэм и Iуэхур. Лъэпкъ усакIуэхэмрэ тхакIуэхэмрэ я тхыгъэхэр лъэныкъуэ зэхуэмыдэхэмкIэ (жанр, мотив, сюжет и IуэхукIэ) джа хъуащ, ауэ усэхэм я гъэпсыкIэр щIэныгъэр и лъабжьэу къэзыхутэф щIэныгъэлIхэм я бжыгъэр нобэр къыздэсми мащIэщ. Ар къэплъытэмэ, ХьэкIуащэ Андрей 1998 гъэм къыдигъэкIа «Адыгэ усэ гъэпсыкIэ» лэжьыгъэр уасэ зимыIэ фIыгъуэщ. ЩIэныгъэлIыр абы илъэс куэдкIэ елэжьащ: университетым адыгэ усэ гъэпсыкIэр зэрыщрагъэджыпхъэ спецкурс зэхигъэуващ, статья зыбжанэ итхащ, икIэм-икIэжым, и къэхутэныгъэхэр зэхилъхьэжри тхылъ щхьэхуэу дунейм къытригъэхьащ. КъыхэгъэщхьэхукIауэ жыпIэмэ, абы къыщыгъэлъэгъуащ силлабо-тоникэ усэ гъэпсыкIэр адыгэ усыгъэм зэрыщызэфIэувар, а Iуэхум лъэпкъ усакIуэшхуэ ЩоджэнцIыкIу Алий и гуащIэу хэлъыр, апхуэдэуи (рифмэм, ритмикэм, строфикэм, н. ехьэлIауэ) лъэхъэнэ зэхуэмыдэхэм усэ гъэпсыкIэм зэрызихъуэжар абы и лэжьыгъэм наIуэ къыщохъу. «Адыгэ усэ гъэпсыкIэ» тхылъыр егъэджакIуэхэми, еджакIуэхэми, щIэныгъэлIкритикхэми я дежкIэ нобэр къыздэсми щхьэпэщ, абы иужькIэ апхуэдэ къэхутэныгъэ щхьэхуэ мызыгъуэгукIэ дунейм къытехьакъым.
Куэд зи Iэдакъэ къыщIэкIым, зыхэдэн икIи къызыхихын зиIэм тхыгъэ къыхэхахэр зэрыт тхылъ дунейм къытригъэхьэ хабзэщ. ХьэкIуащэ Андрей и «Тхыгъэ къыхэхахэр» 2000 гъэм къыдэкIащ. Абы критик икIи литературэдж Iэзэм илъэс зэхуэмыдэхэм и Iэдакъэ къыщIэкIа лэжьыгъэ нэхъыфIхэр хыхьащ, ауэ тхылъым и Iыхьэ нэхъыбэр зытелэжьа адыгэ узэщIакIуэхэм я творчествэрщ.
зыубыдыр ХьэкIуащэр псемыблэжу Андрей зэрыгумызагъэм икIи зэчий инрэ творческэ къару мыкIуэщIрэ зэрыбгъэдэлъым и щыхьэтщ абы нобэр къыздэсми дунейм къытригъэхьэ и лэжьыгъэ щхьэпэхэр. Апхуэдэщ, псалъэм папщIэ, зы илъэсым – 2009 гъэм – къриубыдэу къыдэкIа «Адыгэ просветительствэр 19–20-нэ лIэщIыгъуэхэм» учебникымрэ литературэ-критическэ тхыгъэхэр зэрыт «ГурыщIэм и джэрпэджэж» тхылъымрэ.
ИщхьэкIэ къэдгъэлъэгъуахэм нэмыщI, «Теунэ Хьэчим. И гъащIэмрэ и лэжьыгъэмрэ» тхылъыр 2013 гъэм «Эльбрус» тхылъ тедзапIэм къыщыдэкIащ. И фIэщыгъэми къызэригъэлъагъуэщи, тхылъым тхакIуэ, критик, публицист Теунэ Хьэчим и гъащIэ икIи творческэ гъуэгуанэр къыщызэщIэкъуэжащ. Iыхьищу зэхэлъ тхылъым и пэщIэдзэм 17 ЖьантIэ дунейм тхыгъэхэр къызэрытехьар Теунэ Хь. и япэ лъэбакъуэхэр, и творчествэр зэрызэфIэувар, и япэ къыщыгъэлъэгъуэжащ. «ЗэфIэгъэувэжыныгъэм и гъуэгу гугъухэр» фIэщыгъэм щIэт етIуанэ Iыхьэр теухуащ Теунэм и творчествэм 1943–1960 гъэхэм зэрызиужьам. «ЦIыху зэфIэкIым и Iэужьыр» ещанэ Iыхьэм 1960–1983 гъэхэр къызэщIеубыдэ. Тхылъым Теунэ Хь. и гъащIэм и теплъэгъуэ зэхуэмыдэхэр къэзыгъэлъэгъуэж сурэтхэр итщ, апхуэдэуи абы и тхыгъэхэмрэ езым и IэдакъэщIэкIхэм тратхыхьахэмрэ щызэхуэхьэса библиографие убгъуаи щIыгъущ.
ХьэкIуащэм и лэжьыгъэ нэхъыфIхэм ящыщщ лъэпкъ джэгуакIуэжь Сыжажэ Къылъшыкъуэ къызэралъхурэ илъэс 155-рэ щрикъум
ирихьэлIэу абы и уэрэдхэмрэ усэхэмрэ щызэхуэхьэсыжауэ 2017 гъэм къыдэкIа «Бахъсэн и дыгъэ» тхылъри. ДжэгуакIуэм и тхыгъэ адыгэбзэкIэ къызэтенахэмрэ урысыбзэкIэ зэдзэкIауэ щыIэхэмрэ зэхуэзыхьэсыжари, джэгуакIуэ» фIэщыгъэм щIэт пэублэ статья убгъуа хуэзытхари Андрейщ.
«Иужьрей къэбэрдей тхылъым ХьэкIуащэм зи гъащIэмрэ творческэ щIэинымрэ куууэ иджыжахэм ящыщщ лъэпкъ узэщIакIуэ Цагъуэ Нурий. Мыбы и тхыгъэхэр щызэхуэхьэсыжа тхылъ Андрей (Къалмыкъ Аднан щIыгъуу) тIэунейрэ (2013, 2018 гъэхэм) дунейм къытригъэхьащ. ЕтIуанэр япэрейм нэхърэ нэхъ тхылъышхуэщ, куэд халъхьэжауэ икIи фIыуэ хэлэжьыхьыжауэ. Абы ихуащ къэхутэныгъэ лэжьыгъэхэр, публицистикэр, художественнэ тхыгъэхэр. Тхылъ щхьэхуэхэм нэмыщI, ХьэкIуащэ Андрей и къалэмыпэм
статья щэ бжыгъэхэр къыпыкIащ, къыдэкIыгъуэ куэдым пэублэхэр яхуитхащ, тхылъхэмрэ журналхэмрэ («Къэбэрдей усэм и антологием», «Iуащхьэмахуэ» журналым, н.) я редколлегием хэтщ. ЩIэныгъэлI гумызагъэм хузэфIэкIахэр бжыгъэншэми, зэфIиха IуэхухэмкIэ арэзыуэ тIысыжакъым: ар ноби и лъэпкъым хуолажьэ, зыр зым кIэлъыкIуэу и тхыгъэхэр дунейм къытохьэ. «ЦIыху» фIэщыгъэ лъапIэм хуэфащэхэр илъэсищэм къриубыдэу зэ дунейм къытехьэу аращ. Андрей апхуэдэщ – и псэр нэхущ, и акъылыр жанщ, и гуащIэр инщ. Зы лIы ныбжь къигъэщIами, абы и творческэ къарур кIуэщIакъым, атIэ ар псынэ лъащIэншэм хуэдэу къыщIож. Критик Iэзэм, щIэныгъэлIым и гупсысэхэр куущ, и Iуэху еплъыкIэхэр щIэщыгъуэщ, и къэхутэныгъэхэр щхьэпэщ. Си егъэджакIуэ лъапIэм и гуащIи и узыншагъи хэмыщIу иджыри илъэс куэдкIэ лъэпкъым хуэлэжьэну си гуапэщ! Людмилэ, филологие щIэныгъэхэм я кандидат 18
2 Заказ №267 ЖьантIэ ХьЭКIУАЩЭ АНДРЕй ЩыЩ ПыЧыГъУЭХЭР
Тхыбзэ зимыIа адыгэм и щэнхабзэ, лъэпкъ щIэныгъэ налкъутналмэсхэр жьэрыIуатэкIэ лIэщIыгъуэ куэдкIэ зэхэзекIуащ. Тхыбзэ щыдгъуэтым, тхылъым лъэпкъыр щетIысылIэм, адыгэ гъащIэм увыпIэшхуэ щиубыдащ егъэджакIуэм. Уэ, Андрей, егъэлеяуэ жэуаплыныгъэшхуэ зыпылъ а IэщIагъэм 1952 гъэм къыщыщIэдзауэ илъэс куэдкIэ урилэжьащ икIи щIэныгъэм хэпшащ лъэпкъым и щIэблэ зыбжанэ. Аращ фIыщIэ мыухыж щIыпхуэфащэри. Щытхъубэр пхуэгъэшыпхъэщ адыгэ узэщIакIуэ лIы щэджащэхэр лъэпкъ утыкум къызэрипшэжам, ЩоджэнцIыкIу Алий и IэдакъэщIэкIхэм ди литературэм и жьантIэр зэребгъэгъуэтыжам, щIэблэр зэреджэ тхылъхэр зэрытхуэптхам щхьэкIэ. А псом ящIыIужкIэ лъэпкъ щIэныгъэм и жэрдэмщIакIуэ, къызэгъэпэщакIуэ нэс утхуэхъуащ – ЩIэныгъэхэмкIэ Дунейпсо Академиер къызэзыгъэпэщахэм, и лэжьыгъэр зыублахэм уащыщщ. Iэдэм,
ЩIэныгъэхэмкIэ Дунейпсо Адыгэ
Академием и президенту щыта,
физико-математикэ щIэныгъэхэм я доктор.

Япэ дыдэу сэ ХьэкIуащэ Андрей сыщыхуэзар 1957 гъэрщ, университетым сыщыщIэтIысхьам щыгъуэщ. Абы лъандэрэ зыхызощIэ гукъыдэж мыкIуэщIыр къызыхэкIа къарур – адыгэ художественнэ псалъэм хуиIэ лъагъуныгъэр. емышыжым и а цIыху СщIэркъым сыщыуэми, ауэ Андрей, университетым илъэс куэдкIэ зэрыщригъэджам къыдэкIуэу (ар езыр IэнатIэ тыншхэм ящыщкъым), ихь лэжьыгъэшхуэр сэ мыпхуэдэ лIэужьыгъуиплIу зэщхьэщызгъэкIынт:
Япэр. И щIалэгъуэу къэхутэныгъэ лэжьыгъэм щыдихьэха дыдэм къыщыщIэдзауэ нобэр къыздэсым ар зыпэрыт Iуэхугъуэшхуэр – ЩоджэнцIыкIу Алий и гъащIэмрэ и творчествэмрэ джыныр. ЕтIуанэр. I лIэщIыгъуэм адыгэхэм къытхэкIа щIэныгъэлI, тхыдэтх, тхакIуэ ахъырзэманхэу «узэщIакIуэ» цIэ лъапIэр зыхуагъэфэща гупым (Нэгумэ Шорэ, Къаз-Джэрий, Адэл-Джэрий сымэ, н.) я IэдакъэщIэкIхэр джауэ абы лъэпкъ тхыдэмрэ щэнхабзэмрэ щаIэ мыхьэнэр убзыхуныр.
Ещанэр. Учебникыу, хрестоматиеу, программэу, проспекту – ЖьантIэ адыгэ IуэрыIуатэмрэ литературэмкIэ класс е курс щхьэхуэхэр зэраджыну игъэхьэзыра къомыр. ЕплIанэр. Прессэм дригъэкIуэкI лэжьыгъэр (статья, рецензэ, эссе, критикэм е публицистикэм я жанр зэмылIэужьыгъуэхэм я хабзэм итIасэу абы зэфIигъэкIыр). Мы къедбжэкIахэм ящыщ дэтхэнэ зыми щхьэхуэу и гугъу пщIы, гъэхуауэ утетхыхь хъуну апхуэдэщ. Хьэмид,
усакIуэ, филологие щIэныгъэхэм я кандидат.
2008 Илъэс хыщIым щIигъукIэ егъэджэныгъэ IэнатIэм гурэ псэкIэ пэрытащ ХьэкIуащэ Андрей, педагогикэмрэ методикэмкIэ Iуэхушхуэ зэфIигъэкIащ. Куэд щыгъуазэкъым Ленинград (иджы Санкт-Петербург) дэт консерваторием ягъэкIуа ди хэкуэгъухэр адыгэ литературэм и тхыдэмкIэ Андрей иригъаджэу зэрыщытам. Ар зэрылэжьакIуэ емызэшыжым и щыхьэтщ, и ныбзэриIэр. Анджьым рей газетхэмрэ журналхэмрэ щIэх-щIэхыурэ къытохуэ, и тхылъ щхьэхуэхэр къыдокI. Илъэс зыбжанэ ипэкIэ абы и унафэм дыщIэту зэхэдгъэуващ къэбэрдей-шэрджэс литературэм и программэщIэ. ХьэкIуащэм укъыдекIуэкIыну тыншщ, цIыху губзыгъэщ. Апхуэдэ куэд лъэпкъым Тхьэм къыдит.
емылъытауэ, ноби зэфIэкIышхуэ тхыгъэхэр и 20 Хъанджэрий, филологие щIэныгъэхэм я доктор
ХьэкIуащэм лъэпкъым хуилэжьа псори псалъэкIэ къыпхуэIуэтэнукъым. Дэтхэнэ ди тхакIуэми усакIуэми и гъащIэм, и гуащIэм теухуауэ узыщIэупщIэм и жэуап Андрей деж щыбгъуэтынущ. СыкъытеувыIэну сыхуейт абы адыгэ усэ гъэпсыкIэр джыным хуищIа хэлъхьэныгъэшхуэм. Абы и лъэныкъуэкIэ Андрей нэхъ Iэзэ щIэныгъэлI диIэкъым, ар мыхъуамэ, ди литературэм и зы Iыхьэшхуэ мыджауэ къэнэнут. Андрей и IэдакъэщIэкIхэр лъэпкъыр зыхуэныкъуэ, Iэмал имыIэу ищIэн хуей тхыгъэхэщ. ГЪУТ Iэдэм,
филологие щIэныгъэхэм я доктор
ХьэкIуащэ Андрей и хрестоматие тхылъхэмкIэ куэд еджащ. 2005 гъэ пщIондэ ар и унафэщIу щытащ КъБР-м Егъэджэныгъэмрэ щIэныгъэмкIэ и министерствэм къызэригъэпэща
учебно-методикэ зэгухьэныгъэм. ЖыIэпхъэщ адыгэ педаго- ЖьантIэ гикэм и тхыдэр джыным и лъабжьэр зыгъэтIылъар зэры-Андрейр. ЕджапIэхэм къыщагъэсэбэп тхылъхэр иджырей зэманым
къезэгъыу щIэуэ зэхэлъхьэжыным теухуауэ ди Правительствэм къищтауэ щыта унафэр ХьэкIуащэм зэщIигъэуIуа гупырщ зыгъэзэщIар. Албэч,
филологие щIэныгъэхэм я кандидат, КъБКъУ-м и доцент ХьэкIуащэ Андрей ди республикэм пщIэшхуэ щызиIэ цIыхущ. Абы хузэфIэкIащ къызыхэкIа лъэпкъым IуэхуфI куэд хуилэжьыну. ХьэкIуащэм иригъэджахэм къахэкIащ щIэныгъэлIхэр, зэфIэкIышхуэ зиIэ цIыху гуащIафIэхэр. Андрей и етIуанэ унэу къэгъуэгурыкIуа ди IуэхущIапIэм и лэжьакIуэхэм къыдбгъэдэкIыу сэ абы сохъуэхъу узыншэу, гукъеуэншэу куэдрэ псэуну, лэжьэну. Александрэ,
Мэлбахъуэ Тимборэ и цIэр зезыхьэ
Лъэпкъ библиотекэм и унафэщIым и къуэдзэ 21 ЖьантIэ ЧеРКАССКЭ И И Нобэ ехьэжьауэ къытхуэмыгъэсэбэпыжми, адыгэхэм хабзэ хьэлэмэт куэд къадэгъуэгурыкIуэу щытащ. Абыхэм ящыщ зыщ хьэщIэм пщIэшхуэ хуащIу, ар Тхьэм и лIыкIуэу къалъытэу зэрыщытар. Зи щхьэм пщIэ хуэзыщIыж дэтхэнэ адыгэми зыщIэсыну унэр ищIыным япэ иригъэщырт хьэщIэщ иухуэныр. Абы къыхуеблагъэ дэтхэнэ зыми, зэхэгъэж химылъхьэу, ерыскъым я нэхъыфIыр хуипщэфIырт, ягъэхьэщIэну, и зэш трагъэуну гъунэгъухэмрэ благъэхэмрэ къыхуриджэрт, махуэ бжыгъэ дэнэ къэна, мазэкIэ щыIами, бысымым абы «уи кIуэжыгъуэ хъуащ» жриIэнутэкъым.
Iэщэ къихакIэ къыхуэкIуэ зэрыпхъуакIуэхэм я гугъу умыщIмэ, адыгэхэр я гъунэгъу лъэпкъхэми гуапэу яхущытт, зауэ-банэ абыхэм иращIэкIауэ тхыдэм къыхэщыжыркъым. Ахэр зэбий ящIыну хамэ лъэпкъхэр яужь ихьэкIи , зыхущIегъуэжын мыхъумыщIагъэ зэрамылэжьын акъыл къалъыкъуэкIырт. Псалъэм папщIэ, 19-нэ лIэщIыгъуэм и пэщIэдзэхэм урыс пащтыхьыр ерыщу яужь итащ мышкъыш, шэшэн, дагъыстэн лъэпкъхэм ярищIылIа зауэм адыгэхэри къыщигъэсэбэпыну, ауэ абы къыхудэкIуэну насыпыншагъэхэр зыхуэдизыр фIыуэ къызыгурыIуэ ди лъэпкъыр а Iуэху щIэпхъаджэм яхухэшакъым. НэгъуэщI лъэпкъхэм цIыхугъэшхуэ зэрыкIэлъызэрахьэм и щыхьэту, я лъахэм къихьэ е IэмалыншагъэкIэ къыщыхутэ дэтхэнэри адыгэхэм зрашалIэрт, сыт и лъэныкъуэкIи абы зыщIагъакъуэрт: щIапIэ иратырт, щIыхьэху ящIырти, унэ хуаухуэрт, фыз кърагъашэрт. Хамэ цIыхухэр зыхашэу адыгэхэр къызэрыгъуэгурыкIуам щыхьэт тохъуэ нобэр къыздэсым ди деж щызекIуэ унэцIэхэри. Хэт и дежкIи гурыIуэгъуэщ Урысхэ, Нэгъуейхэ, Къалмыкъхэ, Сонэхэ, Гуэбэшыхэ, Абазэхэ, Абазэхэхэ, Къумыкъухэ, Балъкъэрхэ, Бжьэдыгъухэ, Къэжэрхэ, Къэрэщейхэ, КIэмыргуейхэ, Шэшэнхэ, Къущхьэхэ унэцIэхэр зезыхьэхэр къызыхэкIар, къызыхыхьахэм ящыщу иужькIэ залъытэж хъуами. НэгъуэщI лъэпкъхэм я цIыхухэм гу къабзэкIэ яхущыта адыгэхэр, уегупсыс зэрыхъунумкIэ, лIэщIыгъуэкIэрэ зытета а Iуэху еплъыкIэ пэжым емыпцIыжуи тетыфакъым. Щхьэусыгъуэ хуэхъуахэр иджыкIэ мыгурыIуэгъуащэми, лъэпкъым и цIыхухэм щымыщу къуажэм къыдэтIысхьахэм нэмыплъ хуащIу щIадзэ, «хэхэс» псалъэ жагъуэри фIэщыгъэу къыхуагупсыс, зэращымыщыр щыхуей-щыхуэмейми гурагъаIуэу, ираудэкIыу хуожьэ. Нэхъыбэу ахэр апхуэдэу зыхущытри хамэ хэкухэм IэмалыншагъэкIэ къикIыу къахэтIысхьахэртэкъым, атIэ нэгъуэщI къуажэ къиIэпхъукIахэрт, ахэр къыдалъхуахэм, зыдэпсэуахэм яхэмызагъэу къыдэкIауэ къащыхъурти. Сыт хуэдэу щытми, хэхэсыр IэнатIэ гугъу Iут зэпытщ, сыт хуэдиз акъылрэ зэфIэкIрэ бгъэдэмылъми, бысымхэм ар зэикI япэ ирагъэувэнукъым. Уигу ирибгъэфI хъуну мы Iуэхум зыгуэр хэлъщ – а хьэл мыгъуэжьыр къызыдэгъуэгурыкIуэр 22 ЖьантIэ ди лъэпкъым и закъуэкъым, ар куэдкIэ нэхъ егъэлеяуэ ябгъэдэлъщ нэгъуэщI лъэпкъхэми. Хэхэсым и натIэ хъу удын хьэлъэхэр, абы ишэч бэлыхьхэр тIуащIэу зылъысауэ гущIэгъу зыхуэщIыпхъэхэм ящыщ зыщ адыгэхэри. Къэрал щэ ныкъуэм нэблагъэм щикъухьа ди лъэпкъэгъу мелуанхэм нэхъ пасэми иужьрей лIэщIыгъуэми хамэ щIыпIэм я фэ щыдэкIам, зыхэта дэкъузэныгъэм, лейрэ хабзэншагъэу кърапэсам и пэжыпIэр жыпIэми, цIыхухэм я фIэщ пхуэмыщIыным хуэдизщ. Сыт хуэдэ зыужьыныгъэ хьэлэмэтхэр иджырей лъэпкъхэм ямыгъуэтами, ноби тыншу пхужыIэнукъым хамэ лъэпкъым ухэсыныр, абыхэм уадэпсэуныр. Лъэпкъ зэхэщIыкIыр зэрылъахъшэм и зэранкIэ, нэгъуэщIхэм задебгъэкIуныр пасэм нэхъ хьэлъэжу зэрыщытам шэч
хэлъкъым. Хэхэсыр япэм зыIута IэнатIэ хьэлъэм художественнэ литературэхэми гулъытэ щыхуамыщIу къэнакъым. Адыгэ тхакIуэхэр къапщтэмэ, пасэу абы тетхыхьахэм ящыщ зыщ Хъан-Джэрий. Хамэ щIыпIэм езым и фэ щыдэкIар тхакIуэм къыщегъэлъэгъуэж «Шэрджэс хъыбархэр» повестым. Тхыгъэ цIэрыIуэм хэт лIыхъужьхэм ящыщ зым хэхэс гъащIэм и дыджагъыр мыпхуэдэу кърегъэIуатэ Хъан-Джэрий: «Мыбдеж (зи гугъу ищIыр Абхъазыращ. – Хь. А.) сэ, шэч хэмылъу, къыщызгурыIуащ псэм и щIасэ лъахэм и щIыбкIэ насып зэрыщымыIэр. НэгъуэщIыпIэм ди дежкIэ псори щыхамэщ: бзэри, хабзэхэри, зэхэщIыкIхэри, абы зыри, зыри псэм, гум къыдыхьэу щыIэкъым. Псэ къабзэкIэ хамэ лъахэм убгъэдэтми, къэзылъхуа и адэр дыщэкIэ зыщэжым уэ къурмэн ухуащIынущ: ар езыхэм ейщи! Тхьэм и тхылъым ит псалъэхэм хуэдэу уи псалъэхэр пэжым нэхърэ нэхъ къабзэми, ахэр фIэщ ящыхъунукъым: уэ ухамэщи! О, сыту насыпыншэ и хэку имысыжыр, сыту гущIэгъуншэ нэгъуэщIыпIэ къикIам и гъащIэр!» Хэхэсым и гъащIэр дэгъэзеигъуэ зэфэзэщ зыщIыр ар махуэ къэс зыIууэ, зыпэщIэтын хуейуэ къыпэув гугъуехь-бэлыхьхэм я закъуэкъым. Нэхъ шынагъуэжыр хамэ щIыналъэм абы щилэжь псори псыхэкIуадэ зэрыхъурщ, щыпсэуми дунейм ехыжа нэужьи зыхэс лъэпкъым хуэфащэ пщIэ къызэрыхуимыщIырщ, и цIи, и щхьи кърамыIуэжу и гуащIэдэкIыр нэгъуэщIхэм зэрызыIэщIалъхьэжырщ. Абы и щапхъэ Iэджэ хэткъэ адыгэ тхыдэм?! Къэбгъэлъагъуэмэ, адыгэхэм Мысыр къэралыгъуэр щаIэщIэлъам абы щаухуа мэжджыт хьэлэмэтхэр (яфIэтелъыджэу къэрал Iэджэм я цIыхухэр плъакIуэ зыхуэкIуэхэр) езыгъэщIахэр, зи акъыл, зи мылъку а ухуэныгъэхэм хэзылъхьахэр цIэимыIуэу къанэри, пщIэри щIыхьри хьэрып лъэпкъым лъысакъэ? Хьэмэрэ, мысыр, тырку литературэхэм я тхыдэм елэжьхэр фIыуэ щыгъуазэми, и щхьэ течауэ жаIэфу пIэрэ а литературэхэм я лъабжьэр
адыгэ щылъхухэм – Баруди (Наурзокъуэ) Мыхьмудрэ Мыдхьэт (Хьэгъур) Ахьмэдрэ – зэрагъэтIылъар, пхужымыIэным хуэдизу
адыгэхэм хьэрып, тырку литературэм хэлъхьэныгъэ зэрыхуащIар?
Илъэс щиплIрэ щэ ныкъуэрэ ипэкIэ Тэнрэ Индылрэ кIэнауэкIэ зэпыпщIэ зэрыхъунур япэ зигу къэкIар, ар зыухуэну яужь ихьар адыгэ инженеру зэрыщытар-щэ? 23 ЖьантIэ
Адыгэхэр зэрызэбгрыдзам, хамэ лъэпкъ зэхуэмыдэхэм яхэгуэшауэ зэрахэсым къыдэкIуэ насыпыншагъэхэр къыщыхъуар пасэм е КIуэкIыпIэ къэралхэм я деж и закъуэкъым. Ди лъэпкъым хэщIыныгъэу а Iуэхум къыхуишэм и щапхъэхэр гъунэжу къыпхуэхьынущ.
Абыхэм ящыщ зыщ илъэсищэм щIигъуауэ урыс лъэпкъым зэIэпахзэIэпалъхьэу, зыхалъхьэ щымыIэу ягъэзащIэ «Псей цIыкIур мэзым къыщыкIащ» жыхуиIэ уэрэд цIэрыIуэр зытхар ябзыщIу къызэрекIуэкIар. Ар зи IэдакъэщIэкIыр адыгэ бзылъхугъэ, Къудащ Iэдэм ипхъу Раисэу зэрыщытым щыгъуазэр мащIэ дыдэщ. Гуэныхь къэтхьыну дыхуейкъым, ауэ апхуэдизу урысхэр «щыгъупщэх» хъуну къыщIэкIынтэкъым, а усэр езыхэм ящыщ зыгуэрым зэхилъхьауэ щытамэ. Адыгэхэмрэ урысхэмрэ яку зэпыщIэныгъэ къызэрыдэхъуэрэ
илъэс 450-рэ зэрырикъур ди лъэпкъэгъухэр щыпсэу республикищым Iэтауэ щагъэлъэпIауэ щытащ. Абы и фIыщIэкIэ Мэзкууи гуфIэгъуэ зэIущIэхэр щекIуэкIащ. ЛIэщIыгъуиплIрэ ныкъуэрэ ипэкIэ къэхъуа а Iуэхур нэхъыщхьэу зрапхыр къэбэрдеипщ цIэрыIуэ Идар Темрыкъуэ и цIэрщ, и лъэпкъыр къызэтринэн, къэралыгъуэ щхьэхуэ зэригъэпэщын папщIэ абы иригъэкIуэкIа псэемыблэж лэжьыгъэрщ. Иужь илъэсхэм ди къэралым щекIуэкIа зэхъуэкIыныгъэхэм я фIыгъэкIэ тхыдэтххэри, прессэм и лэжьакIуэхэри нэхъ тетхыхь
хъуащ Темрыкъуэрэ абы къытехъукIыжахэмрэ къакIуа гъуэгуанэ мытыншым. Нэхъ гу зылъытапхъэхэм ящыщщ Къардэн Чэлимэт и «Урысейм ухуэзышэ гъуэгу» тхылъымрэ ди телевиденэм и лэжьакIуэхэм ягъэхьэзыра сериал гъэщIэгъуэнымрэ. АрщхьэкIэ абыхэми нэхъыбэу зи гугъу ящIыр Черкасскэхэм ящыщу урыс архивхэм зи цIэ, зи IуэхущIафэ нэхъ къыхэнахэрщ. А дызыщыгъуазэхэм нэмыщI, абыхэм нэгъуэщIхэри къазэрыхэкIам шэч хэлъкъым. Черкасскэхэм языхэзри зыхуэдар, а лъэпкъым и къекIуэкIыкIар тэмэму зэфIэгъэувэжыныр длэжьын хуейуэ къытпэщытхэм ящыщ зыщ, ар зы тхылъми пхуигъэзэгъэнукъым. Нобэ зыщагъэгъупщэм нэхъ къащтэ щхьэкIэ, Урысейм и тхыдэм Черкасскэхэм щIыпIэ ин дыдэ щаубыд, ахэр хэмыту урыс лъэпкъым къикIуа гъуэгуанэр пэжу пхуэтхыжынукъым. Урысей къэралыгъуэм и зэфIэгъэувакIуэ Иван пащтыхьым и деж къыщегъэжьауэ, а лъэпкъым щыщхэр жыджэру зыхэмыта Iуэхурэ я зэфIэкI щамыгъэлъэгъуарэ къэгъуэтыгъуейщ. Къулыкъушхуэхэр яIыгъыу, цIэ нэхъ лъапIэхэр къыхуагъэфэщауэ Iуэхурэ къалэну абыхэм ягъэзэщIар куэд дыдэ мэхъу. Псалъэм папщIэ, абыхэм къахэкIащ воеводэхэр, губернаторхэр, министрхэр, урыс къэралыгъуэм и унафэщIхэр, генералиссимус цIэ лъапIэр япэ зыхуагъэфэщар, хэбгъэзыхьмэ, Урысейм щIэуэ пащтыхь хахын хуей щыхъуам, ар зыхуагъэфащэхэм ящыщу Романов лъэпкъым щIыгъуу Черкасскэ лъэпкъри къагъэлъэгъуауэ щытащ. КъызыхэкIа лъэпкъым и дежкIэ къемыплъэкIыжа, адэжь щIыналъэм зы мэжджыт е еджапIэ, мыхъужыххэми, я лъапсэжьым зы унэ къекIу кърамына щхьэкIэ, абыхэм Урысейм ухуэныгъэ инхэр 24 ЖьантIэ щрагъэкIуэкIащ, Мэзкууи абы и Iэшэлъашэхэми щрагъэщIа унэ абрагъуэхэр нобэми къызэтенащ. ар зэхащIыкIмэ, фIыщIэ Ущыпсэу къэралыгъуэм пхузэфIэкI хуэпщIэным Iейуэ зыри
хэлъкъым, гуэр къыпэкIуэмэ. Ауэ гутехуэгъуафIэкъым нэгъуэщI лъэпкъым къызэрыхэкIа къудейм щхьэкIэ цIыхум илэжьам гулъытэ зэрыхуамыщIыр, хуэфащэ пщIэ зэримыгъуэтыр. А хабзэ гуемыIур нэгъуэщIхэм я дежи зэрыщызекIуэр игъэбелджылыуэ зы псалъэжь хьэлэмэт щыIэщ: маврым хузэфIэкI къытхуищIащ, абы дызэрыхуеиж щыIэкъым. Ди жагъуэ зэрыхъущи, Черкасскэ лъэпкъ цIэрыIуэми маврым хужаIэр и натIэ хъуащ. Ар наIуэ къыпщещI Урысейм и тхыдэр къызэрагъэлъэгъуэжым. Жыжьэ дымыIэбэу 20-нэ лIэщIыгъуэм и закъуэ къатщтэмэ, урысей тхыдэтххэм яхэткъым а лъэпкъым къыхэкIахэм псалъэ гуапэ хужызыIа, языныкъуэхэм я цIэхэр IэмалыншагъэкIэ къызэрыраIуам и гугъу умыщIмэ. Пэжу, куэд мыхъуми, а лъэпкъым щыщхэм щIыпIэ гуэрхэр щаубыд урыс щIэнгъуазэхэм. Брокгауз Ф. А., Ефрон И. А. сымэ я «Энциклопедие псалъалъэм», 2007 гъэм зы тхылъу къыдагъэкIыжам, Черкасскэ лъэпкъым щыщу зи цIэ къыщиIуар Урысей къэралыгъуэм нэхъ
къулыкъушхуэ щызезыхьахэу Мамсрыкъуэ и къуэ Дмитрий (?-1651), Алыджыкъуэ и къуэ Михаил (1645-1721), Михаил и къуэ Алексей (1680-1742), Александр и къуэ Владимир (1824-1878) сымэщ. «Совет энциклопедие иным» я цIэ къыщиIуащ цIыхуипщIым: Темрыкъуэ и къуэ Михаил, Мамсрыкъуэ и къуэ Дмитрий, Къамбулэт и къуэ Борис, Борис и къуэ Иван, Къундет и къуэ Яков, Михаил и къуэ Алексей, Сэнджэлей и къуэ Григорий, Алыджыкъуэ и къуэ Михаил, Борис и къуэ Пётр, Алексей и къуэ Владимир. 1989 гъэм гъэкIэщIауэ дунейм къытехьа «Совет энциклопедие псалъалъэм» Темрыкъуэрэ Гуащэнэрэ нэмыщI Черкасскэхэм ящыщу зи гугъу щыщIар блы къудейщ. Абыхэм къамылэжьа гуэрхэр якIэрылъхьэн, яхуэмыфащэу гъэлъэпIэн хуейуэ ди щхьэкIэ къэтлъытэркъым, дигу къеуэр зыщ: къэралыгъуэр зэфIэгъэувэным псэемыблэжу хуэлэжьа цIыхухэм Урысейм и тхыдэм хуэфащэ щIыпIэ зэрыщалъымысыжырщ, абыхэм ялэжьам хуэфащэ пщIэ зэрамыгъуэтыжырщ. БзыщIын хуейуэ къыщIэкIынкъым а Iуэхум адыгэ щIэныгъэлIхэм ди хуэмыхугъэ зэрыхэлъри. Лъэпкъ тхыдэм елэжьхэр гъунэжу диIэ пэтми, пхужыIэнукъым Черкасскэ унэцIэм и тхыдэр нобэр къыздэсым тэмэму джа хъуауэ. Языныкъуэхэм къалъытэ Черкасскэ лъэпкъыр зэрыщыту Идар къытехъукIауэ. Псалъэм папщIэ, РАН-м Археологиемрэ этнографиемкIэ и институтым и унафэщI Деревянкэ А. зэритхыжымкIэ, «Урысейм щыцIэрыIуэ Черкасскэ пщыхэр къэбэрдеипщ Идар и щылъхущ. Зэман кIыхькIэ ахэр Урысей къэралыгъуэм и жылагъуэ гъащIэм хэлэжьыхьащ, приказхэмрэ коллегиехэмрэ я унафэщIхэу, дзэзешэ лIыхъужьхэу щытащ». Урыс щIэныгъэлIхэу Пушкин А. М., Лобанов-Ростовский А. И. сымэ я лэжьыгъэхэм зэтехуэу къызэрыщыгъэлъэгъуамкIэ, Идар пщы цIэрыIуэм къуитху иIащ: Темрыкъуэ, Жылэгъуэт, Къамболэт, Быту, 25 ЖьантIэ
Къадырщокъуэ (урысыбзэкIэ Кадышуко) сымэ. Идар и къуэ нэхъыщIэ Къадырщокъуэ бын иIакъым, апхуэдэу щыщыткIэ, Черкасскэ унэцIэр зезыхьахэр абы и къуэш нэхъыжьиплIым къатепщыкIахэрщ. Иджыри къыздэсым зэхэгъэкIауэ зэрыщымытым къыхэкIкIэ, тхыдэм дихьэх цIыхухэм я нэхъыбэм къафIощI Черкасскэ унэцIэр зезыхьэ псори Темрыкъуэ и бынхэм къатехъукIауэ. Тхыдэм теухуа лэжьыгъэхэм тэмэму щыубзыхуакъым Темрыкъуэ бын дапщэ иIами. Пушкинымрэ Лобанов-Ростовскэмрэ я лэжьыгъэхэм къызэрыхэщымкIэ, Темрыкъуэ иIар къуищщ: Думэныкъуэ, Мамсрыкъуэ, СулътIан. Къардэн Чэлимэт и тхылъым тхум я цIэ къыщреIуэ: Думэныкъуэ, Мамсрыкъуэ, Бибердыкъуэ, МатIэ, СулътIан; ипхъухэуи Алтыншаш, Малъхурыб, Гуащэнэ сымэ. Къардэным итхыр нэхъ пэжу гугъэ уагъэщI ди зэманым къэса урыс тхыгъэхэми. Псалъэм папщIэ, Никон и летописым щытхащ Темрыкъуэ и къуэ пщы МатIэ (урысыбзэкIэ зэрытхар Матлов-князщ. – Хь. А.), и адэм и лъэIукIэ, цIыху щэщI щIыгъуу 1566 гъэм декабрым и 22-м Мэзкуу зэрыкIуар. Урыс тхыгъэхэм нэхъыбэрэ ущыхуозэ Бибердыкъуэ и цIэм, абы и щхьэусыгъуэр ар Iуэху мыхъумыщIэ зыхэхуарщ: и къуэш нэхъыжь Мамсрыкъуэрэ абырэ 1571 гъэм Кърым хъаным и къуэ Адыл-Джэрий гъэру иубыдащ, а тIур щхьэхуит къегъэщIыжыным я малъхъэ Иваныр бэлыхь куэдым хигъэтыгъащ. Хуэбгъэфащэ зэрыхъунумкIэ, Темрыкъуэ и бынхэм ящыщу Черкасскэ унэцIэр япэу зезыхьэу щIэзыдзар и щIалэгъуэм чристэн диным ирагъэхьэу Михаил цIэр зыфIаща СулътIанрэ зи диныр зымыхъуэжа Мамсрыкъуэрэщ. Темрыкъуэ къытехъукIахэм ящыщу Черкасскэ унэцIэр иужь дыдэу зезыхьар Мамсрыкъуэ и къуэ Къанщауэщ, чыристэныцIэу Дмитрий зыфIащарщ. Ар дунейм щехыжар 1645 гъэрщ, Темрыкъуэ и лIакъуэри абы дэкIуэдащ. Черкасскэ унэцIэр зезыхьэхэм ящыщу нэхъыбэ къызытепщIыкIар иужькIэ Къэбэрдей пщышхуэу щыта Къамболэтщ. Абы и къуиплIым ящыщу чыристэн диныр къэзыщтар, Урысей къэралыгъуэми къулыкъу нэхъ лъагэхэр щызыIэрызыгъэхьар чыристэныцIэу Борис зыфIаща Къарэщейщ. А лIакъуэм къыхэкIауэ нэхъ цIэрыIуэ хъуахэм ящыщщ Борис и къуэ Иванрэ абы и къуэшым и къуэ Урыскъанрэ (чыристэн диным щрагъэхьэм Яков зыфIащар). 1742 гъэм дунейм ехыжа Алексей Михайлович Черкасскэм дэужьыхащ Къамболэт и лIакъуэр. Темрыкъуэ и бынхэм къыхагъэщхьэхукIын щхьэкIэ, урыс летописхэм Черкасскэ унэцIэм и пэм скобкэм дэту зэзэмызэ къыщахьу щытащ «Камбулатов» псалъэр. Черкасскэ унэцIэр зезыхьахэм я ещанэ къудамэр къызытехъукIар Жылэгъуэтщ. Абы къытепщIыкIахэм цIыху цIэрыIуэ куэд къахэкIащ. Абыхэм ящыщщ Щолэхъу, Муцал, Къасболэт, Алыджыкъуэ, Михаил, Григорий Черкасскэхэр. 19-нэ лIэщIыгъуэм къэса а къудамэм щыщу тхыгъэ нэхъыбэ зытраухуар Владимир Александрович Черкасскэрщ (1820-1878). 26 ЖьантIэ БлагъагъэкIэ къаубыд щхьэкIэ, Идар и бынхэм, абыхэм къатепщIыкIыжахэм япэжыжьэщ иужьыIуэкIэ тхыдэм щIыпIэ ин щызыубыду щIэзыдза Черкасскэхэр. Ахэр къызытехъукIар Идар и адэм и
къуэш Жанхъуэтщ (урыс тхыгъэхэм ар зэрыщатхыу щытар Янхотщ. – Хь. А.). Абы и къуэ Бэчмырзэ и бынхэм, пыухыкIауэ жыпIэмэ, Долэтджэрий и деж къыщожьэ урыс тхыдэм иужькIэ цIэрыIуэ щыхъуа Бекович-Черкасскэ лIакъуэцIэр. Абы щыщщ Александр (Долэтджэрий), Елмырзэ, Фёдор Александрович Бекович-Черкасскэхэр. Мыри бзыщIын хуейкъым: Черкасскэ унэцIэр зезыхьэу щытар Идар и лIакъуэм къытепщIыкIахэм я закъуэкъым. Урыс пащтыхьым деж дэIэпыкъуэгъу лъыхъуэу 1552 гъэм япэу кIуа гупым хэтащ къэбэрдейхэм, жанейхэм, беслъэнейхэм, абазэхэм япщ нэхъ цIэрыIуэхэр. А гупым щыщхэр яхэтащ 1555 гъэм етIуанэу Мэзкуу тезыгъэзэжахэми. Урыс летописхэр щыхьэт зэрытехъуэмкIэ, етIуанэу Мэзкуу кIуа гупым хэта пщы ТIутIэрыкъуэ и къуэрщ чристэн диныр къэзыщтэу Иван зыфIащар, жаней пщы цIэрыIуэ Сибокъуэ и къуэ Къудэдекъущ Александр хъуар икIи пащтыхьым и пщIантIэм щыпсэуну, щрагъэджэну Иван унафэ зытрищIыхьар. Абы къикIращи, Темрыкъуэ и къуэ СулътIан (Михаил зыфIащам), чристэн диныр къищтэным илъэсищ и пэ къихуэу, а тIум я диныр яхъуэжри, урыс пащтыхьым къулыкъу хуащIэу щIадзащ. Урыс летописхэми уащыхуозэ Идар и бынхэм япэжкIэ Черкасскэ унэцIэр зезыхьэ адыгэхэм къахэкIауэ. Никон и летописым къызэрыщыгъэлъэгъуамкIэ, 1557 гъэм Астрэхъэн икIри, Иван пащтыхьым и деж Темрыкъуэ, Тазрит пщыхэм ягъэкIуащ Къаныкъуэ Къавкълыш. А тхыгъэхэм япэ дыдэу къыщокIуэ Черкасскэ унэцIэр – абы ар зэрыщытхар «Кавлыч-мурза Черкасскэ» жиIэущ. Адыгэ лъэпкъхэм зэхэту я лIыкIуэу щыт пэтми, ар беслъэнеипщхэм зэращыщыр гурыIуэгъуэщ. Тхыдэтххэм зэрыхуагъэфащэмкIэ, Черкасскэ унэцIэр къагъэсэбэпу щытащ Егъупэ (урысыбзэкIэ зэратхыр Егуповы жиIэущ. – Хь. А.) беслъэнеипщхэми, Къардэнокъуэ абазэпщхэми. ЖыпIэ хъунущ урысхэмрэ адыгэхэмрэ я зэпыщIэныгъэхэр Редадэ деж къыщежьэу. А зэпыщIэныгъэр щекIакIуи щефIакIуи къэхъуащ,
ауэ зэи зэпыуакъым. 2007 гъэм дгъэлъэпIа илъэс 450-р абы и зы гъунапкъэу дгъэува щхьэкIэ, абы къикIыркъым нэхъапэм, къэралыгъуэ IуэхукIи я щхьэ IуэхукIи, лъэпкъитIым зэпыщIэныгъэ яку дэмылъауэ. Абы и лъэныкъуэкIэ убгъэдыхьэмэ, гъэщIэгъуэн гуэрхэр хэлъщ Черкасскэ унэцIэм и тхыдэм. Ди тхыдэтххэм гу лъамытэу къэсами, Идар и бынхэм япэжкIэ, илъэс щэ ныкъуэкIэ узэIэбэкIыжмэ, а унэцIэр зезыхьэ адыгэ гуэрым урысыдзэм къулыкъу щищIащ. Иван Ещанэм и пащтыхьыгъуэм, пыухыкIауэ жыпIэмэ, 1493 гъэм, урыс дзэзешэу щытащ дэ зи гугъу тщIы адыгэр. Абы теухуауэ Карамзин и «Урыс къэралыгъуэм и тхыдэм» мыпхуэдэу дыкъыщоджэ: «Абы къыдэкIуэу БогданкIэ зэджэ воеводэ Черкасскэм Очаков (мыбдеж зи гугъу щыщIар иджы Николаевскэ областым хыхьэ Очаков къалэрщ, 14-нэ лIэщIыгъуэм тыркухэм
я быдапIэу щытарщ. – Хь. А.) зэтрикъутащ, алтыну (кIэпIейкIищ хъу урыс ахъшэщ. – Хь. А.) 150000 зытригъэкIуэда а къалэр зэрыфIэкIуэдар 27 28
ЖьантIэ
хъаным гущIыхьэ щыхъуащ». Урыс тхыдэтхым апхуэдэ зэфIэкIрэ лIыгъэрэ къызылъыкъуэкIа дзэзешэм и цIэ къриIуэ къудейуэ аращ, ди жагъуэ зэрыхъущи, ар къызыхэкIаи, иужькIэ и Iуэху зэрыхъуаи а тхылъым щыгъэбелджылакъым. Карамзин тегъэщIапIэ ищIыр Кърым Iуэхухэм теухуа архив тхыгъэхэращи, абыхэм къыщыплъыхъуэмэ, къэбгъуэтынри хэлъщ. Адыгэ тхыдэтххэм я Iэ нэмысауэ, дызытепсэлъыхь Черкасскэ унэцIэм и къежьэкIам епхауэ нэгъуэщI зы Iуэхуи щыIэщ. Кърымым къедзылIа Украинэм и щIыпIэхэми, Тэн и Iуфэхэми пасэ дыдэу, зэрыхуэбгъэфэщэнкIэ, илъэс 800-1000-кIэ узэIэбэкIыжмэ, «Черкассы» цIэр зезыхьэ къалэхэр, къуажэхэр щыIащ. Шэч хэлъкъым ар къызэрыгуэкI зэтехуэныгъэу зэрыщымытым, абы адыгэхэм я лъэужь зэрыщыIэм. Иджы Украинэм хыхьэ Черкасскэ областым и цIэри къызытекIыжар а куейм и щыхьэр Черкассырщ. Урыс тхылъхэм зэрыщытхамкIэ, а къалэр 13-нэ лIэщIыгъуэм и кIэхэм шэрджэсхэм (пэжщ, абы къэзакъхэри яхэтщ. – Хь. А.) яухуащ, иужькIэ ар, хэбгъэзыхьмэ, Украинэм и къэзакъхэмрэ гетманхэмрэ я щыхьэруи щытащ.
Революцэм и пэкIэ абы Черкасскэ цIэр зэрихьащ. И ныбжькIэ Черкассы къалэм къыкIэрыхуркъым Тэн и Iуфэм Iута Черкасск къуажэри (станицэри), иужькIэ къалэ хъууэ Новочеркасск къызытепщIыкIыжар. А къалэри къызэзыгъэпэщар Тэн къэзакъхэрщ, нобэр къыздэсым абыхэм ар я щыхьэрщ. Черкасск цIэр зэрахьэ Донецкэ, Саратовскэ областхэм хыхьэ языныкъуэ къуажэхэми. ЗэкIэ зэхэмыгъэкIами, абыхэм псоми IупщIу адыгэ лъэужь хыболъагъуэ, а щIыпIэ зэпэжыжьэхэм ди лъэпкъыцIэр щхьэусыгъуэншэу, зэрымыщIэкIэ зэрыфIамыщари гурыIуэгъуэщ.
Карамзин Н. М. и тхылъхэр иджыри зэ тегъэщIапIэ тщIынщи, абыхэм ящыщу етIуанэ томым зэрыщыжыIамкIэ, Мстислав Редадэ къытекIуэу и хэкур щиубыдым, абы и «Лъабжьэ къыщIэхуа козархэр, шэрджэсхэр е касогхэр зэщIикъуэри, Днепр и IуфэхэмкIэ дэкIуеящ. ЗэманкIэ ар зытехуэр 1022 гъэрщ. А урысыпщ цIэрыIуэр зыхэтар и къуэш нэхъыжь Ярослав Киев къалэр къытрихынырщ. Хуэбгъэфащэ зэрыхъунумкIэ, и лъабжьэ къыщIэхуа хэкум и цIыху Iэджэ, я унагъуэхэри ящIыгъуу, Мстислав здишагъэнущ, ауэ иужькIэ зэкъуэшитIыр щызэгурыIуэжым, шэрджэсхэри (касогхэри) Днепр и Iуфэм щыпсэуну къыIунагъэнущ. Зыхэхуа лъэпкъым мащIэ-мащIэурэ иужькIэ хэшыпсыхьыжами, а зэман жыжьэхэм зи лъахэм иIэпхъукIа адыгэхэм я
Iэужьу тхыдэм къыхэнагъэнущ Черкасс къуажэцIэр. Мы ди гупсысэр нэгъуэщI зыгуэрми щIегъэбыдэ. Зи гугъу тщIа тхылъым 1116-1123 гъэхэм ехьэлIауэ Карамзин щетх: «Тэн и Iэгъуэблагъэхэр щызэхакъутэм, абыхэм Переяславль и Iэшэлъашэхэм щхьэегъэзыпIэ къыщалъыхъуэ, ауэ, хъунщIэныр фIыуэ зэралъагъум къыхэкIкIэ, а щIыпIэм ахэр хуиту Iэпхъуэшапхъуэм щыхэтыфынукъым. Абы щхьэкIи къэмынэу, ящыщ куэд Днепр Iуфэ къыIунащ, абыхэм зэреджэр «пыIэ фIыцIэхэт» (тхылъым зэрыщытхар клобукщ, чристэн щоджэнхэм зэрахьэ пыIэ лъагэрщ. – Хь. А.) е «шэрджэсхэт» ЖьантIэ (тхылъым къызэрыщыкIуэр черкасов жиIэущ. – Хь. А.) икIи урысхэм къулыкъу хуащIэрт».
ХъунщIэныр зыхалъхьэ зэрыщымыIам, пыIэ фIыцIэ зэрызэрахьам, икIэм-икIэжым шэрджэскIэ еджэу зэрыщытам ягъэбелджылы адыгэ лъэпкъхэм щыщ гуэрхэр пасэм а щIыналъэхэм щыпсэууэ зэрыщытар. Тхыдэм фIыуэ хэзыщIыкIхэм, шэч хэмылъу, гу лъатагъэнщ
нэгъуэщI зы Iуэху гъэщIэгъуэнми. Пасэрей гъащIэм теухуа тхыгъэ
куэдым къэзакъхэм я гугъу щащIкIэ, абыхэм я закъуэу я цIэ къраIуэркъым, куэдрэ абы пыту къокIуэ черкас псалъэри. Хэбгъэзыхьмэ, языныкъуэм къэзакъхэм черкаскIэ еджэу щытащ. Тхыдэм къыхэнащ Пунтусов Яков зи унафэщI апхуэдэ черкас-къэзакъ гупыр Урысейм и щIыпIэ зыбжанэ къизэуну 1612-1614 гъэхэм ежьауэ зэрыщытар. Лжедмитрий урыс пащтыхьыгъуэр иубыдыну яужь щитам, абы и телъхьэу черкас-къэзакъ гуп къэувауэ Карамзин и тхылъым щетхыж. ЖытIахэм мыри щIыгъужыпхъэщ. Куэдым я фIэщ мыхъу щхьэкIэ, тхыдэтх щхьэхуэхэм къалъытэ украин унэцIэ куэдым япыт «ко»-р «къуэ» адыгэ псалъэм къытекIауэ. Зэман жыжьэхэм адыгэхэмрэ къэзакъхэмрэ яку дэлъа зэпыщIэныгъэм тепщIыхьмэ, ари егъэлеиныгъэу къыпщыхъуркъым. ФIыуэ зыхэдмыщIыкIым яужь дызэрихьам щхьэкIэ тхыдэтххэм къытхуэшхыдэн къахэкIынри Iуэхум хэлъщ, ауэ, дауэ щымытми, дэ къытфIощI, япэрауэ, зи гугъу тщIыхэр нобэрей тхылъеджэхэм гъэщIэгъуэн ящыхъуну, етIуанэрауэ, щIэныгъэлIхэм иджыри зэ ягу къэдгъэкIыжмэ тфIэигъуэщ ди лъэпкъым теухуауэ зэхэгъэкIын, убзыхун хуей куэд нобэми зэрыщыIэр. Андрей,
филологие щIэныгъэхэм я доктор 29 ЖьантIэ
Литературэдж, критик, усакIуэ Сокъур Мусэрбий къызэралъхурэ илъэс 90 ирокъу 30 Адыгэр зи тхыбзэр зэфIэувагъащIэ лъэпкъхэм халъытэми, абы и литературэм, литературэ щIэныгъэм, критикэм, публицистикэм пIалъэ кIэщIым къриубыдэу зыужьыныгъэ ин ягъуэтащ. А Iуэхум хэлIыфIыхьахэм я бжыгъэр мащIэкъым, ауэ нэхъ къалэн ин дыдэхэр зи пщэ къыдэхуар лъабжьэгъэтIылъхэрщ. Лъэпкъ критикэмрэ литературэмрэ я зэхэублакIуэу зи лэжьыгъэ купщIафIэхэмкIэ фIыщIэ жыг къэзылэжьахэм, нэхъыбэ дыдэ зыхузэфIэкIахэм я пашэщ Сокъур Мусэрбий. А лъэпкъылI щэджащэм и зэфIэкI псори къызэщIэкъуауэ къэбгъэлъэгъуэныр мытыншми, ар хузэфIэкIащ Мусэрбий иригъэджа икIи и ныбжьэгъуфIу щыта усакIуэ, критик, литературэдж Къэжэр Хьэмид. Сокъурым и гъащIэмрэ и гуащIэмрэ теухуауэ Къэжэрым и Iэдакъэ къыщIэкIа «Къыдалъхуам хуэдэт» тхыгъэ убгъуам мыр щитхыгъащ: «Ар ди лъэпкъ литературэм къызэпича гъуэгуанэр зыхуэдэр, абы къызэринэкIа лъэпощхьэпохэр зэкIэлъыкIуэу къэзыхутэж щIэныгъэлI ахъырзэмант, ди тхакIуэхэм я лэжьыгъэр узэщIа хъуным Iэ угъурлыкIэ хэIэбэф критик Iэзэт, езыри усэ тхыным хуэхейтэкъым. Абыхэм къыдэкIуэуи, егъэджакIуэ-гъэсакIуэт, университетым студентхэр щригъаджэу. ИкIи а IэнатIэ псоми екIуу пэлъэщырт: дэтхэнэми, къызыхуалъхуар ара нэхъей, дэгъуэу ехъулIэу, хуэIэижьрэ хуэIэзэу». ЖьантIэ * * *
Хьэмид итхам Сокъур Мусэрбий ирихьэкIа IэнатIэхэр, зэфIиха лэжьыгъэ щхьэпэхэр къыхэщми, абы и зэчийм зэрызиубгъуа къуэпс къэскIэ щхьэхуэу къытеувыIэпхъэщ, и творчествэм гъэзапIэ хуэхъуа лъэныкъуэхэм, унэтIыныгъэхэм нэхъ куууэ хэплъапхъэщ.
Сокъур Мусэрбий Хьисэ и къуэр Тэрч щIыналъэм хыхьэ Борыкъуей къуажэм 1929 гъэм декабрым и 25-м къыщалъхуащ. Налшык дэт еджапIэ-интернатыр дыщэ медалкIэ 1947 гъэм къиухри, 1947–
1952 гъэхэм Жданов А. А. и цIэкIэ Бытырбыху дэт къэрал университетым филологиемкIэ и къудамэм щеджащ. ЕджапIэ нэхъыщхьэр ехъулIэныгъэ иIэу къиуха нэужь, Борыкъуей дэт курыт еджапIэм егъэджакIуэу щылэжьащ 1952–1953 гъэхэм. 1954–1956 гъэхэм Бэрбэч Хь. М. и цIэр зезыхьэ Къэбэрдей-Балъкъэр къэрал университетым
адыгэбзэмрэ литературэмкIэ и кафедрэм и ассистенту, 1957–1961 гъэхэм урыс литературэмрэ совет литературэмкIэ кафедрэм и егъэджакIуэ нэхъыщхьэу, 1962–1990 гъэхэм а кафедрэ дыдэм и доценту щытащ. 1967 гъэм КIыщокъуэ Алим и усыгъэм тригъэпсыхьа кандидат диссертацэр Баку дэт Къэрал университетым щыпхигъэкIащ. 1971 гъэм къыщыщIэдзауэ СССР-м и ТхакIуэхэм я зэгухьэныгъэм хэтащ.
Сокъурыр илъэс 30-м щIигъукIэ егъэджакIуэ IэнатIэ гугъум пэрытащ. Ар къызэрехъулIам и щыхьэтщ абы иригъэджахэм я зэфIэкIхэр, абыхэм усакIуэ, тхакIуэ куэд къазэрыхэкIар. Апхуэдэхэщ Тхьэгъэзит Зубер, Гъубжокъуэ Лиуан, Къагъырмэс Борис, Джэдгъэф Хъусен,
Джэдгъэф Борис, Брай Адэлбий, Джатокъуэ Юрэ, Къэрмокъуэ Хьэмид, Къэжэр Хьэмид сымэ, нэгъуэщIхэри. Ахэр иригъаджэ къудей мыхъуу, езыр зи Iэтащхьэ литературэ зэгухьэныгъэм щызэхуишэсу, и IэзагъэмкIэ, и чэнджэщхэмкIэ ядэгуашэу, художественнэ тхыгъэм и ухуэкIэ хабзэхэм куууэ щигъэгъуазэу щытащ.
Сокъур Мусэрбий и цIэр тхыдэм зэхуэмыдэу къыхэнащ – усакIуэу, егъэджакIуэу, литературэджу, критикыу. Ауэ ар нэхъ ерыщу зытелэжьар лъэпкъ критикэрщ, езыми «критик Iэзэ» цIэр хуэфащэ дыдэу хужаIэрт. БлэкIа лIэщIыгъуэм и 50–60 гъэхэм къыщегъэжьауэ иджырей зэманым къэсыху критикэм, литературэр щIэныгъэр и лъабжьэу джыным тегъэщIауэ лэжьыгъэ щхьэпэ куэд (тхылъ щхьэхуэхэрщ зи гугъу тщIыр) дунейм къытехьащ. Нэхъ япэхэм ящыщщ Сокъур М. зэхигъэувауэ, и нэIэ щIэту 1957 гъэм дунейм къытехьа «Къэбэрдей литературэм теухуа статьяхэм я сборникыр» («Сборник статей о кабардинской литературе»). Ар япэ лъэбакъуэхэр зыч лъэпкъ критикэм, литературэ щIэныгъэм и хэлъхьэныгъэ ин дыдэт. Пэжщ, абы ипэкIи – ХХ лIэщIыгъуэм и 30 гъэхэм – Нало Жансэхъу критикэ статья («От мертвого к живому», «Поэты Кабарды и Балкарии» жыхуиIэхэр) щхьэхуэхэр и Iэдакъэ къыщIэкIащ, ауэ къэбэрдей литературэм и зыужьыныгъэ гъуэгуанэр къэзыгъэлъагъуэ тхылъ щхьэхуэу япэу къыдэкIар зи гугъу тщIы сборникыр аращ. ИлъэсипщIым щIигъу дэкIри, МэшылI Екатеринэ и «Япэу лъэбакъуэ зычахэр» (1968) тхылъыр дунейм къытехьащ. АдэкIэ литературэр джын, лъэпкъ критикэр зэфIэгъэувэн, зегъэужьын Iуэхум Теунэ Хьэчимрэ Сокъур Мусэрбийрэ пащащ. Абыхэм я лъэмбым къиуващ нэгъуэщI критик, литературэдж зыбжанэ: Нало Заур, Шэвлокъуэ Пётр, ХьэкIуащэ Андрей, КIурашын БетIал сымэ. 31 32
ЖьантIэ
Адыгэ литературэм и зыужьыныгъэ гъуэгуанэм уриплъэжмэ, 1958 гъэм япэ лъэбакъуэр зыча «Iуащхьэмахуэ» журналым и мыхьэнэр нобэр къыздэсми къыпхуэмылъытэн хуэдизу инщ. Абы и зэхэублакIуэхэм Сокъур Мусэрбии яхэтащ. Журналым и япэ къыдэкIыгъуэр Мусэрбий и «Лъапэ махуэ» тхыгъэмкIэ къызэIуахауэ щытащ, а къыдэкIыгъуэ дыдэм «Критикым и тхыгъэ» рубрикэм щIэту абы и «Къэбэрдей литературэм и зыужьыкIэм и IуэхукIэ» статья гъэщIэгъуэныр къытехуащ. КъыкIэлъыкIуэ илъэсхэми журналым зыужьыныгъэ игъуэтынымкIэ Сокъурым къалэнышхуэ игъэзэщIащ: ар редколлегием пIалъэ кIыхькIэ хэтащ икIи лъэпкъ литературэм и къэгъуэгурыкIуэкIэм теухуа тхыгъэ куэд илъэс зэхуэмыдэхэм къытрыригъэдзащ. Апхуэдэхэщ: «Лъэхъэнэ иным и нур» (1959), «Ди литературэм и къалэныщIэхэр» (1961), «Гъуэгуанэм и нэщэнэхэр» (1966), «ЛъагапIэм хуезыджэ гупсысэхэр» (1969), «ХъуэпсапIэ нэхухэр зи гъуазэ» (1976). А статьяхэри нэгъуэщI зыбжани щызэхуэхьэсауэ «Литературэм и бэкъуэкIэ» тхылъыр 1977 гъэм дунейм къытехьащ. Нэхъ иужьыIуэкIэ дунейм къытехьащ «Тхыгъэхэр» (1995) фIэщыгъэм щIэту Мусэрбий и IэдакъэщIэкI къыхэхахэр зэрыт тхылъыр. Ахэр куэду къахуэщхьэпащ, нобэр къыздэсми къахуощхьэпэ лъэпкъ литературэр зыджхэмрэ езыгъэджхэмрэ, абы ехьэлIа къэхутэныгъэ зэмылIэужьыгъуэхэр езыгъэкIуэкIхэм – диплом, диссертацэ, монографие зытх студент, аспирант, литературэдж щIэныгъэлIхэм.
Езым щхьэхуэу къыдигъэкIа тхылъхэм нэмыщI, Сокъур М. литературэм тригъэпсыхьа къэхутэныгъэхэр къыдэкIыгъуэ зэхуэмыдэхэм хыхьащ. Псалъэм папщIэ, 1965 гъэм дунейм къытехьа «Къэбэрдей литературэм и тхыдэм теухуа очеркхэр» тхылъым хыхьащ абы итхауэ «КIыщокъуэ Алим», «Зауэ нэужь усыгъэр» Iыхьэхэр. Апхуэдэуи критикым и тхыгъэхэр ихуащ энциклопедиехэм («Краткая литературная энциклопедия», Т.1. – 1962, Т.2. – 1966; «Большая советская энциклопедия», 1973). КъищынэмыщIауи, абы адыгэ усакIуэхэм, тхакIуэхэм (ЩоджэнцIыкIу I., Къэжэр П., Тхьэгъэзит З., КхъуэIуфэ Хь., н.) я тхылъ зыбжанэм пэублэ псалъэ хуитхащ.
Илъэс куэдкIэ зыщылэжьа «Iуащхьэмахуэ» журналым Мусэрбий хэлъхьэныгъэу хуищIар зыщылъагъупхъэр езым и IэдакъэщIэкI тхыгъэхэм я закъуэкъым, атIэ критик Iэзэр еджэурэ, зэригъэзэхуэжурэ абы къытехуа тхыгъэхэри Iуэхум къыхэлъытапхъэщ. Абы теухуауэ Шэвлокъуэ Пётр итхыгъащ: «Iуащхьэмахуэр» къыдэкIын щыщIидза 1958 гъэм къыщегъэжьауэ Сокъур Мусэрбий зэхъуэкI имыIэу журналым и редколлегием хэтащ. Хэта къудейкъым – журналым къахь дэтхэнэ тхыгъэм и фIагъри, и дагъуэри зылъагъу критикыр емыджауэ, зыхуэфащэр тэмэму дунейм къытехьэн папщIэ и Iэ угъурлыр «хэмыIэбауэ» тхыгъэ щIагъуэ къытехуакъым «Iуащхьэмахуэм». Абы кърикIуащ IуэхугъуэфI куэд: илъэс Iэджэм къриубыдэу «Iуащхьэмахуэм» и напэкIуэцIхэм тета литературно-критическэ тхыгъэхэрщ, обзорхэрщ, рецензэхэрщ а илъэсхэм къыщыщIэдзауэ зэпэща, зызыужь литературнэ критикэм и купщIэу увар».
Сокъур М. и критикэ тхыгъэхэм литературэм и зыужьыкIэр къыщигъэлъэгъуэж, абы и купщIэмрэ и фащэмрэ зэманым елъытауэ
ягъуэт зэхъуэкIыныгъэхэр къыщипщытэ къудейтэкъым, атIэ литературэмрэ гъащIэмрэ я зэхущытыкIэм куууэ пхрыплъыфырт, абыхэм я зэхуаку зэпыщIэныгъэ быдэ зэрыдэлъым сыт щыгъуи гулъытэ хэха хуищIырт. Критикым и гъащIэмрэ и гуащIэмрэ зыубгъуауэ зыджыжа икIи зытхыжа Къэжэр Хьэмид пэжу къызэрыхигъэщамкIэ, «Со- ЖьантIэ
къур Мусэрбий и къэхутэныгъэ лэжьыгъэхэм Iуэхугъуэ щхьэпэу куэд къызэщIаубыдэ. Абы и гупсысэр нэсырт блэкIа лIэщIыгъуэм дэ къытхэкIауэ, адыгэхэм тхыбзэ яIэным, щIэныгъэ зрагъэгъуэтыным, я литературэр зэфIэувэным, я тхыдэр джа хъуным дихьэхауэ хуэлэжьа, къэзылъхуа лъэпкъым щIэныгъэм и нэхукIэ хуэупсэну зи мурада щIэныгъэлI-узэщIакIуэ щыпкъэхэм я дежи; къытригъэзэжурэ ПащIэ Бэчмырзэрэ ЩоджэнцIыкIу Алийрэ я Iэужь махуэм тетхыхьырт; КIыщокъуэ Алим и творчествэм зэрызиукъуэдий нэщэнэхэм набдзэгубдзаплъэу кIэлъыплъырт; жанр зэмылIэужьыгъуэхэр ди литературэм зэрыщызэфIэувэ хабзэхэр иджырт, абы хэт дауэ ехъулIэми, хэт сыт хилъхьэфми къихутэу».
Сокъур Мусэрбий ящыщщ ди лъэпкъ тхакIуэшхуэ КIыщокъуэ Алим и усыгъэм нэхъ япэу гу лъызытахэм, абы къэхутэныгъэ лэжьыгъэ (диссертацэ) тезыгъэпсыхьахэм. ИщхьэкIэ зи цIэ къитIуа Къэжэр Хьэмид пэжу гу зэрылъитащи, «Сокъурым и IэдакъэщIэкI дэтхэнэми хэплъагъуэрт абы нэщэнэ хуэхъуа хьэлыр: япэкIэ плъэныр, иджыри жамыIар, зыми гу зылъимытар къэхутэныр». Абы и зы щыхьэтщ КIыщокъуэм и усыгъэр къызэщIэкъуауэ, щIэныгъэр и лъабжьэу джа щыхъуа «КIыщокъуэ Алим и лирикэр» (1969) монографиер. Мы тхылъым къыщыхьа къэхутэныгъэр литературэджым илъэс бжыгъэ куэдкIэ иригъэкIуэкIащ, КIыщокъуэм и усыгъэм и зыужьыкIэм пIалъэ кIыхькIэ кIэлъыплъащ, абы теухуауэ зыхуэкIуэ гупсысэхэр тхыгъэ щхьэхуэурэ газетхэмрэ журналхэмрэ къытрыригъэдзащ. Абы къегъэлъагъуэ дэтхэнэ щIэныгъэлI, критик нэсми хэлъын хуей хьэлхэр – гумызагъагъэр, ерыщыгъэр – Сокъур Мусэрбий ебэкIыу зэрыбгъэдэлъар.
ЗэрыегъэджакIуэ, критик, литературэдж Iэзэм къыдэкIуэу, Сокъурыр усакIуэ нэсу зэрыщытам къэхутэныгъэ щхьэхуэ хуэфащэщ. И усэхэм я нэхъыбэр Щихъ Залым цIэ лейм (псевдонимым) щIэту дунейм къытехьащ, ахэр щызэхуэхьэса тхылъитIи – «ЩIыщIэжь» (1972), «Нэпкъыжьэ» (1979) жыхуиIэхэр – илъэс зэхуэмыдэхэм къыдэкIащ.
Сокъур Мусэрбий адыгэ усыгъэм хуищIа хэлъхьэныгъэр къэппщытэн щыхъукIэ, къыщыщIэдзапхъэр сонетым и дежщ, сыту жыпIэмэ а жыпхъэ «мыIумпIафIэм» иту япэу къэбэрдей-шэрджэс литературэм щатха тхыгъэр зи Iэдакъэ къыщIэкIар зи гугъу тщIы усакIуэрщ. «Сыт си щIалэгъуэм фIыуэ сыкъэплъагъукIэ?..»* сонетыр 1962 гъэм «Iуащхьэмахуэ» журналым къытехуащ. Илъэс зыбжанэ дэкIри, 1968 гъэм Мусэрбий и етIуанэ сонетри – «Сокъуз, IэштIыму, мы сатыр пщыкIуплIыр…» жыхуиIэр – а журнал дыдэм къытрадзащ. НэгъуэщI сонетитIи («Уэрэдым гузэвэгъуэр къылъэIэсрэ…», «Сонет») 1979 гъэм къыдэкIа «Нэпкъыжьэ» тхылъым иту дунейм къытехьащ. КъызэщIэкъуауэ къапщтэмэ, Сокъурым и сонетхэм я бжыгъэр куэд хъуркъым, ауэ абыхэм лъэпкъ литературэм къалэн ин щагъэзэщIащ –
жыпхъэ нэхъ гугъу дыдэхэм халъытэ сонет жанрым и зэхэублапIэ
хъуахэщ.
ИщхьэкIэ зи цIэ къитIуахэм ящыщу «Сокъуз, IэштIыму, мы сатыр пщыкIуплIыр…» сонетыр нэхъ къыхэгъэщыпхъэщ, сыту жыпIэмэ, мыбы и щхьэхуэныгъэхэр зыхэплъагъуэр и фащэ (гъэпсыкIэ) къудейр аракъым, атIэ и купщIэри гъэщIэгъуэнщ – сонетым теухуа сонету
ухуащ. Сонет жанрым и гугъуагъыр, жыпхъэ быдэм гупсысэр «зэрихузыр», сатыр пщыкIуплIкIэ «къэхухьа» къупхъэм усакIуэхэм бэлыхьу ирагъэшэчыр зи гугъу тщIы тхыгъэм IупщIу къыщыгъэлъэгъуащ. Абы и щыхьэтщ сонетым и къыщIэдзапIэ сатырхэр: *«Къэбэрдей усэм и антологием» мы тхыгъэр «Сонет» фIэщыгъэм щIэту ихуащ. 33 34
ЖьантIэ
Сокъуз, IэштIыму, мы сатыр пщыкIуплIыр,
Си Iэпщэм фIыцIэу лъынтхуэр къыдоуей… («Сокъуз, IэштIыму, мы сатыр пщыкIуплIыр…»)
КъыкIэлъыкIуэ сатыритIым деж а жанрым и щхьэхуэныгъэр – ар акъылкIэ зэгъэзэхуауэ, жыпхъэм нэхъ елIэлIауэ, сатыр бжыгъэхэр къыпыбжыкIауэ зэратхыр – къыщыхегъэщ:
Щрет си псалъэр акъылым и пщылIу, Арыншэм бзэми сыт сызэрыхуейр? («Сокъуз, IэштIыму, мы сатыр пщыкIуплIыр…»)
Дэтхэнэ усыгъэми псалъэр псэм и пщылIу, гумрэ псэмрэ къызэрыпыкIым хуэдэу щатхмэ, Сокъурым пэжу къызэрыхигъэщащи, сонетым деж псалъэр акъылым зэрегъэзахуэри жанрым и къупхъэ быдэм ирегъэзагъэ. УсакIуэм сонетым зэрызыхуигъазэри, гъэщIэгъуэнщ: а жанрыр и лъэпкъ литературэм, и лъэпкъыбзэм, иджыри щыхамэми, абы гугъапIэ инхэр зэрыхуиIэр хуеIуатэ, ар къигъэIурыщIэну езыри зэрыщIэхъуэпсыр ибзыщIыркъым.
«Сокъуз, IэштIыму, мы сатыр пщыкIуплIыр…» сонетыр инджылыз фащэм иту гъэпсащ: катрену (сатыриплI хъу едзыгъуэу) щырэ гупсысэр щIэзыгъэбыдэж сатыритIу зэхэтщ. АрщхьэкIэ зи гугъу тщIы сонетыр рифмэ къэгъэщIыкIэ, строфикэ, нэгъуэщI Iуэхугъуэ зыбжанэми я лъэныкъуэкIэ инджылыз фащэми къабзэ дыдэу изагъэркъым. Псалъэм папщIэ, инджылыз сонетым и рифмэ къэгъэщIыкIэр мыпхуэдэ схемэм тетыпхъэщ:. АрщхьэкIэ зи гугъу тщIы сонетым деж рифмэм и ухуэкIэр мыращ: аа аа аа сс. НэгъуэщIу жыпIэмэ, инджылыз сонетым рифмэ лIэужьыгъуэу плIы (а, с, е, ) ущрихьэлIэмэ, «Сокъуз, IэштIыму, мы сатыр пщыкIуплIыр…» сонетым деж ахэр зэрыхъур тIу къудейщ (а, сс). КъищынэмыщIауи, жанрым и хабзэхэм къызэрагъэуву, сонетым къыщыIэта гупсысэр щIэгъэбыдэжыныр, философие жыIэгъуэм, Iущыгъэ пыухыкIа гуэрым хуэкIуэныр зи къалэн нэхъыщхьэу щытын хуей иужьрей сатыритIым а къалэныр нэсу ягъэзащIэу къыпхуэлъытэнукъым: абыхэм усакIуэм и гуращэхэр, хъуэпсапIэхэр къыщыгъэлъэгъуауэ аркъудейщ:
ДыкIэлъеIэнщ итIанэ дэ Алим* –
Шагъдий зэхуэфIым зезыгъэукъуэдийм. («Сокъуз, IэштIыму, мы сатыр пщыкIуплIыр…»)
Сокъур М. и IэдакъэщIэкI сонетхэм я нэхъыбэр зытетыр ищхьэкIэ къэдгъэлъэгъуа ухуэкIэрщ. Ауэ «Сокъуз, IэштIыму, мы сатыр пщыкIуплIыр…» жыхуиIэр сонетым теухуа сонету зэхэлъмэ, адрейхэм лъагъуныгъэр, гъащIэм и философиер я лъабжьэу гъэпсащ. «Къэбэрдей усэм и антологием» ихуа «Дуней Iуэхухэр» жыхуиIэ усэ Iэрамэм хыхьэ «Сонетым» и иужьрей сатыритIыр жанрым и хабзэхэм нэхъ хуэкIуэу ухуащ: абыхэм тхыгъэм къыщыIэта Iуэхугъуэхэр, философие гупсысэхэр (гъащIэм и хабзэхэр, фIымрэ емрэ я зэпэщIэтыныгъэр, н.) къызэщIакъуэж:
*Зи гугъу ищIыр КIыщокъуэ Алимщ.
3 Заказ №267 ЖьантIэ
Дунейм и дамэр цIыхугъэшхуэу щытмэ, ЦIыхугъэншагъэм цIыхущ ажал езытыр. («Сонет»)
Сокъур М. и сонетхэр жанрым и хабзэ псоми тету, жыпхъэм сыт и лъэныкъуэкIи изагъэу щымытми, абыхэм псом нэхърэ нэхъыщхьэу зы фIагъ яхэлъщ – сонетым нэхъ къезэгъыу, нэхъ хуэщу къалъытэ стопаитхуу зэхэт ямбкIэ тхащ. Къэтхьынщ зы щапхъэ:
Щыхьэт иIакъым мы дунейр къыщалъхум.
Псэущхьэ гуэри пшагъуэ борэн фийм
Къыпхыплъу хуэпэбгъакъым дуней нэхум,
Зытридзыфакъым мылыгъу зыгъэдийр. («Сонет») – – – – – – – – – – – пир. 6 пыч.*
пир. 2, 6, 8 пыч.
пир. 4, 8 пыч.
пир. 2, 6, 8 пыч.
Сокъур Мусэрбий и усыгъэхэр къапщтэмэ, абы и IэдакъэщIэкIхэм я зы щхьэхуэныгъэщ я ухуэкIэр, нэгъуэщIу жыпIэмэ ахэр литературэм и теорием, усэ гъэпсыкIэм фIы дыдэу щыгъуазэ, бзэр Iэзэу зыгъэшэрыуэ цIыхум и Iэдакъэ къызэрыщIэкIар нэрылъагъущ. УсакIуэм и тхыгъэхэр рифмэкIэ зэрыкъулейм къыдэкIуэу, абыхэм я ритмикэри шэщIауэ, уэрэдым пэблагъэу, укъыщеджэкIэ усэ къэскIэ макъамэ зэхуэмыдэхэр щызэхэпхыу гъэпсащ. Абы и щыхьэту Сокъурым и къалэмыпэ къыпыкIа дэтхэнэ тхыгъэри къэбгъэлъагъуэ хъунущ, ауэ езым
уэрэд зыфIища тхыгъэм – усищу зэхэт «ГъутIэ Берд и уэрэдхэр» Iэрамэм – щыщ пычыгъуэ къэтхьынщ: 35
Нэлъэхъут ПщIэгъуалэр,
Си джатэ мыудзэгущ,
Къуршыжьым и къалэр,
Мыкъутэу си мэIущ.
Уи пщыгъуэщ Къетыкъуэм,
Тетыгъуэр ууейщ,
Ди хэкур хутыкъуэм,
ЛъхукъуэлIырщ шууейр. («ГъуэгунапщIэр илыгъуэу…»)
Мы пычыгъуэм «ПщIэгъуалэр – къалэр», «Къетыкъуэм – хутыкъуэм», «ууейщ – шууейр» жыхуиIэ рифмэ къулейхэм уащрохьэлIэ. Усэр стопаитIу зэхэт амфибрахийкIэ тхащ. А жыпхъэр къабзэу къызэригъэIэрыхуам къыхэкIкIэ, усакIуэм тхыгъэм и ритмикэр екIуу игъэпсын хузэфIэкIащ. ИщхьэкIэ къэтхьа пычыгъуэм и ухуэкIэр мыращ: – – – – – – – – * Пиррихиер 6-нэ пычыгъуэм тоувэ. ЖьантIэ – – – – – – – –
Мыбдежым зэрыщынэрылъагъущи, усэ пычыгъуэм (езы усэм и кIыхьагъкIи) зы ударенэ дэхуакъым е здэмыувыпхъэ щIыпIэ деж увакъым, атIэ амфибрахийм и жыпхъэм сатырхэр къабзэу игъэува
хъуащ. Шэч хэмылъу, ар усакIуэм и Iэзагъэм и нэщэнэщ, ар Сокъурым и адрей усэхэми яхыболъагъуэ.
Мусэрбий и усэхэм нэгъуэщI щхьэхуэныгъэхэри куэду япкърылъщ. Псалъэм папщIэ, я гъэпсыкIэ нэгъэсам хуэфэщэн мыхьэнэ кууи абыхэм ящIэлъщ. Сокъурым хуэдэ цIыху акъылыфIэхэм гъащIэр фIыуэ къагурыIуэу, псэкIэ зыхащIэу зэрыщытым зыми шэч къытрихьэркъым, ауэ зи гурыщIэр образ щIэщыгъуэхэмкIэ, зи гупсысэ куухэр художественнэ бзэ дахэкIэ къэзыIуэтэфыр абы хуэдэ закъуэтIакъуэхэрщ. Iыхьиблу зэхэт «Дуней Iуэхухэр» усэ Iэрамэм щыщ зы пычыгъуэ мащIэми усакIуэм гъащIэм IэфIагъыу, хуабагъыу хэлъыр пкъригъэшыпсыхьыфащ: 36
… Дэлъэн и жагъуэщ дыгъэм жыркIэ –
Бзий жанкIэ бынжи пиупщIынщ.
Анэ бгъэ щабэм зэрихабзэу,
Шэ гъуэжькIэ кхъужьхэр игъэнщIынщ –
Яригъэфэнщи фоупс къабзэ,
Насып хъурейхэу фхуигуэшынщ. («КъотIэпIыр нобэ си кхъужьейри…»)
Мыпхуэдэу купщIафIэ защIэщ Сокъурым и Iэдакъэ къыщIэкIа дэтхэнэ усэ сатырри. Нэхъыщхьэращи, усакIуэ нэсым зэрихабзэу, абы сыт хуэдэ зэманми хэзэгъэн усыгъэ къигъэщIыфащ. Езыр дунейм зэрехыжрэ илъэс 30 нэблэгъами, и тхыгъэхэр псэущ, ахэр иджырей лъэхъэнэми цIыхухэр зыгъэпIейтей Iуэхугъуэхэм теухуащ. Псалъэм папщIэ, дызыхэпсэукI зэманым щытепщэмрэ ар зыхуэныкъуэмрэ мы сатырхэм наIуэу къапкърощ:
Вагъуэпс шэщIахэр си шыкIэпшынэу,
СлъэкIам, мы щIышхуэр джэгукIэ згъэчэнт.
Дунейм и гущIэм къилъэта бынхэр,
Iэщэр я куэдми, уэрэд хуэчэмщ… («Нэсрэн пщIэгъуалэр кIэбдзкIэрэ матхъуэ…»)
Сокъур Мусэрбий лъэпкъым хуилэжьа псори къэппщытэныр Iуэху тыншкъым. Абы и зэчийм апхуэдизкIэ къуэпс куэдкIэ зидзауэ щытащи, ахэр къызэщIэпкъуэжын, бджыжын папщIэ зы статьям и пщалъэр мащIэщ, абы къэхутэныгъэ лэжьыгъэ щхьэхуэ хуэфащэщ. Мыбдежым нэхъыщхьэу къыхэгъэщыпхъэращи, Сокъурым и лэжьыгъэхэр нобэр къыздэсми щхьэпэщ, ахэр зи пIалъэ имыкIыжын хъугъуэфIыгъуэу лъэпкъ тхыдэм къыхэнащ. Людмилэ, филологие щIэныгъэхэм я кандидат ЖьантIэ
Усэхэр Мусэрбий ИIэ, жьыбгъэ, улэжьэнум,
Дызэрыгъэубыд.
Уэ дыгъэпсыр уи фэдэным –
Сэ перор си дыдщ.
ИIэ, маржэ, куэд къытпоплъэ –
Пщащэ, щауэ, лIыжь.
Сабий цIыкIухэр къытхукъуоплъыр,
Я нэр хуэдэу пыжь.
Хьэсэ щхъуантIэм хэт хъыджэбзым,
ФIанэр къиIэтау,
Хуэдэщ и Iэр къыдэмыбзэм,
Къытщогугъ ешау.
ИмыщIэххэу хукъуэлъэти,
Гъэбырыб бостейр,
Нэбжьыц Iувхэр къегъэIэти,
Дегъэхьэх дунейм.
Iэ худэлъэ и щIыфэхум,
Iупэр хуэгъэупщIыIу,
Нэжьгъуц кIырхэр пфIэмыIуэхуу
Щыгъэджэгу и нэкIу.
Тхьэмпэ Iувхэм хэс уэрэдхэр
ЩIэпхъуи, хуэгъэуш.
ИIэ, маржэ, зигу къилъэтхэм
ИумыгъащIэ зэш.
Жьыбгъэ, жьыбгъэ! Улэжьэнум
Iуэху дунейм щыкуэдщ.
Къащтэ уи дыгъэпс фэдэнри,
Усэ зэдэдгъэд! 37 38
ЖьантIэ * * *
СогъакIуэ усэр IуэхутхьэбзащIэ, Къимыгъэзэжмэ, си дунейщ. Ирехъу зылъысыр насып защIэ, Трырет жыхафэм хэгъэрейу. Сэ сощIэ Iэм имылъ мыщафэм Гуащэр щыгугъмэ, зэрыIейр, Ауэ мы тхылъым и гъуэгу тафэр Бзаджэм къиутэу сыхуэмей. Сэ сощIэ фадэр зэрыгуащIэр, Сэ ныбжьэгъу гуэрхэм сыкъацIыху. Сэ цIыху акъылыр соуплIанщIэ, ГумащIэпс IэфIыр къыщIэжыху. Арми, слъэкIакъым мы щIы щхьэфэр Насып махъсымэ езгъэфэн. Еуэт, пшынауэ, сэ си къафэм – ПасэIуэщ си нэр щIилъэфэн. СогъакIуэ усэр IуэхутхьэбзащIэ, Къимыгъэзэжмэ, фи хьэтырщ. Мыкунэф дыдэмэ си гъащIэр – Тездзэнкъым нэфу зы сатыр. * * *
Къэгъэджэгу, тхьэмадэ, шыкIэпшынэр, Къохъу зэман щыпащI топышэм ар. Сэ иджыри уафэм сыщошынэ – Арщ зауэ блэкIам къысхуигъэнар. Къэгъэпсалъэ щабэу шыкIэпшынэр, Ар уэрэдыфI Iэджэм яхуозэш, Дэгъэуш уэрэдым дуней иныр – Арщ зыщIыфыр хамэхэр зэкъуэш. Еуэ, еуэ, дадэ, шыкIэпшынэм, Ар зэхэзых псоми я гунэсщ. Къэгъэуш мэз джэди, жыги, блани – ЖьантIэ
Арщ уэсят пхуищIар уэ Ашэмэз. Еуэ уемызэшу шыкIэпшынэм, ЦIыху ешахэм я псэм жьы дегъэху, Зы дыгъэпс Iэрамэ я гум къинэм – Ар пхуэхъункIэщ уэри фэеплъ нэху. * * *
ТIэтIэжу ныбжьхэм заукъуэдий, КъухьэпIэм дыгъэр нэсмэ. IупщI дыдэщ бзийхэм я къабзийр, Къабзабзэщ бзухэм я кIэфийр, Мэлыд уэгу щхъуантIэр кусэу. УIэбэу Iэ дэплъэн хьэзырщ Къыр жыжьэм и тхы IупщIэм. Бгы нэIум тебдзэфынщ куэзыр, Тезэгъэххэнкъым апэсыр – Апхуэдэу джафэ пфIощIри. Ауэ, дэкIынщи дакъикъипщI, Техьэнщ бгы напэм пшапэр. КIыфIыгъэм кусэхэр елыпщI, Уэгу хуитым вагъуэхэр щопщIыпщI, Дыжьын тхьэщIащ бгыжь къуапэр. ИтIанэ, уэ пэплъэф къудей, Гъэмахуэ жэщыр ткIунущ. Лъэлъэнщ щтаучуи къыр домбейр, Къигъэушынуи мы дунейр, Къеуэнщ пщэдджыжь уэзджынэ. * * *
ЗыгуэркIэ семыпхауэ цIыху Мы хэкум ису къащIэт.
ГъавэщIэр къэсу Iуихыжыху Зым губгъуэм щехь и гъащIэр. 39 40
ЖьантIэ
Жэщ плъырщ етIуанэр. Iэщ бэгъуам Бгъэдэтщ, сыхьэт мыпсэхуу. Дыгъужь е цIыху къемыдыгъуам, Нэхъ IэфI къыщохъу улахуэр. Щыгъыну щыIэм я нэхъыфIщ Ещанэм схузэIуищэр, ШхыныфI еплIанэм схуеупщэфI, Си гъащIэм къысхупищэу. Дахагъэу щыIэ псор адрейм Си пащхьэ щегъэлыдыр, ЩIэщыгъуэ сщещIыр мы дунейр, Сызэшу къысхуимыдэу. Зым сэ кхъухьлъатэкIэ сеIэт, Адрейм мафIэгукIэ сешэ. Си гъуэгу къыдэхуэм зы сыхьэт, Абджыпсу нэхущ си пэшыр. ЗыгуэркIэ семыпхауэ цIыху Сэ щыIэу къысхуэмыщIэ. А псом я щIыхуэ стекIыжыху
ПыIэнукъым си гущIэр. * * *
ПыдупщIт зэщIэлъу гуэдз шэмэджкIэ, Ди щыгум Iугъуэр щыетами, Зэтетлъхьэрт зэкIэлъыкIуэу щэджхэр, Арыкъыр лыгъэм зэщIищтами. МэпIэнкI «Катюшэм» и шэр хъушэу – Урыху банэжьыр егъэцыдж, ЩымыIэжыххэ зы фызышэ, Дыгъэр уэгу пцIанэм къыдоудж. КIапIынэ щIагъыр увыIэпIэ Тхуэхъуащи, дуней псор дыдейщ. ЖьантIэ
Тхыдэжь и уасэщ напIэзыпIэр, Ар блэмыкIынырщ сызыхуейр. * * *
ЯтIагъуэ лъэгум тхыпхъэщIыпхъэу КъубгъанкIэ псы ираутхам; Iуха щхьэгъубжэм жьыр къецырхъыу Чэсыргей Iупхъуэр къыщIихам; И бгъэр, щхьэл мывэу, къригъэкIыу Адакъэр пагэу увыжам; И джэджьей бын тегужьеикIыу Джэдум джэдкъуртыр кIэлъыжам; Уафэ къабзэшхуэм зигъэплIаплIэу, ЩIыр игъэхъу щIыкIэу, къэувыIам; И нэз щIы кIапэм кърихьэлIэу Дунейр щхъуантIэпсу ириIам; ЩхъуантIагъэ псор игъэщIэращIэу НысащIэр пщIантIэм къыдыхьам; Игъэджэрэзу и кIэ къуащIэр Псынэпс къабзабзэр къыпхуихьам; Хадэ нартыхум и щкъыщкъ макъыр Къызэрылъэлъу къыдэкIейм. –
А псор ихъумэу уи гур сакъым –
Мис ар насыпкъэ мы дунейм! * * *
ЗэхокIыр нобэ гъэрэ щIырэ, ЩIыр гъэм аргуэру къыдоуш. Есыжыр лыгъэм къэрэкъурэр, ЗэIахыр лIыжьхэм вакIуэ ныш. ПхъэIэщэр щIым хуэгумэщIащи, ТопщIыпщIэ вабдзэм дыгъэ мин. 41 42
ЖьантIэ
Псынэпс гъуджэшхуэм и нэщIащэм Иплъэ къандзэгуми зегъэин. Иджыри пцIанэщ щIым и напэр –
Ар гъатхэ жьыбгъэм ирепхъэх.
Ауэ маипэм зыкъахуапэм – Плъагъунщ итIанэ зыкъизых. Фэ гъэмрэ щIымрэ щызэгуэгъум ВакIуэлIхэм фхуохъу насып мыгуэш. ВакIуэпэр мащIэу тIэкIу хуэуэгъуми, ВакIуэкIэр щремыщIэ уэшх! Сыт си щIалэгъуэм фIыуэ сыкъэплъагъукIэ, ЩIалэм дапщэщи щIалэ къегъуэтыж. Си щхьэцым, мис, пхырокIыр дыжьын лъагъуэ,
Илъэс щэ ныкъуэм щащI абы IутIыж.
Си нэкIум куэдрэ щызэблоур пшагъуэ, Сэ гъуэгу къэскIуахэм акъылыр йоплъыж. Илъэс пщыкIубл зи ныбжьхэм загъэщIагъуэ, ЗблокIри, си щIыбкIэ къысщодыхьэшхыж. Хьэуэ, абыхэм задумыщI, си нагъуэ, Напэ зэлъахэр къысхуумыIуэтыж. Ди нэхущ пасэм къытхущIэна вагъуэр, Пшапэр къыщысми, иремыункIыфIыж! Къэубыд си Iэблэр. ТIуми зыщ ди гъуэгу. ЩытщIынщ иджыри дэ мы щIылъэм джэгу. ЯIуатэ Жануэсыр дыгъэпсым и пэбжу,
Къурш гъуанэм щыпсэуми, и уасэр ищIэжу,
ЯIуатэ мыщафэр зыхуахьхэм ефIэкIыу,
Къуршыпсхэм яIущIэм щэху защIрэ благъэкIыу. ЖьантIэ
Хъыбархэр зэхехыр щауапцIэу IэщакIуэм,
Нэхущым къыщIешыр шагъдийуэ и хакIуэр.
Вагъуэбэр блэнейрэ къыщIокIри къуохьэжыр,
ИтIанэ жэщIауэ къоувыIэ шы гъуабжэр.
– Уэракъэ Жануэсу щауэфIхэм я гъуазэр?
Си джатэр къисхамэ, лэныстэу согъабзэр.
Мы бгыжьхэм уи нитIым уэрэду хуагъэIур
Щыхьэту – изолъхьэ уи пащхьэ си мэIур.
– ЩауафIэ, зэгуэрым фыз Iэзэ згъэплъауэ
ЖиIакIэщ: «Анэгур къэзыхьырщ уи щауэр».
Саугъэтыр пфIэлъапIэм гъэзэжыт! Си куэбжэ
Щызгъэткъым хэт къэсми зыхуейхэр къезгъэбжу!
Абдежым щауапцIэр гъэпцIагъэм ныхуокIуэ:
Бланэбзым игу пцIанэр кIуэцIелъхьэ бэлътокум.
Шы гъуабжэр хьэзырщи, гъуэгу жыжьэм тохьэжыр,
ЩоувыIэ аргуэру хъыджэбзым и куэбжэм. 43
АрщхьэкIэ Жануэсыр бжэщхьэIум къемыхыу
Мэгие, ауаныр и нитIым къыщIихыу:
– Анэгур бланэгукIэ зыхъуэжхэм сапежьэм,
Уэгу щхъуантIэр зэгуачу къэчэнти мы бгыжьхэр.
Тхьэрыкъуэфу къолIыхыр щауэщIэм и пащIэр.
Ябгащэщ щхьэлъащIэр, къыхуэщIкъым гумащIэ –
Щымыхъум, мэкIуэжри кърехыр и джатэр,
Анэбгъэу зыпIари гущIыхьэу еупщIатэр.
Хьэзырщи, ещанэу йолъэтыр шы гъуабжэр,
Гъуэгу кIыхьыр лъакъуиплIым нэр щипхъуэу зэдабжыр.
Куэбжэпэм щынэсым шы хъыжьэр щхьэпредзри,
Гу пцIанэр Iэпыхуу, щауэщIэр хыфIедзэр.
Абдежым анэгур гуIэжу къожажьэ:
«ИукIырт си щIалэр! Сыт мыгъуэр и лажьэ?!» 44
ЖьантIэ БЕРД И 1
ГъуэгунапщIэр илыгъуэу
ПщIэгъуалэр мэлъей,
Хуопабгъэ ар фIыгъуэм,
Хуодалъэ бзаджейм.
Нэлъэхъут ПщIэгъуалэр,
Си джатэ мыудзэгущ,
Къуршыжьым и къалэр,
Мыкъутэу си мэIущ.
Уи пщыгъуэщ Къетыкъуэм,
Тетыгъуэр ууейщ,
Ди хэкур хутыкъуэм
ЛъхукъуэлIырщ шууейр.
Фыз бгъафэм щIэлъыфым
ПащIитIыр хуэмей,
Псэр хэкум щIитыфым,
Ар лIыфIхэм я лейщ.
ГъуэгунапщIэр илыгъуэу
ПщIэгъуалэр мэлъей,
Хуопабгъэ ар фIыгъуэм,
Хуодалъэ бзаджейм. 2
Хэтхэ я къуэ уафэгъуагъуэм
Къигъэщтар?
УафэхъуэпскIыр зэрилъагъуу
Зигу хэщтар?
Зэрыфлъагъуу а къэрабгъэр
Ефхужьэж!
Хуейм щуIэгъэм и кIэ къуащIэм
Къурепщхьэж!
Дэ, зауэлIхэм, тхремыт ар –
Дилъэхъэнщ.
Бийхэм хуэзэм, заримытми,
КъыщIэпхъуэнщ!
Лъэпкъым и лъыр пщIэншэу хъункъым ЖьантIэ
Дэ дгъэкIуэд.
Дэ къэрабгъэм дрибынкъым –
ДимыкIуэт!
Ирегъуагъуэ уафэр! Щыблэр
Зэгуреч!
ХэтмикI, зи псэм зэикI емыблэм
ХуэтщIкъым шэч.
Айдэ, зи псэм зэикI емыблэр
Фынэшэс!
КIуэнщ ди гъуэгу зыфIэкъабылыр
Дыгъэм нэс! 3
Добгэ языныкъуэхэм,
Къыджьэдэлъэлъу гын.
Дэ дылIэн хъужыкъуэмэ,
КъытщIэнынущ бын.
Бзаджэр зэныкъуэкъуурэ
Мэхъу я гущхьэр бэгу.
Дэ дылIэн хъужыкъуэмэ,
ТхуащIыжынкъым джэгу.
Ддэнкъым псалъэ дыркъуэхэр
КъыдаупцIэу дяку.
Дэ дылIэн хъужыкъуэмэ,
КъытщIэнынущ хэку.
Ажалым дэбакъуэхэм
Къытщыхуащ я ней.
Дэ дылIэн хъужыкъуэмэ,
КъытщIэнынщ дунейр. 1
КъотIэпIыр нобэ си кхъужьейри.
И нэпс къекIуахэр дыгъэ плъам
Хуэмыгъэгъущу, гъын къудейщи,
ПоткIукIыр си гур, сыIуплъам. 45 46
ЖьантIэ
АтIэ ирегъ ар. Зэ мыгъамэ,
И гуфIэр сытым IэфI ищIын.
Зыгуэр хуэпабгъэу жыг къудамэм
ЗешэщIри, нэпсри гъущыжынщ.
Ар зыгъагъ дыгъэм и IэмыркIэ,
Кхъужь шырхэм я нэри къэпщIынщ –
Дэлъэн и жагъуэщ дыгъэм жыркIэ –
Бзий жанкIэ бынжи пиупщIынщ.
Анэ бгъэ щабэм зэрихабзэу,
Шэ гъуэжькIэ кхъужьхэр игъэнщIынщ –
Иригъэфэнщи фоупс къабзэ,
Насып хъурейхэу фхуигуэшынщ. 2
«Нэсрэн пщIэгъуалэр кIэбдзэкIрэ матхъуэ,
Щхьэцыгъуэу тIатIэм тхъугъэр хидзащ.»
Сэ мы уэрэдым куэдрэ селъахъэ,
СщIэркъым ар къихьу къызэзыдзар.
Хэт къызидзами, аркъэну щыIэм
Ар я нэхъ щабэщ – симытхьэлэн.
Ауэ мы си гур уэрэд хуэщIыIэм,
Сэ хэт хуабагъкIэ къызэукъулэн?
Лъэгуажьэ мафIэу пщIэгъуалэ сокум
ЗыкIэрысщIэнут – сыреауан.
Уэрэд нэхъ жанхэр сэ къызэзыкум
Си макъ гъэхуауэ сфIэфIт сыпеуэн.
Вагъуэпс шэщIахэр си шыкIэпшынэу,
СлъэкIам, мы щIышхуэр джэгукIэ згъэчэнт.
Дунейм и гущIэм къилъэта бынхэр,
Iэщэр я куэдми, уэрэд хуэчэмщ.
Хэт и пщIэгъуалэ уэгум илъатэр?
Хэт и щхьэцыгъуэ тхъугъэр хидза? ЖьантIэ
Сэ мы уэрэдыр нэзгъэсыфатэм,
СфIэщIынт ажалым аркъэн ездза! 3
Псы нэхум уафэр хэжэбзащи,
Уэгу нэз щIытахэм зауплIэнщI,
ИгъащIэм зэ ямыхэбзауэ
Ба къысхуащIыну зыкъашэщI.
Мэбзэх псы лъащIэр. ЩIым и гущIэр
Дыгъэ нэ закъуэм ныщIещыкI,
Пщыхьэщхьэм, вагъуэхэр къэпщIыпщIым,
ЩIым джэгу хуащIынщ – утыкур япкI.
Солъагъу: нысащIэщ, сыт Iэмырми,
ЩIыр. Дыщэ пыIэр мыулъийщ.
ЩIы гущIэм лъыхэр щигъэпщтыру
ЗыщIешэ лъынтхуэу дыгъэ бзийр.
ЩIы дахэм дыгъэм зыхуегъафIэ,
Тхьэ лъэпкъи ищIкъым тегъэщIэн.
КъэкI псом я лъабжьэр щIыгулъ IэфIым
ПхыкIын щIафIэфIри арагъэнщ. 4
Ухэплъэрт псынэм хъыджэбз цIыкIууи,
Уафэ тIатIэшхуэр къохъуэпсат.
Зыгуэр пхуимыщIэм фIэемыкIути,
Уи лъакъуэм бзэгукIэ къеIусат.
Ухэтт си гъащIэм пщIыхь мыухыу.
Уигу сэ къысхуилъыр къэзыщIам
Естынт щIым фIыгъуэу къысхущIэхыр,
ХуэсщIынт сэ щхьэщэу сымыщIар.
Къэгубжьрэ бгыжьхэр къачэ хъуми,
Пэзгъэувыфынт зы Iэмал гуэр –
«Ажал» жыхуаIэм ущысхъумэу, 47 48
ЖьантIэ
Мывэжь абрэджхэр зэщызгуэнт.
Уи деж нэзгъэзэжын мурадкIэ,
Фэрхьэд и къырхэр зэпысхынт.
Дэ тIум ди дыгъэр къуршым адкIэ
ЕмытIысэхыуи къэнэжынт. 5 Сонет
Щыхьэт иIакъым мы дунейр къыщалъхум.
Псэущхьэ гуэри пшагъуэ борэн фийм
Къыпхыплъу хуэпэбгъакъым дуней нэхум,
Зытридзыфакъым мылыгъу зыгъэдийр.
Ауэ мы щIышхуэм къилъхуащ щыпэ кIэхуи,
Къилъхуащ гу къабзи, псэухэр иущийу.
КъигъэщIа фIыгъуэр яхуигуэшми цIыхухэм,
Зэ хущыщIакъым ар игъащIэм шхий.
Сыт щхьэкIэ жыпIэм, щIым и куэщIым къихуэм
Ящыщ зыгуэри имыбжа пхъэнкIийу,
Сыт щхьэкIэ жыпIэм, пхъэнкIийм ехьэехуэм
Хузэреуд, дапщэщми, и лъэдийр.
Дунейм и дамэр цIыхугъэшхуэу щытмэ,
ЦIыхугъэншагъэм цIыхущ ажал езытыр. 6
Сыжейркъым тыншу зы жэщ закъуэ,
Си шхыIэн кIапэ щIэупщIау.
Жэщ Iэуэлъауэм сагъэсакъри,
Сыхощт, зи хадэ яфыщIау.
КъысфIощI щиху лантIэр яуплIанщIэу
И сокур ятIэм хаута,
НэщIыбзэ хъуауэ уафэ лъащIэм
Ажал къуалапцIэр щыета. ЖьантIэ
КъысфIощI дунейм и набдзэ нэхум
КIэгъуасэ фIыцIэ трищIа.
Хьэ щэхурыпхъуэу, зиущэхуу
Топышэм зыкъысхуишэщIа.
Ауэ нэху мэщри, мэкIуэдыжыр
ПщIыхь мыфэмыцхэр. Къэнэжар
Гу сакъщ. Иджыри джэрпэджэжыр
КъоIу, гыныпс дыджыр щIэгъэжау. 7
Нэхущыр къос. ДэкIащ зы жэщ иджыри.
Дунейр дыгъуасэ емыщхьу къоуш.
Бзум я нэрыгъщи жьыуэ къэтэджыныр –
КъызэщIащIауэ йоуэ я тхьэгъуш.
ХоIукI абы адакъэр, гъуагъуэ папщIэу,
ЩIым и натIэхур къуэкIыпIэм къелъэщI,
Жэщ ежьэжами зэщIекъуэж и къуащIэр –
Уэсэпсым щыщтэу мэзым хыхьэж сфIощI. 49 Прозэ
Роман

ЖУРТ Биберд 50
Дыгъэм и къэплъыгъуэмрэ щIалэхэр мэзым щынэсымрэ зэтехуащ. Иджы ахэр мэз щIагъ жьауэм щIэтурэ куэдрэ кIуэнут. КIуэнут, дыгъэр зыхамыщIэу. Абы куэдкIэ нэхъ тынш къащищIынут я гъуэгуанэр.
Мурат иджы хуэдэу зэи къуажэм пэIэщIэ хъуатэкъым. Абы илъагъу псори фIэдахэт, фIэгъэщIэгъуэнт. Пэжу, мы лъэныкъуэмкIэ къэмыкIуа щхьэкIэ, ар куэдрэ къуршымкIэ щыIат, мызэ-мытIэу щакIуэхэм ящIыгъуат. Ауэ иджыщ къыщыхуихуар Iэджэ щIауэ зи хъыбар зэхих,
и нэ къызыхуикI бжей мэзыжьыр илъагъуну. ГъуэгулI а гъуэгум зэ кърикIуауэ щыгъуазэт, арщхьэкIэ, итIани, дахьэхырт илъагъу псоми. Языныкъуэхэм деж къыфIэщIырт къуажэм къызэрыкIуар мы гъуэгур
армырауэ, атIэ нэгъуэщIу. АрщхьэкIэ гъуэгур къезыгъэщIэж гуэрхэми ирихьэлIэрти, зэрымыгъуэщар къыгурыIуэжырт. Шэджагъуэ нэужьыфIым деж ахэр нэсащ ГъуэгулI къыщыкIуэм игуми и псэми дыхьауэ щыта псынэ телъыджэм. Ар, япэм хуэдэу, хъуэпсэгъуэу
къыщIэжырт, уеплъ пэтми зыщумыгъэнщIу. Псынэм щынэсым, ГъуэгулI, и шыр къигъэувыIэри, Мурат жриIащ:
– ТIэкIу дедзэкъэнщ, апщIондэхукIэ шыхэми загъэпсэхунщ.
– Дэгъуэщ, – къыпыгуфIыкIащ Мурат. – ПцIы хэмылъу, сыкъэмэжэлIащ, шыбгми сригъэшащ.
ЩIалитIыр къепсыхри, я гъуэмылэхэри уанэм къыкIэратIэтыкIащ. Шыныбэпххэр къагъэлэлащ, шхуэIур шыжьэхэм къыжьэдахри, шыхэр гъуэгунапщIэ гъэужьым хаутIыпщхьащ. Я фащэхэр зыщахыу затхьэщIа нэужьщ ГъуэгулI псынащхьэм адкIэIуэкIэ щыт бжей
абрагъуэм и лъабжьэм щIэт тетIысхьэпIэхэм гу щалъитар. «СыкъыщыкIуэм иIакъым ахэр, хьэмэрэ гу лъызмытауэ ара?» – егупсысащ ар, икIи, бгъэдыхьа нэужь, гу лъитащ тетIысхьэпIэхэр зэращIрэ илъэс
зытIущ нэхъыбэ зэрымыхъуам. Ахэр бжей инхэм къыхэщIыкIат,
утесыну тыншт.
– Мыбы нэс къакIуэу мыхэр зыщIар хэту пIэрэ? – игъэщIэгъуащ Мурат.
– Хэтми, зы угъурлы гуэрщ, узыншагъэр тхьэм кърит, – жэуап
къитащ ГъуэгулI. – Сэ сыкъыщыкIуэм мыхэр щытакъым, зэращIри
куэдыщэ щIауэ къыщIэкIынукъым.
КIэухыр. ПэщIэдзэр 4-нэ, 5-нэ номерхэм итщ.
4 Заказ №267 Прозэ
Мурат шхыныр къытрилъхьащ. Ахэр абы хэIэбэнуи хунэмысу, зы шу мэзым къыщIэкIри къабгъэдыхьащ.
– Гъуэгу махуэ апщий! – сэлам къарихащ шум.
– ГъуэгуфI тхьэм къыуит апщий! – зыжьэу жэуап ятыжащ щIалитIым.
ЛIыр шым къепсыхри, шыныбэпхыр къигъэлэлащ, ауэ, шхуэIур
шыжьэм къыжьэдимыхыу, шыр иутIыпщащ. ИужькIэ псынэпс щIыIэмкIэ фIыуэ зитхьэщIри, и джанэкIэ къыдилъэфамкIэ зилъэщIыжащ.
– УзрихьэлIэ шхыныфIщ, жаIэ, къэтIыси къыддэшхэ, нэхъыжьыфI, – IэнэмкIэ и Iэр ищIащ ГъуэгулI.
– Тхьэ сыгъэIэ, шынэхъыщIэ, тIэкIу седзэкъами здэнутэкIэ. МахуитI мэхъури, шыбгым сису къызокIухь, си жэмитI кIуэдауэ. А фыкъыздикIамкIэ къыфIэщIэмылъэгъуауэ пIэрэ?
– Хьэуэ, дрихьэлIакъым. Пэжу, дэ мэзым дыщIыхьакъым, гъуэгум зыри щытлъэгъуакъым, – жиIащ ГъуэгулI.
– Иналыкъуэщ си цIэр, си адэр Иналти, Иналыкъуэ къысфIащащ, – мащIэу къыпыгуфIыкIри, щIалэхэм еплъащ лIыр.
– Мыр ГъуэгулIщ, сэ сы-Муратщ.
– ГъуэгулI, жоIэ-тIэ. ИкъукIэ цIэ дахэщ, хэт къыпфIищами.
Куэдрэ тхьэм зуригъэхьэ.
– Берычэт бесын! Дахэри сыт, ауэ адыгэцIэщ.
– Пэжщ, адыгэцIэщ. Мурат куэд срихьэлIащ, ди къуажэми дэсщ,
ауэ ГъуэгулIыр япэу зэхэсхыу аращ, – жиIащ лIым, Iэнэм пэрытIысхьэурэ.
ЩIалэхэм я гъуэмылэр щилъагъум, Иналыкъуэ, ерыскъым щыт- 51
хъури, хэIэбащ. – Тхьэ соIуэ, шынэхъыщIэхэ, зэгъэпэщауэ фыкърагъэжьакIэ. Хуабжьуи зыкъифхащи, шэч хэмылъу, хъыджэбзаплъэ фыкъежьауэ къыщIэкIынущ фэ тIур, – ядэгушыIащ Иналыкъуэ.
ГъуэгулIрэ Муратрэ, укIытэхэри, къызэщIэнащ.
– Хъыджэбзаплъэр ди дежкIэ пасэIуэщ, тхьэмадэ, ди анэшым лъагъунлъагъу дыкIуэу аращ. Балъкъ Iуфэ, – пцIы иупсащ ГъуэгулI, а псалъэмакъыр абдеж щиухым нэхъ къищтэу.
Иналыкъуэ, щIалитIыр чэзууэ къызэпиплъыхьри, мащIэу и пащIэкIэ щIэгуфIыкIащ:
– Щхьэ пасэу, щIалэфIхэ, сынывоплъри, фи къэшэгъуэ дахэщ. КъищынэмыщIауэ, адыгэм жиIакъэ, жьыуэ къэтэджымрэ пасэу къэзышэмрэ щIемыгъуэжу. Апхуэдэу щыщыткIэ, абы пасэ хэлъкъым.
Шхэн яухри, къэтэджыжахэщ. Мурат Iэнэр зэщIикъуэжри игъэкъэбзэжащ, къадэхуар хъуржыным ирилъхьэжащ.
– ИкъукIэ ерыскъы IэфI сывгъэшхащ, бейтхъэж тхьэм фищI, – жиIащ Иналыкъуэ.
– Уи хьэлэлщ.
– ТIэ, шынэхъыщIэхэ, сэ мобыкIэ сыкIуэнущ, – и Iэр ищхъэрэкIэ ишиящ Иналыкъуэ. – Фэ дэнэкIэ здэвгъэзэнур?
– АбыкIэ укIуэнумэ, дызэгъусэщ! – жиIащ ГъуэгулI.
– Дызэгъусэмэ, дызэгъусэщ, нэхъыфIыр аракъэ.
Я шы-уанэ зэщIакъузэжри, ежьэжащ ахэр. Куэд дыдэ ямыкIуауэ, Иналыкъуэ Муратым зыхуигъэзащ:
– АтIэ, Мурат, къэгъэкIэщI ди гъуэгур! 52
Прозэ
Апхуэдэ псалъэмакъым пэмыплъа Мурат ГъуэгулI хуеплъэкIащ. ГъуэгулIи и дамэхэр дригъэуеящ, «къыбжаIамэ, гъэзащIэ», жыхуиIэу. Мурат нэхъыжьым и унафэр игъэзэщIэн фIэкIа нэгъуэщI къыхуэнэжыртэкъыми, ищIэ хъыбарыжьхэм игукIэ хэщыпыхьу щIидзащ. КъищIэжащ Бот дадэ и хъыбархэм ящыщ зы, мыкIэщI дыдэу икIи мыкIыхьыщэу. Ауэ ар зи къэшэгъуэ зэныбжьэгъуитIым зэшыпхъуитI къызэрагъэкIуэсам теухуат. Игу ирихьыну пIэрэ ар Иналыкъуэ? Ирихьынщ, сыт щIримыхьынур, езыр щIалэу щытакъэ? Езыракъэ нетIэ жызыIар я къэшэгъуэу. Пэжыр жыпIэмэ, а хъыбарым езы Иналыкъуэ
и псалъэмакъым пищэ хуэдэт. Муратыр тегушхуэри, хъыбарыр
къригъэжьащ.
Иналыкъуэ и тхьэкIумитIыр тегъэхуауэ едаIуэрт щIалэм жиIэхэм, едаIуэрт, куэд щIауэ а хъыбарыр зэрищIэр ибзыщIауэ. Мурат и хъыбарыр и кIэм нэблэгъауэ, шухэр хуей дахэ гуэрым ихьащ. Абдежым бжей мэзыр щиухырти, мэз зэхэпхъам щыщIидзэрт. Иналыкъуэ и шыр къыжьэдикъуащ.
– АтIэ, шынэхъыщIэхэ, сэ сыкъэсыжащ. Модэ мо флъагъур си пщыIэщ. Фынеблагъэ, хъыбарри и кIэм нэдгъэсынщ. КъищынэмыщIауэ, зы сыхьэт ныкъуэкIэ дыгъэр къухьэнущ. Ныщхьэбэ фэ фыздэкIуэм фынэсынукъым, дэнэми зыщIыпIэ нэху фыкъыщекIын хуейщ. Апхуэдэу щыщыткIэ, сэр нэхърэ нэхъ бысымыфI фэ вгъуэтынкъым. ФыкъакIуэ!
Иналыкъуэ ежьэжащ. Сыт ящIэнт, щIалитIыр абы и ужь иуващ. Куэд ямыкIуауэ, ахэр зи гъунэм унэмыплъыс хъарбыз хьэсэшхуэм Iууащ.
– Мыр си хъарбыз хадэщ, – жиIащ Иналыкъуэ. – Илъэс зытхух
хъуауэ мыбдеж щызощIэри, икъукIэ щобагъуэ. Къуажэ и гъунэгъукъыми, дыгъуакIуэ къакIуэркъым.
Хъарбызыр бэв хъуати, нэри псэри ихьэхурт. ГъуэгулIрэ Муратрэ хъарбыз ямыщыпэлъагъуми, мыпхуэдэу инрэ дахэрэ иджыт щрихьэлIар. Шухэр пщыIэм щытехьэм, абы тесхэр къапежьащ. НэхъыщIэхэм, шы IумпIэхэр яубыдри, тесхэр кърагъэпсыхащ.
– Модэ кхъужьеижьым деж фшэи, уанэхэри тефх! – унафэ ищIащ Иналыкъуэ.
– А зи унэр бэгъуэн, дэнэ махуищ лъандэрэ къыщыпкIухьыр? Догузавэри, жытIэнури дыздэкIуэнури тщIэркъым, – дыдж-дыджу къеупщIащ абы лIыжь жьакIэхур, ГъуэгулIрэ Муратрэ гуапэу сэлам къариха нэужь.
– СыздэщыIар пщIэркъэ, ди адэ, жэмхэм сылъыхъуащ! – жиIэу Иналыкъуэ къыщригъажьэм, абы и псалъэр лIыжьым Iэпиудащ:
– Сыт жэм узылъыхъуар, жэмхэр зыщIыпIи кIуакъым, мес, кхъужьеилъэ мэзым щохъуакIуэри щIэтщ!
Дадэм и шхыдэм кIыхь зримыгъэщIу, щIалэ хьэщIитIым закъыхуигъэзащ:
– НэхъыщIэ цIыкIухэм емыкIу дыкъэфщIынкъым, щIалэм дигъэгузэващи, жытIэри тщIэжыркъым. Феблэгъапэ, фэ сэ слъагъухэр фыхьэщIэ дыдэщ, фи теплъэкIи жыжьэ фыкъикIа хуэдэщ.
– Фи еблагъэ куэд ухъу, тхьэмадэ.
ГъуэгулI пщыIэхэр нэкIэ къызэхижыхьащ. Ахэр зыщыплI хъурт, тIур нэхъ ину. «Нэхъыжь-нэхъыщIэкIэ загуэшауэ щIэлъу арагъэнщ», – игу къэкIащ щIалэм. Прозэ
– ХьэщIэр тхьэм и щIасэщ, си щIалэхэ, хьэщIэ щIали щыIэкъым, – жиIэри, лIыжьым и Iэр ауэ занщIэу къыщыт пщыIэмкIэ
ищIащ, «фыныщIыхьэ», жыхуиIэу. Езыри япэ ищащ.
ЩIалэхэр зэрешар фэуэ ятетт. Тыншкъым зэман кIыхькIэ шыбгым уисыну, атIэми махуэ къэскIэ шууэ къыщумыкIухькIэ.
– Сэ Иналщ къызэрызэджэр, – жиIащ лIыжьым, тыншу тIысурэ.
– Жьыщхьэ махуэ ухъу, дадэ, си адэм урицIэджэгъущ, – жиIащ ГъуэгулI, лIыжьым и цIэр зэрищIэр, и къуэ Иналыкъуэ къазэрыжриIар ибзыщIри.
Тхьэмадэм гуапэу хьэщIэхэр зригъэцIыхуащ. Абы и теплъэм къыбжиIэрт щIалитIыр пщыIэм къызэрытехьар и гуапэ зэрыхъуар. Я увыIэпIэр щIыпIэ пхыдзати, щIагъуэу цIыху нэсу къыщIэкIынутэкъым. Абы хэту, зы щIалэ пщыIэм къыщIыхьащ:
– Дадэ, ерыскъыр хьэзыр хъуащ, хьэщIэхэри мэжалIэу къыщIэкIынщ.
– Иджыпсту дынэкIуэнкъэ. Мыдэ щIалэхэр ныжэбэ здэгъуэлъынур яхуэубзыхуи, я щыгъын лейхэри щегъэх.
ЩIалэм хьэщIэхэр пщыIэ нэхъ инитIым я зым щыщIишэм,
ГъуэгулI къэпсэлъащ:
– ЕмыкIу сыкъыумыщI, ауэ, хъуну щытмэ, мобдеж дыщыгъуэлъынт, – и Iэр пщыIэ ныкъуэщIымкIэ ишиящ абы.
– ХъункIэ, хъунущ, – къыпыгуфIыкIащ щIалэр, – ауэ, япэрауэ, ар ныкъуэщIщ, етIуанэрауэ, абы фыщызгъэгъуэлъмэ, ди адэшхуэм, Инал, къысхуидэнукъым.
– Ар сыт щхьэкIэ, сыт абы и лажьэр?
– Лажьэ иIэкъым, зэрыныкъуэщIыр мыхъумэ.
ГъуэгулIрэ Муратрэ бысым щIалэр я гъусэу пщыIэ ныкъуэщIым гъунэгъуу зэрекIуалIэу, мэкъущIэм и мэ гуакIуэр зэуэ къаIурыуащ.
– Мис мы мэкъум дыхэлъынщ. ГъуэлъыпIэу нэхъыфI дэнэ къипхын?! – жиIащ Мурат.
фызыхуей фыхуэзэмэ аращ.
– ФызэрегуакIуэщ, – и дамэхэр дригъэуеящ бысым щIалэм. – Фэ ГъуэгулIрэ Муратрэ я адыгэ фащэр зыщахри пкъом фIадзащ. Мурат жэри, щIалэ цIыкIу хьэлу, мэкъум зыхигъэукIуриящ.
– Тобэ, хэт куэд щIауэ мэкъущIэм и мэ къыщIихьэжа! – къыжьэдэхуащ абы.
– ТIэкIу зыфтхьэщIынкъэ? – щIэупщIащ щIалэр.
– Iэмал имыIэу, – жиIащ ГъуэгулI, и джанэпщэр итIатэурэ.
– Сэ иджыпсту. – IукIащ щIалэр. Ар пщыIэ къуагъым зэрыкъухьэу, ГъуэгулI мэкъум зыхидзащ. Абы хэту, щIалэм и макъ къэIуащ:
– Iэсият! ФатIимэт! Дэнэ фыздэщыIэр? ХьэщIэхэм зевгъэтхьэщI!
ПщыIэ нэхъ цIыкIум, лIыжьым ейм къыбгъурытым, зэщхьыркъабзэу хъыджэбз дахитI къыщIэкIащ, гъуму ухуэна я щхьэц фIыцIэ кIыхьыр я гупэмкIэ къытелъу, чэсыргей бостей пIащIэ тIэкIу фIэкIа ящымыгърэ я бостей Iэщхьэри кIэщIу. Ахэр щалъагъум, ГъуэгулIрэ Муратрэ къыщылъэтащ икIи, замыщIэжу, я нэр абыхэм траубыдащ.
– ИIэ, щIалэ хьэщIэхэм зевгъэтхьэщI, – жиIащ бысым щIалэм.
ХъыджэбзитIыр къызыщIэкIа пщыIэм щIэлъэдэжри, напэIэлъэщI зырыз яIыгъыу къыщIэкIыжащ, адэкIэ къыщыт пщыIэм, пщэфIапIэ хуэдэу фэ зытетым, пхъэ фалъэ нэщI зырызи къыщащтащ. ЩIалэ хьэщIэхэм ябгъэдыхьэурэ сэлам ираха нэужь, зы хъыджэбзым жиIащ: 53 Прозэ
– ФыкъакIуэ!
Хъыджэбзхэр пщыIэ щIыбымкIэ екIуэкIащ, щIалэ хьэщIитIыр я ужьым иту. Абыхэм иджыщ гу щылъатар псыIэрышэшхуэ ежэхым. Ар щилъагъум, Мурат хъыджэбзхэм ящыгуфIыкIыурэ захуигъэзащ:
– Ей, тхьэIухуд шырхэ, мы псы Iуфэм дэри зыщыттхьэщIыжыфынущ, лейуэ гугъу зевмыгъэхь!
– А къомыр жумыIэу, уи джанэр зыщых! – ткIийуэ жиIащ зы хъыджэбзым, пхъэ фалъэм къепкIэу псы къыщIигъалъэри. – Мо мывэшхуэм телъ тхьэрыкъуэф щIагъым сабын щIэлъщи къащтэ.
– Пэж дыдэу, ди шыпхъу цIыкIухэ, дэ зыттхьэщIыжынщ, мыдэ напэIэлъэщIыр къыдэфт къудей, – жиIэу ГъуэгулI псалъэмакъым къыщыхыхьэм, етIуанэ хъыджэбзыр къэпсэлъащ:
– Мы псыр къоскIыхыну ухуейуэ ара уэ?
ГъуэгулIрэ Муратрэ зэплъыжри, дыхьэшхащ.
– Щыфх фи джанэхэр! – жиIащ аргуэру хъыджэбзым. – Арыншамэ, псыр фтескIэнущ.
ЩIалитIым, абы къыфIамыгъэкIыу, я джанэр зыщахри, лъэныкъуэкIэ ягъэтIылъащ. ГъуэгулI и джанэ щIагъщIэлъ Iэщхьэр щыдрихьейм, хъыджэбзхэр аргуэру зыжьэу къэпсэлъащ:
– Джанэ щIагъщIэлъхэри зыщыфх!
Хъыджэбзхэр тегушхуауэ зэрыпсалъэмрэ абыхэм я зыщIыкIэ дахэмрэ Iэпхлъэпх ящIащ щIалэ хьэщIэхэр. Абыхэм нэгъуэщI къахуэнакъым, хъыджэбзхэм жаIэр ягъэзэщIэн мыхъумэ. ФIыуэ затхьэщIауэ щIалэхэр напэIэлъэщIым щыIэбэм, хъыджэбзхэм, нащхьэ зэхуащIри, пхъэ фалъэхэм къина псыр зэуэ щIалэхэм я щIыбым «ущ» жиIэу тракIащ. ГъуэгулIрэ Муратрэ мо псы щIыIэм къигъащтэри, пщыIэм тес псоми зэхахыу, ину къыхэкIиикIахэщ. Хъыджэбзхэр зэрылъэлъу дыхьэшхыу лъэныкъуэкIэ Iужыжахэщ. КIий макъыр щызэхахым, пщыIэм тесхэр къэжащ.
– Сыт къэхъуар, щIалэхэ? – къэщта-къэщтауэ щIэупщIащ Ина-
– Зыри, ди нэхъыжь, зыри къэхъуакъым, – зыжьэу жэуап ятащ
лыкъуэ.
мыдрейхэм.
Ар щызэхахым, хъыджэбзхэр нэхъ иныжу дыхьэшхащ.
– Алыхьым и цIэкIэ соIуэ, мы къуейщIеитIым зыгуэр къыващIауэ аракIэ! – шхыдэу щIидзащ Иналыкъуэ. – Дыунэхъури дытIысыжащ, мы тIур игъащIэкIэ губзыгъэ хъунукъым!
МыдэкIэ бысым щIалэхэри щытт, къэхъуар къагурыIуарэ дыхьэшхыу. Инали къекIуэкIати, зыри жимыIэу, мащIэу и пащIэкIэ щIэгуфIыкIри, IуигъэзыкIыжащ. IукIыжащ мыдрейхэри. Хъыджэбзхэр щIалэ хьэщIэхэм къабгъэдыхьэжри напэIэлъэщIхэр къыIахыжащ,
икIи псы зытракIа я щIыбхэр хуалъэщIыжащ.
– Фи лъакъуэхэр фтхьэщIынукъэ? ФымытхьэщIмэ, IэфIу фыжеинукъым, – жиIащ зы хъыджэбзым.
– ЯтхьэщIынщ, я лъакъуэхэри ямытхьэщIу дауэ зэрыгъуэлъыжынур? – къэпсэлъащ адрейри. «Сыт мыгъуэу пIэрэ мыбыхэм аргуэру къытхуамурадыр?» – егупсысащ ГъуэгулI, итIанэ гушыIэурэ жиIащ:
– Сэ зэрысщIэмкIэ, хъыджэбзыфIхэм хьэщIэм и лъакъуэхэр хуатхьэщI! 54 Прозэ
– , а фи къуажэ хъыджэбзхэр сыту хъыджэбзыфIыщэ, хьэщIэхэм я лъакъуэхэри хуатхьэщIу! – жиIэри дыхьэшхащ зы хъыджэбзыр. Адрейми къыпищащ:
– ЯхуэттхьэщIынщ, тхьэ, я лъакъуэри, сыт щIахуэдмытхьэщIынур? – еплъащ ар и шыпхъум. – СлIо, дэ дынэхъыфI е дынэхъыкIэ фи къуажэ хъыджэбзхэм нэхърэ?!
А дакъикъэм ГъуэгулI и нэр хуэзащ хъыджэбзым и Iэблэ ижьым хэс анэл дахэм. Ар зы нартыху хьэдзэ хуэдиз хъунт, хъуреябзэт. Хъыджэбзым щIалэр а анэлым зэреплъым гу лъитэри, езыри абы еплъыжурэ къэпсэлъащ:
– Мыр, зэшыпхъуитIыр дызэхамыгъэгъуэщэн щхьэкIэ, ди анэм тыгъэ къысхуищIауэ аращ.
– Уи шыпхъум хуищIар сыт-тIэ тыгъэу? – щIэупщIащ ГъуэгулI.
– ФатIимэт, къегъэлъагъут уи анэлри ди щIалэ хьэщIэхэм! – жиIэри, хъыджэбзыр дыхьэшхащ.
ФатIимэт дэпым хуэдэу плъыжь къэхъуащ.
– Сыт, дахэкIей, абы щхьэкIэ апхуэдэу щхьэ укъызэщIэна?
– Абы и анэлыр зылъагъунур зышэр аращ, – жи Iэсият, а зэрыдыхьэшхым хуэдэурэ. – Хьэмэрэ, «хьэщIэщ», жытIэу, едгъэлъагъун? – дыхьэшх макъым нэхъри зрегъэIэт хъыджэбзым.
– АтIэ, ГъуэгулI, къашэ ФатIимэт, къаши еплъ и анэлым! – мэдыхьэшх Мурати.
– АтIэ, сеуэу къэсшэн?.. УкъыздэкIуэн, ФатIимэт?
– Сыт щхьэкIэ, уэ иджыри къэс къэшэн уимыIэу ара? – щIоупщIэ 55
ФатIимэт, и шыпхъум нащхьэ хуищIурэ.
– Къэшэни? – жи ГъуэгулIи. – СиIэкъым, дэнэ къисхын?
– СлIо, фи къуажэм хъыджэбз дэмысыжу ара?
– Дэсщ, сыт щIыдэмысыр!
– АтIэ, дэсмэ, иджыри къэс щхьэ зумыгъэпэщарэ зы хъыджэбз? ЛIыжь ухъужащ!
Апхуэдэ псалъэмакъым пэмыплъа ГъуэгулI, жиIэнур къыхуэмыгъуэту, и бзэр иубыдащ. Мурати щытт и ныбжьэгъум еплъу, абы итыну жэуапым пэплъэу.
– ХыумыгъэкIуэтапэу зыгуэр зэгъэпэщ, щIалэфI, армыхъумэ укъыдэнэжынщи, щыс итIанэ къанцIу уепщэу! – жиIэри, ФатIимэт Iужыжащ, абы и ужьыр кIэщIу ихуащ Iэсияти. ГъуэгулIрэ Муратрэ абыхэм якIэлъоплъ, езыхэри зэплъыжурэ мэдыхьэшх.
– ИIэ, лIыжь, ди лъакъуэр дыгъэтхьэщI, армыхъумэ мыгувэу
кIыфI хъунущ, – жи Мурат, псы Iуфэ удзыпцIэм деж тIысауэ и вакъэр зылъихыурэ.
– ИIэ, дыгъэтхьэщI, хъыджэбзитIым къамыгъэзэж щIыкIэ, – жи ГъуэгулIи.
– СлIо, къагъэзэжмэ, а къыбжаIам нэхърэ нэхъ Iей къыбжаIэн уфIэщIрэ? – мэдыхьэшх Мурат.
ЩIалэхэм я лъакъуэр, ятхьэщIауэ я вакъэр щылъатIэгъэж дыдэм ирихьэлIэу Иналыкъуэ пщыIэм къыкъуэкIащ.
– ИIэ, щIалэхэ, тIэкIу дедзэкъэнщ, армыхъумэ кIыфI хъунущ
иджыпсту, – жери зеплъыхь, ипхъухэр щимылъагъум, щIоупщIэ: –
Дэнэ кIуа мы угъурсызитIыр? Тхьэ соIуэ, мыгъэрегъэм мыбы тесщи, цIыху ямылъагъуурэ, хьэщхьэрыIуэ техъухьауэ, дапэмылъэщыж! 56
Прозэ
КIыфI дыдэ мыхъуу шхэн яухри, къэтэджыжащ пщыIэм тесхэр. МафIэм пхъэ фIыуэ тралъхьэри, ар ину къызэщIэнащ, и бзийм лъагэу зиIэтарэ гъунэгъуу узримыгъэкIуалIэу.
– Дэнэ щыIэ хъыджэбзхэр? – зиплъыхьащ Инал. – МэжалIэхэу къыщIэкIынщ, нобэрей махуэм шхакъым тIури.
– Дэ дымис, дымис, – зыжьэу жаIащ абыхэм, кIыфIым къыхэкIыурэ. – Ди хьэщIэхэм щхьэкIэ нартыху цIынэ къэтхьауэ аращ,
яхуэдгъэвэну.
– Фэ дапщэрэ вжесIа пшапэр зэхэуауэ абы нэс фи закъуэу фымыкIуэну! – хъущIэрт Иналыкъуэ и фIэщу.
– Умыгузавэ, ди адэ, езыхэм нэхърэ нэхъ шынагъуэ ирихьэлIэнкъым ахэр, – къэпсэлъащ Иналыкъуэ и щIалэхэм ящыщ зы. – Тхьэ соIуэ, а тIур зэ къэзылъэгъуа псэущхьэ мэзым пхущIэмысыжынкIэ!
И къуэм жиIар игу зэрыримыхьар IупщIу, адэр ней-нейуэ абы еплъащ, икIи, псалъэмакъыр нэгъуэщIым тришэмэ нэхъ къищтэу, Мурат зыхуигъэзащ:
– ТIэ, щIалэ хьэщIэ, нобэ къебгъэжьа хъыбарыр и кIэм нэбгъэсакъым. А хъийм икIа щIалэм сыт зэкъуэшхэм иращIар?
– Сыт иращIэн, Иналыкъуэ?.. ЩIалэщIэм зэпымычу я шыпхъур ирихьэжьэрт, ирихьэжьэхукIи мыдрейхэм, кIэлъыпхъэрырти, къытрахыжырт.
– ЩIалэ лIыхъужьтэмэ ар, зэкъуэшиблым ящымышынэу, – къэпсэлъащ Иналыкъуэ. – Зэ фIыуэ кIуэцIакъухьатэмэ, етIуанэу къытригъэзэжынтэкъым.
– Ар, Иналыкъуэ, нэхъ гъэкIэщIауэ бжесIауэ аращ. Iэджэри яукIащ ар хъыджэбзым и дэлъхухэм, зыри къикIакъым армыхъумэ! «Фэ фхузэфIэкIын щыIэкъым», жери, иужьу щрихьэжьам и адэр кIэлъыщIэпхъуащ. ЛъэщIыхьэщ, и пхъур къытрихыжри, кIуэцIыкъухьи нэгъуэщIи хэмылъу, и бэлътокумкIэ щIалэм и пэр илъэщIри къежьэжащ.
– Сыту пIэрэ абы кърихар адэм? – щIэупщIащ щIалэхэм ящыщ зы.
– Кърихар пщIэркъэ? Уи ныбжь нэсакъым, упэшынкъижщ, жиIэу аращ, – къыхыхьащ псалъэмакъым Инал.
– Уей-тIэ, а щIалэри абы и ужькIэ къэкIуэжауэ къыщIэмыкIын а хъыджэбзыр ирихьэжьэну! – дыхьэшхащ зы щIалэ.
– Хьэуэ, къэкIуэжащ, а жэщ дыдэм къытригъэзэжри идыгъужащ хъыджэбзыр! – нэхъ хэIэтыкIауэ жиIащ Мурат.
– ТIэ, ар хъыджэбзым и дэлъхухэм яIэщIэкIуэдащ, дауи, – увыIэжыртэкъым Иналыкъуэ и зы щIалэ. Адрейхэр щыму щыст.
– Ущоуэ, – къэпсэлъащ Мурат. – ЯIэщIэкIуэдэн дэнэ къэна, «мыр дэ къыдэзыщIэфар лIы хъунущ», жаIэри, зэкъуэшиблым я къуэш еянэу ялъытащ.
Хъыбарыр зэриухар щIалэхэм зэхуэдэу къащыхъуакъым. Зым жиIэрт абы и щхьэр паупщIын хуеяуэ, адрейми ар идэртэкъым, Iуэхум лIыукI къыхэкI нэхърэ апхуэдэу зэращIар нэхъ тэмэму къилъытэрт. Псалъэмакъыр кIыхь щыхъум, ГъуэгулI къэпсэлъащ:
– Сыт щхьэкIэ, а щIалэр фэ фцIыхун хуейщ, сыщымыуэмэ, фэ фи къуажэкIэрщ ахэр тхъэжу щыпсэур!
ГъуэгулI и гушыIэр ягу ирихьауэ, псори дыхьэшхырт. «Сэ тхьэ сыгъэIэ, мы щIалитIым ягу фIы къытхуимылъ. Сыт къытхуамурадми, мы тIум зыгуэр къытхуамурадщ, – егупсысащ Инал. – Мыхэр Балъкъ Прозэ
шащ.
Iуфэ я анэшым лъагъунлъагъу кIуэуэ жыхуаIэр мыпцIы зэфэзэщу пIэрэ?» Езы Инал дыдэм ищIэжыртэкъым апхуэдэ гукъэкI щIищIар. ЩIыIэ-щIыIэу игу къыдрихьеяуэ арат. ЛIыжьым мурад ищIащ щIалэ хьэщIэхэм ныжэбэ яхуэмыбэлэрыгъыну. Ауэ ари, игу къэкIахэри и
къуэми и къуэрылъхухэми яжриIакъым.
ПщыIэм тесхэр хэкIуэтэхукIэ уэршэращ. ХъыджэбзитIым къахьа нартыху цIынэри хуэм-хуэму ягъажьэурэ яшхащ. ГъуэгулIрэ Муратрэ зыкъом щIауэ хуейт гъуэлъыжыну, арщхьэкIэ бысымым щыжамыIэIам, езыхэри укIытэри апхуэдэ Iуэху зэрахуакъым. КъуршымкIэ къриху жьы къабзэм жэщыр нэхъ щIыIэтыIэ къыщищIым, Инал къэпсэлъащ:
– ИIэ, дыгъуэлъыжынщ, жэщри хэкIуэтащ, ди хьэщIэхэри едгъэ-
– Дыгъуэлъыжынщ, – жиIащ Иналыкъуи. – Мы щIалэхэр нэхъ жьыуэ гъуэгу техьэхукIэ нэхъыфIщ, абыхэм гъуэгуанэфI къащIэлъщ иджыри.
Псори щхьэж и пщыIэкIэ зэбгрыкIащ, ауэ Иналыкъуэ и щIалэ нэхъыщIэр ГъуэгулI сымэ я гъусэу пщыIэ ныкъуэщIым и кIапэм щыгъуэлъащ. ФIэемыкIуащ хьэщIэхэр я закъуэу къигъэнэну.
Жэщым къыбжиIэрт пщэдей уэфI зэрыхъунур: вагъуэхэр изу ист, мазэ къыкъуэкIари мыпIащIэурэ уафэ джабэм екIуэкIырт, къабзэрэ къабзэу, хъуреябзэрэ щIакхъуэ тхъуэплъышхуэм ещхьу. Гъуэлъыжахэр псынщIэ дыдэу Iурихащ. ЛIам хуэдэу жеящ ГъуэгулIрэ Муратри. Ахэр махуэ гъуэгуанэм иригъэшат зыхащIэу. Инал дадэ и закъуэт мыжейр. Ар пщыIэ джабэм кIэрыст, нэмэз щыгъэ игъажэрэ щэхуу зыгуэрхэр къибжу.
ГъуэгулI махуэ кIуам сыт хуэдизу емышами, сыт щыгъуи хуэдэу, жьы дыдэу къэушащ. Къэуша щхьэкIэ, хэлът щыму, бжьыхьэпэ дахащэм зыIэпишауэ. Апхуэдэу здыхэлъым абы къилъэгъуащ Iэсиятрэ ФатIимэтрэ шыхэр къызэрашэжыр. Ар щIалэм хуабжьу игъэщIэгъуащ: иджыри къыздэсым езым абы и шыр нэгъуэщIым къиубыдыфауэ илъэгъуатэкъым. Дапщэрэ щIалэхэм баз япимыхьами, зэпымычу къафIихьырт. Иджы еплъи тIысыж, мо хъыджэбзыжь цIыкIум – Iэсият – къиубыдауэ къешэж. Къешэж, нахъти пщIэхэмылъу. и соку фIыцIэ кIыхьыр иIыгъыу. ФатIимэт шы къишэжым нахътэ пщIэхэлът. ГъуэгулI хуэму, къабгъэдэлъ бысым щIалэр къимыгъэушын хуэдэу, Мурат кIэщIэуIуащ. Абы и нэхэр къыщызэтрихым, «зыри жумыIэу, мобыкIэ плъэ», жыхуиIэу, ГъуэгулI и Iэпэр ишиящ. Мурати телъыджэ щыхъуащ илъэгъуар. ФатIимэт шыр шы фIэдзапIэм ирипхыжри, Iэсияти нахътэ хуихьащ. ИужькIэ мэкъу яIуантIэри, шитIыр къабзэу ялъэщIащ, шыкIэхэр екIуу зэрадзэри, уанэхэр тралъхьэжащ. А псоми псалъэмакъыншэу кIэлъыплъащ ГъуэгулIрэ Муратрэ, кIэлъыплъащ, хъыджэбзитIыр зи ужь ихьа Iуэхур IэкIуэлъакIуэ дыдэу зэрагъэзащIэм дихьэхауэ.
ХъыджэбзитIым я Iуэху зэфIагъэкIри, я пщыIэм щIыхьэжащ. ГъуэгулIрэ Муратрэ замыгъэIэуэлъауэу къэтэджа щхьэкIэ, къабгъэдэлъ щIалэри къэушри, заригъэтхьэщIыну псыIэрышэмкIэ иришэкIащ. Ар щалъагъум, хъыджэбзитIыр пщыIэм къыщIэжри, ГъуэгулIрэ Муратрэ я щIакIуэхэр, жэщым зытрапIауэ щытахэр, къапхъуатэри, къабзэу яутхыпщIащ, иужькIэ дахэу яшыхьри уанэ къуапэм кIэрапхэжащ. Ахэр щилъагъум, дэлъхум жиIащ:
– Фыжей сфIэщIати, жьындууитI. 57 58
Прозэ
– Уэращ, тхьэ, жьындур, – жиIащ Iэсият, – и нэфI къытщыхуамэ, дыжэнэтбзу цIыкIущ, и ней къызэрытщыхуэу, жьынду дохъуж. Сыту пIэрэ пщэдджыжь нэхущым къэхъуар?
Iэуэлъауэхэм къагъэуша е езыхэр къэуша, сытми пщыIэм къыщIэкIащ Инали, Иналыкъуи, адрей щIалэхэри. ГъуэгулI сымэ захуэпати, Инал бгъэдыхьэхэри, фIыщIэ хуащIащ:
– ХьэщIэ кIуапIэ тхьэм уищI, ди адэ! Ныжэбэ дэ дызэрытыншам хуэдэу тхьэм тыншыгъуэ къыуит, – жиIэри, Инал и Iэр IитIкIэ иубыдащ ГъуэгулI. – ИкъукIэ дигу фрихьащ: уи щIалэри уи щIалэм и бынхэри куэдрэ тхьэм пхуигъэузыншэ, я гуфIэгъуэ тхьэм уигъэлъагъу.
– Ину берычэт бесын, тхьэмадэ, – жиIащ Мурати.
Псоми сэлам ирахыжауэ щIалэхэм шы фIэдзапIэмкIэ щаунэтIым, Инал къэпсэлъащ:
– Хьэуэ, си щIалэхэ, апхуэдэу гунэщI дыдэу гъуэгу фытехьэ хъунукъым, нэгъуэщI мыхъуми шхупс щIыIэ тIэкIу фемыфауэ фытезгъэкIынукъым! Дэнэ щыIэу пIэрэ хъыджэбзхэр? – зиплъыхьащ лIыжьым.
– Хъыджэбзхэр жей хъунщ, жьыщ иджыри, – жиIащ Иналыкъуэ.
– Хъыджэбзхэр жеймэ, уэра шыхэр къэзышэжу уанэ тезылъхьар? – и пащIэкIэ щIэгуфIыкIащ Инал.
Ар щызэхихым, Иналыкъуэ, шыхэмкIэ плъа мыхъумэ, зыри жиIакъым. Абы ирихьэлIэу ФатIимэтрэ Iэсиятрэ къыIухьащ, шхупс щIыIэ ярыту, пхъэ фалъэ зырыз яIыгъыу. ЩIалитIым ар ирафри, хъыджэбзхэм фIыщIэ хуащIащ, иужькIэ Иналрэ Иналыкъуэрэ я Iэр аргуэру зэ яубыдыжри, яшхэр IумпIэкIэ яIыгъыу пщыIэм къытекIыжащ.
– ФыкъыщыкIуэжкIэ, си щIалэхэ, мыбы фыкъытемыхьэмэ, си жагъуэ хъунущ, – жиIащ Инал.
– Iэмал иIэххэмэ, дыкъытехьэжынщ, – жаIащ щIалэхэми зыжьэу.
ЩIалэ хьэщIитIыр игу ирихьат Инал, ирихьат, ныжэбэ игу къахуэкIахэми хущIегъуэжауэ. Ауэ, пцIыр сыткIэ щхьэпэ, пэж дыдэу «хъыджэбзхэр ягъэкIуасэмэ», жиIэу егупсысат. Ауэ жэщым щIалэхэр IэфI дыдэу зэрыжейр, зэрыжаIэу, топ бгъэуами ахэр къызэрымыушынур щилъагъум, дадэм къыгурыIуащ игу къэкIам хуэдэ Iуэху щIалитIым зэрызэрамыхуэр. Абы и псэр псэхужауэ пщыIэм щIыхьэжа щхьэкIэ, жейм емызэгъыу, мащIэу Iурихым-къэушыжурэ нэху игъэщат.
ЩIалэ хьэщIэхэр абы нэкIэ игъэкIуэтэжащ, къэгъэшыпIэм еуэкIыхукIэ. ШууитIым зы теуэгъуэ якIуа нэужь, ГъуэгулI шыр къигъэувыIэри къепсыхащ.
– Сыт къэхъуар? – щIэупщIащ Мурат.
– Къепсых, – жиIащ ГъуэгулI, – ди уанэхэр зэтхъуэкIыжынщ.
– Гурыщхъуэ сщIат сэри уанэхэр зэхагъэзэрыхьауэ, – жиIащ Мурат, – ауэ зыри жысIатэкъым, къысщыхъуауэ къысфIэщIри.
– Дэ дытесыфынт абы, ауэ шыбгыр зэса уанэр телъыжмэ нэхъыфIщ, армыхъумэ къайхьэлъэкIынкIэ хъунущ.
– Уэлэхьи, ауэ сытми лIыжькIэ къомыджа уэ а ФатIимэт, – дыхьэшхащ Мурат, шым къепсыхыурэ.
– «ФатIимэт», жумыIэу, «мафIэ зэщIэгъэна», жыпIэркъэ!
– Iэсяти абы къыкIэрыхуркъым зыкIи!
Уанэхэр яхъуэжу ежьэжа нэужьи, ахэр куэдрэ тепсэлъыхьыжащ зэшыпхъуитIым. Нэрылъагъут щIалэхэр хъыджэбзхэм хьэщыкъ зэрахуэхъуар, арщхьэкIэ ар щхьэтечу зэжраIэфыртэкъым. Прозэ

Пшапэр зэхэуэным куэд имыIэжу, шууитIыр къуажэжьым нэсащ. ГъуэгулI и гур и бгъэм къипкIыным хуэдэу къеуэрт.
– Дыкъэсащ, – жиIэри, ГъуэгулI и шыр гъуэгум триIуэнтIыкIри, куэбжэ гуэрым Iуихуащ. Шухэр къепсыхыну хунэсатэкъым, ахэр хьэблэ щIалэ цIыкIухэм къыщаухъуреихьам. ПщIантIэм цIыху зыкъом дэтт, адкIэIуэкIэ унэм пшынэ макъ мыиныщэу къыщIэIукIырт. ЩIалэ цIыкIухэм зы яхэкIри пщIантIэм дэлъэдащ икIи псоми зэхахыу кIиящ:
– ХьэщIэхэр къэсащ, хьэщIэхэр къэсащ!
ЦIыхухэр пщIантIэм къызэрыдэхащ, унэм къыщIэIукI пшынэ макъри нэхъ ин хъури, цIыхубз гупышхуэ кIэлындор кIыхьым къытеуващ. Абыхэм щIалэгъуалэр яхыхьэжри, Iэгуауэ макъым ину зиIэтащ, зы щIалэрэ зы хъыджэбзрэ къытехьауэ къофэ. ГъуэгулIрэ Муратрэ жаIэнури ящIэнури ямыщIэу щытт, зэплъыжу. ПщIантIэм къыдэкIахэр, щIалэ зыкъизыхитIым сэлам кърахауэ, щтэIэщтаблэу зэхэтт, заплъыхьу. Зы нэхъыжь къэпсалъэри жиIащ:
– Дэнэ щыIэ-тIэ фи гъусэхэр?
– Дэ гъусэ диIэкъым, Хьэбалэ деж хьэщIэу дыкъэкIуауэ аращ, – жиIащ ГъуэгулI щэхуу.
– Догуэ, догуэ, дэ зыгуэрхэр зэхэдгъэзэрыхьу къыщIэкIынущ, мыхэр фызышэм ящыщкъым, – жиIэри, зы щIалэ нэхъ хэкIуэта гупым къахэкIри, хьэщIэхэм къабгъэдыхьащ. – Сэ си нэр нэжмэ, уэ у-ГъуэгулIщ, – жиIащ абы.
– КъэпщIащ, шынэхъыжь, сы-ГъуэгулIщ, – и гур нэхъ къызэры- 59
гъуэтыжащ ГъуэгулI.
– Е дэ ди тхьэу дэ дипщ, упсэу, ГъуэгулI?! – гуапэу IэплIэ къыхуищIащ абы. – Сэ тхьэ пхуэсIуэнщ, нэгъуэщIыпIэ сыщыпхуэзакIэ укъэзмыцIыхужынт!.. ФыкIуэ, Хьэбалэ псынщIэу фыкъеджэ! – зыжриIэри имыщIэу, зыкъригъэзэкIри унафэ ищIащ абы. – Музэчыр, уэ мы шыхэр зыхуей хуэгъазэт. Дэ дызыпэплъахэр хьэщIэ сытми, хьэщIэр мис мыхэр аращ!
ЩIалитIыр пщIантIэм даша къудейуэ, Хьэбалэ къыщIэкIри, накIуэпакIуэу ГъуэгулI къыбгъэдыхьащ:
– Упсэу, си щIалэ? Дэ куэд щIат узэрыдгъеижрэ, – жиIэри, и нэпсыр къыфIекIуауэ, ГъуэгулI быдэу зрикъузылIащ, арыххэуи, нэгъуэщI зыри хужымыIэу, и тэмакъыр зы къару гуэрым щикъузыкIащ.
– ГъуэгулI къэкIуэжащ! ГъуэгулI къэкIуэжащ! – зэрыгъэкIийрт пщIантIэм дэт щIалэ цIыкIухэр.
Ар щызэхахым, унэм щIэсхэр къызэрыIэтащ, пщIантIэм дэтхэри къызэхуэсащ. И IэблитIыр цIыхубз щIалэхэм яIыгъыу, гупышхуэм зы фызыжь къыпхашырт. Ар щилъагъум, ГъуэгулI зричри нанэм IэплIэ хуищIащ, хуищIащи, и нэкIум, и щхьэцым Iэ делъэ, зы псалъи хужымыIэу. Нанэми зыри жиIэфыркъым, и нэхэр зэхуишэурэ щIалэр къызэпиплъыхь, IэплIэ къыхуищI мыхъумэ. Абы зыгуэрхэр жиIэну хуейт, арщхьэкIэ зыри жиIэфыртэкъым, щытт, гуфIэгъуэшхуэм зэщIищтарэ зэщIэкIэзызэу. Абы хэту, Гуащэпс къэсри ГъуэгулI зыкъридзауэ магъ, магъ макъкIэ, магъ, зыгуэрхэр къибжурэ. ГъуэгулIи, хуэмышэчыжу, и нэпситIыр къыфIыщIэхуащ. Прозэ
Хьэбалэ, тIэкIу зыкъищIэжауэ, и нэпсыр зэпелъэщIыхьыж щыму, и щхьэр зэзэмызи игъэкIэрахъуэу. Абы хэту, адыгэ фащэ дахэкIэ хуэпауэ зы хъыджэбз псыгъуэ кIыхь цIыкIу, псырылъэ илъэфам хуэдэу, ГъуэгулI къыбгъэдолъадэри, IэплIэ, ба къыхуещI. «Сэ си псэм ищIэрт уэ си гуфIэгъуэм укъызэрырихьэлIэжынур. ПщIыхьэпIэу слъэгъуат, – жи, и нэпсыр хуэмыIыгъыжу. – Слъэгъуат пщIыхьэпIэу!»
«Мыр Дахэлинэщ, – щIыIэ-щIыIэу игу къэкIащ ГъуэгулI. – Тобэ, сыту дахащэ хъуа, сытуи псынщIэу дэжея! Ауэ щхьэ мыпхуэдэу яхуэпа?.. Яшэу аращ, ныщхьэбэ яшэ фызышэу!» Хьэблэр, цIыхухъуи цIыхубзи, ГъуэгулI къежауэ, зым жиIэр адрейм зэхимыхыу, Iэджэм щIэупщIэрт.
Аддэ жыжьэу уэрамым пшынэ макъ къыщыIуащ. ЗылI, бухъар пыIэм щIиуфауэ, утыкум къиувэри псоми зэхахын хуэдэу ину жиIащ:
– ЩIалэри дыщымыгугъыжу къэкIуэжащи, алыхь-алыхь, ди нэщ, ди псэщ. Гу щытхуэну зэман дихуэнщ, ауэ хьэщIэхэр къэсащ, фи гъыныр щывгъэти, къевгъэблагъэ мыхэр!
– Тэмэмщ, уэлэхьи, – къэпсэлъащ нэгъуэщI зы лIы гуэри. – Уэ, дахэ цIыкIу, – зыхуигъэзащ абы Дахэлинэ, – кIуэи унэм щIыхьэж, армыхъумэ уи фызышэр къебгъэблэгъэну укъыщIэкIауэ къащыхъунщ!
Дахэлинэ и ныбжьэгъу хъыджэбзхэр щIыгъуу унэм щIэлъэдэжащ. Я пIэм изэгъэжащ мыдрейхэри. Нэхъыжьым и унафэкIэ, ГъуэгулIрэ Муратрэ гъусэ хуащIащ хьэщIэхэр езыгъэблэгъэну щIалэгъуалэм. Фызхэри, Дисэ я пашэу, пщэфIапIэм щIыхьэжащ.
– Ярэби, къэкIуэжыпауэ пIэрэ-тIэ щIалэ цIыкIур? КъэкIуэжыпами, а и гъусэ щIалэри хэт? – къэпсэлъащ зы цIыхубз гуэр.
– КъэкIуэжыпа-къэмыкIуэжыпами, ар сэзыгъэлъагъужа Азалыхьталэм сыхуэарэзыщ! – аргуэру макъкIэ къэгъащ Дисэ. – Тобэ, тобэ, си фIэщ хъуртэкъым сэ ар слъагъужыну! -а, Думэсарэжь мыгъуэ, сыт нэхъри нэхъ къищтэнт ар апхуэдэ щIалэ хъуауэ илъагъуну!
– Аращ мылIэ лIы мэхъу жыхуаIэр-тIэ, Дисэ. ЛI мыгъуэращ насыпыншэр, армыхъумэ псэум зыгуэр игъуэтынщ.
– Инал тхьэмыщкIэжьым сыт хуэдэу и нэ къыхуикIрэт ар моуэ тIэкIу къыдэкIуэтеяуэ илъагъуну. ЩIалэ цIыкIум иджыри дахэ-дахэу къикIухьыртэкъым ар шым тригъэтIысхьэу щыщIидзам.
ЦIыхубзхэм, къыщIызэхуэса гуфIэгъуэри ящыгъупщэжауэ, мычэму иджы зытепсэлъыхьыр ГъуэгулIрэ ар зыпIыжахэмрэт. Зыми и пщIыхьэпIэ къыхэхуэжыртэкъым щIалэ цIыкIур абыхэм къызэрамылъхуар, гъуэгум къыщагъуэтауэ зэрыщытар. Дисэ игу къигъэкIыжырт сабийм гущэ зэрыхузэригъэпэщар. Гуащэпс, дыгъуасэ къэхъуам хуэдэу, иIуэтэжырт хъыдан тIэкIум кIуэцIылъу Думэсарэ тхьэмыщкIэм къихьу быдз зэрыригъэфауэ щытар. Радымхъани зыхигъэкIыжакъым псалъэмакъым: зэми дыхьэшхыу, зэми и нэпсыр щIилъэщIыкIыу иIуэтэжырт Думэсарэ мыгъуэр къагъэгубжьыну и ужь зэритар, дэнэ къикIами, сабийр Инал ейуэ, адрей псори къагупсысауэ жаIэурэ. АрщхьэкIэ, сыт ямыщIами, сыт жамыIами, Думэсарэ зыуи къридзэртэкъым. Къридзэртэкъым, апхуэдизкIэ сабийм хьэщыкъ хуэхъуати. Уеблэмэ, гъунэгъу фызхэм фэ зэрыраплъамкIэ, а зэрыжаIэ дыдэм хуэдэу щытми идэрт, щIалэ цIыкIур и унэ къыщихьэжакIэ. Ар хьэзырт Инал хуиIэ лъагъуныгъэм и хьэтыркIэ сытри ишэчыну. 60 Прозэ
ГъуэгулI къызэрыкIуэжам куэд ягу къигъэкIыжырт хьэблэ фызхэм, нэхъыбэжи я нэгу къыщIигъэхьэжырт. А псалъэмакъыр адэкIэ екIуэкIыну къыщIэкIынт, фызышэр къэмысатэмэ. Ахэр къызэрыдыхьэххэу, мо пщIантIэ Iэхуитлъэхуитышхуэм адыгэ джэгушхуэр щрагъэжьащ. Зэрыхабзэу, ар къафэкIэ хэгъэрейхэм къызэIуахри, чэзур хьэщIэхэм иратащ. Джэгури гушыIэри нэхъ тынши нэхъ дахи къищIат фызышэр жыжьэ къызэримыкIам, хьэщIэхэри бысымхэри фIы дыдэу зэрызэрыцIыхум. Зы щIалэ хьэщIэ къэфа нэужь, нэхъ джэгузэхэшэ
хуэдэу щыт щIалэр ГъуэгулI бгъэдыхьэщ, и Iэблэр иубыдри ину жиIащ:
– Уи лъэгу дыщIэгъэплъ, шынэхъыщIэ!
АрщхьэкIэ ГъуэгулI зрилъэфыхьырт, щэхуу щIалэми зыгуэрхэр жриIэрт. Ар щалъагъум, хэгъэрей щIалэхэм ГъуэгулI къаувыхьри, «къыдэкIи къафэ», жыхуаIэу, Iэгур къытракъутэу хуежьащ. ЩIалэм нэгъуэщI хэкIыпIэ зэримыIэжыр къыщыгурыIуэм, хуэмурэ къытехьэри, утыкушхуэр къифыхьурэ пшынауэм зыбгъэдигъахуэри ехъуцэцащ, пшынауэми псынщIэ дыдэу къафэр ислъэмейкIэ зэрихъуэкIащ. ГъуэгулI нысашэ къэкIуа хъыджэбзхэм яхэплъэщ, нэхъ лъэныкъуэ зезыгъэзауэ щыт хъыджэбз псыгъуэ кIыхь цIыкIум зыбгъуригъахуэри, щэхуу жриIащ: «Дыкъэгъафэ, тхьэIухуд шыр». Ар зэрызэхихыу, хъыджэбзыр, и нэпсыр къыфIекIуауэ, гупым яхэжащ. Ар щалъагъум, щIалэ зэIэщIэлъищ утыкум къилъэдащ, я къамэ Iэпщэр яIыгъыу. Нэхъыжьыфэ зытет щIалэр ГъуэгулI бгъэдэлъадэри, и къамэ Iэпщэр икъузу, и
нэщхъыр зэхэкуарэ пыджэну хьэзыру, еупщIащ, еупщIащ ину,
гъунэгъуу щытхэм зэхахыу:
– Сыт хъыджэбз цIыкIум жепIар?!
Ар щилъагъум, пшынауэм пшынэр игъэувыIащ, пщIантIэшхуэр щым хъуащ. ГъуэгулIрэ щIалэмрэ къаухъуреихьащ. ГъуэгулI, ищIэнури жиIэнури имыщIэжу, Iэнкун къэхъуащ, дэпым хуэдэу къызэщIэнауэ. Мурат и ныбжьэгъум нэхъ гъунэгъуу екIуэтэлIащ, къэхъужыкъуэIамэ, и къамэр кърипхъуэтын къудейуэ.
– Сыт, щIалэфI, хъыджэбзым жепIар?! – щIэупщIащ щIалэр етIуанэу. – Ар щхьэ гъырэ?
– Сэ тхьэ соIуэ, къуэш, емыкIу зыхэлъ лъэпкъи, Iуэхум къемызэгъыни жезмыIауэ, жесIари жылэм я пащхьэм щыжысIэжыфынумэ! – жэуап къитащ ГъуэгулI.
– Абы щыгъуэм дынодаIуэ.
– Хьэуэ, сэ зы псалъи жысIэнукъым, япэ сищу. ЖреIэж езы хъыджэбз цIыкIум! – быдэу жиIащ ГъуэгулI.
Къэхъуа хьэргъэшыргъэр нэхъыжьхэм я деж нэсати, ахэри, хьэщIи хэгъэреи, унэм къызэрыщIэхри, щIалэхэм я дежкIэ къаунэтIащ.
– Сэ тхьэ соIуэ, дэ тхуэмыфащэ зредгъэпэсыну армыра мыбы дыкъыщIэкIуар! – жиIэурэ къокIуэ зы лIы гъумыщIэ зэIэщIэлъ, Iэпщэрыбанэм хуэкIуэну зэрыхьэзырыр и теплъэм къыбжиIэу.
– Сэри тхьэ соIуэ, Увыж и къуэ, фэ фхуэмыфащэ къывэзыпэсын мы пщIантIэм дэмыту! – жи хэгъэрейхэм ящыщ гуэрми, и теплъэкIи, и IэщэкIи абы пимыкIуэтыну къигъэгугъэу.
– Сыт къэхъуар? 61 Прозэ
– Зэ фытесабыри, къэхъуар къыджефIэ! – къопсалъэ зы нэхъыжь, мащIэу и макъым зригъэIэту. – Мыр слIо, шкIахъуэ пщыIэ дыхъуауэ ара?.. ШкIахъуэ пщыIэрэ пэткIэ хабзэ гуэр телъщ.
ГъуэгулI хъыджэбзым жриIар езы хъыджэбзым жиIэжын хуейуэ щиукъуэдийм, япэу псалъэмакъыр къэзыIэта щIалэм хъыджэбз цIыкIум къеджэри псоми зэхахыу еупщIащ:
– Сыт мы щIалэм къыбжиIар?
Хъыджэбз псыгъуэ кIыхь цIыкIур щытт зыри жимыIэу, зызэригъэпщхьэжарэ и щхьэр къимыIэту.
– Къащтэ къурIэн, а хъыджэбз цIыкIур ауэ сытми мыгъа, и гуауэ хъун гуэр жрамыIауэ! – трегъэчыныхь пащIэшхуэ зытет хьэщIэм.
– Дауэ жраIэн, зиунагъуэрэ, – идэркъым хэгъэрейхэм ящыщ гуэ-
– Сыт, жызоIэ, мы щIалэм къыбжиIар? – щIокIие хъыджэбз рым.
цIыкIум щIалэр.
– «Дыкъэгъафэ», жери къызбгъэдыхьащ, – ерагъкIэ къыдришеящ хъыджэбз псыгъуэ кIыхь цIыкIум.
– Нэхъ ину жыIэ, зэхэсхыркъым! – жи аргуэру.
– «Дыкъэгъафэ», жиIащ! – хъыджэбзыр къыщиудри Iужыжащ.
– НыбэузыпцIэм уихьынути къыбжиIащ! – къэгубжьащ щIалэр. – Емынэ фIыцIэм укъихуа, джэгум уи шыпхъу нэхъыжь щыхэткIэ?!
КъызэщIэплъауэ зэхэт гупыр къэдыхьэшхыжащ. ГъуэгулI къыпэува щIалэм зиплъыхьри, гупым нэхъ дахэ дыдэу яхэт хъыджэбзым Iэ хуищIри, зыбгъэдишащ.
– Къысхуэгъэгъу, щIалэфI, къэбгъэфэну зи ужь уитар мыбы и
шыпхъу нэхъыщIэщ. Ар уэ зэрумыщIам шэч къытесхьэркъым. Апхуэдэу щыхъуакIэ, мис, шыпхъу нэхъыжьыр къэгъафэ! Мыбыхэм дэ щыри драдэлъхущ.
– Уэлэхьи, ар абы имыщIауэ сэ жызумыгъэIэн! – къыфIэмыIуэхукъыфIэмыIуэхуу къиутIыпщащ зыгуэрым, къаугъэ къэхъеймэ нэхъ къызэрищтэр наIуэу.
ГъуэгулI зэуэ еплъэкIащ абы дежкIэ, икIи къицIыхужащ и адэ къуэш нэхъыжьым и къуэр, Езид, ГъуэгулI щыцIыкIум имыгъэпсэууэ къезауэу щытар. Арат япэ дыдэу хьэблэ щIалэ цIыкIухэр зэхэту «къагъуэтакIэ» къещауэ щытар. ГъуэгулI абы и псалъэхэр гущIыхьэ щыхъуащ. Сыт
хуэдиз зэман дэкIа, итIани, и гужьгъэжьыр зыкIи нэхъ мащIэ хъуакъым. Къызэреплъ къудейр-щэ?
Езид и псалъэр щызэхихым, утыкум ит щIалэм, ней-нейуэ абы хуеплъэкIыурэ, ину пшынауэм жриIащ:
– Еуэ, Марусхъан, уи пшынэм, щIалэм лажьэ иIэкъым!
Марусхъан и пшынэр игъэбзэрабзэу щIидзэжащ. Япэм хуэдэу
гукъыдэж имыIэжми, ГъуэгулI къытехьэри псори дихьэхарэ Iэгур хущIауду ислъэмей ищIащ, ислъэмейр иухри, хъыджэбзыр и дэлъхум
бгъэдишэжащ. ЩIалэм фIыщIэ зэрыхуищIым и щыхьэту, и щхьэр мащIэу абы хуигъэщхъри, Мурат дежкIэ иунэтIыжащ. Мурат, бэлътоку кърихауэ, и натIэм къытрикIута пщIэнтIэпс щIыIэ пIащэхэр илъэщIыжырт.
– Бетэмалу бэлыхь дыхэхуэрти, – жиIащ абы, ГъуэгулI фIэкIа нэгъуэщIым зэхимыхыу. 62 Прозэ
ГъуэгулIи, а екIуэкIар и жагъуэ зэрыхъуар IупщIу, нэщхъейуэ къыпыгуфIыкIри, езыми и натIэм къытрикIута пщIэнтIэпсыр илъэщIу увыжащ.
– Зэ зыбгъэкIэрэхъуэн гукъыдэж уиIэ? – еупщIащ ар и ныб-
– СиIами, кIуэдыжащ! – дыхьэшхащ Мурат.
ЗэныбжьэгъуитIыр зэпсалъэу здэщытым, зы щIалэ къабгъэдыхьэри жьэгъум.
жиIащ:
– Хьэбалэ къыводжэ.
ГъуэгулIрэ Муратрэ я кум дэувэри, абы аддэ нэхъ пхыдзауэ щыт гуэщымкIэ иунэтIащ. Абдежым цIыхухъу пщафIэхэр щызэхэст, Iэнэ хъурей цIыкIум бгъэдэсу тIэкIу едзакъэу. АдкIэIуэкIи, гуэщ бжэIупэм деж, шыуанышхуэкIэ лы щагъавэрт. Нэхъыжь пэтми, цIыхухъу пщафIэхэр къэтэджри, щIалэхэм къащыгуфIыкIыу сэлам кърахащ.
– Фэ, щIалэхэ, гъуэгу фытетащ, фымэжэлIащ, фытIыси тIэкIу федзакъэ, – жиIэри, нэхъыжьым лъэныкъуэкIэ къыщыт IэнэмкIэ и Iэр ищIащ.
ЩIалитIыр тIэкIу къэмэжэлIар пцIытэкъым, ауэ къэхъуа зэрызехьэм и ужькIэ зэрымэжэлIари, зэрешари, къинэмыщIри ящыгъупщэжат. Иджы бахъэр къыщхьэщихыу Iэнэм телъ лы гъэвам и мэр къащыIурыуэм, зэрымэжэлIар зэуэ зыхащIэжат. ЩIалэхэр шхэуэ здэщысым, Хьэбалэ щIэупщIащ:
– Сыт, Нурхьэлий, нетIэ а джэгум къыщыхъуа зэрызехьэр?.. Хьэмэрэ къысфIэщIауэ ара?
Жэуапым и пIэкIэ Нурхьэлий къэдыхьэшхащ, ауэ Хьэбалэ нейнейуэ щеплъым, и дыхьэшхыныр пичри, и щхьэр ГъуэгулI дежкIэ ищIащ:
– ГъуэгулI Беймырзэхэ япхъу нэхъыщIэр къигъэфэн мурад иIати, къехъулIакъым.
– Сыту?
– И шыпхъу нэхъыжьыр абдеж дыдэм къыщытти.
Гупыр зэщIэдыхьэшхащ.
– Уэлэхьи, уэри уахэдэфатэмэ, ГъуэгулI.
– Дэгъуэщ а нэхъыщIэр, Беймырзэхэ къыхэкIауэ пщIэнукъым.
– Уи шыпхъу нэхъыжь джэгум щыхэткIэ, емынэм уихурэ?.. Хэбгъэзыхьу къэбгъэфэн хуеящ, уэлэхьи!
дэу, – дыхьэшхащ щIалэр аргуэру.
– Кърагъэгъэфа? И дэлъхуищыр къилъащ, аслъэн губжьам хуэЦIыхухъу пщафIэхэр а псалъэмакъым къытекIри, ГъуэгулI и узыншагъэ, и псэукIэ сытхэмкIэ къеупщIу щIадзащ. Куэдыщэ дэмыкIыу Дахэлинэ къыщIашащ, фащэ дахэкIэ хуэпауэ. Джэгум нэхъ ину зиIэтащ, зэпеуэу фочхэр драгъэуейуэ щIадзащ. МыдэкIэ, щIалэгъуалэм куэбжэдэнэ ящIати, гушыIэмрэ ауанымрэ тепщэ хъуащ. Фызышэ къэкIуамрэ хэгъэрейхэмрэ зэщIонакIэ, апщIондэхукIэ дыхьэшх макъым ину зеIэт, зэзэмызэ драгъэуей фочым и уэ макъым нэмыщI нэгъуэщI зэхыумыхыжу. Хьэбалэ фIэкIа къэмынэу, гуэщым щIэс псори куэбжэдэнэм еплъыну зэрыхьащ.
зохъурджауэ, къамыгъанэу ялъэкI ГъуэгулIрэ Муратрэ, цIыхугъэ къахуэхъуа щIалэщIэр ящIыгъуу, лъэныкъуэкIэ щытщ, мо зэрызехьэм йоплъри. КъыфIэмыIуэху- 63 Прозэ
къыфIэмыIуэху хуэдэурэ, Езид абыхэм забгъурегъахуэри, ГъуэгулI псалъэ хъуэр гуэрхэр иредз, ауан ищIу, игъэикIэу. ГъуэгулI щытщ
зыри жимыIэу, и гъуситIым ящыукIытарэ дэпу къызэщIэнауэ. Езид
щимыгъэтыжыххэ щыхъум, щIалэр йоIэдэкъауэри Iуедз, Мурат зыхуегъазэри, гушыIэу жреIэ:
– Мы тхьэмыщкIэ мыгъуэм и щхьэр зэтес дыдэкъым, иджы фадэ пIащIэм нэхъри игъэутхъуащи, жиIэр имыщIэжу аращ.
зыхуейр зыщIахэми Куэбжэдэнэ зыIэрагъэхьащи, куэбжэр зэIуахри, фызышэр дагъэкIыж, псалъэ хъуэр жанхэр ирадзрэ а ирадзам иридыхьэшхыжу. АрщхьэкIэ ГъуэгулI ахэри зэрызэхихыщэ щыIэкъым, Езид къриутIыпщахэм йогупсыс, и щхьэ мыгъуагъэ хуихьыжрэ иринэщхъейуэ. «Щхьэ мыгъуэ къыскIэрыхъыжьа мыр ныщхьэбэ? – жеIэ игукIэ. – ЕсщIэнури сыт?» Абы хэту, Хьэбалэ къоджэри, щIалэхэр гуэщымкIэ щIешэж. Абы унафэ ещI гуэщышхуэм Iэнэ кIыхь щагъэувыну, пщIантIэм дэтхэр, Iэнэм тIысыну къызылъысхэр, псори къраджэну.
– ХьэщIэхэр щежьэжакIэ, дэр-дэру дызэхэсыжынщ, аращ хабзэри, – къопсалъэ пщафIэ нэхъыжьри, и пащIагъуэм Iэ дилъэурэ.
Махуэ зыщыплIкIэ зэпыуакъым Хьэбалэ деж хъуэхъуакIуэ къакIуэхэр, хъыбар зрагъэщIауэ къэмыкIуахэри, хъыбар зрагъэщIэну къащыгъупщахэри. МащIэ апхуэдэхэм деж къыкъуэкIыжыр, хэти зигъэгусарэ и гукъанэр япэ иту, хэти щхьэусыгъуищэр къигупсысарэ ар къытригъэзэжурэ жиIэу. ЦIыху къакIуэ-накIуэм Хьэбалэ Iэмал къратыртэкъым ГъуэгулIрэ абы и ныбжьэгъумрэ яхуэфащэ гулъытэ яхуищIыну. КъищынэмыщIауэ, ар хуейт ГъуэгулI куэдкIэ еупщIыну. А псоми хьэблэ фызыр къыхыхьэжати, жэщи махуи жыхуаIэм хуэдэу, ахэр ГъуэгулI бгъэдэст, еуэршэрылIэу, зыщIэмыупщIэ къамыгъанэу. ЩIалэм цIыхубзхэм къарит жэуапхэм Хьэбалэ зыхуей куэди къыхихырт, иныкъуэхэми и гур ягъэзагъэрт, и псэм псэхугъуэ кърату, иныкъуэхэри жагъуэ щыхъурэ и гум щIыхьэу.
Зы пщыхьэщхьэ гуэрым, цIыху къакIуэ-накIуэр нэхъ зэтеуауэ, Хьэбалэ ГъуэгулI зыхуигъэзащ:
мэрэ сыщыуэрэ?
– Сэ къызэрызгурыIуэмкIэ, уэ укъэкIуэжыпакъым, ГъуэгулI, хьэ-
– СыкъэкIуэжыпакъым, Хьэбалэ, ущыуэркъым, дэнэ сыкъыздэкIуэжынур? – нэщхъей дыдэу жэуап къитащ щIалэм, икIи темыгушхуащэу щIэупщIащ: – Сыт ди адэм и унэм къыщыщIар?
– Абы гу лъыптащ, – хьэлъэу щэтащ Хьэбалэ. – Ар кIыхьщ, зы псалъэу бжесIэнщи, мафIэм исащ. Иныкъуэхэми жаIэ, Исмелрэ и фызымрэ яхузэгуэпу, зыгуэрым щIидзауэ, иныкъуэхэми, ар ямыдэу, езы Исмел тутын ефэу жейри, мафIэ щIэнауэ ягъэхъыбар. МафIэсыр
хьэблэм къащIэу щызэхуэсам, унэм зыри пхуещIэжынутэкъым, ерагъкIэ езы Исмел къыщIахыфа къудейщ. И фызыр щыIакъым а жэщым, езым я унэм щыIэжащ. Исмел и закъуэщ фи унэм щIэлъар. Аращ кIэщIу Iуэхур зытетыр. ТIэ, укъызэупщIри, къезгъэжьа псалъэмакъыр сIэщIэпхащ. Сыт укъыщIэмыкIуэжынур? Зэхэпха хъунщ мы махуитI-щым: Исмел и фызыжьри псэужкъым. Мыдрей къэнахэр а щIапIэм хуейкъым, хуейуэ щытамэ, иджыри къэс апхуэдэу щагъэтынтэкъым. Сыт и жыл щIа ар мафIэм зэрисрэ? 64 Прозэ
– Плъагъурэ, Хьэбалэ, гува-щIэхами сэ Исмел и къуэхэм мы жылэм сыдагъэсынутэкъым. Ар хьэкът. Аращ жылэр сыбгынэн хуей щIэхъуари.
– ИкъусыкъужкIэ дыбгъэгузэващ, щIалэфI, е уздэкIуэр жумыIэу, е нэгъуэщI жумыIэу удэкIуэсыкIри уежьэжащ. Ар хабзэ? Сыт хуэдиз нэпс хьэблэ фызым щIагъэкIар! Уи жагъуэ умыщI, ауэ дэ илъэситI ипэкIэ удгъеижри, пхуэтщIынуIами пхуэтщIыжащ. Уэ хьэдрыхэ къикIыжам ухуэдэщ нобэ.
Хьэбалэ и тэмакъыр щиубыдыкIри, и нэпсхэри къыфIекIуащ. Щысащ апхуэдэу зыкъомрэ, зы псалъи къыхудэмышейуэ, и гур хэщIу.
– ЦIыхур лIэрэ щIэплъхьэжмэ, дыщэзэрылэм хуэдэщ, здэкIуари здэжари умыщIэу кIуэд нэхърэ. ЛIар лIащ, абы уи гугъэр хыбохыжри, уи псэр мэпсэхуж. Мыдрейр-щэ? Угъуэлъыжами, абы уогупсыс: сыт ищIэрэ, сыт ишхрэ, лIауэ пIэрэ, яукIауэ пIэрэ?.. Апхуэдэу къэбгъащIэр гъащIэкъым! – кърикIутащ абы игу илъ псори.
– Сэ хуабжьу сыкъуаншэщ, леишхуэ фэсхащ, – жиIащ ГъуэгулI, и щхьэр къыхуэмыIэту. – Ауэ гукъеуэмрэ щIалагъэмрэ къыстекIуэри, сщIэми сегупсысыжакъым. Сыт хуэдиз сэ си фэм ирахар Исмел и къуэхэм! Фэри фыщыгъуазэщ, фызышэ пщыхьэщхьэм Езид зыкъызбгъэдигъахуэурэ сыт хуэдиз къызипэсар! Хьэуэ, Хьэбалэ, абыхэм сэрэ зы жылэ дыдэс хъунутэкъым. Аращ Iуэхур зэрыщытыр. Сэ уэ къысхуэпщIари, Дахэлинэ зы быдзышэ сыдефауэ зэрызишыпхъури
мы дунейм сытетыхукIэ сщыгъупщэнукъым, сщыгъупщэнукъым хьэблэжь сызыхэсам сыкъызэралъэгъуари, ауэ къуажэм къэгъэзэж сиIэкъым. Си унэ унэщ, си лъапсэ лъапсэщ, сызыхыхьахэм дыщэм
хуэдэу сыкъалъагъу. СхухыфIэдзэнукъым сызыдэзэгъа жылэжьыр,
ауэ сэ псалъэ быдэ узот дяпэкIэ щIэх-щIэхыурэ сыкъыфлъыгъуэзэну, зи быдзышэ сефа Гуащэпси анэм хуэдэу слъагъуну. ЗэрыжысIащи, Дахэлинэ си анэ къилъхуам хуэдэу згъэпэжыну узогъэгугъэ!
– ГурыIуэгъуэщ псори! – жиIащ Хьэбалэ, ГъуэгулI и псалъэр
иухауэ фэ щриплъым.
А тIур щыму щысащ зыкъомрэ, щысащ, дэтхэнэри гупсысэ гугъум зэщIиIулIарэ, и псэкIэ, и кIуэцIкIэ игъэвыжу. Щысащ, гъащIэ блэкIар щIэрыщIэу я щхьэм уафэхъуэпскIым хуэдэу щылыду. Ауэ мыгурыIуэгъуэр а уафэхъуэпскIым уафэгъуагъуэр къыщыкIэлъыкIуэнурат.
– ТIэ, ГъуэгулI, тIэкIу зыпIэжьэн уи гугъэ, хьэмэрэ дауэ уи
Iуэхур зэрыщытыр? – къэтэджыжащ Хьэбалэ, псалъэмакъыр зэраухар IупщIу.
– Плъагъурэ, Дахэлинэ и Iуэхум дыкъримыхьэлIамэ, апхуэдизри зытIэжьэну къыщIэкIынтэкъым. Хъумэ, пщэдей пщэдджыжьым дежьэжынт.
– Хъунщ пщэдей пщэдджыжьми, ауэ апхуэдэу щыхъукIэ, ныщхьэбэ хьэблэр къедджэнщи, тIэкIу дызэхэсыжынщ, армыхъумэ щэхуу уежьэжа хуэдэу хъунущ. Нобэ зывгъэпсэху, уи гъусэ щIалэри зэрешар и фэм къеIуатэ.
Хьэбалэрэ ГъуэгулIрэ я псалъэмакъыр яуха нэужь, ГъуэгулIрэ Муратрэ псыхъуэмкIэ кIуащ. ГъуэгулI игу къэкIат сабиигъуэр щигъэкIуа 65 66
Прозэ
Балъкъ псыхъуэшхуэр, лъэр щIиуду къуршыпс щIыIэ уэрыр темыпыIэу щежэхыр, унэ хуэдиз хъу мывэ фIыцIэжьхэр, а псом я щIыбагъым
плъыр емызэшыжу къыдэт Джэналъкъы бгыжьыр. Абыхэм гукъэкIыж гуэрхэр япыщIат, аддэ сабиигъуэ гъащIэм и нэхъ зэман курыкупсэ дыдэм ухишэжу. ГъуэгулI хулъэмыкIыу зэригъапщэрт Балъкъ псыхъуэмрэ Шэрэдж псыхъуэмрэ, нэхъ дахэр, гумрэ псэмрэ нэхъ дыхьэр къыхуэщIэртэкъым, ауэ фIыуэ къыгурыIуэрт а тIум зэщхьу куэд зэхуаIэу нэхъыбэжкIи зэрызэщхьэщыкIыр, тIури зэрыдахэр, зэрыхъуэпсэгъуэр.
ЩIалитIыр къыдыхьэжу тIэкIу едзэкъа иужькIэ, хадэм ихьэхэри, дэшхуей лъабжьэм щIэт пасэрей гъуэлъыпIэшхуэм лъэныкъуэ зырызымкIэ зрагъэщIащ. Уэршэру здэщылъым, езыхэми, гу лъамытэу, зэуэ жей IэфIым хилъэфащ. Мо жэщ зытIущым дахэ-дахэу зызымыгъэпсэхуа щIалэхэр жеящ, дыгъэ къухьэгъуэ нэблагъэу, Хьэбалэ къигъэушыху. Хадэ кIуэцIым иж псыIэрышэм фIыуэ зыщатхьэщIри, ахэр пщIантIэм къыдыхьэжащ. Гуэщышхуэм щIэт Iэнэ кIыхьым хьэблэ псор бгъэдэст, абыхэм япэплъэу.
Аущ-Джэрджий къэкIуэжа нэужьи, Мурат куэдрэ иIуэтэжащ щIалитIыр а махуэм къызэрагъэлъэпIар. ИпэжыпIэкIэ а махуэр ГъуэгулI щапIа хьэблэжьым я махуэшхуэт. Дауэ мыгуфIэнрэт ахэр, ягъеижу зи хуэIухуэщIэхэри зэфIагъэкIыжа, уеблэмэ къуажэ кхъэ дыхьэпIэм деж сын зыхуагъэувыжа щIалэм лажьи-хъати имыIэу къыщыкIуэжакIэ! ГъуэгулI и Iуэхум нэгъуэщI зыгуэри хэлът, дауи, ар хьэблэм къыщалъхуамэ, и лъэпкърэ и къупщхьэрэ иIэжамэ, и
Iуэхур апхуэдэ дыдэу хьэблэдэсхэм я гум емыжэлIэнкIи хъунут,
ауэ ар япIыну къэзыхьахэри игъуэ нэмысу дунейм щехыжым, зэрыхьэблэу къалъытащ сабийр Алыхьым гъэунэхуакIуэу къаритауэ,
дэтхэнэми и Iуэху хэлъу, и гъащIэмкIи жэуап ихьу. Ар адыгэм игъащIэми я хабзэу щытащ – зеиншэ гуэр къаIэщIэнамэ, псоми зэдапIу, накIэнэщхьагъэ лъэпкъ хэмылъу, щхьэж зэрыхузэфIэкIкIэ зыщIигъакъуэу. Ар икъукIэ хабзэ дахэт, уеблэмэ ди гъунэгъу нэгъуэщI лъэпкъхэми къащтэ, яфIэкъабыл хабзэт. Адыгэ хабзэм быдэу
кIэлъыплъ, щапхъэ къытезых ди гъунэгъу лъэпкъ куэдым къалъытэрт зеиншэм хуащI пщIэр, нэмысыр ди хабзэм и нэхъыфIхэм ящыщ зыуэ. А псори къэплъытэмэ, ГъуэгулI зыдыхьэжа хьэблэм, зы лъэныкъуэкIэ, ямылейуэ зыри ялэжьыртэкъым, нэгъуэщI зы лъэныкъуэкIи,
иужьрей зэманым а хабзэр тIэкIу IэщIыб ящIу зэрыщIадзар зымыдэ, абы пэув къахэкIырт.
Дауи, адыгэ хабзэ псори зэзыгъэщIэну хунэмыса Мурат ахэр фIэгъэщIэгъуэнт, фIэтелъыджэт. Ар егупсысыртэкъым е и акъыл
хунэсыртэкъым ГъуэгулI и жылэжьым, и хьэблэм, я быным хуэдэу, гъунэгъу-псэуэгъу зэрызыхуащIам къикIхэм. А псор зэрилъытыну, зэригъэпщэну ар иджыри щIалэIуэт. Ахэр нэсу къыщыгурыIуэнури щызыхищIэнури дяпэкIэт, нэхъ къыдэкIуэтейрэ лIыпIэ иувэмэт.
Иджыпсту псори фIэгъэщIэгъуэну арат.
Дахащэу зэхэсащ а пщыхьэщхьэм хьэблэр, зым Iэпыхур адрейм къищтэжу, зы унагъуэу зэдэпсэу адыгэ хьэблэжьыр. Дэтхэнэми, ар ирецIыхухъу е ирецIыхубз, и къалэну къилъытэрт ГъуэгулI псалъэ гуапэ, псалъэ дахэ къыжриIэну, къеущиену. ЦIыхухъухэри имыгъэп-
5 Заказ №267 Прозэ
сэлъэжу, абыкIэ пашэныгъэр зыIыгъыр нэхъыжь дыдэу псоми я чэнджэщэгъу Дисэт. Езы ГъуэгулIзыри жимыIэу псоми Iэдэбу едаIуэрт.
Жэщыр хэкIуэтауэ, джэдхэми, зэкIэлъагъэпIащIэу, Iуэуэ щыщIадзам гупыр зэбгрыкIыжащ. ЩызэбгрыкIыжым нэхъыжьхэм ГъуэгулI псалъэ быдэ Iахащ дяпэкIэ щIэх-щIэхыурэ къэкIуэжыну,
сыт хуэдэ Iуэху къылъыкъуэмыкIами, хъыбар къаригъэщIэну.
ЦIыхухэр нэхъ щызэтеум, ГъуэгулIрэ Муратрэ аргуэру хадэм
зрагъахуэри, дэшхуей щIагъым щIэт пхъэ гъуэлъыпIэжьым, нобэ
щыжеям, игъуэлъхьащ. Хьэбалэ абыхэм лъыхъуэри, къыщыIэщIэмылъагъуэм, игу къэкIыжащ ахэр хадэмкIэ ихьэу зэрилъэгъуар. ЯкIэлъыкIуэмэ, тIури лIам хуэдэу жейрт. Хэт ищIэрэ, щIыIэм исмэ, жери, щIакIуэхэр ихьри зырызу ятриубгъуащ.
Хьэбалэ къыщыушам къулъшыкъушхуэ хъуат. ХадэмкIэ ихьа
щхьэкIэ, щIалитIыр игъуэтыжакъым, я хьэпшыпхэри къыщыIэщIэмылъэгъуэжым, унэм щIыхьэжри и щхьэгъусэм хуэтхьэусыхащ:
– Сэ тхьэ сыгъыIэ, мы щIалэр лIы мыхъуну! Хъуакъым ари ежьэжыкIэ.
хуейр къыгурыIуа пэтми.
– Сыт къэхъуар, цIыхухъу? – щIэупщIащ Гуащэпс, и лIыр зы-
– Щэхуу дэкIуэсыкIыжауэ къыщIэкIынущ, згъуэтыжыркъым!
– Ана-а-а, уэ игъащIэкIэ ужеймэ, къожьэн-тIэ? Дисэ сэрэ едгъэжьэжащ кIыфIзэхэту. УмыщIэу ара? Абыхэм гъуэгуанэшхуэ къапэщылъщ!
– Дауэ зэревгъэжьэжар, зиунагъуэрэ? Сэ щхьэ сыкъэвмыгъэу- 67
шарэ?
– Алыхь, уэ, топ ягъэуами, укъэмыушынут, иныжь жей пщIырт.
– Гъуэмылэ сыт, зыгуэр яIэщIэфлъхьа абыхэм?
– НтIэ. Дисэ ахэр гъуэмылэншэу иригъэжьэжынумэ, уэ пщIэркъэ?!
Хьэбалэ шэнт лъахъшэм тетIысхьэри, псалъэмакъыншэу тутын ишыхьащ, ар щIигъанэщ, хуищIэу екъури, зыри жимыIэу унэм къыщIэкIащ. Абы и теплъэм къигъэлъагъуэрт ар ГъуэгулI зэрыхуэмыарэзыр, хуэмыарэзым къыщымынэу, зэрызыхуигъэгусар. А псоми набдзэгубдзаплъэу кIэлъыплъа Гуащэпси мащIэу къыпыгуфIыкIащ, «мыбы езыр щыщIалар щыгъупщэжаи», жыхуиIэу.
тIэкIуи Тхьэмахуэ псокIэ тепсэлъыхьыжащ хьэблэдэсхэр ГъуэгулI къызэрыкIуэжам. Дахэлинэ и фызышэр абы яIэщIигъэхуати, зэзэмызэххэт ар ягу къыщыкIыжыр.
ГъуэгулIрэ Муратрэ жылэжьым къыдэкIыжу махуэ ныкъуэ гъуэгуанэ къызэпачыхукIэ зытепсэлъыхьар ГъуэгулI къыщыхъуа хьэблэм дэсхэрщ. Зырызыххэу и щхьэфэ имыIэбауэ зы цIыху къыдэнакъым,
ауэ, сыт жамыIами, хэт темыпсэлъыхьами, псалъэмакъым и кIэр зыхуэкIуэжыр зыт: хьэблэдэсхэм я цIыхуфIагъырт, ахэр егъэлеяуэ зэрыгумащIэрт.
Дыгъэр щхьэщыгум къиувати, гъэмахуэм хуэдэу, хуабэт. КъэпщIэнтIат щIалитIри шыхэри. Гъуэгур псы Iуфэм гъунэгъуу щекIуалIэ дыдэм деж зы кхъужьей баринэшхуэ щытт, гъуэгурыкIуэхэм я зыгъэпсэхупIэу. Абдеж щепсыхри, шыныбэпххэр ягъэлэлащ, шыхэри, жыгым адкIэIуэкIэ щыт шы фIэдзапIэм фIамыдзэу, хуиту яутIыпщащ, езыхэри тIэкIу зэIурыуащ. ГъуэгулI, Мурат къещхьэу- Прозэ
къуэхыу гу щылъитэм, зэбэдзауэу псым хэт шитIыр къыхишыжри, я шыныбэпххэр щIикъузэжащ.
– Нэшэс, шынэхъыщIэ, дэ ди нэм нэху илъагъуу хадэм дынэсыжын хуейщ, ди мыгъуэхэр темыпыIэжу къытпоплъэ, – жиIэри, ГъуэгулI и ныбжьэгъум еIэдэкъэуащ. Мурати псалъэмакъыншэу шым шэсыжри, къежьэжахэщ. Щыму къыздэкIуэм, Мурат мащIэу къыпыгуфIыкIри жиIащ:
– Ди мыгъуэхэр, жоIэ-тIэ!
ГъуэгулI ину дыхьэшхащ:
– Ди мыгъуэкъэ-тIэ? Сыт абыхэм я лажьэр уи мыгъуэну? Согъэпэжри, нэщIэпкIэ цIыкIу хъужахэу, сэ абыхэм хуэдэ хъыджэбз цIыкIу иджыри къэскIэ сримыхьэлIа! Я жыджэрагъ къудейр сыт и уасэ!..
– Жыджэрагъ, жи! Жыджэрагъым и закъуэ, ахэр зыхэмызагъэ Iуэху щыIэу си фIэщ хъуркъым. Я пщэфIэкIэм деж къыщыщIэдзауэ я шыуанэ телъхьэкIэ нэгъунэ зэрыхуэIэрыхуэр плъэгъуакъэ?
– Едгъэхьэжьи дегъэжьэж-тIэ, апхуэдэу уигу щрихькIэ!
– «Едгъэхьэжьи дегъэжьэж!» Тыншщ жыпIэнщ! Согъэпэжри, ехьэжьэ мыгъуэр уамыгъэщIмэ я дэлъхухэм! Абы нэхъей, сытемыни хъурэ ахэр!
– Тху къудей! СлIо, дэ лIитхум дапэмыувыфыну ара-тIэ жыпIэнур?
– ДапэувынкIэ дапэувынщ, ауэ къыдащIэнур-щэ? Уапэув къудейкIэ зэфIэкIыу щытамэ, си закъуэпцIий зы жылэ псо сапэувынт.
– Уэ сэ слъагъур укъэрабгъэ гуэру къыщIэкIынущ. Дынэсыжмэ, МытIэ селъэIунщи, къэрабгъэ джанэ пхуезгъэдынщ! – жиIэри, ГъуэгулI и шыр иригъэлъащ, «къыслъэщIыхьэ», жыхуиIэу.
ЗэныбжьэгъуитIым яшхэр куэдрэ зэдагъэжащ. Зэм зыр, зэми адрейр япэ ищу, шыхэр зэрытегъэжыртэкъым. ЩIалэхэр абы иризэгуэпырт, апщIондэхукIи я къамышыхэр тракъутэрт. Нобэт абыхэм яшхэр къызэдагъэжэну япэ дыдэу ягу къыщыкIар. Пэжу, нэхъапэхэми зэзэмызэ зэдрагъэлъат я хуарэхэр, ауэ иджыпсту хуэдэу гъуэгуанэ кIыхькIэ зэи зэпихьатэкъым.
Зыкъомрэ къызэдэжа нэужь, щIалэхэм зыкъащIэжри, хуэм защIыжащ.
– Абы фIэдгъэкIмэ, шыхэм лей идох! – жиIащ ГъуэгулI, тIэкIуи щIегъуэжа-щIегъуэжауэ. – Гуэныхьщ.
– Уэ умыщIэр зыщ, – къыпыгуфIыкIащ Мурат, – дэ дишхэр зэрытегъэжынукъым.
– Ар сыт щхьэкIэ? – игъэщIэгъуащ ГъуэгулI.
– Зэкъуэшщ ахэр, зы анэм къилъхуауэ!
– Зы анэм къилъхуами, зы адэм къригъэлъхуакъым, – идакъым ГъуэгулI. – Языхэзыр нэхъ жэру щытын хуейщ.
– Неуэ-тIэ, дегъэплъ иджыри!
– Хьэуэ, куэдщ ар нобэрей IуэхукIэ, плъагъуркъэ, къэдгъэпщIэнтIащ.
– Пэжщ, къэдгъэпщIэнтIащ.
– ДыкъэгъэувыIи, щIэдгъэгъэгъущхьэж.
– Хуэмурэ дыкIуэурэ щIэдгъэгъущхьэжмэ нэхъыфIщ.
– Си гугъэмкIэ, хъарбыз пщыIэм дынэсыным къэнэжа щыIэкъым. – къэпсэлъащ Мурат, а тIур зыкъомрэ щыму къэкIуа нэужь.
ГъуэгулI зыри жимыIэу, дэплъейри, дыгъэм еплъащ. 68 Прозэ
– Зы теуэгъуэфI къытхуэнами аращ, – арэзы хъуащ ГъуэгулIи.
– НэхуIуэу дынэмысыну пIэрэ ди мыгъуэхэм я деж?
– Нэхъ пасэу дынэсыхукIэ нэхъыфIщ.
ЩIалитIыр аргуэру мамыращ. Аргуэру ахэр егупсысырт я гумрэ я псэмрэ къыдыхьа хъыджэбз дахэ дыдэ цIыкIуитIым. Ахэр я теплъэкIэ яфIэщIалэIуэми, я псэлъэкIэкIэ, я IэбэкIэкIэ нэхъыжьыфэ ираплъырт.
– Уэ дэтхэнэра къыхэпхыр, ГъуэгулI, ФатIимэт хьэмэрэ Iэсият? – къэпсэлъащ Мурат зы зэман зэ.
Апхуэдэу и ныбжьэгъур къеупщIыну пэмыплъа ГъуэгулIи и пащIэкIэ щIэгуфIыкIащ. ИпэжыпIэкIэ ар абы егупсысатэкъым, егупсысын дэнэ къэна, и пщIыхьэпIи къыхэхуатэкъым.
– Хъунщ-тIэ, – къэпсэлъащ Мурат аргуэру, – апхуэдэу щыщыткIэ, дегъауи пхъэидзэ дыгъэщI.
ГъуэгулI дыхьэшхащ.
– Сыт сэ жысIам дыхьэшхэну хэлъыр? ТIури, пхузэхэмыцIыхукIыу, зэщхьыркъабзэу дахэ дыдэ цIыкIущ, зэхуэдабзэу зэрыгъэсэжауэ жьэрэIурэщ. Си гугъэмкIэ, пхъэидзэр нэхъ тэмэмщ, емыкIуи хэлъу къысщыхъуркъым.
– Мыхэр къэтшэну унафэ быдэ тщIа хуэдэу уопсалъэ.
– Пэж дыдэу, едгъэхьэжьи дегъэжьэж ныжэбэ!
– Сыт щIэныжэбэр? Иджыпсту я пщыIэм дытехьэнщ, сэлами-чэлами дыхэмыту, хъыджэбзитIыр къэтпхъуэтэнщи, докIуэ щIыкIэ! Апхуэдэу щхьэ мыхъурэ?
– Аргуэру ауан сыкъыбощI!
– УсщIыркъым ауани, сыбдэгушыIа къудейуэ аращ. Ауэ мыдэ къэдаIуэ, пщыIэм дытехьэмэ, хъыджэбзитIыр къытпежьэнурэ дишхэр тIахынущ, уи шыр пIызыхыр – уи хъыджэбзщ, си шы IумпIэр зыубыдыр – сысейщ. ДызэгурыIуа апхуэдэу?
– ДызэгурыIуащ, – дригъэуеящ Мурат и дамэхэр, и ныбжьэгъум жиIар фIэмытэмэмыщэу. – Ауэ къытпемыжьэмэ-щэ? Ди шы IумпIэхэр ямыубыдмэ-щэ?
– Къытпежьэнущ икIи шы IумпIэхэр тIахынущ!
– Ар уэ дэнэ щыпщIэр?
– А хъыджэбзитIым езыхэм дызэрагуэшрэ куэд щIащ, мис а зыдагъэтхьэщIу ди щIыбым псы щIыIэ къызэрытракIэжрэ дагуэшащ!
– СлIо, уэ уIэгуиплъэу ара?
– СыIэгуиплъэ-сымыIэгуиплъэми, апхуэдэу хъунущ.
– Мыхъумэ-щэ?
– Хъунущ, бжесIащи, хъунущ.
ЩIалэхэм зэрыжаIам хуэдэу, дыгъэр къухьэным зыкъомыфI иIэу, ахэр пщыIэм техьащ. Аддэ жыжьэу, хъарбыз хадэм и кIэмкIэ, цIыху
куэд хэтт, хъарбызыр къыщIачыжрэ тажьджэшхуэ зытет выгум иралъхьэу, самэуи зэтралъхьэу. Инал дадэ и пщыIэ цIыкIум и джабэм кIэрыст, пщыхьэщхьэ дыгъэ щабэм зригъэурэ тIэкIуи къещхьэукъуэхыу. ФатIимэтрэ Iэсиятрэ пщэфIапIэ хуэдэу щытым деж щыIэуэлъауэрт. ЩIалэхэм фэ зэрыраплъымкIэ, абыхэм пщыхьэщхьэшхэр ягъэхьэзырырт. Зыжэщ езы щIалитIыр зыщIэлъа пщыIэ ныкъуэщIри яухат, ар кIыхьт, цIыху тIощI нэблагъэ щIэхуэну. ГъуэгулI зэрыжиIам хуэдэу, хъыджэбзитIыр гуфIэжу къапежьэри, я шы IумпIэхэр Iахащ. ГъуэгулI 69 Прозэ
и шы IумпIэр ФатIимэт иубыдащ, Мурат и шы IумпIэр Iэсият Iихащ. ШитIыр шы фIэдзапIэм фIадзэри, шы ныбэпххэр къагъэлэлащ.
– Шыхэр тIэкIуи щIэгъущхьэжащ, уанэхэри тетхынщ, – жиIащ ШитIыр зыхуей хуагъэза нэужь, ФатIимэт къэпсэлъащ:
– Феблэгъэж, лIыжьхэр! Ди гугъаи фи шыплIэхэм хъыджэбз
зырыз дэсу къэвгъэзэжыну!
– Iейуэт ар! Езыхэр зыгуэрым и шыплIэм дамыгъэтIысхьащэрэт ахэр! – жиIащ Iэсият, икIи нащхьэ зэхуащIыжри, тIури ину дыхьэшхащ. Хъыджэбзхэм я дыхьэшх макъым Инал дадэр къызэщигъэури къыдэплъеящ.
– -а, феблэгъэж, си щIалэхэ, феблэгъэж! – жиIащ лIыжьым, нэбэIэсият. нэушэу.
ГъуэгулIрэ Муратрэ дадэм бгъэдыхьэри, гуапэу сэлам ирахащ.
– Сыт ухуэдэ, дадэ?
– Тхьэр фIыкIэ къыфщIэупщIэ, щIалэфIхэ, сэ сыхъарзынэщ. Фэ сыт фыхуэдэ? ФыздэщыIахэри дауэ щыт, сытхэр къыщыфлъэгъуа,
сытхэр къыщыфшха?
– ПщIэркъэ, дадэ, кърагъэшхар? – къэпсэлъащ хъыджэбзитIыр зэуэ. – Бзу шыр гъэлыбжьа, хущIэ пIастэ щIыгъуу, аргъуей куцIыр
фо цIынэм хэпIытIауэ, а псом я щIыIужкIэ, гуIэфIтещIэжу, къэдзыгъуэшэ щIэмыхуа кърагъэфэжащ!
– Ей, фэри фэ! Сэ тхьэ сыгъэIэ. – жиIэу дадэм къыщригъажьэм, ФатIимэтрэ Iэсиятрэ ину, гумрэ псэмрэ къызэрыбгъэдэкIыр, я Iэпкълъэпкъ псом къызэрыпкърыкIыр IупщIу, дыхьэшхащ:
– МыдэкIэ, дадэ, къыщалъэгъуам ухуеймэ, мыращ: зыкърихыу, шейтIан джэгу къыхуащIащ, алмэстыхэр къыщыфащ, хъыджэбз нэжьгъущIыдзэхэр къыхуашат кърагъэшэнуи, фылIыжьщ, жаIэри, къызрапэсакъым. Иджы, мис, я щхьэ фIэлэлу къэкIуэжащ!
– Сэ Тхьэ сыгъэIэ. – жиIэу дадэм и лIыжь башыр къищтэу къыщытэджым, хъыджэбзитIыр, пцIащхъуэм хуэдэу, Iулъэтри ежьэжащ.
– Фи жагъуэ фымыщI, си щIалэхэ, хъыджэбзитIыр.
– Езыхэр номинщ, алмэстыщ, – аргуэру ину къэдыхьэшхри, дадэм жиIэнум нагъэсакъым хъыджэбзитIым.
– Я унагъуэбжэр хуащIыжащ фэ зи унэ фихьэм, – гъумэтIымащ дадэр. – НэхъыщIэ цIыкIухэщ, жысIэу згъафIэурэ згъэфIэIуащ, я адэанэр къыспэмылъэщу. Иджы сэ сапэлъэщыжыркъым!
ХъыджэбзитIым ар щызэхахым, лIыжьым къыбгъэдыхьэжри, бы-
– Дадэ, дэ догушыIэ, уэращ дэ ди гъащIэр, уэ удимыIамэ, сыт
дэу абы зракъузылIащ:
мыгъуэр ди махуэт!
ХъыджэбзитIым лIыжьым IэплIэ, ба хуащIурэ псыIэрышэм и
Iуфэм яшащ, шэнт лъахъшэ цIыкIум трагъэтIысхьэри, зым псы трикIэурэ, адрейм дадэм и напэр хуитхьэщIащ, иужькIэ и вакъэхэр лъахри, и лъакъуэхэр хуатхьэщIащ, хуалъэщIыжащ, я Iэбэгъуэ къэскIэ гушыIэ дахэкIэ гъэнщIарэ лIыжьыр ягъэгуфIэу. Псори зэфIэкIа и ужькIэ, хъыджэбзхэм, дадэр здэщыса и пщыIэ джабэм деж ягъэтIысыжри, шитIым уанэр трахащ, нэхъ икIэIуэкIэ ирашэхри, псыIэрышэм щагъэпскIащ. Шыхэр яутIыпщри, хъыджэбзхэм щIалэ хьэщIэхэм зыхуагъэзащ: 70 Прозэ
– ФынакIуэ, лIыжьхэми затхьэщIу хабзэщ. Мо хъарбыз къыщIэзычхэр къэсыжмэ, зыфтхьэщIыну къыфлъысыжынукъым!
– Хьэуэ, хьэуэ, тхьэIухуд шырхэ, дэ модэкIэ дыкIуэнщи зыттхьэщIынщ, – идакъым ГъуэгулI.
– Дэ зыттхьэщIыжынщ, – жиIащ Мурати.
АрщхьэкIэ хъыджэбзхэр къатекIуэри, щIалэхэр я бгым нэскIэ ятIэщIащ, езыхэри телъэщIыхьыжурэ щIалитIым зрагъэтхьэщIащ. ЗытхьэщIын яуха нэужь, псы щIыIэ фалъэшхуэ зырыз я тхыцIэм тракIэжри Iужыжащ, зэкIуэцIылъэлъу дыхьэшхыу.
– Фи жагъуэ фымыщI, лIыжьхэ, ди лъэпкъ хабзэщ, – жиIащ Iэсият, а зэрыдыхьэшхым хуэдэурэ.
– Сыт фи лъэпкъ хабзэр? – къыгурыIуакъым Мурат.
– ЛIыжьхэм зедгъэтхьэщIа нэужь, псы щIыIэ фалъэ зырыз къеткIыхыжу! – псалъэмакъым къыхыхьащ ФатIимэт.
ГъуэгулI пхъэ фалъэшхуэр къищтэри изу псы иригъэхъуащ, ефэ нэпцI зищIщ, и дзэм дыхьауэ фэ зытригъауэри, Iэ сэмэгумкIэ и дзэр иубыдыжащ. Ар ФатIимэт и фIэщ хъури, ГъуэгулI фIэгуэныхь хъуауэ къыщыбгъэдыхьэм, псы фалъэшхуэр кърикIыхащ. ФатIимэт къащтэри, ину къыхэкIиикIащ. Абы и бостей пIащIэр псыфыбзэ хъуащ.
Iэсият зэгуэчу дыхьэшхырт, ФатIимэт къэгубжьауэ зыгуэрхэр жиIэрт. Абдеж щыщIадзэри, хъыджэбзитIымрэ щIалитIымрэ зэрыгъэкIийрэ псы зэтракIэу, къызэрехуэкIыу хуежьащ.
«Сабийхэщ, – жиIащ Инал игукIэ, – псыпцIэ къамылу дэжея щхьэкIэ, дыгъуасэщ къыщалъхуар».
Абы ирихьэлIэу хъарбыз къыщIэзычахэр пщыIэм къытехьэжу щIадзащ. Ар щалъагъум, щIалэхэр зэтесабырэжащ. ЩIалэ хьэщIитIыр щалъагъум, Иналыкъуэрэ абы и щIалэхэмрэ къабгъэдыхьэри сэлам кърахащ. ГъуэгулIрэ Муратрэ псыр къазэрыпыжыр зылъагъу Иналыкъуэ и щхьэр игъэкIэрахъуэри къыпыгуфIыкIащ:
– Хъыджэбзхэр ара хъунщ мыпхуэдэу гуапэу фыкъезыгъэблэгъэХъарбызщIэчым хэтахэм кIыхьлIыхь замыщIу загъэкъэбзэжри, псори къызэхуэсыжащ. Ахэр хуабжьу къэмэжэлIат икIи ешат.
– ИIэ, тхьэм щхьэкIэ, фытIыс, – жиIэурэ Иналыкъуэ псори Iэнэм жар? Ахэри ар!..
игъэтIысырт.
– Сыт цIыхур Iэнэ нэщIым щIэбгъэтIысыр, ди адэ? Дэнэ щыIэ хъыджэбзхэр? – щIэупщIащ Иналыкъуэ и щIалэхэм ящыщ зы.
– Мыдэ Нурхьэлий къытригъэувэнкъэ, – жи нэгъуэщI зы щIали.
– СлIо, Нурхьэлий шыд хъуа пфIэщIрэ? – къэпсэлъащ къэгубжьауэ лъэныкъуэкIэ къыщыс Нурхьэлии. – Дапщэрэ вжесIа «мы хъыджэбзитIыр фогъэделэ», жысIэурэ!
Нурхьэлий и псалъэхэр и кIэм нигъэсатэкъым хъыджэбзитIыр
бостей гъущэхэр ящыгъыу къыщыIулъэдам. Къызэрырагъэжьа хуэдизри пэмыту, абыхэм Iэнэр къаузэдащ, гуфIэжрэ я гушыIэр япэ иту.
– Уэлэхьи, Нурхьэлий, мы хъыджэбзхэм уахуэмыарэзы щхьэкIэ, уэ щыжыпIэм Iуэхур щыщымыIэ, – къэпсэлъащ Iэнэм щысхэм ящыщ зы. – Плъагъуркъэ, жьы ящIэтщ, жьы! НапIэзыпIэм Iэнэр къагъэпсакIэ, тхьэ соIуэ! 71 Прозэ
– Жьы ящIэтщ, жи! Жьым зэрыщыту кърехьэкI гъуэжькуийуэ! Игъэсэхъуащ апхуэдэу мо ди адэшхуэм! – гъумэтIымэурэ Нурхьэлий Iэнэм нэхъ гъунэгъуу къетIысылIащ.
Пщыхьэщхьэшхэр псынщIэу зэфIэкIащ. Махуэ псом лэжьа, мо
гуэбэн зыщIа щIалэхэм яшха щIагъуи щыIэкъым. Зыпщыхьэщхьэрейм хуэдэу мафIэшхуэ ящIа щхьэкIэ, абы зэрыбгъэдэса щIагъуи, къауэршэрышхуаи щымыIэу, нэхъыбэр гъуэлъыжащ. Къэнахэр куэдрэ зэхэсащ уэршэру, хъыбарыжькIэ зэпеуэу. Куэд щIауэ гъуэлъыжыну хуейт зэныбжьэгъуитIри, ауэ, хуэмыхуфэ зрамыгъэплъын щхьэкIэ, лIыгъэм зрагъэхьурэ щысащ, нэхъыжьхэм я хъыбархэм едаIуэу.
Хуэм-хуэмурэ жэщ бзыгъэ дахэр пшагъуэм иуфэбгъуащ, куэдыщэ дэмыкIыуи мащIэу къепсэпсауэу къыщIидзащ.
– Уэлэхьи, мис ар мыхъуа! – и жагъуэ хъуауэ къэпсэлъащ Иналыкъуэ. – Сэ хъарбызщIэч щIыхьэху сщIауэ, уэлбанэ къытемыхъуэу къэнауэ сщIэжыркъым.
– Умыгузавэ, си щIалэ, ар уэлбанэ зэрыхъун щыIэкъым, – пщыIэм къыщIэкIащ куэд щIауэ жеижауэ яфIэщIа Инал. – Плъагъуркъэ, къухьэпIэр къабзэщ. ФыкIуэ, модэ пщыIэм фыщIэтIысхьэ, псыф зывмыщIыжу, мыр нэхущхэм деж теужынущ.
Псори къызэрыIэтри, щIыхьэхум папщIэ ящIа пщыIэ кIыхьым зыщIадзащ. Абы ущIэлъыну хъуэпсэгъуэт: мэкъущIэм и мэр гуакIуэт, гуми псэми дыхьэу, езыр ухэщатэу щабэти, зэуэ Iэпкълъэпкъым зигъэпсэхурт. ГъуэгулIрэ Муратрэ, Нурхьэлий я гъусэу, нэхъапэм щыжея пщыIэ кIапэм щыгъуэлъыжащ. Мо пIэ щабэм хэгъуэлъхьэжахэр, къауэршэрыжышхуи щымыIэу, псынщIэ дыдэу жей IэфIым хилъэфащ. Жейрт ГъуэгулI сыми. Ахэри хъарбыз къыщIэзычахэм нэхърэ нэхъ мащIэу гугъу ехьатэкъым нобэ. Къызэрепсэпсауэм щхьэкIи къамыгъанэу, ФатIимэтрэ Iэсиятрэ Iэнэр къабзэу зэлъыIуахыжащ. АпщIондэхукIэ хъыджэбзхэм ябгъэдэсащ Инал, зыгуэрхэр яжриIэу.
ЕтIуанэ махуэм уфауэ нэху къекIащ. ЩIыхьэхум хэтхэм я нэхъыбэр жейрт. ГъуэгулIрэ Муратрэ къыщыушам, Нурхьэлий ябгъэдэлъыжтэкъым. Ар щимылъагъум, Мурат и ныбжьэгъум жриIащ:
– Дыхэжеящ, иIэ псынщIэу дыкъэгъэтэдж.
– Дыхэгъэлъ тIэкIу.
– Дэ иджыри гъуэгушхуэ къытпэщылъщ, – къэпсэлъащ аргуэру Мурат, – нэхъ жьыуэ дежьэжыхукIэ нэхъыфIщ. Ди нэм нэху
илъагъуу, къуажэм дыдыхьэжынщ. – ЩIалэм и псалъэр зэпигъэури,
шы фIэдзапIэмкIэ плъащ, икIи, тIэкIу мыарэзы-мыарэзыуэ, и псалъэм пищащ: – Япэм хуэдэу дишхэм уанэ тралъхьэжакъым хъыджэбзхэм. Хьэмэрэ ахэри хэжеяуэ пIэрэ?
– Хэжеяуэ аракъым абыхэм дишхэм уанэ щIытрамылъхьэжар, – къыпыгуфIыкIащ ГъуэгулI.
– АтIэ, сыт?
– Демыжьэжмэ нэхъ къащтэу аращ.
– Сыт дэ демыжьэжкIэ абыхэм я фейдэуэ хэлъыр? – къыгурыIуакъым абы ГъуэгулI и псалъэм щIэлъ щIагъыбзэр.
– Догуэ, гу лъумытауэ ара хъыджэбзхэр къызэрыдэгуэкIуам?
– ЖиIэнщ иджы! – къыпыгуфIыкIащ Мурат. 72 Прозэ
– Аращ, жысIэ-жызмыIэми. Апхуэдэу щыщыткIэ, махуэ зы-тIукIэ зытIэжьэнщ, я хъарбыз щIыхьэхум дыкъыхэтынщ.
– ИужькIэ-щэ?
– ИужькIэ хъыджэбзитIыр дгъэкIуэсэнщи дежьэжынщ!
– Къэгъанэ а делагъэр! СлIо, фынакIуэ зэрыжыпIэу, уи шыплIэм ныдэтIысхьэу нежьэну пфIэщIрэ ахэр?
– ЯжетIэ закъуэмэ, нэжэнущ!
Абы хэту, хъарбызыпкъэм къыхэкIыжри Иналыкъуэ пщыIэм къытехьэжащ.
– Уэлэхьи, Иналыкъуэ, дыхэжеякIэ нобэ, – жиIэу зыгуэрым къыщригъажьэм, абы и псалъэр Иналыкъуэ IэщIихащ:
– Фыхэлъ, фыхэлъ аддэ, плъагъуркъэ – псыфщ, сыхьэт зы-тIукIэ гъущэ хъужми аращ.
– Армэ, хъунщ, – и жагъуэ хъуакъым абы Иналыкъуэ жиIар.
ИужькIэ Иналыкъуэ ГъуэгулIрэ Муратрэ закъыхуигъэзащ:
– Фэ щIалитIыр фишхэм фахуэмыбэлэрыгъыу пIэрэ? Ахэр модэ жыжьэу щыIэти къэсхужащ. Абы щIалэ мыцIыху гуэрхэр щызеуэу слъэгъуащи, пщIэнукъым, шыхэр ядыгъурэ ежьэжмэ.
– Си шыр зыдыгъуфым и хьэлэлщ, – и фIэщыпсу жиIащ ГъуэгулI. –
Къахуэубыдынукъым.
– Уэлэхьи хьэзим, нэгъабэ ядыгъуам лъэщIамыгъэхьэжмэ, сыт
мыбы къаубыдыфынукъым жыхуиIэр! – къэпсэлъащ зы щIалэ зэIэщIэлъ.
ГъуэгулI къэтэджщ, пщыIэ бжэIупэм деж уври зы фиикIэ хьэлэмэт гуэркIэ фиящ ину, аддэ жыжьэу мэзыр къыдэфиижу. Дакъикъэ зыщыплI нэхъ дэмыкIыу, мо шы дахитIыр пщыIэм къытелъэдэжащ. ЩIыхьэхум хэтхэр зэплъыжащ. Хэт и щхьэр игъэсысащ, хэти мащIэу къыпыгуфIыкIащ. ГъуэгулI, тIэкIуи зигъэпагэ-зигъэпагэу, щIалэхэм я пащхьэм къиувэри жиIащ:
– Си шыр къэзыубыдыфу шэсыфым си уанэри зэрытелъу изот.
ЩIалэхэр аргуэру зэплъыжащ, «мы щIалэ хьэщIэр гушыIэрэ хьэмэрэ и фIэщ», жыхуаIэу.
гуэрыр.
– Фыкъызэмыплъ, сэ си фIэщу жызоIэ! – къэпсэлъащ ГъуэгулI
– Ар пэж? – къэтэджащ щIалэ зыщыплI.
– Иналыкъуэ и хъарбызщIэч щIыхьэхум зы шы-уанэ зэтелъ къыхэпхынри Iейкъым, – жиIащ щIалэ зэIэщIэлъым.
– Шыр къамыубыдмэ-щэ? Сыт езыхэм къыпхуащIэн хуейр, хьэщIэ? – тIэкIуи къэгузэвауэ щIэупщIащ Иналыкъуэ.
– Сыт къысхуащIэн, ди адэ, шыр сысейщи къысхуэнэжащ.
– Уэлэхьи, ар фIэкIыгъуафIэмэ.
– Нэхъ фIэкIыгъуафIи дэнэ къипхын!
Шыр къиубыду шэсыну гукъыдэж зиIэхэр щIалэ зытхух зэрыгъэхъуащ. ГъуэгулI ар щилъагъум, псоми зэхахын хуэдэу, нэхъ ину къэпсэлъащ:
– Ауэ, щIалэ ахъырзэманхэ, къызжиIакъым жывмыIэж, шым къывищIэмкIэ сэ жэуап схьыркъым! Апхуэдэу фыарэзымэ, феуэ, мис шыр, мо зи натIэм хужь ин зыхэтырщ. Фыарэзы апхуэдэу?
– Дыарэзыщ, дыарэзыщ! 73 Прозэ
– Уэлэхьи хьэзим, хьэщIэ лъапIэ, уэри зы щIалэти, уи шы дэгъуэм
ухэкIыжамэ! – къэпсэлъащ зы щIалэ гуэр, шым шэсыну гукъыдэж зыщIахэм ящыщу.
– ДыхэкIыжамэ, дыхэкIыжащ, сыт тщIэн! – дыхьэшхащ ГъуэгулI.
– Уэ зыри жыпIэркъыми, Инал, – жиIэри щIалэ гуэрым пщыIэ джабэм щыму кIэщIэс лIыжьым зыхуигъэзащ. – Дауэ уеплърэ мы Iуэхум?
Зыкъомрэ зыри жимыIэу щыса и ужькIэ, лIыжьыр къыпыгуфIыкIащ:
– Сыт жысIэн, псори фэ жыфIэжащ. Феуэ, зи пхъэ къикIым феплъ!
ЩIалэхэр зырызурэ и ужь ихьащ шыр къаубыдыну. АрщхьэкIэ къикI щыIэтэкъым. Къэзыубыдынур щыбгъэдыхьэкIэ, шыр адэкIэ IукIуэтырт, кIэбдз лъакъуитIыр къигъэзауэ. Апхуэдэу зыщыплIрэ ищIа нэужь, щIалэхэм ящыщ зы щIэупщIащ:
– Мы уи шыр уэрэ, хьэщIэ?
– Сэ зэи къызэуакъым!
– Жэуап хъарзынэщ!
– ДэгъуэкIейщ.
Шым зыри зыбгъэдигъэхьэртэкъым, щIэпхъуэуи ежьэжыртэкъым. Зыкъомрэ и ужь итауэ, я гугъэр хахыжри, щIалитI къыIукIыжащ. Мыдрейхэр зэхэтт, ящIэнур ямыщIэу.
– Уэлэхьи, ар мыпэж, – жиIэри, щIалэ зэIэщIэлъым хуэм дыдэурэ шым гъунэгъу зыхуищIу щIидзащ. Шым лъэIэсыным моуэ лъэбакъуитI хуэдиз нэхъ имыIэу лъэри шыпщэр и IитIымкIэ иубыдащ.
– Мис ар хъуащ!
– Еуэ, зедз иджы! – зэрыгъэкIиящ мыдрейхэр.
ЩIалэм шым зридзыну щыхуежьэм, шыр и щхьэмкIэ къеуэри къыIуидзащ, уафэхъуэпскIым хуэдэу зыкъридзэкIри, и кIэбдз лъакъуитIымкIи зэуэ къэуащ. ЩIалэр лъейри джэлащ. Ар къыщылъэтыжыну къеIа щхьэкIэ, зыри къикIакъым. Къыщымытэджыжыфым, къыбгъэдэлъадэри зыгуэрхэм къаIэтыжащ. Псори абы ежауэ бгъэдэтт, хэти къыщыщIар я жагъуэ хъуауэ, хэти мащIэу ауан ящIу.
Абы и Iэ сэмэгур щIыпIитIым деж щызэпыудат. ПсынщIэу и джанэр щахри, и Iэм пхъэщIэпхэ хуащIащ. Иналыкъуэ и хьэмкIэшыгур зэщIащIэри, къуажэм кърашэхыжащ, къупщхьэ къутамкIэ Iэзэ лIыжьым ирагъэлъагъуну я мураду. Зытэлай дэкIа нэужь, щIалэхэри нэхъ зэтесабырэжауэ, Инал щIэупщIащ:
– Хэт гукъыдэж иIэ иджыри шым шэсыну?
Зыми зыри жиIэртэкъым. АдкIэIуэкIэ, пщэфIапIэм деж, ФатIимэтрэ Iэсиятрэ къыщытт, мащIэу къыпыгуфIыкIыу. А тIум я нэр ГъуэгулI къытраубыдауэ, лъаIуэ нэхъей, къеплъырт, «кхъыIэ, хуит
дыщI шыхэм дышэсыну», жыхуаIэу. ГъуэгулI ахэр зыхуейр къыгурыIуати, «фышэс», жыхуиIэу, и щхьэр ищIащ.
ХъыджэбзитIыр хуэмурэ шы зырызым бгъэдыхьащ. Я натIэм Iэ далъэ хуэдэу защIурэ, еубзэрабзэщ икIи напIэзыпIэм зрачри, щIалэ цIыкIу хьэлу, шыхэм шэсащ. ПщыIэм тес псори щыму зэхэтт, я нэкIэ ялъагъур я фIэщ мыхъуу. Хъыджэбзхэм шы сокур быдэу яубыдри,
шыхэм елъэдэкъэуащ, шыхэми зэуэ зрачри щIэпхъуащ. Иналыкъуэ къэгузэвауэ зыгуэрхэр жиIэну и ужь ита щхьэкIэ, и Iупэхэр пIэжьажьэ мыхъумэ, зыри хужыIакъым. МыдэкIэ щыт щIалэхэр зэплъыжу 74 Прозэ
щытыхункIэ, хъыджэбзитIым хъарбызыпкъэр ихъуреягъкIэ зэ къажыхьри къежэлIэжащ, зэрышэсам хуэдэуи псынщIэ дыдэу къелъэжхэри шыхэр яутIыпщыжащ.
– Аращ, си щIалэхэ, мы дунеижьыр мис апхуэдэу зэхэлъщ, – жиIэри, Инал хуабжьу арэзыуэ къэтэджри, зитхьэщIыну псыIэрышэмкIэ иунэтIащ. Зым напэIэлъэщI, адрейм фалъэ фIыцIэшхуэр яIыгъыу, хъыджэбзитIыр лIыжьым кIэлъыжащ.
Махуэм хъарзынэу зиукъэбзыжри, уэфIышхуэ хъужащ. Гугъу зрагъэхьу лэжьащ щIыхьэхум хэтахэр, щIалэ хьэщIэхэри яхэту. ЖэщитI-махуитIкIэ тесащ ахэр пщыIэм. Ещанэ пщэдджыжьым, хъарбыз къыщIэчынри ирашынри нагъэблэгъауэ, щIалитIыр къежьэжащ, Инали, Иналыкъуи, пщыIэм тес адрейхэми фIыщIэшхуэ хуащIри. ЗэрызэгурыIуам тету, щIалитIыр къытекIыжу зы сыхьэт хуэдиз дэкIауэ, хъыджэбзитIыр псынэм псыхьэ кIуащ, пэгун зырыз къащтэри. Псынэр пщыIэм фIыуэ пэжыжьэт. Хъыджэбзхэр псыхьэ кIуауэ, зэуэ зыкъызэщIищIэри, гъэмахуэ шылэм хуэдэу, аргуэру уэшхышхуэ къригъэжьащ. Абы хъарбыз къыщIэзычхэр пщыIэм щIихуэжащ. Хэти и джанэ, хэти и гъуэншэдж икъузыжу пщыIэ кIыхьым, щIыхьэхум щхьэкIэ ящIам, здыщIэтым, зыгуэр щIэупщIащ:
– Уа, хъыджэбз цIыкIуитIыр псынэмкIэ кIуащ, къэкIуэжу
слъагъуркъым.
Иналыкъуэ тутын ишыхьу щысти, ар щызэхихым, къыщылъэтащ.
– Нурхьэлий! – кIиящ ар. – ПсынщIэу псынэм кIуэи плъэ, хъыджэбзхэр къэкIуэжакъым.
Иналыкъуэ и псэр зэрыгузавэр и макъым къигъэлъагъуэрт. Нурхьэлии, гурыщхъуэ гуэрхэр ищIауэ, уэшх къызэрешхри къыфIэмыIуэхуу, псынэмкIэ щIэпхъуащ. Куэд мыщIэу ар къэсыжащ, пэгун нэщIитIыр иIыгъыу, икIи, и адэми и адэшхуэми зы псалъэ
яжримыIэу, фоч закъуэрыуэжьыр къищтэщ аби, мыжыжьащэу щыт шыбзыжьым цIахуцIэу зридзри щIэпхъуащ.
– Делагъэ умыщIэ, щIалэ! – кIэлъыкIиящ абы Иналыкъуэ.
– Сыт къэхъуар? – Iэдэб дыдэу щIэупщIащ Инали.
– Тхьэ соIуэ, ди напэр текIауэ къыщIэкIынум! – жиIэщ Иналыкъуи, ищIэри имыщIэжу, къижыхьу щIидзащ. ПщыIэм тесхэм гурыщхъуэ гуэрхэр ящIат, арщхьэкIэ тегушхуэу зыри жаIэфыртэкъым. – Сэ си псэм ищIэрт а щIалитIым зыгуэр къызэрыдащIэнур! ИщIэрт си псэм! – увыIэжыртэкъым Иналыкъуэ. – Е хьэмэ къилъхуахэ, игъащIэ псом тхъума ди напэр напIэзыпIэм трахри ежьэжакъэ!
– Уа, Иналыкъуэ, зэ умыпIащIэ, а уигу къэкIам хуэдэу къыщIэмыкIынуми пщIэркъым иджыри, – жиIэу щIыхьэхум щыщ зылI къыщыпсалъэм, Иналыкъуэ нэхъ иныжу кIиящ:
– Къэхъуауэ тхьэ пхуэсIуэнщ! Ар къэмыхъуамэ, мы си пэр фэзгъэупIэнщ, уэлэхьи!
– Дэнэ-тIэ щIалэр шы цIахуцIэу здэжэр? – щIэупщIащ Инал.
– Пхъэру якIэлъыщIэпхъуащ, дэнэ нэгъуэщIыпIэ здэбгъэжэнур?! – и адэм жриIащ Иналыкъуэ, и макъым тIэкIу зригъэIэтауэ.
– Зыгуэр IэщIэщIэн мыгъуэщи, дигъэунэхъунщ, щIэвгъэпхъуэн
хуеякъым. 75 Прозэ
– Сыт «щIэвгъэпхъуэн хуеякъым» жыхуэпIэр, ди адэ? Сыт напэр диIэу дыдыхьэжыну къуажэм? Сытри къытхужаIэн цIыхум?
– Инал и къуэхэри абы и къуэжхэри адрей-модрейщ, къытхужаIэнщ. СлIо къытхужебгъэIэнур нэгъуэщI? – и пащIэкIэ щIэгуфIыкIащ лIыжьыр.
ПщыIэм щIэсхэр зэплъыжащ. Абыхэм къащыхъурт хъыджэбзитIыр зэрырахьэжьар Инал къыфIэмыIуэхущэу, Иналыкъуи тIэкIу иригъэлейуэ. «СлIо ирахьэжьамэ, япэу Иналыкъуэ ипхъу ирахьэжьауэ ара?» – жаIэрт зыгуэрхэм щэхуу, Иналыкъуэрэ и щIалэхэмрэ зэхрамыгъэхыу. «Сэ тхьэ пхузоIуэ, а щIалэхэр, хъыджэбзитIыр ирамыхьэжьами, фIэкхъыу делэтэмэ! Апхуэдэ хъыджэбзхэр умыгъэкIуасэу ублэкI хъунт, абыхэм я пIэм уиту?» – жаIэрт нэгъуэщIхэми.
– СлIо, фэ зывудыгъуауэ мыбдеж щхьэ фыкъуэс?! – ятекIиящ
Иналыкъуэ зыри жамыIэу щэхуу щыс и щIалитIым.
– Сыт-тIэ, ди адэ, дыбгъэщIэнур? Мо выжьитIым зырызу зеддзынщи, дакIэлъыщIэпхъуэнщ дэри! – къызэрыгубжьар наIуэу жиIащ и къуэ нэхъыжьым.
– ФыкIуи щIэфтIыкI ахэр, гуэныхьщ! – жиIащ Иналыкъуэ, выжьитIыр зэрыщIэщIар щилъагъум. – Уэшхымрэ мы къэхъуамрэ дагъэгужьеящи, зыри тлъагъужыркъым.
Зы сыхьэтыфI щIигъукIэ къешхри, къызэрыригъэжьам хуэдэу,
зэуэ теужащ уэшхыр, дыгъэри уафэ джабэм къитIысхьэжащ. ЦIыхухэм псыф хъуа я щыгъыныр ягъэгъущыжыну, адэкIэ-мыдэкIэ ирадзырт. Ирадзырт псалъэмакъыншэу, жаIэнумрэ ящIэнумрэ ямыщIэу, къэхъуам егупсысу. Дыгъэр къыщыкъуэкIыжым, Инал дадэ шэнт щхьэгуэ цIыкIур иIыгъыу пщыIэм къыщIэкIри, абы и джабэм кIэрытIысхьэжащ. Ар щыму щыст, хуабжьу хэгупсысыхьауэ. Жыжьэ, аддэ жыжьэ къыщыщIидзат лIыжьым и гукъэкIыжхэм. Инал щIалэщIэт, ГъуэгулIрэ Муратрэ я ныбжьынт абы щыгъуэ.
Ар IуэхукIэ и анэш къуажэм шууэ ягъэкIуат. И тхьэкIумэхэри хуаIуэнтIат нэхъ псынщIэу къэкIуэжыну. АрщхьэкIэ жэщищ-махуищкIэ къэтащ. И анэшым я гъунэгъу хъыджэбзым, Гулизар, дихьэхати, нэхъ псынщIэу къэкIуэжыну зэрыжраIари щыгъупщэжат. Езы хъыджэбзми и жагъуэтэкъым я гъунэгъум я щIалэ хьэщIэр тIэкIу къызэрыдэгушыIэри, щIалэм ирихьэжьэу ежьэжыну къызэрыжриIари. Ауэ, бэлыхьыр аракъэ, Гулизар шыпхъу нэхъыжь иIэт ямышауэ, и дэкIуэгъуэ дыдэу. Сыт хуэдэу щымытми, Иналым щыхигъэзыхьым, мо хъыджэбз щIалэ цIыкIур арэзы хъуащ къыдэкIуэну. Пщыхьэщхьэ щыхъум, кърихьэжьэри къежьэжащ.
Тобэ, цIыхухэр апхуэдизу щхьэ зэщхь хъужрэ?! ФатIимэти
Iэсияти къыпачауэ Гулизар щищIалэгъуарщ, Инал къыщигъэкIуэса
зэманырщ. Я теплъэм и закъуэкIэкъым хъыджэбзитIыр я анэшхуэм
ещхь зэрыхъужар, атIэ я хьэл-щэнкIэ, IэбэкIэ-лъэбэкIэкIи, къанэ щымыIэу, Гулизарщ. Я дыхьэшхыкIэ къудейр-щэ? Иджы къэхъуам еплъ: я анэшхуэм ещхьу, езы цIыкIуитIри кIуэсащ.
Апхуэдэр уи нэкIэ умылъэгъуамэ, жаIэкIэ уи фIэщ мыхъуным хуэдизщ. Аращ-тIэ, гъащIэр гъащIэщ, цIыхур и натIэм къритхам фIэкIынукъым. Ауэ Инал игъэщIагъуэр нэгъуэщIт: сыт щыгъуэ 76 Прозэ
а щIалитIым хъыджэбзхэр къыщытрагъэхьар? Езы Инал и нэIэ зы дакъикъи хъыджэбзхэм ятригъэкIа хуэдэкъым. Нэхъри, гурыщхъуэ яхуимыщIамэ зыгуэрт! Гурыщхъуэ яхуищIа нэужь, нэхъ якIэлъыплъащ, нэхъ яхуэсэкъащ. ИтIани, еплъ Iуэхур зэрыхъуам. ТIэ, Гулизар дахэр кърихьэжьауэ къыздихьым, пщэдджыжь
нэхущым пхъэрхэр къылъэщIыхьащ. Пасэу гу лъитат пхъэрыр и ужь къызэриувам, ауэ зыкIи нэхъ хуабжь зригъэщIакъым и шым. Сытыт хэлъыр мо хъыджэбз псыгъуэ цIыкIур щIакIуэ щIагъым щIэбгъэпщкIуэну? ЩIигъэзэгъат щIакIуэ щIагъым, игъащIэ псокIэ
гурыщхъуэ къыхуамыщIыну.
Пхъэр къылъэщIыхьахэм хъыджэбзыр щамылъагъум, ящIэнур ямыщIэу къэнащ. Уеблэмэ тIэкIуи укIытэжахэу фэ яриплъат къызэрыпхъэрам щхьэкIэ. Нэхъри ахэр зыгъэбэлэрыгъар пхъэрыр къыщилъагъум щIалэм и шыр зэрыщIимыгъэпхъуарат. ЩыщIэмыпхъуакIэ, хъыджэбзыр щамылъагъукIэ, сыт ящIэжынт, ягъэзэжащ. ИужькIэ, нэхъ лIыпIэ иувауэ, и щыкъум кIуамэ, куэдрэ ар ярихъуэныжырт пхъэрым хэтахэм. Ярихъуэныжырт, ауан ищIу, ящIэнакIэу. И щыкъу щIалэхэми, псом хуэмыдэу пхъэру къежьахэм, нэгъуэщI къахуэнэртэкъым Инал и псалъэр гушыIэм хуагъэкIуэн фIэкIа.
ЦIыху тыншу къыщIэкIат нысащIэр, икIи егъэлеяуэ гумащIэт. Инал и мэ зыщыуахэм щхьэкIэ зигъэлIэжынут, апхуэдизу фIыуэ
илъагъурти. Жылэр къехъуапсэу, унагъуэ дахащэ хъуат Инал, зы щIалэрэ хъыджэбзищрэ дигъуэтат Гулизар. Хъыджэбзхэр, щIалэм
нэхърэ нэхъыщIэ пэтми, Иналыкъуэ къишэну и пщIыхьэпIи къыхэмыхуэу, зэбграшри ежьэжащ. КъыдэкIуэтейр занщIэу япхъуатэрт. Япхъуатэрт, я анэм ещхьу дахэти, цIыху щабэхэти. Аращ-тIэ, хъыджэбзыр хамэ бынщ, къызэрыдэкIуэтейуэ, йокъури йожьэж. Тхьэшхуэм и шыкуркIэ, унагъуэ хъарзынэ хъуахэщ псори, ауэ къуажэм дэсыр зыщ, нэхъыщIэ дыдэрщ. Адрейхэр хамэ къуажэ яшащи, зэзэмызэщ къыщыкIуэжыфыр. Мис иджы хъыджэбз цIыкIуитIри хамэ жылэ яхьри ежьэжащ.
ЛIыжьым фIыуэ къыгурыIуэрт дапщэщми зэ ар къызэрыхъунур, ауэ и гугъакъым апхуэдэу пасэу къэхъуну. Арат тIэкIу и жагъуэ щIэхъуари. Гулизар тхьэмыщкIэр дунейм зэрехыжрэ, ахърэт нэхур абы тхьэм кърит, аращ лIыжьым нэхъ гущIыхьэ щыхъуну илъэгъуар. ХъыджэбзитIыр зэрыкIуэсар, е нэхъ тэмэму езы лIыжьыр зэрегупсысым хуэдэу жыпIэмэ, пасэIуэу унагъуэ зэрихьар, и гум къыщIеIам нэгъуэщI зы щхьэусыгъуи иIэт: гугъу ядехьат ар хъыджэбз цIыкIуитIым, ахэр зыпIар езыр арауэ жыпIэми ущыуэнутэкъым. Къилъхуа и хъыджэбзхэм заригъэлIэлIатэкъым абы апхуэдэу. Ар икIи гурыIуэгъуэт, япэрауэ, и хъыджэбзхэр щыцIыкIум езым и щIалэгъуэти, унагъуэ Iуэху сытхэм зригъэлIэлIащэртэкъым, гъунэжу яIэт хъыджэбз цIыкIухэм якIэлъыплъын; етIуанэрауэ, и адэ-анэр псэурти, езыр якIэлъыплъыну лIыжь-фызыжьым къылъагъэсыртэкъым.
Гулизар тхьэмыщкIэр дунейм щехыжам хъыджэбз цIыкIухэм я IэфIыгъуэ дыдэт, я къэвэгъуэт. ЛIыжьым ахэр зэштегъэууэ къыхуэнэри, езыр зэрыхуей дыдэм хуэдэу игъэсат. Игъэсат, щIалэ цIыкIухэр
зэрагъасэм ещхьыркъабзэу. Езы цIыкIуитIми ягу ирихьырт ар, щIалэ цIыкIухэм хуэдэу къызэрытэджыр. Iэджэрэ къэхъурт езыхэм 77 Прозэ
я ныбжь щIалэжь цIыкIухэм япэуву щезауи, ауэ зэи удын къахьауэ къахэкIыжыртэкъым. Якъуа щIалэ цIыкIухэм я адэ-анэр зэзэмызэ унажэ къэжамэ (апхуэдэ къыщыхъуи щыIэт), Инал ящыдыхьэшхыурэ иутIыпщыжырт.
«Сыту фымыукIытэрэ, «ди щIалэшхуэр фи хъыджэбзыжь цIыкIухэм къакъуащ», жыфIэу фыкъежэжьэну. Абы и ужькIэ ахэр лIы хъун-тIэ, тхьэр арэзы зыхуэхъун?!» – жиIэрт лIыжьым. Ауэ иужькIэ, унажэхэр зэрыдэкIыжу, зэшыпхъу цIыкIуитIыр игъэтIысырти ешхыдэрт, щIалэжь цIыкIухэм зэратекIуар гуапэ щыхъуа пэтми.
Унагъуэм исхэр, псом хуэмыдэу хъыджэбз цIыкIухэм я анэр,
арэзытэкъым и тхьэмадэмкIэ, къилъытэрт лIыжьым сабиитIыр игъэсэхъуу. Ауэ, ар игу къеуэ щхьэкIэ, мы дунейм зы псалъи къытригъэхьэртэкъым. Хэт и нысащIэт и тхьэмадэм пэувыну хуитыр?! Дунейм
зы псалъэ къытехьэну фIэкIа хуейтэкъым цIейнэпейкIэ Iун щхьэкIэ, апхуэдэхэр адыгэ хабзэм идэртэкъым, идэнкIи Iэмал зимыIэт.
ЛIыжьыр и гупсысэхэм къыхишыжащ шы цIахуцIэм зезыдзу
щIалитIым якIэлъыщIэпхъуа Нурхьэлий. Ар псыфыбзэу пщыIэм къытелъэдэжри, шыри иутIыпщыжащ. Инал ней-нейуэ и къуэрылъхум
еплъащ. Ар хуабжьу къэгубжьат. ПщыIэм тесхэм зыми дзыхь ящIыртэкъым абы зыгуэркIэ еупщIыну. Уеблэмэ и адэ дыдэр хуейтэкъым щIэупщIэну, игу иримыхьын зыгуэр къыжриIэнкIэ шынэрти, нэхъри, минрэ хьэблэу щытми, щIыхьэхум хэтхэм я нэхъыбэр хамэт. Ауэ Инал хуэшэчакъым, ар псом япэу къахэщащ:
– Дэнэ щыIэ хъыджэбзэр?
– Хъыджэбзхэр я гъусэкъым абыхэм, – жиIащ зы зэман зэ Нурхьэлий хуэму, и щхьэ хужиIэж щIыкIэу.
– Дауэ зэрамыгъусэр? – игъэщIэгъуащ Инал.
– Дауи-щхьэуи хэмылъу, дадэ! – и макъым зригъэIэтащ Нурхьэлий. – СалъэщIыхьащ, сепсэлъащ, я закъуэу щыслъагъум, закъезмыгъащIэу къэзгъэзэжащ.
– ТIэ, щIыр зэгуэхуу я зэхуакум дэхуа мы ныбэ узым имыхьынхэр! – гъумэтIымащ Иналыкъуэ.
– Уа, си щIалэ, я щIакIуэ щIагъым ущIэплъа? – щIэупщIащ Нурхьэлий, а къызэрылыбам хуэдэу, зыкъомрэ и адэшхуэм еплъри, пэгъым-пэгъыму жэуап итащ:
– Я гуфIакIэхэми сыдэплъащ!.. Сыт мы узыщIэупщIэхэр зищIылIыжьыр.
сыр?
Инал зэIэбэкIри, и бгъумкIэ щылъ башышхуэр къищтащ, хуэмурэ зыкъиIэтри, и къуэрылъхум хуилъащ:
– Хэт уэ апхуэдэу узыгъэсар, хьэмэ къилъхуа, нэхъыжьым ущIэкIиеу! – лIыжьым башыр иIыгъыу къуэрылъхум щыхуиунэтIым, Нурхьэлий лъейри ежьэжащ. Ар аддэ пхъэ къутапIэм деж къэувауэ и адэшхуэм къокIий:
– Уэращ, дадэ, а хъыджэбзитIыр зыгъэсэхъуар! ИгъащIэм абы я лъэгум къыщIэхуа ятIэм дыпэпщIакъым. Иджы уэ гъэзэкIуэж къэхъуа псори. Хьэм яшхами, сэ а тIум я Iуэху афIэкIа зесхуэнкъым!
– Зумыхуэ, тIасэ, зумыхуэ. Хэт уэ абы я Iуэху зехуэ жиIэу къолъэIуар! Сэ тхьэ соIуэ, а щIалитIыр дэ малъхъэ тхуэхъункIэ, ауэ 78 Прозэ

зыри мыхъуну пызыхыжар фэ зэкъуэшхэрщ. КъыбгурыIуа ар? Накъэдыкъэ фыхъужауэ зэкъуэшыжьищ мыбдеж фытесу, фи шыпхъухэр ядыгъури ежьэжащ. Абы и ужькIэ сыт фэ фызищIысыр? – хуэм-хуэмурэ къызэщIэплъэурэ лIыжьым ирикъутэкIырт. Абы и жагъуэ ямыщIын щхьэкIэ пщыIэм тесхэм зрагъэзэкIыурэ
дыхьэшхырт. Иналыкъуэ зыгуэрхэр жиIэну и Iупэхэр пIэжьажьэ щхьэкIэ, и адэм фIэлIыкIырти, зыри хужыIэртэкъым.
Нурхьэлий апхуэдизкIэ къэгубжьати, пхъэ къутапIэм хэлъ джыдэр къищтэри, къарууэ иIэмкIэ теIущIыкIыпIэм хиукIащ, иужькIэ кIуэцIригъэзыкIри псынэмкIэ иунэтIащ. А махуэм ар пщыIэм къытехьэжакъым.
Пщыхьэщхьэм Мацу нэмэз ищIри къытекIыжа къудейуэ, Бот къыщIыхьащ. Ар хуабжьу къыпыгуфIыкIырт.
– СлIо, уи хьэм бажэ къиубыда? – жиIащ лIыжьым, нэмэзлыкъыр Iуихыжурэ.
– Уэлэхьи хьэзим, гуфIапщIэ къызумытауэ бжезмыIэн! Ари ауэ къызэрыкIуэ гуфIапщIэкIэ сыпфIэмыкIыну! – жиIащ Бот. ИтIанэ МытIэ зыхуигъэзащ: – Уэри ущымысу, Iэнэ къэгъэув, тIасэ цIыкIуу сиIэ!
– Азалыхь, ауэ сытми къэзгъэувын, къэзгъэуву къэзмыгъэнэжын, щIалэр къэсыжауэ къызжепIэмэ! – къэгуфIащ нанэр. – Къэсыжа?
– Къэсыжащ, ауэ сытми къэсыжа къудей! Ар къызэрыкIуэжам хуэ- 79
дэу укъызэрыкIуэжын!
– Ана-а-а, къэсыжамэ, дэнэ щыIэ-тIэ, ди деж дыкъилъагъуну щхьэ къыщIэмыхьэрэ? – щIэупщIащ МытIэ.
– Хьым! КъыщIыхьэ хъурэ. КъыщIыхьэ щIэмыхъун гуэрхэр зэхищIыхьащ!
– Ар сыту? – мащIэу къэгубжьащ гъукIэжьыр.
– Уи гуфIапщIэр слъагъуркъым! ГуфIапщIэр си гуфIакIэм дэзагъэмэ, итIанэ псори бжесIэнщ.
– Ептыркъэ, лIыжь, мыбы гуфIапщIэ. Ети, жегъэIэ дыщIигъэгуфIэнур.
– КъызжиIэмэ, естынщ, къызжимыIауэ, дауэ зэрестынур?
– Ана-а-а, щIалэр къызэрыкIуэжар къыбжиIащ, нэгъуэщI сыт узыхуейр? «КъэкIуэжыркъым, къэкIуэжыркъым», жыпIэу укъепэзэзэхыу ущысащ, иджы, къэсыжащи, зэрызищIым еплъ!
– Уэлэхьи, абы къыпыкIын щымыIэ, си шыпхъужь, мыдэ а уи фадэ пIащIэм щыщ зы фалъэ къигъахъуи, сэ Iуэхур тэмэму бжесIэнщ, – жиIащ Бот, и пащIэкIэ щIэгуфIыкIри.
– Къигъахъуэ, фызыжь. Хэт ищIэрэ, щIалэм зыгуэр къытхуихьауэ къыджиIэнуми пщIэркъыми, – жиIащ Мацуи. – КъихьаIауэ къыджиIэмэ, ар гуфIапщIэу дыщэм хуэдэщ, къихьауэ къыщIэкIрэ – сомищ естынщ!
– Сомищи?! – къилъащ Бот. – Сомищ щхьэкIэ къуажэкIэм нэс сыкъикIа уфIэщIрэ уэ?
– КIэпIейкIищи къуамыту махуэ къэси укъокI уэ къуажэкIэм, Бот. СлIо, сомищым уэ дэбгъуэр? Мор-мыр жыхуаIэм хуэдэу зы гъэлъэхъу бэгъуа къыщIокI. 80
Прозэ
кIащ.
– Хъунщ, къащтэ уи сомищыр. Хьэуэ, япэщIыкIэ мыдэ МытIэ и фадэ пIащIэр къегъэхь! Армыхъумэ, фэ сэ слъагъухэм ари зыкIэщIэвупщIэжынкIэ хъунущ.
МытIэ пхъэ фалъэ фIыцIэжьыр къищтэри, пщэфIапIэм къыщIэ-
– Къащтэ уи сомищыр, гъукIэжь, а щIэкIар къыщIэмыхьэж щIыкIэ! – хэкъузауэ жиIащ Бот.
– Бот, мыпхуэдиз къыумыгъэкIуэкIыу, Iуэхур зыIутыр къызжеIэ, абы фIэкIмэ сыкъэбгъэгубжьынущ!
– Къэгубжь ухуеихукIэ! СлIо, укъэгубжьмэ, выбжьэр тебудын пфIэщIрэ? ЩIалэхэр къэсыжащ, узыншэщ, лажьэ яIэкъым. Выжьхьэблэ щыщу зэшыпхъу цIыкIуитI кърахьэжьэри къахьащ! Сыт нэгъуэщI узыхуейр, гъукIэжь, бжесIэну?
Мацу къэтэджри и пIэм икIэрэхъухьащ. Ар Бот еплъырт, гушыIэрэ и фIэщIу псалъэрэ къыхуэмыщIэу. Абы хэту, МытIэ къыщIыхьэжащ, Iэнэ хъурей лъакъуищыр къигъэуври, фадэ пIащIэри къытригъэуващ.
– Догуэ, пэж а жыпIэр? – Iэнэм бгъэдэтIысхьахэщи, Мацу йоплъ и ныбжьэгъужьым, и фIэщ имыщIыщэу, мобы гушыIэныр зэрищIасэр ещIэри.
– Сыт мы къызжепIэ хьэдэгъуэдахэр зищIысыр? СлIо, си жьыщхьэ къуажэкIэм нэс сыкъикIыу пцIыупсакIуэ сыкъежьауэ жыпIэну ара узыхуейр? Мэ, къэщтэж уи сомищри, фи фадэ пIащIэми фефэж! ЛIыжь-фызыжьыр згъэгуфIэнщ, жысIэу фи деж къэкIуа сэращ къуаншэр, армыхъумэ фэ сыт фи лажьэ! – хуабжьу зигъэгусаифэ зытригъауэри, Бот къэтэджыжащ.
– ТIыс! – жиIащ Мацу Iэдэб дыдэу. – ТIыси, уи сомищри къэщтэж, мы фадэ пIащIэми зыхыумыгъэкIыж. Мыр, щIалэм къишэм, жытIэри, фызыжьым ищIауэ щытщ зыкъом лъандэрэ.
– Армэ, хъунщ-тIэ, – жиIэри Бот, гъукIэжьым Iуэхутхьэбзэ гуэр хуищIэ хуэдэ, тIысыжащ. Сомищри и бгъэгущталъэм ирилъхьэжащ.
Абы хэту, гъукIэжьми зыгуэр жиIэну къригъэжьа къудейуэ, Сурэждин, Мурат и адэр, къыщIыхьащ. Сэлам-чэламхэр зэфIэкIыу Сурэждин Iэнэм ягъэтIыса нэужь, абы Мацу зыхуигъэзащ:
– Дауэ къыпщыхъурэ мы щIалэжь цIыкIуитIым зэхащIыхьар, – И тэмэмыпIэм сыщыгъуазэкъым иджыри, Сурэждин. Боти, Щам и бжыхьу, кърекъутэкIри, нэгъэсауэ зыгуэр къызжиIэркъым, – жи Мацуи, а къэхъуа Iуэхум мор зэреплъыр зригъащIэмэ нэхъ къищтэу.
– Сыт щIыбжезмыIар, Мацу? ЩIалитIыр узыншэу къызэрыкIуэжар бжесIакъэ? БжесIащ! Выжьхьэблэ щыщу зэшыпхъу цIыкIуитI, тхьэIухуднэзакъуэм хуэдэу, къагъэкIуэсауэ бжесIакъэ? БжесIащ! Сыт нэгъуэщI узыхуейр къыспыпхыну?
– Ахэр зэрытхьэIухуднэзакъуэри дэнэ щыпщIэрэ? – дыхьэшхащ Мацу?
МытIэ.
– ТхьэIухуднэзакъуэщ, уэлэхьи! Абыхэм нэгъуэщI къыпхуашэн пфIэщIу ара? ХьэлIамэщ ар!
Мацу хьэлъэу щэтащ. Сурэждин зыхуигъазэри еупщIащ:
– Дэнэ ирахьэлIа къахьахэр?
– ЩIалэжь цIыкIум и шыпхъу нэхъыжьым деж! – пхъашэу икIи хуабжьу мыарэзыуэ жэуап къитащ Сурэждин.
– Хэтхэ ящыщу пIэрэ, ярэби, хъыджэбзхэр? Прозэ
– ЕбгъэрыкIуэхэ. ЕбгъэрыкIуэ Иналыкъуэ ипхъущ. Уэлэхьи хьэзим, а хъыджэбз цIыкIухэм я адэр сэ сымыцIыху, и хъыбари зэхэзмыха, ауэ я адэшхуэр «блэ зэраукIа башщ», жаIэу игъащIэ лъандэрэ зэхызох. Хъун хуэдэм япхъу уи шыплIэм къыдэтIысхьэу къежьэжын пфIэщIрэ уэ?! Къежьэжым тхьэр пхуэзгъэпцIаи! Алыхьым ещIэ а делитIым дызыхагъэпкIа уейпсейр!
Мацу ней-нейуэ Сурэждин еплъащ, екIуу дунейм тет щIалэ хъарзынитIым делэкIэ зэрещар игу иримыхьу.
– СлIо, блэ зэраукIа башу лIыжьым щхьэ хужаIэрэ?
– Дыгъуэшх-дыгъуэлIышхуэу щытащ, Къэбэрдей псом щыцIэрыIуэу!
ищIэу щытар?
ехъурджэуащ:
– Дыгъуэшх-дыгъуэлIыр Iэджэу зэщхьэщедз. Сыту пIэрэ, ярэби, – Шыдыгъуу щытащ! СлIо, нэгъуэщI узыхуейр?
Мацу и напщIэр хэлъэтащ, и пащIэкIэ щIэгуфIыкIри, Сурэждин – Шыдыгъуу щытамэ, ар лIыуэ щытащ, щIалэфI. Уэлэхьи, уэ, нэгъуэщI мыхъуми, мо къущхьэм унэсу уи гъащIэ псом зы шыд къыпхуэмыхуа!
– Сыхуеямэ, къэсхунт, уэлэхьи, шыдищи! – къэлыбащ Сурэждин.
Бот и къущхьэлъыр къыфIыдэкIуеящ:
– Къожьэри зэхэсщ, жи, къущхьэхэр, Сурэждин жаIэу зы пэцихуэ къэкIуэнущи, ди шыдхэр едгъэхунщ, жари.
Сурэждин нэхъри къэлыбащ, Мацу ину дыхьэшхащ.
– Сэ тхьэ соIуэ, Бот, ибогъэлейкIэ! Уэри, Мацу, умыдыхьэшх. А зэпшэлIауэ бгъафIэ, зыщыщри къыздикIари умыщIэ щIалэжь цIыкIур мыхъуамэ, сэ си къуэм апхуэдэ делагъэ зэи хуэмыщIэну арат. Си псэм ищIэрт ар зэрымыщIагъуэр, къуажэм къызэрыдыхьэ махуэ лъандэри фIыуэ схуэлъагъуртэкъым!.. – Сурэждин ирихьэжьэри, къэмыувыIэжыфу, жимыIапхъэ, емыкIу зыпылъ куэд жиIащ. Мацуи абы пэрымыуэу игъэпсэлъащ.
– ЖыпIэнур жыпIа, Сурэждин? – щIэупщIащ гъукIэжьыр, модрейм псэлъэн щигъэту тутын щишыхьым.
– ЖысIащ, Мацу!
– ЖыпIамэ, Алыхьым и нэфIыр къыпщыхуэ, кIуэжи, а тутыным
фи деж щефэж!
Сурэждин и нэр къихуу гъукIэжьым еплъащ.
– СлIо, Мацу, сыщIэпхужу ара?
– Ар узэрыхуей дыдэм хуэдэу зыгурыгъаIуэ!
Сурэждин зы псалъэ жимыIэу къыщылъэтри щIэжыжащ, къыщытэджыжым игъэджэла шэнт лъахъшэ цIыкIур къызэIэбэкIыу имыгъэувыжу.
– А сымыгъуэ зэрабг жыIэ, а пщIа телъыджэлажьэр сыт, лIыжь? – жиIэу МытIэ къыщригъажьэм, Мацу зыри жимыIэу абы худэплъеящ. МытIи, и щхьэгъусэм къытриубыда нитIым щыIуплъэм, зэуэ и псалъэр пичащ.
– НэгъуэщI мыхъуми, зы махъсымэ фалъэ цIыкIу ебгъэфэн хуеящ тхьэмыщкIэжьыр, Мацу, – жиIащ Бот, Iуэхур гушыIэм хуишэжын мурадыр иIэу.
– Абы къыфIэбгъэкIмэ, Бот, мы махъсымэм щыщ зыIумыхуэнур уэращ!
ГъукIэжьым гушыIэр щыхэмызагъэм, Бот и фIэщу къэпсэлъащ: 81 Прозэ
– Хуэфащэпсу щIэпхужащ, уэлэхьи! Сыт мыбдеж къыббгъэдэтIысхьауэ къыбжиIэхэр зищIысыр? Уэ пхуэдэ лIыжь апхуэдэ зыжраIэр, зиунагъуэрэ!..
– Буха, Бот?
Бот и ныбжьэгъужьым еплъри, зэуэ къыжьэдэхуащ:
– Нейзэман! СылIамэ, сащыгъупщэжати абы лъандэрэ!
– Бухамэ. къащтэ, дегъафэ! Азалыхьу тэхьэла дыщэм нысащIэ цIыкIуитIыр угъурлыгъэкIэ жылэм къыдыхьауэ къыщIигъэкI!
– Iэмин! – жиIащ Бот.
– Азалыхьым жиIэ, – МытIи къыхыхьащ псалъэмакъым.
Махъсымэ фалъэ зы-тIу ефа нэужь, Мацу къыбгъэдэсым зыхуигъэзащ:
– Дэ, Бот, мы щIэкIыжам дыщыгугъ хъунукъым, дыщыгугъкIи
абы къыпыкIын щыIэкъым. Мы хъыджэбз цIыкIухэр къызэрагъэкIуэсам ер къикIынкIэ хъунущ, атIэми, я адэшхуэр апхуэдэу пхъашэу щытар пэжмэ! Пэжыр жысIэнщи, ЕбгъэрыкIуэхэ апхуэдэ шыдыгъу цIэрыIуэ яIауэ сэ зэхэсхакъым, ауэ, хэт ищIэрэ, сыт хуэдэу щымытми, пщэдджыжь жьыуэ ежьауэ кIуэн хуейщ хъыбарегъащIэ благъэ тхуэхъуахэм я деж.
– Хуейщ, уэлэхьи. Ауэ, Мацу, а лIыжьыр сэ тIэкIу соцIыху, и къуэри соцIыху. 82
– Дэнэ щыпцIыхур? – игъэщIэгъуащ Мацу. – Уи гъащIэм зыш къэбдыгъуакъым, ахэр шыдыгъуу щытауэ жаIэ.
– Шы къэдмыдыгъуами, шыдыгъу тцIыху мыхъуну ара? Пщым и мэлыр Къущхьэхъу зыхухэм сащыхэта зэманым, илъэсищкIэ ди пщыIэхэр зэпэмыжыжьэу щытащ.
– ТIэ, сыт хуэдэ цIыхухэ? Сурэждин зэрыжиIам хуэдэу, щхьэпыупщIхэ?
– ЩхьэпыупщI дыдэри сыт, ауэ цIыху ткIийуэ щытащ Иналыр, хъыджэбз цIыкIухэм я адэшхуэр. Пэжщ, ар сыт щыгъуи тесакъым пщыIэм, ауэ накIуэрт щIэх-щIэхыурэ. Езы ЕбгъэрыкIуэ Иналыкъуэ нэхъыфIу соцIыху. Сыщымыуэмэ, щIалитху иIэ, щIалих иIэ, апхуэдэ зыгуэрщ. Ахэр щIалэтанэ хъуауэ ныздишэу щытащ Къэнжал. Иджы ахэр лIы хъуауэ щытын хуейщ.
ГъукIэжьым, Бот фIыуэ едаIуэри, унафэ ищIащ:
– Дауэ щрети, пщэдджыжь фIэмыкIыу кIуэн хуейщ. Моуэ-щэ, зы лIы гъусэ тэмэм, апхуэдэ Iуэхухэм и пIалъэ ищIэу, зыщIыгъуи, ежьэ, щыпцIыхукIэ нэхъыфIыжщ, нэхъ фызэгурыIуэнщ. Сурэждин зыхуэгъази, и мурадымкIэ еупщI, хэт ищIэрэ, абы я лъэныкъуэкIэ зыгуэр къыпщIигъункIи хъунщ, къыпщIимыгъуми Iуэхушхуэкъым.
– Дэгъуэщ, хъыджэбз цIыкIухэм зыгуэр едгъэпсэлъэнщ, я дейхэр нэхъ къызэрыдгъуэтыну сытхэмкIэ.
– Сыт хъыджэбз цIыкIухэми щIебгъэпсэлъэнур? Къуажэм удыхьэрэ ущIэупщIэмэ, хэти къыбжиIэнущ ахэр къызэрыбгъуэтынур.
– Ярэби, Мацу, нобэ къэмысыну пIэрэ езыхэр?
– Апхуэдэуи къэхъункIэ мэхъу. Уи хъыджэбзитI зэуэ ягъэкIуэсауэ, дауэ узэрыщIэмыупщIэнур? Абыхэми дапэплъэнщ, ауэ уэ пщэдджыжь узэрежьэнум зыхуэгъэхьэзыр. Куэд щIауэ утеса шы, ущымыужауэ пIэрэ?
– Ар Iуэхукъым, абы зыгуэр етщIэнщ.
– ЕпщIэнумэ, аращ-тIэ.
6 Заказ №267 Прозэ
Бот щIэкIыжащ, пщыхьэщхьэ зэ къыкъуэкIыу къэплъэну Мацу къигъэгугъэри. Ар зэрыщIэкIыжу, Мацу нэхъ дзыхь зыхуищIу и гъунэгъу лIыжь зытхух зэхуишэсри, Iуэхур зытетыр яжриIащ, адэкIэ ящIэнумкIэ зэчэнджэщащ. Мацу и ныбжьэгъухэм тэмэму къалъытащ пщэдджыжь ежьэу хъыбарегъащIэ игъэкIуэну унафэ зэрищIар, мыдэкIэ, зыгуэр къакIуэмэ, къызэрырагъэблэгъэнум хуэхьэзыру щысынхэу зэгурыIуащ.
АрщхьэкIэ, зэрагъэщIэгъуэнур къахуэмыщIэу, махуэм Выжьхьэблэ къикIыу къыкъуэкIаIакъым, жэщми зыри къэкIуакъым. Мацурэ и ныбжьэгъухэмрэ, ар къагурымыIуэу, я щхьэр якъутэжырт.
– Ярэби, я хъыджэбзхэр здахьар ямыщIэу, «езыхэр хъыбарегъащIэ къэкIуэнщ», жаIэу, къыдэмыжьэу пIэрэ ахэр? – жиIащ Нащхъуэ, Мацу нэхъ гъунэгъуу къыбгъэдэс лIыжьым.
Псоми Iуэхур абы траубыдащ. «Арагъэнщ, – жиIащ Мацу, – армыхъумэ, уи хъыджэбзитI зэуэ яхьауэ зумыгъэхъейуэ дауэ узэрыщысынур?»
Сурэждин, Мацу щIихужа нэужь, зыщIэгупсысыжа, Iиман нэхъ къихьыжауэ къыщIэкIащ. Ар арэзыт лIитIи, лIищи Бот гъусэ хуищIыну. Ари иригузавэрт къаугъэ къэхъеинкIэ зэрыхъунум.
ЕтIуанэ махуэм и пщыхьэщхьэм, дыгъэр къухьэным куэд имыIэжу, Иналыкъуэ и хъарбыз хадэм зы шыгу зэгъэпэща техьащ. Бот жыжьэу плъэри, Иналыкъуэ занщIэу къицIыхужащ. Иналыкъуэ дзыхьмыщIдзыхьмыщIу къыIущIащ и цIыхугъэм.
– Уэ еблагъэ, Бот, еблагъэ! Мыр слIо, хьэдрыхэ напэлъагъу хуэдэ, дэнэ укъикIа?
ныбжьэгъужь?
– Уа, Иналыкъуэ, уэра мы слъагъур, зиунагъуэрэ? Тобэ, тобэ, гъуэгуанэ сыкъытехьэну уэ узэрыслъагъуну къудейр нобэ куэд и уасэти.
– Мыр слIо, мыпхуэдэ щIыпIэ пхыдзахэр щхьэ гъуэгу пхуэхъуа, си – Тхуохъу апхуэдэу зэзэмызэ. Дауэ фыщыт дызыщIэупщIэнкIэ псори? Инал сыт хуэдэ, тIэкIу узыншэ?
– ФIыщ ди адэри, тесщ пщыIэм, иджыпсту плъагъункъэ ари, моуэ псынэмкIэ кIуащи къэсыжынщ.
– ЩIалэ цIыкIухэр сыт хуэдэ, лIышхуэ хъуагъэнщ, дауи?
– ЛIышхуэ зэрыхъурэ куэд щIащ, Бот, ахэр. Иджы къуэрылъхухэм къашэну загъэхьэзыр.
– ЩIалищ хьэмэрэ щIалиплI уиIар, сщыгъупщэжащ. Илъэс дапщэ хъуа дызэрызэрымылъагъурэ?!
– ЩIалитху сиIэщ, Бот, щыр бынунэ зэрыхъурэ куэд щIащ, нэхъыщIитIым зысхуагъэхъейркъым, зи. СщIэркъым ягу илъыр.
– «ЩIалитху», жоIэ-тIэ. Ди тхьэшхуэм пхуигъэузыншэ. ТIэ, щIалитхум шыпхъу яIэкъэ?.. Хьэмэрэ я закъуэ?
Иналыкъуэ и гурыщхъуэр нэхъ ин хъуащ. «И хъыджэбзхэр зыгъэкIуасэу ежьэжахэм, зэрыжаIэмкIэ, я къуажэр Аущ-Джэрджийщ. Боти а жылэжьым щыщщ. Ипхъухэм я IуэхукIэ къемыжьауэ пIэрэ мыхэр? Зигъэделэурэ, зыгуэрхэр къищIэну армырауэ пIэрэ апхуэдэу къыщIызэупщIыр? Ауэ, зэрысщIэжымкIэ, Бот цIыху хьэрэмыгъэншэу, сыт щыгъуи егъэлеяуэ хьэлэлу щытащ. И лIыжьыщхьэ и мыхьэл дауэ зыхилъхьэн?»
– ЯIэщ шыпхъуитIи, Бот, шыпхъу ямыIэу хъурэ.
– Алыхь-алыхь, укъуэбынщэбынщ, тхьэм я хъер уигъэлъагъу! 83 84
Прозэ
– Тхьэр арэзы къыпхухъу, Бот. ФынакIуэ пщыIэмкIэ, ныжэбэ укъысхуэмыхьэщIауэ, узутIыпщынукъым, дэнэ уежьами. Мыдэ щIалэхэм шыхэри зыхуей хуагъэзэнщ.
– Берычэт бесын, IуэхукIэ Псыхуабэ докIуэ. Фи пщыIэр щытлъагъум, ууейуи тщIакъым, жэщи хъуащ, «мыхэр бысым тхуэхъунщ», жытIэри къыдэддзыхауэ арат.
– Абы щыгъуэм бысым къэбгъуэтащ, си ныбжьэгъужь, фыкъакIуэ.
ПщыIэм щIалитI къыщIэкIри, хьэщIэхэм сэлам кърахащ, иужькIэ шыхэр зыхуей хуагъэзащ. Бот и гъусэхэм ящIэнури жаIэнури ямыщIэу къигъэнащ: ахэр къыщIежьамрэ Бот къригъэкIуэкIхэмрэ шурэ лъэсрэ я зэхуакут, ауэ иджыпсту абыхэм зыри къахуэнатэкъым я жьэр ущIауэ я нэхъыжьым жиIэм едэIуэн, адэкIэ къэхъунум пэплъэн фIэкIа.
Куэд дэмыкIыу Инали пщыIэм къытехьэжащ. Ар и хьэщIэхэм къащыгуфIыкIащ, уеблэмэ Бот зэщIиубыдэри IэплIэшхуэ къыхуищIащ.
Къущхьэхъу хъыбархэр яуха, я нэгу щIэкIахэр зэхуаIуэтэжа нэужь, Инал хьэщIэхэм я жылэм щыхъыбархэмкIэ, я Iуэху зытетхэмкIэ къеупщIу щIидзащ. Ар нэхъыбэ щIэупщIэхукIэ, Бот и гъусэхэр нэхъ гузавэрт. Ахэр зытегузэвыхьыр зыт: «Бот зыщIыпIэ деж щыхэуэмэ», жаIэу арат. Абыхэм яхуэмышэчыжу пэплъэрт я нэхъыжьыр къыщIэкIуа Iуэхум техьэжа зэрыхъунум. Бысым къилъыхъуэу яжриIауэ, дауэ зыкъызэридзэкIыжыну? Псыхуабэри сытым щхьэкIэ къыхиIуа?
Бот щIихьауэ тепсэлъыхьырт аущджэрджийдэсхэм я псэукIэм, я пщыр зэрыпщыфIым, абы щыгъуэми псори кхъуэн и кхъуэцу зэхигъэзэрыхьырт. Зыкъом дэкIа нэужь, Иналыкъуэ и щIалитхур къыщIыхьащ, тIэкIуи къызэрызэщIэплъар фэуэ ятету.
– Ярэби, дадэ, дыщымыуэмэ, мы ди хьэщIэхэр Аущ-Джэрджий щыщщи, зыгуэркIэ деупщI мыхъуну пIэрэ? Дэ дежьэнрэ пэткIэ къэсащ мыхэр, дыщIежьэм теухуауэ зыгуэрхэр ящIэнкIи мэхъу, – жиIащ къыщIыхьа зэкъуэшхэм я нэхъыжьым.
Бот и тхыцIэм щIыIэпс мащIэ ирижащ, и натIэми пщIэнтIэпс пIащэхэр къытрикIутащ, и гъусэхэри зэщIэдиящ. Абыхэм фIыуэ
ящIэрт щIалэхэр зыщIэупщIэнур. Инал, зыкъомрэ хэплъа, мыпIащIэу зыгуэрхэр и щхьэм щызэригъэзэхуа нэужь, жиIащ:
– ЩIэупщIэ, си щIалэ, упщIэ щIэщхъуркъым, жи.
– Ярэби, ди хьэщIэ лъапIэхэ, фи къуажэм къэзыша, къэзыхьа зыгуэрхэм я хъыбар зэхэвмыхауэ пIэрэ? – жиIащ аргуэру щIалэхэм я нэхъыжьым.
– «Къэзыша, къэзыхьа», жоIэ-тIэ, – къэIуащ Бот и макъ къарууншэр. – Тхьэ соIуэ, сыщымыуэмэ, апхуэдэ зыгуэрхэри зэхэсхауэ си
гугъэжым. Фэ зэхэфхаIа? – зыхуигъэзащ лIыжьым и гъусэхэм.
Бот и гъусэхэр зэплъыжащ.
– Тхьэм и цIэкIэ соIуэ, ди хьэблэ дыдэм ныжэбэ кIуам нысащIитI ирахьэлIамэ. Зэшыпхъу цIыкIуитIщ, жаIауэ сфIощIыж, – жиIэри Болэ къэпсэлъащ, Бот къыкIэлъыкIуэу гупым я нэхъыжьыр.
– Пэжщ, апхуэдэ зыгуэрщ сэри зэхэсхар. Сыт, си щIалэхэ, абы щхьэ фыщIэупщIэрэ? – къахудэплъеящ Бот щIалэхэм.
– Плъагъуркъэ, си ныбжьэгъужь, къуийм и пыIэр щхьэрыхумэ, укIытэжыркъым, жиIащ пасэрейм, – къэпсэлъащ Инал. – А хъыджэбз цIыкIуитIыр дыдейщ, щIалэхэм я шыпхъущ. Фэри зэхэфхагъэнщ ахэр фызышэу нызэрамышар.
– Пэжщ, уэлэхьи, «къадыгъуащ» жаIэ, «къагъэкIуэсащ» жаIэ,
апхуэдэ зыгуэрщ сытми, – Iэпиудащ тхьэмадэм и псалъэр Бот. Прозэ
Инал, Бот жиIахэр фIэфIыщэ зэрымыхъуар IупщIу, и псалъэм пищэжащ:
– ТIэ, щIалэхэр Iэдэкъэжьэхъуу сIыгъщ дыгъуасэ лъандэрэ, зыгуэр къамыгъакIуэу къэнэнкъым, жызоIэри. Иджы кIуэуэ щIэупщIэну, хъыбар гуэрхэр къахьыну хуит сщIауэ фыкърихьэлIащ. Хъарзынэу фыкърихьэлIащ.
– Еууей, еууей жыIэ, хъуакъым ар! – жиIащ Бот.
– Ар сыту, Бот? – псалъэмакъым къыхыхьащ Иналыкъуэ. – Тхьэм и хьэтыркIэ, а щIалэхэм я Iуэхур лъэныкъуэ иумыхьэкIыу, зэрыщыт дыдэр къыджеIэ.
– ЕсхьэкIынкъым, уэлэхьи, щхьэ есхьэкIыу, – мащIэу псчэуIуащ Бот. – ЩIалитIри щIалэ хъарзынэщ, «уэ IукIи, сэ сыгъэув, жумыIэну» щIалэфIхэщ, IэщIагъэ хъарзынэхэри яIэу, хьэблэми жылэми жагъуэу ялъагъуркъым, уеблэмэ ди пщы дыдэми, фIыуэ къилъагъуу, тIэкIуи фIэлIыкI хуэдэу, и нэIэ ятригъэт зэпытщ, ауэ. Ауэ, Иналыкъуэ, икъусыкъужкIэ щIалэ бзаджэхэщ, егъэлеяуэщ зэрыбзаджэр. Тхьэм и цIэкIэ соIуэ, «дыкъаукIынути, нэгъуэщIынути», жаIэу къимыкIуэтыну, шууищэм япэувынукIэ!
– ЩIалэ дыдэхэщ, Iэсэ дыдэ хуэдэхэщ, ар дауэ? – игъэщIэгъуащ – Апхуэдэу дэнэ ахэр щыпцIыхур, Инал? – мащIэу Iэнкуну Инал.
щIэупщIащ Болэ.
сакIэ!
уащ Боти.
– Жэщ зытIущкIэ ди хьэщIащ, тхьэ соIуэ, дыдей хуэдэу къытхэ-
– Ахэр мыбы щхьэ къэсауэ пIэрэт? – игъэщIэгъуаифэ зытригъэ- 85
– БалъкъкIэ лъагъунлъагъу кIуэуэ аращ къыджаIар. ЩыкIуэм – зы жэщ, къыщыкIуэжым – жэщитI щыIа, жэщищ щыIа.
– Сэ тхьэ соIуэ, – къэпсэлъащ Иналыкъуэ и щIалэ нэхъыжьыр, – абыхэм Балъкъ Iуэхуи, лъагъунлъагъу Iуэхуи кърахуэкIауэ къыщIэмыкIыну. ПлъэIуакIуэ-дэIуакIуэ къакIуэри, дызрагъэцIыхуащ, дызэрыхьэлэлыжьыр, япэ къэсым дзыхь зэрыхуэтщIыр зрагъащIэри, тегушхуэгъуафIэ дыкъащIащ, къыддэджэгужащ! Ар абыхэм яхуэдгъэгъумэ, сэ ЕбгъэрыкIуэхэ сыкъалъхуакъым!
– Уэ, си щIалэ, уэ си псэр зышхын, тхьэм щхьэкIэ, апхуэдэу жумыIэ! Iейм фIы къишэркъым. Сэ тхьэ пхуэсIуэнщ, абы лъагъунлъагъу Iуэху зэрахуауэ сымыщIэкIэ, ауэ БалъкъкIэ кIуар пэж жыпIэмэ, уэлэхьи, билэхьи, пэжу къыщIэкIынумэ. Шыдыгъу ежьарэ къаймыхъулIамэ, мо хъыджэбз дахитIыр ирахьэжьэри ежьэжащ. Мис аращ пцIы зыхэмылъыр! Сэ абыкIэ щыхьэту сыувыфынущ! – жиIащ Бот, щIалэхэм еущие-едэхащIэ хуэдэу.
– Шыдыгъу-къэдыгъухэми хэт ахэр? – игъэщIэгъуащ Инал. – Сэ тхьэ соIуэ, абы щыгъуэ ахэр лIы хъунукIэ!
– Хэт, жи! Хэт къудей, тхьэ соIуэ, анэдэлъхуу къыдалъхуакIэ!
Зы тхьэмахуэ ипэкIэ Тэрч зэпрыкIри шыбз гуартэ къахуащ. Шыбз
гуартэр зей пщым лъэужьыр къихуурэ ди къуажэм къэсащ. Пщым сыт ищIэнт, ди къуажэпщым деж кIуэри жриIащ, аращ-моращ, лъэужьыр уи жылэм щытфIэкIуэдащ. Дауи, ар пщым и гуапэ хъуакъым. Ар зыхузэфIэкIынур ищIэрти, мо щIалитIым быдэу яхуигъэуващ: «Мы жылэм фыдэсыну фыхуеймэ, шыбз гуартэр фхужи, къыщефхужьам деж щывутIыпщыж!» ПщIэрэ абыхэм пщым жраIар, Инал? Сэ тхьэ соIуэ, игъащIэкIэ уи фIэщ мыхъун! 86
Прозэ
– Сыту пIэрэ? – дзыхьмыщI-дзыхьмыщIу щIэупщIащ Инал.
– ЖраIаращ, уэлэхьи, «Ди пщышхуэу фIыуэ тлъагъу, тлъагъунщ
мызэкIэ уи хьэтыр». Зэхэпхрэ, Инал? «Тлъагъунщ уи хьэтыр!» «Ауэ, ди пщышхуэ, – дыщIагъуащ абыхэм я псалъэм, – дяпэкIэ хэт къомыкIуэлIами, сыт къыбжимыIами, дыкъыумыджэ, ди гугъу къыумыщI, арыншамэ, моращ жылэм я пщу щытар, жаIэу Iэщхьэ пцIанэу, цIыху цIыкIум яфIэтелъыджэу, мы жылэм укъыдэднэнщ!» Дауэ къыпщыхъурэ, Инал, уи къуажэпщым апхуэдэу жепIэну? Уэлэхьи хьэзим, билэхьи чэрим, сэ си нэкIэ слъэгъуакъым, зылъэгъуахэм жаIэжу зэхэсха мыхъумэ, ди пщышхуэу зи щIыхь иныр, жылэ псор зыфIэлIыкIыр, егъурэгъузэу сымаджэу тхьэмахуэ псокIэ хэлъауэ арамэ жаIэжыр!
– Сэ тхьэ соIуэ, Бот, а зи гугъу пщIыхэр малъхъэ тхуэхъунукIэ! – ину жиIащ Инал, и къуэрылъхухэм зэхахмэ и гуапэу.
– Малъхъэ фхуэхъункIэ, сэ къурIэн пщыкIублкIэ тхьэ фхузоIуэ, Инал, фэ щыкъу фыхъумэ! Жылэр къехъуапсэу фи хъыджэбз цIыкIухэри ягъэпсэункIэ. Ауэ, Азалыхьу тэхьэлам хьэтыр иIэмэ, IейкIэ я ужь фимыхьэ! Уэ, зи узи зи лажьи кIуэдын Инал, егупсыс, сагъындакъыр якIэрылъу къэхъуа мо дэлъху хахуэхэр мыбдежым щысу, а хъыджэбз цIыкIуитIыр езыхьэжьэу ежьэжахэм дауэ уеплърэ?
Бот и гъусэхэм псэ яхэтыжу пщIэнтэкъым: хэт псыр къыпыжу къэпщIэнтIат, хэти, и щхьэр уназэрти, зытет щIы хъурейр кIэрахъуэу къыщыхъурт, езы Боти, ирихьэжьати, жиIэри дахэ-дахэу имыщIэжу, ирикъутэкIырт.
– Дауэ уеплърэ, жызоIэ сэ? – тригъэчыныхьырт Бот.
– Сэ тхьэ соIуэ, Бот, иджы ещанэу бжызоIэ, ахэр малъхъэ тхуэхъункIэ!
хуэхъунур, уэлэхьи!
– Ауэ фхуэхъуну къудей сытми, фригушхуэрэ фрипагэущ зэрыф-
– Уа, дадэ, – къыщиудащ щIалэ нэхъыжьыр, – мы дызэдаIуэхэр зищIысыр сыт? СлIо, мы лIыжь цIыкIум дигъэшынэну къэкIуауэ
ара? Хьэмэрэ дауэ Iуэхур зэрыщытыр? Дежьэрэ хьэмэрэ демыжьэрэ ныщхьэбэ?
– ЗыщIыпIи фежьэнукъым, си щIалэ цIыкIу, хъыджэбзхэр зыхьа щIалэхэри лъэпкъ къыхэкIауэ къыщIэкIынщ, езыхэми къагъэкIуэнщ зыгуэр. Зипхъу ирахьэжьэр, иджыри вжызоIэри, ди деж щыпэублэкъым, ди дежи щыкIэухкъым! Апхуэдэу иухауэ къыщIэкIынт Азалыхьталэми, апхуэдэу хъуащ. Сэ сыхуейкъым благъэ тхуэхъуахэмрэ дэрэ дяку лъыгъажэ къыдэкIыну. Фи шыпхъухэм фахуэмеижмэ, ар фи Iуэхужщ, ауэ, си щIалэхэ, фэ фэщхьыркъабзэу, а цIыкIуитIри си бынщи, сэ сыпсэухукIэ абыхэм лей къатезгъэхьэнукъым! Ди тхьэшхуэм а цIыкIуитIыр насыпыфIэ дыдэ тхуищI!
– Iэмин!
– Азалыхьым жиIэ!
И адэм и псалъэхэр игу зэрыримыхьыр къапщIэу, Иналыкъуэ къэтэджри пщыIэм щIэкIащ. ЩIалэхэри я адэм и ужьым щиувэм, Инал ину жиIащ:
– Зэ фыувыIэт, си щIалэхэ!
Иналыкъуи щIалэхэми къагъазэри, Инал еплъу къэувыжащ.
– Сэ жысIар къывгурыIуа? Хьэмэрэ?..
– КъыдгурыIуащ, дадэ! – ерагъкIэ къыдришеящ Иналыкъуэ и щIалэ нэхъыжьым. Прозэ
Иналыкъуи и щIалэхэри хуейтэкъым я адэшхуэм жиIахэр зыгурагъэIуэну, зыгурагъэIуэн дэнэ къэна, апхуэдэ псалъэмакъ зэхахыну. Ауэ ахэр хуиттэкъым адэшхуэм и псалъэм ебэкъуэну, ЕбгъэрыкIуэхи хуейтэкъым икIи хуиттэкъым илъэсищэ бжыгъэкIэ лъэпкъым къадекIуэкI хабзэр якъутэну.
А унагъуэм адэшхуэм и псалъэм пщIэ зэрыщиIэр фIыуэ къагурыIуащ Ботрэ абы и гъусэхэмрэ, къагурыIуащ ахэр къыщIежьа Iуэхур зэрызэфIагъэкIар, лъэпкъитIым яку псалъэмакъ къызэрыдэмыхъуэнур. Пэжщ, хъыджэбзхэр къэзыдыгъуахэмрэ къызыфIадыгъуахэмрэ зэнэзэпсэу занщIэу зэбгъэдэувэнукъым, ар зэманым зэтес ищIыжын хуейщ. Апхуэдэущ игъащIэ лъандэри къызэрекIуэкIыр, иджыри апхуэдэущ
зэрыхъунур. Ар хьэкъыу япхыкIауэ, етIуанэ пщэдджыжьым Ботрэ и гъусэхэмрэ къытекIыжащ ЕбгъэрыкIуэхэ я пщыIэм.
– Сэ тхьэ сыгъэIэ, Бот, сыпсэухукIэ уи гъусэу гъуэгу сызэрытехьэнур сухакIэ, – жиIащ гупым я нэхъыщIэ дыдэм, ахэр къежьэжу зы теуэгъуэфI хуэдэ къакIуа нэужь.
– Ар сыт щхьэкIэ, шынэхъыщIэ? – игъэщIэгъуащ лIыжьым.
– Уэлэхьи хьэзим, Бот, нэхъыщIэм жимыIами, сэ бжесIэн къудейуэ аратэкIэ, – къэпсэлъащ Боли. – А зи унэр багъуэу тIысыжын, дыгъуэпшыхь лъандэрэ уэ пцIыуэ бупсамрэ гузэвэгъуэу дызыхэбгъэтамрэ зыхуэдизыр сыт? АпхуэдизыпцIри дэнэ къипхрэ? ЩIым дебгъэдзэкъащ, уэлэхьи!
– Ей, фыщIалэщ фэ, фыщIалэ. ДыщIежьа Iуэхур зэфIэдгъэкIакъэ? ЗэфIэдгъэкIащ! Апхуэдэхэм деж пцIы тIэкIуи пIэщIэмыкIыу хъурэтIэ! Сэ апхуэдизыпцI сымыупсатэмэ, флъагъунт къэхъур!
– ЗэфIэкIар сыт? Сыт дыздэкIуэжым яжетIэнур? – гузавэрт Болэ.
– Псори зэфIэкIащ, къуэш. Абыхэм, дыздэщыIахэрщ зи гугъу сщIыр, иджыри тIэкIу зралъэфыхьынущ, ауэ нэчыхьытхи къэкIуэнурэ хъарзынэу псори зэфIэкIынущ. Сэ фIыуэ сыщыгъуазэщ апхуэдэхэр зэриух хабзэм. А зэкъуэш къомыр зэрызгъэшынар флъэгъуакъэ? Аращ сэ пцIы сэзыгъэупсар, сытхъэжу супса фи гугъэрэ?! – икIуэтыркъым Бот.
– ЗэфIэкIынущ, жи! АпхуэдизыпцI бупсауэ, дауэ зэрызэфIэкIынур? – мыарэзыуэ жиIащ Болэ.
дыдэми, и щхьэ хужиIэж щIыкIэу.
– Емынэ узыгъуэм сыкърихьэжьат сэ уи гъусэу! – жиIащ нэхъыщIэ Бот ину дыхьэшхащ:
– Куэд къэвмыбжу, нэчыхьытхым зыхуэвгъэхьэзыр! Гупым нэхъыжьу кърагъэжьар сэрамэ, сэ сыкъезыгъэжьахэм я деж жэуап щысхьынщ!
Пщыхьэщхьэм Мацу деж нэсыжа нэужьщ Бот и гъусэхэр бэлыхь тIуащIэ щыхидзар. Ахэр унэм зэрыщIыхьэжу, Бот Мацу бгъэдэтIысхьэри зэуэ кърикIутащ:
– ДыщIебгъэжьар хъарзынэу зэфIэдгъэкIащ, ди нэхъыжьыфI. Нысэ тхуэхъуа хъыджэбз цIыкIухэм зым нэхърэ адрейр нэхъ дакъэу дэлъхуитху яIэщ. Ахэр къызэщIэплъарэ тау-тач жрагъэIэу дынэсащ. Ауэ я адэмрэ адэшхуэмрэ сыкъыщалъагъум, – алыхь-алыхь! – IэплIэешэкIкIэ драгъэблэгъащ. «Сэ тхьэ соIуэ, – жиIащ я нэхъыжь дыдэм, нысэ тхуэхъуа цIыкIухэм я адэшхуэрщ жыхуэсIэр, – дэ малъхъэ тхуэхъуа щIалэ цIыкIухэр уэ щыпцIыхукIэ, Бот, ахэр малъхъэ нэс тхуэхъункIэ!» Арати, щIалэхэри къигъэкIуакъым, «зипхъу ядыгъур ди деж щыпэублэкъым,
ди дежи щыкIэухкъым», жиIэри, къызэщIэплъахэри зэтригъэсабырэжащ. «АтIэми, – жиIащ абы, – Бот хуэдэлI къыщагъэкIуакIэ, пхъэр 87 88
Прозэ
дыкIуэу е дыкIуэрэ зи мычэзууэ зытщIу емыкIу къэтхьынкъым!» КъыбгурыIуа ар, Мацу? КъыбгурыIуамэ, аращ Iуэхур зытетыр!
Бот жиIэхэр и фIэщ ищIынрэ имыщIынрэ имыщIэу, гъукIэжьыр Болэ дежкIэ еплъэкIащ. Боли, абы жиIэхэм тэмэм дыдэу егупсысыжыну къару иIэтэкъым, ауэ зыгуэр жиIэн зэрыхуейр къыгурыIуэри, зэхэпх къудейуэ къэпсэлъащ:
– Пэжщ, Мацу, пэжщ. Абы я лIыжьым Бот зы IэплIэ къыхуищIырти, ар плъагъуну фIэкIа ухуейтэкъым.
– Афэрым, щIалэхэ, афэрым! ИкъукIэ Iуэхушхуэ зэфIэвгъэкIащ,
берычэт бесын! Аращ-тIэ, Iуэху къыплъыкъуэкIмэ, ар зэфIэзыгъэкIыфын цIыхуи уиIэн хуейщ. ИкъукIэ арэзы сыкъэфщIащ нобэ. Уа, фызыжь, – зригъэзэкIащ абы МытIэ дежкIэ, – къэгъэувыт Iэнэ, мыхэр гъуэгу тетащ, мэжэлIауэ къыщIэкIынщ.
– Дышхэнри тхьэм жыхуиIар хъунщ, Мацу, ауэ абыхэм я деж зэ
тедгъэзэжами зэрантэкъым. Нэхъ екIущ, я гуапи хъунщ, – жиIащ Бот.
– Ахьай, ахьай, тедгъэзэжын! Тедмыгъэзэжу хъурэ, зиунагъуэрэ? –
жиIэу Мацу къыщыпсалъэм, щысхэр, гузэвэгъуэ щIыIэм зэрыхэтыр IупщIу, зэплъыжахэщ. А здэщыIам Мацу щиупса пцIыр, ящIэнури жаIэнури ямыщIэу, зыгуэрурэ иракъухат, ауэ иджыпсту Мацу жиIэхэм лъыр я щхьэм дригъэуеят. «Хъунщ, – егупсысырт ахэр, – дыздэщыIахэр зыгуэр хъунщ, ахэр зэгуэр тлъагъуни-дымылъагъуни, ауэ Мацущэ? Мацу хуэдэ апхуэдэпцI зыхуаупсымрэ апхуэдэ телъыджэлажьэ зращIэмрэ? Хъунщ, зыкъомрэ кIуэнкIи хъунщ а пцIыр къыщIэмыщу, ауэ дапщэщми зэ къыщIэщынукъэ? ИтIанэ-щэ? Сыт напэр яIэу Iуплъэжыну ахэр апхуэдизу пщIэ зыхуащI, апхуэдизу цIыхугъэшхуэ хэлъу къахущыт лIыжьым?»
Абыхэм я гупсысэр Бот зэпиудащ.
– ТIэ, МытIэу ди шыпхъушхуэ, къэтIэтынщ мы уи фадэ пIащIэр
мы къытлъыкъуэкIа Iуэхур тэмэму зэфIэкIыну! ЗэфIэкIынущ икIи,
мы уи щхьэгъусэ гъукIэжьыр зыхыхьа Iуэху тэмэму зэфIэмыкIыу нобэр къыздэсым зыми илъэгъуакъым икIи илъагъунукъым!
– Iэмин! – къыпипIытIыкIащ Болэ.
ЯIэтри, псори фадэ пIащIэм хэфащ. Iуэхур тэмэму зэрызэфIэкIам щхьэкIэ МытIэ мы дуней гуфIэгъуэр иIэт. Абы дэнэ щищIэнт пцIыр Бот къэпкIэ къригуэшэкIыу. Ауэ езы Боти и гъусэхэми зэрамыгугъауэ, хьэгъуэлIыгъуэр дахащэу зэфIэкIащ. ЕбгъэрыкIуэхэ, хабзэм щхьэкIэ зралъэфыхьын хуейти, зыкъомрэ зралъэфыхьащ. Ауэ кIуэса щхьэкIэ, зипхъу зыукIыжарэ игъащIэ псокIэ хьэрэм зыщIарэ зэрыщымыIэр фIы дыдэу ящIэрти, ядэ-ямыдэурэ нэчыхьытхи къакIуэри, кIэлъыкIуэри тращIыхьыжащ.
Жылэ псом зэрагъэлъагъуэу екIуэкIащ ГъуэгулIрэ Муратрэ я хьэгъуэлIыгъуэр. НысащIэ цIыкIухэри хьэблэ псом я гумрэ я псэмрэ дыхьат. Езыхэри, зы махуи хамэгу-хамащхьэу щымыту, игъащIэ лъандэрэ ядэпсэуам, къадэхъуам хуэдэу, яхэсыхьащ хьэблэм. Яхэзэгъащ благъэхэми Iыхьлыхэми. НысащIэ цIыкIуитIым тхьэмахуэ зытIущ якIэлъыплъа нэужь, МытIэ и гур зэгъарэ и псэр псэхуауэ жиIащ: «Iинш Алыхь! Алыхьым нысэ къыдитащ цIыху цIыкIур зыщIэхъуэпсым хуэдэу».
МыдэкIэ хъыджэбзитIыр къыздраша ВыжьхьэблэкIи хъыбарыфI щыIуащ ЕбгъэрыкIуэхэ я малъхъэхэм теухуауэ. ИгъащIэм ямылъэгъуа, ямыцIыху пэтми, жылэм щаIуатэрт ГъуэгулIрэ Муратрэ хуэдэ щIалэ иджыри Къэбэрдей псом къимыхъуауэ. Апхуэдэ псалъэма- Прозэ
къым, дауи, Бот и шыпсэхэми я фIыщIэ зыкъом хэлът. Ауэ лIыжьым и пщIэри и гушыIэ дахэри абдеж щиухакъым. Нэчыхьытх пщыхьэщхьэм, хьэщIэхэм я уэлиигъуэу здызэхэсым, нысащIэхэм я дэлъху нэхъыжьыр къыбгъэдэс хэгъэрейм еупщIащ:
– Ярэби, къуэш, мыбы никIри ди деж лIы зыщыплI нэкIуауэ щытащ, абыхэм ящыщ зы слъэгъуамэ, си гуапэ хъунт.
– Сэ соцIыху абы нэкIуахэр псори, дэтхэнэр арауэ пIэрэ узыхуейр, ди хьэщIэ лъапIэ? – жиIащ хэгъэрейм.
– Я нэхъыжьу щытам, сыщымыуэмэ, Ботщ и цIэр. Сыхуумыгъэзэфыну пIэрэ абы?
– Абы щхьэ ухуей хъуа?
– А зинэ тIощIрэ пщIыкIэ къалъхуам хуэдэу пцIы зыупсрэ укъэзыгъэпцIэфрэ си гъащIэ псом слъэгъуакъым, слъагъун дэнэ къэна, жаIэуи яIуатэуи зэхэсхакъым! Моуэ зэ сыIуплъэну сыхуейуэ арат.
Хэгъэрейм занщIэу къыгурыIуащ Iуэхур зыIутыр. Уэ жыпIэжа, сэ жысIэжа, Бот ЕбгъэрыкIуэхэ щыкIуам пцIы зэриупса щIыкIэр, жылэм дэз хъуауэ, зэпрадзыжу дэлът. Иджы хьэщIэр Бот къыщыщIэупщIэм, хэгъэрейм жиIащ:
– -а, Ботыжь тхьэмыщкIэри, и ахърэтыр нэху тхьэм ищI, псэуж мыгъуэкъым ар!
– Iэу! – и жагъуэ хъуащ хьэщIэм. – Сэ тхьэ соIуэ, ар жэнэтым зэрыкIуам шэч лъэпкъ къытезмыхьэ!
– Ар сыту, ди хьэщIэ лъапIэ? – игъэщIэгъуащ хэгъэрейм.
– Сэ тхьэ соIуэ, мы дунейм апхуэдэу екIуу пцIы щызыупсыфам а здэкIуами зыгуэр щыхузэфIэкIынкIэ!
– Тхьэ соIуэ, хьэщIэ, пэжым а жыпIэр!
Нэчыхьытхыр зэфIэкIауэ хьэщIэхэр щежьэжым, нысащIэхэм я дэлъхум Ботыр къилъэгъуащ нэхъыжьхэм яхэту. И нэхэм ялъагъур
и фIэщ мыхъуу, ар нэхъ гъунэгъуу, моуэ Iэбамэ лъэIэсыну, Ботым екIуэтэлIащ.
– Къысхуэгъэгъу, тхьэм щхьэкIэ, нэхъыжь, уэ у-Боткъэ? – щIэупщIащ ар хуэму.
– Алыхьым жиIэмэ. Илъэс хыщIрэ пщIырэ мэхъу сызэры-Ботрэ, – къэгуфIащ фадэ пIащIэм жан къищIа Бот.
– Уэ ди деж пщыIэм унэкIуауэ щытакъэ?
– Iэу! СыкъыумыцIыхужу ара? СынэкIуат, уэлэхьи, сыт сыныщIэмыкIуар. Сэ жыжьэу узэрыслъагъуу укъэсцIыхужаи!
ЩIалэ хьэщIэр фагъуэ къэхъуащ. Бот абы и Iэблэр иубыдри лъэныкъуэкIэ Iуишащ.
– Сыт къэхъуар, къохьэлъэкIауэ ара узэфар?
– Хьэуэ, ди нэхъыжь, сыпщIэупщIати, уи гъащIэр кIыхь тхьэм ищI, ущымыIэжу къызжаIати.
– Пэж дыдэу къыбжаIащ, зыкъом щIащ мы дуней хьэхужьыр къызэрызбгынэрэ, ауэ мы хьэгъуэлIыгъуэм сыхэтыну селъэIури сыкъэкIуэжауэ аращ. Пщэдджыжь сыкIуэжынущи, сэлам пхузэсхыжын зыгуэр щыIэмэ, жыIэ, пхуесхыжынщ, къызэхьэлъэкIынкъым.
ХьэщIэм и нэхэр щыункIыфIыкIащ. Бжыхь джабэр иIыгъыурэ, пщIантIэм дэт шыгум ерагъкIэ бгъэдыхьэри, зэуэ абы иукIуриящ. Ар щилъагъум, нэчыхьытхыр зэрежьэжым еплъу пщIантIэм дэт фызхэм ящыщ зым жиIащ:
– ТхьэмыщкIэ мыгъуэ, а щIалэр сыту чэф Iей хъуа?
– КуэдыIуэ ефауэ къыщIэкIынщ, – къэпсэлъащ нэгъуэщI зы фызи. 89 Прозэ

Iэнэм абы къыщыбгъэдэса щIалэжьыр, Бот щымыIэжу жызыIар,
ауэ щытти, и пащIэкIэ щIэгуфIыкIащ. Абы зэхихат хьэщIэр, къэуIэбжьауэ, Бот бгъэдыхьэу зэрепсэлъар.
ХьэщIэхэр джэгушхуэкIэ ирагъэжьэжащ.
ГъуэгулIрэ Муратрэ я закъуэу щIэтт кIыщым. Нэхъапэхэм Мацу кIыщым нэхъ къэкIуэрейуэ щытащ, щIалэхэми нэхъ къакIэлъыплъырт. Ауэ иужьрей илъэситIым зэзэмызэ дыдэт къыщыкъуэкIыр. Абы хэпщIыкIыу зэуэ зитат. Иджы куэбжэм къыдэкIрэ тетIысхьэпIэм къэсыфамэ, псори абы щыгуфIыкIырт. ЛIыжьыр нэхъ лъэрымыхь зэрыхъурэ ГъуэгулI гъукIэжьым и деж нэху къыщекIырт. Ар нысащIэми уэим ищIыртэкъым, езыри, и щIалэ пажэр и гъусэу, лIыжь-фызыжьым я деж куэдрэ кIуэрт. Абы ахэр и гуащэ-тхьэмадэу фIэкIа нэгъуэщIу илъытэртэкъым. Хьэблэм ар, зэрагъэщIэгъуэнур къахуэмыщIэу, хъыбарышхуэу дэлът. Языныкъуэхэм жаIэрт псори зи фIыщIэр ГъуэгулIу, и щхьэгъусэр тэмэму игъэсарэ нэмысрэ хабзэрэ хэлъу. Языныкъуэхэми ар ядэртэкъым, нысащIэ цIыкIур гъэсарэ хабзэри нэмысри хэлъу къашауэ къалъытэрт. Апхуэдэу жызыIэхэм ар хуадэртэкъым адрейхэм. «Нэдым и щхьэр умытIатэу, хьэ илърэ ху илърэ пщIэнукъым.
Флъагъуркъэ и шыпхъур, Мурат и щхьэгъусэр? – жаIэрт абыхэм. –
«Уи напIэр гъалIи, лIы зэгъэгъуэт, утыкур бгъуэтмэ, уи джатэр къих», жыхуаIэр абы и деж щынэрылъагъукъэ?!» «Хьэуэ, – жаIэрт нэгъуэщIхэми, – нысащIэ цIыкIум зыри и лажьэкъым, лажьэ зиIэри ар зэзыгъэкIуэкIари и гуащэ-тхьэмадэрщ. ФщIэжыркъэ а цIыкIур къыщашагъащIэм нэмысрэ хабзэу хэлъар? «Узигъусэм ещхь уохъу», жыхуаIэр пэжщ, зыхэхуа унагъуэм езыхэм ещхь ящIауэ аращ».
Дауэ щрети, ФатIимэтрэ Iэсиятрэ, я теплъэкIэ мыхъумэ, зыкIи зэщхьыжтэкъым, я цIыхугъэкIи, я нэмыскIи. Хьэблэдэс языныкъуэхэм ягъэщIагъуэрт апхуэдизу цIыхум зэуэ зэрызихъуэжыфар. Адрейхэми ягу щIэгъурт нысащIэм, а дахэ цIыкIур зыхэхуахэм ещхь ящIауэ жаIэу. Iуэхум и тэмэмыпIэри арат. Мурат и адэ-анэр, япэу нысэ къызыхуашахэр, унагъуэм къихьа цIыхубз цIыкIум икъукIэ хуэдыджу къыщIэкIащ. Ар езы Мурати илъагъурт, илъагъу къудей мыхъуу, гукIи псэкIи зыхищIэрт, арщхьэкIэ и адэ-анэм япэувыфыртэкъым. Iэсияти, мо зи гъащIэ псор зыхуейр ищIэрэ щхьэхуит-щхьэхуиту дунейм тетар, хуейтэкъым и гуащэм и унэIуту увыжыну. Гуащэм къылъыс пщIэри хуэфащэ нэмысри хуищIырт абы, арщхьэкIэ мо цIыхубз ябгэм псори фIэмащIэт, псори фIэIейт. Арати, дэтхэнэ адыгэ къуажэми зэрыщыхабзэу, зэнысэзэгуащэм я хъыбар мыщIагъуэр хьэблэм щыIуащ, иужькIэ, хьэблэм дэмыхуэжу къыдэкIри, жылэ псом зэлъащIысащ.
А хъыбарыр ФатIимэт шэуэ техуати, и щхьэр къыхуэIэтыжыртэкъым. НысащIэ цIыкIум ар хуабжьу зэрызыхищIэр щилъагъум, МытIэ куэдрэ и ужь итащ и гур фIы хуищIыну, арщхьэкIэ, пIалъэкIэ щыгъупщэми, аргуэру къыфIыдрихьеижырти, абы иринэщхъейрт. ГъуэгулIи, Iуэхум теухуауэ, зэрэ-тIэурэ Мурат епсэлъащ, ауэ щIалэм ищIэнури жиIэнури ищIэртэкъым. Мызэ-мытIэу игу къэкIащ и адэанэм къахэкIыу щхьэхуэу псэуну, арщхьэкIэ абы тегушхуэфыртэкъым. Сыт къыхужаIэн цIыхум, атIэми, зы щIалэ закъуэ фIэкIа ямыIэу? 90 Прозэ
Апхуэдэу екIуэкIыурэ, Мурат и анэм къыпиубыдащ: «Е сэ, си щIалэ, е уи щхьэгъусэр!» – жиIэри. Iэсият и гуащэм щхьэусыгъуэ нэхъыщхьэу къигъэувыр нысащIэм бын зэримыгъуэтырт. «Зэуэ къалъхуа хъыджэбзитIым я зым зэи бын игъуэтынукъым, ар игъащIэми жаIэ адыгэм. Мис, и шыпхъум игъуэтащ, апхуэдэу щыщыткIэ, уи щхьэгъусэр лъхуэнукъым. Сэ сыхуейкъым уэ быныншэу укъэнэну, ди лъапсэр хэкIуэдэжыну», – къыжриIат и анэм. А псалъэмакъым хуабжьу къыхигъэщIат Мурат, ауэ и щхьэгъусэ цIыкIур, фIыщэу илъагъурти, хуигъэкIыжыртэкъым. Унагъуэми къайгъэр зэи икIыртэкъым. Щымыхъужыххэм, Iэсият Мурат жриIащ:
– СыкIуэжынущ си дыщым. Схуэшэчыжыркъым уэ бэлыхьу птелъри унагъуэм псалъэмакъыу илъри.
Абы нэхъ къыфIимыгъэкIыу, Iэсият и хьэпшыпыр зэщIикъуэри, Выжьхьэблэ, и адэ-анэм деж, кIуэжащ. А хъыбарри щIэх дыдэу хьэблэми жылэми зэлъащIысащ. Ар щызэхихым, Мацу, сымаджэу пIэм здыхэлъым, и мурадащ къэтэджу Сурэждин деж кIуэну, кIуэуэ фIэнэну, арщхьэкIэ ГъуэгулIрэ ФатIимэтрэ хуадакъым, МытIи къахыхьэжри, лIыжьыр къагъэтэджакъым. Апхуэдэу щыхъум, Мацу ФатIимэт зыбгъэдишэри жриIащ:
– Уэ, си хъыджэбз цIыкIу, ар гущIыхьэ зыщумыщI, ухуэмыгущIыIэ а насыпыншэ махуэм къалъхуа щIалэм, Муратщ жыхуэсIэр. Хэт къишэми, абы и анэм езэгъынукъым. Армыхъумэ, уи шыпхъум лажьэ иIэу аракъым. ЦIыхубз жьейхэри Алыхьым къегъэщI, ауэ Алыхьым
иджыри къигупсысакъым а зи жьэр Iейм узэрыпэлъэщын Iэмал. Абыхэм зыри пхуещIэнукъым!
ЛIыжьым и псалъэхэм шыпхъум и Iуэхум иринэщхъей ФатIимэт мащIэу къару къыхилъхьэжащ, тIэкIуи нэхъ нэжэгужэ къащIащ. ГъуэгулIрэ МытIэрэ хуабжьу иригуфIэрт нысащIэм и гур нэхъ
къызэрызэрыгъуэтыжам. Ауэ лIыжь сымаджэмрэ Iэсият теухуа гуныкъуэгъуэмрэ ФатIимэт гукъыдэж къратыртэкъым. Ар зылъагъу МытIэрэ ГъуэгулIрэ, псори яхузэхыхьэжауэ, ящIэнур ямыщIэу, бэлыхьищэ яшэчырт. Махуэ гуэрым Мацу нэхъ къызэIыхьащ. Апхуэдэу щыхъум, ипхъухэм хъыбар ирагъащIэри, къашэжащ, и Iыхьлы гъунэгъухэри къызэхуэсащ. Псоми къагурыIуат лIыжьым ихьыжынышхуэ зэрыщымыIэр, икIи пэплъэрт абы уэсят къыщищIыжынум. ЕтIуанэ махуэм, дыгъэр щыкъухьэм, уэсяти къимыщIыжу, гъукIэжьыр дунейм ехыжащ. ПсалъитI къудейщ абы иужь дыдэу къыжьэдэкIыжар: «Фызыжьым фыхуэсакъ». А псалъэхэр щыжиIэм, ГъуэгулI къыфIэщIащ дадэм и нитIыр езым къеплъу, а псалъэхэри езым къыхуэгъэзауэ. Арыншами, ГъуэгулI и гум быдэу ирилъхьат псэухукIэ МытIэ
къэзылъхуа и анэм хуэдэу илъагъуну. Фызыжьыр дунейм тетыхукIи ГъуэгулI ар игъэпэжащ.
ДыуэщI махуищми цIыхур Iуващ. Аущ-Джэрджий псом зи лъэ
вакъэ изылъхьэф къыдэнакъым лIыжьым и дыуэщIым къримыхьэлIа. Зэрыжылэу къахуэгубзыгъыжыртэкъым Iуву здекIуэлIа нэгъуэщI хьэдэщIэлъхьэ. И жылэгъухэм я мызакъуэу, Мацу и Iуэхум кърихьэлIат хамэ къуажэ къикIа куэди. А псоми Кургъуокъуэ яхэплъэри, жылэм нэхъ пщIэ щызиIэу дэс лIыжьхэм, Мудар, ТIытIу сымэ яхэувэри, яжриIащ:
апхуэдэу цIыхур – Ди щхьэщыгу ит Азалыхьталэ лъапIэм солъэIу сэ мыпхуэдэ дыуэщI къызитыну. 91 Прозэ
Ауэ пщым и хъуэпсапIэр абдеж щиухакъым. Мацу щIалъхьа нэужь, ГъуэгулI хуищIауэ щыта кхъэлэгъунэри занщIэу ягъэуващ. Пщыр абыи хуабжьу ехъуэпсащ. Дауи, кхъэм дэту пщым ГъуэгулI зыри жриIакъым. Мацу и хуэIухуэщIэхэр зэфIэкIыу зы тхьэмахуэ хуэдиз дэкIауэ, Кургъуокъуэ гъукIэ щIалэр ириджащ. Пщыр и закъуэу пэшым щIэст. ГъуэгулI щыдыхьэм, гуащэр къыпежьэри, пщыр зыщIэсымкIэ ишащ. Ар къэтэджри, ГъуэгулI, щIалэу щытми, IитIкIэ сэлам кърихащ. ГъукIэ щIалэри, мащIэу укIытэурэ, Кургъуокъуэ нэкIэ къригъэлъэгъуа шэнтым тетIысхьащ. Дунейм ехыжа лIыжьыр фIыкIэ игу къагъэкIыжу зыкъомрэ зэбгъэдэса нэужь, пщым жиIащ:
– Иджы, щIалэфI, укъыщIезгъэблэгъар бжесIэнут. Сэ хуабжьу сехъуэпсащ Мацу тхьэмыщкIэм хуэбгъэува кхъэлэгъунэм. СхуэщI сэри апхуэдэ зы.
ГъуэгулI, жиIэнур имыщIэу, къызэщIэнащ. Абы фIэпасэт къуажэпщым и лъэIур, ар иджыри апхуэдэу лIыжь дыдэтэкъым. Мо пщы губзыгъэм къыгурыIуащ щIалэр Iэнкун щIэхъуар икIи хуэму и псалъэм къыпидзащ:
– СощIэ уэ иджыпсту узэгупсысыр, щIалэфI. Ауэ псэ зиIэм уахътыи иIэщ, зыми ищIэркъым ар къыщыхъунур. СхуэщI зы кхъэлэгъунэ, сыпсэу щIыкIэ, схуэщIи, си псэр псэхуауэ мы дунейм сытегъэт.
ГъуэгулI и щхьэр ехьэхауэ щыст, Iэджэм егупсысу. Ар егупсысырт гъащIэм, ажалым, егупсысырт пщым и лъэIум, ажалым зэхэгъэж зэримыIэм, къыщысам деж абы пщыри къызэрыгуэкI цIыху цIыкIури зынапIэзыпIэм зэхуэдэ зэрищIыжым. Иджыри къэс абы ищIакъым, зыгуэрым къыжриIами и фIэщ хъунутэкъым, пщыхэри ажалым егупсысу, абы пэплъэу, уеблэмэ и фIэщ хъуххэнутэкъым ахэри зэхъуапсэ гуэр щыIэу. Ауэ, къызэрыщIэкIымкIэ, щыIэщ. КъызэрыщIэкIымкIэ, мы гъащIэр Iуэхушхуэщ, ещIыж псори зэхуэдэ, ажалым егъэгулэз псори! Телъыджэу зэхэлъщ гъащIэр, телъыджэлажьэу. Апхуэдэу щыщыткIэ, а жаIэхэри пэжу къыщIэкIынщ, щыIэ хъунщ хьэдрыхи зы хабзэ гуэр. Ауэ, псори зэщхь имыщIыжу, дэтхэнэри дунейм щытетам къилэжьам Iуигъэувэжу къыщIэкIамэ, арат тэмэмыр.
БжэIух макъым ГъуэгулI жыжьэу зыхыхьа и гупсысэхэм къыхашыжащ. Пэшым къыщIыхьат Мударрэ ТIытIурэ. ГъуэгулI къыщылъэтри, абыхэм сэлам ярихащ. Къэтэджащ пщыри, къэтэджри, нэхъыжьитIыр игъэтIысащ. Зыкъомрэ тепсэлъыхьа
иужькIэ, Кургъуокъуэ гъукIэ щIалэм зыхуигъэзащ:
зыгуэрхэм – Сэ сыпоплъэ уи жэуапым, ГъуэгулI. Умыгузавэ, мы къезгъэблэгъа нэхъыжьхэри щыгъуазэщ си Iуэхум, дыгъуасэ яжесIауэ ящIэ укъыщIезджар.
– Дыщыгъуазэщ, щхьэ дыщымыгъуазэу, – къэпсэлъащ Мудар. – Си гугъэмкIи, абы емыкIу илъкъым. Ар щIыжысIэр уэ Iэнкун узэрыхъуар солъагъури аращ.
– Илъкъым, уэлэхьи, зы емыкIу, щхьэ илъу! Мис езы цIыкIум Мацу тхьэмыщкIэм псэу щIыкIэ хуищIат, – жиIащ ТIытIуи.
– Флъагъурэ, си нэхъыжьыфIхэ, ар зэрыщытыр. Мацу тхьэмыщкIэм къигъэщIам хуэдиз ди Тхьэшхуэм къывигъэгъащIэ. Мы Iуэхур ныбжьым нэхъ ехьэлIауэ си гугъэщ. Аращ ди пщы лъапIэм и лъэIум Iэнкун сыщIищIари, армыхъумэ. – къригъэжьащ ГъуэгулI.
– Сыт щхьэкIэ, шынэхъыщIэ, сэ бжесIаи, гъащIэ зиIэм уахътыи иIэщ, жысIэри, – Iэпихащ ГъуэгулI и псалъэр пщым. – УщIэукIытэни 92 Прозэ
ущIэгузэвэни абы хэлъу къэслъытэркъым. Сыщыуэмэ, мис, нэхъыжьхэм жаIэнщ.
– Дэгъуэщ, ди пщышхуэ, пхуэсщIынщ сэ кхъэлэгъунэ, ауэ и кIуэцIыр нэщIрэ и щIыбыр дахэу илъэс куэдкIэ тхьэм щигъэт ар! – жиIэри ГъуэгулI къэтэджыжащ. – Тхьэшхуэм си лъэIур къабыл ищI!
Щысхэр зэплъыжащ. Псоми ягъэщIагъуэрт гъукIэ щIалэм и псалъэхэм купщIэшхуэ зэрахэлъыр, абы и гупсысэр зэрыкуур, япэхэми,
и ныбжьым емылъытауэ, гупсысафIэу зэрыщытар икIи зэрыщытыр ящIэ пэтми.
– Алохьу Iэмин! – жиIэу ТIытIу къыщригъажьэм, мыдрейхэри
абы дежьууащ:
– Ди Тхьэшхуэм жиIэ!
Куэд дэмыкIыу пщым и лъэIур игъэзэщIащ ГъуэгулI. ИкIи,
Мударрэ ТIытIурэ зыщIигъури, пщым кхъэлэгъунэр хуишэжащ. Кургъуокъуэ игу ирихьащ и кхъэлъэгъунэр, зыкъомрэ къызэпиплъыхьа
нэужь, и нэпсым мащIэу къызэпижыхьащ.
– Уи IэщIагъэм и хъер куэдрэ Тхьэшхуэм уигъэлъагъу, шынэхъыщIэ! – фIыщIэ къыхуищIащ абы гъукIэм. – IэщIагъэр мылъку мыкIуэдыжынщ.
– Мыулъиин щхьэкIэ зыгуэр щыхуамэ нэхъыфIт, Кургъуокъуэ, – жиIащ Мудар. – Армыхъумэ, мыр Iисраф хъунущ.
– ГъуэгулIи жиIащи, Кургъуокъуэ, нэщIу тхьэм куэдрэ щигъэт, – хъуэхъуащ ТIытIуи.
Пщым и кхъэлэгъунэр зэрыригъэщIам и хъыбарыр мыгувэу жылэм дэз хъуащ. Хэти къилъытащ ар къемызэгъыу, пщым емыкIу илэжьауэ, хэти ар идакъым, икъукIэ губзыгъагъэ зыхэлъ Iуэхуу егупсысащ.
Мацу тхьэмыщкIэр дунейм ехыжа нэужь, ГъуэгулI зэуэ нэхъыжьыфэ къытеуащ. Иджы абы и плIэм къыдэхуат адэ пэлъытэу иIа лIыжьым щхьэщихыу щыта Iуэху куэд. Ар езыми фIыуэ къыгурыIуэрти, хузэфIэкI къимыгъанэу и ужь итт «лIыжьыр зэрыукIурийуэ, сэтейм къытехуащ» къызэрыхужамыIэным. Къилъытэрт езыр лIыпIэ иувауэ, икIи абы куэди къалэн къыщищIу.
лIыжьыр Нэхъапэхэми хуэдэу, иджыри цIыхухэм жаIэрт: «Мацу и кIыщым сокIуэ, Мацу и кIыщым сыкъокIыж». Ар икъукIэ и гуапэ хъурт
ГъуэгулI. ЩыгуфIыкIырт зэращымыгъупщэм. Ауэ абы фIэхьэлэмэтт Мацу дунейм зэрехыжрэ Бот зэзэмызэ фIэкIа къызэрыкъуэмыкIыжыр. Абы хуабжьу зитат, зэуи нэхъ лъэрымыхь хъуат. Иджы ГъуэгулI езы лIыжьым и деж нэхъ кIуэрейт, ар зыщигъэгъупщэртэкъым. НэхъапэIуэхэм, Мурат щIыгъуурэ, ар куэдрэ ехат Бот и деж, ауэ Мурат, и щхьэгъусэр бгъэдэкIыжа нэужь, гъукIэныр хыфIидзэри мэлыхъуэу кIуати, зэзэмызэт къыщехыжыр, и нэхъыбэми ГъуэгулI и деж дыхьэртэкъым. ФатIимэт щыукIытэрэт е, тхьэм ещIэ, сытми, зыщидзейрт унагъуэм. Фызи къахуишэжыртэкъым, псэурт и закъуэу. КIуэдат япэм хэлъа гушыIэ дахэри, иджы ар нэщхъеирилэт,
зэзэмызэххэт и дзэлыфэ итIу цIыхум щалъагъур. И унагъуэр зэрызэтекъутар хуэмыгъэву, абы и бампIэм ихьырт.
Апхуэдэу екIуэкIыурэ, зы пщыхьэщхьэ гуэрым, пшапэри фIыуэ
зэхэуауэ, Мурат ГъуэгулIхэ я деж щIыхьащ. ИкъукIэ къыщыгуфIыкIыу къыIущIащ унагъуэр. ГъуэгулI и щIалэ цIыкIур, занщIэу абы и IэплIэм зригъахуэри, къеупщIащ:
– Уэ у-Мурат?
Мурат и нэр къихуу щIалэ цIыкIум еплъащ. 93 Прозэ
– Сы-Муратщ, – жиIащ абы, и IэплIэм зыкъизыгъэхуам и щхьэм Iэ дилъэурэ.
– Уэрей, сэ Iэджэ щIауэ узоцIыхум уэ. Папэ уи гугъу ещI махуэ къэс.
Мурат и нэпсым къызэпижыхьат, ауэ хузэфIэкIащ зыкъримыгъэщIэн, зызэтриIыгъащ, ерагъкIэ къыдришейуи жиIащ:
– Бот дежкIэ дегъэх, ГъуэгулI, сщIэркъым ныжэбэ кIуам сыщIепщIыхьар.
– Дехынщ, – и гуапэу жэуап къитащ ГъуэгулI, икIи адрей пэшым щIыхьэри, псынщIэ дыдэу зихуэпащ.
ГъуэгулIрэ Муратрэ Бот деж ехащ, жэщыр фIыуэ хэкIуэтэхуи бгъэдэсащ ахэр лIыжьым.
– Сыту псапэшхуэ къэфхьа, си щIалэхэ, сыту си гуапащэ къэфщIа ныщхьэбэ! Си гу бампIэри вгъэтIысащ. Мацу мыгъуэм сыбгъэдэса хуэдэу къысщыхъуащ!
Жэщыбгым ГъуэгулI унэм къыщыкIуэжам, сыт щыгъуи хуэдэу, ФатIимэт щыст мыжеижауэ, и щхьэгъусэм пэплъэу. И лIым зэрыIуплъэу нысащIэм къыгурыIуащ Бот и Iуэхур зэрымыщIагъуэр.
ЕтIуанэ махуэм, кIыщым зэрыщIыхьэу, ГъуэгулI еувэлIащ Бот и кхъэлэгъунэр ищIыну.

Гъатхэр пасэу къихьащ. ЩIымахуэ кIыхьым иригъэша икIи игъэзэша цIыхур зэуэ губгъуэм иужьгъат. Япэ вагъэбдзумэр къызэрахьам теухуа тхьэлъэIури ину яIэтащ. Гъэ къэси хуэдэу, ар нэгузыужьрэ
гукъинэжу екIуэкIащ. ГъуэгулI, тIэкIу еIубауэ, тхьэлъэIум къикIыжри, шэджагъуэ нэужьыфIым къыдыхьэжащ. Ауэ ар, тхьэлъэIум къикIыжауэ умыщIэну, нэщхъейт. ФатIимэт занщIэу гу лъитащ щхьэгъусэм и щытыкIэм, арщхьэкIэ зыкIи еупщIакъым.
Гукъыдэж щIагъуэ имыIэу, ар гуэщым щIэуват, хьэмфIанэкI, белыкI сытхэр иупсу. Гъатхэ къэси гъукIэм ахэр куэду игъэхьэзырырт, ар ящIэрти, я хьэблэм и мызакъуэу, адрей хьэблэхэми къикIырти къыхуэкIуэрт хьэмфIанэкI е белыкI фIрагъэлъхьэну.
Жыраслъэн, ГъуэгулI и щIалэр, сыт щыгъуи дэIэпыкъурт и адэм. Зэадэзэкъуэр лажьэу здэщытым, пщIантIэм зы шу къыдыхьэри къепсыхащ, и шыр шы фIэдзапIэм фIидзэри, гуэщымкIэ иунэтIащ.
– Дотэ, Хьэбалэ къэкIуащ, – жиIэри, щIалэ цIыкIур и адэм кIэщIэуIуащ. ГъуэгулI зэуэ къыгурыIуакъым и къуэм къыжриIар,
уеблэмэ зэхихауэ къыщIэкIынукъым.
– ЩхьэкъэIэт уимыIэу мыпхуэдизу узэлэжьыр сыт, шынэхъыщIэ? – жиIэу Хьэбалэ гуэщым щыщIыхьэм, ГъуэгулI къэуIэбжьащ.
– Мыр сыт, Хьэбалэ, уафэм укъеха? – и гур къиузыкIащ ГъуэгулI, гурыщхъуэ щIыIэхэр ищIу. – КъэхъуаIа?
– СлIо, хуэмыху, щхьэ укъэгузэва апхуэдизу? – дыхьэшхащ хьэщIэр.
– Сыкъэгузэвари сыт, ауэ фIы лъэпкъи сигу къэкIакъым, – къыпыгуфIыкIащ езы ГъуэгулIи. – КIуэ, уи анэм къеджэж, хьэщIэ диIэщ, жыIи, – зыхуигъэзащ абы и щIалэм.
Хьэбалэрэ ГъуэгулIрэ ГъуэгулI фэ зэрыриплъамкIэ, Хьэбали гукъыдэжышхуэ иIэтэкъым, ар зэхэукIат, зэрешари и фэм къищырт. «Гъуэгур жыжьэщ, къехьэлъэкIа хъунщ», – егупсысащ ГъуэгулI. Абы хэту, ФатIимэти къыщIыхьэжащ. Ар МытIэ унэмкIэ щIыхьащ. 94 Прозэ
деж щыIат, тхьэмахуэ нэсауэ фызыжьым зегъэгукъыдэмыжри, абы бгъэдэсщ. ЦIыхубзым хьэщIэр щилъагъум, хуабжьу щыгуфIыкIащ.
Гуапэу сэлам ирихри, зэуэ щIэупщIащ:
– Сыт, Хьэбалэ, гузэвэгъуэ гуэр щыIэу ара?
– Мыр сыт мы къыфщыщIар, фыслъагъуну сыкъакIуэ мыхъуну ара? Илъэсым щIигъуащ мы уи щхьэгъусэр къуажэжьым нызэрыдэмыхьэжрэ. Сыгузавэри, сыкъежьащ.
– Тхьэр арэзы къыпхухъу, – жиIащ ГъуэгулI. – Сигу къыщIихьари сщIэркъым, хьэблэ псор си нэгу щIэтщ, нобэрей махуэм си псэри абыкIэ щыIэщ. СщIэркъым, гукъыдэж лъэпкъи сиIэкъым нышэдибэ лъандэрэ.
– Тхьэ соIуэ, фи деж, уей-уей жригъэIэу, щыгъатхэкIэ, – псалъэмакъыр нэгъуэщIым тришэмэ фIэфIу, жиIащ Хьэбалэ. – Гъуэгум сыкъыздэкIуэм жыгхэр щхъуантIэщ, ди дежкIэ къэтIэпIынуи ягу къэкIакъым.
– Ди дежкIэ къурш жьэгъущ, абы елъытауэ Аущ-Джэрджийр губгъуэжьым исщ.
– МыбыкIи апхуэдэу къуршыр жыжьащэкъым.
– Пэжщ, жыжьащэкъым, ауэ щIымахуэр нэхъ пасэу щокIыж,
гъатхэри нэхъ пасэу къыщохьэ. Сэ абы зыкъом щIауэ гу лъыстащ.
– Хьэбалэ гъуэгу тетащ, ешащ, мэжалIэуи къыщIэкIынщ, пщэфIапIэмкIэ фынакIуи, тIэкIу федзакъэ, – псалъэмакъым къыхыхьащ ФатIимэт.
– НакIуэ, Хьэбалэ, дедзэкъэнщ. Сэ нобэ вакIуэдэкI тхьэлъэIум сыщыIащ, ауэ тIэкIу седзакъэми здэнущ, – жиIащ ГъуэгулI.
Хьэбали зригъэлъэIуакъым. Куэдрэ къимыхьэми, абы мы унагъуэм хьэщIэу зыщибжыжыртэкъым. Ауэ, сыт хуэдэу щымытми, ар нобэ къызытекIухьа Iуэхур къызэрыригъэжьэнур ищIэртэкъым. Гъуэгуанэ кIыхь къызэпичами, ар зэгупсысар аращ, Iуэхур зытетыр
ГъуэгулI гуригъэIуа зэрыхъунурщ.
– ТIэ, шынэхъыщIэ, тIэкIу зыдгъэпсэхуамэ нэхъыфIт, нэхумыщым сежьэжын хуейщ, – жиIащ Хьэбалэ, пщыхьэщхьэшхэ ящIа
нэужь. – Уэри си гъусэу унэмыкIуэжу хъунукъым къуажэжьым. Усшэжыну сыкъагъэкIуауэ аращ.
ГъуэгулI Iэнкуну Хьэбалэ еплъащ.
– Хэт укъэзыгъэкIуар? – щIэупщIащ ГъуэгулI, и щхьэм Iэджэ щызэригъэзахуэурэ.
щIэгъуащ ГъуэгулI.
– Ди къуажэпщым, Елмырзэ. Ар лъэрымыхьу хэлъщ.
– Сыт къеузыр тхьэмыщкIэм? Сытуи сищIыну сэ абы? – игъэ-
– ЗэрыжаIэмкIэ, ихьыжышхуэн щыIэкъым. Дыгъуасэ сриджэри къызэлъэIуащ: «КIуэи, ГъуэгулI къысхуэшэ», – жиIэри. Ауэ, пцIы жысIэнуи сыхуейкъым, узэрищIынур сщIэркъым. Пщы унафэм тепсэлъыхьыркъым.
«Сыт мы дунеишхуэм пщым ГъуэгулI зэрищIынур?» – жери, ФатIимэти къэгузэващ, Iэджэм и гур хуэжащ. ПцIы жиIэну хуэмейуэ жиIа щхьэкIэ, Хьэбалэ зыкъомкIэ пцIы иупсат. Дауи, абы зэхиха хъыбар гъэщIэгъуэныр занщIэу жриIэфынутэкъым ГъуэгулI. Хэт ищIэрэ, гъуэгум здэкIуэжым, зыгуэркIэ тегушхуэнкIи хъунщ. НэгъуэщI зы лъэныкъуэкIи, зэхихар жримыIэу, ар пщым и пащхьэ иришэнри къригъэзэгъыртэкъым. Жэщ псом абы егупсысурэ дахэ-дахэу жеякъым Хьэбалэ. Ар хъыбар телъыджэт, езы дыдэм, махуищ ипэкIэ зэхихарэ пэткIэ, 95 96
Прозэ
зэригъэщIэгъуэнур ищIэртэкъым. Езым и закъуэт?! Жылэм дэз хъуа а хъыбарыр хэти и фIэщ хъуртэкъым, хэти ар зэрыпэжым шэч лъэпкъ къытрихьэртэкъым. Арат хъыбару иужьрей тхьэмахуэм зэрыкъуажэу зытепсэлъыхьыр. Ауэ а хъыбарым и пэжыпIэр ищIэу мащIэт къуажэм дэсыр, езы Хьэбалэ дыдэри яхэту. Нэхъ тэмэму жыпIэмэ, цIыхуитI къудейт пэжыр зыщIэр, адрейхэм а пэжым и кIапэ къаIэрыхьам езыхэр зыхуейр кърагъэкIыу арат.
Елмырзэ цIыхум жагъуэу ялъагъуртэкъым, щIалэу щIидзэу и ныбжьыр хэкIуэтэху цIыхубзкIэ бзэджа, мыхъумыщIагъэ зыкъоми IэщIэщIа пэтми. И цIыхуфIагъым щхьэкIэ уэим ямыщIурэ екIуэкIат. Ауэ
лей зепхьар сытым щыгъуэми зэ къыпщIокIуэж. КъыщIэкIуэжащ Елмырзи. ЯпэщIыкIэ абы и щIалэ нэхъыжьыр, и фыз къэшэгъуэ дахэу,
шым иукIащ. Абы и гуауэр ящымыгъупщауэ, и щIалэ нэхъыщIэри IэщIэкIащ. Уз зэрыцIалэ къеуэлIам къахуегъэлакъым. А гуауэщхьэуитIым пщым и къарур щIахащ, зэуи лIыжь кхъахэ ящIащ. Иджы абы зыри иIэжтэкъым, и щхьэгъусэри, Iэрызехьэу зы илъэскIэ сымэджа нэужь, дунейм ехыжат. Иджы пщыр жылэм яфIэтхьэмыщкIэт. Ауэ дэст къуажэм абы зигу щIэмыгъу зырызхэри, уеблэмэ абы къылъыса тхьэмыщкIагъэм щыгуфIыкIхэри. ЦIыху псом я гур зыми хуэгъэныщкIуакъым, сыт хуэдизкIэ и къуажэгъухэр фIыуэ имылъэгъуами, къахэкIащ зигу къыщIэмыгъухэри.
ТхьэмыщкIэ дыдэу унэм къыщыщIэнэм, абы игу къэкIыжащ зэгуэр IуэхутхьэбзащIэу и щхьэгъусэм иIа Фаризэт. Ар цIыхубз дахэ дыдэт. АрщхьэкIэ къызыхэкIар тхьэмыщкIэ унагъуэти, зыхуей зэи
игъуэтакъым. Арати, Фаризэт хъыджэбз щIалэ дыдэу, илъэс пщыкIух фIэкIа мыхъуауэ, гуащэм и IуэхутхьэбзащIэу кIуащ. Мо хъыджэбз тхьэIухуд цIыкIур щилъагъум, пщыр зэуэ абы итхьэкъуащ. Елмырзэ, и щхьэгъусэм и пIэм здыхэлъым, жэщкIэрэ Фаризэт епщIыхьырт. И нэ къуэлэнитIыр, щIакIуэм хуэдэу и пщэм дэлъ щхьэц фIыцIэшхуэр, и гуфIэкIэ дахэр. Куэд хъурт ахэр, пщы щIалэм и гум хуимыгъэхухэр.
Елмырзэ ищIэрт хъыджэбз къызэрыдахьэх. И щыпэтэкъым. Куэд дэмыкIыу Фаризэт уэндэгъу хъуащ. Пщым ар къыщищIэм, цIыхубзым быдэу унафэ хуищIащ и лъапсэр къибгынэну, икIи жриIащ мы дунейм зы псалъэ къытримыгъэхьэну. Фаризэтыр къэгъуэгащ. Лъэгуажьэ- мыщхьэу увауэ, абы пщым жриIэрт:
– Си псэм хуэдэ, сэ фIыуэ узолъагъу, губгъуэжьым сыкъыумынэ. Си Iуэхур зытетыр къащIэмэ, си адэ-анэр илIыкIынущ. Елмырзэ, зи
узи зи лажьи схьын, гущIэгъу къысхуэщI. Хьэр псафэ пхуэсшэнщ, дунейм теткъым пхуэзмыщIэн.
АрщхьэкIэ пщым и тхьэкIумэм зыри ихьэртэкъым. Ахъшэ тIэкIу хуидзри, хъыджэбз уэндэгъур пщIантIэм дихужат. Пщым и щхьэгъусэм гурыщхъуэ гуэрхэр ищIа щхьэкIэ, ар хуиттэкъым жиIэнIауэ. Языныкъуэ гуащэхэм хуэмыдэу, ар цIыху щабэт, Iэсэт, и жьэ ину зэщIихыу зыми зэхихатэкъым. Фаризэт жылэм дэкIуэдыкIащ. Ар хамэ къуажэ гуэрым кIуэри, и щхьэр ирихьэлIащ зи закъуэу псэу фызыжь гуэрым. ЩыIащ абы и деж, сабийр дунейм къытехьэхукIэ. Я пхъум и Iуэхур зыIутым щыгъуазэ пэтми, адэ-анэми дунейм зы псалъэ къытрагъэхьакъым. Фаризэт и анэм гъунэгъухэм яжриIат хъыджэбзыр езым и анэ сымаджэм деж игъэкIуауэ, ар зэрихьэу бгъэдэсу.
Махуэ гуэрым и закъуэ дыдэу унэ нэщIым здыщIэлъым, Елмырзэ игу къэкIыжащ зэгуэр апхуэдизу лей зрихауэ щыта цIыхубз цIыкIур, Фаризэт. ПщIантIэм зэрыдихужрэ илъэс дапщэ дэкIа? Зэзэмызэх- Прозэ
хэт ар зэрилъэгъуар. Ауэ щыгъуазэт и Iуэху зытетым, ищIэрт зэи зэрыдэмыкIуар, унагъуи зэримыхьар. Зэхихат, и адэ-анэр имыIэжу, и закъуэу унэм зэрыщIэсыр. Елмырзэ хуэмурэ зихуапэри, пшапэр зэхэуауэ, унэм щIэкIри пщIантIэм дыхьащ. IуэхутхьэбзащIэхэм ящыщ зыгуэрым гу къылъитэри къыбгъэдэлъэдащ:
– Мыр сыт, Елмырзэ, щхьэ укъэтэджа?
– НакIуэ си гъусэу, щIалэфI, – и Iэр ищIащ пщым. Ар ерагъыу зекIуэф къудейт. IуэхутхьэбзащIэм абы и Iэблэр иубыдри, къеупщIащ:
– Дэнэ дыздэкIуэр, Елмырзэ?
– НакIуэ уэ, – зэхэпх къудейуэ жиIащ абы.
КъуажэкIэм нэмысыпэ щIыкIэ ар унэ пхашэ цIыкIу гуэрым и пщIантIэм дыхьэри, IуэхутхьэбзащIэм зыхуигъэзащ: «Сэ сыкъыщIэкIыжыхукIэ, къызэжьэ!» – жиIэри.
Щхьэгъубжэм нэху мащIэ къыдидзырт. Бжэр хуэмурэ Iуихри, Елмырзэ унэм щIыхьащ. Ар къыщилъагъум, Фаризэт къэщтащ, уеблэмэ къащтэу къэнэжакъым. Сымаджэу хэлъти, езы Фаризэти гу лъимытэжу, псынщIэ дыдэу къызэфIэтIысхьащ. Ар, тIэкIуи шынауэ, и нэхэр къихуным хуэдэу, унэм къыщIыхьам еплъырт.
– Умышынэ, Фаризэт, сэращ ар, Елмырзэщ. СыкъэкIуащ уи деж.
– Солъагъу, сынэфкъым! – жиIащ Фаризэт, Елмырзэ къызэрыкIуар зэрыфIэмыфIыщэр и нэгум къищу.
– СощIэ, укъызэжьакъым, уи деж сыкъэкIуэнуи ухуеякъым, ауэ
ар Алыхь Iэмырщ, Алыхьым иухат дэ дымылIэ щIыкIэ зэ дызэрылъагъужыну. Сэ сыхуейщ. IуэхукIэ сыпхуейщ.
– ГъэщIэгъуэныр къызжепIаи! – игъэсысащ цIыхубзым и щхьэр.
Елмырзэ набдзэгубдзаплъэу еплъащ пIэм исым. Япэрей Фаризэтым щыщу абы зыри хэлъыжтэкъым. И щхьэцыгъуэшхуэр уэсым хуэдэу тхъуат, и ныбжьым зыкIи хуэмыкIуэу, и нэкIур зэлъат. Иджы ар и фэкIэ Елмырзэ нэхърэ нэхъыжьыфэт. «Ди Тхьэу Тхьэшхуэ, – жиIащ пщым игукIэ, – мы зэманым цIыхум ирищIэм еплъ! Тобэ, тобэ, сыту тхьэмыщкIэ мы цIыху цIыкIур! Сыт щыIэ абы и фэм имыкIрэ бэлыхьу имыгъэврэ. Ауэ щыхъукIи, сыту кIэщIыщэ гъащIэр, напIэр пIэту къепхьэхыжыхукIэ макIуэри йожьэж».
Пщым нэкIэ къызэхижыхьащ Фаризэт зыщIэлъ пэш цIыкIур, гъуэтэрымэ къызыщIихыр. Пэш цIыкIум къыбжиIэрт цIыхубзым и тхьэмыщкIагъэм и инагъыр.
– ЖыIэ. Щхьэ укъэкIуа?.. Сытым. сытым укъихьа? – и макъыр
кIэзызу ерагъкIэ къыдришеящ Фаризэт. ИгъащIэ лъандэрэ и гум щигъэвари, хьэзабу телъари, Елмырзэ гукъанэу хуиIари къыдрисеижу фIэкIа умыщIэну, къэгузэват ар.
– Къысхуэгъэгъу, Фаризэт, сынолъэIу. къысхуэгъэгъу, лей уэсхащ. СыщIалэт, сы. – абдеж къызэIынащ пщыр.
Фаризэт зыкъомрэ зыри жимыIэу щысащ, итIанэ, Елмырзэ и дунейм еплъщ-еплъри, игури нэхъ къызэрыгъуэтыжауэ, пхъашэу жиIащ:
– Алыхьым къыпхуигъэгъуакъым, къыуищIэфыни къигъэнакъым. Лей цIыхум езыхауэ къызыхуэгъуа щыIэкъым. Сэ куэдрэ сынобгащ, си гыбзэри птеслъэгъуащ. Птепщэхащ си гур, итIани, сэ си фэм икIар зэрупшыныжыфын щыIэкъым!..
– КъызгуроIуэ, Фаризэт, къызгуроIуэ. Мис, тIури хьэдрыхэ гъуэгу дытетщ, зы лъэIу закъуэ пхузиIэщи, ягъэ кIынкъым. 97 98
Прозэ
– Сыту пIэрэ сэ пхуэсщIэфыну щыIэр? – ауан хэлъу къыпыгуфIыкIащ Фаризэт.
– ЩыIэщ, Фаризэт, щыIэщ. КъызжеIэ, сабий бгъуэтауэ щыта? ЩIалэ цIыкIут, хъыджэбз цIыкIут, лIа, псэу? Тхьэм щхьэкIэ.
ПIэм ис сымаджэм и нэпситIыр къыщIэщэщащ. Фаризэт, зыри хужымыIэу, унащхьэм дэплъейрт. И гупсысэхэм ар зэуэ яхьыжат и щIалэгъуэм, и щIалэгъуэ насыпыншэм, гуауэрэ нэпскIэ гъэнщIа и щIалэгъуэ мыхьэнэншэм. Игу къэкIыжащ щIалэ цIыкIур дунейм къыщытехьа махуэр, щIымахуэ жэщ уаер, хамэ фызыжьым и пэш щIыIэр. ЦIыхубзым къыхуэнэжа къару тIэкIур фIэкIуэдыжат. Абы, и Iупэхэр пIэжьажьэ щхьэкIэ, зы псалъи къыхудэшейртэкъым.
– КъызжеIэт, Фаризэт, Алыхьри цIыхури узогъэлъэIу.
– ЩIалэ цIыкIут, уэстыжат къыпхуэсхьыжри, нытеслъхьэжат уи гъуэгум, щIымахуэу, щакIуэ укъикIыжу. Си гугъащ гупсысэ гуэрхэр уиIэу, къэпщIэжыну гъуэгу Iуфэм къыпхуагъэтIылъа сабийр узэрейр. Ауэ ар уэ нэгъуэщIым ептри уежьэжащ. Алыхьталэм къыуипэсакъым ар, аращ апхуэдэу щIэхъуари, – зэуэ къыдришеящ Фаризэт. – Уэ пхуэфащэтэкъым ар. Сэ. сэ. – Фаризэт бгъукIэ ещIэри, зэуэ и псэр хэкIащ.
Елмырзэ зэригъэзэхуэжащ абы и хьэдэр, зэригъэзэхуэжри, пщIантIэм къежьэу дэт и IуэхутхьэбзащIэр къриджэри жриIащ:
– ТхьэмыщкIэр дунейм ехыжащ, гъунэгъухэм хъыбар егъащIэ.
Гъунэгъухэр псынщIэу къызэхуэсащ. Ахэр пщIантIэм къыщыдыхьэм, Елмырзэ къыдэкIыжырт. Ар къэувыIакъым, зыми еплъакъым, абы и щхьэр унэм ихьыжырт. Ихьыжырт, иджыпсту и нэгу щIэкIамрэ зэхихамрэ нэхъри и къарур щIахарэ зытеувэ щIыр имылъагъуу.
ЕтIуанэ махуэм щIалъхьащ Фаризэт. Пщым унафэ ищIри, абы и хуэIухуэщIэм щаукIыну зы выщIэ иригъэшащ. Ахэрат къызыхэкIар Елмырзэ теухуауэ къуажэм къыщекIуэкI хъыбархэр.
Жэщым Елмырзэ и напIэр зэтрилъхьакъым. Арыншами фIэкIуэда жейм къыхыхьэжат Фаризэт къыжриIахэри. «КъызэрыщIэкIымкIэ, – егупсысащ ар, – Инал тхьэмыщкIэм ипIа щIалэ цIыкIур си къуэщ. Тобэ, тобэ, сыту хуабжьу зэхэзэрыхьа мы гъащIэр, сытуи гугъущэ упсэуну».
Пщэдджыжьым, нэху зэрыщыххэу, Елмырзэ и IуэхутхьэбзащIэхэм ящыщ зы щIалэ, дыгъуэпшыхь и гъусэу Фаризэт деж щыIар, игъакIуэри Хьэбалэ къригъэшащ. «Пщыр къоджэ», къыщыжриIэм, Хьэбалэ Iэджэм егупсысащ: «Сыту пIэрэ, ярэби, сызэрищIынур? Щхьэ къысхуей хъуа пщэдджыжь нэмэзым?» Дауэ щрети, ар къеджэм деж кIуащ, пIалъэ къыхимыгъэкIыу. Зы мазэм фIыуэ щIигъуагъэнт Хьэбалэ пщыр зэримылъагъурэ.
– Хэлъщ ар, Хьэбалэ, щIыхьэ занщIэу, – жиIащ IуэхутхьэбзащIэм, пщIантIэм дыхьэжа нэужь.
Хьэбалэ пщыр зыщIэлъ пэшым щIыхьащ. Ар къигъэщтат пщым и теплъэм. ИпэжыпIэкIэ гуузт Елмырзэ уIуплъэну. Мо лIы бжьыфIэшхуэу щытар арауэ къэцIыхужыгъуейт. Хьэбалэ къыщилъагъум, Елмырзэ и Iэр шэнтымкIэ ищIащ, «тIыс», жыхуиIэу. Хьэбалэ етIысэхащ.
– Иджы, шынэхъыщIэ, сэ IуэхушхуэкIэ укъезджащ, – хуэм дыдэу къригъэжьащ Елмырзэ. – Инал тхьэмыщкIэм ипIа щIалэ цIыкIур, ГъуэгулIщ жыхуэсIэр. Абы и цIэр фIэзыщари сэрат. ГъуэгулI си къуэу къыщIэкIащ. Ар сэр дыдэм дыгъуэпшыхьщ къыщысщIар. Уэ, Хьэбалэ, абы узэрыкIэлъыкIуэми, езыр къызэрыпкIэлъыкIуэми, уи щхьэгъусэм и быдзышэ зэрефами, псоми, псоми сыщыгъуазэщ сэ. СынолъэIу, дэнэ щыIэми, икIэщIыпIэкIэ щIалэр къысхуэпшэну. Уи нэмыс нэхъ 7 Заказ №267 Прозэ
лъагэ ухъу, ар зэрызибыныр щIыбжесIар, шынэхъыщIэ, си щхьэ дзыхь тесщIэркъыми, щIалэм зэ сыIумыплъэжу, езыми Iуэхур зыIутыр имыщIэу, зыгуэр къысщыщIмэ, жызоIэри аращ. ГъуэгулI и анэр, зэхэпхагъэнщ, мо дыгъуэпшыхь дунейм ехыжа Фаризэт тхьэмыщкIэрщ. Ари пщIэну сыхуейщ, – Елмырзэ и псалъэр зэпигъэури, хьэлъэу, и бгъэр зэрыпсалъэр зэхэпхыу, бэуащ, тIэкIу зигъэпсэхури, Хьэбалэ еплъащ. – Сыт щыгъуэ уежьэфын?
Елмырзэ къыжриIар зэригъэщIэгъуэнур къыхуэщIэртэкъым Хьэбалэ. Ар щыст, гупсысэ куум зэщIиубыдарэ адэкIэ сымаджэм къыжриIэхэм зэредэIуэжышхуи щымыIэу. Сымаджэм и бгъэр хъырхъырт, бауэкIэщIт. «Мыбы ихьыжынышхуэ щыIэкъым, – егупсысащ Хьэбалэ. – ГъуэгулI деж сыкIуэми, мы слъагъур псэууэ сыкъэсыжыну къыщIэкIынукъым».
– Сыт щыгъуэ уежьэфын, Хьэбалэ? – жиIащ пщым, нетIэ зэреупщIар зэрызэхимыхыщар къыгурыIуауэ.
– Нэхумыщым, Елмырзэ. Нэхъ жьыуэ сежьэмэ нэхъыфIщ, сыздэкIуэнур жыжьэщ.
Елмырзэ адэкIи зыгуэрхэр жиIэнут, арщхьэкIэ и къарум къихьакъым. Хьэбалэ пщым деж къыщIэкIыжри, я унэмкIэ иунэтIыжащ. ЗдэкIуэжым, Елдар дежкIэ Iухьэри жриIащ пщыр зэрысымаджэр, нэхъ хьэлъэ зэрыхъуар. Елдар зыри жиIакъым, «къызгурыIуащ», жыхуиIэу, и щхьэр ищIа мыхъумэ. Хьэбалэ зэрыIукIыжыххэуи, ар Елмырзэ деж кIуащ.
Хьэбалэ зэи зэхихатэкъым Фаризэт тхьэмыщкIэм бын иIауэ.
Иджы, къызэрыщIэкIымкIэ, иIат, уеблэмэ ар Елмырзэ и къуэт. «ГъуэгулI гъуэгум телъу къагъуэтащ, ар къэзыгъуэтахэм езы Елмырзи яхэтащ», – и щхьэр икъутэжырт Хьэбалэ. Абы фIы дыдэу ищIэжырт ГъуэгулI хьыданжэрумэу зэкIуэцIылъу Инал тхьэмыщкIэм деж къыщахьа пщыхьэщхьэр, хьэблэ псор зэхуэсу жэщищ-махуищкIэ ефэ-ешхэу
зэрызэхэсар. «АтIэ, дауэ ГъуэгулI Елмырзэ зэрикъуэр? Пщым, жьы зэрыхъуамрэ мо илъэгъуа гуауэшхуэмрэ хузэхыхьэжу, и щхьэр зэмыкIуэкIауэ пIэрэ?» Арат Хьэбалэ зэгупсысыр, ГъуэгулI и гъусэу къыздэкIуэм, а псори абы гуригъэIуа зэрыхъунурт. Зэрызэпсэлъэшхуэ щымыIэурэ къакIуэрт шууитIыр. Хьэбалэ нэхърэ мынэхъ мащIэу гупсысэ куум хэтт ГъуэгулIи. Сыт абы пщыр къыщIыхуейр? ГъуэгулI и пщIыхьэпIи къыхэхуэртэкъым абы къицIыхуххэу. Пэжщ, и адэр, Инал тхьэмыщкIэр, дунейм щехыжам, къыбгъэдыхьэри, езым къыжриIэми и щхьэ хужиIэжми зэхэщIыкIыгъуейуэ, жиIат: «ЛIы хъуащ, тхьэм и шыкуркIэ, и щхьэ бадзэ трихужыфынущ». ГъуэгулI къыхуэгупсысыжыртэкъым абы и ужькIэ пщыр илъэгъуауэ. Арат иджы псори щIигъэщIагъуэр, игъэщIагъуэм къыщымынэу, зыри къыщIыгурымыIуэри.
Зы зэман зэ и гупсысэхэм къыхэкIри, абы гу лъитащ шыхэр къызэрыбэкхъам.
еша хуэдэщ.
– Ярэби, Хьэбалэ, тIэкIу псынщIэIуэу дымыкIуэу пIэрэ? Дишхэр Хьэбалэ, зыIыгъ гупсысэхэм къыхэкIри, и гъусэм еплъащ.
– Узахуэщ, ПIытIыкъ, – жиIащ абы, ГъуэгулI щыцIыкIум зэреджэу щытам хуэдэу, «ПIытIыкъ» псалъэм нэхъ трикъузэу. – Нэхъ
хуэму дыкIуэнщ. ТIэкIу дыкъэувыIами зы ягъэ кIынутэкъым, шыхэми загъэпсэхунт, дэри дызэIурыунт. 99 Прозэ
– Мыдэ иджыпсту псынэм дынэсынущи, абдеж дыкъыщыувыIэнщ, – жиIэу ГъуэгулI къыщыпсалъэм, Хьэбалэ игъэщIэгъуащ:
– Iэу, псынэм дыкъэблэгъа? Абы щыгъуэм шыхэм лей етхауэ къыщIэкIынущ.
Ахэр псынэм нэсри къэувыIащ. Шыхэр псы ирагъафэри, ауэ
гъуэгу Iуфэм деж щаутIыпщащ, езыхэри ГъуэгулI зэгуэр игу ирихьа тетIысхьэпIэхэмкIэ кIуащ.
– Жьы хъуащ мыхэри, – жиIащ абы, тетIысхьэпIэхэр Хьэбалэ иригъэлъагъуурэ. – Жьыгъэр бзаджэщ, мыхэри къелакъым.
– Ещхьыжкъым япэу щыслъэгъуам, – арэзы хъуащ Хьэбали. – Пэжщ, зэманыр IэубыдыпIэншэщ.
– Дэнэ дыкъыщекIми, ныжэбэ зыщIыпIэ нэху дыкъыщекIын
хуейщ, Хьэбалэ. Мыбдежым си щыкъум и хъарбызыпкъэр жыжьэкъым, абы пщыIэ гуэрхэри итын хуейщ, – жиIэу ГъуэгулI къыщригъажьэм, Хьэбалэ арэзы хъуащ.
– Дэгъуэщ, сыкъыщыкIуэм нэху сыкъыщекIар а зи гугъу пщIыр арауэ къыщIэкIынущ. Ауэ уи щыкъум яйуи сщIакъым.
ШууитIыр шэсыжащ, мыгувэуи зи гугъу ящIа пщыIэм нэсащ. ПщыIэхэм ящыщу щытыжыр нэхъ цIыкIуитIырт, ауэ абыхэм лажьэ яIэтэкъым нэху укъыщекIыну. Махуэм хъарбызыпкъэм зыгуэрхэр зэритар IупщIу, къэрэкъурэр пщыIэ бжэIупэм щагъэсат, пщэфIапIэу щытам дежи мафIэ зэрыщащIар наIуэт: яжьэр хуабэт, мафIэ щIыпIэм и гъунэм деж мыункIыфIыжауэ зы пхъэ дакъэ щылът, Iугъуэ къыпихуу. ГъуэгулI псынщIэ дыдэу мафIэр зэщIигъэстыжащ, икIи ар щIэх ин
хъуащ, и бзийхэм лъагэу заIэтауэ. Абы игу къэкIыжащ япэ дыдэу
пщыIэм къызэрытехьауэ щытахэр, зэшыпхъу цIыкIуитIыр къызэрацIыхуар. Ар гукъэкIыж дахэт, щIалэгъуэм узышэж гукъэкIыжт.
– ГъэункIыфIыж мафIэр, – жиIащ Хьэбалэ, тIэкIу уэршэрахэ
нэужь. – Зыдгъэпсэхунщ. Куэдыщэри дыжей хъунукъым, тхьэм жиIэмэ, Нэхущвагъуэр къызэрыщIэкIыу дежьэжынщ.
– Иреблэ мафIэри, зэран къытхуэхъунукъым, умыгузавэ.
– Иреблэ-тIэ.
Хьэбалэ псынщIэ дыдэу Iурихащ. ГъуэгулI жейртэкъым, бгъэдэст мафIэм, зэзэмызи пхъэ трилъхьэу. Ауэ, езым гу зылъимытэжурэ, а зэрыщысым хуэдэу, мащIэу къещхьэукъуэхащ. Куэдрэ жея, мащIэрэ жея, шым я Iэуэлъауэм къызэщигъэуащ. Абы и нэ жанитIым зэуэ къаубыдащ шитIым дыгъужь бын къазэребгъэрыкIуэр. И къыщылъэти и фоч къащти зы ищIащ ГъуэгулI, икIи, темыхуэми, игъэщтэнщ, жыхуиIэу, дыгъужьхэм яхэуащ. Фоч уэ макъым къигъэщта Хьэбали зэуэ къыщылъэтащ.
– Сыт къэхъуар?
– Дыгъужь бын къытхуеблэгъат.
Хьэбали и фочыр къыщипхъуатэм, ГъуэгулI жиIащ:
– Куэдщ. Шэр умыгъэкIуэд, зэбгрыжащ ахэр.
Нэхущвагъуэр къыщIэкIати, шууитIыр ежьэжащ, икIи дыгъэ къухьэгъуэм деж къуажэжьым нэсыжащ. Ахэр занщIэу пщым и дежкIэ екIуэлIащ. ЯпэщIыкIэ Хьэбалэ и гугъащ езыхэм я дежкIэ екIуалIэу тIэкIу загъэпсэхуну, арщхьэкIэ егупсысыжри, Елмырзэ дежкIэ кIуэмэ нэхъ тэмэму къилъытащ. «Хэт ищIэн къэхъуну псор, апхуэдиз гъуэгуанэ щызэпичакIэ, пщыр псэу щIыкIэ щIалэр Iэрыхьэмэ нэхъыфIщ», –
егупсысащ ар. 100 Прозэ
Хьэбалэрэ ГъуэгулIрэ щыщIыхьам, пщым и деж Елдар щIэст. Хьэбалэ зэрежьэрэ, къызэрыбгъэдэкIа щIагъуэ щымыIэу, ар Елмырзэ бгъэдэсат, абы и гъащIэм и иужьрей дакъикъэхэр зэрылъэкIкIэ дигъэпсынщIэу. ГъуэгулI IэплIэ хуищIри, Елдар жиIащ:
– АтIэ, Елмырзэ, зэадэзэкъуэр фи закъуэу фыкъэдгъэнэнщ.
ЕрагъпсэрагъкIэ къызэфIэтIысхьа пщым ар идакъым:
– Хьэуэ, хьэуэ, Елдар. УкъримыхьэлIамэ, укъезгъэшэнут, икъукIэ дэгъуэ хъуащ ущIэсу къызэрысыжахэр.
Елдар жиIар зэуэ къыгурыIуакъым ГъуэгулI, иужькIэ егупсысащ: «Сыт мыбы «зэадэзэкъуэ» жыхуиIэр?» Ар нэсу и щхьэм щызэригъэзэхуэну хунэмыс щIыкIэ, къарууншэу икIи хуэм дыдэу къригъажьэри, Елмырзэ Iуэхур къызэрекIуэкIа псори ГъуэгулI къыхуиIуэтэжащ, икIи и псалъэр щиухым жиIащ:
– Аращ, си щIалэ, къызэрекIуэкIар. ПцIы хэлъкъым, сэ егъэлеяуэ лей зесхьащ. Уэри гу лъыптауэ къыщIэкIынщ, уи анэ тхьэмыщкIэр, Фаризэт, тIэкIу нэхъ къысхуэщэбамэ, апхуэдэ дыдэуи мыхъункIэ хъунут псори. Ауэ, сынолъэIу, къысхуэгъэгъу. Къысхуэгъэгъуи, къекIуэлIэж уи лъапсэ. Нобэ щыщIэдзауэ, си лъапсэри си мылъкури зейр уэращ. Пщэдей жылэр зэхуигъэсынщи, Елдар яжриIэнщ пщыщIэ, пщы щIалэ зэраIэр.
ГъуэгулI мывэм хуэдэу зэфIэжыхьауэ щыст, зыхуэмыгъэхъеижу. Абы и гущIэм зыкъыщиIэтри, къызэрыдэкIуеят и гъащIэ псом игъэвар. Зэтэкъым икIи тIэутэкъым ар зэрегупсысар къэзылъхуа и адэ-анэ дыдэхэр хэтми, абыхэм хыфIадзэн хуей щIэхъуами. А дакъикъэм пщыр узыншэрэ и лъэ зэрихьэу щытамэ, къамэр кърипхъуэту, абы еуэну и щхьэм къихьэнкIэ хъунт, хэт сыт къыхужиIэми, илъ ищIэжыну. Ауэ сыт лIэуэ телъым къыпихынур?..
ГъуэгулI и щхьэр ехьэхауэ куэдрэ щысащ, хэплъэу. Абы и щхьэм щызэблэлъэтырт къигъэщIа псор, щIалэ цIыкIуу джэгум здахэтым «къагъуэтакIэ» къызэреджар, гуауэу игъэвар, и псэм хьэзабу телъар. Елмырзэ темыпыIэжу пэплъэрт ГъуэгулI къыжриIэнум, пэплъэрт, зэщIэскъыскъэрэ адэкIэ жиIэнIауэ дзыхь имыщIу. Елдаррэ Хьэбалэрэ щыст щыму, адэкIэ къэхъунум пэплъэрэ абы щыщтэу. ГъащIэ къэзыгъэщIа, дунейм и пIалъэ зыщIэ лIитIым гукIи псэкIи зыхащIэрт мо зеиншэу къэтэджа щIалэ цIыкIум и псэм мы дакъикъэхэм щыщIэр.
– Хьэуэ, Елмырзэ, сэ жылэм пщы сахуэхъунукъым, – къэтэджащ ГъуэгулI. – Лей зепхьамэ, сэ пхузогъэгъу, Алыхьым къыпхуигъэгъуу щытмэ. НэгъуэщIкIэ укъысщымыгугъ.
ГъуэгулI пщым сэлами иримыхыжу къыщIэкIыжащ. Елдаррэ Хьэбалэрэ иракуакъым абы пэувыну е зыгуэр жраIэну. ГъуэгулI егъэлеяуэ къызэщIэплъат. Ар и шым шэсыжри, и гъусэр къыщIэкIыжыхуи пэмыплъэу, пщIантIэм къыдэкIыжащ. Унагъуэхэм уэздыгъэ щIагъэнат. ГъуэгулI хуэмурэ дригъэзейри, Хьэбалэхэ кIуащ. Куэд дэмыкIыу езы Хьэбали нэсыжащ. Жэщ псом
жеякъым лIитIыр, ауэ екIи фIыкIи и гугъу ящIакъым пщым деж щекIуэкIа псалъэмакъым. Пщэдджыжьым абыхэм зэхахащ пщыр дунейм зэрехыжар, ауэ ГъуэгулI, абы дэмыхьэу, Аущ-Джэрджий кIуэжыну ежьэжащ.
ГъуэгулI хуэпIащIэрт фIыуэ илъагъу и унагъуэм, унагъуэ хъуэпсэгъуэм икIи узыншэм. Арат абы и гъащIэ псор зыхэлъыр. 101 Прозэ
ТеЗЫР
Хъыбар 102
жащ.
Пасэ зэман жыжьэм зы къуажэ гуэрым щыпсэуащ акъылкIи теплъэкIи тхьэр зыхуэупса щIалэ. Абы унагъуэ дахэ иIэт. И щхьэгъусэр набдзэ зытелъым я нэхъ дахэ жыхуаIэм хуэдэт. И дахагъэм ефIэкIыу, ар икIи цIыху гуапэт, анэ гумащIэт. Зэщхьэгъусэхэм я зэхуаку лъагъуныгъэ къабзэрэ лъытэныгъэрэ дэлът. А тIум зэтIолъхуэныкъуэу щIалэ цIыкIуитI зэдапIырт.
Зы жэщ гуэрым, щIалэр пщIыхь куум здыхэтым, уафэм уэхьий къохри, мыр къыжреIэ:
– Уэ уи Iуэхур иджыпсту фIы дыдэщ, ауэ алыхь IэмыркIэ гъэунэхуныгъэшхуэ къыппэщылъщ. Ар Iуэху тыншкъым, ауэ тхьэ унафэщи, уи щIалэгъуэу пшэчмэ нэхъ къапщтэрэ хьэмэрэ уи жьы хъугъуэм деж?
ЩIалэр тэлайкIэ гупсыса нэужь, жэуап итыжащ:
– Жьы сыхъуауэ, слъэкIи щымыIэжу гъащIэм и гъэунэхуныгъэ хьэлъэр сшэч нэхърэ, си къару илъыгъуэу, зыгуэрхэр схузэфIэкIыу щыщытым деж нэхъыфIщ.
Ар къыхэскIыкIри къызэщыуащ. ИкIи, и жэщ пщIыхьыр зыхуихьынур имыщIэу, мыжеижыфу куэдрэ хэлъащ, гупсысэу. Нэху зэрыщу, илъэгъуахэмрэ зэхихахэмрэ и щхьэгъусэм хуиIуэтэжащ.
– Умыгузавэ, си псэ, дызэгъусэмэ, дэ сыт хуэдэ гугъуехьми дыпэлъэщынущ, – жиIащ абы, щIалэм и гур фIы къыхуищIу. Арати, зэщхьэгъуситIыр, зэхуэгуапэу, щхьэж и Iуэху иужь ихьэЗэман дэкIри, щIалэр зекIуэ кIуэн хуей хъуащ. Абы щыгъуэ зекIуэ кIуэхэр мазэ бжыгъэкIэ, илъэскIэ къыщыт щыIэти, щIалэм и щхьэгъусэмрэ и бын цIыкIуитIымрэ IэплIэ яхуищIыжри, мыпхуэдэу яжриIащ:
– Ди тхьэу тхьэшхуэ закъуэм фыкъыхузогъанэ.
ЩIалэм и щхьэгъусэм фIагъыу бгъэдэлъыр и теплъэ дахэм и закъуэтэкъым. Ар зэрыдэрбзэр Iэзэм Iэхэлъахэр щыгъуазэти, уеблэмэ къуажэ жыжьэхэми къикIыурэ, ирагъэдырт фащэхэр, цей зэпытхэр. А IэщIагъэм цIыхубзыр апхуэдизкIэ хуэIэкIуэлъакIуэти, шум, шыплIэм зэрыдэсу, нэкIэ щапхъэ трихырти, цей зэпыт хуэфIыпсу хуидырт.
Къуажэпщыр лIэным хуэдэу егуэкIуат абы. ЦIыхубзым и щхьэгъусэр зекIуэ кIуауэ къызэрищIэу, зимыIэжьэу абы и деж кIуащ, «цей зэпыт схуэд», жиIэри. ЦIыхубзым пщыр шыплIэм зэрыдэсу нэкIэ щапхъэ трихри, цейр ихьыжыну къыщыкIуэн хуей махуэри жриIащ.
Пщым къигъэзэжри, уни, лъапси, мылъкуу иIи ищэри, дыщэ къищэхуащ. Цейр къихьыжыну щыкIуэн хуей махуэр къыщысым, ар цIыхубзым и куэбжэпэм Iухьащ, шы ехьэжьам тесрэ щIакIуэр шыплIэм дэлъу.
Пщыр къызэрыкIуар цIыхубзым къыщищIэм, абы хуида цейр иIыгъыу къыдэкIри, пщIэ лей зэрыхуищIыр къигъэлъагъуэу, и ижьырабгъумкIэ къыбгъэдыхьащ, икIи, и щхьэр къимыIэтыщэурэ, и IэдакъэщIэкIыр хуишиящ. Пщым цIыхубз бэлэрыгъам щIакIуэр тридзэщ, и шыплIэм къыдидзэри, къежьэжащ.
Зы тэлай дэкIри, гъунэгъухэм сабий гъы макъ щызэхахым къекIуэкIахэщ, арщхьэкIэ джакIи лъыхъуакIи цIыхубзыр ягъуэтыжакъым. Апхуэдэу щыхъум, сабиитIыр я дежкIэ ирахьэкIащ. Прозэ
А жэщ дыдэм, уафэгъуагъуэшхуэ щIэту, жьапщэмрэ уэшхымрэ заIэтащ. УафэхъуэпскIым и гъусэу уа щыблэм щIалэм и унэм зридзащ, икIи, мафIэсышхуэ къэхъури, и лъапсэр зэрыщыту хисхьащ. Арати, зы жэщым щIалэм псори фIэкIуэдащ. Ар нэху къекIащ зыри имыIэжу.
Зэман дэкIри, зекIуэ кIуахэр къекIуэлIэжащ. Зи лъапсэр мафIэм иса щIалэм и щхьэгъусэм и кIуэдыкIам зыри щыгъуазэтэкъым. ЛIыр абы куэдрэ лъыхъуа щхьэкIэ, ауи и лъагъуэ щытемыхьэм, и сабиитIыр къищтэри, къуажэр ибгынащ.
Куэдрэ кIуа, мащIэрэ кIуа, сытми, псы абрагъуэм зэпрыкIын хуей хъуащ. Псыр егъэлеяуэ уэрт. Шы IумпIэри сабиитIри зэуэ иIыгъыныр фIэдзыхьщIыгъуэджэ щыхъум, зы сабийр жыжьэу Iуихри, тафэм щигъэтIысащ, модрейр зэприхмэ, къигъэзэжу, ар къищтэжын мурадыр иIэу.
ЩIалэр псым зэпрысыкIри, сабийр жыг лъабжьэм щIигъэтIысхьащ, езым етIуанэр къызэприхыну игъэзэжащ. Псым щыхыхьэм гу лъитащ сабийр гъунэгъу дыдэу псы Iуфэм къызэрепщылIам. ЕпIэщIэкI щхьэкIэ нэмысурэ, псы абрагъуэм сабийр ирихьэжьащ. ГуIэгъуэр и махуэу, ар сабийм лъыхъуащ зыкъомрэ. Щимыгъуэтыжым, мыдрейми зыгуэр къыщыщIмэ, жери, гузавэу къызэпрысыкIыжащ. Ауэ жыг щIагъым щIигъэтIысхьа сабийр уэхбзэхыу кIуэдат. Гужьеигъуэм зэщIиубыда щIалэр мащIэрэ лъыхъуа и къуэм, арщхьэкIэ абы зыри къикIакъым. Зи сабиитIыр напIэзыпIэм зыфIэкIуэда адэр зытэлайкIэ щысащ, и щхьэр къыфIэхуауэ, итIанэ ерагъыу къэпсэлъащ:
– Ди тхьэу тхьэшхуэ, сэ си гугъакъым уи тезырыр апхуэдизу хьэлъэу къыщIэкIыну!.. Сыпхуэарэзыщ, си гугъапIэри уэращ.
ЩIалэр, и шым шэсыжри, и нэр здэплъэмкIэ иунэтIащ. МащIэрэ кIуа, куэдрэ кIуа, сытми, зы къуажэ гуэрым дыхьащ. Япэ дыдэ зыхуэзар а къуажэм и молэращ. И Iуэхур къызэрекIуэкIар щыхуиIуатэм, абы жиIащ:
– Псори алыхь Iэмырщ, IэтыгъуафIэ тхьэм пщищI… Ди къуажэ Iэхъуэр сымаджэщи, Iэщхэр зыгъэхъун диIэкъым, зумыусыгъуэджэмэ, тхуэлажьэ. ЩIалэр арэзы хъуащ. ИпэкIэ зэрыжытIащи, акъылкIи теплъэкIи зэрызэпэщым къищынэмыщIауэ, шабзэ дзынкIи, IэпщэрыбанэкIи, нэщанэ еуэнкIи абы къыпэхъун уигъэлъыхъуэнт. Къуажэдэсхэр фIыуэ илъагъурт, езыри къалъагъужырт, пщIэи къыхуащIырт, ауэ псом хуэмыдэу щIалэгъуалэр, бжьэр фом зэрепщIым хуэдэу, къепщIат. Абы ахэр хуигъасэрт бэнэкIэ зэхуэмыдэхэм, шабзэшэ дзыным, нэщанэ еуэным.
Къуажэдэсхэм щIалэр апхуэдизкIэ ягу дыхьати, дзыхь къыхуащIу, я сабийхэр ирырагъэгъэсэну къыхуашэу щIадзащ.
Ар зылъагъу къуажэпщым унафэ ищIащ, Iэхъуэу нэгъуэщI къащтэу, щIалэм къуажэ щIалэгъуалэр игъэсэну пщэрылъ хуащIыну.
Апхуэдэурэ илъэс зыбжанэ дэкIащ, къуажэпщри, зыкъомрэ сымаджэу хэлъа нэужь, дунейм ехыжащ. Куэд дэмыкIыу, къуажэдэсхэр зэхуэсащ, пщыщIэ хахыну. Пщыгъэр, псори зэхуэарэзыуэ, щIалэм лъагъэсырт, ауэ езым зикI зыхигъэзагъэртэкъым. Ар къащыхутемыгъэхьэм, къуажэ молэм унафэ ищIащ: «Зи лъэ вакъэ изылъхьэу жылэм дэсыр къызэхуэфшэси, цIыхубэм жаIэм елъытауэ къуажэпщыр хэтхынщ», – жиIэри.
Зэхуэсым къекIуэлIащ зэрыжылэу. 103 104
Прозэ
деж.
– Зыри къэнакъэ? – жиIэу молэр щыщIэупщIэм, цIыхубэр зэхуишэсыну зи пщэ иралъхьа щIалэм жэуап къитащ:
– Псори къекIуэлIащ, зи щIыхьыр ин, къуажэбгъум деж щыс унагъуэм фIэкIа къэмынэу. Ар зыкъом лъандэрэ къуажэм къыдэтIысхьауэ дэс лIы мыцIыхурщ. Езыр зэзэмызэщ дунейм къыщытехьэр, и щхьэгъусэращи, иджыри къыздэсым ар зыми илъэгъуакъым. Молэм ар щызэхихым, унафэ ищIащ а унагъуэри зэхуэсым кърашэлIэну.
ЛIы мыцIыхум и унагъуэ ихьахэм щIэх дыдэу къагъэзэжащ:
– ЛIым къытхуэкIуэн идэркъым. «Си щхьэгъусэр сымаджэщ, и щхьэр зэтекIащи, и закъуэу къэзгъанэ хъуркъым. Унэм щыкIэлъыплъыну зылIрэ пщIантIэр зыхъумэнрэ къэвгъакIуэмэ, сынэкIуэнщ», – жиIащ.
Апхуэдэу щыхъум, нэхъ Iэчлъэчу щIалэщIитI ягъэкIуащ лIым и ЩIалитIым я зыр пщIантIэм къыдэнащ, адрейр цIыхубзыр
зыщIэс пэшым щIыхьащ. Нэщхъей дыдэу пIэкум ис цIыхубзым щыIуплъэм, щIалэщIэм и гум зихузащ. КъыщыщIар къыхуэмыщIэу, и Iэпкълъэпкъ псом пщтыру зыгуэр ирижащ, и нитIми нэпс пIащэхэр къыщIэхури, и нэкIущхьитIым къытелъэдащ. ЩIалэр хуэму
цIыхубзым бгъэдыхьащ, икIи, ищIэр езы дыдэм къыгурымыIуэжу,
абы и IитIыр IэгукIэ иубыдри, гумащIэу иплъащ и нэгу.
ПIэкум ис цIыхубзыр зэуэ къащтэщ, и нэ пIащитIыр щIалэщIэм къытриубыдэри, зэщыджэу, гущIыхьэу къэгъащ.
– Сыт, ди анэ, къыпщыщIар? Сыт апхуэдизу узыгъэдзыхэр? – щIоупщIэ щIалэр.
ныбжьыну сэ къуитI сиIащ…
– А, си щIалэ цIыкIу, – хуэму къыдришеящ цIыхубзым, – уэ уи ЩIалэм и пащхьэ къис цIыхубзыр мы хъыбарыр зытеухуа
цIыхухъум и щхьэгъусэ ядыгъуауэ щытар арат. Абы Iуэхур къызэрекIуэкIар щIалэщIэм хуиIуэтащ, икIи хьэлъэу щатэри пищащ:
– Илъэс пщыкIуий мэхъури, мы пэш зэбгъузэнатIэм сыщIэсщ,
зыгуэрым сыхуэзэнуи, сыщIэкIынуи сыхуимыту. Ущыслъагъум, си щIалэ цIыкIухэр сигу къэкIыжащ.
– СызэбгъэдэIуа уи хъыбарыр икъукIэ гущIыхьэщ, ди анэ. Уи щIалэхэр псэууэ дунейм тетмэ, сыткIэ къыпхуэцIыхужынт?
– Си сабиитIми я блэгъукIэ лъабжьэм мазэ ныкъуэм ещхьу анэл хэсщ, – жи анэм, и нэкIущхьитIым псыхьэлыгъуэу къежэх нэпсыр илъэщIурэ.
ЩIалэр Iэнкуну зыкъомрэ щыта нэужь, и джанэр дрихьейри, и щIыбыр цIыхубзым хуигъэзащ. Абы и блэгъукIэ лъабжьэм хэс анэлыр къэзэрилъагъуу, цIыхубзыр къызэфIэмэхащ. ЩIалэм абы ерагъкIэ зыкъригъэщIэжри, зэанэзэкъуэм зэщыджэу гъыуэ зызэрашэкIащ. ЩIалэми и анэм хуиIуэтэжащ езым и гъащIэр къызэрекIуэкIар.
– Илъэс срикъуа-сримыкъуауэ, сызыпIыжа си адэр бдзэжьей ещэу здэщысым, псым сыкърихьэхыу сыкъилъагъури сыкъыхихащ, – къригъэжьащ щIалэм. – Нобэр къыздэсым ар щыгъуазэкъым си Iуэху къекIуэкIыкIам, ауэ и бын дыдэу силъытэу сипIащ. Ди анэ, псоми дызэкъуэш я гугъэу дызэрагъэщхьу, дэри ныбжьэгъуфI дызэхуэхъуауэ, зы щIалэ мо щIыбым дэтщ.
– Къеджэт, къеджэт псынщIэу, си щIалэ етIуанэр армырауэ пIэрэ ар?.. Прозэ
щытт.
ЩIалэщIэр щIэкIри, и ныбжьэгъур къыщIишащ, икIи къэхъуар къызыгурымыIуэ щIалэм елъэIуащ, и джанэр дрихьейуэ, и блэгъукIэм иригъэплъыну. Абыи и блэгъукIэм анэл хэст, мазэ ныкъуэм ещхьыркъабзэу.
– Уэрэ сэрэ дызэкъуэшщ, – къэпсэлъащ япэрей щIалэщIэр. – Мы пIэкум ис цIыхубзыр ди анэщ. Ар жиIэри, езыми иригъэлъэгъуащ и блэгъукIэм хэс анэлыр. ЕтIуанэ щIалэр, пэшым къыщIашар, я адэм жыг лъабжьэм къыщIинауэ щыта сабийрт. – Сэ сызыпIа си адэм зэрыжиIэжамкIэ, зэныбжьэгъухэр щакIуэ кIуауэ къаукIа мыщэм и бгъум деж сыщылъу сыкъагъуэтауэ аращ.
Сабий зимыIэ унагъуэм, бын пэлъытэ сахуэхъуауэ, хуабжьу къысщыгуфIыкIыу сапIащ. Абы щыгъуэ сщыгъа щыгъын цIыкIухэр нобэр къыздэсым си анэ сызыпIам зэрехьэ.
– Зы шэчи хэлъыжкъым фэ тIур фызэрызикъуэм, ауэ сыт фи адэм къыщыщIар?! Ди къуитIыр, зыр псым, адрейр мыщэм щхьэ гъусэ фахуэхъуа?..
ЩIалитIыр, жаIэн зэрамыIэм къыхэкIкIэ, нэщхъейуэ еплъыхыу Анэр зэм ину магъ, зэми къыщолъэтри, и щIалитIым, защимыгъэнщIу, IэплIэ яхуещI.
Щыми зызэрашэкIауэ тэлайкIэ щыса нэужь, зэкъуэшитIым анэм и Iэблэр яубыдри унэм къыщIашащ, икIи зэхуэс щащI щIыпIэм къашащ. Псоми зыкъагъазэурэ къеплъырт щIалитIымрэ цIыхубзымрэ. Утыкум псалъэу ит лIым – къуажэпщ ящIынум – я гупэр хуэгъэза щыхъум:
– Ду-мэ-са-рэ!.. – жери, къыхэкIиикIащ лIыр, икIи лъэгуажьэмыщхьэу щехуэхащ цIыхубзым и пащхьэм. Мыдрейри, и Iэблэр щIалитIым яIэщIичу, цIыхухъум и дежкIэ щIэпхъуащ, икIи, и гъунэгъу зэрыхъуу, «Ибрэ-хьи-им», жиIэу къыхэкIиикIри, къызэфIэмэхащ.
Я анэр хуэмурэ къагъэтэджыжри, я бгъэгум щIакъузащ зэкъуэшЗэгъусэ хъужа унагъуэм я хъыбарыр зэхэзыха цIыхухэм апхуэдиз лей зезыхьа цIыхухъур, хамэ къуажэм зэгуэр я пщу щытар, шы мыгъасэкIэ зэкIащIэтхъыну унафэ ящIат, арщхьэкIэ щIалэхэм я адэм идакъым:
– Ар сэ сшэчын хуейуэ ди тхьэшхуэм иухат. Ди унагъуэр зы
дызэрыхъужар зи фIыщIэр Азалыхь ину лъапIэращи, фIыщIэ хузощI. Лей зезыхьари, и гуэныхьыр и плIэм илъу, ирепсэу. Ари абы ишэчын хуей тезыр хьэлъэщ.
хэм.
КъэзыIуэтэжар Шэджэм ЕтIуанэм щыпсэуа ЧЫЛ Гуагущ
Зытхыжар Людэщ 105 Прозэ
ДАУР Зое Рассказ
ПщыхьэщхьэхуэкIуэт. МэчрэIил выгур щIитIыкIри, витIыр Iуэм ириубыдэжащ, езы гур жыхапхъэкIэ кърипхъэнкIыкIри, уэс зыдэлъэлъа пхъэбгъулъэгум мэкъу ириудащ. Жэмыр зыхуей хуигъазэщ, шкIащIэ къалъхуагъащIэри IэщIэлъын щIабэм хигъэтIысхьэри, мэлхэри Iэшхылъэм иригъэхьащ. ИтIанэ, и гур зэгъауэ, унэм щIыхьэжащ. Жьэгум пщафIэу дэс и анэр къыхудэплъейри жиIащ:
– ТIыси, шхэ, си щIалэ. Пасэу угъуэлъыжмэ нэхъыфIщ, пщэдджыжь жьыуэ укъэтэджын хуейуэ жиIащ уи адэм, пхъэ гъэсын щхьэкIэ мэзым уигъэкIуэну къыщIэкIынщ.
– СыкIуэнкъэ-тIэ, нанэ. Гур зыхуей хуэзгъэзащ, ХьэзрэIили си гъусэу нэкIуэнущ, здэсшэмэ. ИIэ, нанэ, сыгъашхэ, пщэдджыжьи, сыхыумыгъэжаеу, тIэкIу нэхъ жьыуэ сыкъэгъэуш.
МэчрэIил шхэри гъуэлъыжащ пасэу, ауэ нэху щыху езэгъакъым. Нэхущым и деж и нэм щIэIуэтыхьурэ къэтэджащ, ныжэбэ и нэгу щIэкIар пщIыхьэпIэрэ нахуапIэрэ къыхуэмыщIэу. И щхьэр фIиубыдыкIри етIысэхащ, зытэлайкIэ гупсысэу щыса нэужь къыщылъэтри, и адэ-анэр зыщIэлъ пэшымкIэ игъэзащ, ауэ абы зыри щигъуэтакъым – куэд щIат ахэр къызэрытэджрэ. И анэм жэм къишырт, и адэм Iэщым мэкъу яритырт.
ЩIалэр и адэм бгъэдыхьэри, «дадэ, дадэ», – жиIэурэ хуэму еджащ.
– Сыт, си щIалэ, щхьэ унэщхъей? – зыкъыхуигъэзащ адэм, и щIалэр зыгуэрым къызэригъэгузавэм гу лъитауэ. – ЖыIэ, сыт апхуэдизу уи гущхьэр зыкъузыр? Зыгуэрым уи жагъуэ къищIа? Е жеинкIэ уримыкъуарэ, хьэмэрэ мэзым узэрызгъакIуэр уи гум щIыхьауэ ара? – Хьэуэ, дадэ. ИгъащIэм сымылъэгъуауэ, ныжэбэ зы зэхэзэрыхьа гуэрхэр си нэгу щIэкIащи, къарыкIыр къысхуэмыщIэу согупсыс.
Адэм ищIэ Iуэхур игъэувыIэри, гуахъуэр зыщIигъэкъуащ, и упщIэ пыIащхъуэр дригъэкIуэтейри, и дыжь IэлъитIыр зыIэрихыурэ и къуэм къеплъащ:
– Къэгупсысыжыт, си щIалэ. Хъер ухъу.
МэчрэIил, хуабжьу хэплъэурэ, къыщIидзащ и нэгу щIэкIар къиIуэтэжыну:
– Губгъуэшхуэ гуэрым си закъуэу сит хуэдэт. Дунейр щхъуантIагъэм зэщIищтат. ДэнэкIэ умыплъами, щхьэмыж къызыдидза гуэдз бэвыр жьым зэрихуэу, дыгъэм пэлыду итт. Гуэдз хьэсэм ику дыдэм зы жыг закъуэ иплъагъуэрт. Абы зы мыIэрысэ пытти, ар пичыну хуейуэ, зы бгъэ фIыцIэжь къыщхьэщытт. Сэри силIыкIыным хуэдэу сехъуэпсат а мыIэрысэ закъуэм, ауэ, бгъэжьым сыщышынэурэ, куэдрэ сытегушхуакъым жыгым сыбгъэдыхьэну. Сытми, зэман дэкIауэ, зы хьэ пIащэ ин гуэр къызбгъэдыхьэщ, си гъуэншэдж лъапэм екъури сришэжьащ. СокIуэ – сынэсыркъым, сокIуэ – сынэсыркъым. 106 Прозэ
Сэ сыгузавэрт сызыпхыкI гуэдзыр згъауэмэ, жысIэрти. АрщхьэкIэ зы щхьэмыж цIыкIуи згъэджэлакъым. Хьэр, ныбжьэгъу къысхуэхъуауэ, сигъэгушхуэу сыпхишырт гуэдзым. Куэд скIуа, мащIэ скIуа, сытми, сынэсащ а жыг закъуэм деж. Абы сызэрыбгъэдыхьэу, бгъэм лъахъшэ зыкъищIу хуежьащ, арщхьэкIэ си хьэ щхъуэшхуэр ину илъри, бгъэр игъэщтащ икIи ар лъагэу дэлъэтеижащ. Сэри сымышынэу мыIэрысэр къыпысчри, гуэдз хьэсэм сыкъыхэкIыжащ, хьэри, здэкIуари здэжари сымыщIэу, сфIэкIуэдыжащ. Куэд дэмыкIыу, щыгъын фIыцIэкIэ хуэпауэ, зы лIы гъур кIыхь къызбгъэдыхьащ, мыIэрысэр сфIихьын и гугъэу. Ар куэдрэ къызэныкъуэкъуащ мыIэрысэ закъуэм щхьэкIэ. Сэ абы мыIэрысэр ест нэхърэ сыкъиукIмэ нэхъ къэсщтащ. ИкIэм-икIэжым,
си щIыбым лэныстэ къыхиIури, ар IукIыжащ. Сэ абы сыкIэлъэщIыхьэри, занщIэу жесIащ:
– Сэ сылажьэншэу сыбукIащи, Алыхьым укъиукI. А мыIэрысэр сэ гугъу сехьу бгъэжьым къыIэщIэсхат.
Сыт жезмыIами, зыри схугурыгъэIуакъым а цIыхум, мыIэрысэр иIыгъыу ежьэжащ. Абы хэту сыкъэушащ, тэлай дэкIри сыIурихыжащ, си пщIыхьэпIэми пысщэжащ. А цIыху фIыцIэр куэдрэ кIуами мащIэрэ кIуами сщIэркъым, ауэ мыIэрысэр, ириджэгуурэ, дридзеящ икIи къыщехуэхыжым и лIапIэм техуэри, зэуэзэпсэу иукIащ. Сэ си щIыбым къыхиIуа лэныстэм зыкъызигъэIэттэкъыми, мыIэрысэр къысхуэмыщтэжу куэдрэ гугъу сехьащ. Сытми, ныбафэкIэ сыпщурэ, мыIэрысэм ерагъкIэ сеIусащ.
МэчрэIил и пщIыхьэпIэр и кIэм нэсауэ гу щылъитэм, адэм жиIащ:
– Сытым деж, си щIалэ, щыплъэгъуар, узэрыгъуэлъыжу хьэмэрэ зыкъом дэкIа нэужь?
МэчрэIил, къэуIэбжьауэ, щIэупщIащ:
– Абы мыхьэнэ иIэ, сытым дежми?
– ИIэщ, си щIалэ, – и макъыр кIэзызу къыпидзащ адэм. Ар зэуэ зэщIиубыдат гузэвэгъуэм, ауэ и къуэм щибзыщIащ пщIыхьэпIэм къриха Iуэхугъуэ шынагъуэр.
МэчрэIил пщIыхьэпIэр и нэгу щыщIэкIар жэщыбгырат. Абы зэи илъэгъуатэкъым и адэр иджыпсту хуэдэу къыхуэгумащIэу. Гъэсынышэ игъэкIуэни имыдэжу, ар куэдрэ гупсысэу щытащ. Тэлай дэкIауэ зыкъищIэжри, жиIащ:
– Уи натIэм алыхьым къритхам уфIэкIынукъым, си щIалэ, ауэ
уэри зыхъумэ, умыдзыхэ, сыт къэмыхъуами, «лIыгъэ иIэщ», къыпхужаIэу дунейм тет. Ауэ сщIэркъым, пщIыхьэпIэм тепщIыхьу, уи Iуэху къэбгъэнэныр сфIэтэмэмкъым.
А пщIыхьэпIэм къикIыр фIы дыдэу къыгурыIуат МэчрэIил и адэм. Ауэ, итIани, лIыжьым и гур игъэфIырт: япэрауэ, пщIыхьэпIэр щилъэгъуар жэщыбгырат, етIуанэрауэ, и къуэ закъуэм и нэщIэбжьэ имылъагъуу, езыр япэ дунейм ехыжын хуэдэу къыщыхъурт. ЛIыжьыр гупсысэ иным зэщIиубыдати, и къуэ закъуэр зыщIыпIэ игъэкIуэнуи дзыхь ищIыжыртэкъым, имыгъакIуэми, «кIэ къуагъым» щIалэшхуэр зэрыщимыIыгъыфынури къыгурыIуэжырт. «Дауэ тщIымэ, дауэ хъуну», жыхуиIэ щIыкIэу, куэдрэ гупсыса нэужь, «Ажалыр къэсмэ, пхъуан- 107 Прозэ
тэ фIыцIэм удэсми, укъигъэнэнукъым» псалъэжьыр игу къэкIыжащ. «Си жьыщхьэ сыт хьэсы сыщIэхъуар пщIыхьэпIэм щхьэкIэ?» – и щхьэ хуэшхыдэжырт ар.
– КIуэ, лIы хуэдэу, гъэсын къаши къэкIуэж. Дэ Iуэху Iэджэ къытпэщылъщ, нэрыбгэ къыдэтшэн хуейщ ди жьэгум, – ищIащ адэм унафэ. Зэи пщIыхьэпIэ Iей зымылъэгъуа щIалэм, и гур къигузэвыкIыу, витIыр щIищIащ, выгу лъэгум мэкъу щабэ тIэкIу иригъэщащэри, и ныбжьэгъу ХьэзрэIил пэплъэу увыжащ.
Анэр бжэщхьэIум къытеувауэ, и къуэ закъуэм йоджэ:
– КъакIуи шхэ, Цацэ (МэчрэIил и анэр арат къызэреджэр), ауэрэ ХьэзрэIили къэсынщ.
МэчрэIил апхуэдэу жьыуэ шхэ и хабзэтэкъым. Зэрысабийрэ ныбжьэгъу пэжу иIэ щIалэр къэсу, нэхъ псынщIэIуэу пщIантIэм дэкIмэ
нэхъ къищтэнут. МэчрэIилрэ ХьэзрэIилрэ я щыпэ зэдежьэтэкъым. Дамэкъуэ куэд зэдакъутат а тIум. Я псэр зы чысэм илъу зэдахьырт я гъащIэр.
Анэм и псалъэр имыух щIыкIэ, «ЛIы хуэдэ, ухьэзыр?» – жери, ХьэзрэIил къыIухьащ.
ЩIалитIыр выгу зырызым итIысхьэри, дзапэ уэрэд тIэкIуи жаIэу, гъуэгу теуващ. Ахэр щIегъуэжат мыпхуэдэ уэс куум Iэжьэ щIамыщIэу гу зэрыщIащIам щхьэкIэ. Я шэрхъхэр лъэныкъуэкIэ ебэрти, ерагъыут зэрыкIуэр. Сытми, зы зэман зэ ахэр мэзым нэсащ.
ЗэщIэдэIукI хуэдэ, мэзыр мамырт, щымт. ЩIалэхэм я щыпэ къакIуэтэкъым мыбы. Абыхэм ящIэрт мыпхуэдэ зэманым деж мэзым нэхъыбэу сыт хуэдэ хьэкIэкхъуэкIэхэр щIэсми. ТхьэкIумэкIыхьхэрат нэхъыбэр. КъищынэмыщIауэ, кIэпхъхэри куэд хъурт.
Мэзым къыщIэIукI макъ зэмылIэужьыгъуэхэм куэдрэ щIэдэIуа
нэужь, щIалитIым выхэр щIатIыкIщ, джыдэ къащтэри, я Iэщхьэлъащхьэр дэхьеяуэ, мэзым щIыхьащ.
Махуэр щIыIэт, уэсри етауэ къесырт. Ауэ жьыр увыIэжкъыщIидзэжурэ куэдрэ къепща нэужь, уэс къесыныр зэпыуащ, дыгъэри уафэгум къыщепсыжащ. МэчрэIилрэ ХьэзрэIилрэ щыгуфIыкIащ дыгъэр къызэрыщIэкIам, ауэ ар уафэгум щыпэзазэ къудейт, щIыIэми уэсми зэрыпэлъэщ щымыIэу.
ЩIалитIым уэсыр зэхагъэщIыщIэрт, жыгым пищIа Iумылыр
къыпахырти, зыжьэдалъхьэрт, уэс IэмыщIэ къащтэрти, пхъэ псыфым фIей ищIа я щыгъыныр ягъэкъэбзэжырт.
Абы хэту, зы бзу цIыкIу мэзым къыхэлъэтащ икIи, езым и бзэкIэ
зыгуэр жиIэу, МэчрэIил и дамэм къытетIысхьащ. Абы жиIэр къыгурыIуа хуэдэ, щIалэр гуфIэгъуэм зэщIищтащ, ауэ, зэуэ щхьэщыужри, нэщхъей къэхъуащ. Уэс Iувым хэувэху макъ ин ищIу, ар ХьэзрэIил
бгъэдыхьащ.
– ГъэщIэгъуэнщ, ХьэзрэIил, си гъащIэм къриубыдэу иджы
слъагъуу аращ мэзым щыпсэу бзур цIыхум и дамэм тетIысхьэу. ЦIыхубзэкIэ псалъэ хуэдэ, зыгуэр къызжиIэри, ар псынщIэу телъэтыкIыжащ. СыIэба щхьэкIэ сылъэIэсакъым. «Жэнэт бзу» жыхуаIэм ещхьт а цIыкIур – и бгъэгу цIыкIур плъыжьт, и дамэ цIыкIухэр, лэч гъуэжькIэ яла хуэдэ, лыдырт. Нэр теджылырт а псэущхьэ дахащэм. Зыгуэрым и деж хъыбарегъащIэ кIуэ фIэкIа умыщIэну, 108 Прозэ
ар пIащIэу уэгум ихьэжащ. Хьэлимэт «лIыкIуэ» къысхуищIа си
гугъэщ а бзу дахащэр, абы зыгуэр къыщыщIауэ къыщIэкIынущ. Псом хуэмыдэжу сегъэгузавэ ныжэбэ слъэгъуа пщIыхьэпIэ мыхъумыщIэм. – Апхуэдэ гупсысэхэм здыхэтым, МэчрэIил куууэ хэщэтыкIащ, итIанэ, ХьэзрэIил дежкIэ еплъэкIри, пищэжащ:
– ХьэзрэIил, дэ гъэсыну тшэн хуейм и зэхуэдитIыращ нобэ тхуэшэнур. Си гур къогузэвыкI. Дауи дыгъэщIи, нэхъ щIэхыIуэу Хьэлимэт и деж дызэрынэсыным и ужь дигъэт. Нобэризэм ягъэ кIынкъым. ХьэзрэIил жиIэнур имыщIэу тэлайкIэ щыта нэужь, щIэупщIащ:
– Сыт хуэдэ пщIыхьэпIэ плъэгъуар? Хъер ухъу. ПщIыхьэпIэ щIэупщIэркъым, ауэ. – Си адэм жесIати, «пIалъэ иIэщ, ауэ уи IэкIэ утеIэбэнущ», жиIэри, и нэпсыр къекIуащ. Хьэлимэт сытекIуадэми содэ, ХьэзрэIил, си
насып хэхуэмэ. Ар сытым хуэдэу хъыджэбз гуакIуэ, сытым хуэдэу цIыхуфI. Абы си насып хэмыхуэмэ, къэзгъащIэм мыхьэнэ гуэри
иIэкъым. Си гъащIэр сыухыхункIэ сигу ихунукъым ар. Хьэлимэт дунейм темытамэ, сщIэртэкъым сызэрыпсэунур. Сэ мы дунейм сыкъыщIытехьар а хъыджэбзыр зэрытетырауэ къыщIэкIынщ.
– Хэт а хъыджэбзыр? Уэ езыр фIыуэ укъилъагъурэ а зи гугъу пщIым? Дэнэ ар щызэбгъэцIыхуар? – къеупщIащ ХьэзрэIил.
– Сэ а хъыджэбзым сригъусэу си сабиигъуэр кIуауэ жыпIэ хъунущ. Езыми фIыуэ сыкъелъагъу. Илъэс пщыкIутIым щыщIэдзауэ илъэс
пщыкIух сыхъухункIэ си анэшхуэм дежщ сэ сыздэщыIар, – жиIащ МэчрэIил.
МэчрэIил и анэм дэлъхуи, шыпхъуи, ади иIэжтэкъым. И анэ
закъуэрати, Бабыгу къуажэм щыпсэурт. Фызыжьым жэщгъуэлъ кърамыгъэлъыхъуэн щхьэкIэ, МэчрэIил и анэш къуажэм ягъакIуэри, илъэсиплIкIэ щыIат. МэчрэIил и анэшхуэмрэ Хьэлимэтхэрэ зэгъунэгъути, зы унагъуэ хуэдэу зэдэпсэурт. МэчрэIил а къуажэм къызэрыкIуэу, Хьэлимэт ар ныбжьэгъу къыхуэхъуат: школ, псыхьэ,
мэз, тыкуэн жыпIэми, зэгъусэрейт. ЕджапIэм къыщрата я унэ лэжьыгъэхэри зэгъусэу зэдагъэзащIэрт. Зэман хъарзынэкIэ апхуэдэу екIуэкIати, Iейуэ зэсат а тIур. И анэшхуэр дунейм щехыжым, МэчрэIил и адэ-анэм я деж кIуэжат. Хьэлимэти къалащхьэм еджапIэ щыщIэтIысхьэри, ахэр зэфIэкIуэдыжыпат. Хъыджэбзыр МущтэфаркIэ зэджэ щIалэм дихьэхри, нэхъри пэIэщIэ хъуат МэчрэIил, ауэ езы щIалэм и гум ар ихуртэкъым.
МэчрэIил Хьэлимэт и гугъу ищI пэтми, зигъэнщIыртэкъым. ХьэзрэIили апхуэдизкIэ а псалъэмакъым дихьэхати, езыми фIыуэ
илъагъу хуэдэт а хъыджэбзыр.
– А къуажэм сыщыIэхукIэ, Хьэлимэтщ сэ дэджэгуэгъуу сиIар.
Абы икъукIэ лIыгъэ хэлъщ, цIыху мышынэщ. Жэщым шыхэпщ
здэпшэми, ущыуэнукъым. ЩIалэ цIыкIу гъусэ сиIэ хуэдэут ар къызэрысщыхъур. Дэнэ сыкIуэми здэсшэрт, езыри дэнэ кIуэми сыздишэрт. Иджы, зэрыплъагъущи, дызэпэIэщIэу допсэу. ЗэрыпщIэщи, абы щыгъуэ зауэр иухагъащIэт, шхыни дахэ-дахэу дгъуэтыртэкъым,
щыгъынри нэхъ Iеижу къыдэмэщIэкIырт. Дгъэсын дгъуэтыххэртэкъым, Iэщым едгъэшхын Iусри лъапсейт. Куэдрэ къытхуихуащ кIыфIзэхэту дытэджу гъэсынщыпэ дыщыкIуа. Дэ къэтщыпырт мэл 109 Прозэ
гуарцэ – ар сапэкIэ къытеттIыкIырт. Ауэ дапхуэдизу гугъу демыхьми, къыдэхьэлъэкIыртэкъым. УезгъэдэIуэнщ иджыри ди сабиигъуэм
щыщ пычыгъуэ зыбжанэ.
Зы махуэ гуэрым Агубэчеикъуэ псым дызэпрыкIауэ, джабэ хъуреижьым екIуэкI лъагъуэ закъуэмкIэ дыздрикIуэм, чэт бгынэжа дыхуэзащ. Гуарцэр сапэкIэ къытеттIыкIыу дыздэщытым, дыплъэри, ди хьэблэм щыщ щIалэ цIыкIу (Iэюбт и цIэр), лъакъуэрыгъажэр Iэдэжу иIыгъыу, я шкIэр къилъыхъуэу къакIуэу къэтлъэгъуащ.
Iэюб и адэр ди къуажэ колхозым и председателу лажьэрти, жьы къыщепщэр ищIэртэкъым. Абы зэи гуарцэ къищыпынутэкъым, мылъку куэду яIэти, ахэр гъэсын хуэныкъуэтэкъым. Изрэ ныкъуэрэ зэрыщIэркъым. Гуарцэ къэтщыпу дыкъилъагъумэ, ауан дыкъищIынкIэ дышынэри, зыгъэпщкIупIэ къэтлъыхъуэу щIэддзащ. АрщхьэкIэ бгыжь джабэм зыгъэпщкIупIэ лъэпкъ иIэтэкъым. Дэ дэлъытауэ, Iэюб щIалэ тыкъырыфIт, икIи нэхъ щхьэпэлъагэт. Ар дэр нэхърэ илъэсищкIэ нэхъыжьт. Абы ауан дыкъищIкIи, дезэуэфынутэкъым, дызэрытемыкIуэнур тщIэжырти. Iэюб езыр IуэрыIуэдз Iейти, псалъэ гурымыхь гуэр къыдимыдзу блэкIынутэкъым.
Хьэлимэт, губзыгъащэти, мыр къигупсысащ: гуарцэ иритхьыну къэп зырыз къыздэтхьати, абыхэм дипщхьэу, Iэюб къызэрысу, ди лъакъуэхэр къидгъэпIиикIыну.
Арати, Хьэлимэт зэрыжиIам хуэдэу, щхьэж и къэпым дипщхьащ. Iэюб гъунэгъу къызэрытхуэхъуу, къэпым къипIиикI ди лъакъуэхэр къилъэгъуащ икIи гужьеяуэ лъакъуэрыгъажэм зридзри щIэпхъуащ. Дэ дызыхуеиххэр арати, къэпым дыкъипщыжри, дыдыхьэшхыу ди лэжьыгъэм пытщэжащ. Ауэ Iэюб, ауан щIын дымыухауэ, къигъэзэжащ. Аргуэру Хьэлимэт къигупсысащ: къэпым дипщхьэну зэман дызэримыIэм къыхэкIыу, ахэр зытетпIэу Iэюб блэжыху дыщылъыну. Ар гъунэгъу къызэрытхуэхъуу, къэпыр дгъэсысри, щIалэр аргуэру дгъэшынащ. Арати, Хьэлимэт и фIыгъэкIэ дыкъелащ, Iэюб ауан дыкъимыщIу. Пшапэр зэрызэхэуэу, къэп зырызыр ди дамэм къытетлъхьэри, унэм дыкъэкIуэжащ. ЕтIуанэ махуэм жылэм Iуэху яIэжтэкъым Iэюб илъэгъуа телъыджэм фIэкIа. Абы цIыхуу хьэблэм дэсыр игъэпхъэрат, шейтIан, алмэсты, нэгъуэщI къинэмыщIхэр илъэгъуауэ жиIэри. ЦIыхухэри шынати, а бгымкIэ кIуэну тегушхуэртэкъым. Iэюб зыгъэшынар дэращ, яжетIа пэтми, я фIэщ хъуакъым.
– Сэ, ХьэзрэIил, жэщи махуи Хьэлимэт и гугъу пхуэсщIыфынущ, уезгъэзэшамэ, жыпIэну ухуитщ. Зыбущэхуащи, сыбогъэгузавэ, – жиIащ МэчрэIил.
– Сыт а жыпIэр? А зи гугъу пщIы хъыджэбз цIыкIур сызэрыцIыкIурэ сцIыху хуэдэу, сынодаIуэ сэ. ЗэрыжыпIэмкIэ, хьэл дахэу щыIэр щызэхуэхьэсауэ хэлъщ абы. Ар пагэщ икIи шынэ зымыщIэщ. СынолъэIу, иджыри сыщIэгъэдэIу абы и хъыбар, – жиIэри, ХьэзрэIил къэлъэIуащ. – Лэжьыгъэмрэ гугъуехьымрэ гъащIэм хурагъэджа хуэдэт Хьэлимэт. УкъыщызэлъэIукIэ, хъунщ-тIэ, мы зы хъыбарми уезгъэдэIуэжынщ, – жиIащ МэчрэIил.
– Зауэ нэужьым шхын тэмэму ягъуэту щытакъым цIыхухэм. Гъавэ Iухыжыгъуэм деж зи лъэ вакъэ изылъхьэр губгъуэм итт, ягъуэтыIамэ кърахьэлIэу. Колхозым кIэртIофыр зэщIикъуэжа нэужь, кIэртIофщыпэ дыкIуэрт. Е нартыхур щыIуахыжа губгъуэм дихьэрти, 110 Прозэ
кIэрыхубжьэрыху къэнахэр зэщIэтщыпэрт. Зы махуэ гуэрым хьэблэм цIыкIуу дэсыр дызэгурыIуащ, жьыуэ дытэджу, Къутатеикъуэ нартыхущыпэ дыкIуэну. Нартыху пэгунибгъу къэтщыпмэ, епщIанэр ди къэлътмакъым итлъхьэну хуит дыкъищIащ хьэсэпэхъумэм. Шэджагъуэ нэужьым, Хьэлимэт сэрэ фIэкIа къэмынэу, цIыкIуу ди гъусар къехыжащ, я къэлътмакъым и зэхуэдитI фIэкIа къамыхьыфу. Дэ кхъуей тIэкIу, чыржын зытIущ, шху банкI ныкъуэ тIыгъти, дытIысри дышхащ, жэщ хъухуи дылэжьащ. Хьэсэпэхъумэм еттын хуейр еттщ, къэнар ди хъуржыным къитлъхьэри, дыкъежьэжащ. Дыгъэр къухьэным тIэкIут иIэжыр. Къэлътмакъ зэпедзэкIыр ди плIэм илъу дыкъыздэкIуэм, колхоз председателыр зэрыс тешанкIэр къыткIэлъысащ. Абы дыздишэжын сфIэщIри, си къэлътмакъыр езгъэувэхащ, ауэ Хьэлимэт икIи къеплъэкIакъым, зэрыкIуэ и лъэбакъуэри игъэмэщIакъым. Ар щыслъагъум, сыкъызэрыпцIар къызгурыIуэжри, си хъуржыныр си дамэм теслъхьэжащ. Председателыр губжьащи, зеIуантIэ-зешантIэ, къытщIокIие, нартыхур къэддыгъуауэ жеIэри дегъэкъуаншэ, школ дыздеджэми, ди Iыхьлыхэми яжриIэну быдэу дыкъегъэгугъэ. Ар зэхэзыха Хьэлимэт къызэтеувыIащ, икIи дызэрымыдыгъуэгъуакIуэр председателым гуригъэIуэну щэху цIыкIуу къригъэжьащ. АрщхьэкIэ председателым и макъым зригъэIэт мыхъумэ, абы жиIэр зэхихыртэкъым. ИтIанэ Хьэлимэт макъ хэкъузакIэ къыпидзащ:
– Уэ дэр нэхърэ куэдкIэ унэхъыжьщ, уеблэмэ си адэшхуэм уриныбжьу къыщIэкIынщ. Ауэ щыхъукIэ, сабийм зэрепсалъэр пщIэн хуейщ. Сэ уэ сыппэпсэлъэжыну къыстехуэркъым, ауэ ягъэ кIынкъым, къедаIуэ мы сэ жысIэнум. Дэ, къэдыгъуауэ, зы нартыху хьэдзи къэтщтакъым. Хьэсэпэхъумэм зыхуэдгъазэри, унафэ къызэрытхуищIам тету, махуэ псом нартыхупкъэм дыхэтащ, ди хъуржынхэм ярылъри абы къытлъигъэса ди Iыхьэрщ. ЖытIэр уи фIэщ мыхъумэ, щыхьэт диIэщ, – ар жиIэри, и псалъэр зэпигъэуащ.
Хьэлимэт и жэуапыр щызэхихым председателыр зэуэ Iэнкун къэхъуащ, икIи и тешанкIэм дригъэтIысхьэну и шыгухум жриIащ. АрщхьэкIэ Хьэлимэт идакъым: «Дэ тхуэмыхьын хьэлъэ къэтщтакъым. Фи гъуэгу дахэ ирикIуэ, дэ хуэмурэ дехыжынщ, иджыри пшапэр зэхэуакъым», – жиIэри.
ЗэрызищIар зэрыемыкIур къыгурыIуэжауэ, председателыр и гъуэгу теувэжащ. зигъэнщIыртэкъым.
МэчрэIил жиIэхэм ХьэзрэIил апхуэдизкIэ дихьэхати, едаIуэ пэтми – ФызэгурыIуа-тIэ Хьэлимэтрэ уэрэ фызэрышэну, – щIэупщIащ ар, зэхиха псори гъэщIэгъуэн къыщыхъуауэ, и нитIыр къилыдыкIыу.
МэчрэIил жэуап къитащ:
– Хьэуэ, дызэгурыIуакъым. ФIыуэ узэрылъагъумэ, зэгурыIуэ лей хуеижкъым – занщIэу узэрышэнущ. Къэсшэнущ, къыздэкIуэнущ.
МэчрэIил, и нэкIущхьитIыр мафIэм кърисыкIыу, и нитIыр къигуфIыкIыу, и къаруми къыхэхъуа къыфIэщIыжу, пхъэ игъэхьэзырахэр мэзым къыщIилъэфри, зэтрилъхьэжащ. ХьэзрэIили абы зыкъыкIэригъэхуакъым, уеблэмэ езым и пхъэр МэчрэIил ейм япэ гум иригъэзэгъащ. ТIуми я пхъэр кIапсэкIэ фIыуэ зэщIакъузэжри, къе- 111 Прозэ
жьэжахэщ. Выхэр хуэму кIуэрт, езыхэри щымт. Ахэр къуажэм къыщыдыхьэжам, Iэщ иубыдэжыгъуэ хъуатэкъым иджыри. МэчрэIил и адэр пщIантIэм пэщащэу дэтти, и къуэр узыншэу къызэрысыжар щилъагъум, гуфIэу къыпежьащ: – Фыкъэсыжа, си щIалэ? Уи анэр къыппэплъэурэ ешащ, сэри сыгузэващ куэдрэ фыкъызэрытым щхьэкIэ. Сэ пхъэр сунэщIынщ, уэ щIыхьэжи зыгъэпсэху.
– Хьэуэ, дадэ, уэ ар къыпхуэзгъанэу, сэ дауэ унэм сыщIыхьэжын. Умыгузавэ, сэ иджыпсту къэзунэщIынкъэ гур, – жиIащ МэчрэIил, ауэ адэр, абыкIэ арэзы мыхъуу, и къуэм дэIэпыкъуу хуежьащ.
Зытэлай дэкIри, тIэкIуи Iэнкунурэ, адэм къыщIидзащ: – Куэд щIауэ сынопсэлъэну сыхуейт, си щIалэ, ауэ, уэ пщIэркъэ, адыгэм ди хабзэкъым адэмрэ къуэмрэ сэ сызытепсэлъыхьыну Iуэхум хуэдэ зэхуаIуатэу. Уэ псомкIи уи дзыхь къызэбгъэзын хуейщ. Уэ шыпхъуи къуэши уиIэкъым, сэ къуэш нэхъыщIэ сиIэкъым, уи Iуэху хэзгъэпсэлъыхьыну. Уи анэри щхьэлъащIэщ, абы къыбжиIэмкIи сигу загъэркъым. ЕмыкIу сыкъыумыщI, си щIалэ.
МэчрэIил зэи илъэгъуатэкъым и адэр апхуэдэу щабэу къепсалъэу. Сытым дежи ину, и псалъэр щIэгъэщтауэт къызэреуэршэрылIэр. И адэр зытепсэлъыхьынур къыгурыIуати, МэчрэIил и гур къилъэтырт. Ар зэм щIыIэ техьэгъуэм зэщIиубыдэрт, зэми къызэщIэплъэрт. Ауэ, и адэм и псалъэр зэпиуду, абы зыри жриIэфынутэкъым. МэчрэIил ищIэртэкъым и адэм зи гугъу къыхуищIыну хъыджэбзыр хэтми. Езым и гурылъри зыщIэ щыIэтэкъым, ХьэзрэIил фIэкIа.
– Дэ ди щхьэм илъ тщIэркъым, си щIалэ, ноби-ныжэби. Фызыжьри гугъу йохь, дэIэпыкъуэгъу иIэкъыми. Унэм нэрыбгэ къишэн хуейщ, – жиIащ адэм.
МэчрэIил апхуэдизкIэ гузэвэгъуэм зэщIиубыдати, гум илъ пхъэр, дауэ иунэщIами имыщIэу, къихын иухащ. И анэри къыщIэжри къабгъэдэлъэдащ:
– Ана-а-а гущэ, шхыныр мэупщIыIуж. Жэщ хъухукIэ лэжьа щIалэр унэм ныщIэбгъэхьэжыркъэ, лIыжь? АрщхьэкIэ, зэадэзэкъуэм зыри зэхамыха хуэдэ, жэуап ятыжакъым. А тIур Iуэхушхуэ гуэрым зэрытепсэлъыхьыр къыгурыIуэри, жэуапым пэмыплъэу, анэр унэм щIыхьэжащ. МэчрэIил куэдрэ гупсысащ, и адэм иритыну жэуапыр къыхуэмыщIэу. «Мыбы къызигъэшэнур си Хьэлимэту щымытмэ, сыунэхъуакъэ. Ар сэ фIыуэ зэрыслъагъур мыбы дауэ къыгурызгъэIуэну? НэгъуэщI къашэ къызжиIэну пIэрэ?» – гузавэрт щIалэр.
И щхьэр къыхуэмыIэту, кIэзызу щытт МэчрэIил. Абы ищIэрт и адэм пэбдзыжIауэ зэримыдэнур.
– Сыт, си щIалэ, зыри жыпIэркъыми, уи къэшэгъуэ мыхъуа уи гугъэу ара? – макъ ткIийкIэ щIэупщIащ адэр. – Хьэмэрэ иджы здынэсам къэпшэн зумыгъэпэщауэ ара? Арамэ, дэ къыпхуэдгъуэтынщ. – Хьэуэ, дадэ, ауэ. – МэчрэIил псэлъэну къригъэжьат, ауэ занщIэу щым хъужащ.
– НтIэ, узыпэплъэр сыт? Ди псалъэмакъыр мыпхуэдэу сухыну сыхуейщ: мы Iуэхум и ужь ихьэн хуейщ, арыншамэ ди щхьэм илъ тщIэркъым. – тригъэчыныхьырт лIыжьым. 112 Прозэ
и гур Абыхэм гу лъатакъым кIыфI зэрыхъуам. И къуэм дригъэкIуэкIа псалъэмакъымкIэ унэм щIыхьэжыфыртэкъым. МэчрэIил къыгурыIуат къригъэшэну и адэм зэкIэ зыри къызэрыхуимыгъэлъэгъуэнур.
зэгъатэкъыми, лIыжьым Зэадэзэкъуэм я псалъэмакъыр я гъунэгъу Хьэжмурид зэпиудащ:
– Хьэжкъасым (МэчрэIил и адэм арат и цIэр), сэ нобэ сыздэщыIар пхуэзгъэщIэгъуэжыну сыкъекIуэкIащ. Фызыжьым тIэкIу зигъэсымаджэти, къызэлъэIуат Ашэбей сыкIуэу джэджьей къэсщэхуну. Сыхьэтыр тхум сыкъэтэджри, зызгъэлIыфIу, япэ къех автобусым ситIысхьэри, сыхьэтыр хым сынэсащ. СыздэкIуам щыслъэгъуар уи нэгу щIэмыкIауэ уи фIэщ хъунукъым: джэд, джэдыкIэ, джэджьей, фыз очрэ – а псоми зэщIащтат нэм къиплъыхьыр. Псори къэзгъанэри, сыкъыдэкIуеижащ. МыдэкIэ фызыжьыр шхыдэу хэлъу сыкъэсыжащ, куэдIейрэ сыкъэта фIэщIу. А щIыкIэм тету, ди унагъуэр джэджьейм хэзгъэкIыжащ.
Хьэжмурид жиIэхэр зэадэзэкъуэм зэхахыртэкъым. Абыхэм я
гуапэ хъуатэкъым ар къызэрыIухьар, ауэ зыкърагъэщIакъым. Хьэжмурид жиIэхэм зэремыдаIуэр къримыгъэщIэн щхьэкIэ, Хьэжкъасым щIэупщIащ:
– «Джэдхэр сымаджэт», жыпIа? УпщIэ иритар езы Хьэжкъасым дыдэми къыгурыIуэжакъым. И ныбжьэгъур къызэремыдэIуар Хьэжмурид и жагъуэ хъуат, ауэ, абы щхьэкIэ къимыгъанэу, унэмкIэ иунэтIащ. Абы кIэлъыкIуащ адрейхэри. зэрымытэмэмыр МэчрэIил и пэшым щIыхьэжати, и анэр кIэлъыщIыхьащ, бахъэр къызыхиху жэмыкуэ тепщэчыр Iэ лъэныкъуэмкIэ, шху фалъэр адреймкIэ иIыгъыу. «Уэ зэрыпфIэфIым щхьэкIэ сщIат мыр, си щIалэ, нэгъуэщI сщIэртэкъым сызэрыпхуэупсэн», – жиIэщ, иIыгъхэр Iэнэм тригъэувэри, занщIэу къыщIэкIыжащ.
МэчрэIил ерыскъыр, хигъэщIаишхуэ щымыIэу, лъэныкъуэкIэ иригъэкIуэтэкIащ, и IитIыр и щхьэм щIигъакъуэри, гупсысэу тэлайкIэ щысащ. «Зэ нэху сыкъекIамэ, Хьэлимэт и деж сыкIуэнт, ауэ сыт щхьэусыгъуэу ди деж яхуэсщIынур?» – егупсысырт ар. ЩIалэм тIэкIу зригъэщIащ, ауэ нэху щыху и нэбдзыпэ къехакъым.
Хьэлимэт классибгъур къиухри, Налшык егъэджакIуэхэр щагъэхьэзыру дэт еджапIэм щIэтIысхьат. Общежитым щIэст, Къамылыкъуэ щыщ зы хъыджэбз цIыкIу и гъусэу. Хъаджэтт абы и цIэр. Абы и дэлъху Мущтэфари университетым щеджэрти, щIэх-щIэхыурэ къакIуэрт и шыпхъум деж. Арати, Мущтэфаррэ Хьэлимэтрэ зэрыцIыхуащ, куэд мыщIэуи зэдэгушыIэн щIадзащ. Абыхэм къащыхъужырт езыхэм хуэдэу фIыуэ зэрылъагъу мы дуней псом темыту. Ауэ еджэныр къыщаух дыдэм ахэр гъащIэм зэпэIэщIэ ищIащ: Мущтэфар Сыбыр жыжьэм ягъэкIуащ лэжьэну. Щежьэм абы Хьэлимэт къыжриIат здишэну зэрыхуейр, къелъэIуат нэчыхь едгъэгъэтх, жери. Ауэ Хьэлимэт идатэкъым. «ЗэпэIэщIэ дыхъумэ, ди лъагъуныгъэр здынэсыр къэтщIэнщ», – жриIат и щIалэм. Пэж дыдэу, пцIыуэ къыщIэкIат Мущтэфар и гухэлъхэр. Сыбырым зэрынэсу, абы цIыхубз гуэр ныбжьэгъу къыщыхуэхъуащ. И щхьэгъусэм къыбгъэдэкIыжауэ, ар
псэурт, и сабий закъуэр ипIу. Мущтэфар, а цIыхубзым дихьэхри, Хьэлимэт дунейм тетми темытми имыщIэж хъуащ. Куэд дэмыкIыуи абы 113 114
Прозэ
къишащ Сыбырым къыщигъуэта а фызабэр. Хьэлимэт и гум щIыхьащ фIыуэ илъагъур къызэрепцIыжар. Ауэ, итIани, дапхуэдиз щIалэ и ужь къимыхьами, зыми епсэлъэн идакъым. Мущтэфар ещхьу, абыхэми
къамыгъэпэжыну къыщыхъурт. Хуэм-хуэмурэ Хьэлимэт и гум къыщыушыжащ зэгуэр МэчрэIил хуищIауэ щыта лъагъуныгъэр.
… Гурэ гурэ лъагъуэ зэхуаIэщ, жаIэ. МэчрэIил къакIуэу гъуэгу зэрытетыр и псэм къищIа хуэдэ, Хьэлимэт, унэм щIэмыхьэжыфу, щIыбым дэтт, я гъунэгъу хъыджэбзым дэуэршэру. ХъыджэбзитIым щIыIэри зыхащIэртэкъым, апхуэдизу псэлъэным дихьэхати. Хьэлимэт зи гугъу ищIыр МэчрэIилт. ЖиIэ пэтми хуэухыртэкъым щIалэм фIагъыу бгъэдэлъыр: Iущт, лIыгъэ хэлът, къарууфIэт. «МэчрэIил сэрэ махуэ щIагъуэ дэмыкIыу гъэсыныхьэ дыкIуэу щытащ, – игу къигъэкIыжырт абы. – Дэ къэтщыпырт банэжь, къэрэкъурэ, нартыху жэпкъ, екIэпцIэ къудамэ, жэмым ишхыну шабий, мылыф. МэкъущIэщ зэхуэттхъусырти, къэтхьырт. Сэ ахэр кIапсэкIэ схузэкIуэцIыпхэртэкъыми, МэчрэIил къыздэIэпыкъурт. Сэ иджыпсту къызгурыIуэр абы щыгъуэ къызгурыIуамэ, игъащIэкIэ МэчрэIил IэщIыб сщIынтэкъым. Ди адэр зауэм хэкIуадэри, си анэр фызабэу къэнати, си дэлъху нэхъыщIэ цIыкIумрэ сэрэ къытхуищIэф щыIэтэкъым. МэчрэIил и анэшхуэм деж щыIэхукIэ, ди унагъуэм цIыхухъу исым
хуэдэу дыпсэуащ: гъэсын, жэмым ишхын, сыт жыпIэми дгъуэтащ. Сыту Iейуэ сыщыуат Мущтэфар сепсалъэу зэман щызгъэкIуэдам. Ауэ ар сэ зэи нэмысыншэу къысхущытакъым, гъэпцIагъэкIэ си ужь итауи схужыIэнукъым. АтIэ, сыт къызыхэкIар сыкъигъанэу нэгъуэщI къишэныр? Мущтэфар сыщыдэгушыIа илъэсиплIым сэ сыпсэуащ, зыми сыщымышынэу, зы щIали псалъэ мыхъумыщIэ къызжимыIэу. Сэ сытым дежи абы сыкъыкъуэгушхукIырт. ГъэщIэгъуэнщ, Iэсият, Мущтэфар къысхуэмеймэ, щхьэ апхуэдизу къызэлъэIуат «дызэрыгъаши, Сыбырым ныздэкIуэ», жиIэу? Сыт хуэдэу пIэрэ ар занщIэу дэзыхьэха цIыхубзыр?.. Слъэгъуащэрэт. Ауэ, дауэ мыхъуами, сэ Мущтэфар сыкъигъэпцIауэ собж». Хьэлимэт апхуэдизкIэ пIейтейрти, и псалъэхэр тэмэму хузэкIэлъыгъакIуэртэкъым.
щIэупщIащ Iэсият.
– Мущтэфар удэгушыIэу зэрыщытар МэчрэIил ищIэрэ? – – Сэ жесIауэ щытащ абы сызэрепсалъэр, – жэуап къитащ Хьэлимэт. – Ауэ, пщIэрэ, сэ МэчрэIил лъагъуныгъэ хузиIэкъым. И псалъэр ныкъуэжыIэу, Хьэлимэт плъэри, шу гуэр къакIуэу къилъэгъуащ. Ар МэчрэIилт. ЩIалэр шы лъакъуэхум тест, езыри екIу дыдэу хуэпат, и упщIэ пыIэ хужьыр шым и натIэху дахэм екIурт. – Зи цIэ ираIуэ бжэщхьэIум тесщ. МэчрэIилщ ар, – жиIэри Хьэлимэт къэгуфIащ. – Сыту пIэрэ ар зыхуейр? «Си къэшэгъуэ хъуащ», къызжиIэну къакIуэу къыщIэкIынщ. Унэм дыщIыхьэжмэ нэхъыфIкъэ, Iэсият? Дыпэплъэу дыщыта хуэдэ, емыкIущ мы щIыIэ махуэм пщIантIэм дызэрыдэтыр, – зэкIэлъигъэпIащIэрт Хьэлимэт, бауэкIэщI хъуауэ.
– Зыри емыкIу хэслъагъуэркъым, къаджэ-наджэ хэмыту, занщIэу фызэхуэзэнщ, – жиIащ Iэсият.
8 Заказ №267 Прозэ
МэчрэIил, шым зэрытесу, занщIэу пщIантIэм къыдыхьащ. Шым къемыпсыхыу ар щытт, упщIэ пыIэм къыщIэплъу, тIэкIуи укIытэу, и нэгури къигуфIыкIыу.
ХъыджэбзитIыр макъ жьгъыру дахэкIэ ину къэдыхьэшхащ, икIи жэри шум бгъэдэлъэдауэ мыр жаIэурэ йохъурджауэ: «Сыт уэ шым укъыщIемыпсыхыр? Удгъэшына, хьэмэрэ укъетхьэхын хуейуэ ара?»
МэчрэIил, мафIэу къызэщIэнауэ, шым къепсыхащ. И щхьэр Iэтарэ и тхьэкIумитIыр дзасэм хуэдэу гъэкIауэ, и нитIыр мыупIэрапIэу, шыр абыхэм къеплъырт, жаIэр къыгурыIуэ фIэкIа умыщIэну. МэчрэIил пщIэнтIэпс къызытрикIута и натIэ дахэр бэлътокукIэ илъэщIри, Хьэлимэт хуеплъэкIащ.
– Дауэ ущыт, Хьэлимэт, зэман куэд дэкIащ дызэрызэрымылъагъурэ? – жиIащ абы. Хьэлимэт къыпыгуфIыкIри, щIалэ хьэщIэм жэуап иритащ: – Уэ лэжьэн фIэкIа Iуэху уиIэкъым, сэ еджэным сигъэундэрэщхъуащ, дэнэ дыщызэрылъагъун?
– Уэрэ сэрэ куэд щIауэ дызэроцIыху, Хьэлимэт, ауэ иджы сыпщыгъупщэжыпа си гугъэщ, – жиIащ МэчрэIил, гукъанэ хэлъу.
– Уэ сэ усщыгъупщэжауи?.. Апхуэдэ къэхъуакъым, – жэуап къитащ хъыджэбзым.
Хьэлимэтрэ МэчрэIилрэ апхуэдизкIэ псэлъэным дихьэхати, Iэсият абдеж зэрыщытыр ящыгъупщэжа хуэдэт. Езыми, гу къызэрылъамытэр и жагъуэ зэрыхъуар къаригъащIэу, жиIащ: – Уи хьэщIэр сыбгъэцIыхуну ущыхуэмейкIэ, сыкIуэжынщи нэхъыфIщ. Уи хьэщIэгъуэ фIы ухъу, фIыкIэ дызэхузэ.
– Хьэуэ, апхуэдэу хъунукъым, Iэсият. УмыкIуэж, кхъыIэ, – лъэIуащ 115
Хьэлимэт.
жиIащ МэчрэIил.
– Уи ныбжьэгъур сыгъэцIыху, Хьэлимэт, сэри сыкъегъэцIыху, – – МэчрэIил, мы си ныбжьэгъум уэ зыкъом щIауэ укъецIыху уи цIэмкIэ. Мы щIалэращ, Iэсият, куэд лъандэрэ зи гугъу пхуэсщIыр. Дэ
дигу къэдгъэкIыжын диIэщ куэду. – жиIэри, Хьэлимэт къыпыгуфIыкIащ.
Псори зэгъусэу унэм щIыхьахэщ.
– АтIэ, МэчрэIил, мыр си ныбжьэгъущ, Iэсиятщ и цIэр. Дэ дызэдеджащ, фIыуэ дызэролъагъу. Иджы лэжьэн щIэддзэну аращ.
МэчрэIил абы и псалъэхэр зэхимыха хуэдэ щыст зыри жимыIэу.
Iэсият гу лъитат езыр мыбдеж зэрыщылейми, къэтэджри щIэкIыжащ. ПщIантIэм дэсыр Хьэлимэт и закъуэт. И дэлъху цIыкIумрэ и анэмрэ Псыхуабэ бэзэрым кIуат, и анэшхуэри къурIэнаджэ щыIэт. Iэсият щIэкIыжу езы тIур я закъуэу къызэхуэнами, зыри жамыIэу щыст ахэр, зытепсэлъыхьын ямыIэ хуэдэ. ИкIэм-икIэжым, МэчрэIил къыщIидзащ:
– Сэ сыкъыщIэкIуар, Хьэлимэт, уэ пщIэркъым. къезгъэжьэнуи сытегушхуэркъым. «Апхуэдизу зэныбжьэгъуу дыщытауэ», жыпIэу емыкIу къысхуумыщI. Сэ илъэс тIощIрэ тIурэ сохъу, уэри убалигъщ. Сэ игъащIэм лъагъуныгъэ теухуауэ бзылъхугъэ сепсэлъакъым, уэр фIэкIаи сызыхуей мы дунейм теткъым. Си адэм унафэ быдэ ищIащ, къэсшэн къысхуэмыгъуэтынумэ, езым жыхуиIэр къызигъэшэну. Прозэ
ЩIымахуэр имыкI щIыкIэщ пIалъэу къызитари. Уэ арэзы ухъуамэ, абы нэхъ насып сэ сыхуейтэкъым. Хьэлимэт и нэм нэпсыр къателъэдауэ щыст, зыри жимыIэу. МэчрэIил, хъыджэбзым и жагъуэ ищIа къыщыхъуу, адэкIэ пищащ и псалъэм:
– Хьэлимэт, зыгуэркIэ уи жагъуэ сщIамэ, къысхуэгъэгъу! Уи фIэщ щIы сэ схуэдэу уэ зыми фIыуэ укъызэримылъагъунур. Сэ уэр папщIэ си гъащIэр стыфынущ. Хьэлимэт, къэгузэвауэ, псынщIэу къыпидзащ:
– Уи гъащIэр сэр щхьэкIэ умыту, сэр щхьэкIэ упсэу хъунукъэ?..
– Апхуэдэутэкъым зэрыжысIэнур. Сэ куэдрэ сегупсысащ мы Iуэхум. ГъащIэ гъусэу уэ зыращ сызыхуейр. Сэ уэ фIыуэ узолъагъу, – жиIэри, МэчрэIил нэгу зэлъыIухакIэ хъыджэбзым еплъащ.
Хьэлимэт, и щхьэр къиIэтри, щIалэм и нэгум хуиту иплъащ икIи – Сэ сыарэзыщ, МэчрэIил, ауэ си анэшхуэмрэ си анэмрэ яжеIэн
хуэму жиIащ:
хуейщ. МэчрэIил, къэгуфIэщащи, и гур къилъэтын къыщохъу. – Умыгузавэ, Хьэлимэт. Ди адэм хъыбар езгъэщIэнщи, псори хабзэм тету зэфIэдгъэкIынщ.
МэчрэIил нэсыжа-нэмысыжа жыпIэну, Хьэжкъасым Хьэлимэтхэ я деж къэсащ. Куэбжэм зэрекIуалIэу, и шыр ину щыщащ. И тхьэкIумитIыр зэблигъэплъу уващи, и фIалъэ лъакъуитIымкIэ ину щIыр къреуд, «нэгъэзэж», жыхуиIэу. Адэр гупсысэм хэхуащ, сыту жыпIэмэ абы ищIэрт шыр щхьэусыгъуэншэу зэрымыпIейтеинур. Хьэжкъасым куэдрэ щытащ Iэнкуну, ауэ и къуэ закъуэм и лъэIур имыгъэзащIэу игъэзэжыну хуейтэкъым ар.
Хьэлимэт и анэр лIыжьым гуапэу къыпежьащ.
– Къеблагъэ! Сытым укъытхуихьа? – жиIэри, шу къыдыхьам бгъэдыхьащ.
щIыхьащ.
– ФIэхъус апщий! Лъагъуныгъэм, гуфIэгъуэм, узыншагъэм сыкъыфхуихьащ, – жиIэри, Хьэжкъасым шым къепсыхащ. Куржанрэ Хьэжкъасымрэ зэщыгуфIыкIыпэурэ хьэщIэщымкIэ – Нобэ унэм дыдэсакъым, щIалэ цIыкIумрэ сэрэ махуэ псом Псыхуабэ бэзэрым дыщыIащ, – жиIащ Куржан.
– Куржан, сэ сылIыкIуэщ, емыкIу къысхуумыщI, – къригъэжьащ лIыжьым. – Благъэ усщIыну сыхуейщ. Си щIалэмрэ уи хъыджэбзымрэ щхьэгъусэ зэхуэхъумэ, фызыжьми сэри ди гуапэщ. Езы щIалэр къакIуэри уи хъыджэбзым епсэлъащ. НэгъуэщIым хуэмейуэ, ар фIыуэ илъагъуу аращ жиIэр. Езыхэм щафIэфIкIэ, адыгэ хабзэм тету, фызышэу тшэну арат, – жиIэри, Хьэжкъасым къыпыгуфIыкIащ.
Куржан, абы иритыну жэуапыр къыхуэмыщIэу, куэдрэ гупсысащ.
Игу къэкIыжащ гугъуехьышхуэ телъу и сабиитIыр зэрипIар. Ар хуейт
ипхъу закъуэр насыпыфIэ хъуну, ауэ гуитIщхьитIт – и пхъур унагъуэ
изэгъэн хуэдэу тэмэму гъэса хъуарэ мыхъуарэ ищIэртэкъым. КъищынэмыщIауэ, ар и унэм щIэмысыжу и нэгу къыхущIэгъэхьэртэкъым. Хьэлимэт иджыпсту унагъуэ ихьэну фIэсабииIуэти, гу- 116 Прозэ
жьеигъуэм зэщIищтат. Хьэжкъасыми абы и щхьэгъусэри абы фIыуэ ицIыхурт, щIалэрати, и Iыхьлы гуэрым хуэдэут къызэрыщыхъур. А
псоми егупсысщ, хъыджэбзри зэрыарэзыр Iуэхум къыхилъытэри, Куржан жэуап итащ:
– Анэм сытым дежи и быныр фIэсабийщ, си хъыджэбзри сфIэщIалэIуэщ унагъуэ ихьэну, ауэ фи благъагъэр си гуапэу къызощтэ. Езы тIур зэхуеймэ, зэгурыIуэмэ, сэ сывгурыIуащ.
Абы хэту, Хьэлимэт къыщIэлъэдащ. ЛIыжьым Iуплъэщ, нэмысыфIэу сэлам ирихри, щIэкIыжащ, и гугъу зэращIыр къищIа хуэдэ.
Тхьэмахуэ нэхъ дэмыкIыу, Куржанрэ Хьэжкъасымрэ зэрызэгурыIуам тету, МэчрэIил Хьэлимэт фызышэу ишащ. Я насыпыр зы зэрыхъуам мэскъалкIэ хущIемыгъуэжауэ, ахэр зэдэпсэуащ илъэсиблкIэ, хъыджэбз цIыкIуи зэдагъуэтащ. Абы Мадинэт фIащащ. Я псэр зы чысэм илъщ, жыхуаIэм хуэдэу зэдэпсэурт а тIур. Ауэ абыхэм я насыпым щымыгуфIыкIаи щыIэт – ар ХьэзрэIилт. Хьэлимэт япэу щыIуплъа дакъикъэ лъандэрэ икъукIэ лъагъуныгъэ гуащIэ хуищIати, нэгъуэщI цIыхубз дунейм тету ищIэртэкъым абы. МэчрэIил нэхърэ ХьэзрэIил куэдкIэ нэхъ дахэт. Хьэлимэт гу лъимытэу къэнатэкъым ХьэзрэIил и лъагъуныгъэм, ауэ зыкIи зыкъригъэщIакъым. Мы дунейм теттэкъым ар и щхьэгъусэм блэплъыкIыу нэгъуэщIым зэреплъын. Хьэлимэт апхуэдизкIэ цIыхубз зэтетт, нэмыс зиIэти, ХьэзрэIил ирикуртэкъым абы гухэлъ гугъу хуищIыну. Зы пщэдджыжь гуэрым Хьэлимэтрэ МэчрэIилрэ зэщыгуфIыкIыжу, Iуэху ящIэу пщIантIэм здыдэтым, ХьэзрэIил къыдыхьащ. «Мыр сыту жьыуэ фыкъэтэджа ныбжьыщIитIыр! Сыту хуабжьуи фынэщхъыфIэ! МэчрэIил, си гъусэу нобэ щакIуэ уздэсшэну арат сыкъыщIыIухьар. Сэ махуищкIэ сыщхьэхуитщ», – жиIащ абы.
ХьэзрэIил и псалъэхэм здедаIуэм Хьэлимэт и гум гузавэ гуэр къихьащ, и щхьэусыгъуэри езы дыдэм къыхуэмыщIэу. Ар хуейтэкъым и щхьэгъусэр ХьэзрэIил и гъусэу иригъэжьэну, ауэ цIыхухъу псалъэмакъым хэпсэлъыхьыну къригъэкIуакъым. Зыри яхыжиIыхьакъым, ауэ а кърахьэжьа Iуэхур абы и гуапэ зэрымыхъуам щIалитIми гу лъатащ. Езы МэчрэIили нобэ пщIантIэм дэмыкIмэ нэхъ къищтэрт, ауэ апхуэдизу фIыуэ къэзылъагъу и ныбжьэгъум «хьэуэ» хужеIакъым.
МэчрэIил и адэм и шым шэсри, щIалитIыр пщIантIэм дэшэсыкIащ. Ахэр еуэкIыпIэм игъэпщкIухукIэ Хьэлимэт якIэлъыплъащ. Ар хуейт и щхьэгъусэ IэфIым кIэлъыжэну, къригъэгъэзэну, арщхьэкIэ зыри жиIакъым, нэщхъейуэ кIэлъыплъа мыхъумэ.
Хьэлимэт и гур икъуз зэпытт, и псэр гузавэрт. И щхьэгъусэр зыщIыпIэ кIуамэ, унэм щIэмызагъэу, ар къэсыжыхукIэ Iуэху гуэрхэр ищIэу пщIантIэм дэт и хабзэт абы. Хьэлимэт унэм щIыхьэжыфакъым дыгъэр къухьэхукIэ.
МэчрэIилрэ ХьэзрэIилрэ, бгыри къуэри зэпачри, мэз кIыфIыжьым нэсащ. Мэзыр хуабжьу нэщхъеифэт, зы псэущхьи щыпсэууэ умыщIэну, ауэ зэзэмызэххэ бзу гуэрхэр къыхэлъэтырти, укъигъащтэрт.
ЩIалэхэр, лъэныкъуэ зырыз защIри, мэзым щIыхьащ, ауэ абы и пэкIэ зэраухылIащ, шынагъуэ гуэр IущIэ хъумэ, зым адрейм хъыбар иригъэщIэну. Ахэр нэщхъейт, я гум зыгуэр щыщIэрт, ауэ ар къызыхэкIыр тIум дежкIи белджылытэкъым. 117 Прозэ
МэчрэIил мэзым нэхъ жыжьэу пхрыкIащ, куэд дэмыкIыуи къилъэгъуащ зы кхъуэ пIащэ ин. Абы и ужь иувэри, кIэлъыжащ икIи къиукIащ. ЗыкъищIэжыну иджыри хунэмысауэ, и щIыбагъымкIэ зы мыщэжь къыбгъэдыхьэри къепэбжьэуащ. ХьэзрэIил, мыщэм и гурым макъымрэ и ныбжьэгъум и кIий макъымрэ щызэхихым, занщIэу зричат дэIэпыкъуну, ауэ и щхьэм къыщыхъуэпскIа гупсысэм и лъэр
ипхащ: «МэчрэIил а мыщэм зыIэщIилъхьэмэ, фIыуэ илъагъу
цIыхубзыр езым къыхуэнэнущ, апхуэдизрэ щэхуу къезыхуэкIа и гурыгъу-гурыщIэхэр и фIылъагъуныгъэм жриIэфынущ хуиту».
Асыхьэту и щхьэм къилъэда мыхъумыщIагъэм ХьэзрэIил и напэр пэуващ. «МэчрэIил абы къелмэ, сыт напэр сиIэу сыIуплъэжыну? Къемылмэ-щэ?» – и щхьэм къикIэрэхъуащ абы. Къемылмэ, и ныбжьэгъур афIэкIа зэи зэримылъагъужынур, и дамэгъур щIымыгъуу зэрымыпсэужыфынур зыхищIэри, и гур къиузыкIащ, къамэм къиуIам ярейуэ. «Хьэуэ, ар сэ схуэщIэнукъым», – аргуэру зричащ ХьэзрэIил.
А дакъикъэм абы и тхьэкIумэм къиIуащ и анэм и макъ: «Ажалым и Iеягъыр сэ сыкъыщаукIам зыхэпщIакъэ? АбыкIэ зыми ухуэмыупсэ! ПсынщIэу ажалым къыIэщIэх уи ныбжьэгъур! Ар уи къуэш пэлъытэщ».
ХьэзрэIил здэжэм, мэлъэпэрапэри мэджалэ, и лъакъуэри егъэузыж. ЕщIэкъуауэурэ абыхэм гъунэгъу щахуэхъум къелъагъу: МэчрэIил мащэм езыдзыха мыщэр, лъыпсыр къыпыжу, гурымурэ IуокIыж, зэрытекIуамкIэ арэзы хъуауэ. ХьэзрэIил и щхьэм къищхьэрыуауэ щыта гупсысэм аргуэру зэщIеубыдэж: «Уи ягъи уи фIыгъи хэмылъу, къэхъуащ мыр. ФIыуэ плъагъур къыпхуэнащ. Уи насыпым уемылъэпауэ, хъуэпсапIэу уиIар нахуапIэ хъуащ. Уэ абыкIэ зыми уигъэкъуэншэфынукъым».
МафIэ лыгъитIым я кум диубыда хуэдэт ХьэзрэIил. И ныбжьэгъум хуиIэ лъагъуныгъэр зы лъэныкъуэмкIэ лыгъэу щылыпщIырт, адрей лъэныкъуэмкIэ – и фIылъагъуныгъэм и лыгъэр. ИщIэнур имыщIэу, ХьэзрэIил етIысэхащи, гупсысэ зэмыфэгъухэр, уэшхыпэ къуалэбзуууэ, и щхьэм щызэблолъэт: «Лажьи-хъати имыIэу пщIантIэм къыдэсшар сщIымыгъужу дауэ сызэрыдыхьэжынур, здэщыIэу яжесIэнури сыт? Хьэлимэт сыт хуэдэнэкIэ къызэплъыну? Абы къысхуигъэгъуну ар?.. Я быным сыпрамыдзыхыу сыкъэзылъэгъуа лIыжь-фызыжьми сыт напэр сиIэу саIуплъэну? МэчрэIил деж згъэзэжынущи, кIасэIуэщ. Ар мыщэм зыIэщIилъхьащ. Сэ си къуаншагъэ абы хэлъкъым. Ауэ щыхъукIэ, зыгуэр къэгупсысын хуейщ, къуажэм сыкIуэжын и пэ къихуэу. МахуищкIэ сыдыхьэжынкъым, «е вынд хэшэнщ, е жьуджалэ хэшэнщ».
Къуажэм къикIри пхъэр къэкIуат мэзым, ауэ щIалитIым я кIуэдыпIи, я лIапIи къахуэгъуэтакъым.
МахуищкIэ мэзым зыщигъэпщкIуа нэужь, ХьэзрэIил къуажэм
къыдыхьэжащ, щIалитIым я кIуэдыпIэр къэзымыгъуэта хьэблэри жылэри, гуIэ нэпс щIагъэкIыу, зэхэту. Ар къызэралъагъуу, етIуанэ хьэдагъэм щIидзащ, МэчрэIил зэрамыгъуэтыжынур хьэкъыу япхыкIауэ. МэчрэIил и шыр уанэгу нэщIу къыдыхьэжауэ щалъагъум, и адэ-анэри, Хьэлимэти псэ гузэвэгъуэ хэхуащ. ХьэзрэIил и закъуэу къызэрыкIуэжар щилъагъум, МэчрэIил и анэм и гущIэм щигъэпщкIу гугъэ мащIэри фIэкIуэдри, зэуэзэпсэу къытехуэри лIащ. 118 Прозэ
ХьэдагъитIри хузэхыхьэжри, дуней гунэдж имыIэжу къэнат Хьэлимэт. Зэрыпсэум гу щылъитэжыр и сабийм кIэлъыплъын хуей щыхъум дежт.
Зыгуэрхэр щхьэусыгъуэ ищIурэ гъырей хъуа и хъыджэбз цIыкIумрэ зи къуэри зи щхьэгъусэри зыфIэкIуэда лIыжьымрэ нэхъ гъыринэр къыпхуэщIэртэкъым. МэчрэIил и адэ тхьэмыщкIэр гуауэмрэ жьыгъэмрэ апхуэдизкIэ махэ ящIати, абыи куэд ихьыжакъым.
Арати, Хьэлимэтрэ и сабиймрэ я закъуэу лъапсэм къинащ. Гуауэмрэ бампIэмрэ ихь нысащIэм шынэри къыхухыхьэжащ. «Сабийм и закъуэу дунейм дауэ къытезнэн, армыхъумэ сэ зыкIи сыхуейтэкъым мы гъащIэм», – щIэх-щIэхыурэ егупсысырт ар. Абы къищынэмыщIауэ, унэм къыщIэна цIыхубз щIалэ цIыкIур тегушхуэгъуафIэ зыщIыни къыдэкIат къуажэм, ауэ щыIэт пэжыныгъэкIэ къеувэлIахэри. ХьэзрэIил мы дунеягъэм зыри щиIэтэкъым: ади, ани, къуэши, шыпхъуи. И адэр Хэку зауэшхуэм хэкIуэдат. Къэбэрдейм нэмыцэ зэрыпхъуакIуэхэр къыщихьам, ХьэзрэIил иIыгъыу здэжэм, и анэм шэ къытехуэри зэшэзэпIэу иукIат. Анэкъилъхум пигъэувауэ, дунейм щиIэр МэчрэIил закъуэти, ари мэзым къыщIинэри къэкIуэжат. И ныбжьэгъур къызэрыримыгъэлам щхьэкIэ зигъэкъуэншэжырти, и псэр бэлыхь хэтт.
МэчрэIил «дунейм зэрехыжрэ» илъэс хъуа пэтми, ар моуэ иджыпсту къыщIыхьэжын хуэдэу къыщыхъурт Хьэлимэт.
«Илъэс дэкIащи, си мурадыр зэзгъэхъулIэным и ужь сихьэ хъунущ иджы», жыхуиIэу, ХьэзрэIил Хьэлимэт елъэIуу щIидзащ: «ЕмыкIу сыкъыумыщI, Хьэлимэт, мы бжесIэнум щхьэкIэ. Сэ куэд щIащ уэ
фIыуэ узэрыслъагъурэ, уэр фIэкIа сызыхуеи мы дунейм теткъым. Щхьэгъусэ укъысхуэхъуатэмэ, ибэу зызмыбжыжу, си ади, си ани къэтэджыжауэ, къуэшым хуэдэу слъэгъуа си ныбжьэгъуфIри дунейм «къытехьэжауэ» къысщыхъунт. Уи сабийри, сэ къэслъхуам хуэдэу, фIыуэ слъагъунт. Сэ тIэкIуи сфIэемыкIущ мы жысIэхэр, ауэ си псэм уэр фIэкIа игъащIэкIэ зыри фIыуэ хуэлъагъунукъым. Пэжыр жысIэнщи, си псэр уэр щхьэкIэ схуэтынущ». Хьэлимэт, къэуIэбжьауэ, абы и псалъэхэм занщIэу пидзащ: «А уэ жыпIэ псалъэхэм хуэдэ сэ зэ къызжаIауэ щытащ. КъызжезыIари си псэм пэсщI си щхьэгъусэфIырт. Сэ МэчрэIил и фэ узоплъри, пщIэ пхузощI, уэ. Сэ уэ зэи лъагъуныгъэ пхуэсщIыфынукъым. АфIэкIаи абы къытумыгъэзэж. Уи закъуэкъым щхьэгъусэу къызэхъуапсэр. Куэд мэхъу ахэр, ауэ сэ зыми сыхуейкъым.
Си сабиймрэ сэрэщ мы лъапсэшхуэм къинар. «Дауэ дыхъуну?» –
жызоIэри согузавэ. Ауэ, дауэ щымытми, мы дунейм теткъым сэ си МэчрэIил зэрысщыгъупщэн, мы дунейм теткъым сэ фIыуэ схуэлъагъуни. Си щхьэгъусэм и кIуэдыкIар къысхуэщIэркъыми, бампIэм сехь. Мы си гур къэчэнущ. КIуэж, ХьэзрэIил, ди жагъуэ зэрыдумыгъэщIу. АфIэкIаи гухэлъ гугъу къысхуумыщI.». Ахэр жиIэщ, къэтэджри, Хьэлимэт и уэршэрэгъум бжэр хуIуихащ.
Хьэлимэт и закъуэу унэм къыщIэнащи йогупсыс ХьэзрэIил
къыжриIа псалъэхэм. Зэми зилIэжыным хуэдэу къызокIуэкI: «Щхьэ къызикуу къызжиIэфа? Апхуэдэ гукъэкI къысхуищIыныр сыт къызыхэкIар?.. Сэ абыкIэ къуаншагъэ збгъэдэлъкъым». Зэми губжьыр тоужри, нэгъуэщIу йогупсыс: «Сэ ар зэи фIыуэ схуэлъагъунукъым, ауэ ар си сабийм адэфI хуэхъуфынут. Къызэралъхурэ фIыуэ елъагъу, псом хуэмыдэжу и адэр зэримыIэжрэ ХьэзрэIил есэпащ, уеблэмэ адэ пэ- 119 120
Прозэ
лъытэу къыщохъу. Си щхьэ закъуэм тещIыхьауэ сыпсэуныр къемызэгъщ, щхьэзыфIэфIагъщ. Си хъыджэбз цIыкIум и школ щIэтIысхьэгъуэ хъуащ. ТIэкIу дэкIмэ, «фызабэпхъу» къыжраIэу щIадзэнущ. Си закъуэмэ, сэри цIыхухъу гуэрхэр къысщыхьэу хуежьэнщ, бзэ Iей зиIэхэм цIейнэпейкIэ сагъэIунщ. А псом си сабийр къагъэпудынщи, «и анэ ипхъущ» къыхужаIэу щIадзэнщ». Куэдрэ гупсысащ Хьэлимэт, икIи хэкIыпIэу къыхуэгъуэтар ХьэзрэIил щхьэгъусэ хуэхъунырщ. Ауэ апхуэдэ гупсысэхэм хэтми, абы хьэкъыу пхыкIат зыми зэи зэрыдэмыкIуэжыфынур.
«Алыхьым схуиухам хуэдэу хъунщ. Абы и лъабжьэм сыщIэкIыу дэнэ сыкIуэн?! Ди тхьэм дыкъихъумэнщ, – егупсысырт Хьэлимэт. – Насыпыншагъэ псори зым хухихыркъым. Мадинэт цIыкIу сэрэ зы насып гуэр диIэу къыщIэкIынщ. Деплъынщ Алыхьым къытхуищIэм». Хьэлимэт къару къыхэзылъхьэр гугъэ дахэ зэриIэрт. А гугъэр зыми хуэмыкъутэну быдэт икIи псом нэхърэ нэхъ IэфIт: ар МэчрэIил псэууэ зэригугъэрт. Илъэс псо дэкIа пэтми, абы и фIэщ хъуртэкъым МэчрэIил щымыIэжу. ПщIыхьэпIэ Iей гуэрым хэту къызэщыужын хуейуэт Хьэлимэт къызэрыщыхъур, ауэ къыхуэмыщIэр ар щиухынурат.
Мущтэфари насыпыфIэ хъуатэкъым. Фадэ гуащIэм хуэдэу зыIэпызыша урыс цIыхубзым, и щIэщыгъуэр икIри, Мущтэфар къыфIэмыIуэхуж хъуащ. Апхуэдэу щыхъум, щылэжьэну зэрагъэкIуа зэманыр зэриухыу, щIалэм къигъэзэжат и закъуэу. И лъахэм къызэрихьэжуи япэу зыщIэупщIар Хьэлимэтт, ауэ ар унагъуэ ихьауэ къыщыжраIэм, «и Iуэху зесхуэу, бэлыхь хэздзэнкъым», жери и гугъу имыщIыну мурад ищIащ. Ауэ хьэлэмэтыракъэ, Хьэлимэт илъагъуну зыпиубыдыжыху, абы нэхъыбэрэ егупсысырт. «И насыпым зыкIи зэран сыхуэхъункъым, ауэ апхуэдизу си нэ къызыхуикI цIыхубзыр зэ
зэзгъэлъагъунщ, сехъуэхъунщи, сыкъэкIуэжынщ», – щыжиIи щыIэт. ЕтIуанэ махуэм МэчрэIил зыкъищIэжат, ауэ абы зыри къыхуэгубзыгъыжыртэкъым, фIаубэрэжьыкIам хуэдэу ундэрэбжьат и щхьэр. Ар апхуэдизкIэ узырти, гупсысапIэ къритыртэкъым. И лъакъуэхэри арат. Ахэри апхуэдизкIэ ундэрэбжьати, пымытыжыххэу къыщыщыхъу щыIэт. МэчрэIил хуэмурэ зыкъиIэтри, и лъакъуэм зыщытригъащIэм и нэр щыункIыфIыкIри джэлэжащ. Апхуэдэу куэдрэ щылъа, мащIэрэ щылъа, сытми зы зэман зэ къызэщыужащ. И ныбжьэгъумрэ и щхьэгъусэмрэ я цIэр къищIэжащи, ину маджэ: «ХьэзрэIил! Хьэлимэт! ЦIыхухэ!.. Ей-ей-ей! Ди тхьэ, мы мащэ бзаджэм сыних. Ей-ей-ей! ЦIыхухэ!..»
Мущтэфар гъуэгу здытетым унафэ ищIащ къуажэм занщIэу дэмыхьэну, атIэ мэзым щIыхьэу, пшапэр зэхэуэху тIэкIу зиплъыхьыну. Ар егупсысырт Хьэлимэт зэрыIущIэнумрэ абы жриIэнумрэ. «Дауэ зыкъысхуищIыну пIэрэ? Дауэ къыщыхъуну пIэрэ апхуэдиз зэман дэкIауэ къызэрызгъэзэжар?» – а упщIэхэм я жэуапыр ищIэртэкъым щIалэм.
Мущтэфар, мэзым здыпхыкIым, гуо макъ гуэр и тхьэкIумэм къиIуащ. «Уи ажалыр къэмысамэ, Алыхьыр уи дэIэпыкъуэгъущ», – жыхуаIэрати, Мущтэфар дэIэпыкъуэгъуу Алыхьталэм кърита хуэдэт МэчрэIил.
Мущтэфар и гупсысэм къыхэгуоуа макъыр къыздикIыр къыхуэмыщIэу зэщIэувыIыкIащ. Ар щIы щIагъым къыщIэIукI хуэдэт. ЗытэлайкIэ зэпхыдэIукIа нэужь, Мущтэфар макъыр къыздиIукIымкIэ зричащ. ИхъуреягъкIэ къызэхижыхьащи, зыри илъагъуркъым. «Ал- Прозэ
мэсты сыту пIэрэ? Мыр сыт гъэщIэгъуэн!». АрщхьэкIэ, аргуэру зэхех: «ЦIыхухэ! Ей-ей-ей! Сэ сымис, сымис!» Мущтэфар зыри имылъагъу щхьэкIэ, иджы гъунэгъу дыдэу зэхихырт а макъыр. «Мащэм силъщ. КъыздэIэпыкъу!» Мущтэфар мащэм щхьэщылъадэмэ, къелъагъу
лъымрэ ятIэмрэ зи нэкIуи зи Iэпкълъэпкъи зэхацIэла щIалэ гуэр абы
зэрилъыр. Мущтэфар дыкъуакъуэ зиIэ бжэгъу кIыхьышхуэ мащэм иригъэлэлэхащ, щIалэр абыкIэ къыдэкIуеижыфын и гугъэу, арщхьэкIэ, зытэлай дэкIри, къыгурыIуащ абы и Iэпкълъэпкъыр къызэрыдэмыбзыжыр. Ар мащэм кърихыжын папщIэ пкIэлъей хуейт. «Зумыгъэхъейуэ щылъ, си къуэш, сэ иджыпсту къэзгъэзэжынщ. СынолъэIу, къызэжьэ. Сэ сыдбэIэпыкъунущ», – жиIэри, Мущтэфар лъэныкъуэкIэ щIэпхъуащ. МэчрэIил зыкъыщищIэжам халат хужь зыщыгъ цIыхубз зэкIуж гуэр къыщхьэщытт, къыхагъаткIуэ хущхъуэр и псынщIагъ-хуэмагъкIэ тэмэму триухуэу. МэчрэIил и нэр къызэтрихауэ зэрилъагъуу, ар ину джащ: «Мущтэфар фыкъеджэ, мыбы зыкъищIэжащ».
– Дэнэ сэ сыздэщыIэр? Уэ ухэт? – щIэупщIащ МэчрэIил. – Сэ си цIэр Лизэщ, сымедсестращ, – къритащ жэуап хъыджэбзым.
Куэд дэмыкIыу Мущтэфар къыщIыхьащ.
– Сэлам алейкум, си къуэш, сыту фIыт зэ укъэплъамэ, укъытIуплъэну ухуэмей ди гугъащ, – догушыIэ абы Мущтэфар.
– Уэ иджы етIуанэ укъызоджэ къуэшкIэ. Сэ укъызогъэгугъэ а псалъэр згъэпэжыну, къуэш нэс сыпхуэхъуну. Уэ ухэт? – щIэупщIащ МэчрэIил.
– Сэ си цIэр Мущтэфарщ. Сэращ уэ къоIэзэр. Сэри укъызогъэгугъэ къуэшым хуэдэу услъагъуну, ауэ дэ къуэшагъкIэ дызэбгъэдэувэн и пэ, уэ зыбгъэхъужын хуейщ. Ухъужыху суридохутырщ, ухъужмэ, сурикъуэшщ. ДызэгурыIуа? – жиIащ Мущтэфар.
МэчрэIил, зэрыарэзыр къыуигъащIэу, мащIэу къыпогуфIыкI. Мущтэфар абы и Iэр быдэу къекъузри, щIокIыж. МэчрэIил и закъуэт пэшым щIэлъри, зыри зэран къыхуэхъуртэкъым гупсысэну. Хуэм-хуэмурэ абы къещIэж мащэм ихуауэ зэрыщытар, къикIыжыну зыкъыщиIэтам и лъакъуэр къызэрыщIэмыувар. Абы и лъакъуэ лъэныкъуэр къиIэтыну хуожьэри, зыри зыхищIэркъым. «ПыундэрэбжьыкIауэ къыщIэкIынщ», – жери, абы еIусэну мэIэбэ, ауэ зыри къыIэрыхьэркъым. МэчрэIил ерагъыу шхыIэныр трегъэкIуэтри, и лъакъуэр зэрыпымытыжыр къелъагъу.
– Мыр сыт? Сыт мы къызэфщIар? Дэнэ щыIэ си лъакъуэр? – и макъ къызэрихькIэ къыхэкIиикIащ МэчрэIил. Къыщылъэтыну къеIащ, арщхьэкIэ, пщIэнтIэпс щIыIэр и натIэм къытрикIута мыхъумэ, зыкъиIэтыфакъым. Асыхьэту медсестрар къыщIэлъэдащ, абы и ужьым Мущтэфари
– Сыхуейкъым. Сэ сыхуейкъым сыпсэуну! Щхьэ сывмыгъэлIарэ?.. Дауэ, дауэ иджы сэ сызэрыпсэунур? – зимыщIэжу кIийрт МэчрэIил.
– УвыIэт! УлIкъэ уэ, зиунагъуэрэ?! Сэ сыхуейкъым апхуэдэ къуэш махэ сиIэну! – ехъурджэуащ Мущтэфар макъ щIэгъэхуэбжьакIэ.
МэчрэIил и кIииныр зэпигъэури, и нэр къихуу Мущтэфар къепитт.
лъащ. 121 Прозэ
– Сэ си къуэшым лIыгъэ хэлъу слъагъуну сыхуейщ, – нэхъ щабэ зыкъищIыжащ Мущтэфар. – Узэрыслъагъурэ укъызэрысщыхъуари апхуэдэущ, сыщыуауи си гугъэкъым. ЦIыхубз илъагъуу, лIым и нэпс къекIуэнри дахэкъым. Лизэ хуэмыхуфэ къыуиплъынщ. Ар Алыхь унафэщ. Алыхьталэм къыпхуигъэфэщамкIэ умыарэзыуэ, абы упэувыныр къемызэгъщ. Алыхьым къыщыптрилъхьакIэ, пшэчын хуейщ. АдыгэлIыр сыт щыгъуи бэшэчкъэ?! ЛIыгъэ зыхэгъэлъ! – Мущтэфар тIэкIурэ зиIэжьэжри, абы къыфIимыгъэкIыу, игъазэри щIэкIыжащ палатэм.
Медсестрам зы мастэ къыхиIуащ МэчрэIил. Иджы щIалэм зы псалъи жиIэркъым икIи ныкъуакъуэркъым, атIэ щылъщ, мывэм хуэдэу гъэжауэ. Апхуэдэу щылъурэ, хуэм-хуэмурэ къыпкърыхьащ Лизэ къыхиIуа мастэр.
Зы жей кIапэ ирихьэкIауэ, МэчрэIил аргуэру къызэщыуащ. Пэшыр нэщIщ, зыри къэмыхъуа хуэдэщ. МэчрэIил хуэмурэ къещIэж и лъакъуэр зэрыпымытыжыр. «Сыт сэ иджы сыпсэукIэ? – йогупсыс аргуэру. – Сэ сыныкъуэдыкъуэщ». Хьэлимэтрэ си сабиймрэ сыт сэ яхуэсщIэфынур дяпэкIэ? Хьэлимэт дауэ сыкъыщыхъуну пIэрэ? Сигу къэкIащ. Къезгъэшэнщи, слъагъунщ. Хьэуэ! Абы сыкъимыдэжмэ, дауэ сыпсэуну? Ар удын тIуащIэкъэ итIанэ си дежкIэ. Хьэуэ, сэ абы сыхыфIидзэнкъым. Ар апхуэдэ цIыхукъым. Пэжщ, пэжщ. Ар апхуэдэ цIыхукъым. Къыпхуэмеижми, зыкIи зыкъыуигъэщIэнукъым. ИгъащIэ псокIэ сызыхуигъэшэчынущ. Хьэлимэтрэ си сабиймрэ сабгъэдэсыжыну сэркIэ гурыфIыгъуэшхуэт, ауэ сэ сыткIэ сэбэп сахуэхъуфыну абыхэм? Хьэуэ, хьэуэ, сэ сыхуиткъым Хьэлимэт и гъащIэр скъутэну.
Ар щIалэщ, езыри дахэ дыдэщ, абы иджыри игъуэтыжынщ насып гуэр. Хьэлимэт хуэфащэщ насыпыфIэу псэуну. Сэ ар насыпыфIэ схуэщIынукъым, апхуэдэу щыщыткIэ – зэран сыхуэмыхъумэ нэхъыфIщ. Мущтэфар зэрыжиIащи, сэ сыцIыхухъущи, Алыхьым къыстрилъхьар си закъуэу сшэчынщ».
МэчрэIил къызэрызэщыуар медсестрам къыщыжриIэм, Мущтэфар аргуэру щIыхьащ ар зыщIэлъ палатэм.
– Мис апхуэдэукъэ, зиунагъуэрэ, адыгэлIыр зэрыщытын хуейр, – жиIэри, МэчрэIил бгъэдэтIысхьащ. – Иджы къызжеIэт уи цIэр. – МэчрэIилщ. – Уи унэцIэр-щэ?
– СщIэжыркъым.
– Удэнэ къуажэ?
– СщIэжыркъым.
«Амнезиеу пIэрэ? – щIыIэ-щIыIэу игу къэкIащ Мущтэфар. – Арамэ, «си къуэш» зэрыжесIар щхьэ ищIэжрэ? Апхуэдэу зыщIын удынышхуэ игъуэтакъым абы и щхьэм».
Мущтэфар къыгурыIуат иджыпсту МэчрэIил зыри къызэрыжримыIэнури, къыпыгуфIыкIри, и дамэм теуIуащ: «Ягъэ кIынкъым, си къуэш, хуэмурэ къэпщIэжынщ». Ар жиIэри, зыкъиIэтыжащ, щIэкIыжыну.
– «Къуэш» жыпIэу зыкъыщысхуэбгъазэкIэ, къуэш сызэрыпщIам, дауи, ухущIегъуэжакъым уэ.
– СыхущIегъуэжакъым, тхьэм щIегъуэжын димыщIкIэ. Уи узым и мызакъуэу, сэ сыхуейщ уи гукъеуэри пщхьэщысхыну. Ауэ иджыпсту 122 Прозэ
зыгъэпсэху. ИтIанэ. псори итIанэ. Дэ иджыри гъащIэ псо къытпэщылъщ, – жиIэри, Мущтэфар щIэкIыжащ.
Мущтэфар и псалъэхэм МэчрэIил и гур нэхъ мамыр ящIат. Абы зыхищIат и ныбжьэгъущIэр къызэрыхуейр икIи абы къару гуэр къыхилъхьат.
Мущтэфар МэчрэIил деж щIэх-щIэхыурэ щIыхьэрт, пщыхьэщхьэкIэрэ шахмат дэджэгуу бгъэдэст, ауэ уз гугъу хуищIыртэкъым.
Зэгуэрым, джэгум зэдэуэныгъэ къыхэкIати, «дызэпегъэкъуи, текIуэм жиIэр пэжщ», жиIащ Мущтэфар дыхьэшхыурэ. «КъакIуэ,
къуэш, уэлэхьи, сыарэзымэ», – жиIэри, щIалэ цIыкIум хуэдэу къэжэнащ МэчрэIил. Абы и гуапэ хъуащ и ныбжьэгъущIэмрэ езымрэ зэрызэпеуэнур. Мущтэфар и гугъакъым апхуэдиз уз зыгъэва МэчрэIил къару бгъэдэлъыжу, абы къыхэкIыуи хуабжьу гъэщIэгъуэн щыхъуащ и Iэр МэчрэIил зэрыришэхыфар. «Уэлэхьи, щIалэ, уэ сэ слъагъур умыщэбэну», – гуфIэрт Мущтэфар МэчрэIил хузэфIэкIам щхьэкIэ. Ар занщIэу егупсысащ: «Апхуэдэ къару и IитIым щыхэлъкIэ, къемыхьэлъэкIыу щIакъуэ башкIэ къикIухьыфын хуейщ мыбы».
– МэчрэIил, – зыхуегъазэ абы Мущтэфар, – уэри уолъагъу къару зэрыбгъуэтыжар. Уи узыншагъэри зэфIэувэжауэ жыпIэ хъунущ. Куэд мыщIэу ущIэттхыкIыжынущ сымаджэщым.
– Мыбы сыщIэмыкIыж щIыкIэ бжесIэну сыхуейт си Iуэхур къызэрекIуэкIар, ауэ тхьэ къысхуэIуэ, ар зыми къыумыгъэщIэну, – жи МэчрэIил. – Быдэу укъызогъэгугъэ, уи арэзыныгъэ хэмылъу, уэ птеухуауэ зыри сымыгъэхъыбарыну.
Арати, МэчрэIил и Iуэхур къызэрекIуэкIа псори Мущтэфар хуиIуэтэжащ. Хьэлимэт и цIэр къыщриIуам Мущтэфар и гур къилъэтат, ауэ къуэш хуэхъуа щIалэм зыкIи зыкъригъэщIакъым.
Мущтэфар МэчрэIил и палатэм къыщIэкIыжа нэужь куэдрэ гупсысащ. Хьэлимэт деж кIуэну зэми игу къилъэдащ, ауэ зызэтриубыдэжащ. «ФIыуэ слъагъу цIыхубзым сыIуплъэрэ, жызмыIэн гуэр жесIэмэ, емыкIу къэсхьынщ, – гузавэрт ар. – ИтIанэ, езы Хьэлимэти фIыуэ сыкъилъагъуу щыщытакIэ, гуитIщхьитI сщIынкIэ сошынэ. Ар пэплъэн хуейщ МэчрэIил, Iэмал имыIэу пэплъэн хуейщ. МэчрэIил къару къыхэзылъхьэнури, псэуныгъэм хуеIэ зыщIыжынури Хьэлимэт и лъагъуныгъэрщ. Сэ сыдохутыркъым, сыдохутыр щызогъэтри, сыцIыхукъым апхуэдэу нэ къабзэкIэ къысхудэплъейуэ хэлъ си сымаджэм, апхуэдэу псэ хьэлэлкIэ къызбгъэдэт щIалэм, къуэш къысхуэхъуам, сепцIыжмэ. Хьэуэ. Сэ Хьэлимэт деж сыкIуэ хъунукъым, МэчрэIил хуэзмышэжауэ. Ар нэхъапэщ лъагъуныгъэм нэхърэ. Сэ Хьэлимэт фIыуэ слъагъунущ сыт щыгъуи. АбыкIэ зэран къысхуэхъуфыни щыIэкъым. Ар, сфIэлъапIэу, сыт щыгъуи си гум илъынущ».
МэчрэIил сымаджэщым къыщIэкIыжа нэужь, Мущтэфар ар и унэ къишащ. Ар хуейтэкъым МэчрэIил, и къару къызэрымыгъуэтыжауэ, Хьэлимэт хуишэжыну. «МэчрэIили Хьэлимэти фIыуэ щыслъагъукIэ, сэ слъэкI къэзгъэнэн хуейкъым ахэр насыпыфIэ хъужын папщIэ», – игукIэ жиIэрт абы. Мущтэфар гу лъитат МэчрэIил зэрыIэпщIэлъапщIэм, псом хуэмыдэу гъущIыкIэхэм епэщэщын зэрыфIэфIым. Ар заводым и унафэщIым елъэIури, унэм щыблэжь хъун лэжьыгъэ къыхуIихауэ, МэчрэIил унэм щигъэлажьэрт, стIолым бгъэдэсу. Мущтэфар лэжьапIэм 123 124
Прозэ
къикIыжрэ пщыхьэщхьэм унэм къыщIыхьэжамэ, МэчрэIил, и псэр къыхыхьэжауэ, сабийм хуэдэу гуфIэрт. Зэш тегъэупIэу махуэкIэ иIэр Мущтэфар и къуэш нэхъыжьым ипхъу цIыкIурат. И сабийр игу къихьэху, абыкIэ зытригъэурт. Мущтэфар кино кIуэми е и ныбжьэгъухэм яхуэзэми, МэчрэIил здишэрт. Псоми фIыуэ къалъэгъуат ар. МэчрэIили хуэмурэ есэжат апхуэдэ гъащIэм. Ауэ Мущтэфар губгъуэм щыздишэхэм деж, ар нэщхъей къэхъурти, тхьэмахуэкIэ теужыртэкъым. Мущтэфар абы мызэ-мытIэу къыжриIат Хьэлимэт деж игъэзэжын зэрыхуейр, ауэ МэчрэIил ар зыкIи зытригъэхьэртэкъым. «Сыт сэ абы сызэрищIынур? ИгъащIэкIэ сызэрихьэн хуейуэ апхуэдэ бэлыхь сэ ар хэздзэфынукъым. СыщымыIэжущ зэрищIэри, хуэм-хуэмурэ сыщыгъупщэнщ. АбыкIэ сыхэбгъэзыхьмэ, ныкъуэдыкъуэхэр щапIыж унэм сыкIуэнущ», – щыжиIэм, Мущтэфар а псалъэмакъым къытригъэзэжакъым. Абы фIыуэ ищIэрт, гува-щIэхами, МэчрэIил и унагъуэм зэригъэзэжынур. Зэманыращ гум и уIэгъэм и хущхъуэр. Арат Мущтэфар МэчрэIил щIыхимыгъэзыхьри.
Хьэлимэт ХьэзрэIил зэрыIуплъэу, МэчрэIил игу къихьэрт. И
щхьэгъусэм и кIуэдыкIам тригъэпсэлъыхьын и гугъэу, абы куэдрэ къригъэжьат псалъэмакъ, ауэ ХьэзрэIил а Iуэхум теухуауэ зыри жиIэртэкъым. Хьэлимэт нобэр къыздэсым и фIэщ хъуртэкъым МэчрэIил дунейм темытыжу.
Лъагъуныгъэр хьэлэмэтщ: зы лъэныкъуэкIэ къапщтэмэ, абы
цIыхур щабэ, гуапэ, къабзэ ещI, нэгъуэщI лъэныкъуэкIэ цIыхур апхуэдизкIэ зэщхьэщехури, цIыхугъэ лъэпкъ хэмылъыжу, мыхьэнэншэ ещI.
Хьэлимэт хуащIа лъагъуныгъэм и лъэныкъуэ зырызымкIэ къыщыхутат ХьэзрэIилрэ МэчрэIилрэ.
Жэщми махуэми ХьэзрэIил и нэгум щIэкIыртэкъым МэчрэIил иужь дыдэу щилъэгъуар. Арат ар жейм емызэгъыжу, гъащIэр хуэмыхьыжу къэзыгъэнар. И гум телъ хьэлъэр афIэкIа зэрыхуэмышэчыжынур зыхищIэрт абы. МахуэкIэ къыфIэщIырт МэчрэIил и гуоу макъыр
и тхьэкIумэм къиIуэу, уеблэмэ унэм къыщыщIэкI щыIэт, къеджа
хуэдэу къыфIэщIу. ХьэзрэIил тэмакъкIэщI хъуати, сытым щхьэкIи
зишхыхьыжырт, псоми ящыхьэрт. Апхуэдэурэ, зыри къыкIэлъымыкIуэж хъуащ. ХьэзрэIил къыфIэщIырт илэжьа щIэпхъаджэр цIыхухэм къыдащIэу икIи абы щхьэкIэ зыкъыщадзейуэ. ЖэщкIэрэ, щыIурих зэзэмызэххэми, пщIыхьэпIэ Iейм игъэжейртэкъым. УвыIэгъуэ имыIэу МэчрэIил къыхуэкIуэрт. ПщIыхьэпIэу илъэгъуат МэчрэIил и пIэм езыр къихутауэ. МэчрэIил мыщэжь хъуа хуэдэти, ар къеIунщIри мащэм иридзыхат. ХьэзрэIил хьэкъыпIэкIэ пхыкIат, гува-щIэхами, МэчрэIил ириха лейр къызэрыхуэмыгъунур. И гум телъ хьэлъэр трихын и гугъэу, ХьэзрэIил мурад ещI Хьэлимэт псори жриIэжыну.
Бжьыхьэ махуэт, хуабэт. Хьэлимэт игу къэкIыжащ МэчрэIил и гъусэу иджы хуэдэм щIэрыкIуэ къатIыну кIуэуэ зэрыщытар. ЩIэрыкIуэ къызэратI хабзэ сэшхуэр къищтауэ, къыщIэкIыну хунэмыс щIыкIэ, зыгуэр бжэм къытоуIуэ.
ЗытэлайкIэ Хьэлимэт къыфIэщIат МэчрэIил къэкIуэжауэ, ауэ зэуэ зыкъищIэжри, бжэр Iуихащ. БжэщхьэIум тетым зэрыIуплъэу, Хьэлимэт и пIэм ижыхьащ. ХьэзрэIил апхуэдизкIэ зихъуэжати, зэуэ къыхуэцIыхужакъым. Асыхьэтым ар абы зыкIэ хамэу къыщыхъуати, я унагъуэ къихьэрейуэ щытар армыра хуэдэт. Прозэ
ЦIыхубзым щримыгъэблагъэм, езы ХьэзрэIил къэпсэлъащ: – Хьэлимэт, сэ сыкъыщIэкIуар МэчрэIил и Iуэхум и пэжыпIэр бжесIэну аращ.
– Уэ зыгуэр къысщубзыщIауэ ара? – щIэупщIащ Хьэлимэт, ауэ абы къыжриIэнур игъащIэкIэ и щхьэр зыхуэмыкIуэнт.
ЗытэлайкIэ Iэнкуну щытри, ХьэзрэIил къиIуэтэжащ иджыри къэс ибзыщIа пэжыр. Хьэлимэт и Iэпкълъэпкъыр зэщIэкIэзызэрт, и щхьэм дэуея лъым, зыри зыхимыщIэжу, хъыжьпIыжь ищIат. Дунейр ихъуреягъкIэ къоджэрэзэкIри, Хьэлимэт зыри къыгурыIуэжкъым, зыри илъагъужкъым. Апхуэдэурэ ар зэуэ къызэфIомахэ.
ХьэзрэIил хуэмурэ мэIэбэ, Хьэлимэт IэщIэлъ сэшхуэр къыIэщIехри, зыхеIуж, абдежми щоджалэ.
ХьэзрэIил щэIуу и пащхьэм къыщиукIурием, Хьэлимэт зыкъещIэж. Абы ирихьэлIэу Мадинэт къыщIохьэж. Къэхъуар къыгурымыIуэу, ар къэщтауэ мэкIий. «ПсынщIэу дохутыр къеджэ!» – жеIэ Хьэлимэт.
ХьэзрэIил и псэр пыт къыдейуэ нашэсащ сымаджэщым.
Хъыбар щIэпхъаджэр Къэбэрдей псом щыIуащ, МэчрэIили ар зэхимыхыу къэнакъым. Iуэхур зыIутыр къыщищIэм, абы къыгурыIуащ ищIэн хуейр.
– Мущтэфар, сэ иджы сымыкIуэжу хъунукъым.
– Сэ сщIэрт, гува-щIэхами уэ зэрыбгъэзэжынур, ауэ къысхуэмыщIэр пхуэхьыну зэманыр зыхуэдизырт.
МэчрэIил Мущтэфар и гъусэу къэкIуэжащ и унэ. Хьэлимэт ахэр къызэрилъагъуу, занщIэу и нэпсыр къыщIэхуащ. ЗытэлайкIэ Iэнкуну щытри, абы и лIым зыпщIэхидзащ, зыпщIэхидзащи, мэгъуэг, и нитIым ялъагъур и фIэщ мыхъужу. Хьэлимэт къыфIэщIырт, зэриутIыпщыжу, МэчрэIил кIуэдыжыну.
– ЗэгъэцIыху, Хьэлимэт, мыр Мущтэфарщ, фIы дыдэу слъагъу си ныбжьэгъущ, уеблэмэ къуэш сщIащ, – жиIащ МэчрэIил.
– КъуэшыгъэкIэ дыщызэувэлIакIэ, ди яку щэху дэлъ хъунукъым,
МэчрэIил. Пэжыр бжесIэнщи, Хьэлимэтрэ сэрэ дызэрыстудентрэ
дызэроцIыху. Ар сигу ирихьу щытащ. Ауэ иджы уэрэ сэрэ ныбжьэгъугъэкIэ дызэпыщIащи, икъукIэ сыщогуфIыкI фи лъагъуныгъэр зэрыфхъумэфам. СрогуфIэ насыпыфIэ фызэрыхъужам, сэри си къару мащIэ абы зэрыхэлъым, – жиIащ Мущтэфар.
И адэр къэкIуэжауэ зэхэзыха Мадинэт унэм бауэбапщэу къыщIэлъэдэжащи, и адэм зыпщIэхидзауэ, зыщимыгъэнщIыжу IэплIэ хуещI, икIи, бауэкIэщI хъуарэ и псалъэхэр хузэпымыщэжу, жеIэ:
– Папэ, дэнэ апхуэдизрэ уздэщыIар? Щхьэ укъэмыкIуэжрэт? Сэ афIэкIа зыщIыпIи узгъэкIуэнукъым. Уэ дунейм утету тщIакъым, ахъумэ уздэщыIэм дынэкIуэнти. Сытым хуэдэу сигу укъэкIат сэ, папэ! Сытым хуэдэу сыпхуэзэшат!..
МэчрэIил и нэпс къыфIекIуар хуэмыубыду и хъыджэбз цIыкIум и щхьэцым телъалъэрт.
Мущтэфар, и гур къызэфIэзэрыхьарэ и нэпсыр ерагъкIэ зэтриIыгъэу, яхэплъэрт унагъуэ насыпыфIэм.
Бынунагъуэр зэдэгъми, алъандэрэ щIагъэкIа нэпсымрэ иджыпсту щIагъэкIымрэ зыкIи зэщхьтэкъым. ГуфIэгъуэ нэпст абыхэм я нэкIущхьэм иджы къежэхыр. Псэм фIэфI, гум фIэлъапIэ гуфIэгъуэ нэпст. 125 Усыгъэ
Сонетхэр Руслан 126 273
Сэ нобэ жыжьэ сыкъокIыж,
сыдэмыкIарэ пэт ди пщIантIэм.
Сызыхэтауэ хъуар уэ пщIатэм,
укъыспежьэну къыщIэкIынт.
Ди унэм сэ сыщIэпшэжынт,
зыхуэсакъыпхъэ гуэрым ещхьу.
Зы джэ макъ гуэр пIейтейуэ сежьэу
жэщ ныкъуэм деж сыIурихынт.
Сыкъэушынт сэ бзухэм япэ,
сщыгъупщэжауэ си пщIыхьэпIэр.
Си псэукIари къэзгъэнэнт.
Схьын хуейт сэ гъащIэу къыслъысыжыр,
нэхъыкIэр гущIэм щIэтIысыкIрэ
нэхъыфIыр къыщIэувэу нэм. 274
Есыж дунейр, хьэуар мыдым,
къыптрихьэ сабэм укъисынущ. Усыгъэ
ЕтхьэщI и напэр ди джэдум,
и гугъэу уэшх къригъэшхыну.
Хыхьэнут щIылъэм мывэу хъуар,
я хамэ хъуащ я жьауэр жыгхэм.
Дыгъэ и Iуфэр зылыгъуам
хэтщ IэщIэкIыну псыежэхыр.
Дыгъэм зэIусэр къресыкI.
Зы пшэ хужь закъуэ сщхьэщосыкI,
нэщI хъуа си нэгум къыщIэмыплъэ.
ЕтхьэщI и напэр ди джэдум.
СфIощI фIэщхъуныгъэр сфIэкIуэдын,
абы и гугъэр къемыхъулIэм. 275
Зыгуэрхэм саIэтынут уафэм нэс,
емыплът сыкъехуэхыжым къысщыщIынум.
НэгъуэщIхэм зэуэ дамэр паупщIынут,
зэрыдэкIуэнур ящIэми гукъуэпс.
Нэхъыбэр, гу къыслъамытэххэу, блэкIт,
абыхэм гугъэр схуахъумэн ялъэкIт.
Зым хуэзмыгъадэ гуэрхэри сиIащ.
Сэ сыпсэуащ, абыхэм сафIэлIыкIыу,
атIэми я зы псалъэ сигу пымыкIыу.
Апхуэдэхэм я гъащIэр сыту кIэщIт.
ЗымащIэ фIэкI къалъымысарэ пэт,
зы Iыхьэ къыхалъхьащ сысейм жыпIэнт.
Схузэхадзащ си гъащIэр сэ куэдыщэм.
Сысейуэ къыхэнар абы хэт зыщIэр. 276
Къытригъэзэж зэпыту сэ сопщIыхь
уэнжакъым къриху Iугъуэ щымыIэжым.
Солъагъу ар зэм, мыпIащIэу пшэм хыхьэжу,
зэм щыIэщ си Iум иту къыщысщыхъу. 127 128
Усыгъэ
Жьэгу мафIэм ещхь си гущIэм зэм щоджэгу,
зэм яжьэ упщIыIуа илъ хуэдэщ си бгъэм.
Си хамэу къыщIокIыж сызыпIа гугъэр,
си нэгу къыщIыхьэу щытмэ нэщI хъуа жьэгу.
БлэкIахэм си псэр щIамыутIыпщыр сыт,
уэгу гъунэм нос щыжысIэм – кIэлъыджэжу,
къыхуейуэ и фIэщ хъурэ, къигъэзэжу?
Апхуэдэу щIэх ар здэкIуэм нэмысын.
Ар жысIэ щхьэкIэ, хэт нэхъыфIыр зыщIэр.
Ар зэрыдмыщIэрщ гъащIэм къыпызыщэр. 277
Уэсэпс ткIуэпсым щхьэщэ сэ хузощI.
Уафэр зэрыщыту абы къощ,
ауэ сыту махэ, гъащIэ кIэщI.
Дыгъэм ар ирифу къызжаIащ.
Езы дыгъэм дауэ сщIын си фIэщ,
имыгъуэту ирифын нэгъуэщI.
Уэсэпс ткIуэпсым си щхьэр хузогъэщхъ,
ар гуфIэгъуэ нэпсым изогъэщхь.
Куэдым я насып абы къыпхощ,
ауэ сыту махэ, гъащIэ кIэщI.
СыIущIати нобэ зы нэхущ,
и уэсэпсыр псэхэлъхьэжым щыщт.
Ари дыгъэм ирифыну хъунщ.
Дыгъэр къригъэлу къысщыхъунщ. 278
Зы пщэдджыжь гуэрым уэ укъэушынщ,
сыкъэплъыхъуэнщ, къыплъысу гужьеигъуэр,
къыбгурымыIуэу сыщIэкIам сыт щыгъуэ.
Къэзмыгъэзэжыну къыпщыхъунщ.
Уэ зыпхъуэжынщ абдежым щыщIэдзауэ.
Сэ сыкъэнэнущ сызэрыщытауэ. Усыгъэ
Гу лъыстэххэнкъым уи псэм щызэблэкIым,
аргуэру сыщIэкIынщ, сыкъемыплъэкIыу.
АрщхьэкIэ, махуэр и кIэм щынэсам,
сэ зыхэсщIэнущ сызэрыпхуэзэшыр,
фIы куэд зэрыбжесIэнур, нэзгъэзэжым,
сызэрытекIынур сызэсам.
ТIэкIу сыпсэуарэт си щхьэм сыхуитыжу.
СыкIуэнт, узыхэзнауэ хъуар уэстыжу. 279
Закъуэныгъэм куэдрэ согупсыс,
щыIэщ сепщIыхь защIэу нэху щызгъэщи.
Си гур, жьым ихь тхьэмпэу, мэкIэзыз,
нэгу къыщIыхьэм хъуауэ ар си тепщэ.
ФIыуэ слъагъухэм сыкъаухъуреихь,
блэкIхэм я гулъыти сыщымыщIэ.
Ахэм я кум дэкIыу, къыспекIухь
закъуэныгъэм щэхуу, ари сощIэ.
Зэ сыкъыхуэнэным ар щIохъуэпс,
игу къыстезэгъэнут мис итIанэ.
Сыт имыщIэм, сыкъылъамыгъэс,
зэрызехьэу къос си ужь итахэр.
А сызыфIэлIыкIыр апхуэдизу
сохъуэпсэж сиIэну тIэкIурэ гъусэу. 280
Щэху Iэджэ иIэщ пшапэ зэхэуэгъуэм,
гупсысэу кIэрыщIари сыт хуэдиз.
Хьэуар зэщIещтэ уафэм къех зэшыгъуэм,
къыхохьэ си лъым, си бгъэм мэхъур из.
Сыт хуэдэ хъуну къысхуеблагъэ жэщыр?
Абы куэд елъытауэ къыщIэкIынщ. 129 Усыгъэ
ЩIэздзэнущи пщэдей псэун щIэрыщIэу,
гукъэкIыж гуэрхэр хуейщ зэзгъэдзэкIын.
ПыщIащ нэхущым гугъэм я нэхъ иныр.
Слъагъунщ дунейм зэрызэтрихыр и нэр,
псом япэ дзыхь къысхуищI нэхъей и щэху.
Си гъуэгущ нэхущым здидз лъэныкъуэр нэху.
Псэун щIэрыщIэу сэ щIэздзэнщ пщэдей,
бухащ къыплъысыр, жамыIэ къудейм. 281
ИгъащIэми лъагапIэм сыщошынэ,
абы къызетыр гуныкъуэгъуэ куэд.
ЩыхупIэм Iуту щыIэщ еуэ пшынэ,
сэ, сеплъыхамэ, си къарур сфIокIуэд.
ИужькIэ, къысщыщIар къыспкърохьэжри,
сабийми сыщыукIытэу изохьэкI.
ЗэрыхъукIэ сэ щыхупIэм сыIухьэжкъым,
арщхьэкIэ Iэмалыншэу ар къыщIокI.
Сытохутэжыр сэ щыхупIэ нэзым,
сезышэлIа къарури сымыщIэж.
ЗыкъызашэкIыу щытми дыгъэ къуэпсхэм,
и щIыIэр лъащIэм си псэм зыхещIэж.
Ухыгъэр апхуэдизу къысфIэIуэхукъым.
Шынагъуэр ущехуэхырщ, удэхуэхыу. 282
Дыгъэр еуэ къыкъуокI – къуохьэж,
дыгъэгъазэхэр хъуащ щхьэуназэ.
Я Iуэху зэрыхъунум щымыгъуазэ
си гурыщIэхэми захъуэж.
Си щытыкIэр лъэтэгъуэм ещхьщ,
сыхьэзырт, здэзгъэзэнур сщIэжатэм. 130
9 Заказ №267 Усыгъэ
Дыхьэшх сфIэщIу, бзу гуэрхэр золъатэ.
Си гум уафэм и бгъуагъыр къепщ.
Дыгъэр еуэ къыкъуокI – къуохьэж,
лъэужь гуэр къигъэнэхуу зэм-зэмкIэ.
А лъэужьыр уэгу гъунэм йоуэкIыр,
ар пхызышым улъэщIыхьэн.
СыкIэлъыджэм – си напэр текIынущ.
Сиувэну иужь къыщIэкIынущ. 283
Къытощ жыг тхьэмпэ гъуэжьыр псы инам,
иIэж зы гугъэ закъуэр къызэпхыпсу.
Сыт сщIэнут сэ апхуэдэу сыкъэнам?
Си гъащIэр пэлъэщынкъым а гупсысэм.
ЗымащIэрэ жыг щIагъым сыщIэсынщ,
дыгъэпс къеблыжа тIэкIур сигу пымыкIыу.
Абдеж зэрыхъукIэ сыхэплъэнкъым псым,
си махуэр ящысхъумэу си гукъэкIхэм.
Къухьэнщи дыгъэр, сэри сежьэжынщ,
сIэщIэкI мыхъуну гуэрхэм сакIэлъеIэу.
СхутемыпыIэ си гур нэхъ тыншынщ,
си натIэм итыр къизытхам селъэIум:
– Сахэбжэ жьым ихьам, хэхуам псы уэрым,
сумытыж закъуэ и пIэ имыкI гуэрым. 284
Си гъащIэр си дэуэгъум сыту ещхьт,
ар и пщэ къыдалъхьам пхутемыкIынут.
Сэ зыщеспщыти щыIэт слъэмыкIынум,
а хьэлым щыщ иджыри къэскIэ схэлъщ.
Нэху здэщым гугъэ Iэджэ си хьэзырт,
сыпежьэрт къысхуэпIащIэу къысщыхъу дыгъэм.
АрщхьэкIэ къыспэувт зыгуэр сыт щыгъуи,
Iунт уафэгъуагъуэ, уэшхри къэсынт. 131 132
Усыгъэ
Си гъащIэр мы дунейм щекIуэкIым щыщт,
хыхьэжт абы, IукIуэтрэ къэныкъуакъуэу.
Нэхъ ерыщыж абы нэхъыбэм сищIт,
къыхэкIми си лъэр щыщIэху закъуэтIакъуэ.
Иджы си гъащIэм сыкъыфIэIуэхужкъым.
Дэуэгъуу щызиIар къыхызохыжыр. 285
Зэгуэрым сэри щIалэу сыщытащ,
сащыщщ уэ фIыуэ узэхэзыщIыкIхэм.
Ныжэбэ гуэрым пщIыхьым сыхэтащ,
уэ уэщхьу, псы къиуам сызэпрысыкIыу.
Толъкъунхэм мывэ къэс сраудэкIт,
арщхьэкIэ сщIэрт сэ сыкъызэрелынур.
Зы фIыщIэ гуэр си гущIэм къыщытэджт,
къысщIыхьэжыну щытми схьар удыну.
Си гъащIэр къэбгъэщIэжу зэм къысщохъу,
сынаплъэ сфIощI, лъэныкъуэкIэ сыщыту.
Зэм сыпхуогуфIэ, зэм пхузощI гущIэгъу,
сэ сщIэжкъэ пхуэдэм и насыпым щIитыр.
Къэсынщ и пIалъи, уэри жьы ухъунщ.
Сохъуапсэ зиIэнум пхуэдэ нэхъыжь. 286
МобыкIэ зыгъэзар гъуэщэну жаIэ,
модреймкIэ кIуар къыхокI къыщымыкIуэж.
Сэ дэнэ сыздэкIуэнур-тIэ, си къуэш,
иджыри къэс си гъуэгур зэ схъуэжакъым?
МобыкIэ кIуам солъагъур и Iубахъэр,
гъуэжь хъууэ хуежьа мэзым хозэрыхь.
МодреймкIэ кIуам сылъыхъуэу зызоплъыхь,
бгым еуэкIауэ къыщIэкIынщ и лъагъуэр.
Иджыри къэс си гъуэгур зэ схъуэжакъым,
сэ дэнэкIэ згъэзэну-тIэ, си къуэш? Усыгъэ
Сыхуейми, хэт сыщигъэтын мыбдеж,
тIэкIу зыпIэжьам, ухэхупэну жаIэ.
ХэкIыпIэр уэ зэрыпщIэр къощ уи нэгу.
Си шынэхъыщIэ, къысхухэх зы гъуэгу. 287
Уэздыгъэми езым и пэж иIэжщ,
ефIэкIыу езы дыгъэм и гугъэжщ.
Жэщ кIыхьым, псори нэхъ къыщыхуэныкъуэм,
щыхэтыр мис а дыгъэр сыт лъэныкъуэ?
ИтIани, къэзыгъанэу ежьэжам
зэкIэлъхьэужьу псори пежэжьэнщ,
нэхулъэ къищI къудейуэ зэралъагъуу.
Удзыпэ къэскIи теувэнщ а лъагъуэм.
Хьэзырщ щIэпхъуэну къуршхэр зи инагъ,
пагагъэу яхэлъари хъуащ ищIагъ.
Уэздыгъэм ар иригъэхын хулъэкIкъым,
зэгуэпурэ щисыжи ар къыхокIыр.
ЩищIэнур дэнэ бгъэункIыфI хъу уэздыгъэм
мы дуней псор зэригъэхуабэр дыгъэм. 288
Iыхьищу си гухэлъхэм загуэшащ,
солъагъу, нэхъыжь-нэхъыщIэкIэ увауэ.
Си сабиигъуэм ейуэ хъуар гуфIэгъуэщ,
я гупцIанагъым нэпс къыпфIыщIишынщ.
ЩIалэгъуэм къыслъигъэсыр Iэджи хъурт,
гу лъызмытэххэу блэзгъэкIари хэту.
Гухэлъ къысхуэзыщIын сыхуэзэрт куэду,
Си мащIэр езым фIыуэ схуэлъагъунт.
Си гъащIэм къриубыдэу куэд слъэгъуащ,
сыкIуащ, къыспежьэу хъуам саблэхъуэпсыкIыу.
Зэрыхьри гъэхэр, уафэм щIэкIуэсыкIыу,
си гъащIэм и гуэшыкIэр хъуащ нэгъуэщI. 133 134
Усыгъэ
Сэ фIыуэ сымылъагъу дунейм тетыжкъым.
Сыкъэзылъагъунщ сымыгъуэтыжыр. 289
И гугъу къысхуэщI зэрекIуэкIам уи гъащIэр,
гурыщIэ нэхур си бгъэм ищIу щыз.
Уэ къысхуэпIуатэр гум имыхуж защIэщ,
си гъащIэм щыщу хэтри сыт хуэдиз.
И гугъу сыгъэщI зэрекIуэкIам си гъащIэр,
мыпхуэдэ махуэ куэдрэ къыслъымыс.
НыпхуэсIуэтэнур къыщIэкIыжми мащIэу,
уи гъащIэм щыщу хэтыр сыт хуэдиз.
ДыкъекIуэкIащ ди гугъэхэр зэгъусэу,
ди гъуэгу щызэхыхьаи къызощIэж.
Куэд пщIэншэу къыщытпоплъэ дэ уэгу гъунэм,
дыхунэсакъым псоми – гъащIэр кIэщIт.
КъэкIуэнум мащIэ хъунщ дэ хэтлъхьэжынур.
БлэкIам къыхэтхырщ дызэрыпсэунур. 290
Жьапщэми фIыуэ илъагъу и мащIэ,
ар псэншэ дыдэуи къыпщремыхъу.
Гухэлъ IуэтэкIэщ абы имыщIэр,
игу илъымрэ ищIэмрэ зэхуэмыхъу.
Уэгу къащхъуэм хуеIэу дэкIея жыгыр,
IэплIэ хузощI жеIэри, зэфIещIыкI.
ГуфIэу унащхьэхэм къыщежыхьыр,
ахэр тричу и гущхьэ къэмыкI.
ЩIогъуэж иужькIи, щэхуу мэгъыжыр,
псым хуэтхьэусыхэурэ псыхъуэм дэтынщ.
И нэр игъэпщкIуу псыри йожэхыр,
зэ къызэриурэ и псэр мытынш.
Ахэр щыслъагъукIэ, си гур мэкъутэ.
Сыту гугъу ехьрэ и псэм хуимытыр. Усыгъэ 291
СаблокI абыхэм. Щатэу ныскIэлъоплъ
ячыну зы лъэбакъуэ хуимыт жыгхэр.
«Уи гугъэ хъунщ уэ унэсыну жыжьэ», –
щегупсыс дыдэм, тхьэмпэр къаполъэлъ.
ДызэпызыщIэу, дякум дэлъыр сыт?
Ди гупцIанагъыр армырам сымыщIэ.
Сыт щыгъуи ди гурыщIэр дяпэ ищу
дезыгъэсар мы жыгхэм сэрэ хэт?
ПIейтеймэ дигу, дызэхуэхъуащ псэлъэгъу,
дызэрыгъуэтащ дэ сытым щыгъуи.
Иджы, сэ къыслъэщIыхьэрти си жьыгъэр,
сепIэщIэкIащи тIэкIу – къысхурагъэгъу. 292
Пщэдджыжь къэсыху сыхуозэ а цIыхубзым,
Уэрамыр пыгуфIыкIыурэ къепхъэнкI.
ПхъэнкIакIуэм и щыгъыныр щыгъщ екIупсу,
жыхапхъэр бгъэм щIикъузэу кърехьэкI.
Ар къыпщыхъунущ зым емыгупсысу,
уэрамыр къабзэ зэрищIынум фIэкI.
АрщхьэкIэ зэхэсхащ ар хэщэтыкIыу.
ИтIани и щэтэкIэр зым емыщхьт.
Ар, хэгъуэщэжри зэрыпыгуфIыкIым,
хъужащ и нэгум къищ гуапагъэм щыщ.
Къракъухьыжынщ уэрамыр блэкIхэм,
аргуэру, гуфIэу, ар ипхъэнкIыжынщ.
Ар псом нэхъ насыпыфIэу къыщIокIыжыр.
Мэпсэу щигъафIэм игу щыгуфIыкIыжу.
Сэ нобэ къысщыщIар згъэзэкIуэжынщ.
Мис абы щхьэкIэ хуейщ къэзгъэзэжын. 135 136
А зыхэтыну псор къысхуигъэгъуну
сэ нобэ куэдрэ си псэм селъэIунущ.
Усыгъэ 293
Гъэр исыкIынщ, лIэщIыгъуэри икIынщ,
сыщымыIэжу сэри къыщIэкIынщ.
Уэ, зимыIэжым и псэм хэлъа куэд,
дунейм щызеуэ си псэр ныпхуэкIуэнщ.
Ар хуэныкъуэнущ уэ уи зэхэщIыкI.
КъекIуэкI псэукIэм зыри химыщIыкI.
Зэгуэр хэщIапIэ нэху абы иIащ,
лъэхъуэщу къыщилъыти ар щыIащ.
Иджы хуабапIэ гуэрым ар щIохъуэпс,
уигу плъам и зы плIанэпэ къылъыгъэс.
КъыхэкIми щепхужьэж, къыгурыIуэнщ,
хэщIапIэ лъыхъуэу нэгъуэщIыпIэ кIуэнщ. 294
Сымыгъуэтыну гуэрым сыщIохъуэпс.
Сыхуейкъым Iэгум илъу слъытэ хъунум.
Абы сщIэ пэтми сыкъыхуэнэжыну,
модрейм къарууэ сиIэр лъызогъэс.
Мис а щытыкIэм сыткIэ сэ седжэн.
Ара къысфIощI си гъащIэр зыщIыр кIэщI.
Къыслъымысынур пащхьэм щоджэрэз
си натIэ хъунур къуэтщ плIанэпэ гуэрым.
Хегъахъуэ зым си узым махуэ къэс,
адрейр хущхъуэхьэ дэнэ щIыпIи кIуэнущ.
А тIум яку сыдэтыхукIэ, гъэхэр йокI.
АрщхьэкIэ зимыхъуэжу псэм къыщIокI.
Жьы мэхъу си натIэм итыр, сэщхьыркъабзэу.
Нэхъ щIалэ хъууэрэ макIуэ сызэхъуапсэр. Усыгъэ 295
Мы жэщыр щызогъакIуэ тенджыз Iуфэм,
хэскъузэу Iэгур сIыгъщ и гъунэр щIым.
Мыбдеж щызекIуэу сфIэщIыр зы унафэщ,
тенджызыр щымщи, дуней псори щымщ.
Мэтхытх си щIыфэр, сыхэплъэху тенджызым,
ар щышынагъуэр щымыбауэм дежщ.
Есшэхми хьэуа къабзэр си бгъэм щызу,
зыгуэр иужькIэ си тэмакъым телъщ.
Зы бампIэ гуэр тенджызыр зэрыхэтыр
солъагъу, ибзыщIми къимыгъанэу лъэкI.
Абы зэм-зэмкIэ, Iуэхум щымыщ хуэдэ,
и напэр нэпкъым къыхурехулэкI.
Къуэншам и плъэкIэ ищIу мэгъуэлъыж.
Апхуэдэм деж ар сфIэгуэныхь мэхъуж. 296
ЩопIэнкIыр уэшхыр щIыбым, мафIэм ещхьу.
Си пэшыр щIыIэщ, сигури щIыIэм ес.
Зыгуэр къызэрыкIуэнур си псэм ещIэ,
абы зэрыщрэ нэху сэ согупсыс.
КъэкIуэнущ ар, къыздихьу къаруущIэ,
хэмыт апхуэдэр къыщеджэнум ежьэу.
Къэсынщ ар, и гум илъыр щIэту и нэм.
Зэпиплъыхьынщ, къызэрыщIыхьэу, унэр,
хэт хуэдэ уасэ гуэр игъэувыну.
СыблэкIрэ пэт цIыхугъэ ар схуэхъуат,
«сыныкъуэкIынщ» щыжиIэм, згъэщIэгъуат,
слъэгъуат и псалъэр зэригъэпэжэнур.
КIуэжынущ ар, къызэрыкIуам хуэдабзэу,
къемыджэу зы, сымыщIэу сыщIехъуапсэр. 137 Усыгъэ 297
ЗысIэжьэ хъуащ щIэкIыбжэм сыщынэсым,
езыри хъуакIэщ къыспэувым ещхь.
СыщIокIри, щызогъэпщкIу нэр уафэ нэзым,
нэхъ гъунэгъу гуэрхэр си гум плъапIэ ещI.
Нэхъыбэщ къысхуэкIуэнум сызэрежьэр,
зыгуэрым упэплъэныр сыту гугъу.
КъэкIуэнри къэмыкIуэнри си псэм ещIэ,
итIани, сымыгъафIэу гугъэр мыхъу.
Езыри, и фIэщ хъужу, сяпэ йощыр.
Сэ, Iэджэ скIэрыщIащ, сыкъыкIэроху.
Жыг щхьэкIэхэр, сэ зыкъыздащIу, йощIэ,
зэм тхьэмпэ, къикIыу куэд, зыIэпагъэху.
А псом, сыт сымыщIами, сэ семысэ.
Сохъу, зисчу, сыщIэпхъуэну зэзэмызэ. 298
Джэ макъым сыкъыдеш ныщхьэбэ пщIантIэм, арщхьэкIэ сяпэ ныподжэж нэгъуэщI.
А макъым апхуэдизу сэ сежьати,
мы дуней псом лей сыщыхъуа къысфIэщIт.
ПлIанэпэм дэсщ, пIейтейуэ къаплъэу, ди хьэр,
щIрапхым егупсысу арагъэнщ.
Лей къытехьэнкIэ мэхъу, уэрамым дыхьэм, къыхуаIэ лъагъуныгъэм ар и гъэрщ.
Дэслъэнщ абы, жызмыIэу зыри, си Iэр,
Езыр губзыгъэу си нэм къыщIэплъэнщ.
Абыи ещIэ къежьэ зэрыщыIэр,
Сэ схуэдэу, ари гугъэм пэмылъэщ.
Аргуэру къоIу джэ макъ, гур игъэпхъэру.
ЗэпхыдэIукIыу, къыщолъэтыр хьэри. 138 АрщхьэкIэ гъуэгур куэдрэ схуэмыхьынут.
Зы къэувыIэпIэ гуэрым, къуаргъ тIысыпIэм,
сыкъыщикIынут, згъэзэжыну унэм. 139
Усыгъэ 299
МафIэгум сису жыжьэ гуэр сыкIуэнут,
зэм сыIурихыу, зэм сыкъэушыжу.
ГъущI зэрышх макъ мафIэгум ныкIэлъыжэр
макъамэ псэгъэтыншу къысщыхъунут.
ПIэщхьагъ гупсэху сщIыжынти си щыгъыныр,
сыгъуэлъыжынт, гухэщт зимыIэм ещхьу.
КъызэднэкIынти псынщIэу губгъуэ нэщIхэр,
дыхуэблэгъэнт сыздэкIуэр IупщI щыхъунум.
Сэ, дауи, гъусэ гуэрхэри сиIэнут,
хэт щыму, хэти и жьэр зэтримыпIэу.
Зы псалъэ гуэрхэр сэри згъэтIыгъуэнут. 300
Мыр сыт гухэлъ, кIуэжыкIэ лъэпкъ имыщIэу,
тригъэIэнкIэ хъунущ си гур тIыгум.
Сыкъришэнри хэлъщ абы утыкум,
емыплъу зыкIи здынэсам си ныбжьыр.
ИтIани, фIыщ апхуэдэу упсэуну,
тIэкIу угузавэу, тIэкIуи упIейтейуэ,
куэдыщэ зэрымыхъур уэ къыптехуэр
къыбгурыIуэжрэ – къэбгъэсэбэпыну.
ТIэкIу езгъэлейуэ къызжреIэ хэти,
а псор сIэщIах къысфIэщIмэ, сыкъоскIэ.
КъысIуроIэфIэ нэхъри махуэ къэскIэ
мы гъащIэр, и дыджагъри зэрыхэту.
Сопсэу куэд щIауэ, сытекIуэтми хъунут.
Мыр сыт дуней, ухуейм пхуэмыужэгъуну. 140
Зэ догуэт! Си тхьэкIумэр тхьэкIумэжым,
уэрэдым и ежьур къоIукIыр хьэршым.
Усыгъэ 301
Си анэ дыщэм щэхуурэ сопсалъэ,
си адэм куэдрэ щыму согупсыс.
СиIэжкъым тIури. Хьэршым нэскIэ дэлъыр
фэ фощIэ, абы псэ фIэкIа нэмыс.
Къытесчу лъакъуэр къыкIэрыпщIэ щIыпцIэм,
сыпхокIри губгъуэм, Iуащхьэм сыдокIуей.
Нэхъ пэгъунэгъуу симыIэжхэм я псэм,
сотIысри, уафэ лъащIэм сыдоплъей.
Сыкъыщалъхуа къуажэжьыр дэтщ си щIыбым,
абы и гъащIэр мыпIащIэгъуэм ещхьщ.
Къызош дзапэ уэрэд акъужьым щIыгъуу,
пIейтейуэ хуежьа тхьэмпэхэр мэщхъыщхъ. 302
ИгъащIэкIэ сщIыжынкъым лъагъуныгъэ, –
сигу дапщэрэ ислъхьами сымыщIэж.
Мис апхуэдизри ар сэ сщогъупщэж,
щIэщыгъуэ гуэру къызитыжу гугъэ.
КъокIуэж гукъэкIыж IэфIхэр япэщIыкIэ,
имыхуэ ахэр си бгъэм, мыхъуми куэд.
Сызыхъума псэхугъуэр сэ сфIокIуэд,
зызышэщIа си лъынтхуэр сфIощI зэпычу.
Си нэгу къыщIонэ зым емыщхь цIыхубзыр.
Аргуэру си гум лъагъуныгъэ ещI. Ар си щIалэгъуэм згъэунэхуахэм ещхьт,
арщхьэкIэ гуныкъуэгъуэщ къыслъигъэсыр.
ГущIэгъу къысфIыхопшахъуэ лъагъуныгъэм.
Сэ схуэгъэвынкъым лъагъуныгъэ ныкъуэ. Усыгъэ 303
Иджыри къэскIэ дэнэ ущыIа? –
щIэупщIэ хуэдэ къысщхьэщохьэ пшэхэр,
сызэпаплъыхьу, нэхъри къолъэхъшэхыр,
зыгуэркIи ягу къысщIэгъуу къысщыхъуащ.
Гу къыслъатакъым, гъащIэ гъуэгу къэскIухукIэ,
къетхъухыу щхьэр, езыхэм ещхь сыхъухукIэ.
Иджыри къэскIэ дэнэ сыщыIа? –
а упщIэр сэ езыми зызотыжыр.
ЗымащIэщ си зекIуапIэу къэзгъуэтыжыр,
атIэми сыту гугъэ куэд сиIа.
Сэ сытетащ иджыри къэскIэ щIылъэм,
къыхэкIыу щыспшыныжи стемылъ щIыхуэ.
Я упщIэр пшэхэм ирехьэжьэ жьыбгъэм.
Си упщIэр, узу, къинэжынущ си бгъэм.
КъэкIуэну гъатхэ гуэрым къыхуокI си нэ,
абы сынэмысыныр лIэм и гъунэщ.
А гъатхэр нэгу къыщIохьэ зэпымычу,
сыщIигъэгушхуэм зыри хэзмыщIыкIыу.
А гъатхэм си гухэлъхэр дэгъэгъэнущ,
сфIахьар къэзыхьыжынур арагъэнущ,
Къихьыжым щыщ езым къыслъымысыжми,
нэгъуэщIхэм зэщIракъуэ, сехъуэпсэжу.
Апхуэдэ гъатхэ гуэрым къыхуокI си нэ,
псэр игъэтыншрэ, си гур игъэину.
Абы хузэфIэкIынум сегупсысым,
согугъэ къиутIыпщыну бзагуэм и бзэр.
А гъатхэр къыщыкIуэнур сэ сымыщIэ.
Ар зэ къэкIуэнущ, аращ псом нэхъыщхьэр. 304 141 Публицистикэ Ноябрым и 7-м щIидзауэ УФ-м и кинотеатрхэм щокIуэкI театрымрэ киномрэ я режиссёр цIэрыIуэ, АР-м гъуазджэмкIэ щIыхь зиIэ и лэжьакIуэ ЕмкIуж Андзор триха «Невиновен» фильмыр.
цIыхум «Гуапагъэр къыдалъху», – жиIащ Конфуций. Ауэ кином щыдолъагъу цIыхур гупцIанэу дунейм къытехьэ щхьэкIэ, хьэл мыхъумыщIэ зэрызыхилъхьэфыр, фIымрэ Iеймрэ зэбгъурыту къызэрызэдэгъуэгурыкIуэр. Дауэ а тIур зы дунейм зэрытезагъэр? Лейр пхуэгъэгъуну? Бийм уегуэпэкIыфыну? ЦIыху гъащIэм нэхъ лъапIэ тет дунейм? Уэ пхуэдэм ажалкIэ ухуэупсэ хъуну? ЦIыхугъэмрэ гущIэгъумрэ, цIыхугъэншагъэмрэ пхъашагъэмрэ, дэтхэнэра нэхъ лъэщыр? УпщIэ куэд гум къыщызыгъэуш, жэуап купщIафIэхэр щыбгъуэт фильмщ зи гугъу фхуэсщIынур.
Кином къыщыхъу Iуэхугъуэ нэхъыщхьэр, иужькIэ сюжет гъэщIэгъуэн къызэрыкIыр – зы лъэпкъым щыщ щIалэр нэгъуэщI лъэпкъ къыхэкIам зэриукIырщ. Ауэ режиссёрым зэрыжиIэмкIэ, кином къызэрыщыгъэлъэгъуамкIэ, яукIари зыукIари къуаншэкъым, тIури хейщ. Апхуэдэ щыIэ?
Къохъу апхуэдэ. Мы махуэхэм цIыху цIыкIум яхуэмыIуэтэжу здэкIуэ фильмщ «Кавказфильм» киностудием (унафэщIыр ЕмкIуж Андзорщ) трихар. Ар ноябрым и 6-м дахэу утыку кърахьащ, ноябрым и 7-м Урысей псом щежьащ гъэлъэгъуэныгъэр. КъэлъаIуэурэ прокатыр къэзыщтэ къалэхэм я бжыгъэм хэхъуэ зэпытщ. Ар гуапэщ. Къэрал псор йоплъ ди хэкужьым и беягъыр, ди лъэпкъым и хабзэ дахэр, ди цIыхухэм я дуней тетыкIэр къызыхэщ, дунейм щекIуэкI къэхъукъащIэхэр Кавказым щыпсэу цIыхум и нэкIэ зэрилъагъум теухуа фильмым.
«Невиновен»-м щIэлъ гупсысэ нэхъыщхьэр зейр абы и режиссёрыращ. Сценарийр тхынымкIэ дэIэпыкъуэгъу къыхуэхъуащ КъШР-м щыщ тхакIуэ, усакIуэ, драматург Шыд Юрийрэ (иджыблагъэ дунейм ехыжащ, ди жагъуэ зэрыхъунщи) «Кавказфильм» киностудием и оператор-постановщик, драматург щIалэ Хьэкъул Ратмиррэ. ИлъэситIым къриубыдэу кинор трахри, дунейпсо мардэм изэгъэнымкIэ (постпродакшн) зы илъэскIэ Москва щелэжьыжащ. Дунейм къытехьащ адыгэ лъэпкъыр зэрыгушхуэ хъун, дунейпсо утыку ипхьэну узытемыукIытыхьын, лъэпкъым ижь-ижьыж лъандэрэ къыдекIуэкI хабзэжьхэр къызыхэщ фильм телъыджэ.
Сыт ар нэхъри тпэгъунэгъу зыщIыр? Дауи, ди артист цIэрыIуэхэр зэрыхэтырщ. ЛIыхъужь нэхъыщхьэр КъБР-м щIыхь зиIэ и артист, ЩоджэнцыкIу Алий и цIэр зезыхьэ Къэбэрдей къэрал дамэ театрым и артист пажэ Хьэмырзэ Ахьмэдщ. Айтэч и ролыр хуабжьу хьэл-щэныфI 142 Публицистикэ
защIэкIэ псыхьащ. Адыгэ цIыхухъу зэпIэзэрытым, щIэныгъэ зыбгъэдэлъым, пэжымрэ захуагъэмрэ япэ изыгъэщым, гъащIэм хуэIущым,
и дэтхэнэ лъэбакъуэри зэпэзышэчыфым, нэхъыщхьэращи, адыгэлI нэсым и щапхъэщ Айтэч. Ахьмэд а ролыр апхуэдизкIэ дахэу игъэзэщIащи, джэгуауэ фIэщщIыгъуейщ, дунейм зэрытетым хуэдабзэу хэтауэ къыпщегъэхъуфри.
Апхуэдэ дыдэщ анэм и ролыр Андзор зыхуигъэфэща, КъБР-м щIыхь зиIэ и артисткэ, ЩоджэнцIыкIу Алий и цIэр зезыхьэ Къэбэрдей къэрал драмэ театрым и актрисэ Тхьэщыгъуей Жаннэ. Зи бын зыфIэкIуэда анэм и гум щыщIэр псалъэкIэ къыпхуэIуэтэнукъым. Кином хэт Зери и псалъэр мащIэщ, ар мэгуIэ, мэхыщIэ. И къуэ нэхъыжьым и хьэдэр къыщыдахьэжым ар къызэрикъугъыкIымрэ и къуэр
зыIэщIэкIуэда бзаджащIэр и пащхьэ къыщрагъэувэм и псэм телъ
бэлыхьыр ирикъухыу и бгъафэм зэрыщIиубыдэмрэ гуми псэми къытехьэлъэ теплъэгъуэщ. Жаннэ и ролыр и псэм щыщ Iыхьэ гуэру къыпщегъэхъуф, анэпсэ махэм ишэчыфынур зыхуэдизыр а дакъикъэ бжыгъэм уи нэгу къыщIегъэувэф. 143
Режиссёрымрэ актёрхэмрэ.
Иджыри зы лIыхъужьым щхьэхуэу и гугъу щIыпхъэщ. Ар фильмым и кIыхьагъкIэ псалъалэу щымыт пэтми, Iущагъ куэд къызыпкърыкI Хьэлыуэщ (Куэтэншы Тимур). ИгъащIэми жылэ къэс дэсщ
адрейхэм емыщхь зы цIыху. ДелэкIэ еджэми, ахэр цIыху къызэрыгуэкI куэдым нэхърэ щынэхъ губзыгъэ щыIэщ. Ахэр еншэщ, фIэрафIэщ,
дахэм, пэжым, фIым я телъхьэщ. Уеблэмэ цIыхубэм нэхърэ нэхъ гуащIэу зыхащIэ гуапагъэм и IэфIымрэ ем и дыджымрэ. Хьэлыуи апхуэдэщ. И цIэм къегъэлъагъуэ лъэпкъым быдэу зэрепхари, фIымрэ Публицистикэ
екIумрэ зэрищапхъэри. Фильмым и кIыхьагъкIэ Хьэлыуэ япэщIэтщ зызыгъэпхъашэхэм, пэжыр зи гъуазэхэм я телъхьэщ, зэныкъуэкъухэм я щыблэIушщ, зэгурымыIуэхэм я чэнджэщэгъущ. ЖыпIэнуракъэ, роль телъыджэщ Хьэлыуэ и ролыр, ауэ нэхъ хейм тохуэ жыхуаIэращи, кинор гущIыхьэу еух.
Режиссёрым и лэжьыгъэр къыщIехъулIам и зы Iыхьэщ актёрхэм я Iэзагъыр, ауэ абы и хэкIыпIэр пасэу иубзыхуат ЕмкIужым. Абы къызэрыджиIамкIэ, сценарийр тхын щIимыдзэ щIыкIэ зи гугъу тщIа
ролхэр зыгъэзэщIэну актёрхэр къыхихакIэт, и
щхьэм щызэригъэзэхуакIэт. Арагъэнщ фильмыр апхуэдизу гущIэм нэсу щIыщытыр. Хьэщэ Къанщобий, Хъыдзэдж Борис, КIэмыргуей Валентин, Шыпш Къантемыр, Къардэн Заур, ХьэхъупащIэ ФатIимэ, Шыдгын Тимур, Зэмай Аминэ – театрым и актёр Iэзэхэр – кино утыку иришащ Андзор икIи къайхъулIауэ жыпIэ хъунущ. 144
Кинор щытрахым щыгъуэ.
Фильмым къыщыгъэлъэгъуащ адыгэм къыдалъагъу Iуэхугъуэ куэд.
Хуабжьу гукъинэжщ щIалэ хъыжьэ, лIы ткIий, леймыгъэгъу Мурат (ДыщэкI Замир) и образыр. И къуэшыр зыукIар псынщIэу къигъуэту илъ ищIэжыну йолъэдэкъэщыкI Мурат, абы и телъхьэхэри мащIэкъым. Ауэ гъащIэм хуэнабдзэгубдзаплъэ нэхъыжьхэр, акъыл зэтеубыдакIэ гупсысэ Айтэч сымэ токIуэ абы. Нэхъыщхьэращи, анэм хуегъэгъуф лей зезыхьа щIалэм IэщIэщIа щIэпхъаджагъэр. Анэм и пащхьэ кърагъэува лIыукIыр и къуэм и ныбжьынуращ, абы и адэ-анэр зэрыса мафIэгур Кавказым щыщ бзаджащIэхэм къагъэуащ зэгуэр, цIыкIуу ибэу къэна щIалэщIэр уэрамым къыщыхъуащ, хьэулейхэм зыхашащ, «нэхъыщхьэхэм» ягъэлажьэ лейзехьэ гупым ящыщ зы хъуащ. Анэм къыгуроIуэ зи сабиигум дыркъуэ телъ щIалэр зыгуэрхэм «Iэмэпсымэу» къызэрагъэсэбэпыр, и гум техуэрэ хуигъэгъуфмэ, абы и гъащIэр зэрихъуэжыфынур, лIы укIыныр къызэригъэувыIэнур. Аращ Айтэчи зи телъхьэр. Егор (Проскурин Артур) зэрихьа лейр хуэзыгъэгъуну хуейхэмрэ ар зыукIыну илъэдэкъэщыкIхэмрэ къаувыхьауэ пщIантIэм щыдэтым; анэм ищIэнумрэ жиIэнумрэ пэплъэу лIы гупыр щызэхэтым; шэми шхуми ису гуIэгъуэр зытелъ анэр гукIэ щычэнджащэм. Нэпсыр кърегъакIуэри, гущIэр зэрегъэдзэкI.
Дауэ а къомыр лъэпкъым щымыщ цIыхум зэрилъагъур? Москва къикIа следователыр къэхъукъащIэм кIэлъоплъ. Къэрал хабзэм тету Iуэхур зэфIэхыным къытекIухьа бзылъхугъэм илъагъур фIэтелъыджэщ. ЛIыукIыр гуауэ къызылъысахэм я пащхьэ ипшэныр фIэшынагъуэщ Аллэ (Дрожжинэ Татьянэ, АР-м щыщ актрисэщ), Публицистикэ
узыпэмыплъа гуэр къэхъункIэ хъунущ, лей зезыхьар жэуапым иришалIэмэ нэхъ къещтэ. Ауэ ди щIалэ губжьахэм зрадзыну хьэзыр пэтми, анэм лIыукIыр зреубыдылIэ, Егор щхьэхуит мэхъу, лейзехьэм хуэдзэлашхэхэм я губжьыр иракъух. Аллэ илъагъур и фIэщ хъуркъым. «Къэхъур сыт?» – щIоупщIэ. «Лъэпкъ хабзэщ, – ират жэуап. – Анэм игъэгъуащ». Апхуэдэуи а теплъэгъуэм къыхощ адыгэм и бжэщхьэIу къебэкъуа бийр хьэщIэ зэрыхуэхъур, зыри еIусэ зэрымыхъунур. Кином нэхъыщхьэу укъызыхуриджэр мис аращ. Зи къуэ яукIа анэм зыукIам хуегъэгъури, лъыгъажэр къызэтрегъэувыIэ.
Адыгэ къуажэм, хьэблэм, пщIантIэм, унэм деж щегъэжьауэ а жылэм дэлъ хабзэмрэ щекIуэкI адыгэ гъащIэмрэ къыщыгъэлъэгъуащ мы фильмым. Ауэ щыхъукIи, дунейпсо мыхьэнэ зиIэ Iуэхугъуэщ лъабжьэ хуэхъуар, цIыху куэд зыгъэпIейтей къэхъукъащIэщ зыхуэгъэпсар. Режиссёр ЕмкIуж Андзор зэрыжиIэмкIэ, цIыху зэхэгъэж, лъэпкъ зэныкъуэкъу, щIалэгъуалэ зэпэщIэувэныгъэ щыIэн хуейкъым. ЦIыху гъащIэр зыщ зэрыхъур, ар зым адрейм Iихыныр къезэгъыркъым. ЗэгурыIуэрщ, шыIэныгъэрщ, мамырыгъэрщ мы дунейр щызыгъэIэри, зэтезыIыгъэри. Мис ахэращ адыгэ кином цIыхубэр къызыхуриджэ гупсысэ нэхъыщхьэр. 145
Фильмыр къыщыдэкIа махуэм ирагъэкIуэкIа пресс-конференц.

Кином Урысейм щеплъахэр я гупсысэхэмкIэ къыддэгуэшащ:
Щхьэлахъуэ Светланэ (театр критик, Мейкъуапэ): Мейкъуапэ дыщеплъащ Адыгэ Республикэм гъуазджэмкIэ щIыхь зиIэ и лэжьакIуэ ЕмкIуж Андзор и «Невиновен» фильмым. Андзор дэ фIы дыдэу доцIыху ди театрым щищIа лэжьыгъэ телъыджэхэмкIэ. Иджыри къэс театр режиссёру тцIыхуамэ, иджы кинорежиссёру ди пащхьэ къихьащ. Ар щIэкъым. Апхуэдэ лъэбакъуэ зыча ипэ итащ адыгэ щIалэм. Къа- 146
Публицистикэ
режиссёр курс нэхъыщхьэхэр пщтэмэ, ЕмкIужым къыщиуха и егъэджакIуэ Захаров Марки и театр лэжьыгъэмкIи, и кино IэдакъэщIэкIхэмкIи цIэрыIуэт. НэгъуэщI лъэныкъуэкIэ къапщтэмэ,
кинор куэд щIащ Андзор и гъащIэм къызэрыхыхьэрэ. Ар «Мосфильм»-м щылэжьащ, фильмхэм, телесериалхэм хэтащ, Налшык къигъэзэжа нэужьи, клипхэр, рекламэ роликхэр трихащ, ди театрым щыщыIэми, аращ дгъэлъэгъуэну спектаклхэр дахэу цIыхубэм я пащхьэ ирихьэн щIэзыдзар. АбыкIэ жысIэну сызыхуейращи, ЕмкIужыр кином зэрымыщIэкIэ къыщыхутакъым. «Невиновен»-м Андзор и творчествэм и зы напэкIуэцIыщIэ къытхузэIуихауэ аращ. Мыбы адыгэ щIалэр и режиссёрщ, и сценаристщ, и продюсерщ, уеблэмэ, актёру дакъикъэ зы-тIукIэ хэтщ. Кином ущеплъкIэ, тезыхахэр джэгуурэ, къафIэмыIуэхуурэ трахауэ къыпщохъу, апхуэдизкIэ дахагърэ псынщIагъкIэ псыхьащи, псэм къытемыхьэлъэу зэхэгъэуващи. Пэжщ, нэпс къезыгъакIуэ, гум хыхьэ сценэхэр хэтщ, итIани цIыхугур щыз зыщI гупсэхугъуэкIэ кинор зэрыгъэнщIар телъыджэщ. Ар къызыхэкIыр, дауи, сыт хуэдизу
гугъуу зэхэухуэна сюжет имыIами, тыншу къызэрыбгурыIуэрщ, наIуэу уи нэгу къызэрыщIигъэувэрщ, къэхъукъащIэр нахуэу къигъэлъагъуэу, ар зэрызэфIэкIыжри IупщIу зэрыгъэпсарщ. Сюжетыр зыми емыщхь зыщIыр кином лъабжьэ хуэхъу Iуэхум и зэфIэхыкIэ хъуращ. Лейр бгъэгъуфу щытыпхъэщ. Зыгуэрым къигъэувыIэн хуейщ а лъыгъажэр. Арыншамэ, цIыху цIыкIур зэрыукIыжынущ. Кином къызэрыхэщым хуэдэу, адыгэм и хабзэр ткIийщ, абы уебэкъуэныр къезэгъыркъым. Куэд къыбжеIэ фильмым и кIэухми. Абдежи къыщыбоцIыху ЕмкIужым и хъэтIыр. ЛъэныкъуитIыр зэрызэкIужам къыщигъэувыIэркъым абы Iуэхур. Сыт щхьэкIэ жыпIэмэ, мыр шыпсэкъым, атIэ художественнэ кинощ, цIыхубэм зыгуэр яхихьэн хуейуэ. Псом нэхърэ гум нэхъ дыхьэу хэт лIыхъужьым – Хьэлыуэ – къытохуэ IэщIэщIар къызыгурыIуэжа, щIегъуэжа лIыукIым траубыда фочышэр. Ар лъыщIэжыр пызыщэну хуейхэм яхуэгъэза джэпсалъэщ, Тхьэр зэрымыарэзыр къэзыгъэлъагъуэ къэхъугъэщ. Зы лъэныкъуэкIэ я нэхъ хейр хокIуадэри, ар дерс мэхъу, адрей лъэныкъуэмкIэ, гъэсэныгъэм, зэгурыIуэныгъэм, шыIэныгъэм укъыхуреджэ. Петрухин Алексей (режиссёр, продюсер, Москва): ЕмкIуж Андзор талант ин зыбгъэдэлъ, гупсысэкIэ телъыджэ зиIэ режиссёрщ. Абы
гъуэгуанэшхуэ къызэрыпэщылъым сэ шэч къытесхьэркъым. Сыт ар адрейхэм къазэрыщхьэщыкIыр? Ар къыбжеIэ и япэ лэжьыгъэм. «Невиновен» фильмым езыр зыхуей дыдэ гупсысэр щIилъхьащ абы, гупсысэ куу, зэпэщ. Ауэ щыхъукIи, а гупсысэм дэ дытришэну, къыткIэрипхэну иужь иткъым, атIэ дегупсысурэ дыхуэкIуэжын хуейуэ къытхуегъанэ, уеблэмэ, абы хэт лейзехьэм и пIэкIэ дэ дыкъуаншэу къытщыхъужу доплъ, апхуэдизкIэ дызыIэпешэри, жиIэну зыхуейр ди деж къехьэсыфри. Кинор щыIэн хуейщ. Псом хуэмыдэу фэ, Кавказым исхэм, адрейхэм яжефIэни, явгъэлъагъуни фиIэщ. Фи бынхэр зыщIэфпIыкI хъун, дуней псом щыбгъэлъагъуэмэ, щапхъэ къызыхахын куэд фхутехынущ. Ар наIуэ ищIащ «Невиновен»-м, ар къыдэзыгъэкIа «Кавказфильм» киностудием. Си щхьэкIэ ар тезыхахэр къэмыувыIэу адэкIи лэжьэну сыхуейщ. 10 Заказ №267 Публицистикэ
ЕмкIужым триха фильмыр дунейпсо мардэм изэгъэнымкIэ лэжьыгъэр (постпродакшн) щекIуэкIар сэ сызиунафэщI «Русская Фильм Группа» кинокорпорацэращ, хуабжьу ди гуапэщ Кавазым и кинематографыр къэзыгъэщIэрэщIэж гупым ди гуащIэ зэрыхэлъыр. Хубиев Ислъам (КъШР-м Лъэпкъ IуэхухэмкIэ, хъыбарегъащIэ IэнатIэхэмрэ печатымкIэ и министрым и къуэдзэ, Черкесск): Совет лъэхъэнэм лъандэрэ кином и фIагъыр мыхьэнэншэ зэрыхъуар псоми ящIэ. Абы къыхэкIыу, иужьрейуэ траха, сюжет къызэрыгуэкI зиIэ фильмхэм я зэранкIэ, «Невиновен»-м арэзы сыкъищIыну, апхуэдэу удихьэхыу, пфIэгъэщIэгъуэну уеплъыну сыщыгугътэкъым. Ауэ сыщыуэу къыщIэкIащ. Сэ сыкинокритиккъым, ауэ творчествэм пщIэ зэрыхуэсщIым къыхэкIыу къызгурыIуэр мащIэкъым. Си адыгэ къуэш ЕмкIуж Андзор (езы Ислъам къэрэшейщ) и зэчийр къызэрымыкIуэщ. Аращ зи фIыщIэр мы фильм телъыджэр дунейм къызэрытехьар. «Невиновен»-р гулъытэшхуэ зыхуэщIыпхъэщ, псори еплъын хуейщ, си фIэщ мэхъу цIыхубэм абы хуэфащэ уасэ зэрыхуагъэувынур. Пэжагъыр, гуапагъыр, щIыхьыр, гумащIагъэр, лъагъуныгъэр, гъэсэныгъэр, гууз-лыузыр гъуазэ зыхуэхъу дэтхэнэми мы фильмыр игу дыхьэнущ. НэгъуэщIу жыпIэмэ, цIыхум дежкIэ нэхъыщхьэ дыдэ цIыхугъэр япэ изыгъэщхэрщ мыр зи фильмыр. Кином ущеплъкIэ зыхэпщIэ гурыщIэхэр псалъэкIэ къэпIуэтэжыну гугъущ. Абы папщIэ уеплъын хуейуэ аращ. Мыр ди къэралым ис дэтхэнэ лъэпкъым, цIыхум дежкIи щхьэпэщ. Конторинэ Александрэ (журналист, Иркутск): Фильмыр сигу ирихьащ, е ирихьакъым зыхужаIэхэм ещхькъым «Невиновен»-р. Мыр нэгъуэщI дуней гуэрым щыщу къысщохъу, ар Кавказым зэрыщытрахар, адыгэ щIалэм зэрытрихар арагъэнщ къызыхэкIыр. Ауэ нэхъ куууэ уеплъмэ, мыр куэд къыбжезыIэ кинощ. Къапщтэмэ, Кавказым щыщ щIалэхэм я гум щыщIэр псалъэкIэ къаIуатэу, зыгуэрым щытхъуу, псалъэ лей жаIэу щыткъым. Адыгэхэм нэкIэ, плъэкIэкIэ, я
зыгъэхъеикIэ къудейкIэ къыбгурагъаIуэ жаIэну зыхуейр. Ар зыкIэ дахэу къыщыгъэлъэгъуащ мы фильмми, умыгъэщIэгъуэн плъэкIыркъым. Мыбы псалъэр щымащIэщ, ауэ я хьэл-щэнымрэ я Iуэху
щIэкIэмрэ щытелъыджэщ. Къуажэм дэс «делэ цIыкIум» и образ къудейр къащти, кином и кIыхьагъкIэ куэд жиIэркъым, ауэ а жиIэхэри купщIэ зиIэ защIэщ. «Уделэмэ нэхъыфIщ, улIыукI нэхърэ», – жеIэ Хьэлыуэ, щIалэ пхъашэхэм яхыхьауэ. Мыбдежым сигу къэкIыжащ Парко Россо и псалъэхэр «Кхъуэуэ ущытыныр нэхъыфIщ, фашисту ущытыным нэхърэ». Ар
сыту псалъэ пэж. Мы фильмыр ягу щIыхьэнущ зэгуэр гузэвэгъуэ къызэжьэхэуахэм, уеблэмэ, гу зыкIуэцIылъ дэтхэнэм дежкIи гущIыхьэщ мыр. КъищынэмыщIауэ, «урыс кинокъым, кавказ кинощ», – жызыIэни къахэкIынущ. Ауэ еплъын хуейщ, Кавказым щекIуэкI гъащIэмрэ абы и цIыхухэмрэ къывгурыIуэну фыхуеймэ, фи щхьэ фегупсысыжыну, зыкъэфцIыхужыну фигу илъмэ, мыбы феплъыпхъэщ, сыт хуэдэ
лъэпкъ къыхэкIари. Мыр нэгу зезыгъэужь кинокъым, мыр псэм дыхьэ кинощ, Кавказыр къэзыгъэлъагъуэ фильмщ. Хьэлыуэ гузавэу кином и кIыхьагъкIэ кърихьэкI уанэр зытефлъхьэн шы щIэх зэвгъэпэщыжыну Тхьэм жиIэ адыгэхэм. Абы гупсысэшхуэ щIэлъщ. 147 148
Публицистикэ
Къул Амир (музыкант, режиссёр, Налшык): Сигуми, си псэми дыхьа кинощ «Невиновен»-р. Сыт хуэдэ лъэпкъ къыхэкIари, сыт хуэдэ дин зыIыгъри еплъыну щхьэпэщ, зыгъэгупсысэн, Iущ зыщIын куэд къыхахынущ. Хуабжьу гуапэщ ди лъэпкъым ижь-ижьыж лъандэрэ къыдекIуэкI хабзэр, зэхэтыкIэр дахэу къызэрыщыгъэлъэгъуар. Лъэпкъ зэмылIэужьыгъуэ куэд зэрыс Урысейм зэрыщагъэлъагъуэр фIыщ, сыт щхьэкIэ жыпIэмэ, мыр зэкъуэтыныгъэм, зэныбжьэгъугъэм, мамырыгъэм теухуащ. Ди къэкIуэнур нэхъыфI хъун щхьэкIэ дыхуэныкъуэт дэ мыпхуэдэ кино. Тхьэм зригъэузэщI Андзор. Мы щIалэм кином щIилъхьа философиер телъыджэщ. Кином къыхалъагъукIыфам нэмыщI, езы режиссёр зэчиифIэм и гупсысэхэр зэхэзыхахэм къагурыIуэнущ сэ зи гугъу
сщIыр. Дэтхэнэ зы лIыхъужьми и образ нэс тлъэгъуащ, мыхьэнэ гуэр имыIэу ауэ зы мэскъали хэткъым. Уеблэмэ, кином хэт лIыхъужьым кърихьэкI уанэм хуабжьу Iуэхугъуэшхуэ ирепх ЕмкIужым, гъэщIэгъуэнракъэ, а хьэпшыпри зы образ псо ирокъу.
Никитинэ Надеждэ (егъэджакIуэ, Налшык): Хуабжьу куууэ
адыгэ щэнхабзэмрэ хабзэмрэ къыщыгъэлъэгъуащ «Невиновен» фильмым. Абы цIыхуу еплъыр адыгэ хабзэм щыгъуазэ зэрыхъуну къудейр куэд и уасэщ. Ди жагъуэ зэрыхъущи, ди щIалэгъуалэр щыгъуазэкъым лъэпкъым бгъэдэлъ хъугъуэфIыгъуэ псоми. Сэ куэдрэ сыщыщIэупщIэ щыIэщ, щIалэгъуалэм садолажьэри. Ауэ адыгэхэм адыгэ хабзэр куууэ ящIэркъым, урысхэм урыс щэнхабзэм хащIыкI щыIэкъым. Абы и лъэныкъуэкIэ цIыху псори еплъын хуейщ мыбы, зыщыщ лъэпкъым емылъытауэ. Мыр иджырей зэманыр зыхуэныкъуэ фильмщ. Хуабжьу сахуэарэзыщ тезыхахэм.
Гугъуэт Заремэ (усакIуэ, Налшык): Лъэпкъ хабзэм къару лъэщ зэрыщIэлъыр къыщыгъэлъэгъуащ «Невиновен» фильмым. Ар дуней псом я фIэщ ищIащ ЕмкIуж Андзор. Сыту фIыщIэшхуэ хуэтщIын хуей мыбы, адыгэу зызылъытэж дэтхэнэми! КъызыхэкIа лъэпкъым къуэпс быдэкIэ зэрыпыщIар игъэлъэгъуащ режиссёрым. Образ къэс – гъащIэ щхьэхуэщ, образ къэс дуней тетыкIэ ягъэлъагъуэ, образ къэс уагъэгупсысэ, куэдым уи гур ягъажэ.
Фильмым и лIыхъужь нэхъыщхьэу сэ тIу слъэгъуащ. Айтэч
нэмыщI ар Хьэлыуэщ. Образ къэс Iэджэм уи гур ягъажэ жысIатэкъэ, . атIэ мис: адыгэм къыдэгъуэгурыкIуэ нэщэнэу, угъурлыгъэу
щытщ къуажэ, жылэ къэс Хьэлыуэ хуэдэ делэ дэсыну. Абы жылэр къихъумэ хуэдэщ. Мыбдеж си гур жащ Нало Заур и «Хьэбалэ и пхъэ гуащэ» новеллэм дежи. Телъыджэкъэ! Делэм нэхърэ нэхъ губзыгъэ хэткъым фильмым! Моуэ сегупсысащ: дунейм къытехьа нэужь, щIэныгъэ-акъыл жыхуэтIэм и лъэныкъуэкIэ и зыужьыныгъэр къызэрызэтеувыIам и псэр фIеягъэм щихъумауэ пIэрэ?! – и псэ къабзагъэр и делагъэм къыхэкIыу пIэрэ жыхуэсIэщ. Хьэлыуэщ фильмым деплъыху зызыхуз ди гум пIалъэ-пIалъэкIэрэ жьы Iубыгъуэ дезыгъэхужыр, дыкъыпызыгъэгуфIыкIыжыр. Мыбы и образыр нэхущ. Сэ зы упщIэшхуэ къысфIыдрехьей: Сыт щхьэкIэ?! Хьэлыуэ щхьэ хэкIуэда?! Мыбы и лIэныгъэмкIэ сыт режиссёрым жиIэр? Мыбы и укIыгъэм мыхьэнэ иIэми, сэ ар зыхэсщIакъым – къызгурыIуакъым. Мыр згъэпсэунут. Мис абы и укIыгъэм хэслъэгъуар: лъэпкъым къэзыхъумэн иIэжкъым. Мыбдеж аргуэру зы Iуэхугъуэшхуэ дыдэ къоув. НэгъуэщIу жыпIэмэ, конфликтыр щигъэбыдэжым деж, нэгъуэщI зы конфликт, нэхъ шынагъуэжу къоунэху. Публицистикэ. Сыту хуэкIуэу къыхиха режиссёрым и образхэр зыгъэзэщIа лIыхъужьхэр. КIуэаракъэ, дэтхэнэми я тIасхъэр щэхуу щIихыурэ къыхищыпыкIам хуэдэщ. Айтэч адыгэлI зэпIэзэрытым и щапхъэщ. Мыр имычэзууэ щыгубжьам дежи, и губжьыр Iэпкълъэпкъым щызэщIекъуэжри, и IэштIымым иреупIэжыф. Айтэч и шыфэлIыфэр къызэпкърихыу, режиссёрым дыкIэлъегъэплъ щIыуэпсым и уардагъым. Хьэуа къабзэр, къыр лъагэхэр, губгъуэ бжэныр – мыхэр хуитыныгъэм и нэщэнэу къыбгуроIуэ. Айтэчи апхуэдэщ – и псэм, и гупсысэм хуитыж
цIыхущ – аращ япэ дыдэу цIыхум и хуитыныгъэр. Псалъэм и хьэтыркIэ, мыбы Мурат хуэдэу лъы щIэжыным и нэр къыщхьэрипхъуэркъым. АтIэ лъэпкъ щыхъукIэ, абы къыхокI нэхъ ихъу-илъхэри. Фильмым деж ар Муратщ. Абы и образри нэсу зэфIэуващ – зыгъэзэщIам къыдалъхуа роль фIэкIа пщIэнкъым. И лъыр пщтырщ – аращ и дэтхэнэ лъэбакъуэ псынщIэIуэми и щхьэусыгъуэр. Зерэ! Мыр адыгэ анэм апхуэдизу пэгъунэгъу хъуа образщи, и гурымыкIэ къудеймкIэ игу щыщIэу хъуар зыхыуегъащIэ.
ЛъыщIэжыр къэзыгъэувыIэр хабзэрщ. Лъэпкъым ейуэ зыгуэрщ, къапщтэмэ, лъыщIэжри. Ауэ ар къэзыгъэувыIэ хабзэр нэхъ лъэщыжщ. Лъэпкъ хабзэр образ щхьэхуэу щыпхышащ фильмым. Аращ абы и тегъэщIапIэри. Хей зыукIам зищIэжащ – тезырым хуэхьэзыру къыдэуватэкъэ ар пщIантIэм – аракъэ къыщIелари. ЗищIэжат, къигъэзэжат. Къэзыгъэзэжыр, къещтэ, жи. Урыс щIалэр гъуэгу пэжым тезышэжар адыгэ унэм щилъэгъуа зэхэтыкIэ хьэлэмэтырщ. Мыбдеж, бийуэ щытми, хьэщIэмэ, ерыскъым я нэхъыфIыр щрагъэшх, бийуэ щытми, хьэщIэмэ, сытми щахъумэнущ. Телъыджэкъэ. Ар лъэпкъ хабзэм и къару лъэщщ. Апхуэдизу ар зэхэтыкIэм хьэщыкъ ищIат, и гъащIэр и нэгу щIагъэкIыжати, тезыр нэхъ шынагъуэ дыдэм хуэхьэзырт. Къапщтэмэ, тезыр нэхъ шынагъуэр и псэм хьэлъэу телъырат абы иджы. Мыдрейм хуэхьэзырт. Аргуэру си гур жащ. лъэхъуэщым. Илъэсибл ипэкIэ, журналист гуп сахэту, бзылъхугъэхэр щаIыгъ колоние сыщыIат.
Бзылъхугъэ щIалэ дыдэ (и цIэри си гум изубыдащ) наркотик IуэхукIэ ягъэтIысауэ, тезыр ихьырт. Абы жиIауэ щытащ: «Лъэхъуэщыр сыщызыщIэгупсысыжа-къыщызгъэзэжа щIыпIэщ, мыбы сыкъихуа нэужь къызгурыIуа псор си щхьэ и сэбэпыжщи, игъащIэкIэ къысщхьэпэнущ – есхьэкI пIалъэри си псэм и хущхъуэщ.»
КъызэрысщыхъуамкIэ, фильмыр зэман нэхъыбэм нэхъыфIыжу
изэгъэнут. Зэманым тIэкIу къикъузауэ пIэрэ щыжыпIэ урохьэлIэ.
Моуэ конфликтыр иныщэу, иджыри къызэпкърыхын хуейуэ. ИкIэм. Сэ фильмым сигъэгушхуащ. Мыр адыгэ щIалэм трихащ, фIыуэ тлъагъу актёрхэр щыджэгуащ, лъэпкъ Iуэху къыщыгъэлъэгъуащ, къехъулIащ! Псэ хуабагъэ хэлъщ фильмым – гугъэ къует! Замирэ 149 150
Культурэ
Тут Заур: Щэнхабзэр Iэмал гъуэзэджэщ дунейм нэхъыфIу тетыр ирипхъумэну Урысей Федерацэм, Къэбэрдей-Балъкъэрым, КъэрэшейШэрджэсым, Адыгейм, Дагъыстэным я цIыхубэ артист Тут Заур и уэрэд жыIэкIэр зэ зэхихауэ зигу дэмыхьарэ, езым хуэзауэ и Iэдэбагъым имытхьэкъуарэ
щыIэу къыщIэкIынкъым. Бгъэдэлъ зэчиймрэ езым и хьэлщэнымрэ я фIыгъэкIэ ехъулIэныгъэшхуэхэр зыIэригъэхьэу Урысей псом цIэрыIуэ щыхъуа ди
лъэпкъэгъу нобэ щапхъэ зытраххэм ящыщщ, зи творчествэм пщIэ хуащI уэрэджыIакIуэ нэсщ. Заур Бахъсэн къыщежьа и гъуэгум бгъуфIэшхуэу зызэIуихри, дунейпсо утыку иришащ, Iулыдж ин зэригъэпэщащ, ауэ щалъхуа жылэжьым къэкIуэж лъагъуэр зэи щыгъупщакъым. А гъуэгум къыщытеувэжа зы махуэщ дыщызэрихьэлIар, си упщIэхэм я жэуап къриткIэрэ гъэщIэгъуэну дыщызэбгъэдэсар.
артистыр – Заур, Урысейм и канал нэхъыщхьэм адыгэбзэ зэрыщызэхэсхам, абы сызэрыригушхуам щхьэкIэ, пщIэ лей пхуэсщIу сыкъэхъуащ
сэ. ИужькIэщ уи творчествэр нэхъ къыщысцIыхуар, уи уэрэдхэм едэIуэн щыщIэздзар. НэгъуэщIу жысIэнщи, Урысей шоу-бизнесым и курыхым хэт уэрэджыIакIуэ цIэрыIуэр Бахъсэн щыщу къыщыщIэкIам згъэщIэгъуат. Сыту куэд щIа абы лъандэрэ. – Си сабиигъуэр сигу къэбгъэкIыжащ, Замирэ. Адыгэбзэм увыпIэшхуэ щиубыдащ абы. ЕплIанэ классыр къэдухыху дызэреджар
адыгэбзэщ, етхуанэм дыщыкIуам зы урысыбзи тщIэртэкъым. Ауэ сабийм псынщIэу псори къипхъуатэркъэ, зы гугъуехьи къыхэмыкIыу урысыбзэри зэзгъэщIэжат. А лъэхъэнэм щыIа егъэджэныгъэ ухуэкIэм сыхуэарэзыщ, абы и фIыгъэкIэ си бзэм шэрыуэу сропсалъэ. Бзэр
псэунрэ мыпсэунрэ зэманым къигъэлъэгъуэнщ, ар Iуэхугъуэ куэдым елъыта къиинщ. Ауэ гур игъэкIуэдыркъым адыгэбзэмрэ балъкъэрыбзэмрэ Къэбэрдей-Балъкъэрым къэралыбзэу зэрыщагъэувам. Къэрэшей-балъкъэрыбзэм и къэкIуэнур нэхъ наплъэщ, сыт щхьэкIэ жыпIэмэ, ар тюркскэ бзэ гупым хохьэ икIи ар зи анэдэлъхубзэхэм гулъыти пщIэи хуащI. Ауэ адыгэ-абхъазыбзэр нэгъуэщIым зыми ещхькъым, ирипсалъэу дунейм тетри мащIэщ. Абы къыхэкIкIэ, Культурэ
дэтхэнэ унагъуэми гулъытэ лей щигъуэтын хуейщ адыгэбзэм. Си бынхэр къыщалъхуар Налшыкщ, ауэ иджыри цIыкIуу Москва сшэн хуей хъуащ, сыщылажьэр арати. Адыгэбзэри урысыбзэри зэхуэдэу ящIэ абыхэм, инджылызыбзэми иропсалъэ. Абы дегугъуащ си щхьэгъусэ Маринэ сэрэ. Бзэр махэ зэрыхъум щхьэкIэ властыр зыгъэкъуаншэхэм сарителъхьэкъым сэ, адыгэ лъэпкъми, адыгэ цIыхубэми я къэкIуэнур зи IэмыщIэ илъыр езы цIыхухэращ. – СабиигъуэмкIэ къыщедгъэжьакIэ, зы упщIэ уэстынут.
Иджыпсту уэрэд жызыIэ (хъуми-мыхъуми) щIалэгъуалэр куэд хъуа щхьэкIэ, нэхъапэм ар IэщIагъэу ябжу щытакъым, псом хуэмыдэу цIыхухъум дежкIэ, псом хуэмыдэу ди лъахэгъухэм.
– Пэж дыдэщ. Абы щыгъуэм уэрэджыIакIуэ сыхъуну сыхуейщ
жысIамэ, зыми сыкъыгурыIуэну хъунтэкъым. Ауэ гъэмахуэ хуабэм, щхьэгъубжэхэр зэIухарэ Бахъсэныжь и уэр макъымрэ бзухэм къраш уэрэдымрэ сыщIэжеикIыжу щытащ сэ. ЩIыуэпсым къыхэIукI апхуэдэ макъамэ гурыхьым щхьэм кърилъхьэ гупсысэхэри нэгум къыщIигъэувэ сурэтхэри дахэт. А лъэхъэнэм сыщIэхъуэпсырт Хиль Эдуард, Трошин Владимир, Кобзон Иосиф сымэ я концерт зэгуэр сеплъыным. ИужькIэ къэунэхуащ Магомаев Муслими. Абы щыгъуэм къэралым радио, телевидение каналитI къудей щыIэу арати, сыт хуэдэ макъамэ нэтын срихьэлIэми си махуэшхуэт. ЗэрыжыпIауэ, макъамэм хузиIэ лъагъуныгъэм гу лъата пэтми, сэ уэрэджыIакIуэ сыхъуну зыми игу къэкIыртэкъым, ар IэщIагъэ нэсу зэрамыбжым къыхэкIыу. – ИтIани, уэрамым топ джэгуу дэта сабийхэм уащыща хъункъым, гъуазджэм и дахагъэм пасэу ущыдихьэхакIэ, жэщым и
даущым игъэIу макъ щабэр щызэхэпхыфакIэ? – Хьэуэ, макъамэм нэмыщI спортми сыдихьэхырт. Къуажэ щIалэ цIыкIухэм я дежкIэ футболратэкъэ спорт хъужри. Еджэнымрэ унагъуэ къалэнхэмрэ дыкъыщыдэхуэм губгъуэм лъапцIэу топ къыщетхуэкIырт. КъэжьыхьынкIэ дрикъумэ, Бахъсэныпсым зыхэддзэрт, тутей мэракIуэкIэ зыттIыжырт. Дыщызэзауэ къэхъурт. Пэжым ерыщу срителъхьэу зэрыщытар сощIэж, абы щыгъуэм дэнэ щысщIэнт абы гъащIэм щиубыд увыпIэр зэрымащIэ дыдэр.
Классибл нэужьым, илъэс къэс гъэмахуэ мазищым сылэжьащ. УхуакIуэу. – Ар дэнэ къипха IэщIагъэт? – Бахъсэн ухуакIуэ бэлыхь дэсащ – Марченкэ Ваня. Абы унэ куэд дищIыхьащ а лъэхъэнэм къуажэм. Хуабжьу IэкIуэлъакIуэт. Сэ абы и гъусэу сылажьэрт, раствор зэхэсщIэрт, чырбыш, блок хуэдэхэр къесхьэкIырт. Ваня сриIэпыдзлъэпыдзт, кIэщIу жыпIэмэ. Сыхьэтит- 151 Культурэ
хум дыдэкIырти, шэджагъуэнэужь хъуху дылажьэрт, тIэкIу зыдгъэпсэхурти, дыгъэ къухьэжыгъуэм аргуэру лэжьыгъэм дыпэрыхьэжырт. Тонн бжыгъэкIэ хьэлъэ къесхьэкIырт махуэм. Ауэ жэщым сыт хуэдэу IэфIу сыжейрэт. Ди пщIантIэм гъуэлъыпIэ дэтти, гъэмахуэм абдежт си жеипIэр. Сыгъуэлъыжа къудейуэ, жейм сыщыхилъафэм сыкъагъэушу къысщыхъурт, жэщыр блэлъэту Ваня сыдишыну къыщысщхьэщыхьэм деж. Гъэмахуэ мазищым зы сом мин къэзлэжьырт. Ар ахъшэшхуэт, си анэмрэ си шыпхъу закъуэмрэ садэIэпыкъурт. Си адэр пасэу дунейм ехыжащ. Ноби Бахъсэн сыкIуэжа нэужь, Ваня и гъусэу тщIа унэхэр къызоцIыхуж. лъагъуэм узэрытехьар? – Хуабжьу хъыбар гъэщIэгъуэнщ, Заур. Дауэ-тIэ, музыкэ – IэщIагъэ схуэхъунур къыхэсхын хуей щыхъум, япэу сызэгупсысар дохутыр IэщIагъэращ. Сехъуапсэрт абы, си анэри сымаджэрилэти, абы сытым дежи дэIэпыкъуэгъу сыхуэхъуфу сыщытыну сыхуейт. АрщхьэкIэ, школым зы егъэджакIуэфI диIащ дэ, аккордеонист бэлыхьу. Абы Налшык къалэ дэт Музыкэ училищэм сыщIэтIысхьэну чэнджэщ къызитащ, гу лъитауэ къыщIэкIынт зэчий гуэр зэрызбгъэдэлъым. Абы куэдрэ классым я пащхьэ уэрэд щыжызигъэIэу щытащ. СукIытэрт, ауэ сфIэфIт.
СедэIуащ си егъэджакIуэм и чэнджэщым. Зы цIыхум ямыщIэу Налшык сыкIуэри, Музыкэ училищэр къэзгъуэтащ, сызэрыщIыхьэуи Хьэсанэ Мусэ сыхуэзэри (арат унафэщIыр) къызэдэIуащ, Магомаевым и уэрэдхэм щыщ жесIащ, адыгэ уэрэди згъэзэщIащ. «Уи тхылъхэр къэхь», – жэуапу къызитащ абы. Мис абдеж къыщыщIидзащ зи гугъу пщIы лъагъуэм, Замирэ. ЗэрысщIэжрэ, макъамэм си гур хузэIухащ, уеблэмэ, сыкъэзыухъуреихь дунейр абы еслъытурэщ зэрызыхэсщIэр. Псыпэр зэрыжэм псыкIэр ирожэ жыхуаIэращи, лъагъуэр къэбгъуэта хъуамэ, гъуэгу хэпшынри гугъужкъым. Налшык къыщыщIэздза щIэныгъэр, Москва щыпысщащ, ауэрэ Урысей утыку сихьащ. – Пасэу укIуащ Москва, уэрэджыIакIуэуи, цIыхууи ущызэфIэувар арауэ жыпIэ хъунущ. Ауэ уи адыгагъэри, уи адыгэбзэри зыкIи нэхъ махэ хъуакъым. СыткIэ упыщIа, Заур, укъызыхэкIа лъэпкъым, сыт ар уи дежкIэ? – Псоми ящIэ сэ гу къуэпс быдэкIэ Къэбэрдей-Балъкъэрым, Къэрэшей-Шэрджэсым, Адыгейм сазэрыпыщIар. Тутхэ я нэхъыжьхэм зэрыжаIэжымкIэ, сэ сызэрыцIыкIурэ си лъэпкъым и блэкIам, и тхыдэм сыдихьэхырт. БалигъыпIэ сиува нэужь, абы теухуа тхылъхэр, ди щIэныгъэлIхэм я IэдакъэщIэкIхэр щIэзджыкIыу хуежьащ. Пэжыр 152 Культурэ
жыпIэмэ, Совет Союзыр лъэлъэжа нэужькIэщ абы щыпсэуа лъэпкъхэм я тхыдэр нэхъ къаулъэпхъэщыжу щыхуежьар. Зы лъэпкъи щыIэкъым, къикIуа тхыдэ гъуэгуанэм фэбжь темылъу, абы елъытамэ, адыгэ тхыдэм и фэбжьыр нэхъ куущ. Ди жагъуэ зэрыхъущи, абы щыгъуазэр мащIэщ. Ди тхыдэр зыщIэр щIэныгъэлIтхыдэджхэмрэ езы адыгэхэмрэщ. Абы къыхэкIыу, ди щхьэ егугъужын хуейр дэращ. ДызэныкъуэкъукIэ, зыгуэрым дыпэщIэувэкIэ зыри къэтхьынукъым.
Нобэ пщырэ пщылIрэ щыIэжкъым. Пщыщ унэтIыныгъэ зэмылIэужьыгъуэхэмкIэ ехъулIэныгъэхэр зыIэрызыгъэхьэф псори. Ахэращ ди пщIэр зыIэтри, ди лъэпкъми хэкуми я зыужьыныгъэм хуэлажьэри. Дэ къыдгуроIуэ ди лъэпкъым и щыIэныгъэмрэ и къэкIуэнумрэ Урысейм зэрепхар, абы дыхэту зыдужьмэ, фIым дызэрыхуэкIуэнур. Си щхьэр къэсщтэнщи, илъэс 18 сызэрыхъу лъандэрэ адыгэм и щэнхабзэр фIыкIэ, дахэкIэ къызэрыхэзгъэщыным иужь ситщ. Сэ зэи зыкIи схъуэжынукъым икIи хэзгъэгъуэщэнукъым анэ быдзышэм и гъусэу къыспкърыхьа хэкупсагъэмрэ сыкъызыхэкIам хузиIэ лъагъуныгъэмрэ. – Урысей Федерацэм и цIыхубэ артисту ущыту, щхьэзакъуэ утыкум уесауэ уцIэрыIуэу, Театр гъуазджэмкIэ Урысей академием щебгъаджэу. КIуэаракъэ, творческэ щыгум уиту, 2005 - 2013 гъэхэм КъБР-м и Iэтащхьэу лэжьа Къанокъуэ Арсен къыпхуегъэлъагъуэри, ди республикэм щэнхабзэмкIэ министру укъокIуэж. Щэнхабзэм и щытыкIэр щымыщIагъуэ, къуажэ клубхэр щымылажьэ, библиотекэхэр щызэхуащIыжа лъэхъэнэм, гугъуехьыр щыкуэд IэнатIэм ущыунафэщIыну дауэ утегушхуат? – Къанокъуэ Арсен езым къыдэлэжьэн гуп зэхуишэсырти, Щэнхабзэмрэ хъыбарегъащIэ IэнатIэхэмкIэ министерствэм и унафэщIу сыкъакIуэмэ зэрыфIэигъуэр къыщызжиIэм, тIэкIу Iэнкун сыхъуащ.
Сэ зыхэсщIэрт си пщэм къыдэхуэ жэуаплыныгъэр икIи Арсен дэсIыгъыну сыхуейт. Ар куэд щIауэ си ныбжьэгъут, си концерт нэхъ инхэр Москва и пэш нэхъыфIхэм щыстынымкIэ сэбэп къысхуэхъурт ар сыт щыгъуи. ИужькIэ гу лъыстащ ар хьэрычэтыщIэ лъэрыхьу зэрыщытым и мызакъуэу зэрыхэкупсэми. Сэ абы и гъусэу илъэсищрэ ныкъуэкIэ министру сылэжьащ. Ар гъащIэ дерс схуэхъуа лъэхъэнэщ жысIэмэ, сыщыуэнукъым. Щэнхабзэм и щытыкIэр сыт щыгъуи зэлъытар къэрал политикэм и ухуэкIэрщ. Дауи, Урысей Федерацэм и зы хэгъэгур къапщтэу, «щэнхабзэ жэнэт» щыбухуэфынутэкъым. Ди жагъуэ зэрыхъущи, къэралым зэхъуэкIыныгъэхэр щыщекIуэкIа лъэхъэнэм, щэнхабзэми жьэхэуащ ныкъусаныгъэхэр, щэнхабзэ IухущIапIэ куэд къэрал унафэм щIэкIащ. Абы къыхэкIыу гугъущ иджыпсту илъэс мин 153 Культурэ
бжыгъэхэм къыпхаха щэнхабзэмрэ гъуазджэмрэ пхъумэну. ИтIани ди министерствэм зы илъэсым къриубыдэу щэнхабзэр зыхуей хуэзэу зэфIэгъэувэжынымкIэ цIыхухэр къигъэгугъакъым, атIэ ди адэжьхэм къащIэна псэкупсэ къулеигъэр хъумэныр, адэкIэ зегъэужьыныр и къалэн нэхъыщхьэу лэжьэн щIидзащ. Псом япэ идгъэщырт тхакIуэхэм, композиторхэм, сурэтыщIхэм, архитекторхэм я зэгухьэныгъэхэр, ахэр къэбгъэсэбэпкIэрэ щэнхабзэм и унэтIыныгъэ псоми улъэIэсыфынут. Иджыпсту кIыхь хъунущ, абы махуэ къэс лэжьыгъэу щедгъэкIуэкIар къеббжэкIын щIэбдзэмэ. ФIыщIэ яхузощI зи акъыл къыстехуэу къыздэлэжьахэм, си зэфIэкIым къыщыгугъыу сезыгъэблэгъа Къанокъуэ Арсен. Абы республикэм куэд хуищIащ, ди министерствэм и лэжьыгъэми куэд къыхилъхьащ. – Уэ зэрыжыпIащи, илъэс 18 узэрыхъу лъандэрэ гъуазджэм уролажьэ, Урысейм и сценэшхуэм уитщ, ди республикэм и щэнхабзэ гъащIэм зыщыбгъэгъуэзэну Iэмал хъарзынэ уиIащ… Щэнхабзэм и лъапIэныгъэхэмрэ Iулыджымрэ зыщIэ уэ, дауэ уеплърэ иджыпсту ар зэрыхуа щытыкIэм, ахъшэ къралэжьын къудей щхьэкIэ абы гъунэгъу зыхуэзыщIхэм? – Сыт хуэдэ лъэпкъми фейцейуэ, акъылыншэу зилъагъужыну хуейкъым, псори зыщIэхъуэпсыр псэкупсэ къарурэ дахагърэ яхэлъу къэгъуэгурыкIуэнырщ. Апхуэдэ еплъыкIэ уиIэныр Iэмалыншэщ лъэпкъ хабзэмрэ щэнхабзэмрэ пхъумэжыфын щхьэкIэ. Ди къэралыр зэрыщыту къапщтэмэ, гъуазджэмрэ щэнхабзэмрэ я IэфIагъыр тIэкIу зыхамыщIэж хъуащ. Сэ сызэреплъымкIэ, абы къезыгъэгъэзэжыфынур къэрал политикэ лъэщымрэ экономикэ зыужьыныгъэмрэщ. А зи гугъу пщIы ахъшэ зэIэпыхым ди щэнхабзэр темыкIуэдэжын папщIэ, «ныбэ нэщIхэр» гъэнщIын хуейщ. ИтIанэщ цIыхухэм щэнхабзэ лъагэм и дунейр зыхуэдэр щызыхащIэфынур. Нобэрей Урысейр къащти еплъыт, лъэпкъ зэхущытыкIэр зэрыбгъунлъам, цIыхухэм пщIэ зэрызэхуамыщIыжым. Дапщэщ апхуэдэ щыщыIар? Псэкупсэ къулеягъымрэ щэнхабзэ лъагэмрэ я утыкур зэдгъэгъуэтыжмэщ дэ а щытыкIэм дыкъыщикIыфынур. – Пэжу, жылагъуэм, цIыхубэм я гупсысэкIэр нэгъуэщI хъуащ, аращ щэнхабзэм и пщIэри зыгъэлъахъшэр.
– БлэкIам къыщIэна а гурыщIэ, гупсысэ псори и кIэм нэс кIуэдауэ жыпIэ хъунукъым. Ди насыпщи, дуней псом къыщацIыху литературэ, хамэ къэралхэм щедаIуэ музыкэ диIэщ. Мис ахэр дгъэкIуэд мыхъун беягъэщ. Иджырей технологиехэм я фIыгъэкIэ щIы хъурейр зэпыщIа хъуащ иджыпсту. Ар икъукIэ щхьэпэщ, ауэ зэрани къыхокI. Къапщтэмэ, зауэмрэ мамырыгъэмрэ, зыужьыныгъэмрэ кIуэдыжыгъуэмрэ, 154 Культурэ
цIыхугъэмрэ цIыхугъэншагъэмрэ зэгъунэгъущэщи, дэтхэнэр япэ ищынуми къыпхуэщIэркъым. Абы къыхэкIыу, лъэпкъкIэ, динкIэ зэтемыхуэ цIыхубэр щэнхабзэкIэ зэпыщIэн хуейщ, аращ абыхэм я зэгурыIуэныгъэмрэ зэкъуэтыныгъэмрэ къызыпэкIуэнур. Щэнхабзэр ар Iэмал гъуэзэджэщ дунейм нэхъыфIу тетыр ирипхъумэну. – Заур, укъыщалъхуа республикэм укъэзышэжхэм ящыщщ уи ныбжьэгъухэр, Москва ущIыщыпсэуфыр зи фIыгъэхэм ящыщщ абы ущиIэхэр. Къытхутепсэлъыхьыт уи гъащIэ гъуэгуанэр къыбдагъэпсынщIэу, щIэщыгъуэ къыпщащIу къыббгъэдэт уи ныбжьэгъухэм. – Дэтхэнэ цIыхуми ныбжьэгъуншэу къигъащIэ гъащIэр насыпыншэщ. Ныбжьэгъу пэжыр куэд хъуркъым, жаIэ. Ар пэжщ. Псом хуэмыдэу илъэсхэр кIуа нэужьщ ар къыщыпщIэр. Си насыпщи, сэ ныбжьэгъуфIхэр сиIэщ, къищынэмыщIауэ, сызэхэзыщIыкI, сыкъызыгурыIуэ, фIыуэ къысхущыт, сызыхущыт цIыхугъи си куэдщ. Дауи, япэ къыхэзгъэщынур, фэ фIыуэ фцIыху уэрэдытх Жырыкъ Заурщ. Абырэ сэрэ Налшык училищэр къызэдэдухащ, илъэс 18 ныбжьым диту уэрэд зэдэттхащ, студентыгъуэм и IэфIыр зэдэдгуэшащ. Апхуэдэу си ныбжьэгъуфIщ композитор цIэрыIуэ, Iуэхугъуэ куэдым хуэIущ ХьэIупэ ДжэбрэIил. ХьэIупэм езым итха усэ къеджэу уедэIуэным уасэ иIэкъым, адрей ищIэ къомым къищынэмыщIа. Абы и адыгэбзэ шэрыуэм хуэдэ зыIурылъ куэд диIэкъым. Си хэкужь щыщу ныбжьэгъуфIхэщ Джэрыджэ Хьэсэн, Ацкъан Руслан, Къуныжь Хьэчим, Мэлбахъуэ Борис, Црым Руслан, Каиров Гъузер, нэгъуэщIхэри. Адыгейм щыщу си ныбжьэгъушхуэщ Хъуэт Заур, Хъунэгу Рашид сымэ. МосквакIэ уIэбэмэ, хуабжьу си ныбжьэгъуфIу сиIащ икIи сыщыкIуагъащIэм къыздэIэпыкъуащ музыкант Михайлов Александр, ар машинэ зэжьэхэуэм хэкIуэдауэ щытащ.
Пахмутовэ Александрэ, Добронравов Николай сымэрэ сэрэ ди зэдэлэжьэныгъэм ныбжьэгъугъэ кърикIуауэ жыпIэ хъунущ. Си гур хэзыгъахъуэхэм ящыщщ ахэр. Къапщтэмэ, си творческэ гъуэгуанэм лэжьыгъэ IуэхукIэ сыщрихьэлIэу, ныбжьэгъу схуэхъуахэр куэд мэхъу. Ахэр зэи сIэщIэужэгъуэнукъым, си щхьэкIэ дэтхэнэ зыри си дежкIэ лъапIэщ, узыншагъэ быдэ Тхьэм къарит, Iуэхугъуэ дахэкIэ Тхьэм дызригъэхьэлIэ. – Тхьэм жиIэ, Заур. ФIыщIэ пхузощI уи гъащIэм щыщ IыхьэхэмкIэ укъызэрыддэгуэшам папщIэ. Епсэлъар НэЩIэПыДжэ Замирэщ 155 156
Культурэ
ГУШыIэМРэ ГУАПАГЪэМРэ ЩыЗэЩIыГЪУМ ДЕж.
Дэтхэнэ лъэпкъми и щыIэныгъэм, зыужьыныгъэм и лъабжьэр мылъкукIэ къыпхуэмыщэхун лъапIагъэхэрщ: апхуэдэщ бзэр, щэнхабзэр, гъуазджэр. Ахэр щымыIэмэ, цIыхур псэкупсэ дахагъэм щIамыпIыкIмэ, ар псэущхьэхэм къазэрыщхьэщыкIын щIагъуэ щыIэкъым. А псор щэнхабзэмрэ
гъуазджэмрэ я мыхьэнэр зэрыиным, абы и лэжьакIуэхэм къалэн хьэлъэ я пщэ къызэрыдэхуэм и щыхьэтщ. А къалэныр, къытехьэлъэн щыгъэтауэ, гурэ псэкIэ фIыуэ зылъагъу, зи IэщIагъэм хуэпэж цIыхухэр, дызэрыгушхуэнщи, нобэкIэ лъэпкъым и мащIэкъым. Апхуэдэщ ЩоджэнцIыкIу Алий и цIэр зезыхьэ Къэбэрдей къэрал драмэ театрым и лэжьакIуэ, актёр зэчиифIэ, куэдым гунэс ящыхъуа Къардэн Заур. И гъащIэмрэ къыхиха IэщIагъэм хэлъ щэхухэмрэ тедгъэпсэлъыхьыну дэ абы упщIэ зыбжанэкIэ зыхуэдгъэзащ.
– Ди псэлъэмакъым и пэщIэдзэу уи творчествэм и къежьапIэм,
и зэфIэувэкIэ хъуам и гугъу уэзгъэщIынут, Заур.
– Ипэ дыдэм и деж къыщыщIэздзэнщи, Аруан куейм хыхьэ Джэрмэншык къуажэм сыкъыщыхъуащ, курыт еджапIэри абы къыщызухащ. Ди унагъуэм исхэм актёр IэщIагъэм зыми Iуэху хуаIэтэкъым, ауэ сэ сызэрыцIыкIурэ абы сыдихьэхырт. Къуажэ еджапIэм сыщеджэу балигъ дыхъумэ къыхэтхыну IэщIагъэм теухуауэ сочиненэ дагъэтхати, сэ, си адэм зезгъэщхьыну сыхуейуэ, пщафIэ сыхъуну стхауэ щытащ. Ауэ абы щыгъуэм си егъэджакIуэми, си адэ-анэми, уеблэмэ ди гъунэгъухэми фIы дыдэу къагурыIуакIэт сэ къысхэкIынур: «Мы дунейм теткъым уэ артист фIэкIа узэрыхъун!» – къызжаIэрт псоми. Апхуэдэу щIыжаIэми нэрылъагъуу щхьэусыгъуэ иIэт: жэщи махуи ди жыхапхъэр гитарэ папщIэу къесхьэкIырт, сеуэу къызыщызгъэхъуу. Иужьым ди гъунэгъу гуэрым гитарэ теплъэ пхъэм къысхухибзыкIри, ари зыкъомрэ къесхьэкIащ. Зэман дэкIри, гитарэ цIыкIу къысхуащэхури, абы сеуэурэ къекIуэкIащ.
Балигъ сыхъуу курыт еджапIэр къыщызухым, здэзунэтIыну лъэныкъуэр сэри, си адэ-анэми шэч къытедмыхьэжу тщIэрти, чэнджащэ лъэпкъ Культурэ
къыхэмыкIыу, Къэбэрдей-Балъкъэрым щэнхабзэмрэ гъуазджэмкIэ колледжым сыплъащ, абы актёр IэщIагъэм щыхурамыгъаджэу къыщIэкIри, Кавказ Ищхъэрэм ГъуазджэхэмкIэ и къэрал институтым сыкIуащ икIи абы а илъэсым щызэхуашэса шэрджэс студием сыхэхуэри, цIыху 12-м щыщу 6-р Къэрэшей-Шэрджэсым къикIауэ, 6-р Къэбэрдей-Балъкъэрым дыщыщу, гуп хъарзынэу, дызэрыIыгъыу, фIыуэ дызэрылъагъуу
дызэдеджащ. Нобэр къыздэсми фIыщIэ ин яхузощI фIыуэ слъагъу IэщIагъэр нэхъыфIыжу сэзыгъэлъэгъуа, зи зэфIэкIкIэ, IэзагъэкIэ къыддэгуэша, творчествэ и IуэхукIэ тпкърылъыххэIамэ къытпкърызыхыфа си егъэджакIуэхэм. Псом хуэмыдэжу къыхэзгъэщынут Шыбзыхъуэ Басиррэ абы и щхьэгъусэ Беллэрэ. Ахэр еджэныр къэзухыу лэжьыгъэ IэнатIэм сыщыпэрыувэми щIэгъэкъуэн, чэнджэщэгъу къысхуэхъуахэщ, нобэр къыздэсми къысхуохъу.
– Уи зэфIэкIхэр бгъэлъэгъуэну япэу Iэмал щыбгъуэтар сыт щыгъуэ?
дэри гукъинэж – Япэ дыдэу ди зэфIэкIхэр IэщIагъэм хуэIэижьхэм актёр къапщытэну, зыкъызэIутхыну, «зыкъызэкъуэтхыну» Iэмал щыдгъуэтар институтыр къыщыдухым дгъэувауэ щыта диплом спектаклхэр аращ. Къапщтэмэ, сщыхъуащ Нало Заур и новеллэхэм сызэрыщыджэгуар. Ахэр купщIэшхуэ зыпкърылъщ, я бзэкIи къулейщ, ущыджэгуным уи Iэзагъэр лъэныкъуэ куэдкIэ ирегъэфIакIуэ, зрегъэужь. Апхуэдэуи диплом лэжьыгъэу дгъэувахэм ящыщт IутIыж Борис и «Гуащэмыдэхьэблэр», Мольер Жан-Батист и «Тартюф, или Обманщик» тхыгъэм къытращIыкIа теплъэгъуэр. Бзэм зегъэужьынымкIэ («сценическая речь» жыхуаIэмкIэ) ди зэфIэкIхэр къапщытэн папщIэ Бещтокъуэ Хьэбас и «Мывэ лъэхъэнэ» роман-мифыр гукIэ зэдгъащIэри, зым иухым, адрейм къыщIидзэурэ, а тхыгъэ иным дыкъеджауэ щытащ.
Къардэн Заур «Приключения профессора Тимофеева» спектаклым щоджэгу.
абыхэм – ЕджапIэр къэбуха нэужь, дауэрэ уи Iуэху къекIуэкIа? Сэ сызэрыщыгъуазэмкIэ, Къэрэшей-Шэрджэсым Акъ Мухьэрбэч и цIэр зэрихьэу щыIэ театрым ущылэжьащ. 157 Культурэ
– Институтыр къэзуха нэужь, зы шэрджэс щIалэ Къэбэрдей-Балъкъэрым щыпсэууэ си цIыхугъэти, абырэ сэрэ Къэрэшей-Шэрджэсым дыкIуэри, зи цIэ къипIуа театрым илъэсихкIэ сыщылэжьащ, сыщылажьэ къудей мыхъуу, абы си насып сыщрихьэлIэри, щхьэгъусэ згъуэтащ, унагъуэ сыхъуащ. Апхуэдэурэ илъэс зыбжанэ есхьэкIа нэужь, ди хэгъэгум къэзгъэзэжыну сыхуейуэ, си псэр мыбыкIэ щыIэу хъуащ. АрщхьэкIэ, къэзгъэзэжми, си Iуэху зэрыхъунур зэIубзтэкъым, ди театрым сыкъащтэнуми сщIэртэкъым, абы къыхэкIкIи тIэкIу сытемыгушхуэурэ а илъэсихыр шэрджэс театрым щызгъэкIуащ. Иужьым Шыбзыхъуэ Басир и деж телефонкIэ сыкъэпсалъэурэ щытти, «Заур, уздэщыIэм
уи псэр щыщумыгъэтIылъкIэ, мыбы къэгъэзэж, тхузэфIэкIкIэ щIэгъэкъуэн дыпхуэхъунщ» къызжиIэри, нэхъ тегушхуауэ къэзгъэзэжащ, икIи а лъэхъэнэм Басир театрым и художественнэ унафэщIти, сыкъызэригъэгугъам хуэдэу, къыздэIэпыкъуащ – ЩоджэнцIыкIу Алий и цIэр зезыхьэ Къэбэрдей къэрал драмэ театрым сыщылэжьэну сыкъищтащ.
– БгъэзащIэ ролхэм сакIэлъоплъри, нэхъыбэрэ комедиехэм ущоджэгу. Зы фащэм – «комедие лIыхъужь» образым – укъинэнкIэ ушынэркъэ?
– Хьэуэ, сышынэркъым! Уеблэмэ Iейуэ къэслъытэркъым апхуэдэ нэпкъыжьэ уи творчествэм тридзэныр, сыту жыпIэмэ а зы фащэм уихьэу цIыхур абыкIэ зэбгъэсэн, къыдэпхьэхыфын папщIэ, абы къаруушхуи пIалъэ кIыхьи токIуадэ, ар зыхузэфIэкIхэри мащIэ дыдэщ. Мыри щIызгъужынут: сэ си еплъыкIэмкIэ, «щIасэ лIыхъужь» («герой-любовник») жыхуаIэ образ фэрыщIым уитын нэхърэ «комедие лIыхъужьу» уи гъащIэр пхьыныр куэдкIэ нэхъыфIщ. Абы щыгъуэми нобэкIэ, ди жагъуэ зэрыхъунщи, утыкур зыубыда «бжэкъуагъ гушыIэ» – гушыIэ купщIэншэракъым зи гугъу сщIыр, атIэ классикхэм я тхыгъэхэм къыщагъэщIа гушыIэр – дыхьэшхэни дыхьэгъи щызэщIэлъ, философие куу зыпкърылъ гушыIэ-ущиеращ си псэм къищтэр.
– Уэ классикэ гушыIэми эстрадэ гушыIэми ущолажьэ. Дэтхэнэм ущыджэгуну нэхъ пфIэфI, нэхъ къохъулIэрэ жысIэу сыноупщIынути, абы и жэуапыр ищхьэкIэ къыхэбгъэщащ. Ауэ абы ехьэлIауэ нэгъуэщI упщIи сиIэт: классикэ гушыIэ, эстрадэ гушыIэ лIэужьыгъуэхэм сыт я щыIэкIэ? Нобэрей театреплъым дэтхэнэр нэхъ къищтэрэ?
– Шэч хэмылъу, классикэ гушыIэр нэхъ сфIэфIщ, сыту жыпIэмэ ар нэхъ купщIафIэщ, зэщIэкъуащ, егъэлея хэткъым. Дэтхэнэ гушыIэми и къалэн нэхъыщхьэр зыщ – цIыхур лъэныкъуэкIэ зригъэплъыжыныр, и дагъуэхэм гу лъригъэтэжыныр аращ. Классикэ гушыIэм а философиер нэхъ куууэ пкърылъщ. Эстрадэ гушыIэр, къызэрыхэбгъэщащи, зэманым 158 Культурэ
докIу, нэхъ «псынщIэу», зэхэщIыкIыгъуафIэу, гупсысэ куухэмкIэ мыкудауэ щытщ. А гушыIэ лIэужьыгъуитIыр зэбгъапщэмэ, классикэ гушыIэр цIыхур игъэгупсысэным, эстрадэ гушыIэр – игъэдыхьэшхыным, тригъэуным нэхъ хуэунэтIауэ щытхэщ. Абы къикIыркъым ахэр зэхэмыхьэу, лъэныкъуитIкIэ зэпэщхьэхуэу, я зэхуаку блын гъэжа дэту. А гушыIэ лIэужьыгъуитIри зэхэшыхьауэ, къалэн зэхуэмыдэхэр ягъэзащIэу (полифункциональнэу) щыгъэпсаи щыIэщ.
– Нэхъыбэрэ ущылажьэ комедием нэмыщI, адрей жанрхэм дауэ уахущыт?
– Пэжщ, нэхъыбэрэ гушыIэ теплъэгъуэхэм сыщоджэгу, ауэ драмэ роль щызгъэзащIи къысхуохуэ. Комедием сытехьэпауэ, абы фIэкIа сыщымыджэгужу щыткъым. Псалъэм папщIэ, Дэбагъуэ Роман игъэува «Си къуэ псори» («Все мои сыновья») спектаклым и кум тIэкIу фIэкIауэ, адрей артистхэр дакъикъэ 40 хуэдизкIэ джэгуауэ, кIэщIу жыпIэмэ
етIуанэ актым и деж утыкум сыкъихьэрти, гуащIэу, сыкъызэщIэплъауэ дакъикъэ 20 хуэдизкIэ сыджэгурт. А пIалъэм къриубыдэу а пщтырагъыр кIуэцIкIэ сIыгъыпхъэт, сыту жыпIэмэ теплъэкIэ утыкум къыщыбгъэщIыр зыри и уасэкъым, «психофизика» жыхуэтIэр Iуэхум къыхыумыгъэхьэмэ, актёрыр «кIуэцIкIэ мылэжьэфмэ». Хуабжьу театреплъ губзыгъэ диIэщ, утыкум щекIуэкIхэм куууэ пхыплъыфу. Апхуэдэм и дежкIэ уэ уи нэгур е уи Iэпкълъэпкъыр зэрыбгъэлэжьэфыр мащIэщ, сыту жыпIэмэ ар артистым и гущIэм йоплъэф, псэкIэ игъэвыр е имыгъэвыр зыхещIэ.
– Апхуэдэу укъызэщIэплъэн, зи гугъу пщIа ролым уихьэн папщIэ, сытыт пщIэр?
– Спектаклым джэгун зэрыщIадзэу, занщIэу утыку сыкъимыхьэ
пэтми, абы щекIуэкIыр къыспкърыхьэрт, утыкум къыщыхъу-къыщыщIэхэм си гупсысэкIэ сахэтт, теплъэгъуэм щыщу сэ сызыщыджэгу пычыгъуэ къудейр мыхъуу, ар зэрыщыту, зы гъащIэм хуэдэу
къэспсэун щIэздзэрт. А псоми псэкIэ хыхьа сыщыхъукIэ, сызэщIэплъагъэххэу, образым ситу утыку сыкъихьэрт. Апхуэдэм ущынэсам и деж узэныкъуэкъужу, гугъу уехьу уджэгуркъым, атIэ узэрыхьа щытыкIэр утыкум къыщыппсэууэ аркъудейщ, уэри абыкIэ гупсэхугъуэ уогъуэт, театреплъми узыхещIэ, игу удохьэ.
«Си къуэ псори» спектаклымрэ абы щызгъэзэщIа ролымрэ нэхъыбэу къыщIыхэзгъэщым иджыри зы щхьэусыгъуэ иIэщ: ар комедие ролым сыкъинэн и лъэныкъуэкIэ къызэпта упщIэм ехьэлIащ. Япэ дыдэу а ролым сихьауэ, зэрыжысIауэ, сыкъызэщIэплъауэ, си фIэщу драмэ образым сит си гугъэжу утыку сыкъыщихьам, иджыри зыуи зысщIыну е зыри жысIэну сыхунэмыс щIыкIэ, театреплъхэр зэуэ зэщIэдыхьэшхауэ щытащ. Ап- 159 Культурэ
хуэдэут сыкъызэрацIыхур – сыгушыIэу, комедие роль згъэзащIэу есахэти, сыкъызэралъагъуу дыхьэшхащ. Артистыр апхуэдэ щытыкIэ ихуэмэ, абы тIэкIу зэщхьэщихун, ар адэкIэ иIэну джэгукIэм мащIэу зэран хуэхъункIэ хъунущ, ауэ режиссёрри сэри абы дыхуэхьэзырт. Уеблэмэ а ролымкIэ утыку сыкъимыхьэ щIыкIэ Дэбагъуэ Роман апхуэдэ къэхъункIэ зэрыхъунум сыхуигъэхьэзыру къызжиIат: «Театреплъыр, нэхъапэхэм къэбгъэщIа образхэм я фэ къуиплъу, дыхьэшхынкIэ хъунущ. Уэ абы зыкIи уигъэпIейтеин хуейкъым, атIэ утыку ущIихьар екIуу бгъэзэщIэн щIэбдзэмэ, адэкIэ псори дызэрыхуейуэ екIуэкIынущ, театреплъми узыхищIэнущ. ЦIыхур дыхьэшхынуми гъынуми зэлъытар уэращ», – жиIэри. Апхуэдэ дыдэуи хъуащ: цIыхухэр зэрыдыхьэшхым семылIалIэу, ролым джэгун щыщIэздзэм, псори щым хъури, абы иужькIэ, бадзэ лъатэмэ зэхэпхын хуэдизу, теплъэгъуэ псор етхьэкIащ.
– Адрей уи ролхэми я гугъу уэзгъэщIынут? Сыт хуэдэхэр нэхъ 160
къохъулIауэ къэплъытэрэ?
– КъызэхъулIакъызэмыхъулIа и лъэныкъуэкIэ схужыIэнукъым, хэхауэ фIыуэ
слъагъу, псоми къахэзгъэщхьэхукI роли сисы-
Iэкъым. СфIэфIу ящыщщ щыджэгуахэм «Псэлъыхъухэр» («А при чем здесь Хапап?»), «Хьэпэщыпхэ» гушыIэ спектаклхэр.
Апхуэдэуи, нэхъ пэщIэдзэмкIэ згъэзэжынщи, ди театрым сыкъызэрыкIуэжу «Пащтыхьымрэ пащтыхь гуащэмрэ» («Орел и орлица») теплъэгъуэр къагъэщIэрэщIэжу, щIэрыщIэу ягъэувыжу сыкърихьэлIэжати, абы Козловым и ролыр щызгъэзэщIащ. Ауэрэ Дэбагъуэ Романрэ сэрэ иджыри Iуэху зэдэдмыщIауэ, дызэрымыцIыхуу, «Звездный час» жыхуиIэ теплъэгъуэр игъэувын хуей хъури, оперэ уэрэд гуэрхэр жызигъэIэурэ япэ дыдэу си зэфIэкIхэм кIэлъыплъауэ щытащ, спектаклми сыхигъэхьащ. Къардэн Зауррэ Мысост Вадимрэ «Псэлъыхъухэр» спектаклым щоджэгу. Культурэ
Абы къыкIэлъыкIуэу, а режиссёр дыдэм «Уахътыншэхэр» («Вечно живые») спектаклыр щигъэувым, роль нэхъыщхьэхэм языхэзыр – пианист-музыкант щIалэ Марк и ролыр – къысхуигъэфэщауэ щытащ.
Апхуэдэуи сыщыджэгуащ куэдым фIыуэ ялъэгъуа «Си адэшхуэм фыз къызэришар» спектаклым. Нэхъ иужьрейуэ сызыхэтхэм ящыщщ, мис, псалъэм папщIэ, нобэ зи репетицэ тщIыну «Ханума» спектаклыр. Ар Щукиным и еджапIэр къэзыухыу къэзыгъэзэжа артист щIалэгъуалэ гупым абы (а еджапIэм) щагъэхьэзызыру, щагъэуву къашэжахэм ящыщщ. КъищынэмыщIауи, таурыхъхэм сфIэфIу сыщоджэгу, псалъэм папщIэ – «ШыкъумцIийм». 161
Къардэн Зауррэ ХьэхъупащIэ ФатIимэрэ «Уахътыншэхэр» спектаклым щоджэгу.
ущыджэгум – Таурыхъхэм адыгэбзэкIэ зэрадзэкIахэм хэт псэущхьэ цIыкIухэр уи макъкIэ къэбгъэпсэлъащ.
– Пэжщ, апхуэдэ Iуэхухэми («озвучка» жыхуаIэращ зи гугъу сщIыр) зэзэмызэ сыпылъщ. Псалъэм папщIэ, куэд щIакъым, «Смешарики» жыхуаIэ таурыхъ цIыкIум цыжьбанэр си макъкIэ зэрыщызгъэпсалъэрэ.
къыщымынэу, – Заур, уэ уи джэгукIэмкIэ, утыку итыкIэмкIэ уи IэщIагъэр фIыуэ зэрыплъагъур, ар уи псэм щыщ Iыхьэу зэрыщытыр нэрылъагъущ. Утыку уихьэну ущижагъуэ къыпхуихуэрэ е бгъэзэщIэну ролхэм уигу дэмыхьэ къахэкIрэ? Апхуэдэхэм деж сыт хуэдэ хэкIыпIэ къэбгъуэтрэ?
– Режиссёрымрэ актёрымрэ сыт щыгъуи я еплъыкIэр зэтехуэу щыткъым. Абы жиIэр си гум къыщимыщтэ, сэ нэгъуэщIу сщIыну сыщыхуей къохъу, ауэ, шэч хэмылъу, дэ ди къалэныр зэрыжаIэм хуэдэу тщIыну аращи, къызэрыджаIэу дощI. АрщхьэкIэ ролым сыджэгуу къызэхъулIари къызэмыхъулIари зэпэсшэчэжа нэужь, нэхъыбэм къызгуроIуэж режис- Культурэ
сёрыр захуэу къызэрыщIидзыр: лъэныкъуэкIэ къыщыту, абы спектаклыр нэхъ къызэщIэкъуауэ елъагъу.
– ИщхьэкIи къызэрыхэбгъэщащи, театрым щIэуэ игъэувхэм нэмыщI, щIэрыщIэу игъэувыж теплъэгъуэхэми ущоджэгу.
– Пэжщ. Псалъэм папщIэ, «ТIатIушэрэ СатIурэ» спектаклым сыщоджэгу. Артист гъуэзэджэ ТIыхъужь Алий игъэзащIэу щыта ролхэр къыщыслъыс къохъу икIи абы сропагэ.
– Актёр къэскIэ зэрызэхуэмыдэр шэч зыхэмылъыжщ, ахэр щIызэбгъэпщэни щыIэкъым, ауэ, сэ уэ уабгъурызогъэувэ Къэбэрдей театрым и комедие лIыхъужьхэу цIыхубэм фIыуэ ялъэгъуа ТIыхъужь Алийрэ Балъкъэр Юрэрэ.
– Абыхэм яхузэфIэкIар схузэфIэкIмэ, ахэр здынэса лъагапIэхэм сынэсыфмэ, си насыпу аращ. Апхуэдэхэр утыку къихьэрэ Iэпэ фIэкIа ямыгъэлъэгъуами, театреплъыр дыхьэшхынущ, сыту жыпIэмэ абыхэм зыми хэмыгъуэщэну я творчествэ, я образ, я гъуазджэ дуней къагъэщIыжыфащ. Ар зыхузэфIэкIхэр мащIэ дыдэщ.
– Утыкум щитым и деж актёрыр, ихъуреягъкIэ къыщыхъукъыщыщIэхэр зэхимыхыжу, имылъагъужу, ролым ихьауэ, спектаклым и сюжетым хэт хьэмэрэ ар театреплъми зы Iэмал гуэрхэмкIэ дэлажьэрэ? НэгъуэщIу жысIэнщи, спектаклыр щекIуэкIкIэ актёрымрэ театреплъымрэ зэпыщIэныгъэ яIэ? 162
хуейщ, – ГушыIэ ролхэр къэсщтэнщи, нэхъапэхэм куэдрэ щыуагъэ къысIэщIэщIэу щытащ… Псалъэм папщIэ, «театреплъыр, мис, мыпхуэдэ дакъикъэм дыхьэшхын мыпхуэдэ щIыпIэм и деж гушыIэр нэхъ щIэгъэхуэбжьауэ зыхищIэнущ» жысIэу утыкум сыкъихьэрти, сыщимыгугъэххам къыщыщIидзырт – цIыхухэр здыхуэзмыгъэфэщам и деж щыдыхьэшхырт. Абы къызгуригъэIуар зыщ: утыкум ущитым и деж ролыр Щэрмэт Людмилэ, Къардэн Заур, ХьэхъупащIэ ФатIимэ сымэ «Звездный час» спектаклым щоджэгу. Культурэ
къыбопсэу, театреплъым и щытыкIэм зыкIи уемыпхауэ. Абы дыхьэшхын щIидзамэ, мащIэу укъызэтоувыIэ (сыт щхьэкIэ жыпIэмэ адэкIэ къыпыпщэнур дыхьэшх макъым зэхригъэхынукъым), ауэ дыхьэшхын ирикъухукIэ зыпIэжьэркъым, ахэр зэрыт щытыкIэр, къызэрызэщIэхъеяр умыутIыпщын папщIэ. Мис, апхуэдэ щэхухэр хэлъщ ди лэжьыгъэм.
– ФIыуэ плъагъу, зи джэгукIэр уигу дыхьэ актёрхэр хэт сымэ? БгъэзэщIэну узыщIэхъуэпс ролыр сыт хуэдэ?
– Зи джэгукIэ зыхэслъхьэ щымыIэу сигу ирихьыр франджы актёр цIэрыIуэ Луи де Фюнесщ. Абы и деж щынэрылъагъут IэщIагъэр цIыхум къыдалъхуу къызэрыхъур. И теплъэ къудейри комедием хуэщIат абы,
ауэ, нэхъыщхьэращи, и гушыIэхэр «сарказм» жыхуаIэм хуэдэу дыджтэкъым, «укъиуIэртэкъым», атIэ ахэр щабэт, дыхьэшхэнт, езым и нэгуми гуапагъэ кърихырт. ГушыIэмрэ гуапагъэмрэ щызэщIыгъум и деж ар искусствэ нэсым и щапхъэщ. СызыщIэхъуэпс ролым и гугъу пщIымэ, куэд щIауэ делэм и ролым сыджэгуну сыхуейщ. АрщхьэкIэ а делэм зырызищIыр, зэIухауэ жытIэнщи, зэрызызэкIэщIишым зыпысщIыжу цIыхур згъэдыхьэшхыну аракъым си мурадыр, атIэ абы и псэм сынэсыну, театреплъхэр абы и нэкIэ дыкъэзыухъуреихь дунейм хэзгъэплъэну, и псэм щигъэвыр, и психологие пIащIэр сэтей къэсщIыну сыхуейщ.
– А зи гугъу пщIы ролым хуокIуэ Нало Заур и «Хьэбалэ и пхъэ гуащэр» новеллэм къыхэщ лIыхъужьым – Хьэбалэ – и образыр. Абы и теплъэри, и гурыщIэхэри, и губжьри, и гукъеуэри тхакIуэм гъэщIэгъуэн дыдэу, зэпкърыхауэ къретхэкI. Тхыгъэм и философиери куущ: «жылэм емыщхьыр» делэу зыгъэув жылагъуэм и дагъуэхэр сэтей щохъу, апхуэдэуи, делэу ялъытэ псори зэрымыделэр, губзыгъэу яфIэщI куэдым нэхърэ апхуэдэр нэхъ губзыгъэу къыщыщIидзыж къызэрыхъури къыхощ. Тхыгъэм и кIэм деж мыпхуэдэу хэтщ: «Делэти, делэ кIуэдыкIэу кIуэдыжащ!» жаIэу Хьэбалэ тепсэлъыхьхэм ефэндым япедзыж: «Алохьу тэхьэла дыщэм ещIэ абырэ дэрэ нэхъ делэр!».
– ИкъукIэ тхыгъэ гъэщIэгъуэнщ. Куэду гуапэ сщыхъунут ди режиссёрхэм абы гулъытэ хуащIамэ.
– Кинофильмхэм ущыджэну къыпхуихуакъэ е ухэтыну
ухуейкъэ?
– Зыгуэрхэми сыхэтакIэщ. Псалъэм папщIэ, Хъыжьырокъуэ
СулътIан триха «По небу босиком», «Пиджак» жыхуиIэхэм, ЕмкIуж Андзор триха «Невиновен» фильмым. Къэрэшей-Шэрджэсым сыщыщыIа лъэхъэнэм Мэзкуу къикIауэ режиссёр Уразаев Рустам три- 163 Культурэ
ха «Стреляющие горы» фильмым щIыпIэ зыбжанэхэм деж сыхэтащ. Ауэ фильмхэм сыхэтами, дяпэкIэ сыхэтынуми, сахэдэн щыхъукIэ, театрыр нэхъ къыхэсхынущ – абдежыращ актёр гъуазджэм («актёрское искусство» жыхуаIэм) и хэщIапIэ нэхъыщхьэр.
– Театрым, творчествэм нэмыщI, сытым удихьэхрэ, сытым гупсэхугъуэ къыуитрэ?
– Къуажэм сыщыIэну, хадэм сипэщэщыхьыну, псэущхьэхэм, щIыуэпсым нэхъ пэгъунэгъуу сыщытыну сфIэфIщ. Унагъуэм, къызэгъэза цIыхухэм къару къысхалъхьэ.
– Актёр IэщIагъэмкIэ уи бынхэм уахуэупсэнт?
– Сахуэупсэн щыгъэтауэ, а IэщIагъэр къыхахыну къызжаIэмэ, зэIухауэ сапэрымыуэми, а гъуэгуанэм и гугъуагъыр, абы псэкIэ гугъуехьу дашэчыну къапэщылъыр ягурызгъэIуэнущ. Лэжьыгъэ тынш щыIэкъым, ауэ актёр IэщIагъэм ирилэжьэфынур зи психологиер лъэщ дыдэу къигъэщI цIыху закъуэтIакъуэхэр аращ. Зэрыхьэ образ къомым къимыкIыжыфу, абыхэм ягъэвхэмрэ къапсэухэмрэ я псэм щызэхэзэрыхьыжу, мыхъумыщIагъэ гуэрхэм дихьэх, зи гъащIэр дэхуэх артистхэри щыIэщ. Сэ си IэщIагъэр фIыуэ солъагъу, нэгъуэщIи къысхэкIынутэкъым, ауэ я чэнджэщ къызахьэлIэмэ, быныр а IэщIагъэм пыIусшынущ.
– НобэкIэ лъэпкъ театрыр сытым хуэныкъуэ? Уэ хэплъхьэн, зэпхъуэкIын гуэр щыIэт?
– СызыдэлажьэхэмкIэ, ди лэжьэкIэмкIэ, зэхущытыкIэмкIэ сигу къеуэ щыIэкъым, зы унагъуэм хуэдэу дызэхэтщ. Театрым и репертуарым ехьэлIауэ жыпIэмэ, нэхъ пасэм ягъэувауэ щыта спектакль купщIафIэхэр къагъэщIэрэщIэжрэ ягъэувыжамэ сэ си щхьэкIэ нэхъ къэсщтэнут: псалъэм папщIэ, къыдэкIуэтей щIэблэр Шортэн Аскэрбий и «Яшэмрэ къэзышэхэмрэ», Нало Заур и «IэфIынэ и нэ фIыцIитIыр» тхыгъэхэмкIэ
ягъэува спектаклхэм, нэгъуэщI куэдми щыгъуазэ щIыпхъэщ.
– Заур, псалъэмакъ гъэщIэгъуэн къызэрыддебгъэкIуэкIам, уи IэщIагъэм и щэхухэм дызэрыщыбгъэгъуэзам папщIэ фIыщIэ ин пхузощI. Ди лъэпкъ театрым и цIэр фIыкIэ зыгъэIуну, лъэпкъ
гъуазджэм хэлъхьэныгъэ ин хуэзыщIыфыну актёр псэемыблэжу узэрыщытым уи лэжьыгъэхэр я щыхьэт наIуэщ. Тхьэм уригъэфIакIуэ.
Епсэлъар ХЬэВжОКЪУэ Людмилэщ 164 IуэрыIуатэ
Нарт хъыбархэр
пхъурылъхур ягъэIущ, пхъурылъхур яущий Вэкъуэ нанэ пхъурылъху къыхуалъхуати, и пхъурылъхум и Iэпэр иубыдри, Сэтэней деж ишащ.
– Си пхъурылъхур схуэгъэIущ, си пхъурылъхур схуэущий, Сэтэней, – жриIащ Вэкъуэ нанэ Сэтэней гуащэ. – Уи пхъурылъхур псэжь пхъурылъхущ, уи пхъурылъхур щауэ сэхъуащ, уи пхъурылъхур сэ схуэгъэIущынкъым, уи пхъурылъхур сэ схуэущиинкъым, – къыжриIащ Сэтэней.
– Си пхъурылъхур схуэзыгъэIущын, си пхъурылъхур схуэзыущиин къэзмыгъуэтауэ есшэлIэжынкъым, – жери Вэкъуэ нанэ ежьащ.
Пхафэм ихьауэ, тхьэгъэлэдж ирихьэлIащ. – Си пхъурылъхур схуэгъэIущ, си пхъурылъхур схуэущий, – жриIащ Вэкъуэ нанэ тхьэгъэлэдж. – МэшыщIэ соIуэт, мэшыщIэ собж, – къыжриIащ тхьэгъэлэдж. – Уи пхъурылъхур сэ схуэгъэIущрэ, уи пхъурылъхур сэ схуэущийрэ? МэшыщIэ хуеймэ, мэшыщIэ естынщ. – Уи мэшыщIэ убагъуэ, – жери Вэкъуэ нанэ и пхъурылъхур иришэжьэжащ. щIэупщIэурэ, амыщ ирихьэлIащ. – Си пхъурылъхур схуэгъэIущ, си пхъурылъхур схуэущий, амыщ. – тIыбжьэ согъэш, хъушэ согъэхъу, – къыжриIащ амыщ. – Уи пхъурылъхур сэ схуэгъэIущынкъым, уи пхъурылъхур сэ схуэущиинкъым. щынэ хуеймэ, щынэ естынщ.
– Уи щынэр убагъуэ, – и пхъурылъхур иришэжьэжащ Вэкъуэ нанэ. лъэпщ и кIыщым ишащ Вэкъуэ нанэ и пхъурылъхур: – Си пхъурылъхур схуэгъэIущ, си пхъурылъхур схуэущий, – жери. лъэпщ Вэкъуэ нанэ и пхъурылъхур кIыщым щIишащ, мафIэм пэрилъхьэри игъэплъащ, сыджым трилъхьэри ихуащ, ипсыхьыжри кIыщым къыщIишыжащ: – Уи пхъурылъхур згъэIущащ, уи пхъурылъхур сущиящ, Вэкъуэ нанэ, – жери. и пхъурылъхум и Iэпэр иубыдыжри, Вэкъуэ нанэ ежьэжащ. тхьэщэрыпхъу и къуэмрэ
и пхъумрэ
нартхэ я тхьэщэрыпхъу зэтIолъхуэныкъуэу щIалэрэ хъыджэбзрэ игъуэтащ. Зэдэлъхузэшыпхъур гущэ зырызым хипхэри, тхьэщэрыпхъу псыхьэ ежьащ. Я анэр щIэкIрэ пэт, хъыджэбз цIыкIур гущэм къыхэпсэлъыкIащ:
– Си дэлъху цIыкIу, ди анэр псыхьэ ежьащ, шыпсэ къызжеIи, сытегъэу, – жери. ар щызэхихым, тхьэщэрыпхъу бжэщхьэIум къыщызэтеувыIащ: – тхьэр къызэуи: мы зэхэсхыр сыт щIагъуэ! 165 IуэрыIуатэ
– щIалэ цIыкIури къыхэпсэлъыкIащ гущэм:
– Си шыпхъу цIыкIу, утезгъэун хьэмэ узгъэбэмпIэн? тхьэщэрыпхъу и жьэр Iурыхуащ: – Зыр згъэщIагъуэурэ нэхъ щIагъуэжыр зэхэсхаи! Зэдэлъхузэшыпхъум я анэр унэм щIэкIри, пщIантIэм къыдэуващ: – Мы тIум жаIэм седэIуэнщ, – жери. щIалэ цIыкIур гущэм къыхэплъри, щхьэгъубжэм дэплъащ.
– Сыт плъагъурэ? – къеупщIащ и шыпхъу цIыкIур.
– дыгъужьибгъу аргъуей куэпкъ бгъэдэсщи, яхуэшхыркъым – аращ слъагъур, – жиIащ щIалэ цIыкIум.
– дыгъужь шыр хъунщ, – къыпидзыжащ хъыджэбз цIыкIум. – шыр-мышырми, илъэсищкIэ ягъэхъуа выр ираудри яшхащ, – жиIащ щIалэ цIыкIум.
– Вы хъункъым, шкIащIэ цIыкIу хъунщ.
– шкIащIэ-мышкIащIэми, жыг лъабжьэм щIоувэри, жыгыщхьэм фIэлъ хъумбылэр ехъу.
– Жыг хъункъым, чыцэ лъагуэ цIыкIу хъунщ. – Чыцэ лъагуэ цIыкIууи щIы: лIыр дэплъеймэ, и пыIэр щхьэроху. – лIы хъункъым, щIалэ цIыкIу хъунщ. – щIалэ цIыкIууи жыIэ: махуищэкIэ иратIыха псыкъуийм йоIэбыхри, псы кърех. 166
– Махуэр махуэ кIэщI хъунщ.
– Махуэр кIэщI-мыкIэщIми, пщэдджыжьым хъуакIуэ дэкIа танэр вы хъуауэ пщыхьэщхьэм къыдохьэж, – жиIащ щIалэ цIыкIум. – ирикъункъэ узэрызгъэбэмпIар, си шыпхъу цIыкIу? тхьэщэрыпхъу пщIантIэм дэкIащ, псыхьэ ежьати: – тхьэм фIы къытхудигъакIуэ: зэрыхъун хъуауэ къалъхуащ зэдэлъхузэшыпхъур. ПСАЛЪэжЬУ ЗэХэЛЪ ПСАЛЪэЗэБЛэДЗ


















































ЕкIуэкIыу: 7. нэмыс, нэхъыщIэ насып. 9. Зым ищIэр., тIум ящIэр нахуэщ. 10. Уи. гъэIэси, уи нэмыс гъэбыдэ. 11. зимыIэм башым IэплIэ ирешэкI. 12. гуапэщи, . гуауэщ. 15. МафIэ здэщымыIэм. щыукъым. 20. нэхърэ – зыщIэф. 21. щIэныгъэм и IункIыбзэщ. 25. Ажал мыхъумэ. зимыIэ щыIэкъым. 27. къокIуэ. 29. шум ущIэмынакIэ. 30. Ныбжьэгъум. къыбжиIэнщ, бийм уи щIыбкIэ щигъэIунщ. 33. бий умыщIи, псы жапIэжь унэ тумыщIыхь. 35. махуэщ, къэунэхури мазэщ. 37. хьэщIэ гъэфIэгъуейщ. 40. Унэрыс зы. нэхърэ унэщIыб биищэ. 42. ЛIыхъужьыр зэ лIэгъуэщи, къэраб- гъэр тIэу. 45. ТхьэмыщкIэм и. Iувщ. 46. ЗэдэпщIэ., зэдэпшх IэфIщ. 48. дыгъэ си нысэ типси, бжьыхьэ дыгъэ сипхъу типсэ. 49., уемызэши, уи Iуэху хъунщ. Къехыу: 1. псори зы анэм къилъхуркъым. 2. щепткIэ умыгъ, кърагъэкIыжмэ, гъей. 3. я зэныкъуэкъур цIыхум я мыгъуагъэщ. 4. … псори сиIэ нэхърэ узыщыгугъыр сиIащэрэт. 5. Шэми., шхуми. 6. ФIыуэ. хуэзмыщIэнур сремыIэ. 8. здэщымыIэм щIэфIи щыIэкъым. 10. Iуфэм Iусыр есыкIэкIэ Iэзэщ. 13. … щIэинкIэ псэуа щыIэкъым. 14. мыгубжьрэ дыгъужь мыдзакъэрэ щыIэкъым.
16. Уи. уигу ебгъамэ, уипхъу ешхыдэ. 17. Напэ нэхърэ. 18. къамылъху ин хъуркъым. 19. Iей тепсауэ, гъавэфI ущымыгугъ. 22. Япэ. ущIэмынакIэ. 23. ЦIыхум и дунейр. зэпыту ихьыркъым. 24. зиIэм унафэри IэщIэлъщ. 26. … мыхъурэ Iэщэ мыхъурэ. 28. мыузым игу узыркъым. 31. зыщIэ къыщIэкIуэркъым. 32. ПщIэншэ. Iэтыгъуейщ. 33. щIакъуэ тегушхуэгъуафIэщ. 34. и Iэр ину иIэтми, хуэму тохуэ, анэнэпIэсым хуэму иIэтми, ину тохуэ. 36. Уи Iэм. уи щхьэр гъэлажьэ. 37. къыбдимысарэ гъусэ къыпхуэмыхъуарэ я хьэл пщIэркъым. 38. МафIэ зыщамыщIым пщафIэм. щыIэкъым. 39. Уи жьэ зэсэмэ, уи. мэкъутэ. 41. ФIы.,
псым хэдзэ. 42. … зиIэм Iэщэр щощтэ. 43. имылъмэ, лъэм и мыгъуащ. 44. Пщым ухуэлажьэмэ, . ищIэн хуэщIи, шыд ишхын фIэшх. 47. Зы и уасэу. е. и уасэу зы. 50.Сабий щIэхъуэпсым гущэпс. 168
Етхуанэ къыдэкIыгъуэм тета псалъэзэблэдзым и жэуапхэр
ЕкIуэкIыу: 6. Сэри. 7. Бгъэр. 9. Нэмысрэ. 13. Махуэр. 14. Шылэм. 15. Пхъур. 16. Лей. 17. Дахэу. 20. Iэбэм. 22. Нысэ. 24. Мажьэ. 27. Емыщхьым. 30. Дэри. 32. Щэрэ. 33. Узэтэ. 36. УхуэлIэ. 39. ПщIэ. 40. Джэд.
41. Судым. 42. УмыкIуэ. 43. Нэщанэщ. 46. Быдэ. 47. Хьэхущ. Къехыу: 1. Iэзэгъуэ. 2. Дин. 3. Псы. 4. Ибэ. 5. Гъуэрыгъуэ. 8. ЖаIа. 10. Мардэ. 11. Сэлам. 12. Хьэлъэ. 18. Хэкужьыхьэ. 19. Унэ. 20. Iэм. 21. Бзылъхугъэ. 23. Сомыр. 25. Адыгэ. 26. Пщы. 28. Адэ. 29. ТIэу. 31. ИIэнщ. 32. Щоджэн. 34. Зауэ. 35. Тхылъыр. 37. Хуэмыхум.
38. ЛIыкIуэ. 43. Нэм. 44. Анэ. 45. Щхьэ. IуащхьэМахуэ №6
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, хамид Кармоков, хачим Кауфов, хамиша тимижев, людмила хавжокова, истепанова Залина (ответственный секретарь) Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 03.12.19. Выход в свет 27.12.19 Формат 70х108116.Бумага офсетная №1. Печать офсетная. Усл. п. л. 14, 7.Уч-изд. л. 12, 0. тираж 1.818 экз. Заказ №267 Подписная цена на 2 месяца 31р. 87к.
Подписная цена на 6 месяцев 95р. 61к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано ооо «Печатный двор»
360000, КБР, г. нальчик, ул. Калюжного, 1
обложка художника Юрия алиева
отпечатано в полном соответствии с качеством
предоставленного электронного оригинал-макета 169 Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, 170
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Журналыр зэрытедзам дагъуэ гуэр иIэу къыщIэкIмэ, абы теухуауэ фыщыщIэупщIэ хъунущ: Калюжнэм и цIэр зезыхьэ уэрам, 1, ООО «Печатный двор». 11 Заказ №333 Мухьэз
25.12.1937 – 20.10.2002 ЩIалэщIэм щIакхъуэр еущыкъуей,
ИрилъэщIауэ гуахъуэр.
Си гур нэсауэ итщ Къурей – Щхьэмыж къещып кIэрахъуэу.
Щхьэщытщ нэщхъейуэ ар
Сабий
ЩIэлъэIум щIакхъуэ Iыхьэ.
Iэгу нэщIхэр анэм хуэзышийм
И гъусэу ар мэпыхьэ.
Зэми нэщхъейуэ щIыгъущ вакIуэлI
КъызэзыдзэкIым щIыгур.
Жылапхъэ мащIэр зыIэщIэлъ
Дадэм йоплъыхь и Iэгум.
Ар щIыгъущ а дадэ
Зи нэм жей
КъемыкIуэу зысэм гъавэр,
Къыпхихыу я пкъым мы бахъейр
Щылажьэ цIыхухэм тафэм.
Пихуауэ си фэр сигу нэщхъейм,
СыздрикIуэжым лъагъуэм,
Тхьэрыкъуэм хуепхъ щIакхъуэ щыкъуей
Зыпымытыжым лъакъуэ.
Къурей къокIыжри сигу пIейтейр,
ЩIокIэрэхъуэжыр шхапIэм:
ЩIалэщIэм щIакхъуэр еущыкъуей,
Ауи мыхуадэу напIэр.




