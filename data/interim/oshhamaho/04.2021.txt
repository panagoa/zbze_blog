



2 12 2021 Псалъащхьэхэр
ЖьантIэ
УсакIуэ ЩоджэнцIыкIу Iэдэм къызэралъхурэ илъэси 105-рэ ирокъу
ЩоджэнцIыкIу Iэдэм хужаIахэм щыщ пычыгъуэхэр. 5
ЩоджэнцIыкIу Iэдэм. Усэхэр. 11
УсакIуэ Бицу Анатолэ илъэс 75-рэ ирокъу
НафIэдз Мухьэмэд. Псэм зихъуэж хъунукъым. Интервью. 26
ХьэфIыцIэ Мухьэмэд. УсакIуэ щэджащэ. 31
Гъут Iэдэм. СеукIыр сэ жьы зэпеуэм. 40
Бицу Анатолэ хужаIахэм щыщ пычыгъуэхэр. 48
Бицу Анатолэ. Усэхэр. 52
Жылагъуэ лэжьакIуэ цIэрыIуэ Сэхъурокъуэ Хьэутий илъэс 70 ирокъу
Истэпан Залинэ. БлэкIар фIыуэ пщIэмэщ къэкIуэнум тэмэму ущегупсысыфынур. Интервью. 66
Сэхъурокъуэ Хьэутий. Лъэпкъым ехьэлIа Iуэху цIыкIу щыIэкъым. 74
Сэхъурокъуэ Хьэутий хужаIахэм щыщ пычыгъуэхэр. 78
Чэрим Марианнэ. ЛIы иримыкъу. Роман. 85
Мэлей ФатIимэ. Псэм нэхъапэр. КIущэ. Максимкэ и лIыгъэр. Псыпэ жагъуэ. Рассказхэр. 121
Пщыбий СулътIан. НэкIуIупхъуэ зыIулъ зэныбжьэгъуитI. Повесть. 133
Къаныкъуэ Анфисэ. Адыгэбзэр санскрит лъапIэм и къежьапIэ?. 151
Прозэ
Публицистикэ
IуэрыIуатэ
Шыбзыхъуэмрэ дыгъужьымрэ. ЛIыжь цIыкIумрэ дыгъужьымрэ. Таурыхъхэр. 158
Хьэкъун Барэсбий. Адыгэ къэкIыгъэцIэхэр. 164
Псалъэжьу зэхэлъ псалъэзэблэдз.166 УсакIуэ ЩоджэнцIыкIу Iэдэм къызэралъхурэ илъэси 105-рэ ирокъу 4
ЩоджэнцIыкIу Iэдэм Угъурлы и къуэр Бахъсэн районым щыщ Кушмэзыкъуей къуажэм 1916 гъэм къыщалъхуащ. 1926 гъэм пэщIэдзэ еджапIэм щIэтIысхьащ. Ар къиухыу зы илъэскIэ колхозым щылэжьа нэужь, Налшык дэт Ленинскэ еджапIэ къалэ цIыкIум щеджащ. Къэбэрдей-Балъкъэр пединститутыр къиухри, Дыгулыбгъуей къуажэм егъэджакIуэу щылэжьащ.
ЩоджэнцIыкIу Iэдэм 1939 гъэм ТхакIуэхэм я союзым хагъэхьащ. А гъэм къыдэкIауэ щыта «Догъагъэ» сборникым ихуат Iэдэм и уситI. 1941 гъэм щыщIэдзауэ Хэку зауэшхуэм хэтащ Iэдэм, зауэлI гъуэгуанэ кIыхьи зэпичащ. Ар яхэтащ Кавказыр, Украинэр, Молдовэ щIыналъэхэр хуит къэзыщIыжахэм, адэкIэ Румынием, Венгрием, Австрием, Чехословакием и къалащхьэ Прагэ нэсащ. А илъэсхэм зауэлIым зэхуэдэу игъэбзащ фочри къалэмри. Зауэ нэужь илъэсхэм ЩоджэнцIыкIум къулыкъу зыбжанэ зэблихъуащ. 1947 гъэ пщIондэ ар Къэбэрдей-Балъкъэр щIэныгъэ-къэхутакIуэ институтым литературэмрэ IуэрыIуатэмкIэ и секторым и унафэщIу щытащ. 1947-1951 гъэхэм Къэбэрдей педагогикэ институтым и егъэджакIуэщ. 1954 гъэм Iэдэм хахащ республикэм и ТхакIуэхэм я
союзым и правленэм и тхьэмадэу. 1955-1956 гъэхэм ар культурэмкIэ министрщ. 1965-1970 гъэхэм ЩоджэнцIыкIу Iэдэм «Iуащхьэмахуэ» журналым и редактор нэхъыщхьэу щытащ. Республикэм и жылагъуэ-политикэ гъащIэми жыджэру хэтащ Iэдэм. Ар Къэбэрдей-Балъкъэрым и Совет Нэхъыщхьэм и депутату, мамырыгъэр хъумэнымкIэ республикэ комитетым и унафэщIу куэдрэ хахащ. Адыгэ лъэпкъ культурэм, литературэм хэлъхьэныгъэ хуэзыщIахэм ящыщщ ЩоджэнцIыкIур. Тхылъ куэд и Iэдакъэ къыщIэкIащ, абыхэм ящыщ Iэджэ нэгъуэщIыбзэхэмкIи зэдзэкIауэ дунейм къытехьащ. Лъэпкъ литературэм езым и темэрэ и гупсысэрэ хилъхьэн хузэфIэкIащ Iэдэм, и усэхэр лиризм къабзэкIэ псыхьащ, абы и лIыхъужьхэр – лэжьыгъэ IэнатIэм бгъэдэт цIыху гуащIафIэрщ. Поэзием и жанрхэм я мызакъуэу Iэдэм купщIафIэу щылэжьащ прозэми. Абы и повестхэм къыщыIэтащ адэ-анэхэмрэ бынхэмрэ, щIалэгъуалэмрэ нэхъыжьхэмрэ я зэхущытыкIэхэр. НыбжьыщIэхэр зыпэщIэхуэ лъэпощхьэпохэм ебакъуэурэ зэрызаузэщIым, я гупсысэр нэху зэрыхъум набдзэгубдзаплъэу кIэлъоплъ тхакIуэр. ЩоджэнцIыкIум и повестхэр, рассказхэр щыхьэт тохъуэ лъэпкъ литературэм лирическэ прозэкIэ дызэджэр лъэ быдэкIэ зэрыщызэфIэувам. Iэдэм икIи зэдзэкIакIуэ Iэзэт. Абы адыгэбзэм къригъэзэгъащ Шекспир Уильям, Пушкин Александр, Шевченкэ Тарас, Маяковский Владимир, Хетагуров Коста, Есенин Сергей, Тихонов Николай, Твардовский Александр сымэ, нэгъуэщIхэми я тхыгъэ куэд. Ди литературэм хуищIа хэлъхьэныгъэм папщIэ ЩоджэнцIыкIу Iэдэм 1969 гъэм къыфIащащ «Къэбэрдей-Балъкъэрым и цIыхубэ усакIуэ» цIэ лъапIэр, 1976 гъэм абы къыхуагъэфэщащ Лэжьыгъэ Бэракъ Плъыжьым и орденыр. 5 ЩоджэнцIыкIу Iэдэм хужаIахэм щыщ пычыгъуэхэр
Кавказ Ищхъэрэм и лирик нэхъыфIхэм ящыщ ЩоджэнцIыкIу Iэдэм гум дыхьэу, гъуэзэджэу хуоусэ цIыхум и гуащIэм. Iэдэм усакIуэ къудейкъым, ар икIи прозаик Iэзэщ – абы итхахэм ящыщщ хуабжьу цIэрыIуэ хъуа повесть купщIафIэхэу «Софят и гъатхэ», «Уи цIэр фIэсщынщ» жыхуиIэхэр. Сергей, тхакIуэ, Лениным и цIэр зезыхьэ саугъэтым, СССР-м и Къэрал саугъэтхэм я лауреат 1960 * * *
ПщIэ зыхуэсщI Iэдэм! Ину фIыщIэ гуапэ пхузощI хуабжьу гухэхъуэ къызэзыта уи «Тебе, мой друг» тхылъым папщIэ. Ар гъэнщIащ дыщалъхуа щIыналъэм лъагъуныгъэшхуэ хуозыгъэщI философие куукIэ, поэзие лъагэкIэ. Михайло, тхакIуэ, Лениным и цIэр зезыхьэ саугъэтым и лауреат 6
«ЗэгуакIуэр дахэщ», «Уэздыгъей», «Псым щхьэщыт пхъэхуей», «Пэрымэр егуэш жыг хадэм» усэхэм, нэгъуэщI усэ телъыджэхэми хуэдэ зытхыфынкIэ хъунур гурыщIэ куу, талант ин зиIэ усакIуэщ. Эммануил, тхакIуэ, СССР-м и Къэрал саугъэтым и лауреат 1959 ЩоджэнцIыкIу Iэдэм и усэхэм сыт щыгъуи щынэрылъагъущ ар нобэрей зэманым декIуу, къызыхэкIа лъэпкъыр имыгъэгъуащэу зэрыщытыр. Абы и усэхэр гъэхуащ, пыухыкIащ. Абыхэм гурыщIэ лъагэ, гупсысэ куу япкърылъщ. Сергей, Горький Максим и цIэр зезыхьэ Къэрал саугъэтым и лауреат 1977
Къэбэрдей-Балъкъэрым сыщыщыIам сэ къэслъыхъуащ а лъахэм уардэу щхьэщыт къурш абрагъуэхэм, аузхэм, абы щыпсэу цIыхухэм я псэм и дахагъэр псалъэкIэ къэзыIуэтэфын. ИкIи сызылъыхъуэр къэзгъуэтащ – ар ЩоджэнцIыкIу Iэдэм и поэзиерщ. Владислав, тхакIуэ, филологие щIэныгъэхэм я доктор 1970






ЦIыхум и гум щыщIэхэр, и псэм щигъафIэхэр тэмэм дыдэу, телъыджэу зи усэхэм къыщызыгъэлъагъуэ ЩоджэнцIыкIу-усакIуэм и повестхэм купщIэшхуэ япкърылъщ, цIыхум и хьэл-щэнхэр, и дуней тетыкIэр нэгъэсауэ къызэкIуэцIах.
ЩоджэнцIыкIу Iэдэм IэкIуэлъакIуэу, нэгъэсауэ ущегъэгъуазэ бгырыс гъащIэр зыхуэдэм, зэманыжьым къыщIэна хабзэжь мыхъумыщIэхэмрэ иджырей гъащIэмрэ яку дэлъ бэнэныгъэр абы Iэзагъышхуэ хэлъу къыщигъэлъэгъуэжащ «Софят и гъатхэ», «Уи цIэр фIэсщынщ» повестхэм. Иосиф, филологие щIэныгъэхэм я доктор 1969
Софие къалэм дэт университетым советскэ литературэмкIэ щыIэ кафедрэм хуабжьу тфIэгъэщIэгъуэну щыгъуазэ зыщыхуэтщIащ уи творчествэм. Студенткэ Ельфимовэ Тамарэ уи «Софят и гъатхэ» повестым теухуауэ дипломнэ лэжьыгъэ итхащ.
Уэ уи усыгъэхэмкIи уи прозэмкIи нэгъэсауэ уусакIуэщ. Гупсысэшхуэ, гурыщIэ ин зиIэ уусакIуэщ. Семион, Софие къалэм дэт университетым и профессор Болгарие, 1967 7
ЩоджэнцIыкIу Iэдэм и поэзиемрэ прозэмрэ нэхъыщхьэ дыдэу къыхэщ темэхэм ящыщщ цIыхумрэ абы и гуащIэмрэ, цIыхумрэ ар зыщыпсэу зэманымрэ, цIыхумрэ абы и дунеймрэ. А Iуэхугъуэшхуэхэр ЩоджэнцIыкIум гъащIэм и къэхъукъащIэ зэмылIэужьыгъуэхэмкIэ цIыхум къабыл ящыхъуу нэгъэсауэ зэпкърех. Александр, усакIуэ, Лениным и цIэр зезыхьэ саугъэтым, СССР-м и Къэрал саугъэтым я лауреат

гъунапкъэ зимыIэ Ди къуэшхэм ехъулIэныгъэхэм ину дыщогуфIыкI. КIыщокъуэ Алим, ЩоджэнцIыкIу Iэдэм, Теунэ Хьэчим сымэ я къалэмыпэм къыщIэкIахэр гъащIэм дыхуезыгъаджэ, дыхуэзыущий тхылъщ.
литературэм щаIэ Исхьэкъ, СССР-м, -м я Къэрал саугъэтхэм я лауреат * * *


Къыщалъхуа Хэкум, къызыхэкIа лъэпкъым куэд яхуилэжьыфащ ЩоджэнцIыкIу Iэдэм. Псом япэрауэ, къэралыр гузэвэгъуэ щыхэхуа лъэхъэнэм Хэкум и хъумакIуэ пэжхэм ящIыгъуу лIыгъэ щызэрихьэу ар хэтащ псэзэпылъхьэпIэ зауаем, текIуэныгъэ къэзыхьахэм яхэту къигъэзэжащ.
Мамыр IэнатIэм Iуувэжа нэужь, абы иIакъым зы махуэ зыгъэпсэхугъуэ. ЗэрыусакIуэм, зэрытхакIуэ гъуэзэджэм къыдэкIуэу, Iэдэм къекIуэкIащ щIэблэм я гъэсакIуэ, ущиякIуэ нэсу. Художественнэ литературэр куууэ зыхищIэрт, Iэрыхуэуи тхэрт. А псом къадэкIуэуи ар икIи унафэщI IэкIуэлъакIуэт. Ленинскэ еджапIэ городокым зэрыщеджэ лъандэрэ махуэл имыIэу жылагъуэ лэжьыгъэми хэтащ.
Псом хуэмыдэу къыхэзгъэщхьэхукIыну сфIэфIщ Iэдэм IуэхукIэ узыбгъэдыхьэ хъун цIыхуу зэрыщытар – гуфIэгъуэкIи гузэвэгъуэкIи жэуап зыщыбгъуэтт ар.
НАЛО Ахьмэдхъан,
Къэбэрдей-Балъкъэрым и цIыхубэ тхакIуэ 2006 8
ЩоджэнцIыкIу Iэдэм ящыщщ зэманым и гуауэри и гуфIэгъуэри дэзыгъэву абыхэм усэбзэ шэрыуэкIэ япэджэжа ди адыгэ тхакIуэ нэхъыжьхэм. ЩоджэнцIыкIу Алий и чэнджэщ Iущхэм тету къыщIэзыдза Iэдэм хузэфIэкIащ КIыщокъуэ Алим, Теунэ Хьэчим, Шортэн Аскэрбий, КIуащ БетIал сымэ ябгъурыувэу адыгэ лъэпкъым и щэнхабзэр, и литературэр хэкупсо утыкум ирихьэн. Мухьэмэд,
Къэбэрдей-Балъкъэрым и цIыхубэ тхакIуэ

АдыгэлI губзыгъэу, тхакIуэ телъыджэхэу зыбжанэм сащыдэлэжьащ сэ ди республикэм и ТхакIуэхэм я союзым. Абыхэм ящыщщ Нало Жансэхъу, ЩоджэнцIыкIу Алий, КIыщокъуэ Алим, нобэ псалъэ гуапэ зыхужысIэ ЩоджэнцIыкIу Iэдэм. ФIыуэ сыщыгъуазэщ абыхэм ящыщ дэтхэнэ зыми и гъащIэ гъуэгуанэми и творческэ лэжьыгъэми.
Литературэм къыхыхьэным ипэкIэ егъэджакIуэу, IуэрыIуатэр зэхуэхьэсыным, джыным елэжьу зэрыщытар иужькIэ Iэдэм куэдкIэ къыхуэщхьэпэжащ. Аращ абы и бзэр къулей, и тхыгъэр купщIафIэ, тхылъеджэхэм я гумрэ я псэмрэ дыхьэ зыщIар. «Iэдэм», «Iэдэмлыкъ» жиIэмэ, «цIыху», «цIыхугъэ» жиIэу къокI балъкъэрыбзэкIэ. ЦIыхугъэшхуэ зыхэлъ цIыху телъыджэу гъащIэ гъуэгуанэр къезыхьэкIа ЩоджэнцIыкIу Iэдэм и творчествэкIи, и дуней тетыкIэкIи егъэпэж а цIэр. Берт, Къэбэрдей-Балъкъэрым и цIыхубэ тхакIуэ

ЩоджэнцIыкIу Iэдэм усыгъэми прозэми хуэшэрыуэу щытащ. Ар бзэ дахэкIэ тхэрт, цIыхур гъэсэнымкIэ литературэм мыхьэнэшхуэ зэриIэр зэи зыщигъэгъупщэртэкъым.
Iэдэм ди республикэм и мызакъуэу, къэрал псом зэуэ цIэрыIуэ щыхъуащ, «Софят и гъатхэ» и повестыр дунейм къытехьа нэужь. А повестыр минищэ бжыгъэкIэ Налшыки Москваи мызэ-мытIэу къыщыдэкIащ. Абы ди прозэр лъагапIэщIэ тригъэуващ.
ЩоджэнцIыкIум и поэзиери цIыхугъэ нэсрэ пэжыгъэ инкIэ гъэнщIат. Абы и усэ нэхъыфIхэм ящыщ зыбжанэм макъамэ щIалъхьащ ди композиторхэу Балэ Мухьэдин, Къардэн Хьэсэн, Молэ Владимир сымэ.
Iэдэм тхакIуэшхуэ къудейм къыщымынэу икIи жылагъуэ лэжьакIуэшхуэт. Хьэжбэчыр,
Къэбэрдей-Балъкъэрым и цIыхубэ тхакIуэ


Бзэ дахэ зыIурылъ, гъащIэм куууэ кIуэцIрыплърэ и лъащIэ дыдэм щекIуэкI къэхъугъэхэр къэзылъагъуфу дунейм тета тхакIуэ щэджащэм къигъэщIа усэ жьгъырухэр, образ щIэщыгъуэхэр къэбэрдей литературэм и фIыпIэщ. Iэдэм нобэ си нэгум щIэтщ япэ дыдэ щыслъэгъуам ещхьу – цIыху нэхутхьэхуу, и нитIым гуапагъэр щIэзрэ пыгуфIыкIыу. Апхуэдэу ар дунейм тетащ. Апхуэдэу ар и тхыгъэхэм яхэту дунейм къытенащ. 9 Борис,
тхакIуэ, Урысей Федерацэм культурэмкIэ щIыхь зиIэ и лэжьакIуэ 10
ЩоджэнцIыкIу Iэдэмрэ Кулиев Къайсынрэ.
ЩоджэнцIыкIу Iэдэм культурэм и лэжьакIуэхэм я гъусэу. 1984 ЩоджэнцIыкIу Iэдэмрэ Айтматов Чингизрэ Налшык щызэхуэзащ. 11
КъБАССР-м и тхакIуэхэм Москва къикIа хьэщIэхэм Iуащхьэмахуэ лъапэ зыщрагъэплъыхь. 1972 Усэхэр Iэдэм ЕРИ ХЭТЩ 12
Зэманым ери фIыри хэтщи –
Зэм дыгъэ нур къыдэхуэбэкIщ.
Зэм борэн уаеу ар тщхьэщытщи –
Борэныр щыIэкъым зэгуэпэкI.
Зэм ар гу щабэу, тхуэдэхащIэу,
Гъатхагъэ IэфIкIэ псэр егъэнщI.
Зэм гущIэгъуншэ пIалъэмыщIэу
Зыкъызэкъуехри, дигу хегъэщI.
Зэманым зэми, нэр щипхъуауэ,
Мазэхэ жэщщи, хэт пхыплъын?
Зэми ар нэхукIэ жумарт хъуауэ,
ТлъегъэкI планетэхэм дигъэплъэн.
АтIэ кIыфIыгъэр нэхум текIуэу
Хэт арэзыуэ игу техуэн;
Хьэмэ ерухэм ер ящIэкIуэу
ФIыгъэр икIуэтмэ, уигу псэхун?
Дэ гъащIэм гъащIэ къыщIыдитыр
НэгузыужьыгъэкIэ тхьын къудейкъым.
Хьэмэ ем хуэфIу щIылъэм тетыр
ТедгъакIуэу щытмэ, щIыр дыдейкъым.
Щхьэхуитыншагъэр, залымыгъэр,
Зауаер гъащIэм къобгъэрыкIуэ,
Ауэ дыцIыхущи – ди цIыхугъэр
Пэжыгъэ-лIыгъэкIэ ем токIуэ. ХЭКУ БЫН
Гъавэ къыщыкIынкъым вагъэм,
Абы жылэ нэмысамэ.
Хигъэхъуэнкъым цIыхум фIыгъэм,
Ар лэжьэным емысамэ. Губгъуэр губгъуэу къызэрыпщIэр
Гъавэр бэву зэрыщыкIырщ.
ЦIыхум иIэ щытхъур, фIыщIэр
Бэм щхьэпагъэу яригъэкIырщ.
Жыг къудейми макъ иIэну
ЛъэзыгъэкIыр и къудамэрщ.
Ухэку быну щыжаIэнур,
Хэку къудамэу уи фIагъ куэдмэщ. ПЭЖ
Пэжыр захуэм папщIэ хущхъуэщ,
МыхъумыщIагъэм папщIэ щхъухьщ.
Ухьэлэлмэ, пэжыр тхъупсщ,
Псым хадзакIэ щIигъэнэнкъым.
Пэжыр пылуи ирежьажьэ,
Лажьэ зиIэм лъэщIыхьэнщ.
Пэжыр сытми я нэхъ лъэщщ,
Шэуэ щыIэм я нэхъ жанщ.
Пэжыр фIыгъуэм и гуращэщ,
ЦIыху Iущыгъэм ар и анэщ.
Пэжыр пцIыгъэм и жагъуэгъущ,
Дыгъу напитIым ар я бийщ.
Пэжыр хэткIи мэхъур гъуджэ,
Джей зыпщIами, укъищынщ.
Пэжыр гъащIэм и жьэ нахуэщ,
Щэхур гъащIэм щыпцIы дамэщ.
Пэжыр зэзуи иредыдж,
Уи джийм ехкIэ уигъэлIэнкъым.
ЗИ Бахъсэныщхьэм и къурш щыгу сытету
СыщызокIуэ уафэ бгы гъунапкъэм. 13 14 Си щIалэгъуэр зауэ щIытIхэм ситу Схьами, зекIуэныгум сибгынакъым.
Сыдахьэхыр бгыхэм сэ иджыри,
Сагъэхъуапсэ нэхъ лъагапIэ инхэм.
ЗысIэтыху, сащI бгыхэм нэхъ жыджэри –
СыхуэпIащIэу бгы щыгу къэхутэным.
Дауи, уигу хэхъуэнкъэ – псей фадэбжьэу
Терскол и салъкъынхэм уригъафэм,
КъодэхащIэу, уи гур ягъэхъыжьэу,
Уэздыгъейхэр къытеIэбэм щIыфэм!
Уигу хуэбэнкъэ – дыжь хъурыфэ щабэу
Псей шхыIэнхэм уаер къыпщагъащтэм!
Ухахуэнкъэ – бгы гушхуахэр уи бэу,
ЛIыхъужьагъ мыухым узэщIищтэм!
Арщи, бгыхэм, къурш псы уэру ябгэу,
Си гурыщIэр лIыгъэм ерыщ хуащI.
Ей, щIалэгъуэ, къурш бгы щхьэхуу лъагэ,
ЖыджэрагъкIи зи къару мыкIуэщI!
ПщыгъэнщIащ уэ лIыгъэ ерыщагъкIэ
Бгыхэр – Алим и усэфIхэм хуэдэу,
Уардэу къуршым къелъэ псым гуфIагъкIэ
Гур хегъахъуэ – Къайсын и уэрэду.
Сэ абыхэм я къуэшыгъэ гуапэм
Срогушхуэ, ину сропагэ,
Бгыхэм аддэ щыIэта гъуэгу щхьэпэм
Хуэдэу, я насыпри ирелъагэ.
Ныбжьэгъу пэжхэм я къуэшыгъэм си лъэр
Сэри зекIуэ гъуэгум щагъэжан – Япэ итырщ япэ узыгъаплъэр,
Япэ ищхэм сфIэфIщ сакъыдэжэн.
СокIуэ, нэхъри вагъуэм сахуэIэгъуэу,
СокIуэ – щIылъэм вагъуэ щыблэн папщIэ. СокIуэ сэ, фIэкIами си щIалэгъуэ, –
Сэлэтыгум жьыгъэр зыхимыщIэ!
СИ.
Си гъатхэр кIуакIэщ пасэу.
Гъэмахуэри сщIэххакъым.
Си бжьыхьэр уэст, къыстесэу,
Ауэ сыхуэдзыхакъым.
Гугъуехь-гухэщIыр Iэджэу,
СхулъэкIыр зэхагъэкIыу,
Згъэвахэщ сымылъаджэу,
Гъуэгу пэжми сытемыкIыу.
Зауаер схуэлыгъами, Топауэу стегъуэгъуами,
Къэрабгъэу сикIуэтакъым,
ГухагъэкIи зыстакъым.
СпхыкIауэ сщIэрт хахуагъэм
ЗэриIэр уахътыншагъэ.
ГухэщIым, бгы задагъэм
ТекIуэфри зиIэрщ лIыгъэ. М.С. Петровых хузотх
Солъагъу нэхуу, ар зэкIужу щыту,
Алътес хужьыр щыгъщ абы екIупсу,
ГурыфIыгъуэ нурыр и нэгу щIэту,
СфIощI схуэгуфIэ, и дзэхэр къыIупсу.
Борэн жьапщи абы къыщысхьакъым,
Гуауэ уэшхри къыхуэгущIэгъуакъым,
Ауэ жьыми пхъэхуейр хуэухуакъым,
Гуапагъ хужьри и фэм фIэкIуэдакъым.
ЗикI, гъэшауэ щытын игу темыхуэу,
Хуэмыхьыжмэ, къутэпэнщ ар зэуэ, 15 16
Ар псэункъым ем и ней къыщыхуэу,
Еруугъэм и гур хуэгъэзауэ.
СыщыIуоплъэ урыс пхъэхуей жыгым,
Гуапэ сщыхъуу, Къэбэрдей щIыналъэм.
Данэпс щхъуантIэр телъу и щхьэ лъагэм,
Махуэ къэскIи егъэнур ар пшэплъым.
Щабэу, гуапэу пхъэхуейр ди акъужьым
Дэбзэрабзэу слъагъумэ е зэхэсхым,
СфIощI сыIуплъэ Россием и нэкIу хужьым,
Сигу хегъахъуэ и гуапагъ мыухым! Схьат сэ жьыри уэфIри си напауэу,
ХуэмыщIыгъэ уэсхэри къыстеуэу.
Сымыгужьеями, сигу мыжану,
ЩыIэт щысфIэщI сэ нэху мыщыжыну.
Гуауэ псыдзэм хэтт сраудыну,
Схьырт хунэмысыгъэр си удыну.
Ауэ щIауIукIыу япсыхьыхукIэ,
Жырыр нэхъри гуащIэу щхьэпэщ IуэхукIэ. Ди щIымахуэм сыткIэ зигъэткIийми, ЙокI и пIалъэр, жьы борэнкIэ фийуэ.
Гъэ зэблэкIым тлъагъуу и дахагъэр,
Къос ди гъатхэр – дуней щIэрэщIэгъуэр.
Сэри гъатхэр схуонэху зэщысыкIыу,
Си щыщIагъэр нуркIэ схилъэсыкIыу.
Си гъэмахуэр къосри, куэд слъигъэкIыу, Сешэ, си зэфIэкIыр зэхигъэкIыу.
Псынэм и къабзагъэр къызыхэкIыр
Ар щIыгу лъащIэ гугъухэм зэрыпхыкIырщ.
СыпхыкIащ гугъуехьхэм, пэжыр гъуазэу,
ЛIыгъэм си гуращэр игъэкъабзэу. * * *
Къазшырыфэу тIэпIа гулъхэр
Щабэу, быбу тесщ къудамэм.
Жьыбгъэм щещIэ гъэгъа тхъуэплъхэр
СедэхащIэу блех си дамэм.
Тафэ удзхэм, щхъуэкIэплъыкIэу,
Сабий цIыкIухэр хэгуэшащ.
Лани Нини «хэш» джэгункIэ
ЗамыгъэнщIу тезэшащ.
И Iэ бзиймкIэ дыгъэм щIылъэм
Гъатхэ фащэр щетIэгъэж.
Езы гъатхэр сфIэщIу псалъэ,
ЦIыкIухэр бзабзэу къыщIохьэж.
Зыр къэрабэу, щхьэху баринэщ,
И нэ цIыкIухэр хы жэбзащ.
ЕтIуанэр фIамыщIынэщ,
ПцIащхъуэ хуэдэщ, бзэрэбзам.
Мис а цIыкIухэм, «жэп» стехами,
Бжьыхьэ гугъэ самыгъэщI,
Зы ныбжь хуэдиз гъэ исхами,
Япэ гъатхэр схьы сфIагъэщI. Бахъсэн псыхъуэ дэт зы къуажэ
Гуэрым щопсэу зы хъыджэбз.
Гъатхэ дыгъэу, нэжэгужэщ, Къоплъмэ, нэгум зызэIуебз.
Езым рулыр иубыдамэ,
Жыр машинэм псэ хохьэж,
Уэрэд жиIэу къыхидзамэ, Бзум я усэр щагъэтыж.
Пэжу, лейуэ зы дахагъэ
НэкIи щхьэцкIи бгъэдэмылъ, 17 Е и нэкIукIи щхьэхэхыгъэ
ХуэпщIу набдзэ «лей» темылъ.
И нэр вагъуэм ебгъэщхьынкъым,
Удз гъэгъами хуэмыдэн.
«МыщIэплъ Iупи» – хужаIэнкъым,
Е къэфакIуэу мыкъудан.
Ауэ, фщIэркъэ, узэгуакIуэр
Дахэщ, сыткIи къогуэпэкI,
Жэщи махуи уигу зыхуэкIуэр
Арщи, уи нэгу зикI щIэмыкI.
Сэ а пщащэм сепсэлъати,
Си пкъым мафIэ щIигъэнащ,
Сысымеижу, сыхуимытуи
Си гур Бахъсэн къыдэнащ. 18 Дапщэщи гъатхэр къосри – зэщIэлыдэу,
Лэгъупыкъу щIыкIэу, щIылъэр зэщIогъагъэ.
Хъуэпсэгъуэ нуру щхъуакIэу мис апхуэдэу
Мэгъатхэ дэркIэ бзылъхугъэ дахагъэр.
МыщIэплъу Iупэр, набдзэхэр къурашэу,
Нэ пIащэ лыдхэм вагъуэхэр щогъагъэ,
НэкIущхьэр пшэплъу лыду гъунапкъэншэу,
Тхуонэху, тхуогуапэ бзылъхугъэ дахагъэр.
ЩIымахуэр, хуеймэ, иреуае жьыхэу,
Уэлбанэ пшэбэм щIрелъафэ дыгъэр,
ЛIы нэсхэм я гур щIыIэлIэхкъым дзыхэу –
ЩомафIэ я бгъэм бзылъхугъэ дахагъэр.
Жэщ зэгъуэкIыгъуэм щыблэ уэфыр щIэту
ИребгъэрыкIуэ, хуеймэ, и кIыфIыгъэр,
Нэхуншэ хъункъым – уигу хьэщыкъым зиту,
Щылыдмэ уи бгъэм бзылъхугъэ дахагъэр!
2 Заказ №1755 Абы Iэслъэсри егъэлIыхъужь хахуэ,
Я нэхъ лIыхъужьми хелъхьэ Iэнкуныгъэр.
Гушхуагъэм, лIыгъэм я къежьапIэ нахуэу
ГъащIэдэкIуашэщ бзылъхугъэ дахагъэр! Пшапэм вагъуэ хэлыдахэр
Уи нэр ару къысфIэщIат,
Ауэ уи нэм хуэзгъэдахэр
Нэху зэрыщу сфIэкIуэщIат.
Зи изыгъуэ мазэ нэхури
Сэ уи нэкIуу къысфIэщIат,
Ауэ сфIэщIа а напэхури
Нэху зэрыщу сфIэкIуэщIат.
Нэху зэрыщу дыгъэр пщIыпщIу
Тэджри – уэру къысфIэщIат,
Ауэ пшапэм кIыфI зэрищIу,
Дыгъэ гуэрри сфIэкIуэщIат.
Си псэ, вагъуэу умыжыжьэ,
Мазэу махуэм умыбзэх.
Уэгуми, дыгъэу ужьэражьэу,
Усхуимыту, щIылъэм къех.
Вагъуи, мази, дыгъэ лыдри
Мис итIанэ къытхуепсынщ,
Дэ хъуэпсапIэу диIэ куэдри
ЩIыгу насыпым лъэIэсынщ. Пшэ Iувхэр дыгъэм зэпхесыкIри,
Уэгу лъащIэр нуру егъэнэху.
Апхуэдэу си гум ущохъуэпскIри,
Мэлыд гурыщIэр, сыпIуплъэху.
Бгы лъагъуэр бгъуэщIым ежэхащи,
ЩIыгу тафэ гъуэгуу зеукъуэдий. 19 20 ПхуэсщIа гухэлъым зызэIуихащи,
Ар хуэIыгъынкъым зы лъхудийм.
Си гугъэр гъащIэм и Iэмыру,
Насып нахуапIэу пыбгъэнащ.
Гухэлъ нэхугъэм ар и нуру,
Уэрэд мыухыу сигу къинащ. Сонетхэр * * *
Хэку пакIэ Iэджэ къызэзнэкIыу,
СлъэкIащ тенджызхэм сыщесын, СкIуфащ сэ Iэджэ гъуэгу зэгъуэкIыу,
Уимыхуу уилъти сигу, Бахъсэн.
Хы тафи, щIылъи, бгы сыдэкIми,
СлъэкIащ сыхъуну лIыхъугъусэн.
Уэлбанэр, уаер схузэблэкIми,
Сыщтакъым – уилъти сигу, Бахъсэн.
Зауаер гуащIэт, зым щымысхьу, Жыр мафIэ идзым сытри ихьу.
Абы лъэмыкIыу сыхисхьэн,
Сэ сыпхыкIащ а лыгъей гуащIэм.
Жыр мыубзэщхъужу уэ си гъащIэм
УриIэу схьырти, си Бахъсэн. И Дэтхэнэ зыми Хэкум и щIыхуэр
Дэ зэрыттелъыр дыщэ, налкъуткъым, –
Дыбын, дыадэу дипIащ цIыху махуэу,
ДыпсэухункIи ар тщыгъупщэнкъым.
Уи бынри гъащIэм хуэгъэпс цIыху нэсу,
ЩIым и пщэдейхэр дзыхь хуащIын хуэдэу,
Адэм къыщIидзэу хунэмыгъэсу
Къэнам уи щIэблэм пищапхъэщ быдэу. ЗэгъащIэ: уи гур къеуэм гупсэхуу,
Анэгу хуабагъэр уи псэм зыхищIэм, Уи нэгум дыгъэр къыщIэпсэм нэхуу,
Ар псори Хэкум ящыщщ и фIыщIэм.
Къуэм, адэм, цIыхум я къалэнышхуэр
БгъэзащIэм, Хэкуми птекIынщ и щIыхуэр. СИ Уэншэкуи щхьэнти сэ усхуэхъуу,
Уи куэщI, Хэку лъапIэ, сибгъэлъащ.
Зы шхыIэн хуаби сымылъыхъуэу,
АнэIэр хуабэу стебгъэлъащ.
Арджэни упщIи зыкъысхуэпщIу,
Зы мащIэ сщIами, ар бгъэфIыщIэу,
Ухъуащ си гъащIэм и гухэхъуэ,
Акъылри злэжьри хэзыгъахъуэ.
Схьащ узианэу гъащIэ махуэр,
СыщумыгъащIэу гу хуабагъэ.
СыткIэ стекIыну сэ уи щIыхуэр,
Си нэм и нэхуу гупсэхугъэ!
Жумарту, сыткIи усхуэгуапэу
Сохь, уи насыпыр си насыпу. Я Миномёт мафIэм имыгъаплъэу,
ЗауэлIхэм мафIэр ятелъалъэрт.
Пулемёт плъахэр зэрылъэлъу,
ЕбгъэрыкIуахэр жэхэрт, джалэрт.
Зэрохь сэлэтхэр. Я ажалкIэ
Ажалыр Хэкум ныщхьэщадз.
Е лIэн, е лIынхэу – я хахуагъкIэ
Бийр зыхьын удын зэдырадз.
Сэлэтхэр, бгъэшхуэ дамэм хуэдэу,
Пэжыгъэм, лIыгъэм зэдаIэт, 21 22 Ажалыр къеплъми, я гур быдэу,
ЗэуапIэм ахэр щызэкъуэтщ.
Пэжагъ, къуэшагъкIэ лъэщ хъуа лIыгъэм
И гур хегъахъуэ текIуэныгъэм. АРАЩ ЩIылъэ дунеищIэм и сэлэту,
ДыпхыкIащ гъущI мафIэм, жыр мафIэсым,
Вагъуэ плъыжьым и бзий плъам дыщIэту
Тхьащ, абыкIэ фашист жэщыр дгъэсу.
Щхьэщытхащ дэ Польшэм и гуIэгъуэр.
Хуити насыпыфIи тщIащ Румыныр.
Чеххэри дэрати зыщыгугъыр –
Зэдитфащ къуэшыгъэм и бжьэ иныр.
Лъагэу пхытхри хуитыныгъэ вагъуэр,
Тедгъэпсащ Европэм ди пшэплъыщIэр,
Иджы абы щIылъэм залымыгъэр
ЩхьэщигъэкIыу зеубгъу, нэху трещIэ.
Аращ хабзэр: жьыр йокIуэтри – гъащIэр
ЩIэм и нэхукIэ щIылъэм щощIэращIэ. Гуауи, гугъуехьи, цIыху насыпыншагъи
ЩIылъэм щыслъагъуу, ем зыщызгъэпщкIуакъым.
НэгъуэщIым хьэлъэр и къарууншагъэм
ТезгъащIэу, си щхьэр зэи згъэтыншакъым.
Гъуэгу сыщытетми, сыкIуащ гъуэгур пхысшу,
Си ужькIэ накIуэм гъуэгур хуэзгъэтыншу.
Псы уэр сыщикIми, куукIэ сымыхашэу,
Схьащ нэхъ куупIэм цIыхухэр зэпырысшу.
Ауэ сыт блэжьми, гъащIэм уахъты иIэщ.
АтIэ IуэхущIафэм жьыгъэр тумыгъакIуэ.
Щхьэл мывэр лажьэу зэрышхыхукIэ, жаIэ,
Хьэлу Iыхьэншэ хъункъым сабий цIыкIухэр. Утелэжьыхьми – цIыхухэм фIагъ нэхъыбэ
ХуэпщIауэ, гъащIэм ущыхъункъым ибэ. Къущу, дыджу куэдрэ тхьащ ди гъащIэр.
Лъыуэ, нэпсу мащIэ щIэдгъэкIакъым.
Iучэлъачэу, фэрэкIнапэт ди щIыр,
Ауэ фэбжькIэ лажьэ едгъэкIакъым.
Миномётхэр, топхэр щхьэщыгъуагъуэу,
Щыблэ уэгъуэр хэкум щхьэщыхъуапскIэрт.
Зауэ пшагъуэр дэркIэ дзэхъудзэшх жагъуэу,
ЩIылъэм и нэр Iугъуэм фIыщIисыкIырт.
Ауэ ди бийм куэдрэ игу хэхъуакъым, –
Абы ди пэжыгъэрти пэщIэтыр.
ДытекIуащ, и лейри хуэдгъэгъуакъым.
ЩIыми гъэ гуIахэр щхьэщокIуэтыр.
ЩхьэщыкIуэтри, гъащIэр хъужащ из,
Ауэ зауэм ноби гур доуз. Мэлыд вагъуэбэр, щолъагэ уэгум,
Мэлыд, ямыIэу зыкIи хуабагъэ.
Абы ялъэкIкъым къахьыну щIыгум
Махуэ нэхущыр, зы пшэплъ щабагъэ.
КъытIуоплъэ ахэр, гущкIэщI дамыщIу,
А я Iуплъэгъуэри къытщохъур щIыIэ,
Ауэ вагъуэбэр илъагъумэ пщIыпщIу,
ИмыгъэщIагъуэу щIылъэм хэт щыIэ?
Хуабэншэу щытми, аращи, вагъуэ
Лыдахэм гуапэу яIэт гурыщIэр,
Абы нэхущи, зы пшэплъ щабагъи
Къытхуамыхьыфми жэщхэм хопщIыпщIэ.
Уэ умыхьыфми гъащIэкIэ дыгъэу,
Гурыгъу жэщ кIыфIхэм хэлыдэ вагъуэу! 23 24
Егъу кIыфI гугъуехьхэм уатекIуэху,
ЗэфIэкI гушхуагъэм уегъэнэху. Мазэхэ жэщыр фIэкIри кIыфIу,
Нэхущым бгыхэр нур ищIащ.
Уэсэпсхэр дыгъэ бзийм ирафу,
Бзур ягъэушэу щIэрэщIащ.
Губгъуэ мэракIуэр дэп жьэражьэу
Бзий пэрыхьэтхэм ягъэлыд.
Дунейм щIэщыгъуэр и пехьэжьэу
Пщэдджыжь гухэхъуэр щIым щокуэд.
ПкъыщIагъэр сфIощIри гъунапкъэншэу,
Дунейр жумарту схуогупсэху.
Щыгугъуи гуауи гухагъэншэу,
Пщэдджыжь гурыщIэм сегъэнэху. АНЭМ И ГУР
БжьыхьэкIэ жэщу гуауэ IэлъэщIыр
ИреуфэкIри и нэкIущхьитIым,
ХутеIыгъэжкъым анэм гурыщIэр,
ХуогуIэ зауэм щыхэщIа къуитIым.
Зауэр фIэкIауэ, мамыру щытми,
ФIэгузэвэгъуэщ дунейр а анэм.
Гурыгъу IэлъэщIыр фIыцIэу щхьэщытми,
Щогугъ нэхъыфIкIэ гъащIэ нэхунэм.
Игъэва гуауэм и нэпс жэбзамкIэ
Игъэкъэбзащи гурыгъу IэлъэщIыр,
Анэгу хьэлэлыр хэщIыжкъым узкIэ,
Нэхъ нэхуи хуаби зыщещI гурыщIэр.
Гу нэхущи, анэр и хьэлэлагъкIэ,
Нэхъ гуауэ кIыфIми токIуэ гуапагъкIэ. Си анэдэлъхубзэ, зэкъым уэ губгъэну
ЗэрыпхужаIахэр нэху къыптемыщхьэну,
ЖаIэрт убзэхыну, жьым зэрихьэ бгъэну,
КъалэкIыхьым адкIи сыфIумышыфыну.
Ауэ, зыпIэтащи, бгъэхэм уохьэуохуэ.
Тэрчым и псыпыхууи мыкIуэщIыжщ уи псалъэр.
Шууейр и уанэгум нобэ щогъэхахуэ,
Тхуожумарт сыт IуэхукIи уэ Iущыгъэу пхэлъыр.
ЗашэщIащ уи гъуэгухэм, къэрал Iэджэм нэсу.
НэгъуэщIыбзэ жылэхэр зыхэплъхьащ бэвыгъэу.
Фыздопсэу бзэ Iэджэ нобэ зэнэзэпсэу.
Сэри сегъэусэ пхэлъ уи шэрыуагъэм.
Си анэдэлъхубзэ, узианэщ – ушэ, –
Анэр зэи хъуркъым гущэ уэрэдыншэ.
Итщ хадэм наIуэу жыг баринэ.
ЩызиIэщ абдеж сэ гупсэхугъуэ,
Ар си гухэхъуэм хъуащ и хъыринэ,
Къызет хэхауэ абы нэплъэгъуэ.
СыкIуат а жыгым деж сэ сыпIащIэу.
Арыххэу хъыджэбз макъ зэхызох.
Уэсэпс ирифу чэф хъуа къысфIэщIу,
Акъужьыр кIантIэу лъэс кIуапIэм йох.
Къудамэр мащIэу жьыбгъэм еIэтри,
ЗэгуакIуагъитIыр си нэгу щIохутэ.
Бгъафэм телъ и Iэр пщащэм Iуепхъуэтри,
Зэхуэнэхуауэ я гур золъатэ.
Аращ – хьэщыкъхэм нэхъ жэщ мазэхэр
Къыхахми, ягукIэ зэхуопс езыхэр. 25 УсакIуэ Бицу Анатолэ илъэс 75-рэ ирокъу 26
УсакIуэ Бицу Анатолэ Мурат и къуэр Советскэ (иджы Шэрэдж) районым щыщ Аушыджэр къуажэм 1946 гъэм июлым и 26-м къыщалъхуащ. Курыт школ нэужьым ар Къэбэрдей-Балъкъэр къэрал университетым и филологие факультетым илъэситIкIэ щеджащ. Пасэу тхэным дихьэха, 5-6-нэ классхэм щIэсу зи япэ усэхэр «Ленин гъуэгу» газетым къытрадзэу щIадза щIалэр ещанэ курсым щIокIри, Горький Максим и цIэр зэрихьэу Москва дэт Литературэ институтым щIотIысхьэ. 1971 гъэм къеухри, Налшык къегъэзэж. ИкIи 2013 гъэ пщIондэ «Эльбрус» тхылъ тедзапIэм щолажьэ – художественнэ литературэмкIэ редактору, редакцэм и унафэщIу, редактор нэхъыщхьэу, тхылъ тедзапIэм и унафэщIым и къуэдзэу. Бицум и Iэдакъэ къыщIэкIащ ди лъэпкъ усыгъэм налкъутналмэс
хуэхъуа тхыгъэ купщIафIэ куэд. А псом я щIэдзапIэ дахэ хъуащ тхылъеджэхэри критикэри гуапэу зыIущIа «ГуфIапщIэ» зыфIища и япэ тхылъыр. Абы къыкIэлъыкIуащ «Зы дакъикъэ», «Фэеплъ», «Псалъэ быдэ», «Гуэл щхъуантIэ», «Усыгъэхэр», «Псэм и дуней», «КIуэцIрыкIыбжэ», «Къосыр уэс», урысыбзэкIэ Налшыки Москваи къыщыдэкIа «Человек и небо», «Сквозь сердце», «Стремление», «Мотив», «От весны до весны», «Позывные жизни» тхылъхэр.
Бицум зэдзэкIакIуэ зыкъигъэлъэгъуащ, абы адыгэбзэм къригъэтIэсащ нэгъуэщI лъэпкъхэм я усакIуэ пажэхэм я тхыгъэ нэхъыфIхэр. Тхылъ щхьэхуэу къыдигъэкIащ балъкъэр усакIуэхэм я IэдакъэщIэкIхэр щызэхуэхьэса «Балъкъэр пшыналъэ» жыхуиIэр.
Iэзэуи Бицу Анатолэ и творчествэм теухуауэ куэд ятхащ. Ахэр я Iэдакъэ къыщIэкIащ урыс, адыгэ усакIуэ, тхакIуэ, литературэдж цIэрыIуэхэу Коваленков Александр, Долматовский Евгений, КIыщокъуэ Алим, Сокъур Мусэрбий, Тхьэгъэзит Зубер, Къагъырмэс Борис, Эфендиевэ Тамарэ, ХьэфIыцIэ Мухьэмэд сымэ, нэгъуэщIхэми.
Бицу Анатолэ Къэбэрдей-Балъкъэрым и комсомолым и саугъэтым и лауреатщ, КъБР-м культурэмкIэ щIыхь зиIэ и лэжьакIуэщ. 2015 гъэм, ди литературэм хуищIа хэлъхьэныгъэр къалъытэри, абы къыфIащащ «Къэбэрдей-Балъкъэр Республикэм и цIыхубэ усакIуэ» цIэ лъапIэр.
ПСЭМ Къэбэрдей-Балъкъэрым и цIыхубэ усакIуэ Бицу Анатолэ и ныбжьыр мы махуэхэм илъэс 75-рэ ирокъу. Ар ди щхьэусыгъуэу, дэ абы упщIэ зыбжанэкIэ зыхуэдгъэзащ. – Толэ, уи ныбжьыр здынэса лъагапIэм укъеплъыхыу уи сабиигъуэм къыщыщIэдзауэ нэхъ гукъинэж пщыхъуахэм, зыми хыумылъхьэу фIыуэ плъагъу уи къуажэм я гугъу уэзгъэщIынут.
– Зы цIыху балигъ щыIэу къыщIэкIынкъым зи сабиигъуэр щIэхщIэхыурэ зигу къэмыкIыж, зи пщIыхьхэм пакIэ-пакIэурэ ар къыхэмыхьэж, зэми, пIэм здыхэлъым, и Iупэр зэтежу къигъэгуфIэу, зэми и дзэхэр зэтрикъузэу къыхигъэIуэщхъукIыу. Сабиигъуэр ар зы дуней псо мэхъу, сыт хуэдэу щымытами, бетэмал, абы зэ сыкъихутэжарэт, жыдигъэIэу. ЩIыжыуигъэIэр, сыт хуэдиз дыджагъ хэмылъами, абы нэхъ зэман IэфIрэ дахэрэ уиIэкъым икIи зэи уиIэнукъыми аращ.
Ухуейми, илъэсищэкIэ псэу! Сэ си сабиигъуэр зыхиубыдар зауэ нэужь лъэхъэнэрщ. Хэку зауэшхуэр иухри, илъэс дэкIыжауэщ сыкъыщалъхуар. А лъэхъэнэм халъхуахэр псори дынасыпыфIэщ, зауэ-банэ тлъэгъуакъыми, дуней мамыр дыкъытехьауэ нобэр къыздэсым дытетщи. Аращ куэдрэ си нэгу къыщIэувэж си сабиигъуэр насыпыфIэу щытауэ щIыжысIэр. Сигу къинэжащ, куэдрэ сопщIыхьыж а зэман дахэм – хьэблэ щIалэ цIыкIухэр дызэрызехьэу лъапэкIэ хьэфэ топ къетхуэкIыу ди Шэрэдж псыхъуэ дызэрыдэтар, езы Шэрэджыжь уэр дызэпрысыкIдыкъызэпрысыкIыжу, зыдгъэпскIыу дызэрыхэсар, ди Аушыджэр жьэгъу джабэ нэкIу щхъуантIэм мэракIуэ къыщытщыпрэ чыпылъэкIэ къэтхьу зэрыщытар… Куэд, куэд IэфIу къокIыж гум. Апхуэдабзэуи къокIыж а зэман дахэр пIалъэкIэ фагъуэ зыщIэхъукIыж, дыдж къыпщызыщIыж теплъэгъуэхэри. Ахэр зауэ бзаджэ блэкIам и лъэужь хэмыкIуэдэжахэрщ, абы и лъэужь Iейуэ, шынагъуэу махуэ къэс тлъагъуу щытахэрщ. Гур игъэузт «си къуэр фи деж щыIэмэ, кхъыIэ, къызэфтыж», – жиIэу къуажэр унащхьэчэзууэ къикIухьу уэрамым къыдэна ди хьэблэ лIыжьым. Абы и къуэ закъуэр зауэм хэкIуэдат, езыри, и щхьэм сэкъат игъуэтауэ абы къикIыжат. Къуажэр иухти, ар ди къуажэкхъэм кIуэрт, сын къуагъхэм къуэплъэу, и щIалэр къилъыхъуэжт. Апхуэдэу, ди хьэблэм дэст МэдэкIэ еджэу нэгъуэщI лIыжь, и лъакъуитIри пымытыжу зауэм къикIыжауэ, шэнт щхьэгуэм куэпкъкIэ тетрэ, ар IитIкIэ игъэIэпхъуэурэ къикIухьу. Щхьэл е нэгъуэщIыпIэ кIуэнумэ, шы- 27 къытхутепсэлъыхьыт. 28
дыгу иIэти, абы дэпщейрт, итIысхьэрти ежьэрт. Ар ди унэмкIэ куэдрэ блэкIт, дзапэ уэрэд гуэр къришу. Иджыпсту зэхэсхым хуэдэу сощIэж а уэрэдым хэт мыпхуэдэ псалъэхэр: «Жьындури къаджэмэ, лIыжьым и джакIуэр къэсащ. Хьэуэ, хьэуэ, тIу, ар жумыIэ, тIу». А псалъэхэм къикIыу сэ къысфIэщIт шынэ имыIэу, хахуэу зауэм хэта цIыхур иджы ажалым щышынэ хъуауэ, псэуну хуейуэ. Дэтт къуажэм нэгъуэщI лIы гуэри, башкIэ Iэбэрабэу къикIухьу, и нитIри нэф хъуауэ зауэм къикIыжауэ. Мамыр хъужа къуажэм къыдэхъуэрт гуауэшхуэ – губгъуэм джэгуу ит сабийхэр зэрымыщIэкIэ теувэрти, минэ узэда гуэр къауэрт, абы Iыхьэ-Iыхьэу зэпкъриуда сабий Iэпкълъэпкъхэр къэпкIэ къащыпыжти, хьэдагъэшхуэкIэ щIалъхьэрт. Сэ си щхьэкIэ стелъщ зауэ блэкIам и уIэгъэ, зэи стемыкIыжын. Ар илъэсихкIэ сэр нэхърэ нэхъыжь си къуэш ПIотIэщ. Ар илъэсищ ирикъуат, нэмыцэхэр ди
къуажэм къыщысам. «КIэдыкъуакъуэхэм» кърадзых лагъымхэм ящихъумэну ди анэм щIыунэм иригъэтIысхьэрт и бынхэр – и щIалиплIымрэ и пхъумрэ. ИригъэтIысхьэрти, лагъым къыщыуэкIэ, защхьэщиубгъуэжырт. Апхуэдэ махуэ гуэрым щIыунэм пэгъунэгъу
дыдэу къыщыуа лагъымым ПIотIэ и тхьэкIумэ Iупсыр Iуиудащ, иужькIэ, Iэзи гъуази хуамыгъуэту, ар дэгум имызакъуэу, бзагуи
хъуащ. Апхуэдэуи къэнащ. IэпэтэрмэшкIэщ нобэр къыздэсым дызэрепсалъэр…
– Усэным гу зэрыхуэпщIам, литературэм узэрыхыхьа щIыкIэм – Сэ япэ дыдэу стха усэхэм ящыщщ «Си къуэш» зыфIэсщар. Ар мыпхуэдэ сатырхэмкIэ иухырт: «Си къуэш, сыусакIуэм нобэ, уэрщ зи фIыщIэр. КъысщыпщIащ уэ тIууащIэ си къалэн. Зэхэсхын хуейщ нэбэ, си къуэш, сэ тIум папщIэ, ТIум жаIэни си закъуэ жысIэнщ». Мис а «тIум жаIэни жысIэнщ» жыхуиIэ мурадыр сиIэущ адэкIэ тхэным зэрыпысщар. Сэ сызыщIапIыкIар ди къуажапщэм зи кхъэ-Iуащхьэ тет лъэпкъ лIыхъужь хахуэ Андемыркъан и хъыбар гъэщIэгъуэнхэрщ, ди нэхъыжьыфIхэм, тхьэлъэIу гуэру щрырет, хьэгъуэлIыгъуи ирехъу, гуфIэгъуэ Iэнэм пэрысу жаIэу щыта адыгэ уэрэдыжьхэрщ, апхуэдэ зэхыхьэхэм сыт щыгъуи къыщыIу пшынауэ макъхэрщ. Ахэр псори я лъабжьэщ гум дахагъэу къыщыушым. Школым сыщIэтIысхьауэ, 5–6-нэ классхэм сыщынэсам, сэ усэ
тетрадь зытIущ зэзгъэпэщат. Адыгэ литературэмкIэ дезыгъаджэ Бэрбэч Жылэбий абыхэм къезгъаджэу «уэ усакIуэ къыпхэкIынущ, сэ
литературэ кружок къызызогъэпэщри, Iэмал имыIэу абы накIуэ, мы тхыгъэхэри усакIуэ дыдэ гуэрым ебгъэлъэгъуамэ арат», – къыщызжиIам, си фIэщу зестащ усэным. «УсакIуэ дыдэ» гуэрым стхахэр езыгъэлъэгъуари, абы сыкъезыгъэцIыхуари си къуэш Жорэщ. Жорэ фIыуэ ицIыхут Тхьэгъэзит Зубер, а тIур зэдеджат – ди университетыр къызэдаухат. Си къуэшым сишащ ар щылажьэ «Советская молодежь» газетым и редакцэм. Зубер гуапэ дыдэу къысIущIат, стхахэр лъэныкъуэкIэ иримыгъэтIылъэкIыу, «мыпхуэдэ махуэм къакIуэ» къызжимыIэу, и пащхьэ сыздисым мыпIащIэу хэплъат усэ хуэсхьахэм, къызжиIари дамэ къыптезыгъэкIэн псалъэт: «СыбгъэгуфIащ, щIалэ, щIэщыгъуэщ, гурыхьщ сыкъызэджахэм я нэхъыбэр, ахэр газет, журналхэм къытредгъэдзэнщ, умыукIытэу, ущыхуейм деж си деж къакIуэ». Апхуэдэуи ищIат, езым яритурэ «Ленин гъуэгу» газетым, «Iуащхьэмахуэ» журналым къытригъэдзат си усэ зыбжанэ. А зэманым (сэ сышколакIуэу) къыщыщIидзащ Зубер сэрэ дякум дэлъа творческэ зэпыщIэныгъэм, зэныбжьэгъугъэм. Мы псор щIыжысIэр зыщ: куэд иIыгъщ тхэну къыщIэзыдза ныбжьыщIэм япэу гъуэгугъэлъагъуэ, чэнджэщэгъу, гъэсакIуэ-ущиякIуэ хуэхъу цIыхум, тхакIуэ нэхъыжьым. Сэ абыкIэ си насып къикIат – зэрыжаIэу, си Iэпэр яIыгъыу сэ литературэм сыхэзышар япэщIыкIэ Тхьэгъэзит Зуберщ, итIанэ КIыщокъуэ Алимщ. А тIур уи гъуазэу ущыуэнкIэ, зыщIыпIэкIэ дэбдзыхынкIэ Iэмал иIэтэкъым.
– Литературэ институтым узэрыкIуа щIыкIэм, абы щыбгъэкIуа илъэсхэм, ныбжьэгъу къыщыпхуэхъуахэм ехьэлIа гукъэкIыжхэмкIэ укъыддэгуэшамэ ди гуапэт.
– Аушыджэр курыт еджапIэр къэзухри, литературэт си щхьэм илъри, сыщIэтIысхьащ ди университетым филологиемкIэ и факультетым урысыбзэмрэ литературэмрэ, адыгэбзэмрэ литературэмкIэ и къудамэм. Сызыхэхуар гуп телъыджэт – иужькIэ бзэ щIэныгъэлI, тхакIуэ, усакIуэ, журналист Iэзэ къызыхэкIа гупт. Ди курсым хэсащ ХьэфIыцIэ Мухьэмэд, Абдокъуэ Iэуес, Сонэ Абдулчэрим, Гъэунэ Борис, Гъут Iэдэм, БакIуу Хъанджэрий, Джэрыджэ Арсен, Ацкъан Руслан. Мы зи цIэ къисIуахэм сэ сазэрыхэтар илъэситIщ. ЕтIуанэ курсыр къэзухауэ, университетыр къэзгъанэри, Горькэм и цIэр зэрихьэу Москва дэт Литературэ институтым си еджэным щыпысщащ. Ауэ псори дызэхуэзэжащ. Вузхэр къэдухри, IэнатIэ зырыз дыпэрыувауэ, къызэредгъэжьам хуэдэуи дызэныбжьэгъушхуэу етхьэкIащ, иджыри идохьэкI – ди жагъуэ зэрыхъущи – къэнэжахэм. Ди гуп дыгъэлым куэд хэщIащ. ХэщIащ драматургышхуэ IутIыжыр, еджагъэшхуэ Абдокъуэр, прозаик бэлыхь Гъэунэр, усакIуэ Iэзэ Сонэр…
Литературэ институтым теухуауэ… си нэ къикIт абы сыщеджэну. Абы поэзиемкIэ къудамэ щхьэхуэ иIэти, арат къэзухыну сызыхуейр. Мурад сщIащ Москва дэт Литературэ институт цIэрыIуэм сыкIуэну. Ди университетым япэ курсыр къызэрыщызухыу, абы си дэфтэрхэр езгъэхьащ, зэпеуэм сызэрыпхыкIын усэ гуп, Аушыджэр дэт курыт еджапIэр къызэрызуха аттестатыр, ди ТхакIуэхэм я союзым и тхылъымпIэ щIыгъуу. Си тхыгъэхэр зэпеуэм пхыкIри, сыкIуэу экзамен стыну къысхуаIуэхуат. ЭкзамениплI стыри, сыщIэхуащ институтым, ауэ сыкъызэращтар заочнэут. Сыт сщIэнт? Сыщеджащ вузитIым илъэскIэ. Экзамен, зачетхэр сфIызэтехуэрти, Налшык «досрочнэ» жыхуаIэм хуэдэу, Москва и пIалъэм щыстырт. Япэ курсыр фIы дыдэу къызэрызухам и фIыгъэкIэ, Литинститутым очнэу сыщеджэну хуит сащIащ. Абы къыхэкIкIи ди университетыр къэзгъэнэн хуей хъуащ. КIэщIу жыпIэмэ, зэрыхъум хуэдэу, сызэрыхуейм хуэдэу сщIащ – Москва илъэс бжыгъэкIэ сыдэсащ, литературэм и кууупIэм сыхэту. Ар къэзыгъэщI куэдым сахэту. Москва махуэ къэс жыхуаIэм хуэдэу сащыхуэзэрт ди КIыщокъуэ Алим, Къэшэж Иннэ. Я литературэ пшыхьхэм сыкIуэну Iэмал згъуэтырт къэрал псом зи цIэхэр щыIуа усакIуэхэу Евтушенкэ Е., Вознесенский А., Рождественский Р., Ахмадулинэ Б., Казаковэ Р. сымэ. КIыщокъуэм и фIыщIэкIэ, Москва гъунэгъуу къыщысцIыхуат Гамзатов Р., Кугультинов Д., Мустай К., Айтматов Ч., Дудин М., – тхакIуэ-усакIуэшхуэхэр; Гребнев Н., Козловский Я., Липкин С. – зэдзэкIакIуэ Iэзэхэр. Литинститутым ныбжьэгъуфI щыс- 29 хуэхъуауэ щытащ Рубцов Николай – Урысейм етIуанэ Есенину щалъытэ усакIуэ телъыджэр, абы къуэшым хуэдэу щызиIащ си курсэгъу Ляпин Игорь – усакIуэ бэлыхьыр, иужькIэ Урысейм и ТхакIуэхэм я союзым и унафэщIу лэжьар….
Куэдрэ сигу къокIыж Литературэ институт цIэрыIуэр, сщыгъупщэркъым абы щесхьэкIа студент гъащIэ дахэр, сыхуозэш езы Москва къалэшхуэм, абы и театрхэм, музейхэм, стадионхэм. – Ди усакIуэ нэхъ цIэрыIуэхэм уащыщщ, Iуэхуншэу узэрыщымысыфынури гурыIуэгъуэщ. Нобэ нэхъ узэлэжьыр сыт?
– Сэ зылI къигъэщIэн къэзгъэщIащ, зылI илъагъуни слъэгъуащ гуфIэгъуэуи гузэвэгъуэуи. Ауэ зылI ищIэн сщIащ схужыIэнукъым, тхылъ пщIы бжыгъэ стхауэ, къыдэзгъэкIауэ щыт пэтми. Апхуэдэу и щхьэ хужиIэжакъым, дэри къыджиIакъым езы КIыщокъуэ Алим дыдэ, «Бгыщхьэ хужьым сыкъеплъыхыу» жиIэу зи гъащIэ гъуэгуанэр къезытхэкIыжам. ЦIыхур зэи и щхьэ хуэарэзыж хъунукъым ищIамрэ илэжьамкIэ. Ауэ цIыхур хуитщ (гъащIэшхуэ къигъэщIамэ) и нэгу щIэкIахэмрэ дерс къызыхэпх хъуну абыхэм яхилъэгъуахэмрэкIэ къыбдэгуэшэну. Сэри аращ нобэ сщIэр, сызэлэжьыр – мыхьэнэ зиIэу къэслъытэ гукъэкIыж гуэрхэр сотхыж, си ныбжьым сызытригъэува гъащIэ Iуащхьэм сыкъеплъыхыжурэ, абы къыдэкIуэуи, кхъахэ дыдэ мыхъуа си гум къыпылъадэ усэхэр сотх. Iуэхуншэу сыщыскъым, япэхэми хуэдэу си IэнатIэм сыпэрытщ си къару семыблэжу, си ужь къихъуэнухэм «абы зылI ищIэн ищIащ» жезгъэIэныр си хъуэпсапIэу…
– Уи усэхэу хэкум, анэм, фIылъагъуныгъэм ехьэлIахэр психологизм лъэщкIэ псыхьащ, композицэкIи адрейхэм къахощ. Апхуэдэ усэхэр къэбгъэщIын щхьэкIэ зэфIэкI уиIэн къудейр мащIэщ. Уи усэхэм лъабжьэ яхуэхъур сыт?
– Сыт хуэдэ Iуэхугъуэ къыщыIэтауи щрырет, усэр усэ нэс хъунукъым, а темэр куууэ абы щызэпкърымыхамэ, ар къиIуатэ гупсысэкIи и гъэпсыкIэ-ухуэкIэкIи гъэщIэгъуэну, щIэщыгъуэу щымытмэ, бзэ екIукIэ, дахэкIэ мытхамэ. «Ди литературэм макъыщIэ къыхыхьащ, жытIэу дыщыгуфIэ щыIэщ нэхъыжьхэр. Абы къикIыркъым усэ итхыу иджыри зыгуэр къыкъуэкIащ жиIэу. Абы къикIыр усакIуэщIэ гуэр, гу лъумытэнкIэ Iэмал имыIэу, къэунэхуащ жиIэу аращ – езым и дуней еплъыкIэ, и гупсысэкIэ, абыхэм я къэIуэтэкIэ зыми емыщхьу иIэжу. Усэр поэзие нэс зыщIыр ар зытхам бгъэдэлъ Iэзагъэрщ. Iэзагъэри езыр-езыру къакIуэркъым. Тхьэм къуитауэ уиIэ зэчийм зумыгъэужьмэ, ар мащIэ-мащIэурэ щIэвэщIэнурэ къыпхуезыгъэхам деж бахъэ хъужауэ лъэтэжынущ. Iэзагъэр къуэпс быдэкIэ пыщIащ щIэныгъэм. Уи щIэныгъэр нэхъ куу хъухукIэ, уи Iэзагъэми хэхъуэнущ. «Тхэ цIыхур псэухукIэ еджэн хуейщ», – жысIэри сэ интервью гуэр стауэ щытащ. ГъащIэм укъыкIэрыху хъунукъым, зэманым удэбэкъуэн хуейщ, абы папщIэ пщIэн хуейщ дунейм щекIуэкIыр, цIыху акъылыр здынэсар. Аращ сыт щыгъуи уеджэн щIыхуейр – щIэныгъэ уиIэн щхьэкIэщ, уи Iэзагъэр ебгъэфIэкIуэн щхьэкIэщ. Дэтхэнэ IэщIагъэми лъабжьэ хуэхъур аращ. – Литературэм ди гъащIэм щиубыд увыпIэм, ар зэрыхуа щытыкIэм утезгъэпсэлъыхьынут. 30 – Литературэм «гъащIэм и гъуджэкIэ» йоджэ. Ар апхуэдэу зэрыщытым и щыхьэтщ дунейпсо классикэр. Дунейр къэунэхуу тхыбзэр къызэрежьэрэ, литературэм «сурэт трех» гъащIэм. Зэрытрихри езым къигъуэтыжа IэмалкIэщ – псалъэкIэщ. Литературэм псалъэкIэ тхыдэм къренэ лъэхъэнэ зэмылIэужьыгъуэхэм я теплъэр, абыхэм щыпсэуа цIыхухэм я шыфэлIыфэу щытар, я псэукIар, мурад-гугъапIэу яIар. Иджырей литературэм и нэIэ тригъэкIыркъым нобэ екIуэкI гъащIэм, абы ди зэманым и сурэт ещI зэрыщыт дыдэм хуэдэу. Аращ литературэм и къалэн нэхъыщхьэр – гъуджэм къищыным хуэдэу IупщIрэ наIуэу, уи фIэщ хъун хуэдизу, зэманыр къигъэлъэгъуэнырщ. Литературэм и къалэным зэи зихъуэжыркъым. Апхуэдэуи зихъуэжыркъым абы укъызыхуриджэм. Ар дунейм цIыху нэсу утетынырщ, уи гуащIэкIэ гъащIэр зэребгъэфIэкIуэным ухущIэкъунырщ, захуагъэм, цIыхухэр зэхуэгъэдэным, псэукIэ дахэм, къэкIуэным ущIэбэнынырщ. АтIэ, инкъэ абы цIыху гъащIэм щиIэ мыхьэнэр, лъагэкъэ щиубыд увыпIэр. Апхуэдэу щыт пэтми, литературэм и пщIэр нобэ хуабжьу къелъэхъшэхащ. Зэманым зехъуэж Iейм и лъэныкъуэкIэ кIуэуэрэ, цIыхури абы докIуатэ. ЦIыхур иджы хуеижкъым тхылъ Iущи щIэныгъэшхуи. Зыхуейр тхъэжу зыхэпсэукIын мылъкущ, абы и зэгъэпэщынырщ Iуэхууи дэлъуи иIэр. Сигу ихужкъым си цIыхугъэфI урыс усакIуэшхуэ Евтушенкэ Евгений (и ахърэтыр нэху Тхьэм ищI!) илъэс зыщыплI япэкIэ къызжиIауэ щытар: «Дауэ къыпщыхъурэ, сэ, зи фэеплъыр Пушкиным ейм бгъурагъэувэн хуейр, Пушкиным и утым сытесщ, си тхылъхэр сощэри». Ауан тIэкIу щIэлъу жиIами, гуузт а псалъэхэр. Апхуэдэ щытыкIэщ зэрыхуар нобэ литературэр. – Лъэпкъ Iуэхухэм я дежкIэ зыкъэдгъазэмэ, сыт уэ узыгъэгузавэр, нэхъ уигу къеуэр?
– Мы упщIэм и жэуапыр кIэщIу уэстынщ. Дэтхэнэ адыгэми хуэдэу, сэ сехь ди лъэпкъым и гурыгъузым – ди бзэ дахэр зэрытIэщIэкIым, дэ убыххэм я махуэр къытхуэкIуэнкIэ зэрыхъунум. Сехьри-сехь а гурыгъузым. Махуи жэщи согупсысэ «сыт ди Iэмал?» жысIэу. Бзэр хъума хъунукъым «щхьэ фи бынхэм адыгэбзэр яIурылъу къэвмыгъэхъурэ» жыпIэу адэ-анэхэм уешхыдэкIи, «щхьэ дахэ-дахэу цIыкIухэм ар евмыгъащIэрэ» жыпIэу школ егъэджакIуэхэм уащIэгубжьэкIи, «нэгъуэщI мыхъуми, фи псалъэм и етIуанэр урысыбзэу щымыту зевгъасэ» жыпIэу адыгэ къулыкъущIэ къомым уегиекIи. Апхуэдэу махуэ къэс дохъущIэ, къикI щыIэкъым ахъумэ. Сэбэпынагъ гуэр къахь хъунщ дызэрытхьэусыхэм, зыгуэрхэр къэдгъэуш хъунщ, зыщIэдгъэгупсысыж хъунщ: «щхьэ зыдмыхъумэжыфрэ, щхьэ лIыгъэншэ дыхъуа,
дыадыгэкъэ, адыгэпсэ тIуту!» жаIэу. Мис а «адыгэпсэ» псалъэращ сэри псом япэ си гум къилъадэр, ди лъэпкъ Iуэхум сыщегупсыскIэ. Тхэтыжу пIэрэ ар жызоIэ, махэ мыхъуауэ, щIэмылIауэ пIэрэ, жызоIэ. НэгъуэщI хэкIыпIэ щызмылъагъукIэ, си щхьэ хужызоIэж: «Псэращ псом я щхьэр, зэманым зихъуэжми, псэм зихъуэж хъунукъым. Псэщ зэрыпхуэхъумэнур уи бзэри уи лъэпкъри!» – ФIыщIэ пхудощI зэман тхухэпхыу укъызэрыдэпсэлъам папщIэ, Толэ. Лъэпкъым уузыншэу куэдрэ ухуэлэжьэну Тхьэм жиIэ.
Епсэлъар Мухьэмэдщ 31 «И талантыр нэхъ иныху, цIыхум псалъэ гуапэ нэхъыбэ лъос. Абы и цIэр лъагэу Iэтыпхъэщ, дахэкIэ къиIуэн хуейщ, ауэ ар тыншкъым пщIэну» – жиIэгъащ Кулиев Къайсын. Пэжу, усакIуэфIым утепсэлъыхьыныр Iуэху гугъущ. Гугъуми, сыхуейщ куэд щIауэ фIыуэ сцIыху, си ныбжьэгъу пэж, зи IэдакъэщIэкIхэм фIыуэ сыщыгъуазэ Бицу Анатолэ папщIэ псалъэ гуапэ жысIэну.
Лъахэм хуэпэж цIыхур сыт щыгъуи лъагъуныгъэ гуащIэкIэ епхащ щалъхуа щIыпIэм. А щалъхуа щIыпIэм деж абы и гум щыхыхьа, Iэпкълъэпкъ псом щыпкърыхьа гурыщIэрщ Хэкум хуищI лъагъуныгъэшхуэм хэкIыпIэ хуэхъур.
И жылэжь Аушыджэрщ (Дыгъужьыкъуей) Бицум япэ дыдэу щызыхищIар гуащIэдэкIым и къарур, ижькIэрэ вакIуэ пщIэнтIэпс шыугъэр зыщIэзыфа щIылъэ-анэм и IэфIагъыр. Абдежщ къыщищIар абы гуащIэдэкIым нэхъ къарууфIэ, нэхъ жан, гу хьэлэл узэрищIыр.
Анатолэ пасэу дунейм еплъыкIэ щхьэхуэ хуигъуэтащ. УсакIуэ гуэрым зэрыжиIауэ, «уафэм и хъуаскIэр хьэпцIий пакIэм» хилъагъуэ хъуащ. НэгъуэщIу жыпIэмэ, и гущIэм усакIуэ къыщыушащ. И гум къыщыхъеящ дунейм и уафэгъуагъуэри и даущ мащIэ дыдэри зэхозыгъэх, плъыфэу щыIэм нэр езыгъэплъ, накъыгъэм къыпих мэ гуакIуэр къыпщIезыгъэхьэ гурыщIэ лъэщ. Бицум тхэн щIидзащ
етхуанэ классым щIэсу, ебланэм нэсауэ и япэ усэр газетым къытрадзащ.
Аушыджэр курыт еджапIэр къиуха нэужь, Анатолэ ди университетым и адыгэ къудамэм щIотIысхьэ, етIуанэ курсым иужькIэ Горький Максим и цIэр зэрихьэу Москва дэт Литературэ институтым щоджэ. Абы ар нэIуасэ щыхуохъу усакIуэ цIэрыIуэ Къэшэж Иннэ. Къэшэжыращ Бицум и усэхэр урысыбзэкIэ зэзыдзэкIыу щIэзыдзар. «Iуащхьэмахуэ щхьэщыт лэгъупыкъу» псалъащхьэм щIэту «Дружба народов» журналым 1968 гъэм къытехуа усэ IэрамэшхуэмкIэ Анатолэ союзпсо тхылъеджэм и пащхьэ ихьауэ щытащ. Усэхэр урысыбзэм шэрыуэу иригъэтIэсат Иннэ. Мы IуэхумкIэ фIыщIэшхуэ бгъэдэлът тедзэныр къызэзыгъэпэща, абы псалъэпэ гуапэ хуэзытха КIыщокъуэ Алим.
ЕплIанэ курсым щеджэу Анатолэ Налшык къыщыдигъэкIащ и япэ усэ тхылъыр. Абы фIищауэ щытащ щIагъыбзэ зыщIэлъ цIэ: «ГуфIапщIэ». ЩIагъыбзэу абы щIэлърат: «Сымис, хъыбар фызогъащIэ. ГъащIэм сыпсэуну, сытхэну къызита насыпым и пщIэу си гуащIэдэкIыр фи пащхьэ изолъхьэ». Ар зэхахащ тхылъеджэхэми. Критикхэми гу лъатащ абы усакIуэ цIэр зэрыхуэфащэм. Макъыбэу зэщIэжьыуэ ди поэзием макъыщIэ, макъ къабзэ къыхэхъуащ.
Бицу Анатолэ и етIуанэ тхылъыр, «Зы дакъикъэ» зыфIищар, усэ фIыуэ зылъагъухэм яIэрыхьащ 1971 гъэм.
ТхылъыщIэр усакIуэм и Iэзагъэм зэрыхэхъуам и гъуджэт. Абы еджахэм гу лъатащ усэхэр зи IэдакъэщIэкIыр гъащIэм куу дыдэу зэрыпхыплъыфым, цIыхум и гуфIэгъуи гурыгъуи езым ей дыдэм хуэдэу зэрызыхищIэм. 32 1971 гъэм Литературэ институтыр къеухри, Аушыджэр щыщ щIалэм Налшык къегъэзэж. ИкIи абы къыщыщIэдзауэ илъэс 42-кIэ щылэжьащ «Эльбрус» тхылъ тедзапIэм. ЯпэщIыкIэ художественнэ литературэмкIэ къудамэм и редактору, итIанэ абы и унафэщIу, иужьрей илъэсхэм – тхылъ тедзапIэм и редактор нэхъыщхьэу. IэнатIэ гугъу зыпэрытахэм къадэкIуэу, жылагъуэ къалэнхэри игъэзащIэу Бицур къекIуэкIащ. Псалъэм папщIэ, абы лэжьыгъэ пыухыкIа хуищIащ и IуэхущIапIэр зыхиубыдэу щыта Налшык къалэм и Ленин районым –
партым и райкомым хэту, райсоветым и цIыхубэ депутату. Илъэс зыбжанэкIэ Анатолэ хэтащ Къэбэрдей-Балъкъэрым и ТхакIуэхэм я зэгухьэныгъэм и правленэм, республикэм Къэрал саугъэтхэмкIэ щыIэ комиссэм. Литературэм зигури зи псэри итхьэкъуа усакIуэм и творчествэм зиужь зэпытщ. 1974 гъэм, и япэ тхылъитIым я фIагъыр къалъытэри, ар хагъэхьэ СССР-м и ТхакIуэхэм я союзым. Абы къыщыщIэдзауи, зым и ужь зыр иту жыхуаIэм хуэдэу, зым нэхърэ адрейр нэхъ купщIафIэу дунейм къытохьэ Бицум и тхылъыщIэхэр: «Фэеплъ», «Псалъэ быдэ», «Гуэл щхъуантIэ», «Балъкъэр пшыналъэ», «Усыгъэхэр», «Псэм и дуней», «КIуэцIрыкIыбжэ», «Стремление», «Человек и небо», «Сквозь сердце», «Мотив», «От весны до весны» жыхуиIэхэр. Ахэр къыщыдокI Налшыкрэ Москварэ, тхылъ щхьэхуэхэм псалъэпэ хуатх Тхьэгъэзит Зубер, Сокъур Мусэрбий, КIыщокъуэ Алим, ХьэфIыцIэ Мухьэмэд сымэ. 2016 гъэм Налшык «Эльбрус» тхылъ тедзапIэм къыщыдэкIащ и тхыгъэ нэхъыфIхэр щызэхуэхьэса «Къосыр уэс» зыфIищар. Анатолэ жыджэру хэтщ республикэм и литературнэ гъащIэм. Мызэ-мытIэу ар кIуащ Винницэ, Ригэ, Липецк, Ростов, Москва щекIуэкIа зэIущIэхэм, ТхакIуэхэм я съезд зыбжанэм лIыкIуэу щыIащ, Москва, Ереван щызэхэта, поэзием и Союзпсо фестивалхэм дипломант щыхъуащ. Бицур Къэбэрдей-Балъкъэр комсомолым и саугъэтым и лауреатщ, ар КъБР-м щэнхабзэмкIэ щIыхь зиIэ и лэжьакIуэщ. Ди литературэм хуищIа хэлъхьэныгъэр къалъытэри, 2015 гъэм абы къыфIащащ «Къэбэрдей-Балъкъэр Республикэм и цIыхубэ усакIуэ» цIэ лъапIэр.
АдэкIэ абы зэчийуэ бгъэдэлъым, и дуней еплъыкIэм, и зэхэщIыкIым, и хъэтIыр зыхуэдэм я гугъу пщIымэ, и гупсысэхэр здынэсыр жыпIэмэ – а псори къыхощ усакIуэм и къалэмыпэм къыщIэкIа тхыгъэхэм.
«И IэщIагъэм хуеджэнымкIэ Бицу Анатолэ я гъусэщ тхэкIэм и жьантIэм пэгъунэгъу хъуа нобэрей ди усакIуэ мыкуэд дыдэхэм. Абы Iэзагъэ «гъущэм» зриту псалъэ гъэщIэрэщIэн фIэфIкъым, бухъарыр дэгъуэми, игъэпщкIур фагъуэнкIэ мэхъу жыхуиIэу. УсакIуэр дэзыхьэхыр гукъэкI ищIар гупсысэ куум хуишэнырщ, Iуэхугъуэ къищтам
лъабжьэ езыт фащэхэр къигъуэтынырщ, и мурадыр щызу къиIуэтэнырщ», – итхыгъащ критик цIэрыIуэ Сокъур Мусэрбий. 33
Щабэу жесIэу уэрэд Сэ сытетщи си щIылъэм, Щэхуу сиIэщ мурад – КъысщIэныну зы псалъэ. Апхуэдэу къыгуроIуэ Бицум и къалэн нэхъыщхьэр. Ар зэрыгугъури ещIэ. «Усэ зытхыр ихьыжынущ усэм» щIыжиIэри аращ. Ауэ тхэныр насыпу къелъытэри, абы и псэр етащ.
гъащIэ Бицум иубзыхуакIэщ и Iэгъуапэ уишхыкIыжу, уи ныбэ изу дунейм и зы бжьыхьэкIапэ укIэщIэскIэ зэфIэкIыркъым, ар икIи гъащIэкъым, гугъуехь умылъагъуу, дэхуэхам удэмыIэпыкъуу, хутыкъуам гъуазэ ухуэмыхъужу, кIэщIу жыпIэмэ, гъащIэм и IэфIри и дыджри цIыхухэм ядумыгуэшу щытмэ, псэ къабзэ уиIэу умыпсэумэ.
гъуэгуанэр. Уи мычэму – цIыхупсэрщ.
сыт нэхъри нэхъ Iуэхущ.
пщэдджыжькIэ бзэрабзэм, Гупсысэу сэ сиIэр Псэ къабзэу щытыныр Дэушэу бзу дахэ ДэхыщIэу Мыгуапэм уи гущIэр – гъэгъам Iэпыхуа уэсэпс ткIуэпсым
уи гъащIэр мынэху. 34
Дунейм тралъхуа дэтхэнэ зыри апхуэдэ псэукIэм хуреджэ Анатолэ. АбыкIэ гъэбелджыла мэхъу езы усакIуэм и гуращэ дахэр, къехъулIэну зыщIэхъуэпсыр, къигъащIэм уасэу хуигъэувыжыр. Аращ абы и дэтхэнэ зы дакъикъэри IуэхукIэ гъэнщIауэ щIрихьэкIыр, псом нэхърэ нэхъ лъапIэу зэманыр къыщIилъытэр.
Бицур жумарту хуоусэ гъащIэм, псэ хьэлэлкIэ абы егъэлъапIэ дунейр зи Iэпэм дэщIэращIэ цIыху гуащIафIэр, уэрэдым я нэхъ дахэр абы хуеIэт лэжьыгъэм, лъагъуныгъэ къабзэм. Ауэ Анатолэ хужыпIэ хъункъым нэщхъеягъуэм, залымыгъэм и щIыб яхуигъэзауэ, ар имылъагъуу, дахагъэ къудейм хуэусэу. Пасэрейм зэрыжиIащи, «гуауэри гуфIэгъуэри зэлъэпагъщ», къэхъуу щытмэ нэщхъеягъуэ, абы щыгъуэми усакIуэр мэлъыхъуэ ар къызэригъэлъэгъуэн псалъэ, мэлъыхъуэ нэхъ ерыщу псалъэхэм хэщыпыхьу, сыт щхьэкIэ жыпIэмэ, гуауэр нэхъ къэIуэтэгъуейщи.
Бицум фIыуэ къыгуроIуэ гъащIэм и зэхэлъыкIэр, мурадым я нэхъыфIхэр и гуращэу ар добакъуэ зэманым, псалъэм я нэхъ IэфIымрэ гупсысэм я нэхъ дахэмрэ хуиIэту. Сыт щыгъуи щIэуэ зыгуэр зэрыжиIэным, ар щIэщыгъуэу къызэриIуэтэным хущIэкъу усакIуэм хузэфIокI езым и шыфэлIыфэ иIэжу ди тхакIуэ пажэхэм ябгъурышэсэн.
ГурыIуэгъуэщ, ущыусакIуэкIэ, набдзэгубдзаплъэм и мызакъуэу,
жыжьаплъэуи ущытын зэрыхуейр. Нобэрей Iуащхьэм дэкIуеяуэ пщэдейрей къуршым и нэгу иплъэн хуейуэ гъащIэм къегъэув. Ар зэманым и бэкъуэкIэщ. Дыгъуасэр нобэм теувапIэ хуэхъуащ, пщэдейр къигъэIэгъуэн папщIэ. Абы къыхэкIкIэ зэманым къалэн къытщещI нобэм пхыплъауэ пщэдейр къэлъагъун хуейуэ. Аращ Бицум хэкум
3 Заказ №1755 хуэгъэзауэ щIитхыр:
Уи блэкIа жыжьэм си гур ирохъыжьэ, Уи къэкIуэн дахэм си псэр ныхуопхъэр. А тIур сэ нобэ быдэу схузэпыщIэм – Арщ щызлэжьауэ щIым схулъэкIыу хъуар.
Абы и закъуэкъым усакIуэм къалэну ихьыр. Ар сакъыу и плъырын хуейщ мамырыгъэм, и уэчылын хуейщ захуагъэм, я телъхьэн
хуейщ псэукIэщIэм щIэбэнхэм. ЗыщIыпIэ уафэр къыщыгъуагъуэм – УсакIуэм и гур къыхоскIыкI.
ТетыхукIэ мы дунейм шынагъуэ – ЦIыхупсэм ар темыплъэкъукI.
Уи нэкIэ плъэгъуам хуэдэ щыIэкъым. Бицу Анатолэ и дуней еплъыкIэм зиужьыным, и гупсысэм зиукъуэдииным сэбэп хуэхъуащ ар Тырку щIыналъэм зэрыщыIар. Абы и нэгу щыщIэкIар, тхьэмыщкIагъэу цIыхухэм ядилъэгъуар и гум худэмыгъахуэу и усэхэм къаIуэтащ. Сэ сызэплъыр иджы гуапэу
Уи деж хьэпшып щызэблаххэркъым, – Уи беижь дыщэм иблахэркъым,
ПлIэкIэ дуней псор зезыхьэхэу,
ГущIэгъулыуэ, псэм къыдыхьэхэу,
ЛэжьэкIуэбэрщ – хьэлъэзехьэхэрщ,
Хьэлъэзехьэхэрщ,
Хьэлъэзехьэхэрщ. 35
УсакIуэм щхьэусыгъуэншэу гу лъитакъым абы: а хьэлъэзехьэхэрщ ЩоджэнцIыкIу Алий дежкIэ хамэщIым анэ Iэ щабэу щыщытар. Абы къыхэкIкIэ Бицум къыфIощI зи Iэр пхъашэ лэжьакIуэбэм иджыпсту хьэлъэ щызэблах кхъухь тедзапIэр и нэIуасэу, фIы дыдэу ицIыху хуэдэу. Къулыкъури, нэмысри, напэри, щIыхьри ахъшэкIэ щызэблагъэкI, псори щащэ, къыщащэху къэралым, мэжджыт лъагэхэмрэ дыщэкIэ зэщIэбла къулеижьхэмкIэ хущIэуфэнукъым гугъуехьакIуэм ятелъ къулейсызыгъэр.
Бицум къызэриIуэтэжымкIэ, зы псалъэ закъуэщ ар а щIыналъэм зышар, икIи а псалъэ закъуэм и щIыIагъымрэ и дыджагъымрэщ хамэщIым триухуа усэхэм лъабжьэ яхуэхъуар.
«Хэхэс» псалъэ жагъуэм къикIри
ЗыхэсщIарэ згъэву псэкIэ
ЕсхьэкIащ жэщ куэд иужькIи,
Нэпсхэр усэм зыщIафыху.
Иджы уи гугъу сщIыуэ щытмэ,
Тырку щIыналъэ, ЩIэсщIыр уощIэ:
Си къуэш Iэджэу нобэ щIэтхэрщ
Си нэгу,
ЯлъэщIу я нэпс.
Псалъэ закъуэ жысIэм куэдри
Сэ слъэгъуащ и щIыб къыдэтыр.
КъызжьэдэмыкI сэ ар дапщэщи,
Си псэр хэмыту мафIэс.
Бицум и творчествэм увыпIэ хэха щеубыд Хэку зауэшхуэм теухуа темэм. УсакIуэр дунейм къыщытехьар а лъэхъэнэ хьэлъэм иужь зэманырами, абы и сабий лъакъуэ пцIанэхэр хэуващ зауэ гуащIэм и яжьэ мыупщIыIужам, абы къыщIихьащ гынымэмрэ Iугъуэмэмрэ, илъэгъуащ, зауэ гъуэзыр щхьэщыкIами, зэхэуIухьауэ гуIэж щIылъэр. УсакIуэ хъуну сабийм а псор и гум ежэлIащ, ар яIуплъащ имытхъугъуэу
зи щхьэ тхъуа, фызабэу къэна анэхэм, адэ-анэ IэфIагъ зыхэзымыщIа
сабий зеиншэхэм, Iуплъащ зи къуэ закъуэр къэкIуэжынкIэ нобэми гугъэ лIыжь тхьэмыщкIэм, гъащIэр зи щIэщыгъуэ сабиинэхэр тедиящ къэзымыгъэзэжахэм я фэеплъу зэбгъурыту щIым «къыщыхэтэджыкIа» мывэ сынхэм.
«Зауэм и ужьыр хьэдагъэщ». Хэку зауэшхуэм и зэманым мыпсэуами, къулейсызыгъэрэ нэщхъеягъуэу къэнар гущIыхьэ зыщыхъуа щIалэм лъэкIыркъым усакIуэ макъкIэ а псом пэмыджэжын. Зауэм хэта нэхъыжьым абы мыпхуэдэу зыхуегъазэ: 36
Слъэгъуакъым сэ а мафIэр. Ауэ нобэ
Сытопсэлъыхьыр – къызумыт нэмыплъ:
ЗыщIам уи Iэпкълъэпкъ псор уэ уз тIысыпIэ
Ящыщ шэ гуэр сфIощI сэри си бгъэм хэлъ.
Дауэ къигъэлъэгъуэжыфыну, сыткIэ иIуэтэфыну усакIуэм зауэ зэманым ди цIыхухэм зэрахьа лIыхъужьыгъэр? Абы егъэпIейтей Бицур. Ар гунэмысщ сыткIи, игъуэтыркъым лIыхъужьхэм яхуэфэщэн псалъэ, ауэ итIани мэныкъуакъуэ псэр, мэгупсысэ щхьэр, къалэмыр мэлъащэ щIэмычэу. УсакIуэнэм къыфIощI пщэдджыжь уэсэпсри уэшх ткIуэпсри фызабэу щIым къытенам я нэпсу, жыг къэс и лъабжьэм сэлэт хьэдэ щIэлъу, икIи дыгъэм зыхуэзыший къудамэхэр абыхэм я гукъуэпсу, къуршыжьу щIым тетхэр лIыхъужь кIуэдахэм фэеплъ сыну яхуэжауэ.
Мы сатырхэм я купщIэр Бицум и поэзием и гупсэу жыпIэ хъунущ:
Къызоплъыхь сэ фэбжькIэ гъэнщIа мы ди щIылъэр.
Нобэм и нэщэнэу дэнкIи щызолъагъу:
Итщ и пащхьэм анэр блыным сурэт фIэлъым – Сурэтыр нэщхъыфIэщ, анэр гукIэ магъ.
Хэкум папщIэ зи гъащIэ зытахэм я цIэр зэи цIыхум щыгъупщапхъэкъым, анэхэм ягу телъ уIэгъэ мыкIыжхэм хуэхьэфизын хуейкъым, щыIэ хъунукъым зауэ – абы дыкъыхуреджэ усакIуэм. Зи гугъу ищI Iуэхугъуэр IупщIу нэгум къыщIигъэувэфу гъэпсащ абы и усэр. Аращ ар куууэ гум щIыхыхьэр, дыщIигъэпIейтейр. Гур мыпIейтейуэ, щхьэфэцыр мытэджу укъеджэфыркъым зауэм теухуа усэхэу «Гупсысэ», «Си къуэш», «Нэф», «Анэм и гур», «Сурэт», «Ди гъунэгъуу а лIыжьыр псэуат» жыхуиIэхэм, «Фэеплъ» поэмэ кIэщIым, нэгъуэщIхэми. Лей хъуну къыщIэкIынкъым усэ зытIум я гугъу тщIымэ.
«Нэф». Нэмыцэ зэрыпхъуакIуэхэр дищI къыщихьам сэлэтыр тэджащ Iэщэ къищтэри, щхьэмыгъазэу зауэурэ, абы дунейр къытеункIыфIащ.
Бийр хисхьэжащ
Езым зэщIищIа мафIэм.
ЩIэрыщIэу ди щIым
Дыгъэр къипсэжащ.
Ауэ къэнащ
И махуэ псори кIыфIу –
Нэфу а зауэм
Сэлэт къикIыжам.
Уо, сыту гуфIэу
Iуплъэжынт ар нобэ
Зэгуэр мафIэсым
Щихъума дунейм!. КъекIухьыр нэфым
БашкIэ Iэбэрабэу,
ФIэкIуэда нитIыр
Къилъыхъуэж нэхъей. 37
«Ди гъунэгъуу а лIыжьыр псэуат.». Зауэм хэкIуэда и къуэ закъуэр унэ къэс Iухьэу къуажэм къыщелъыхъуэж и щхьэм сэкъат игъуэтауэ а зауэ дыдэм къикIыжа лIыжьым.
И къуэ закъуэр лIыжьым имыIэжт – Хъыбарыншэу хэкIуэдат ар зауэм.
Арат дадэм, и щхьэм къищхьэрыуэу,
КъыщIикIухьыр унащхьэчэзууэ
Къуажэр, лъаIуэу: «Си къуэр къызэфтыж.». Ехыжащ дунейм ар и гур ныкъуэу.
Сэ а лIыжьым нобэми сопщIыхь:
ЩIы щIагъ кIыфIым къыщилъыхъуэу и къуэр
СфIощI иджыри хэту ар бэлыхь.
Бицур къэхъукъащIэ псоми – блэкIами, нобэрейми, пщэдей къэкIуэнуми – хуэнабдзэгубдзаплъэщ, абы зэхех дунейм къыщыIу дэтхэнэ зы Iэуэлъауэри – я нэхъ цIыкIу дыдэм къыщыщIэдзауэ хы адрыщIым щагъауэ атом бомбэм и макъым нэсу.
Критик Нало Заур дахэу зэрыжиIащи, усакIуэм и гур антенэу щIылъэм теухуащ, аращ ар щIэгузавэр цIыху гъащIэм и пщэдейм щхьэкIэ. Анэм темытхыхьа усакIуэ къэгъуэтыгъуейщ, усакIуэ къэс иIэжщ езым и «краскэ», анэм и сурэт ирищIу. Гугъущ анэм гъащIэм щикъалэныр, абы и щхьэфэр быным лъэгущIыхь зэрахуищIыр, гу щабагърэ псэ IэфIагъыу бгъэдэлъыр щIэщыгъуэу, зыми емыщхьу къэпIуэтэну. Гугъуми, абы ущыщтэ хъунукъым, арыншамэ, пщIэншэщ къалэм щIэпIыгъыр.
Зы усэкъым, уситIкъым Бицум анэм хуитхар. Абы и гур ирогъу анэр жьы зэрыхъум, и щхьэцхэр хужьу тхъууэ, и нэкIухэр зэлъэу кIуэтэхукIи и къарур зэрыкIуэщIым:
СотIысэх уи гъащIэм сегупсысуи,
Хъуам уи теплъэ къызетыр гухэщI.
Зэрешам уэ апхуэдизу уи псэр
Си зэрану куэд хэлъу къысфIощI.
Схупыщэну махуэ сщIам уи гъащIэм,
Мы си гъащIэр пхуэсщIынт щхьэузыхь.
ПхужыIэнкъым анэ гъащIэм Бицур куууэ имыгъэгупсысауэ, арыншамэ мы щапхъэ къэтхьам хуэдэ абы и къалэмыпэ къыщIэкIынтэкъым.
«Телеграммэ» псалъащхьэм щIэт поэмэ кIэщIри зытеухуар анэрщ. УсакIуэр тотхыхь «анэр сымаджэщ» жаIэу хъыбар кърагъэщIа нэужь и гур зыхуэжа псом, Мэзкуу щыхьэрым къилъэтыкIыжу и анэ пIэ лъапэм псынщIэу къызэрысыжым. Ар йогупсыс дэтхэнэ зыми анэ зэриIэм икIи анэу щыIэм фIылъагъуныгъэу яхуиIэр нехьэкI-къехьэкI хэмылъу мы лъэIумкIэ къегъэлъагъуэ: 38
Сэ щызиIэр зы лъэIущ мы дунейм:
Ныкъуэ мыхъуу зы жэщ я жей кIапэ,
(Ягъэвар ирикъуни хьэзабу!)
Анэу щыIэр IэфIу ирежей!..
УсакIуэм анэр ирегъэщхь жьэгу мафIэм, – хуабагърэ гуапагъэу абы пыщIа псори анэм деж щелъагъу.
Сыт щыIэн анэм и гум нэхърэ нэхъ гу пцIанэ, нэхъ гу махэ? Ауэ сыт щыIэн анэм и гум нэхърэ нэхъ куэд зыгъэв, зышэч? – Уо, анэ, уи гур гъэбыдэ,
Фызабэ нобэ ухъуащ!
– Уо, анэ, уи гур гъэбыдэ,
Биишэм уи къуэр ихьащ!
Анэми игу игъэбыдэурэ,
И щхьэр хужьыбзэу тхъуащ.
Анэми игу игъэбыдэурэ
И гур пIащIабзэ хъуащ.
– Уо, анэ, уи гур гъэбыдэ,
ГуфIэгъуэр хьэщIэу къэкIуащ. ФIылъагъуныгъэр АбыкIэ Бицум къеIуатэ гуIэгъуэм и жьыбгъэм игъэхыщIэми, гуфIэгъуэр дыгъэпс гуапэу лъэIэсми, анэ гу пцIанэм куууэ зэрызыхищIэр, дапщэщи фIым хуэплъэу, гугъэу абы и гъащIэр зэрихьыр. «Зэгуэр уи анэм и джэ макъ зэхэпхмэ, и пащхьэм, псынщIэу нэси, сыну щыж!» – аращ анэм теухуа усэхэмкIэ Анатолэ къыджиIэр.
Арауэ къыщIэкIынщ Анатолэ и творчествэм а тематикэм утыкуфI щIыщиубыдри. псоми «ягъэныщкIуурэ» IэфI къыщIэмынэжауэ къыпфIэщIынкIэ хъунуми, а темэр, къыгуэпх пэтми, зыхэмыщIщ. Нэхъыщхьэр – «екIуэлIапIэ» къыхуэгъуэтынырщ. АбыкIи Бицур лъэрымыхьу пхужыIэнкъым. Гукъинэжщ, щIэщыгъуэщ абы и гухэлъ усэхэр. ФэрыщIыгъэ зыхэмылъ гурыщIэ къабзэм и щапхъэкъэ мы сатырхэр:
Темытхыхьа зэтезыIыгъэ щымыIэми, къарущ. усакIуэ дунейр Къосыр уэс.
Къыстосэ ар си закъуэу,
Уэ нэгъуэщIым Иджы удэщIыгъущ.
Фыхэт хъунщ мы уэсым
Фи щIэщыгъуэу.
Уэ къыщесыр уэсыр
ФIыуэ плъагъут.
Къосыр уэс.
Уэ си гум укъэкIауэ
Гурыгъу мафIэ щэхум
Си бгъэр ес.
Сэ уизгъэхужынут сигу
Куэд щIауэ,
Сэ уизгъэхужынут си гум,
Ауэ, Къосыр уэс.
Къос пIащэу, щабэу уэс. 39
Ар лирикэ щыпкъэщ. Мы сатырхэр зи IэдакъэщIэкI цIыхум усакIуэ цIэр къыбгъэдэпхыфынкъым.
Урыс усакIуэ цIэрыIуэ Коваленков Александр Бицум папщIэ «Бицу Анатолэ псалъэ дахэ зэIущэкъым. Ар тотжиIэгъащ: хыхь езыр фIыуэ зыщыгъуазэ Iуэхугъуэм, аращ ар сыт щыгъуи щIэгурыIуэгъуэр, щIэIупщIыр». Долматовский Евгений мыпхуэдэу итхащ: «Бицур гъащIэм хуэнэжанщ. Абы и лирикэм гъунэжу ущрохьэлIэ узыгъэпIейтей, гукъинэж зэгъэпщэныгъэхэм. Къалэн зыщищIыж Iуэхугъуэхэм поэзием и дамыгъэ ятелъщ, къызэрыгуэкIщ».
УсакIуэм бзэ дахэ зэрыIурылъым, ар абы Iэзэу зэригъэшэрыуэм теухуауэ щапхъэ лей къыщIэтхьын щыIэу къыщIэкIынкъым. Бицум зэи гупсысэр илъахъэркъым, гупсэхуу къыдеIуэтылIэ жиIэну зыхуейр. УсакIуэм теухуа мы тхыгъэр ныкъуэ хъунт, Анатолэ и Iэпэр зыубыду поэзие гъуэгум «тезыгъэува» КIыщокъуэ Алим, Сокъур Мусэр- бий, Мысачэ Пётр, Тхьэгъэзит Зубер сымэ я цIэ къидмыIуамэ. Псом хуэмыдэу, езы Бицум зэрыжиIэщи, КIыщокъуэ Алим и дежщ ар щеджар, и творчествэр псыхьа щыхъуар. Абы и дежщ къыщежьэр Анатолэ литературэм щрихьэжьа гъуэгуанэ гугъур. Нобэ зэрынэрылъагъущи, угъурлыуэ ехьэжьа хъуащ ар. Мы тхыгъэм и кIэухыу сыхуейт зы щапхъэ къэсхьыжыну Анатолэ и усэхэм ящыщу:
Игъэлъ уигу быдэу уи къежьапIэхэр.
Ауэ уи гупэкIи гъуэгу пхыш!
Псым къегъуэтыж езым и жапIэхэр,
Нэсыху тенджызми емызэш.
Си гуапэщ Бицум и «жапIэ» къызэригъуэтыжар. Мухьэмэд,
Урысей Федерацэм щэнхабзэмкIэ
щIыхь зиIэ и лэжьакIуэ 40 СЭ ЖЬЫ.
ЦIыхур псэ зыIут псоми ящхьэ зыщIыр бзэ зэрыIурылъращ. Тхыдэр щыхьэт зэрытехъуэмкIэ, мы дунеижьыр къызэригъэщIрэ хэт и цIэр тхыдэм фIы щIэнкIэ къыхэнами, хэт цIыхубэр къигъапцIэу я нэхъ IейкIэ игъэщхьэрыуами, дэтхэнэми Iэмал нэхъыщхьэу къигъэсэбэпар псалъэрщ. Нобэ – е зэманым зыдригъэкIуу зихъуэжа, хьэмэрэ нэгъуэщI щхьэусыгъуэ гуэрхэм къыхэкIа – сытми, эстетикэм и хабзэ нэгъэсакIэ зэщIэузэда псалъэр зи Iэпэгъухэм я жыIэр цIыхум я фIэщ мыхъужу къэнащ. Псалъэ пэжыр хьэрэм ящIыным нэсащ пцIым зигу зэщигъэуахэм. Абы къыхэкIыу, шынагъуэ щыIэ хъуащ обществэ псом фэбжь тезыдзэн мыгъуагъэ гуэр къэхъункIэ. Абы и щыхьэткъэ,
псалъэм папщIэ, иджырей балигъхэм я нэхъыбэм сериал купщIэншэ еплъын фIэкIа эстетикэ Iуэху зэрызэрамыхуэжыр, щIалэгъуалэм анэдэлъхубзэ тхылъым нэхърэ дискотекэр нэхъ къащтэ зэрыхъуар, лъэпкъым и гугъапIэу диIэ ныбжьыщIэ цIыкIухэми анэдэлъхубзэм и IэфIыр зэраIэщIэкIыр. Пэжщ, «сабыншыку оперэ» жыхуаIэм уи щхьэр гугъу иригъэхьыркъым, махуэм улэжьамэ, ущIэжеикIыну хъарзынэщ. Дискотекэри, дауи, Iей зэфэзэщкъым, ари къызэзыгъэпэщымрэ зэрызэрагъэпэщымрэ елъытащ, ауэ апхуэдэ къудейкIэ щIэблэр узэщIа хъуну зи гугъэхэр Iейуэ щоуэ.
Ди жагъуэ зэрыхъущи, апхуэдэ щапхъэхэр къыпхуэхьынущ ди литературэмрэ искусствэмрэ ехьэлIауи. Къапщтэмэ, иужь зэманым тхылъ тыкуэнхэм щIэз хъуащ усэ мылъхуэсхэр зэрыт тхылъ гъэщIэрэщIахэр, уэрэд купщIэншэхэм эфирыр яубыдащ. Ахэр литературэ нэсым зэрекIуалIэр нартыху фомрэ бжьэ фомрэ зэрызэхущытым хуэдизщ. ЗэхэщIыкI тэмэм зымыгъуэта цIыхухэр, псом хуэмыдэу щIалэгъуалэр, абы егъэщхьэрыуэ, бжьэхэм губгъуэ гъэгъам къраха фом и IэфIыр игъащIэм зымыгъэунэхуахэр фо IэрыщIкIэ къызэрагъапцIэм хуэдэу.
ПрозэмкIэ зыкъэбгъазэми, нэм занщIэу къыщIоуэ цIэрыIуэ хъуным хуэнэхъуейуэ мазэ-мазитIым къриубыдэу тхылъ пIащэ къыщIезыгъэдз «романистхэр». ГъэщIэгъуэныращи, тхакIуэ-усакIуэ Iэзэ зэрыхъун талант Алыхьым къаримытами, я Iуэхур зэрыдагъэкIыным ахэр хуабжьу хуэIэзэхэщ, я тхылъхэри, Толстой Лев и Iэдакъэ къыщIэкIам хуэдэу, къытрагъадзэ, ТхакIуэхэм я союзым зэрыхыхьэн гъуэгуи тыншу къагъуэт, ныкъуэцIалэ-ныкъуэтхьэщIу дунейм къытраутIыпщхьа я «тхыгъэ лъапIэхэм» лъэтеувэ Iэта иращIэкIри, езы КIыщокъуэ Алим зэхимыха щытхъупсхэр зылъагъэсыф. НэхъыкIэжыращи, гъащIэм зэщхьэщиударэ ерэ фIырэ зэхэзымыщIыкIыж цIыху цIыкIуми ар апхуэдэ дыдэу къафIощI. А псори щыпэкIу утыкум анэдэлъхубзэм и IэфIыр зыIурылъ тхакIуэусакIуэхэм лъэувыпIэ къащылъысыжыркъым. КIэщIу жыпIэмэ, зыхузэфIэкIым бжьыпэр еубыдри, езыр зыхуеймкIэ еIуантIэ, ар иужькIэ лъэпкъым къызэрыщIэкIуэжынур зыкIи къримыдзэу.
А псори псыдзэ къиуам и гущIыIу телъ тхъурымбэ фIейщи, псыр зэгуэр жэбзэжынщ. Зи пщIэр ехуэха лъэпкъ тхакIуэ-усакIуэхэм къалэн нэхъыщхьэу нобэ я пащхьэ къиувэр етIощIанэ лIэщIыгъуэм мыIейуэ зызыужьауэ щыта адыгэ литературэми, анэдэлъхубзэми, лъэпкъым 41 и щэнхабзэ дахэми яхуэфэщэн увыпIэ егъэгъуэтыжынырщ. Тхьэм и фIыщIэкIэ, ахэр зыхузэфIэкIынухэр щыIэщ, я бгъэр кърагъэкIыу утыку куэдрэ къимыувэми, жьантIакIуэу щымытми. Абыхэм ящыщ зыуэ си щхьэкIэ къызолъытэ адыгэ усыгъэр фIыуэ зылъагъухэм куэд щIауэ яцIыху Бицу Анатолэ. Апхуэдэу щIыжысIэм и щхьэусыгъуэхэм ящыщщ абы 2008 гъэм къыдигъэкIа, «КIуэцIрыкIыбжэ» зыфIища тхылъыр. Мыр къызэрыдэкIрэ зэманыфI дэкIами, критикэм хуэфащэ гулъытэ зыхуащIахэм ящыщкъым, модэ къежьам тету, езы авторми лъэтеувэ хуищIын Iуэху лъэпкъ зэрихуакъым. Абы щыгъуэми, мы тхылъым утепсэлъыхьыну къелэжь.
Пэжыр жысIэнщи, тхылъыр къызэрызэIуих «Шулъагъуэ» усэр
и образхэмкIи, макърэ ритмикэмкIи нэмыгъэсауэ къысщыхъури, зымащIэщ иIэжар зэрытхылъу а зым и фэр есплъыным. АрщхьэкIэ абы къыкIэлъокIуэ тхылъ псом фIэщыгъэцIэ хуэхъуа. «КIуэцIрыкIыбжэ» усэр. – Ар зэи ямыгъэбыдэ, сыт щыгъуи хэти
игъуэт щхьэегъэзыпIэм ухуэзышэ бжэщ. Абы и къуагъым фIыгъуэ
къуэлъми, къуэмылъыххэIами къэщIэгъуафIэщ, зыри щагъэпщкIуркъым. Зыгуэр къуэлърэ – цIыху кIуапIэ хъунущ, гъащIэм и зы Iыхьэу щытынущ, къуэмылърэ – абы щыгъуэм хуеин щыIэкъым. Апхуэдэу къелъытэ Бицум и усакIуэ пщIантIэри. Абы игури кIуэцIрыкIыбжэщ. 42
КIуэцIрыкIыбжэр сфIэIейкъым – КъысхуокIуэ хьэщIэу хэт хуейми., –
етх усакIуэм. Зэ еплъыгъуэкIэ, дауи, ар фIыщ, – куэд къыпхуэкIуэныр, куэдым уалъытэныр, куэдым укъалъагъуныр. ФIыт ар, дауи, къыпхуэкIуэ псоми я хьэлъэр уэ псэкIэ зэбгъэзэхуэн хуэмеятэмэ, уэ къуахьэлIэ гурыгъухэр езыр-езырурэ зэфIэкIыжу щытатэмэ, арщхьэкIэ, зи гур хэти хузэIуха усакIуэм хэт и хьэлъэри и псэм къытощIэ:
Ауэ къызет зы гукъеуэ – СеукIыр сэ жьы зэпеуэм.
ГъащIэм и хабзэр аращ – гу пцIанэу дунейм утетмэ, хэт и узыфэри уэри къофыкI. Апхуэдэу щыхъукIэ, усакIуэмрэ абы зи Iуэху къезыхьэлIэхэмрэ я зэхуаку зыри дэмытыжу зэхошыпсыхьри, езы усакIуэми и гукъеуэхэр тхылъеджэм хуеIуатэ, и гущIэм къыщыкъуалъэ псори усэбзэкIэ кърекIут.
Илъэс тIощIым нэблэгъащи, ди поэзиер политикэм и IуэхутхьэбзащIэщ: абы зэм щхьэтечауэ усакIуэм куэд зыхимыщIыкI
социальнэ Iуэхугъуэ гуэрхэр бэракъыу еIэт, зэми, политикэм зыпыIуидз къыфIэщIыжу, щхьэзакъуэ гухэлъым тоусыхь. ТIум щыгъуэми абы гъащIэ зыхэтыр зэгъуэкI ещI, гъащIэм и пэжыр ирегъэкIуэтэкIри, псалъэ лъабжьэншэкIэ тхылъеджэр къыдихьэхыну хуожьэ. Ауэ ар зэ къохъулIэнщ, тIэу къохъулIэнщ, ебгъэлеймэ, уи псалъэри уэри уаIэщIэужэгъуэнущ. Бицум и тхылъым зыфI хэлъмэ, ар мышынэу, укIытэ нэпцIым зыдримыгъэхьэхыу абы гурылъ къабзэр къызэриIуатэращ. УсакIуэм игу щIогъу зи фэм бэлыхь дэлъ дэтхэнэ цIыху къызэрыгуэкIми, догуфIэ фIы къызэхъулIэ дэтхэнэ зыми. Апхуэдэу жытIэ щхьэкIэ, гуфIэгъуэм деж хэти и гум уэрэдыр къреш, дамэгъу пэжрэ псалъэ гуапэрэ нэхъ
хуэныкъуэр мыгъуагъэ къызыщыщIаращ. Арауэ къыщIэкIынущ
Бицум и тхылъми нэщхъеягъэр нэхъ щIебэкIари. Абы и щапхъэу къэпхьын мы тхылъым мымащIэу итщ: «МелыIычитI», «ХьэрэкъуакIэ дыхьэжа щIалэгъуэм.», «И хьэлакъым си гум зэи.» усэхэр, нэгъуэщIхэри. «Сыт щIэзмылъагъужыр сэ гуфIэгъуэ? Пшагъуэр щхьэ си гъуэгу къытрихьа?» – псалъэхэр авторым и щхьэ хужиIэжауэ къыпщыхъуми, ди зэман хьэлъэм ар дыдэр зи щхьэ хужызыIэжын, ахэр езыхэм я гъыбзафэу зылъытэнур гъунэжщ. АбыкIэ зым и гуфIэгъуэр адрейми и гуфIэгъуэ мэхъу, зым и гукъеуэм адрейм игури къресыкI. Лирикэр жылагъуэ псом и щэнхабзэм щыщ зы Iыхьэ щыхъур апхуэдэхэрауэ къыщIэкIынщ. Абы къыдокIуэ щхьэзакъуэм деж къыщызэтемыувыIэ, цIыхубэм зэдай, зыгъэпIейтей Iуэхухэр:
Сэ куэдрэ согупсысыр Си гур хэщIу:
Ди нобэм,
Тлъагъуу ди нэкIэ къыдищIэр, ЦIыхупсэр, Ахъшэ жьгъейуэ, ещI щыкъуей!.. 43
Жылэр щыIэпхъуэм гуащэрэ пэт къаз еху, жаIэ. Зэманыр щышынагъуэм деж лирикри жылагъуэм и дэгызэ хъун хуейщ. А жылагъуэм и узыфэм уи гур кърисыкIыу лъэпкъ псом хэкIыпIэ къыхуэплъыхъуэу щытын хуейщи, ар фIы дыдэу къызыгурыIуэ усакIуэм мыпхуэдэу етх:
Зыплъыхьыт, шынэхъыщIэ,
Уи нэр жанщ,
КIуэдыжыркъэ адыгэхэр,
Арати.
ЦIыхухъухэр
ПщIантэхъумэу къэнэжащ,
ЦIыхубзхэр щыIэщ «зекIуэ» – Эмиратхэм.
Дунейр, зэрыщымытауэ, зэблэдза хъуащ – лъабжьэу щытар щхьэкIэ хъури, щхьэкIэр лъабжьэ ящIри щIым хасэжащ. Зэгуэр
зекIуэ ежьэрэ жылэ псор зыхэпсэукIын фIыгъуэ къезыхьэлIэу щыта лIыхъужьхэм я лIэужьыр «пщIантIэхъумэщ», КъуэкIыпIэм къикIа хьэщIэри, КъухьэпIэмкIэ къикIа зекIуэлIри дахагъкIэ къэзыхьэхуу тхыдэм ихуахэм къащIэтэджа иджырей «Iэдиихухэр» бэзэрым тетщ, я Iэщхьэлъащхьэр дэхьеярэ, кхъухь джабэм ещхь я бгы задэхэм цы IэлъэщI Iув къепхэкIауэ, дыщэ идэрэ дэнлъэчрэ щIыным хуэIэкIуэлъакIуэу щытын хуея Iэпхъуамбэхэр пхъашэ хъури уфIыцIыжарэ, зэм нащэ фIэIум хэлъу, зэм бжьын цIынэмрэ къуэнт- хъурей псыфымрэ хэкIуадэу. ЛIым и къалэныр фызым и пщэм къыдэхуэу лIыр фызыпхъэ щыхъум деж фIы щыIэкъым: ди лъэпкъ дахэм пасэ зэманым фIыщIэрэ щытхъурэ зэригъуэтахэр хокIуэдэж:
Гупсысэт, шынэхъыщIэ,
Уи щхьэр нэхущ.
Адыгэм Iуэху иIэжкъым,
Мылъку нэмыщIкIэ.
Нэмыс абы хуищIыжкъым ЛIыжь жьакIэху,
ЩIэгъужкъым абы нобэ игу ТхьэмыщкIэм.
Зым хуэгъэза хуэдэу усакIуэм игъэпсыр и купщIэкIэ лъэпкъпсо проблемэм екIуэлIэж псалъэщ. Мыбдежым Бицум и тхылъым, ауэ сытми усэ гуп щызэхуэхьэса хуэдэу мыхъуу, атIэ гупсысэ курыххэм я плъыфэ зэмыщхь зэпыщIахэм я къызэкIэлъыкIуэкIэр къыхощ: лирикэм и хабзэм тету, авторым япэщIыкIэ щхьэзакъуэ проблематикэр япэ кърегъэщри, итIанэ абы жылагъуэ Iуэхухэр фIы дыдэу ирегъэзэгъыж – зэм зыр тIэкIу япэ иригъэувэу, зэми адрейр тригъакIуэу. Тхылъым и зы Iыхьэр еух аргуэру гухэлъ гъэнэхуамкIэ. Адэ и кIэухымкIэ щыIэ усэхэр япэрейхэм яхэлъа гупсысэмкIэ псыхьауэ ди деж къосри, дэр дыдэм ди гурыгъухэр къыщыIуэтам хуэдэу псэм дохьэ.
Абыхэмрэ япэ итхэмрэ Iунэ быдэкIэ зэта зыщIу уситI итщ тхылъым: «ИгъащIэкIэ щакIуэкIэ уеджэ мыхъун.», «ЩIичащ фоч кIакхъур.» жыхуиIэхэр. ЕтIуанэр усакIуэм илъэс куэд ипэкIэ итхауэ щытми, ар сыт щыгъуи псэм ежалIэ псалъэкIэ узэдащ: 44
ЩэIуащ бжэн цIыкIур,
И псэр щитым.
ЛIым «щакIуэ нэсу»
Зибжыжащ.
Ауэ бжэн лIам И нэкугъуитIым ЛIыукI сурэту Ар къинащ.
(Мы усэм сэ куэдкIэ си япэ гу лъитауэ щытащ Iустаз лъапIэу диIа Сокъур Мусэрбий).
Мыбдежым поэзиер къыщIэнахуэр усэр ди зэманым нэхъ къафIэIуэху хъуа экологием зэрытеухуаракъым, атIэ гулъытэ зыхуэфащэу усэм къыхэщыр дызэсэжа щхьэхуэфIынымрэ нэгъуэщIым и псэм тетлъхьэ хьэзабымрэ дэ тхуэмыпшыныжын гуэныхь зэрытхуэхъужым авторым гу зэрылъыдигъатэращ.
Абы и ужькIэ усакIуэм философие дахэмрэ гухэлърэ зи лъабжьэ усэ гуп къызэкIэлъегъакIуэри, тхылъ псом и нэхъ курыхыу авторым и гурыщIэхэр зыкIи щIимыхъумэу къыщигъэнэхуа Iыхьэм дыхуешэ. Ар и щхьэ кърикIуа лажьэм къыхэкIа усэхэращ, а усэхэр хуэгъэзащ дунеягъэкIэ авторыр зыIумыщIэжыну и щхьэгъусэм. УкъызэрыгумэщIар къэбгъэнэхуэныр адыгэлIым дежкIэ тыншкъым, нэхъ гугъужщ щхьэгъусэм узэрыхуэгумэщIар псалъэкIэ хэIущIыIу пщIыныр. Пэжщ, а темэм гулъытэ хуащIыгъащ езы Агънокъуэ Лаши, ПащIэ Бэчмырзи, ХьэхъупащIэ Амырхъани, арщхьэкIэ, нобэр къыздэсым щхьэгъусэ темэр адыгэ усакIуэм дежкIэ шы мыгъасэм хуэдэу къэгъэIурыщIэгъуейуэ къонэ.
ЯпэкIэ къэкIуа къомымкIэ дыхуимыгъэхьэзыру, мы усэ циклымкIэ усакIуэм тхылъыр къызэIуихауэ щытыгъатэмэ, ар апхуэдэу гум емыхуэбылIэнкIэ хъунт. ЖысIэну сыхуейкъым авторым и гущIагъщIэлъ нэхъ лъапIэхэр укIытэу тхылъым и кум хигъэпщкIуауэ. Мыр нэхъ зэщхьыр – нэхъ курыхыу щыт усыгъэхэр адрей абы хуэфэщэжхэмкIэ екIуу къэгъэтIылъыхьауэ аращ, налкъут цIыкIу зэщIэпщIыпщIэхэм адрей нэхъ кIанэшхуэр къызэраухъуреихьым хуэдэу. Абыхэм нэхъыщхьэр яхэкIуадэркъым, атIэ нэхъ IупщIу къахощ. Сыщыуэу гуэныхь ин къэсхьынкIи сошынэ, итIанэми жызмыIэу хъунукъым – сэ къызэрысфIэщIымкIэ, мы тхылъыр, Бицум и тхылъ псоми я нэхъыфI зыр, щIитхар «Си гъащIэр зырикIт, уэ ухэмытам» зыфIища циклыращ. Мыбдежым щызэхуэхьэсыжащ илъэс иримыкъу ипэкIэ итхари, илъэс щэщI, нэхъыбэж ипэкIэ итхахэри. Ауэ ахэр телъыджэу зокIу, я кум бэуэгъуэ дэмыту зы жэщ-махуэм къриубыдэу яусам хуэдэу. Абы щыгъуэми, ар апхуэдизу гурыщIэ щэхущи, усакIуэм ахэр, и дзыхь къыдигъэзу, дэ къыдигъэлъагъу щхьэкIэ, мыр къехъулIати, мыдрейр нэхъ фагъуэ хъуати, жытIэу критикэ тщIыныр къысхуегъэзэгъыркъым, сытошыныхь «алгебрэкIэ гармониер» къэспщытэу сыхуежьэмэ, авторым къыдбгъэдилъхьэ гухэлъхэм я телъыджагъыр кIуэсэну. Ахэр икIи усэщ – поэзием и хабзэм тету гъэпсащи, ауэ ахэр икIи гупсысэ щэхухэщ – гурыгъу иным къыпкърыкIащи. Зы щапхъэ закъуэ къэсхьынщ, езы Анатолэ циклым псалъащхьэ хуищIари хэту: 45
Телъакъым уи цIэр махуэ къэс си Iупэ – Апхуэдэр си щхьэ къысхуемыгъэзэгът. КъысхуегъэкIуакъым мыпхуэди си напэ – Уи Iэблэр сэ уэрамхэм щызмыIыгът.
ИтIани сэ уэ сызэрыпхущытыр Гухэлъ уэрэдкIэ куэдрэ къэсIуэтащ.
ЖызоIэ нобэ, зыкIи сымыукIытэу:
«Си гъащIэр зырикIт, уэ ухэмытам!»
Сыт хужыпIэ хъун иджыри мы усэ гупым? Ахэр псэмрэ гумрэ яку къыдэзышар мы дунейуэ зэзакъуэ фIэкIа къытлъымысынум щызекIуэ фIыгъуэ нэхъ ин дыдэхэм ящыщщ. А фIыгъуэр зымыгъэунэхуу дунейм ехыжар мыпсэуххам пэлъыти, ущыуэнкъым. Ауэ, ар игъэунэху къудейм къыщымынэу, псэкIэ фIыуэ илъэгъуам гъащIэр дэзыхьа дэтхэнэри тIуащIэу насыпыфIэщ, и гъащIэм гууз хэтауэ щытми.
Зи гугъу сщIа циклым къыкIэлъыкIуэу нэгъуэщI зы итщ тхылъым. Ар зытеухуар усакIуэм псэлъэгъу ищIахэмрэ ищIынкIэ зыщIэхъуэпсхэмрэщ. Хэт атIэ абы и «псэлъэгъухэр»? Лъэпкъым и набдзэхэу, Андемыркъан хуэдэ лIыхъужьхэращ, Темыркъан Юрэ, КIыщокъуэ Алим, Бэрбэч ХьэтIутIэ, Лъостэн Владимир, Сокъур Мусэрбий, БжэIумых Хьид сымэ хуэдэ уардэхэращ, Къэшэж Иннэ, Бещтокъуэ Хьэбас, Елгъэр Кашиф сымэ хуэдэ усакIуэхэращ, адрейхэри абыхэм ядекIун защIэщ. Бицум ахэр е щытхъупскIэ игъэлъапIэу, е тхьэпэлъытэу ибжауэ къыхихыу аракъым, атIэ мо и псэм къехуэбылIэ цIыхухэм я теплъэмрэ щэнымрэ и нэгу къыщIигъэувэурэ, езым и поэтическэ фантазием зригъэIэту аращ.
Си гугъэщ икъукIэ къезэгъыу тхылъым и кIэухым балладэхэр зэритыр. Ахэр япэм къыдэкIа тхылъхэм зырыз-тIурытIурэ ярытащ, иджы зыуэ щыплъагъукIэ, наIуэ къохъу Бицу Анатолэ адыгэ балладэ жанрым хуищIа хэлъхьэныгъэм фIагъыу хэлъри, уигу зыхуэмызэгъэн гуэрхэри. Ауэ, дызытепсэлъыхь тхылъым и курых усэхэр апхуэдизкIэ гущIэм къыщежьауэ гъэпсащи, лажьэ гуэрхэм я гугъу сщIыну сыхуейкъым. Мыбы и фIагъхэр щыхьэт тохъуэ зи ныбжькIэ илъэс хыщIым щхьэдэха усакIуэм иджыри дэ дигъэгъэщIэгъуэн куэд къызэрызыкъуихыфынум.
ГЪУТ Iэдэм,
филологие щIэныгъэхэм я доктор




Бицу Анатолэ хужаIахэм щыщ пычыгъуэхэр
Бицум и усэхэм фIагъыу яхэлъщ ахэр къуэпсыбэкIэ лъахэм зэрыпыщIар, и лъэхъэнэгъухэм я гурылъ-гурыщIэхэр акъыл
жанкIэ къипхъуатэурэ, ахэр зэщIиузэдэжурэ щIэджыкIакIуэхэм гурыхьу зэрабгъэдилъхьэжыфыр.
гурыщIэ инкIэ Алим,
Къэбэрдей-Балъкъэрым и цIыхубэ усакIуэ
Бицу Анатолэ псалъэ дахэ зэIущэкъым, ар тотхыхь езыр фIыуэ зыщыгъуазэ Iуэхугъуэхэм, и псэкIэ зыхищIахэм, аращ сыт щыгъуи щIэгурыIуэгъуэр, щIэщыгъуэу щIыщытыр. Александр,
усакIуэ, критик
Бицур гъащIэм хуэнэжанщ. Абы и лирикэм гъунэжу ущрохьэлIэ узыгъэпIейтей, гукъинэж къыпщыхъу зэгъэпщэныгъэхэм. Абы и дэтхэнэ усэми поэзием и дамыгъэ ятелъщ. Евгений, усакIуэ 49
Литературэм къалэм къыхуэзыщтэ дэтхэнэми цIыхухэм я ущиякIуэ цIэр зыфIищыжу аращ. Апхуэдэ борш зи пщэ дэзылъхьэжым щхьэзыфIэфI «хуитыныгъэр» IэщIыб ещIри, цIыхубэ утыкум къохьэ лъэныкъуэ псомкIи зэпэплъыхьыгъуафIэу. Аращ «сызыхуейсызыхуэфIым» и пIэкIэ «цIыхубэр зыхуей-зыхуэныкъуэр» усакIуэр зэрыпсэу хабзэу щIэувыр, и IэщIагъэм мыувыIэу щIегупсысыр. Бицум Iэзагъэ «гъущэм» зриту псалъэ гъэщIэрэщIэн фIэфIкъым. УсакIуэр дэзыхьэхыр гукъэкI ищIар гупсысэ куум хуишэнырщ, Iуэхугъуэ къищтам лъабжьэ езыт фащэхэр къигъуэтынырщ, и мурадыр щызу къиIуэтэнырщ. Мусэрбий,
критик
Бицу Анатолэ и творчествэм псом япэу гу зылъозыгъатэу хэлъщ абы езым и дуней еплъыкIэ, и гупсысэкIэ, и образ гъэпсыкIэ, зыми емыщхь и хъэтI зэриIэжыр. Сыт хуэдэ Iуэхугъуэми трыретхыхь –
Хэкум, мамырыгъэм, зауэ блэкIам, лъагъуныгъэм – абы дапщэри къегъуэтыф гупсысэщIэхэр, псалъэ шэрыуэхэр, ахэр тхылъеджэхэм я гум дыхьэн, къишхыдыкIын хуэдэу. Зубер,
Къэбэрдей-Балъкъэрым и цIыхубэ усакIуэ * * *




Иджырей адыгэ поэзием езым и увыпIэ щхьэхуэ щеубыд Бицу Анатолэ. Ар дунейр псэкIэ зыхэзыщIэ, зыгъэщIэращIэ художникщ – романтик-лирикщ. Тамарэ,
критик, КъБКъУ-м и профессор
Бицур ящыщщ ЩоджэнцIыкIу Алий, КIыщокъуэ Алим, КIуащ БетIал сымэ адыгэ поэзием щыпхаша гъуэгуанэм ирикIуэхэм, нэгъуэщIу жыпIэмэ, зэхэщIыкIыгъуэу, гупсысэ Iущхэр щIэлъу, псалъэ IуэнтIа-шэнтIахэр хэмыту тхэ усакIуэхэм. Анатолэ и усэхэм укъыщеджэкIэ, Iэмал имыIэу гу лъыботэ абы и лирическэ лIыхъужьыр зэрыгупцIанэм, зэрыгумащIэм, зэрыпсэ къабзэм, зэрыцIыху пэжым. Борис,
Къэбэрдей-Балъкъэрым и цIыхубэ усакIуэ 50
ЩIалэщIэ дыдэу и япэ тхылъыр къыдигъэкIри (1969), адыгэ литературэм къыхыхьат зи дуней еплъыкIэ, зи усэ гъэпсыкIэ, зи дамыгъэ зиIэж усакIуэ гъуэзэджэ Бицу Анатолэ. Абы щыхьэт техъуэрт усакIуэм и дэтхэнэ тхылъыщIэри, къихьэху, къыдихьэх тхылъеджэхэми я бжыгъэм хэхъуэ зэпытт.
Бицу Анатолэ къыдигъэкIа тхылъхэм хуэфащэ пщIэ щагъуэтащ Налшыки Мэзкууи. Абы и творчествэм мызэ-мытIэу гуапэу тепсэлъыхьащ ди усакIуэ, тхакIуэ нэхъ пажэ дыдэхэр. Анатолэ хужаIа, хуатха псори зыхуэкIуэжыр зы Iуэхугъуэ нэхъыщхьэщ: адыгэ усыгъэм и гъуэгум фIыкIэ пызыщэ, дунейм и къэхъукъащIэхэр, цIыхум и гурыгъу-гурыщIэхэр екIуу къэзыIуэтэф, зи усэбзэ, гупсысэкIэ зиIэж, зи зэфIэкIыр, Iэзагъэр зэпымыууэ ефIакIуэ усакIуэ дызэриIэрщ. Кашиф,
Къэбэрдей-Балъкъэрым и цIыхубэ тхакIуэ
Къэбэрдей усыгъэм зи псалъэ щыжызыIэфа усакIуэщ Бицу Анатолэ. Зыми хэгъуащэркъым абы и усэмрэ и псалъэмрэ – ахэр зи гущIэм къиIукIар зэры-Бицум занщIэу гу лъыботэ. Куэдым къехъулIэркъым ар, куэдым я натIэм къритхэркъым апхуэдэ насып. Апхуэдэ насыпкIэ къэхъугъэр зыхуэупса усакIуэхэм ящыщщ Анатолэ. Сэ ар яхызобжэ Къэбэрдей усыгъэм и гъуэгур зыгъэбжьыфIэ усакIуэ цIэрыIуэхэм. Ахъмэт,
КъБР-ми КъШР-ми я цIыхубэ усакIуэ
Ди адыгэ поэзием Бицу Анатолэ увыпIэшхуэ щеубыд. УтемыукIытыхьу пхужыIэнущ мы иужьрей илъэс тIощIым ди поэзием и шу пашэхэм ящыщ зы мыхъуу, атIэ нэхъыфIхэм ящыщу Бицу Анатолэ зэрыщытыр.
4 Заказ №1755 * * *
Бицум и усэхэм яхэлъ гуапагъэр, хуабагъэр дапщэщи сакъыу къигъэсэбэпу зытетхыхь Iуэхугъуэхэм къыхощ, абы къыхэкIыуи усакIуэм и IэдакъэщIэкIхэр ауэ сытми итха тхыгъэкъым, атIэ ар абы и гупсысэ кууухэм къапкърыкIащ.
Бицу Анатолэ и поэзиер зэрыдахэм хуэдэу, езыри и хьэлкIэ, и цIыху щIыкIэкIэ дахэщ. ЖыпIэ хъунущ усакIуэмрэ абы и творчествэмрэ зы къупхъэм къызэрикIар. Хьэжбэчыр,
Къэбэрдей-Балъкъэрым и цIыхубэ тхакIуэ, музыковед
Зыкъом щIащ ди литературэм къызэрыхыхьэрэ усакIуэ Бицу Анатолэ и лирическэ лIыхъужьыр, гу щабэ зыкIуэцIылъыр, ауэ, хуей хъумэ, зи «гущхьэр къачэу» гъащIэм дэтхэнэ и зы бийми пэувыфыр. Ар загъэлъэгъуэн нэхъ дерс ямыIэу иужьрей илъэсхэм ди литературэм щиувыкIахэм къахокIуэтри, гъэщIэгъуэну икIи куэду къызэкIуэцIокI, дунейм и гурыгъу-гурыщIэхэм гу пцIанэкIэ йоIусэ. Гуауэмрэ гуфIэгъуэмрэ я зэхуаку иIэ жьы дэхупIэ тIэкIум ирибауэ мы сатырхэм къаIуатэ гъащIэм и пэжыпIэр зи курых гупсысэ: «Уо, анэ, уи гур гъэбыдэ, гуфIэгъуэр хьэщIэу къэкIуащ!». УсакIуэр мэшынэ и нэгу щIэкIа гуауэхэм зи гур «пIащIабзэ» ящIа анэм къыхуэкIуа гуфIэгъуэр хуэмыхьыжынкIэ.
Бицум итха нэгъуэщI зы усэм нэхъ лъэщыжу къыщеIэт мы темэм епха гупсысэхэр. Зауэм хэкIуэда и къуэм и сурэт блыным фIэлъым еплъу щыт анэм щIыгъуу гуауэр зыпэмылъэща гъащIэ къуэпсхэри усакIуэм ди нэгу къыщIегъэувэф.
Бицур гъащIэм нэ жанкIэ хоплъэ, и тхыгъэхэм темэ куэд къыщеIэт, дэтхэнэри езым и бгъэдыхьэкIэ иIэжу куууэ зэпкърех, и гупсысэхэр усэбзэ дахэкIэ тхылъеджэм хуеIуатэ, зыхуиIуатэми ахэр къабыл ещI. Гум дохьэ усакIуэм и лирическэ лIыхъужьыр – псэ къабзэр, гу пцIанэр. Руслан,
Къэбэрдей-Балъкъэрым и цIыхубэ усакIуэ 51

Бицу Анатолэ и гуащIэр къэбэрдей усыгъэм и лъагапIэхэм ящыщ зыуэ зэрыщытым шэч къытрахьэркъым ди литературэм иужьрей
илъэсхэм къикIуа гъуэгуанэр зыдж щIэныгъэлIхэм. Абыхэм къызэрахутащи, къэбэрдей усыгъэм и гуащIэр къебл зэпытурэ зыщиужь лъэхъэнэщ дэ дызэрытыр.
А лъэхъэнэм и кIуэцIкIэ я макъыр зэрыубыдащ, я къалэмыпэм усыгъэ хьэлэмэт куэд къыщIэкIащ усакIуэ гуащIафIэ гупышхуэм. Абыхэм къахэжаныкIхэм ящыщщ Бицу Анатолэ.
СыткIэ хьэлэмэт Бицу Анатолэ и усэр, сыт и шыфэлIыфэ абы – аращ зытеухуар Багъ Борис ипхъу Иринэ и кандидат диссертацэр. Абы куууэ щызэпкърыхащ усакIуэм и Iэдакъэ къыщэкIа усыгъэхэм я нэхъыбапIэр, къыщыгъэлъэгъуащ Бицум и усэм и хэхъуапIэхэмрэ абы зэрызиужьа гъуэгуанэхэм я унэтIыпIэхэмрэ. Хьэмид,
тхакIуэ, критик * * *
ЦIыху къэс мы дунейм, гъащIэ къыхуиухам езым и IэнатIэ, къалэн пыухыкIа щиIэжщ. Нэхъыщхьэри а къалэныр, IэнатIэр зыхуэдэр аракъым, атIэ а уи IэнатIэм псэ къабзэкIэ, гу хьэлэлкIэ узэрыбгъэдэт щIыкIэрщ, уи къалэныр къызэрыбгурыIуэжымрэ зэрыбгъэзащIэмрэщ.
Зи къалэныр фIыуэ къызыгурыIуэж икIи псэ къабзэкIэ, гу хьэлэлкIэ абы бгъэдэт усакIуэщ Бицу Анатолэ.
Бзэм и къарур – аращ усакIуэм и къарури зыхэлъыр. Аращ Анатолэ и анэдэлъхубзэм лъагъуныгъэ лей щIыхуиIэри. Бицум и усэхэм,
уеблэмэ ди адыгэ усыгъэм и лъагъуныгъэ лирикэм я фIыпIэхэм
ящыщу къэплъытэ хъунущ «Къосыр уэс» усэр. Мы тхыгъэм щIэлъ гурыщIэр утепсэлъыхькIэ е ар къэпIуэтэжкIэ къыпхуэгъэнэIуэнукъым. А усэр зыхэпщIэн щхьэкIэ, укъеджэн хуейщ. Ар дэтхэнэ зы усэфIми хэлъын хуей хьэлщ. Лъагъуныгъэ къабзэм, лъагъуныгъэ дахэм и къару, гурыщIэ псори псэм къыщызыгъэуш усэщ мыр. Аращ уеджэ пэтми зыщумыгъэнщIу къыщIытебгъэзэжыр.
Сэ Бицу Анатолэ и тхыгъэхэр къызэрысщыхъур ныбжьэгъум и илъэс хыщIым ирихьэлIэу хуэстха мы усэ цIыкIум щыжысIэфауэ си гугъэжщ: 52 Ди гъащIэ тхылъым дрегъаджэ,
Деущий, тхуобзафIэ, тхуожумарт.
Дыкъытощыжри абы гъуджэу,
Дегъэлъагъужыр ди сурэт.
Дегъэлъагъужыр ди сурэтыр,
Химылъхьэу теплъэм плъыфэ лей.
Ди махуэ псори и зэхуэдэу
Етхыж, хэмыту нэфI е ней.
Уи гъащIэ тхылъым сриплъэжу,
НапэкIуэцI хыщI зэзгъэдзэкIам
ПымыкIрэ сигу, къытезгъэзэжу,
Сэ усэфI Iэджи къизджыкIащ.
Пхурехъу а тхылъыр абрагъуэ,
Хуэщхьэпэу лъэпкъым махуэ къэс.
ЦIыху лъагъуныгъэр игъэбагъуэу,
Иджыри куэдрэ уэс кърырес. Афлик,
усакIуэ Усэхэр БИЦУ Анатолэ АЛИМ И ДЕЖ I
Ар къалъхуат гъэмахуэ хуабэм и кум,
Июль дыгъэпсым и псэр ипсыхьат,
Дыгъэ гуащIэм епщтырэкIыу, и гур
И бгъэм илъу дунейм къытехьат.
Тхьэм къыIэщIилъхьати сэшхуэ-щыблэу,
И къалэмыр имыгъэулъийт.
Ди ПащIэ Бэчмырзэ ар и щIэблэт,
И шу гъусэт ЩоджэнцIыкIу Алий. Къыщиужьгъэм ди щIым фашистыдзэр,
Шым зридзри, зауэм ар Iухьат.
Псалъэ плъахэр шэм щIыгъуу яхидзэу,
ХьэIуцыдзхэм я гущIыIу ихьат. Ар хэтакъэ мафIи, псы зыхьыни.
Ауэ зэи иIакъым къикIуэт.
Вагъуэ жиIэм, дыгъэ къыхуихьыну
И лъэпкъ мащIэм хуиIэтырт уэрэд. Iуащхьэмахуэу уафэм щIэуэу тлъагъум
Ди литературэр ещхь зыщIам,
Уафэ лъащIэм щыпхыша Шыхулъагъуэм
Адыгэ Шу гъуэгу ныбгъурищIащ! Ар сымыщIэм, ар си напщIэ телъу
Сымыпсэум – адыгэр сэрмыра!. Ситщ и пащхьэм тхакIуэм и фэеплъу
ЗыгъэбжьыфIэм нобэ зы уэрам. Сащыщщ сэри къалэм зыIэщIэлъхэм,
Iэджэ щIауэ усэр си Iэпэгъущ.
Си хэку дахэм хуэфэщэну псалъэ
ЩыжысIэну щIылъэм си нэрыгъщ. 53 54
Сэ КIыщокъуэрщ сиIар гъащIэ гъуазэу:
КъысщIихуащ сыщIалэу абы ижь,
Нэхъ иужькIэ сыхуэхъуащ шу гъусэ,
Си хъуэпсапIэу схуну и лъэужь. Си гъэсакIуэт ар, си ущиякIуэт,
Сыщыхуейм къэзгъуэт чэнджэщэгъуфIт.
Сытехьам гъуэгу, абы и деж сыкIуэу,
Я нэхъ махуэ уейри сэркIэ уэфIт. Зызотыж сэ упщIэ зэзэмызэ,
Схуемытыну, сыпсэуху, жэуап:
Сэри сыкъалъхуакъэ-тIэ июль мазэм,
Сигури, Алим и гум хуэдэу, дэп? Сыхегъаплъэ гъащIэм, сегъэгуфIэ. –
ТIум и дежи псалъэр къызобэкI.
Си гупсысэм къызидзамэщ мафIэр,
Псалъэм щыхъур си псэр кърихуэкI. Сэ и пIалъэ сыт IэщIагъи сощIэ:
Iуэху щымыIэ зыхэмылъ пщIэнтIэпс.
СощIэ мыри: усэ къэзыгъэщIым
Сытым щыгъуи и псэр хэтщ мафIэс. Шы жагъын къалэмыр згъэIурыщIэу,
Зызогъэхь гугъу, дэзмыхыу махуэл.
Уэс борэныр уэрамым щохъущIэ,
Сэ си гущIэр жьэражьэу июлщ. СыкъыпхуэкIуащ аргуэру нобэ, мис,
Си лъахэр зэрыпагэ лъэпкъ лIыхъужьым.
Сэ уи хъыбару згъафIэр сыт хуэдиз,
Къахьэсыжауэ си деж ди нэхъыжьхэм.
Уэ уигъеинкIэ Шэрэдж иримыкъу,
Уи яужь махуэу
Пхуонэщхъей Хъуу губгъуэ.
Щыхэтыр дэнэ уи Жэманшэрыкъ? – Абы иджыри и шууейр къелъыхъуэ. Уи сэшхуэ жаныр хъуащ и пщалъэ нэс
ЛIыгъэ мыухми –
И гугъу кIэншэу дощIыр.
Пэж къыббгъурылъу илъыр ар уи мащэм,
Зыхуэфэщэн къэплъыхъуэр нобэм къэс?
Уэ куэдрэ, куэдрэ, жаIэ, укъотIыс,
ЩыпэкIу цIыху псом уи кхъащхьэм
Уакъыхэплъэу.
Ауэ уи сэшхуэр епт хъуну фэеплъу
УримыхьэлIэ зыри – Шу е лъэс.
Пэж Iэщэ дахэр щIэзэшыхьыр щIым?
ХуэпщIынри тыгъэ пэж ар, уарэзыуэ,
Зэхэзылъхьэфым уэрэд хуэфэщэн
И Iэпщэу кIэщIрэ и жырыдзэу зууэ?
Андемыркъан, лъэпкъ уардэм къыхэкIа,
Бийр игъэщхьэжэу пIэщIэлъа маисэм
Яхэтыр дапщэ псэкIэ щIэмыхъуэпсу
Хъуэпсэгъуэу щIэблэ уэ къыпщIэтэджам!
Уи бынхэр нобэ имысыжми шыбг,
Щыхуэмыхункъым, щIы уи фIэщ, уи пащхьэ. Андемыркъан,
Сэ сыIуплъэху уи кхъащхьэм – Мы си гур уэрэд Iуащхьэу къысфIобэг! * * *
«Тету мы дунейм гугъуехь
ЯмыщIэххэу гъащIэр зыхь
Дапщэ щыIэр?!» – Куэдрэ уэ уогубжь.
Гъущ имыIэу я пщIэнтIэпс
Псэухэм сэ нэхъ согупсыс,
Си ныбжьэгъу,
Уи жагъуэ ар умыщI.
ЦIыху къэс щхьэж хуэфащэ пщIэр
Зэрылъагъэсыжу сэ 55 56
СщIэркъым зыри, Мы упщIэм фIэкIа:
«Гущэр щыхуагъэпсымрэ
Сын щыхухасэжымрэ
Я зэхуаку Сыт Iуэхуу дищIыкIа?». * * *
Дытетщ
ДыпIащIэу дыщыпсэууи щIым – Лъыдмытэ гу
Дэ дызэрыхъум жьы:
Зэрызихъуэжым
Ди гум и къеуэкIэм,
Ди кIуэкIэм,
Ди псэлъэкIэм,
ЗыхуэпэкIэм.
Пэжщ, цIыхур хуейщ хъун
Нэхъ зэпIэзэрыт
КIуэтэху и ныбжьыр.
Ауэ – Догуэт, зэт!
ЗэщIэувыIыкI дакъикъи,
Егупсысыт:
Уэ зимыхъуэжу пIэрэ, ныбжьэгъу,
Уи псэм?
Псом нэхъ шынагъуэр – Щыхъум дежщ жьы ар.
Аращ ущIэпсэун хуейр
Угузавэу:
«МыункIыфIыжауэ пIэрэ, – ЖыпIэу, – мафIэ,
Зэгуэр щIалэгъуэм
Сигу щыпигъэнар?» * * *
Зэманыр
Ахъшэ-бохъшэм теухуащ. ИIэжкъым цIыхум
Мылъку фIэкIа хъуэпсапIэ:
Къулейм – Хы Iуфэм виллэ щиухуэнщ,
ТхьэмыщкIэр
Хуиувэнщ абы пщылIыпIэ – Абы тригъэхуэнщ ар
Игу, и напэ,
Сом мин тхьэмахуэм, – ЖаIэм, – къыпIухуэнщ.
Зэманым Зихъуэжыну фIэщщIыгъуейщ
НэхъыфIкIэ щIэх – Гъуэгу пхэнжкIэ мажэ гъащIэр,
МыпIащIэм,
ФIыгъуэ гуэр хэкIыж нэхъей.
Сэ куэдрэ согупсысыр
Си гур хэщIу:
«Ди нобэм,
Тлъагъуу ди нэкIэ къыдищIэр,
ЦIыхупсэр,
Ахъшэ жьгъейуэ, ещI щыкъуей!» * * *
ЩызэгурыIуэтэм цIыхухэр
ЩымыIэт гъащIэм къыхуэт.
Зыгуэрым дахэщ и Iуэхур,
НэгъуэщIым игу ар темыхуэ – Зэфыгъуэм мащэ къыхуетI.
Къэрабгъэу плъагъуми жагъуэгъур,
Мыхъуну убэлэрыгъ.
Ар Iэмалшыщи – шынагъуэщ,
Ущымыгугъ и гущIэгъум,
Зэ укъищIамэ нэрыгъ.
Къыздыкъуэхуну дурэшыр
УмыщIэу ар къыкъуэхунщ.
Къимыувэфми уи гупэ, 57 58
Къыдэхутэнщи уи щIыбым – Хьэджэсэр къызыкъуихынщ. Семысэ, сэ зэикI семысэ.
Мыр дуней хабзэу щхьэ щыт?
Хейм и ужь икIыркъым мысэр,
Ехь ещэ защIэуи и псэм – Дунейм ар тримыгъэт.
Щигъэвагъэнт куэд мы гъащIэм
Зэгуэрым лIыжь жызыIам:
«Зым и гуфIэгъуэр нэгъуэщIым
И фыгъуэ къамэм пыIуащ». * * *
Сэ сыкъоушыр сыхьэтихым.
Абы иужькIэ, сыIурихыу
Аргуэру, пызмыщэж си пщIыхь.
Я жейр сабийхэм ирекIыхь!
Сыкъыдотэджри, сэлэту,
Псом ящхьэ Iуэхуу ар къэслъытэу,
СодаIуэр радиом си унэм
ЩигъэIу и гимным ди Хэку иным.
ИтIанэ ди къэрал кIуэцI гъащIэм,
Абы и щIыб къыщыхъу-къыщыщIэм
Щыгъуазэ захузощI гупсэхуу,
Аращи зэлъытар си махуэр.
Къайгъэншэу екIуэкIауэ жэщыр
Хьэкъ хъыбарыщIэхэм къысщащIмэ,
СыщыгуфIыкIыу пщэдджыжь бзыгъэм
Зыхузогъэхьэзыр лэжьыгъэм.
Си фIэщ мыхъу щыIэу хейуэ цIыху
Мы зэман гугъум къемыкI нэху
Гузавэу жиIэу: «Зэкъуэхуауэ
КъыщIыкI бэлыхь щIыр хэмыхуауэ». ХьэфIыцIэ Мухьэмэд хуэзгъэфащэу 59
Сэ сыкъоушыр сыхьэтихым.
И гимн щэджащэр къоIури Лъахэм,
Зыщ сызыпэплъэр хъыбарыщIэу:
«Мамырщ дунейр. Уи Iуэхум пыщэ!»
СИ Си анэдэлъхубзэу си псэ,
Си анэдэлъхубзэу си нэ,
Щхьэ ущымыIужрэ къабзэу
Нобэ уэ адыгэ унэ?
Си анэдэлъхубзэу дахэ, Си анэдэлъхубзэу пагэ,
Зэгуэр ди адэжьхэр уэрти
Дуней псом язэрыхэтыр!
Си анэдэлъхубзэу гуапэ,
Си анэдэлъхубзэу гуащIэ,
Уи бын пэжхэр щIым гуп-гупу
Щызэбгридзакъэ гъащIэм.
МащIэр хъурэ гуащIэмащIэ?
МащIэр хэкIуэдэжрэ занщIэу?
Си анэдэлъхубзэу щыпкъэ,
Уэ ущхьэщыхьакъым нэпкъым!
Си анэдэлъхубзэу нахуэ,
Си анэдэлъхубзэу хахуэ,
Зы шу закъуэу щытми, нартыр
Пэувыфти и дзэм чынтым!
Си анэдэлъхубзэу уардэ,
Си анэдэлъхубзэу быдэ,
КIуэщIыр пэжмэ уэ уи лIыгъэр,
Ар дэращ зи хуэмыхугъэр.
Си анэдэлъхубзэу си псэ,
Си анэдэлъхубзэу си нэ, 60
Щхьэ ущымыIужрэ къабзэу
Нобэ уэ адыгэ унэ?
И тхылъ тIэкIухэр пхуэхъуу мащэ,
Уехыжауэ дунейм къищIэм,
Си анэдэлъхубзэу хъыжьэ,
ТхакIуэр уэ уи сын мывэжькъэ!
Ямыпсыхьу къэна куэпкъырщ
Сосрыкъуэ иIар лIапIэу.
Си анэдэлъхубзэу лъапIэ,
Уэ улIэжмэ – ЛIэжащ лъэпкъыр! * * *
«Уи ныбжьыр сыт хуэдиз?» –
УкъызоупщI.
ТIэкIу сыпфIэщIалэ?
Хьэмэ сыпфIэжьыIуэ?
Мы щIым Куэд щызгъэвауэ
Тхьэ пхуэзмыIуэ,
Ауэ дунейм СфIощI. зыгуэр хэсщIыкIыуи
УкъызоупщI:
«Уи ныбжьыр сыт хуэдиз?»
Хэмыту бжыгъэ
НыбжесIэнщ ар моуэ:
Арщ нобэ си гум изгъэхуэн хуей хъуауэ
Си анэ тхъуам и гуауэм щегъэжьауэ
Си сабий къэхъум и гуфIэгъуэм нэс. * * *
– Зэгуэр уи анэм и джэ макъ зэхэпхмэ,
Ухэтми дэпым – Уэ зэщIэувыIыкI.
Зэгуэр уи анэм и джэ макъ зэхэпхмэ, Ажалу щытми къожьэр – КъызэплъэкI.
Зэгуэр уи анэм и джэ макъ зэхэпхмэ,
Сэр ныкъуэкъихмэ сампIэм – Ар илъхьэж.
Зэгуэр уи анэм и джэ макъ зэхэпхмэ,
Шэ бутIыпщам –
ЛъэщIыхьи къегъэгъэзэж.
МафIэс, къурш лъалъэ,
Дунейр зыхьыж псыдзэ. –
ЩымыIэ, сянэ, сэ сызыубыдын,
Щызэхэсхам къыбжьэдэкIауэ си цIэ.
Ар схулъэкIынщ сэ,
Сэ – уэ сурибынщ!
Ауэ сыныщожалIэм щтэIэщтаблэу,
Дапщэщи хуэдэу,
КъызжеIэ къудей:
«Сигу укъэкIауэ арат тIэкIу, си щIалэ.» –
ГуфIэгъуэм си псэр хэткIухьынщ абдей.
Семыжьэ Iей.
Ди Тхьэшхуэм имыухкIэ
Къэхъуну яужь дыдэу сыщебджэж!
ИтIани быдэу зызогъэIущыж:
Зэгуэр уи анэм и джэ макъ зэхэпхмэ – И пащхьэм, псынщIэу нэси,
Сыну щыж! * * *
Хъунущ упсэу гу лъумытэу
Уи щхьэцыр зэрыхэтхъукIым,
Илъэсхэр махуэу блэлъэтым
Уи гъащIэм зэрыхатхъыкIым.
Хъунущ упсэу гу лъумытэу
Зэрыахъшэншэм уи жыпыр,
Уи унэм зэрыщIэмытым
Жылэр зэхъуапсэ хьэпшыпхэр. 61 62
Ауэ ухуиткъым лъумытэу
Гу, утетыну мы щIылъэм,
ЗимыIэм зы нартыху матэ,
ХуищIыну шхын бын мэжалIэм.
ЩIым утетыну ухуиткъым,
ЩIэмыгъуу уигу зи гуIэгъуэм;
ЖызыIэр пэж щыхиутэм
ПцIыупсым, ар умылъагъуу.
УблэкIыфыну, уи напэм
Тебгъахуэу, къуаншагъэ зыщIэм?
Ипшэнщ утыкум еIуящIэр – Щихьыну щIыпIэм жэуапыр.
Гъунэгъур щохьэ гъунэгъум, ЛъэпкъитI зэщыхьэм – ар зауэщ.
А псоми уигу иримыгъумэ – Дунейм утеткъым упсэууэ.
ФIыщ зэIузэпэщ щIым щыпхуэщIмэ
Уэ уи щхьэ Iуэхухэр уи закъуэ.
Ауэ нэгъуэщIым, нэгъуэщIым
ПапщIэ зигъэIэ гудзакъэ. Куэд щIащ зауэ мафIэр зэрыужьыхыжрэ,
Ауэ сахуэ фIыцIэр ноби ди щIым телъщ.
Мес, щIэрыщIэу нанэ блыным къыфIехыжри,
Нэпсыр щIилъэщIыкIыу, сурэт гуэрым йоплъ.
А сурэтыр нанэм хуехь и Iупэм, и нэм,
Трахыным хуэдэу, щIекъузэ и бгъэгу.
КъогуфIыкI сурэтым щIалэ щхьэц баринэр – Зэгуэр сабий дыдэу техьар зауэ гъуэгу.
А зы сурэт закъуэрщ къытенар дунейми
И фэеплъу и къуэ зауэм хэкIуэдам – Аращ зэплъыр анэр дыгъэр къыщIэкIами,
Аращ зэплъыр анэр жэщхэр хэкIуэтам. Къызоплъыхь сэ фэбжькIэ гъэнщIа мы ди щIылъэр.
Нобэм и нэщэнэу дэнкIи щызолъагъу:
Итщ и пащхьэм анэр блыным сурэт фIэлъым – Сурэтыр нэщхъыфIэщ, анэр гукIэ магъ. НЭФ
Зэгуэр къыщихьэм
Ди щIым бийр мафIэскIэ – Ихъумэу лъахэр,
Ем ар пэуват.
Хэтт щхьэмыгъазэу
Лыгъэ курыкупсэм
Дунейр сэлэтым къыщытеункIыфIам. 63
Бийр хисхьэжащ
Езым зэщIищIа мафIэм.
ЩIэрыщIэу ди щIым
Дыгъэр къипсэжащ,
Ауэ къэнащ
И махуэ псори кIыфIу –
А зауэм нэфу
Сэлэт къикIыжам.
Уо, сыту гуфIэу
Iуплъэжынт ар нобэ Зэгуэр мафIэсым Щихъума дунейм!. КъекIухьыр нэфым
БашкIэ Iэбэрабэу,
ФIэкIуэда нитIыр
Къилъыхъуэж нэхъей.
Яхуэзусынут уэрэд
Пщэдджыжь уэсэпсым.
Уэшх ткIуэпсым.
Ауэ хэт хъуну щыхьэт,
Фызабэу ди щIылъэм тет
Куэдыщэм ар я мынэпсу? 64
Гуауэшхуэм хуэфэщэн усэ
Дэнэ къисхын сэ?
Яхуэзусынут уэрэд
Ди жыгхэм.
Я щхьэкIэ Iувхэм
Абыхэм.
Ауэ хэт хъуну щыхьэт,
Жыг къэс и лъабжьэм сэлэт
ЩIэмылъу кIэншэу жеяуэ?
Къудамэ куэд къадэжауэ
Зыхуэзышийхэр дыгъэпсым
Абыхэм я мыгукъуэпсу?
ЛIыгъэшхуэм хуэфэщэн усэ
Дэнэ къисхын сэ?
Яхуэзусынут уэрэд
Ди къуршхэм – Къыр хьэдзэ къэскIэ.
Ауэ хэт хъуну щыхьэт,
Сыну гъэжахэу зэфIэт
А мывэ блынхэу пшэм нэсхэр – Фэеплъу хуэмыувауэ
Хьэзабу дищI щагъэвахэм?
И ТекIуэныгъэм ди лъахэм?
А псоми хуэфэщэн усэ
Дэнэ къисхын сэ?! * * *
Мы гъащIэм и Iущагъыр хьэлэмэтщ.
Уегъэхьыр
Умыужэгъуу и зы махуэ.
Сыт хуэдэ ныбжьым уитми къыпхуегъуэт
Iуэху мин,
Уи щIыгу щыпщIэн хуейуэ къыптехуэу.
И щыгуу цIыху насыпым, дауи, щытщ
УкIуэныр,
Ажал къоджэр зэхыумыхыу! Аракъэ кIэншэм пщIа уи мурад дахэр:
Езым сын хуащIыжынкIэ хъуну сэхыр
ЕIущIри
ЛIыжь жьакIэхур пщIантIэм дэтщ! * * *
Псалъэжьым жеIэ:
«Псы ущефэкIэ – Ар къызыщIэжым егупсыс».
Жэфынкъым жыжьэ
Зы къуршыпс,
ИмыпIмэ ар къурш-анэм
БгъафэкIэ.
Зэрыхэмылъым хуэдэу шэч
Абы – МыбыикI къытумыхьэ-тIэ:
Дыщымыхъунт мы щIым дэ лъэч – Ягу пщтырхэр дядэхэм
Зедмыхьэтэм.
Игъэлъ уигу быдэу
Уи къежьапIэхэр.
Ауэ уи гупэкIи гъуэгу пхыш!
Псым къегъуэтыж езым и жапIэхэр,
Нэсыху тенджызми Емызэш. Ухуейми лъащэ уэ пхъэIэщэкIэ,
Ухуейми гъабзэ уи къалэм – Къыхуэдзэуну щIым Пщэдейр –
Дэ нобэ ди къалэнщ! ди гъащIэмкIэ * * *
Сэ къэзгъэкIыркъым мэш,
КъыщIэзмыш щIым щIыдагъэ.
Мывэ блын сымыгъэж. –
Ахэр си мыIэщIагъэ. 65 Ауэ псэкIэ си къуэшщ
Зи Iуэху дахэу бгъэдэтыр.
ДэнкIи щIэуэ щахутэм
Сэ къызат гукъыдэж.
ГъащIэр сытми хуэIущщ – Узыхуейр пхуещI IэнатIэ.
Сэ хуэусэм сащыщщ
Дуней хуит дызытетым.
Сэ хуэусэм сахэтщ
Пщэдей махуэ къэкIуэнум.
Захуэр ем тезгъэкIуэну
Бзэ къарукIэ сыхэтщ.
Сыт лэжьыгъи уэ лэжь – ФIыщ пщIэр цIыхум хуэщхьэпэм.
Дунейм теткъым нэхъ лъапIэ
Къэбгъэнэным лъэужь.
Согъэныкъуэ си жей – Нызогъэс си Iуэху Iыхьэ.
ФIыщIэ лъэпкъ сыхуэмей,
Къэзмылъыхъуэ сэ щIыхьи.
Щабэу жесIэу уэрэд
Сэ сытетщи си щIылъэм,
Щэхуу сиIэщ мурад – КъысщIэныну зы псалъэ. 66
5 Заказ №1755 Жылагъуэ лэжьакIуэ цIэрыIуэ Сэхъурокъуэ Хьэутий илъэс 70 ирокъу 67 Сэхъурокъуэ Хьэутий Хьэзрит и къуэр Аруан щIыналъэм хыхьэ Старэ Шэрэдж (Дохъушыкъуей) къуажэм 1951 гъэм майм и 27-м къыщалъхуащ. 1974 гъэм Къэбэрдей-Балъкъэр къэрал университетыр, 1979 гъэм аспирантурэр къиухащ. Экономикэ щIэныгъэхэм я докторщ, профессорщ, -м и академикщ. Сэхъурокъуэр пэрытащ IэнатIэ зэхуэмыдэхэм. 1986 - 1991 гъэхэм «Налшык», «Къэбэрдей-Балъкъэр» джэд фабрикэхэм я унафэщIу щытащ. Абы иужькIэ илъэситIкIэ цIыхубэ депутатхэм я Аруан Советым и тхьэмадащ, 1992 - 1993 гъэхэм лэжьащ КъБР-м и Правительствэм и УнафэщIым и къуэдзэу – мэкъумэш IэнатIэмкIэ министру, 1993 - 1996, 1997 - 2002 гъэхэм КъБР-м и Правительствэм и УнафэщIым и къуэдзэу щытащ. КъыкIэлъыкIуэ илъэситIым республикэм и Правительствэм и УнафэщIым и къуэдзэщ – щIэныгъэхэмкIэ министрщ. 2005 - 2011 гъэхэм ар и унафэщIщ ветеринар, фитосанитар кIэлъыплъыныгъэмкIэ Федеральнэ IуэхущIапIэм КъБР-м щиIэ Управленэм. 2010 - 2011 гъэхэм КъБР-м и Правительствэм и УнафэщIым и къуэдзэщ. 2011 гъэм къыщыщIэдзауэ и унафэщIщ «Ветеринар, фитосанитар кIэлъыплъыныгъэмкIэ Федеральнэ IуэхущIапIэм и КъэбэрдейБалъкъэр референт центр» федеральнэ къэрал бюджет IуэхущIапIэм. 68
ДАХ- Конгрессым (2012 гъэм октябрым и 20-м) тхьэмадэу щыхахащ, етIуанэ пIалъэми (2015 гъэм), ещанэми (2018 гъэм) пщIэ зыпылъ а къулыкъур къыхуагъэфэщэжащ. Хьэутий къэралым къритащ «Зэныбжьэгъугъэ», «ЩIыхь», «КъБР-м и пащхьэм щиIэ фIыщIэхэм папщIэ» орденхэр, медаль куэд. «КъБР-м цIыхухэм хуэIухуэщIэ яхузэфIэзых IэнатIэм щIыхь зиIэ и лэжьакIуэ» цIэ лъапIэр зэрехьэ, КъБР-м и ЩIыхь тхылъыр, «ЛэжьакIуэ псэемыблэжхэр. Урысей» щIыхь дамыгъэр къратащ абы. Сэхъурокъуэ Хьэутий и ныбжьыр илъэс 70 зэрырикъур къэдгъэсэбэпри, и гъащIэм, и гуащIэм, и Iуэху еплъыкIэ-Iуэху зехьэкIэм ехьэлIа упщIэ зыбжанэкIэ зыхуэдгъэзащи, къыджиIахэм ди гуапэу фыщыдогъэгъуазэ.
– Уи псэлъэкIэр зэхэзыха дэтхэнэ зым и дежкIи наIуэщ
адыгэбзэ къабзэ зэрыпIурылъыр, Хьэутий. Адыгэгу зэрыпкIуэцIылъми адыгэпсэ зэрыпIутми шэч хэлъкъым. Сыт абыхэм я къежьапIэр?
– Сыт хуэдэ цIыхуми и къежьапIэр, щапхъэ хъур и адэ-анэращ, унагъуэращ. Иджыпсту бзэр тхъумэну цIыхухэр къыщыхуедджэм и деж, япэ дыдэ адэ-анэм захуэдгъазэу аращ. Сэр дыдэм апхуэдэ гуныкъуэгъуэ сиIэщ си къуэрылъхухэм ехьэлIауэ, унагъуэм щIэсхэр адыгэбзэкIэ фIэкIа емыпсэлъэну сылъаIуэу, уеблэмэ егъэджакIуэ къыдэдгъэлажьэу.
ГъэщIэгъуэнщ ар, ауэ фIы дыдэм къыхэкIауэ, ди жагъуэ зэрыхъущи, мыхъумыщIэ хъу щыIэщ, апхуэдэуи къэзылъхуахэм я дуней тетыкIэкIэ губгъэн къахьу, арщхьэкIэ я быным еджагъэшхуэ къыщыхэкI къохъу. Ауэ ахэр мащIэ дыдэщ. КъызэралъытэмкIэ, процент 90-95-м фIым къыхэкIар фIы, Iейм къыхэкIар Iей мэхъу. Адыгэр псом хуэмыдэу абы хуэсакъыу щытащ. Сэ си насыпу адэшхуэ-анэшхуэ сабгъэдэсащ, сыщысабийм абы жаIэ куэд зэхэсхащ. Адэ шыпхъуитху, зым нэхърэ адрейр нэхъыфIыжу, сиIащ, си адэр я дэлъху закъуэу. Абыхэм ящыщу къысхуэнар тIу
къудейщ, Алыхьым схуигъэпсэу. АтIэ, сэ дунейм сыкъыщытехьам, унагъуэм гуфIэгъуэу яIар къызыщыгъэхъут, Залинэ: си адэшхуэм и къуэ закъуэм срикъуэ закъуэу!
Абыхэм жаIэр апхуэдизу гъащIэм къыщысхуэсэбэпыну сщIэуэ, ар си сабий акъылым къиубыду аратэкъым, атIэ жаIэм семыдэIуэнкIэ Iэмал имыIэу срагъэувалIэрт. ГъэсэныгъэкIэ, щапхъэкIэ, псалъэ дахэкIэ, Iуэхум сызэрыдрагъэхьэхкIэ, нэгъуэщIхэмкIи. Псалъэм папщIэ, япэ дыдэ топ сыщыщIэлъэIуам, си адэшхуэм: «НакIуэ-тIэ, удз тIэкIу къыздэпхынщи, ар жэмым едгъэшхынщ, абы шэ къыщIэкIымкIэ уэ топ къыпхуэтщэхунщ», – жиIэри, алыхь-алыхь, псынщIэIуэу сышэ жысIэри, удз къэхыкIэ сымыщIэми, сытегушхуауэ щытащ. Хьэмэрэ, япэ дыдэ щхьэл сыщыздишар-щэ, хьэжыгъэ, хуэнщIей изубэну?! Ахэр псори лэжьыгъэм сызэрыхуигъасэ Iэмал цIыкIуфэкIуу арат, пщIэнтIэпсым, къэблэжьам уасэ зэриIэр зыхэпщIэнымкIэ сэбэпышхуэ хъууэ.
Ди адэшхуэм цIыху куэд къыкIэлъыкIуэрт, абыхэм чэнджэщ яритырт, цIыхуитI тIэкIу зэщыIеямэ, зэригъэкIужырт. Ди лъэпкъым щыщ куэд зауэм хэкIуэдауэ, сабийхэр адэншэу къэнати, абыхэм ящыщу нэхъ гъунэгъуу диIэхэм я щIалэхэр ди деж армэм щыдэкIащ, дзэм къищикIыжами, я унэ екIуэлIэжын и пэ къызыдыхьар ди пщIантIэращ. Хъыджэбзхэр дэкIуэнумэ, абы ехьэлIа унафэри ди унагъуэм къыщащтэу щытащ. ЖыпIэнурамэ, Сэхъурокъуэ Хьэмид жезыгъэIа лIы
ахъырзэмант си адэшхуэр, икъукIэ сыхуэарэзыщ. Абы жиIахэм ящыщ куэд сэ гъащIэм къыщысхуэсэбэпыжащ. Абы къызипсэлъылIахэм ящыщ зы пхуэсIуэтэжынт. «Узыхуейм хуэдиз ахъшэ уимыIэныр тхьэмыщкIагъэщ. Ауэ абы укъелынущ, мащIэу уиIэмэ, мащIэу
пшхынщ, нобэ уимыIэмэ, пщэдей бгъуэтынщ. Ауэ уи щхьэм илъ акъылым нэхърэ уи жыпым илъ ахъшэр нэхъыбэ хъууэ щытмэ, ар насыпыншагъэщ, абы емыкIу къуигъэхьынкIэ, уигъэукIытэнкIэ, уигъэунэхъункIэ, уеблэмэ уиукIыжыпэнкIэ хъунущ». Абы щыгъуэ
«си акъылым хуэдиз ахъшэ тIэкIу сиIами», жысIэу сегупсысырт, иужькIэщ а псалъэхэм мыхьэнэуэ ящIэлъыр къыщызгурыIуар. Уи щхьэр уи мылъкум нэхърэ нэхъ лъагэу щытын хуейщ, уи мылъкур зэригъэкIуэфу, узэрыщымыт уимыщIу, абы щхьэкIэ улэжьэни цIыхум пщIэ хуэпщIыни къыумыгъанэу, нэмыс пхэлъу. Сэ сызыщIапIыкIари сызыхуагъэсари аращ. ИгъащIэм си адэшхуэр зыпэрыс Iэнэ дэнэ къэна, зыщIэс пэш щетIысэхакъым си адэр. Лэжьыгъэ IуэхукIэ е нэгъуэщI зыгуэркIэ къэгувамэ, щIыхьэу псори жримыIэжауэ и лэгъунэ и бжэ Iуихакъым. Ар хабзэщ, иджыпсту интернет жыпIэми нэгъуэщI-къинэмыщIми ди сабийхэр тфIэзыгъэкIуэдхэм дыкъезыгъэлыфыну щыIэр ди адыгэ хабзэращ. Абы къыкIэлъокIуэ гъэсэныгъэр, адэкIэ щIэныгъэ тхуетрэ – игъащIэкIэ ди щIэблэм зыри къыпэлъэщынукъым. Гъэсэныгъэр псом я щхьэщ, ар зиIэм сыт хуэдэ щIэныгъэри зригъэгъуэтыфынущ, сыт хуэдэ Iуэхуми хэзэгъэнущ. Псалъэм и хьэтыркIэ, сэ IуэхущIапIэ куэдым сыщылэжьащ, мэкъумэш, егъэджэныгъэ, иджыпсту сызыIут федеральнэ IэнатIэр жыпIэми. Псом я щхьэр цIыху хэтыкIэращ. Узыхыхьэхэр зищIысыр, абыхэм я зэхэтыкIэр, уэ ахэр къызэрыпщыгугъыр, яхуэпщIэфынур, къыббгъэдэтхэм ар къызэрыбдаIыгъынур, ахэр зэрытебгъэгушхуэфынур, нэгъуэщI Iэджи пхузэхэгъэкIыпхъэщ. Дэтхэнэ зыми гукъыдэж иIэн хуейщ Iуэхур къыбдиIыгъыну, абы щхьэкIэ и фейдэи хилъэгъуэн хуейщ. ИтIанэщ гупыж пщIар къыщыбдаIыгъынур. Сэ IэнатIэу сызыIутам цIыхуфI защIэщ сызыщрихьэлIар. ИгъащIэкIэ къыпхуэмыIэтыжыну жаIэу сыздагъэкIуа Налшык джэд фабрикэм илъэсрэ ныкъуэрэ фIэкIа дэмыкIыу планри игъэзащIэрэ, улахуэри и чэзум етту зэтедгъэувэжауэ щытащ. ЛэжьакIуэм закъуэтIакъуэщ сампIэимыхьэу, ныкъуэкъуэхыу къахэкIыр, адрейхэм зыри ялажьэкъым. Зыхуей хуэгъэзэн, тегъэгушхуэн, пщIэ яхуэщIын хуейуэ аращ. Къепхьэжьа Iуэхур цIыхум хьэкъ щыпщIыфмэ, сытри лъэкIынущ. ГъащIэм пIалъэ-пIалъэкIэрэ цIыхум и пащхьэм кърегъэувэ Iуэху зэмылIэужьыгъуэхэр, IэнатIэ псоми ехьэлIауэ. Тхыдэми къегъэлъагъуэ ар. БлэкIар фIыуэ пщIэмэщ къэкIуэнум тэмэму ущегупсысыфынур, а къэкIуэнум ухуэлэжьэн папщIэ блэкIамрэ нобэрей гъащIэмрэ зэрызэппхынур къызэбгъэпэщыфын хуейщ. БлэкIам нэхъыфI къыхэпхмэ, къэкIуэнум къулыкъу хуебгъэщIэфмэ, итIанэ уи къалэныр бгъэзэщIауэ аращ. КIэщIу жыпIэмэ, япэщIыкIэ Iуэхур зэхыбогъэкI, итIанэ зэрылэжьэн IэмэпсымэхэмкIэ къызыбогъэпэщри боунэтI, адэкIэ уолажьэ. – Унагъуэм щыбгъуэта гъэсэныгъэр, уи адэ-анэм узыщIапIыкIа хабзэр уи щIалэхэм нэсу яхэплъхьэфа? Иджырей дуней гугъум, гъащIэ зэхэзэрыхьам ижь къащIумыгъэхущэу жыхуэсIэщ. 69 – Гъэсэныгъэу иратамкIэ адэ-анэр арэзы хъууэ щытмэ, быныр къэсыжауэ аращ. Абыхэм уащытхъу хъунукъым, лейуэ щIэбубыни щыIэкъым. Иджыри мыпхуэдэу щытащэрэт жыпIэу, зыхебгъэлъхьэну хьэлрэ ебгъэщIэну Iуэхурэ щыIэн хуейщ. Сэ сылажьэурэ щIалэхэм я гъэсэныгъэм нэхъыбэу пэрытар унэм щIэсращ. ИтIанэ пасэу унагъуэ хъуахэщ, нэхъыжьым илъэс тIощI мыхъуу къишащ. Абы сыт и Iуэхум хэслъхьэжыфынур?! Моуэ гъащIэм хуэзгъэсэнщ щыжыпIэ зэманым езым унагъуэ игъуэтащи, ар иджы си унэкъуэщуращ, къызэупщIмэ жесIэнIауэ фIэкIа, и Iуэху сыхэIэбэнукъым. Нэхъыжьым хъыджэбзищ иIэщ, университет къэзыуха яхэту, дэ къыдбгъэдэс нэхъыщIэм щIалищ иIэщ. ЕтIуанэм нэхъыбэ и пщэ къыдохуэ. ЖыпIэнурамэ, мэлажьэ, мэшхэж, нобэми зэрыхъукIэ доущий, къытхуей хъумэ, дыкъагъуэт. – Дунейпсо Адыгэ Хасэм и нэIэм щIэту сыт хуэдэ Iуэху зэфIэха, убла хъуа иужьрей илъэсхэм?
– ДАХ-м и къалэн нэхъыщхьэ дыдэу къэслъытэр дунейм
адыгэу тетыр зэпыщIэнырщ. Мис абы и лъэныкъуэкIэ лэжьыгъэшхуэ тхузэфIэкIащ. Адыгэ щыпсэу къэрал 53-м щыщу 27-м дадолажьэ, ДАХ-м нобэкIэ щIыналъэ (къэрал) Хасэ къудамэу 16 къызэщIеубыдэ. Апхуэдэу жыпIэ щхьэкIэ ин дыдэщ ахэр, псалъэм и хьэтыркIэ, Европэм и къэрал 18-м щыIэщ Хасэхэри, ахэр зы федерацэущ къызэрытхэтыр. Адыгэхэр мелуан бжыгъэкIэ щыпсэу Тыркури аращ. Сыт адыгэр дызыхуейр мы зэманым, сыт лъэпкъым Дунейпсо
Адыгэ Хасэм хуищIэн хуейр, ар къызэзыгъэпэщахэм я гуращэу сыт
щытар, ялэжьын я гугъэу яхузэфIэмыкIауэ сыт щыIэ? Ди IуэхущIапIэм и къалэнхэр кIэ зимыIэщ, пщIэ пэтми и лъащIэм унэмыплъысыфыну. Псалъэм папщIэ, ди Уставым итщ бзэр, хабзэр тхъумэн, ди нэмысыр, адыгагъэр тIыгъыжын зэрыхуейр, дуней псом щикъухьа ди лъэпкъыр зэпыщIэжыным зэпымыууэ дызэрытелэжьапхъэр. ДэнэкIэ щыпсэу адыгэми и Iуэхум дыщыгъуэзэным, хьэлэбэлыкъ гуэр хэхуа щыIэмэ дадэIэпыкъуным, дызэрыщIэным, дызэкъуэтыным дытолажьэ, хамэ къэралхэм щыпсэу ди хэхэсхэм зэпымыууэ далъоIэс. Псоми дощIэж Сирием къыщыхъея зауэм ди лъэпкъэгъухэр бэлыхь зэрыхидзар. Абы уимыгъэгузэвэнкIэ, уимыгъэгумэщIынкIэ Iэмал иIэтэкъым. ТхузэфIэкIынумкIэ дызэчэнджэщри, лIыкIуэхэр дгъэкIуащ, къэкIуэжыну хуейхэм дадэIэпыкъуащ. ЦIыху минищ къэтшэжащ, унагъуи 124-м унэ къахуэтщэхуащ. Ар къэрал мылъкум
щымыщ, зыхузэфIэкIхэм, гудзакъэ зиIэхэм зэхалъхьа, къэдугъуея
ахъшэщ, мелуан бжыгъэ хъууэ. Абыхэм дакIэлъоплъ, я сабийхэр школхэм ягъэкIуэнымкIэ, я узыншагъэм сымаджэщхэм щыкIэлъагъэплъынымкIэ, нэгъуэщIхэмкIи дадоIэпыкъу. Хасащхьэ яIэщи, езыхэр зэхуосри, зопсалъэ, Iуэху яIэмэ, къыдахьэлIэ. Махуэ хэха диIэхэр щыдгъэлъапIэкIэ къытхохьэ. Абыхэм ящыщ зы вицепрезидент тщIауэ къытхэтщ. Иджыри Сирием дыпыщIащ, къэкIуэжыну хуей щыIэмэ, защIэдгъэкъуэну дыхьэзырщ. Урысейм цIыху Iэпхъуэшапхъуэхэм ехьэлIа и политикэм махуэ къэс жыхуаIэм хуэдэу зехъуэж. Япэм къедгъэщтауэ щытащ гражданствэу тIу яIэ хъуну хуит зыщI унафэ. Иджы ар Iуэху къиин хъуащи, паспорт зыIэрагъэхьэнымкIэ дадоIэпыкъу. Иджы быдэу кIэлъымыплъауэ 70 хэкум зыри къагъэкIуэжыркъым, япэ къэсыр къэралым къихьэ-икIыу къыпхуэзыдэнур хэт, адыгэми зэрыжиIэу, псоми я гур бгъэныщкIуа?!
Лъэпкъыр пхэнжу щыбэкъуэнум и деж ар зэрыщыдмыгъэуэн Iуэху зыдохуэ. Псалъэ папщIэ, Сочэ Олимп джэгухэр щрамыгъэщIыну щыпэщIэувам, къэралхэм я лIыкIуэхэр къатшэщ, едгъэлъагъущ, ягурыдгъаIуэри, зэтедуIэфIащ. Ар щIыжысIэращи, дэ къэралым гурыдгъэIуэн хуейщ дызэрымыкъаугъэр, фIэкIыпIэ къызэрытлъыхъуэр. Урысейм зэран хуэхъуну хуейхэм дыкъызэрагъэсэбэпыр ди лъэпкъэгъухэм хуэмурэ, щабэурэ ягурыдогъаIуэ, дунейм къыщекIуэкI Iуэхухэм дифI зыхэлъымрэ ди зэран къызыхэкIынумрэ Дунейпсо Адыгэ Хасэм дыщытопсэлъыхьри, унафэ къыщыдощтэ, ар цIыхубэм ялъыдогъэIэсыж.
Сыт адыгэ лъэпкъыр Дунейпсо Адыгэ Хасэм зэрыщыгугъыр? Хасэр зауэ-банэм хэтыну, къэралым еныкъуэкъуну, нэгъуэщIым пэщIэувэну зи къалэну къэзылъытэхэри щыIэщ. Абы щыгъуэм ди IуэхущIапIэм лъэпкъыр игъэунэхъуну аращ. Ипэ ита нэхъыжьыфIхэм акъыл хэлъу зэхалъхьа Уставым итым фIэкIа Хасэм нэгъуэщI ищIэну хуиткъым. Абы щыгъэнэIуахэр иджыпсту тхуэгъэзащIэмэ, ар зи IэрыкI лъэпкъылIхэмрэ къытщыгугъ лъэпкъымрэ дгъэпэжу аращ. Абы дытебгъунлъыкIрэ нэгъуэщI зыгуэрхэр зетхуэмэ, хабзэм дебакъуэмэ, лъэпкъыр щыхупIэм ди IэкIэ хуэтшащ. Зэманым дыдекIуу, ди Iуэхур зетхуэфу, ди бзэ, ди хабзэ тхъумэжу, ди лъэпкъэгъухэм пыщIэныгъэ яхудиIэу дыпсэуныр ди хьэкъщи, ар тхузэфIэкIын Тхьэм ищI. Бзэм теухуа Iуэхур-щэ?! Ар къэтIэтщ, куэдрэ дытепсэлъыхьщ, еплъыкIэ Iэджэхэр зэпэтлъытщ, Президентым и деж щыIэ советми дыкъыщыпсалъэри, нэхъыфIым хуэдэу едгъэщIащ. Конституцэм зэхъуэкIыныгъэхэр хэлъхьэнымкIэ гупым сыхагъэхьэри, абы и 68-
нэ, 69-нэ статьяхэм иратхэжащ лъэпкъ цIыкIухэм я бзэр хъумэнымрэ зегъэужьынымрэ къэралым и къалэну. Апхуэдэщ щэнхабзэм и Iуэхури. Абы къыщынэркъым: хамэ къэралхэм щыпсэу адыгэхэм бзэр едгъэхъумэн папщIэ къыддэIэпыкъунуи иратхащ къэралым и хабзэхэр къыщыхьа тхылъ нэхъыщхьэм. Иджыпсту онлайну адыгэбзэр ядогъащIэ хэхэсхэм я щIэблэм, дунейр хьэлэбэлыкъ хэзыдза уз бзаджэр IукIуэтмэ, егъэджакIуэхэр дгъэкIуэнущ.
Ди IуэхущIафэхэр щызэхуэхьэса тхылъхэр къыдыдогъэкI. Абы и лъэныкъуэкIэ Къэбэрдей Хасэмрэ дэрэ дызэкъуэту долажьэ. Адыгэу дунейм тетым ХьэфIыцIэ Мухьэмэд яхуищIам хуэдиз хузэфIэкIауэ зыри диIэкъым, ар зыщыдгъэгъупщэ хъунукъым. Дыщызэхъурджауи къохъу, ауэ зэкъуэшым хуэдэу дызэдолажьэ Мухьэмэдрэ сэрэ, нэхъыжьыгъуэр ейми, пщIэ къысхуещI, Хасэм сызэритхьэмадэр япэ иригъэщу. Сигу къоуэ ХьэфIыцIэм тхылърэ хьэпшыпу иIэ мин бжыгъэхэр зы щIыпIэм щызэхуэхьэсауэ зэрыщымытыр. Сэ къыхузоджэ, схузэфIэкI мащIэри хэслъхьэнщ, сыадыгэщ жызыIэу дунейм тетыр дыкъызэдэтэджу абы и Iуэху зетхуэну, бгынэжа унэхэм ящыщ гуэр къыхэтхыу, ди хабзэ-бзыпхъэхэр, адыгэм ди блэкIамрэ нобэмрэ къыщыгъэлъэгъуа музей тщIыну. ПыухыкIауэ жыпIэмэ, къэралми республикэми дадолажьэ, IуэхуфI къаIэтхэр ядыдоIыгъ, лъэпкъым и Iуэху ехьэлIауэ дигу иримыхьын ящIэми, и щхьэр течауэ яжетIэнущ. Абы и щыхьэтщ ЦIыхубэ дипломатием зегъэужьынымкIэ Горчаков А. М. и цIэр зезыхьэ фондым и грантыр тхуэ, УФ-м и Президентым и саугъэтыр щэ, респуб- 71 ликэм ейр тхуэ къызэрытхьар. А псоми лэжьыгъэшхуэ, Iуэхушхуэ пылъщ гъэзэщIэн хуейуэ. – Ди лъэпкъэгъу хэхэсхэр щыпсэу хамэ къэрал куэдым ущыIащ, Хьэутий. Сытым уигъэгушхуауэ, сытым уигъэпIейтейуэ уакъыхэкIыжрэ? зэгъунэгъу дызэхуэхъунымкIэ сыт хуэдэ хэкIыпIэхэр, Iэмалхэр щыIэу къэплъытэрэ, иджыпсту къэдмыгъэсэбэпу, ауэ уи хъуэпсапIэу?
Абыхэмрэ нэхъри дэрэ – ИщхьэкIи зэрыщыжысIащи, хамэ къэрал щыпсэу зы адыги
гулъытэншэу къызэрыдмыгъэнэным яужь дитщ, щIэх-щIэхыурэ абыхэм дахохьэ, Iуэху дахэхэр щыдогъэкIуэкI. Гу зылъыстэращи, ди тхыдэм, лъэпкъым и щхьэ кърикIуам, нобэ и псэукIэм хэзымыщIыкI
куэдым уарохьэлIэ. Интернет щыIэми, телевиденэм и Iэмалхэр жыжьэ нэсами, ди зэхэтыкIэм мащIэщ щыгъуазэр. Сыт и щхьэусыгъуэу щытми, ди хэкуэгъухэм ящыщ нэхъыбэ ди щIыналъэм къыщегъэувэхын, ди гъащIэм къыхэшэн, и лъэпкъэгъухэм зы тхьэмахуэ, зы мазэ яхэгъэсын хуейщ. ИтIанэ абы езым унафэ и щхьэм хуищIыжынщ къэкIуэжынрэ къэмыкIуэжынрэ.
Нэхъапэм ДАХ-м хэтхэр нэхъыбэрэ къетшалIэу щытамэ, иджы нэгъуэщI къэралхэм, республикэхэм ди зэхуэсхэр зэрытхьыным яужь дитщ. Апхуэдэу Хасэм и зэIущIэхэр щызэхэтшащ Тыркум, Израилым, Иорданием, Адыгей, Къэрэшей-Шэрджэс Республикэхэм, КъэбэрдейБалъкъэрым нэхъыбэIуэрэ. Мэздэгу, Ставрополь, Краснодар, Шапсыгъым щыIэ Хасэхэм дадолажьэ, дакIэлъокIуэ. ЩIалэгъуалэмрэ сабийхэмрэ нэхъыбэрэ зэрыгъэлъагъун хуейщ.
ЗэроцIыху, зэныбжьэгъу мэхъу, уеблэмэ унагъуэ зыухуэхэри къахокI. КъэкIуэнур зей щIэблэращ зыхуэлэжьэн хуейр, ар фIы дыдэу къыдгурыIуэу а Iуэхум яужь дитщ, къыдогъашэ, дахуозэ.
ХэкIыпIэу щыIэр сыт? Къэбэрдей-Балъкъэр къэрал университетыр хэхэс адыгэхэм я быну цIыху мини 2-рэ щитIым къаухащ, иджыри щитIым щIэныгъэ нэхъыщхьэ щызрагъэгъуэт. Бюджет ахъшэкIэ щIэныгъэ зэзыгъэгъуэтыну хуиту къэрал къэс тегуэша бжыгъэхэр нэхъыбэ дощI, пщIэ щIатурауи щIыи, нэгъуэщI щIыналъэхэм нэхърэ нэхъ пуду щрагъэджэнущ ди еджапIэ нэхъыщхьэм.
Адыгэ бзылъхугъэм, щауэм, адыгэ фащэм, адыгэшым, нэгъуэщI лъэпкъ хъугъуэфIыгъуэхэми ехьэлIа Iуэхухэр утыкушхуэм итхьэныр ди къалэнщ икIи тхузэфIэкI къэдгъанэркъым. Дэнэ щIыпIи дыкъыщащIэн, пщIэ къыщытхуащIын щхьэкIэ зыри ди къару деблэж хъунукъым. – Дыщыгъуазэщ УФ-м хамэ къэрал IуэхухэмкIэ и министр Лавров Сергей ухуэзауэ зэрыщытам, УФ-м и Президентым деж Лъэпкъ зэхущытыкIэхэмкIэ щыIэ советым узэрыхэтым. Дэ ттеухуауэ, хэхэс дызэрикуэдым теухуауэ жаIэм нэхъыщхьэу хэлъым кIэщIу и гугъу уэзгъэщIынут. – Зыбжанэрэ драджащ, дахуэзащ, УФ-м и Президентым и Администрацэм щылажьэхэми полпредхэми даIуощIэ. Абыхэм яжызоIэ дэ дызэрымыкъэзэуатыр, атIэ Урысейм и дежкIэ дызэрыхэкIыпIэфIыр, Iэмал инрэ зэфIэкIышхуэрэ зыбгъэдэлъ лъэпкъыу дызэрыщытыр. Къэрал щэ ныкъуэм Урысейм и цIэр фIыкIэ щыжедгъэIэну, ди къэралым и ныпыр щедгъэIэтыну лъэкIыныгъэ диIэщ мыбдеж ис адыгэхэм. 72 ФIы дыдэу ди тхыдэм щыгъуазэщ ди къэралым и лIыщхьэхэр. АбыкIэ сэбэпышхуэ хъуащ ди лъахэгъу Темыркъан Юрэ. Ауэ урыс пащтыхьым и зэманым псэуахэм ящIам щхьэкIэ Лавров сымэ жэуап ебгъэхьыну захуагъэкъым. Зыкъыддагъэшын, ди Iуэхур къыддаIэтын хуей жыпIэмэ, хуейщ. ИкIи ящIэ, икIи зыкъыддагъэш, икIи дызэхащIыкI. Совет властыр яухуэри, республикэхэри къэунэхуащ, абыхэм къэралым и дэIэпыкъуныгъэ ягъуэт, къапщтэмэ, еджэныгъэ и IуэхукIэ къэралым и щIыпIэ псоми дахуэдэщ. ЗыкIи зэрыдмыгъэкъуаншэр, ауэ адыгэ хэхэсхэм нэ лейкIэ еплъыну дызэрыхуейр, абыхэм мыр я хэкуу зэрыщытыр ящIэмэ зэрытфIэфIыр, къэкIуэжыну хуейхэм дазэрыдэIэпыкъупхъэр яжыдоIэ. ЛъэпкъитI щызэхуэдэ республикэм ахэр щызэгъэзэгъыныр ди закъуэ къалэнкъым, абы къэралри кIэлъыплъын хуейщ. ЯжетIащ комиссэ къызэгъэпэщауэ лъэпкъхэм къалъыкъуэкI зэдауэхэм унафэ тращIыхьмэ зэрынэхъыфIыр. Ди республикэр зыхыхьэ федеральнэ центр щIыщыIэжыр апхуэдэ Iуэхухэращ. Псалъэм и хьэтыркIэ, Къэнжал зауэм ехьэлIа упщIэр. Дэ ар зэрыщыIар жыдоIэ, игъащIэм апхуэдэ къэмыхъуауэ зыукъуэдий, ар гъэлъэпIэным щIагъыбзэ щIэлъу къэзылъытэ балъкъэрхэм зи лъыр пщтыр щIалэгъуалэр нэхъри къызэщIагъаплъэ. Тхыдэ щыIэщ, абы ириплъэу Iуэху зэIумыбзхэр зэхэзыгъэкIын цIыху гуп зыхэт комиссэ къызэгъэпэщын хуейуэ аращ. – Лэжьыгъэ ирехъу, адыгэ Iуэхууи нэгъуэщI зыгуэруи щрети, къохъулIауэ уригушхуэу е ухунэмысауэ уригумэщIу уиIэхэм утезгъэпсэлъыхьынут.
– Сызытепсэлъыхьауэ къыдэхъулIа псоми срогушхуэ, нэхъыщхьэ дыдэр ди ужь къиувэн щIалэхэмрэ хъыджэбзхэмрэ зэрыдгъасэращ. Адрей республикэхэми щагъасэ ахэр, дакIэлъыплъу, ди нэIэ ятету. Къэрэшей-Шэрджэсымрэ ди щIыналъэмрэ зэгъусэу школым зэрыщеджэну учебникхэр къыдыдогъэкI. «Ветеринар, фитосанитар кIэлъыплъыныгъэмкIэ Федеральнэ
IуэхущIапIэм и Къэбэрдей-Балъкъэр референт центр» сызиунафэщIым щесхьэкI лэжьыгъэри фIыщ, зэпэщщ, дызэхуэарэзыуэ Iуэху зэрызэдэтщIэнум яужь диту гупыр дызэбгъэдэтщ. Ауэ псом нэхърэ нэхъыщхьэжыр, псоми ди зэхуэдэр лъэпкъ Iуэхуращ. Лъэпкъым ехьэлIауэ зы Iуэху цIыкIуи щыIэкъым, ар сэ сытым и дежи жызоIэ. Зи щхьэм пщIэ хуэзымыщIыж, зи хабзэ, зи нэмыс зымыхъумэж лъэпкъыр дэхуэхынущ, абы иужькIи зыкъыхуэIэтыжынукъым. Аращ абы и фIыр, и дахэр, и хъугъуэфIыгъуэхэр, ди адэжьхэм къытхуагъэна псори дыхуэсакъыу тхъумэн, тIэтын щIыхуейр. Пэжыр жыпIэмэ, нэхъыбэ дыдэу сызытегузэвыхьыр мы зэман къекIуэкIращ. Плъагъум, убгъэдыхьэу узэпсалъэ хъум сыщышынэркъым сэ, зыхэзмыщIыкI, сымыцIыху, сымылъагъуращ сызыгъащтэр. Апхуэдэщ иджыпсту къекIуэкI ковид узыфэ зэрыцIалэр. Апхуэдэщ щIалэгъуалэр зэрауцIэпI Iэмал хьилэшыхэр. Интернет фIэкIа нэкуи напIи ямыIэжу зэрыхъуам, акъыл къызыхахыфыну тхылъыр IэщIыб зэращIам срогумэщI. Ярэби, тIэщIэмыкIыу пIэрэ щIэблэр, жысIэу согупсыс. «Башыр ди нэм щIэдмыIуж щIыкIэ ар щхьэ тIывмыхарэ», къыджаIэжыну пIэрэ Iейм щыдмыхъумэф щIалэгъуалэм?
Адыгэр игъащIэм хъарзынэу дыпсэууэ щытащ. «Шэрджэс хадэхэр» жрагъэIэу жыгым фIыуэ хащIыкIыу, щIы зэрахьэу, мэш къагъэкIыу, шы, Iэщышхуэ зэрахуэу. Иджыпсту уней хадэ зэщIэкIэжа 73 щыслъагъукIэ си жагъуащэ мэхъу. Къуажэдэсыр фIы дыдэу зыпэлъэщу щыта къалэнхэр Iэпэдэгъэлэл ящIауэ, властыр яубу, тутын, фадэ ефэу тетIысхьэпIэм тесхэм сащыIуплъэкIэ, си лъыр мапцIэ.
ЕджапIэр къэзыух ныбжьыщIэхэм лэжьапIэ зэрамыгъуэтыр
щхьэжагъуэ сщохъу. Япэм хуэдэу еджапIэм IэнатIэкIэ къыщызэримыгъэпэщыжкIэ, хэкIыпIэу щыIэр къэгъэсэбэпын хуейщ: узыхуейм хуэдэу къулыкъу упэрымыувэфрэ, мызэкIэ къыппэщIэхуэр уэим, Iумпэм пщIы хъунукъым. Сэ сылэжьащ шофёруи, экскаваторым сытесуи. Си бынми яжызоIэ, ящIэн ямыгъуэтмэ, я Iэщхьэлъащхьэр дэхьеяуэ лэжьэн зэрыхуейр. Шы щIакъуэ тесыр шы псэу хуешэ, жи. Уи Iуэхур зэтеувэхункIэ нэхъ мыхъуми, уи хадэр зыхуей хуэзэу зехьэ. Лэжьыгъэ сиIэкъым жыпIэу дауэ къуажэм узэрыдэсынур, узыгъэшхэну хадэр цIыраужь пщIыуэ?! – Мыщэхумэ, мурадхэмрэ хъуэпсапIэхэмрэ я гугъу къытхуэщIыт, Хьэутий.
– Дылэжьэну, дыпсэуну, къетхьэжьэ Iуэхухэр зыщIыпIэ нэдгъэсыну Iэмал диIэну. Егъэлея зыри хэткъым. Апхуэдэуи си нэ къокI си
къуэрылъху цIыкIухэм сакIэлъыплъыну, я гуфIэгъуэ слъагъуну. ЩIакъуэ баш цIыкIур сIыгъми содэ, я хьэгъуэлIыгъуэм сыкъыщыфэну къару сиIэу а зэманым срихьэлIэ къудеймэ. – Зи гугъу пщIа гуфIэгъуэхэми нэгъуэщI Iэджэми ухэплъэну ди гуапэщ, Хьэутий. Зэман къытхуэбгъуэту укъызэрыдэпсэлъам щхьэкIэ фIыщIэ пхузощI.
Епсэлъар Залинэщ 74 Дунейпсо Адыгэ Хасэм и лэжьэгъуэ пIалъэхэм кърикIуахэр щызэхуэхьэса тхылъ зыбжанэ зэман зэхуэмыдэхэм дунейм къытехьащ. Псалъэм папщIэ, «МЧА 1991-2011. Сборник документов и материалов», «Дунейпсо Адыгэ Хасэ: IуэхущIафэхэмрэ хъуэпсапIэхэмрэ» (2013), «Дунейпсо Адыгэ Хасэ: зэхэгъэкIыпIэ илъэсищыр. 2012-2015» (2015), «Дунейпсо Адыгэ Хасэ: къыкIэлъыкIуэ илъэсиплIыр. 2015-
2019» (2019) жыхуиIэхэр. Иужьрейм щызэхуэхьэсащ 2015-2019
илъэсхэм Хасэшхуэм зэфIиха лэжьыгъэхэм, иригъэкIуэкIа зэIущIэхэм, зыхэта Iуэхугъуэхэм ятеухуа тхыгъэ гъэщIэгъуэнхэр. Къапщтэмэ, Дунейпсо Адыгэ Хасэр илъэс 30 зи щIыбагъ къыдэлъ, тхыдэ гъэщIэгъуэнрэ IуэхущIафэ къулейрэ зиIэ зэгухьэныгъэшхуэу
зэрыщытыр шэч къызытумыхьэжынщ. Ар къыщызэрагъэпэща 1991 гъэм ди тхьэмадэхэм зыхуагъэувыжа къалэнхэмрэ мурадхэмрэ дытету нобэ дыкъызэрыгъуэгурыкIуэр фIыгъуэшхуэщ, ди япэ итахэм я Iуэхухэм зэрыпытщэфыр ди дежкIэ пщIэшхуэщ. ДАХ-м зэхыхьэгъуэ къэс зеубгъу, нобэкIэ щIыналъэ (къэрал) хасэ къудамэу 16 къызэщIеубыдэ. Къэралихымрэ Урысейм и хэгъэгуихымрэ щылажьэ дэтхэнэми езым и Уставрэ зэрылажьэ жыпхъэрэ иIэжу, илэжьхэмрэ игу зэрыгъухэмрэ Хасащхьэм и зэхуэсхэм утыку къыщрахьэу апхуэдэщ. Фэ зэрыфщIэщи, лъэпкъым ехьэлIа Iуэху цIыкIу щыIэкъым. Урысейм хиубыдэ республикэхэм щызэхэт Хасэхэми, адыгэхэр мелуан, мин бжыгъэкIэ зэрыпхъа хамэ къэралхэм щылажьэхэми къаIэт Iуэхугъуэхэр зэрадэтIыгъыным, зыпэщIэуэ лъэпощхьэпохэр къызэранэкIынымкIэ дазэрыдэIэпыкъуным дыпылъщ. Махуэ къэс къытлъыкъуэкI Iуэхухэм нэмыщI, ДАХ-м лъэпкъым и пащхьэ щиIэ жэуаплыныгъэ нэхъыщхьэхэр зэи зыщыдгъэгъупщэркъым. Дэ сытым дежи иужь дитщ дуней псом щикъухьа адыгэхэр зэгъэуIуным, я адэжь лъахэм къешэлIэжыным, ди бзэр, хабзэр, щэнхабзэр хъумэным, зэкъуэш лъэмыжыр зэдытетлъхьэу, Iэмал зэриIэкIэ, нэхъ зэгъунэгъу дыхъужыным, щэнхабзэ, экономикэ, егъэджэныгъэ, нэгъуэщI унэтIыныгъэхэмкIи зэпыщIэныгъэхэр зэрызэтщIылIэным. Лъэпкъыр лъэпкъ зыщIыж, хъугъуэфIыгъуэ нэхъыщхьэу абы бгъэдэлъ бзэр хъумэным гулъытэ хэха зэрыхуэтщIыр хэт и дежкIи наIуэщ, ар адэкIи зэредгъэфIэкIуэным теухуа зэIущIэ, щIэныгъэ зэхуэс куэд идогъэкIуэкI икIи хамэ къэралхэм щыпсэу адыгэ щIэблэм я анэдэлъхубзэр егъэджа зэрыхъуми дыкIэлъоплъ. Къапщтэмэ,
иджыпсту къэрал 50-м щIигъум щыпсэу ди лъэпкъыр зэпызыщIэ лъэмыжщ ди щIалэгъуалэр. Ахэр Урысейм и вузхэм щегъэджэным, хамэ щIыналъэхэм щыпсэу школакIуэхэм адыгэбзэр зэраджын тхылъхэр яхуегъэхьыным, хэхэс сабийхэм Къэбэрдей-Балъкъэрым зыщегъэгъэпсэхуным, нэгъуэщIхэми ди къарурэ зэфIэкIрэ етхьэлIэ зэпытщ. Ди IуэхущIафэхэм зэрызедгъэубгъум и щыхьэтщ федеральнэ къулыкъущIапIэхэм, лъэпкъ-щэнхабзэ центрхэм, щIалэгъуалэ зэгухьэныгъэхэм, къэрал IэнатIэхэм, егъэджэныгъэмкIэ IуэхущIапIэхэм жыджэру дазэрыдэлажьэри. 75 Щхьэхуэу сыкъытеувыIэну сыхуейт ди зекIуэхэр нэхъ убгъуа зэрыхъуми. Дунейпсо Адыгэ Хасэм и ГъэзэщIакIуэ гупым и зи чэзу зэхуэсхэр дызыхэплъэж пIалъэм къриубыдэу щедгъэкIуэкIащ Тыркум, Германием, Сочэ къалэм, лIыкIуэ гуп дыщыIащ Израилым. Налшык, Мейкъуапэ, Черкесск нэхъ щIэх-щIэхыурэ дыщызэхуэзэу щытамэ, иджы ди лъэпкъэгъухэм нэхъыбэрэ дазэрыхыхьэным иужь дитщ. Сыт абы и мыхьэнэр жыпIэмэ, дэ зэхэтх къудейм къыщымынэу, ди нэкIэ зыдогъэлъагъу ди лъэпкъэгъу хэхэсхэм я щыIэкIэ-псэукIэр, зэфIэкIыр, зэрыс лъахэм щаIэ гукъыдэжымрэ гуныкъуэгъуэмрэ. Уеблэмэ, хьэщIапIэ къытхуэкIуэж хасэ лIыкIуэхэм нэмыщI, апхуэдэ зекIуэхэм дызыщыхуэзэ ди къуэшхэмрэ шыпхъухэмрэ я деж куэд къыщыдощIэ, зэпсэлъэныгъэ купщIафIэхэр щыдогъэкIуэкI. Апхуэдэщ къэрал къулыкъущIэхэм дазэрыхуэзэри, фIым, дахэм я гур хузэIухауэ дызэрырагъэблагъэри. Зи гугъу тщIы зэхыхьэхэр зэрекIуэкIари, ди
къуэшхэм дэрэ ди гур зэIухауэ лъэпкъ Iуэхухэм дызэрытепсэлъыхьари, а псалъэмакъхэм кърикIуэжа лэжьыгъэхэри къивгъуэтэнущ «Дунейпсо Адыгэ Хасэ: къыкIэлъыкIуэ илъэсиплIыр. 2015-2019» тхылъым.
Урысеймрэ Кавказымрэ зэкIэщIэпх мыхъуну зэпха лъахэщ. Урысейм и жьауэм дыщIэтущ игъащIэ лъандэрэ дызыщIэхъуэпс зыужьыныгъэмрэ зэIузэпэщыныгъэмрэ зэрызэдгъэхъулIэфынур, иджыри къэс дефIакIуэу дыкъызэрекIуэкIыр зи фIыгъэри а зэкъуэтыныгъэ быдэращ. Ар къагурыIуэну дыхуейщ хамэ къэралхэм ис ди лъэпкъэгъухэми. Апхуэдэ зэпыщIэныгъэм и лъабжьэр къыщежьэр нобэкъым икIи дыгъуасэкъым. Урысей тхыдэм шэрджэсхэмрэ абыхэм я зэфIэкIымрэ теухуа куэд хэхуащ, адыгэм и блэкIами увыпIэшхуэ щеубыд ди къэралышхуэм. Иужьрей илъэсхэм хиубыдащ Къэбэрдейр езым фIэфIу Урысейм зэрыгухьэрэ илъэс 460-рэ щрикъум ирихьэлIэу Москва къалэм и Новоспасскэ къулъшырыфым и Знаменскэ члисэм Урысей къэралыгъуэр зэфIэувэным хэлъхьэныгъэшхуэ хуэзыщIа Черкасскэ лъэпкъым я Фэеплъ пхъэбгъу къызэрыщызэIуахар. Дэри драгъэблагъэри дыщыIащ Черкасскэ пщыхэм я хьэдэхэр зыщIэлъ къулъшырыфым. ЛIэщIыгъуитхум нэблагъэкIэ узэIэбэкIыжмэ, а лIакъуэм и лIыкIуэхэр, зи лъабжьэр Къэбэрдеишхуэм къыщежьэхэр, мыхьэнэшхуэ зиIэ къэхъукъащIэ гъэщIэгъуэнхэм хэтащ. Ди къэралым и тхыдэм увыпIэшхуэ щаубыдащ абыхэм, ахэр щытащ урыс къэрал унафэщIхэм я дзыхь зрагъэз, я дарэгъу цIыхухэу. Дэ фыкъыхудоджэ апхуэдэ зэхущытыкIэм ноби пытщэну, ди япэ итахэм хаша лъагъуэм дрикIуэну. Нобэ жыпIэ хъунущ ДАХ-м и Iулыджыр зэрылъагэр, ар пщIэшхуэ зиIэ дунейпсо жылагъуэ зэгухьэныгъэу зэрыщытыр. Хьэутий, Дунейпсо Адыгэ Хасэм и тхьэмадэ, экономикэ щIэныгъэхэм я доктор, -м и академик 76 КъБР-м и Iэтащхьэм и Администрацэм Къэрал щIыб политикэмкIэ и управленэм и унафэщI Къуэжей Артёмрэ Сэхъурокъуэ Хьэутийрэ. 2017 77
СэмэгумкIэ къыщыщIэдзауэ: ЩIэныгъэхэмкIэ Урысей Академием и Къэбэрдей-Балъкъэр щIэныгъэ къудамэм и унафэщI Иуан Пётр, Адыгэ, Къэбэрдей-Балъкъэр, Къэрэшей-Шэрджэс республикэхэм я цIыхубэ тхакIуэ МэшбащIэ Исхьэкъ, Сэхъурокъуэ Хьэутий сымэ. 2016 СэмэгумкIэ къыщыщIэдзауэ: Темыркъан зэкъуэшхэу Юрэрэ Борисрэ, Сэхъурокъуэ Хьэутий сымэ. 2016 78
Дунейпсо Адыгэ Хасэм и ГъэзэщIакIуэ гупым хэтхэр. 2015 Сэхъурокъуэ Хьэутий хужаIахэм щыщ пычыгъуэхэр
Дунейпсо Адыгэ Хасэр зэраухуэрэ илъэс тIощIрэ пщIырэ мэхъури, ипэкIэ тхьэмадэу тетахэм яхэткъым Хьэутий ищIам хуэдиз зыхузэфIэкIа, сыт щхьэкIэ жыпIэмэ мы Iуэхум хуэхьэзыру лэжьэн щIидзат абы. Ди республикэм и Правительствэм и УнафэщIым и къуэдзэу илъэс куэдкIэ лэжьащ, егъэджэныгъэмрэ щIэныгъэмкIэ, мэкъумэш IэнатIэмкIэ министру щытащ, жылагъуэ, щэнхабзэ лэжьакIуэхэм и нэIэ къыттет зэпытти, ди Iуэху зыIутыр, ди къалэнхэр, зыми гуригъэIуэжын хуэмейуэ, фIы дыдэу ищIэрт.
Лэжьыгъэр Сэхъурокъуэ Хьэутий зэфIэкI зиIэ цIыхуу зэрыщытым и фIыгъэшхуэ къокI ДАХ-м. Жылагъуэ IэнатIэр мылъку убгъэдэмылъу, ныбжьэгъу куэд уимыIэу, цIыху хыхьэкIэ-хэтыкIэ умыщIэу пхузехьэнукъым. А жыхуэсIа псори, дипломат нэсу зэрыщытри щIыгъужу, хэлъщ Сэхъурокъуэм. Ар хэтщ УФ-м и Президентым деж Лъэпкъ зэхущытыкIэхэмкIэ щыIэ советым. гугъущ, ахъшэ зыми къуитыркъым, къэралми къыпхуиутIыпщыркъым. Уи щхьэр зэрыбгъэлажьэм елъытауэ аращ уи Iуэхур зэрызекIуэнури, абы ехьэлIауэ Хьэутий зэфIэкIышхуэ иIэщ. Псалъэм и хьэтыркIэ, илъэсибгъу хъуауэ мэлажьэ ар ДАХ-м и тхьэмадэуи, а зэманым къриубыдэу, сэ зэрысщIэмкIэ, зыплIытхурэ Хасэм къихьащ КъБР-м Граждан жылагъуэ IуэхущIапIэхэм ядэлэжьэнымрэ лъэпкъ IуэхухэмкIэ и министерствэм и грантыр. Ахъшэшхуэ хъуркъым ар, ауэ а мащIэри сэбэпщ. Апхуэдэуи ДАХ-м зыбжанэрэ къихьащ УФ-м и Президентым и грантыр. Абы къыхэкI мылъкукIэ сэри нэгъуэщIхэми ДАХ-м къыхудэдгъэкIащ тхылъ зытхух. IуэхущIапIэм и лэжьыгъэр цIыхухэм ящIэн, тхыдэм къыхэнэн папщIэ дунейм къытехьэ тхылъхэм мыхьэнэшхуэ яIэщ. Иджыпсту зыхудогъэхьэзыр Дунейпсо Адыгэ Хасэм и къыкIэлъыкIуэ Конгрессми, ар щызэхэтыну фокIадэ мазэм ирихьэлIэу тхылъышхуэ къыдэдгъэкIынущ ДАХ-м къепха Хасэ 16-м яхузэфIэкIа, я IуэхущIафэ псори иту. Апхуэдэу фильмхэр къыдэкIащ, телевизионнэ нэтын куэд трахащ.
Хамэ къэралхэм щыпсэу адыгэхэмрэ дэрэ ди зэпыщIэныгъэхэр нэхъ быдэ хъуащ Сэхъурокъуэм и фIыгъэкIэ. Дэ щIыналъэ куэдым зэгъусэу дыщыIащи, мызэ-мытIэу си нэгу щIэкIащ дэтхэнэми епсэлъэкIэ щхьэхуэ къызэрыхуигъуэтыфыр, зэрыдипломат Iэзэр, абыкIэ хэхэс адыгэхэр къызэрыдихьэхыр. Гукъанэ гуэр къызыхэмыкI щыIэкъым, ауэ ахэри щIэх дыдэ тэмэм мэхъуж. И цIыхугъэм и гугъу мащIэуи сщIыну сыхуейщ. СыткIэ зыхуумыгъэзами, ар асыхьэту зэрызэфIихынум иужь итщ Хьэутий. И лэжьапIэм укIуауэ дакъикъэ бжыгъэ упэплъамэ, болъагъу абы и деж цIыхуу къекIуалIэр, нэхъыбэри я щхьэ IуэхукIэ къелъэIуну аращ. Сэхъурокъуэр хущIокъу, фIыуэ къохъулIэ ахэр имыгъэщIэхъун. И махуэм ирихьэлIэу сохъуэхъу ехъулIэныгъэ иIэну, лъэпкъ Iуэху дигъэкIыу илъэс куэдкIэ тхуэлэжьэну. Тхьэм хущIигъэхьэ! Мухьэмэд, Къэбэрдей Адыгэ Хасэм и тхьэмадэ,
УФ-м щэнхабзэмкIэ щIыхь зиIэ и лэжьакIуэ 79 * * * 80
Сэхъурокъуэ Хьэутий къэрал, жылагъуэ лэжьакIуэ IэкIуэлъакIуэщ. Абы мыхьэнэшхуэ иIэщ Дунейпсо Адыгэ Хасэм хуэдэ зэгухьэныгъэм и унафэщI къалэным упэлъэщынымкIэ. ДАХ-м и президентыр ядолажьэ къэралым и щIыналъэхэм, федеральнэ IуэхущIапIэхэу МИД-м, «Россотрудничество»-м, ди хэкуэгъухэр щыпсэу къэралхэм щыIэ урысей посольствэхэмрэ консульствэхэмрэ.
А лэжьыгъэм лъабжьэ хуэпщIыфынури акъылымрэ IэкIуэлъакIуагъэмрэщ. Ди хэкуэгъу хэхэсхэм я псэукIэр зыхуэдэнур хэщIапIэ яхуэхъуа къэралым елъытащ, абыхэм я гупсысэкIэ-IуэхущIэкIэри нэгъуэщI дунейщ щыпсыхьар. ИтIани, а псори зэрегъэуIуф. Нэхъыщхьэр Сэхъурокъуэр ДАХ-м зэриунафэщIрэ мы дунейпсо зэгухьэныгъэм и мурадхэмрэ и Уставымрэ зэрагъэзащIэрщ. КIуэ пэтми нэхъ зэроубыдыж адэжь хэкум исхэмрэ хэхэсхэмрэ. ДАХ-м и къалэн нэхъыщхьэр адыгэхэм я щэнхабзэр, бзэр яхъумэнымрэ щIэблэр адыгэ
хабзэм щIэпIыкIынымрэщ. ДАХ-м хузэфIэкIыр ещIэ ди къэралым щыгъэува хабзэм тету хэкум къэзыгъэзэжыну хуейхэм ядэIэпыкъуным теухуауэ. Пэжыр жыIапхъэщ: ДАХ-мрэ абы къыкъуэува цIыхухэмрэ я фIыщIэщ Сирием щекIуэкI зауэм зи щхьэр къыхэзыхахэм егъэзыпIэ
зэрагъуэтари ахъшэкIэ зэрадэIэпыкъуари. Сэхъурокъуэм и фIыгъэщ адыгэхэм я жылагъуэ зэгухьэныгъэу Мэздэгу, Ставрополь щыIэхэр ДАХ-м и лэжьыгъэм къыхэша зэрыхъуар. НэгъуэщI къэралхэм щыпсэу адыгэхэм я жылагъуэ зэгухьэныгъэхэр ДАХ-м зэрызришэлIэфым мыхьэнэшхуэ иIэщ. А лэжьыгъэр къызэралъытэм и щыхьэтщ ДАХ-м и президентым ЦIыхубэ дипломатием зегъэужьынымкIэ Горчаков А. М. и цIэр зезыхьэ фондымрэ Евразием и лъэпкъхэм я Ассамблеемрэ Iуэху зэрадищIэфыр. Абы кърикIуащ «Iуащхьэмахуэ- щекIуэкIа зэпсэлъэныгъэр: лъэпкъхэм я зэгурыIуэ, ныбжьэгъугъэ, зэдэлэжьэкIэ» зыфIащар. А жэрдэмыр къадиIыгъащ Президент грантхэмкIэ фондым, «Къэбэрдей-Балъкъэрымрэ и хэкуэгъухэмрэ: цIыхубэ дипломатием гъунапкъэ ищIэркъым» проектым, нэгъуэщIхэми.
Шэч къытесхьэркъым ДАХ-р илъэс 30 щрикъум ирихьэлIэу
адыгэ лъэпкъым хуэщхьэпэн нэгъуэщI Iуэхухэри зэрызэфIахынум. Сэ, си лэжьэгъу-бзэщIэныгъэлIхэр си гъусэу, къыхызолъхьэ «Урыс-къэбэрдей-шэрджэс псалъалъэм» теухуа Iуэху гъэщIэгъуэным зэгъусэу делэжьыну. АнэдэлъхубзэмкIэ псэлъэфу, тхэфу зезыгъэсэну хуейхэм ар
хуабжьу къащхьэпэнущ. Сэхъурокъуэ Хьэутий сохъуэхъу узыншагъэ иIэну, къызыхэкIа
адыгэ лъэпкъым купщIафIэу иджыри куэдрэ хуэлэжьэну. Къасболэт,
Къэбэрдей-Балъкъэрым Гуманитар къэхутэныгъэхэмкIэ и институтым и унафэщI,
тхыдэ щIэныгъэхэм я доктор * * *
Сэхъурокъуэ Хьэутий сэ куэд щIауэ соцIыху, си ныбжьэгъуфIщ. Къэбэрдей-Балъкъэр Республикэм и япэ Президенту щыта КIуэкIуэ Валерэ и гупым щыхэта лъэхъэнэм си деж абы пщIэ лей къыщилэжьащ.
Сыт щхьэкIэ жыпIэмэ, я пашэм и гукъэкI псоми набдзэгубдзаплъэу кIэлъыплъу, и Iуэхур даIыгъыу, щIыналъэм и дежкIэ нэхъыфI зэрыхъунур яубзыхуу зы гупыфIу зэкъуэуват ахэр. Абы хэта дэтхэнэми пщIэ хузощI, фIыщIэшхуэ къызэрахьами шэч хэлъкъым.
УФ-м и Президент Путин Владимир ди къэралым и дамыгъэ лъапIэр къызитыну Кремлым сыщригъэблэгъам, си гъусэу цIыхуипщI накIуэ хъуну къысхуагъэнэIуат. Абыхэм яхэтащ Сэхъурокъуэ Хьэутий. Ар пщIэшхуэ зэрыхуэсщIым, езыми си гуащIэр къызэрилъытэм и щыхьэту сэ къысщохъу.
ФIыгъуэу щыIэр къеуэлIэну, къыхужаIэ фIы псори къылъысыну, иджыри мызэ-мытIэу дызэрихьэлIэу адыгэ Iуэху зэдэтщIэну си гуапэщ. Исхьэкъ,
Къэбэрдей-Балъкъэр, Адыгэ, Къэрэшей-Шэрджэс республикэхэм я цIыхубэ тхакIуэ

Сэхъурокъуэ Хьэутий Хасэм хуэгъэза и лэжьыгъэм псом нэхърэ нэхъыщхьэу хэслъагъуэр хэкум ис адыгэхэмрэ хэхэсхэмрэ нэхъри зэпэгъунэгъу хъун папщIэ ищIэращ. Ар нэрылъагъущ, дэри абы дыщыгъуазэщ. АбыкIэ фIыщIэ худощI Хасэ тхьэмадэм. Апхуэдэуи дэ дигу ирохь къэралыгъуэм зэрыбгъэдэтыр, къэралымрэ Хасэмрэ зэгурыIуэу зы гъуэгу зэрытетри Сэхъурокъуэ Хьэутий и фIыгъэу къыдолъытэ. Ди адыгэ лъэпкъым и къэкIуэнум теухуауэ гупсысэр утыку къызэрырилъхьэр, лэжьыгъэр нобэрей псэукIэм и хабзэхэм зэрытригъэхуэным яужь зэритыр ди гуапэ мыхъункIэ Iэмал зимыIэщ. Адыгэхэр дуней псом щикъухьауэ, зэпэжыжьэу щыпсэуми, дэтхэнэ ди лъэпкъэгъуми лъэIэсыну яужь итщ. Ди адыгэ лъэпкъым зригъэужьыным, ди хэкужьым зыкъригъэIэтыным зэрытелажьэр ди нэгу щIокI. ЖыпIэкIэ бухыну щыткъым Хьэутий и гуапагъэр, Тхьэм иригъэфIакIуэ. Дэ дыхуэарэзыщ и щытыкIэмкIи, и гупсысэмкIи, Хасэ и лъэныкъуэкIэ иригъэкIуэкI лэжьыгъэмкIи. Узыншагъэ, гуфIэгъуэ иIэу и махуэ куэд игъэлъэпIэну, зыхуейхэр къехъулIэну дыхуолъаIуэ! Зэтий, Европэм щыIэ Адыгэ Хасэхэм я федерацэм и тхьэмадэ

КъБР-м и Совет нэужь лъэхъэнэр къапщтэмэ, пщIэрэ щхьэрэ зиIэ ди цIыху пажэхэм ящыщ зыщ Сэхъурокъуэ Хьэутий. Ди республикэм и къэкIуэнур зыхуэдэнур яубзыхуну яужь щихьа зэман хьэлъэм ар щхьэмыгъазэу телэжьащ Къэбэрдей-Балъкъэрыр зэкъуэту къызэтегъэ- нэным, лъэпкъхэм къадекIуэкI хабзэхэр, щIыналъэм щыпсэухэм я шынагъуэншагъэр хъума хъуным. Ар и ныбжьэгъу пэжу, сыткIи щIэгъэкъуэн нэс хуэхъуу щытащ КъБР-м и япэ Президент КIуэкIуэ Валерэ. Тхьэмадэм дэлажьэ гупым Хьэутий къахэщырт и Iуэху зехьэкIэкIэ, унафэ зытещIыхьын хуейуэ къэувхэм ехьэлIауэ, ди щIыналъэр зыхэт щытыкIэр къилъытэурэ, нэхъыфI зэрыхъунур зэриубзыхуфымкIэ. Сэхъурокъуэм хуэдэхэм папщIэ «ар IуэхущIафэ дахэ зылэжьыфыну цIыхущ» жаIэ. Абы и ныбжьэгъу дэ мызэ-мытIэу ди нэгу щIэкIауэ дощIэ сыт и лъэныкъуэкIи ущыгугъ зэрыхъунури, зэи узэримыгъэщIэхъунури. «Тхыдэ, щэнхабзэ щIэинхэр дыхуэсакъыпэу къытщIэхъуэ щIэблэм яхуэтхъумэн хуейщ, – жеIэ Сэхъурокъуэ Хьэутий. – Лъабжьэ зимыIэ унэ щыIэкъым, жыг лъабжьэншэ зэрыщымыIэм хуэдэ дыдэу. Апхуэдэщ лъэпкъри – тхыдэр зымыщIэжыр, абы пщIэ хуэзымыщIыр, щэнхабзэ хъугъуэфIыгъуэхэр зымыхъумэр лъэпкъкъым. АбыкIэ къалэнышхуэ я пщэ къыдохуэ гъэсэныгъэмрэ егъэджэныгъэмкIэ IуэхущIапIэхэм». И ныбжьыр илъэс блыщI щрикъу махуэм ирихьэлIэу къикIуа гъуэгуанэм ириплъэжмэ, ди ныбжьэгъу икIи лэжьэгъу Хьэутий и IуэхущIафэхэм арэзы дыдэ техъуэж хъуну къыдолъытэ. Къыщалъхуа республикэм абы хуищIащ хузэфIэкI псори. Ар ныбжьэгъукIэ къулейщ, Урысейм и къалэхэми, къуажэхэми, адыгэ щыпсэу къэралхэми абы щикуэдщ кърихьэжьэ Iуэхухэр къыдэзыIыгъхэр. Унагъуэ дахэ иIэщ, жьэгу пащхьэр зыхъумэ и щхьэгъусэ Кларэрэ Хьэутийрэ я къуэхэмрэ къуэрылъхухэмрэ я гуфIэгъуэ хоплъэ. И ныбжьэгъухэмрэ лэжьэгъухэмрэ, жылагъуэм къабгъэдэкIыу дехъуэхъукIэрэ, дэ Хьэутий жетIэну дызыхуейр мыращ: куэдрэ псэу узыншагъэ уиIэу, пщIэ зыхуэтщI Хьэутий Хьэзрит и къуэ! 82 Борис, КъБР-м ЦIыхум и хуитыныгъэхэмкIэ
уполномоченнэу щыIэ Заурбий,
Урысей Федерацэм и Жылагъуэ палатэм хэт

Адыгэ дунейм укъыщацIыху къэрал, жылагъуэ лэжьакIуэ цIэрыIуэу. ДАХ-м узэритхьэмадэ илъэс бжыгъэхэм уэ богъэзащIэ дуней псом щикъухьа адыгэхэм яфI зыхэлъ Iуэхухэр.
Бзэр, щэнхабзэр хъумэным, хэкур фIыуэ лъагъуным, ди къэралым щыпсэу лъэпкъхэр зэгурыгъэIуэным, нэгъуэщIхэми ехьэлIауэ куэд зэрыпхузэфIэкIыр къытщIэхъуэ щIэблэми хэхэс адыгэхэми щапхъэ нэс яхуэхъуну къызолъытэ. Гукъыдэжрэ ехъулIэныгъэрэ уиIэу, уи уафэр къащхъуэрэ узыншагъэр уи куэду упсэуну ди гуапэщ. Рэмэзан,
Адыгэ Республикэм и Адыгэ Хасэм и тхьэмадэ 6 Заказ №1755 * * *
Дунейпсо Адыгэ Хасэм сызэрыхэтрэ илъэсих мэхъу. А зэманым къриубыдэу Хасэм щызгъэзащIэ къалэнхэм я нэхъыщхьэр – ар адыгэбзэр хъумэнымкIэ комитетым щызэфIэзгъэкI лэжьыгъэращ. Абы и лъэныкъуэкIэ екIуэкI сыт хуэдэ Iуэхури Сэхъурокъуэ Хьэутий хуабжьу къыддиIыгъыу, чэнджэщ щхьэпэхэр къыдиту, езыми къыхилъхьэ Iуэхухэри зэфIэтхыу дызэдолажьэ. ЖыIэпхъэщ Сэхъурокъуэм и зэфIэкIкIэ ди лъэпкъыбзэр лъэ быдэкIэ увын гъуэгум зэрытеувар. УФ-м и Президент Путин Владимир Налшык къыщыкIуам Сэхъурокъуэ Хьэутий абы и пащхьэ ирилъхьа Iуэху нэхъыщхьэхэр зытеухуар лъэпкъыбзэхэм, лъэпкъ литературэм зегъэужьыным, анэдэлъхубзэр джыным хуащI гулъытэр къэIэтынрат. А зэIущIэм иужькIэ а Iуэхухэм я лъэныкъуэкIэ ди лэжьыгъэр кIуатэу хуежьащи, абыкIэ фIыщIэ хуэфащэщ Хасэ тхьэмадэм. А лэжьыгъэм щыщщ, псалъэм папщIэ, дуней псом адыгэу щыпсэум ягу дыхьэу гъэ къэскIэ едгъэкIуэкI Адыгэ диктантыр. Хэхэсхэм адыгэбзэмрэ урысыбзэмрэ едгъэщIэн и лъэныкъуэкIэ едгъэкIуэкI лэжьыгъэхэм ящыщ зыщ КъБР-м Граждан жылагъуэ IуэхущIапIэхэм ядэлэжьэнымрэ лъэпкъ IуэхухэмкIэ и министерствэмрэ ДАХ-мрэ зэгъусэу едгъэкIуэкI онлайнкурсхэр. Ахэр ди лъэпкъэгъухэм зэрафIэфIыр къэзыгъэлъагъуэщ абы къыхыхьэну гупыж зыщIхэм я бжыгъэм кIуэ пэтми зэрыхэхъуэр. А псори щыхьэт тохъуэ Сэхъурокъуэ Хьэутий лъэпкъым и къэкIуэнум Iэмал щхьэпэхэр къигъэсэбэпу зэрытелажьэм. Лъэпкъым и пщэдейр зэлъытам, къытщIэхъуэ щIэблэр хэкупсэу, ди блэкIами щыгъуазэу, хабзэри бзэри ящIэу гъэсэн зэрыхуейм ди лэжьыгъэри хуиунэтIу щытщ.
Си гуапэу сохъуэхъу ди Хасэ тхьэмадэм и гурылъхэр къехъулIэну! Езым псори игъэлъэпIэну фIэфIщ, нобэкIэ гукъыдэж къезыт лъэпкъ Iуэхум хилъхьэ гуащIэр гъэбэгъуауэ узыншагъэрэ насыпкIэ игъуэтыжыну си гуапэщ! Iэминат, Дунейпсо Адыгэ Хасэм и тхьэмадэм и къуэдзэ

Адыгэм зэрылъэпкъыу зэдай тхыбзэ иIэн хуейуэ трагъэчыныхьу жылагъуэм щызекIуэ псалъэмакъхэр ужьыхыркъым, пIалъэ-пIалъэкIэрэ гуащIэу къыщызэщIэрыуэ щыIэу. Илъэс пщIы бжыгъэ хъуауэ екIуэкI мы псалъэмакъым и мыхьэнэр къызыгурыIуахэм ящыщт КъэбэрдейБалъкъэр Республикэм и Правительствэм и УнафэщIым и къуэдзэу – щIэныгъэмрэ егъэджэныгъэмкIэ министру щыта Сэхъурокъуэ Хьэутий. Адыгэ алфавитымрэ пэжырытхэмрэ хэлъхьапхъэ зэхъуэкIыныгъэхэм я проектым гъуэгу етыным, КъБР-м и япэ Iэтащхьэу щыта КIуэкIуэ Валерэ деж нэгъэсыным и жэрдэмщIакIуэу щытахэм ар яхэтащ. Iуэхур зэрепхьэжьэщ къызэрохъулIэр, жаIэ. Хэку тхьэмадэм и Iэр зыщIэлъ лъэпкъпсо унафэр 2002 гъэм щIышылэм и 24-м дунейм къытехьауэ щытащ. Ауэ Iуэхур и кIэм нэсын щхьэкIэ, Къэбэрдей-Балъкъэрым и мызакъуэу, абы ещхь унафэ Адыгэ Республикэми къищтэн хуейт. Сыт 83 хуэдэ щхьэусыгъуэм къыхэкIами, абдеж унафэ пыухыкIа нобэр къыздэсым къыщащтэфакъым.
Дунейпсо Адыгэ Хасэм и тхьэмадэ щыхъуа махуэм щегъэжьауэ Сэхъурокъуэр иужь итщ хуэфащэ пщIэ зымыгъуэта а унафэм псэ хилъхьэну, и нэIэ тетщ анэдэлъхубзэр зэрырагъэдж щIыкIэм. ДАХ-м зэIущIэу иригъэкIуэкIхэм яхэткъым адыгэбзэм епха Iуэхугъуэхэм щримыпсалъэ, ар курыт еджапIэхэм зэрыщрагъэджымрэ IуэхущIапIэхэм зэрыщызэрахьэмрэ ехьэлIа унафэхэр къыщамыхь. Апхуэдэу, ДАХ-м и Тхьэмадэм и фIыщIэ хэлъщ Къэбэрдей-Балъкъэрымрэ КъэрэшейШэрджэсымрэ щыщ сабийхэм зэреджэн зы программэ зэрыхузэхалъхьэм, егъэджэныгъэм епхауэ щыIэ иужьрей къэрал пщалъэхэм тету щIыналъитIми зэдай тхылъхэр зэрызэхагъэувэм, «къэбэрдей-шэрджэс» фIэщыгъэр зэрыпхыкIам.
Сыт хуэдэ унафэми жэрдэмми лэжьыгъэшхуэ пыщIащ. А псор зэпумышачэмэ, шыIагъэ хэлъу убгъэдэмыхьэмэ, икIушхуэ щымыIэу щIэужьыхэжыныр зыхуэIуа щыIэкъым. Бзэм и Iуэхум щхьэрыутIыпщу ухыхьэ зэгъэзахуэр къызэрымыкIуэу инщ, и гулъытэр жанщ, и зэхэщIыкIыр куущ. ФIы дыдэу къыгуроIуэ щIэныгъэми егъэджэныгъэми пIащIэрыгъуэ хэплъхьэ зэрымыхъунур, къэунэху зэIумыбзхэр набдзэгубдзаплъэу зэфIэхын зэрыхуейр.
зэрымыхъунур къызыгурыIуэ Хьэутий и Адыгэбзэм и IуэхукIэ Тхьэмадэм иригъэкIуэкI лэжьыгъэм, хилъхьэ политикэм удимыхьэхынкIэ Iэмал иIэкъым. Гуапэ зэрыхъунщи, лъэданэ инарэ зэфIэпхынкIэ Iэмал зыхуимыIэж куэд, Хьэутий и псалъэ зэрыхыхьэу, зэблэкIа мэхъу, и пIэ йоувэж. Шэч хэлъкъым, илъэс Iэджэ лъандэрэ ирихьэкIа къэрал IэнатIэм къыхилъхьа гу зыхэщIэмрэ шыIэныгъэмрэ ар зэрафIыгъэр.
Майм и 27-р Хьэутий и махуэщIщ. Ныбжь дахэ, адыгэхэм я жыIауэ, хьэщIэщ Iэнэ башыр цIыхум и пащхьэ щралъхьэ ныбжь ирикъуащ. Башыпэр зыхуэгъэзам уи гум илъыр къищIэу, зыхуэбгъэфащэ ныбжьым хуэдэу уи гъащIэр кIуэуэ, уи гъуэрэ уи бжьэрэ зэтемыкIыу, уузыншэу, угукъеуэншэу, убэIутIэIуншэу упсэуну сынохъуэхъу, уи хъуэпсапIэхэр уи щхьэрэ уи бынкIэ къохъулIэу дунейм утетыну ди гуапэщ. Мурат, «Адыгэ псалъэ» газетым и щIэныгъэ обозреватель

2012 гъэм къыщыщIэдзауэ нобэр къыздэсым Хьэутийрэ сэрэ дызэдолажьэ. Ди Iуэху еплъыкIэ щызэтемыхуаи къэхъуащ, ауэ дипломатие жыхуэтIэм зэрыхуэIэзэм, шыIэныгъэ зэрыхэлъым и фIыгъэкIэ хэкIыпIэ къэдгъуэтащ. Зи Iуэху еплъыкIэ зэтемыхуэ цIыхухэр зы гъуэгум трешэф Хьэутий.
Хамэ къэралу ди лъэпкъэгъухэр щыпсэухэм къызэрыщалъытэр,
куэду пщIэ къызэрыщыхуащIыр си нэгу щIэкIащ. Адыгэ Хасэ дэтхэнэми я унафэщIхэм епсэлъэкIэ, бгъэдыхьэкIэ екIу къыхуигъуэтыфу щытщ. Ар куэд и уасэщ. 84 Хьэутий и деж сыт щыгъуи цIыхушхуэ къокIуалIэ, чэнджэщэгъу Iущу зэрыщытым къыхэкIыу. Лъэпкъым, къэралыгъуэм ехьэлIа Iуэхухэм сыт щыгъуи хуэжыджэрщ. ДэнэкIи и псалъэр щыкIуэцIрыкIыу зэрыщытым дропагэ. И акъылри и зэфIэкIри къигъэсэбэпу ди адыгэ лъэпкъым зэрыхуэлажьэм дрогуфIэ. Узыншэу, и мурад къехъулIэу гъащIэ кIыхь къигъэщIэну дыхуохъуахъуэ! ДэнэкIэ щыIэ ди лъэпкъэгъухэми гуфIэгъуэ куэд Тхьэм зэдыдигъэлъагъу! Алий, Къэрэшей-Шэрджэс Республикэм щыIэ АдыгэХасэм и тхьэмадэ

Уи гъащIэ гъуэгуанэмрэ IэнатIэ зэмылIэужьыгъуэхэм щепхьэкIа лэжьыгъэмрэ я щапхъэщ пщэрылъ къыпщащI Iуэхухэм хьэлэлу узэрыбгъэдэтым, укъыщалъхуа хэкур фIыуэ плъагъуу абы къалэн зэрыхуэпщIэм.
ДАХ-м илъэс куэд хъуауэ уритхьэмадэщи, дуней псом щикъухьа адыгэхэр зэщIэгъэуIуэнымкIэ уэ пхузэфIэкIар пхужымыIэным хуэдизщ. Адыгэхэм я жылагъуэ зэгухьэныгъэ нэхъыщхьэм и Iуэху зехьэкIэр зэрыубзыхуар егъэфIэкIуэным и закъуэкъым узыпэлъэщар, атIэ хамэ къэралхэм щыпсэу ди лъэпкъэгъухэр зэпшэлIащ, адыгэхэм я щэнхабзэ, тхыдэ хъугъуэфIыгъуэхэр хъумэнымкIэ плъэкI къэбгъанэркъым. Ди гуапэу дынохъуэхъу узыншагъэ уиIэу уи унагъуэм ухуэпсэуну, Урысейми укъызыхэкIа уи лъэпкъми яфI зыхэлъ куэд дяпэкIи блэжьыну. 85 Мэжид,
Хы ФIыцIэ Iуфэм Iус шапсыгъхэм я Адыгэ Хасэм и тхьэмадэ Тхыгъэхэр зыгъэхьэзырар Залинэщ. Прозэ Марианнэ
ЛIЫ Роман

Машэ члисэм макIуэ
Машэ къыщIэкIри, и «Пежо» шакъафэм итIысхьащ. МыщIэ щIыху зэрыс тхьэгъури зрилъхьэну къыщыгъупщакъым пщащэ нащхъуэм, машинэм екIуу. «Уафэм пшэ
телъщ», – къыдогушыIэ Марат, зигъэгусауэ гу къылъитэмэ. Уафэр и нэхэрщ. ГъэгушхуэкIи ищIэ мыгъуэрэ а хэлъэтыншэм. ПфIэмыфIын гуэр къыуиупцIыфынырщ фIэлIыгъэр. Уи гуапэ хъун жиIэмэ, и щхьэм удэкIуеинкIэ мэшынэ. Здрырехь-тIэ мащэм игу пымыкIа псалъэ IэфIхэр, хьэпIацIэхэм яхуреIуэтэж игу фIы зэрилъар. Я напэр къабзэу зыгъэпсэуну нысашэм и чэзур илъэсищкIэ къыщымысакIэ, кIэIунэ гъэувыжыгъуэри иремыгувэ. Члисэр къалэкIэм щыIэщ. Машэ 86
щыцIыкIум щыгъуэ и анэшхуэм здишэу щытащ абы IутIыж махуэхэм. Ар зэрымыпсэужрэ щIэбэкъуакъым. ЗэрызыщищIынури и нэгу къыхущIэгъэхьэркъым. Узэрыщымыту зумыщIыныр ара къыщIэкIынщ нэхъ пэжыр. – Къеблагъэ, си хъыджэбз, – Машэ гуфIэжу къыпежьащ чыристан духьэшыхэм щамых бостей фIыцIэ кIыхьыр зыщыгъ попыр. Машэ и щхьэм IэлъэщI щимэ цIыкIу трилъхьэри, и жьэпкъыпэ лъабжьэм щипхэжащи, и щхьэцыгъуэр къыщIощ, ауэ тхьэлъэIупIэм пщIэ зэрыхуищIыр наIуэщ.
– Си гуэныхьхэмкIэ зыкъэзумысыну сыкъэкIуащ, ди адэ лъапIэ, нобэ сыкъыщалъхуа махуэщ. – Апхуэдэ гукъэкI зыщIыфар и гуэныхьхэм пэлъэщакIэщ. Ахэр къыпхуэгъун папщIэ зи псэр зытам зыхуэбгъэщхъыу, узэрыкъуэншамкIэ зыхуэбумысыным нэхърэ нэхъыфI пхуэщIэну укъыщалъхуа махуэм?! – ГуэныхьхэмыкIыу сопсэу, ди адэ, хэкIыпIи згъуэтыркъым. – ЩIумыгъуэтыр гуэныхьым тещIыхьа Iуэхум арэзы укъищIынкIэ Iэмал иIэкъыми аращ. Ар щызыхэпщIэкIэ, япэ лъэбакъуэр пчакIэщ. – Сыхуейт счыну, ауэ. – УмыукIытэ, си псэ, жыIэ, уи щэхур мыбдежым щIэкIынукъым, ди тхьэу Хьисэ лъапIэм и хьэтыркIэ, укъамылъху щIыкIэ къыпхуэгъуащ а узыгъэгузавэхэр. И фIэщ щIы ар уи гум, къегъэлакIуэм и бийхэм уагуэувэну ухуэмеймэ. КIэухыр. ПэщIэдзэр 2-нэ, 3-нэ номерхэм ярытщ. Прозэ
Машэрэ Маратрэ щIызэдауэхэм ящыщт а Хьисэ лъапIэм и Iуэхур. – Пхухэтура уэ? Тхьэр цIыхум хуэукIыну? ЛIо, мыр, благъуэ хъуа уи гугъэ, упелуанмэ упэлъэщу? Ар цIыхукъым, Iэпкълъэпкъ иIэкъым! – жиIэрт Марат.
– ЦIыхур яукIри, тхьэ хъуащ, – икIуэтыныгутэкъым Маши. – НтIэ, сэ сыбукIми, сыхъункIи хъунущ тхьэ, ар пэжмэ? – Уэ уцIыху къызэрыгуэкIщ, ар къызэрыгуэкIтэкъым.
– Аращ къыбгурызгъэIуэну сызыхэтыр. Зыми емыщхь цIыху лъагэщ, лъапIэщ, абрагъуэу лъэщщ, ауэ тхьэкIэ абы уеджэну дурыскъым. Хьисэ дэ дэмыщхьыркъабзэми, цIыхут, къыбгурыIуэрэ? Нэи, пэи, Iэи, лъакъуи иIэу. Уэри уощIэ ар. Езыр-езыру уигу къэкIыр уи фIэщ пщIымэ, гуэныхь къэпхьу уи щхьэм къраукIащи, аращ угупсысэн щIумыдэр. Тхьэр – цIыхукъым, цIыхур – тхьэкъым. Ар зы. ЕтIуанэрауэ, Хьисэ пэщIэмыувауэ щIы хъурейм зы цIыхупсэ къытемынауэ сощIри, дауэт Тхьэшхуэм езым къигъэкIуар къызэрыримыгъэлынур? Абы уегупсысрэ? Дунейм цIыхуу тетыр иригъэуплIэнщIа пщIондэ, и нэбжьыц хигъэхунутэкъым абы Алыхьым. – Сэ Алыхьракъым си фIэщ хъур, Хьисэщ, – увыIэртэкъым Маши. – Езым сэ сы-тхьэщ жиIэу зыщIыпIэ деж ущрихьэлIа?
– Адэм срикъуэщ щыжиIэкIэ, аракъэ абы къикIыр?
– Тхьэм зэрилIыкIуэр, зэрыбегъымбарыр дахэу, шэрыуэу жиIауэ аркъудейщ. Мис а КъэгъэщIакIуэкIэ фызэджэращ Тхьэ хъужыр. Ар цIыхукъым. ЩIалэкъым икIи хъыджэбзкъым. Адэкъым икIи анэкъым. Ар нэгъуэщI зыгуэрщ, дэ ди зэхэщIыкIым къимыубыдыфыну. – Ар щым язу аркъудейщ.
– Сытищ? – Адэр, къуэр, псэ лъапIэр. – Е, сыту умыкхъэмывэ уэ, сымыщIа щхьэкIэ! КъэдаIуэ! Тхьэадэ жыхуэпIэр – Тхьэ закъуэу дунейри, щIылъэри, цIыхури, хьэпщхупщхэри, Хьиси, Мухьэммэди, Кришни къэзыгъэщIар аращ. Къуэ жыхуэпIэ Хьисэ лъапIэр бегъымбарщ, цIыхухэм цIыхубзэкIэ иригъэпсэлъэну къигъэкIуа лIыкIуэщ, дин IэщIагъэлIщ, къыбгурыIуа? Псэ лъапIэ жыхуэпIэр – ДжэбрэIил мелыIычырщ, ар фи динми дыдейми хэтщ, фэ ГавриилкIэ фоджэ. Тхьэр – тхьэщ, цIыхур – цIыхущ, мелыIычыр – мелыIычщ, зым и псэ лIэужьыгъуэр адрейм ейм ещхькъым, ещхьынкIи Iэмал иIэкъым. Кхъужьыр жэгундэкъым, мыIэрысэр балийкъым. Щапхъэ дапщэ иджыри узыхуейр, ар къыбгурыIуэн щхьэкIэ? Псалъэм папщIэ, сэ сыхабзэхъумэщ, уэ уегъэджакIуэщ. Фи еджапIэм сынакIуэрэ, нобэ щыщIэдзауэ сэращ урысыбзэмрэ литературэмкIэ фезыгъэджэнур жысIэмэ, лIо уи еджакIуэхэм жаIэнур?
– Ура-а-а! – жаIэнурэ щхьэгъубжэмкIэ къыдэлъынущ. ГукъэкIыжхэр зыщхьэщихури, и жэуапым къыпэплъэу къыIурыплъыхь попым худэплъеящ Машэ: – Илъэсищ хъуауэ щIалэ гуэр соцIыху. Адыгэщ. СыдэкIуэну сыарэзыщ, ауэ езым и чэзу къэсакъым жеIэри, нэчыхь едгъэтхыныр идэкъым. Адыгэхэр урысхэм зауэкIэ ябгъэдэтащи, укъасшэмэ, си напэр текIынущ, си лъэпкъым сепцIыж хуэдэу мэхъу, жи. – Ар жызыIэм напэ имыIэххэу аращ. Ауэ ар зэрынапэншэр къыщIэщу аркъудеймэ, уэ уи динри уи тхьэри къэгъазэ имыIэу пфIокIуэд, мажусийм уригъусэну мурад пщIамэ. – Мажусийкъым ар, муслъымэнщ. 87 88
Прозэ
– Хьисэ тхьэуэ къэзымылъытэ псори мажусийщ, си хъыджэбз. Абыхэм Iэджэми укърагъэдэIуэнущ. Ар дэри догъэлъапIэ, дэри фIыуэ долъагъу, бегъымбар зэхэдз тщIыркъым, къыбжаIэнущ. Ауэ тхьэр цIыхуу къэплъытэныр мажусиигъэщ. – ЦIыхур тхьэуэ къэплъытэныр-щэ?
– Плъагъурэ абы узригъэса псэлъэкIэр?! Насып уиIэти, уи лъэм мыбы укъихьащ. Муслъымэным узригъэувэну щытыкIэм ущыгъуазэкъыми аращ уэ абы удэкIуэну ущIэарэзыр. Иджыпсту нэчыхь къабзэкIэ къыббгъэдэтын зэримыдэр къыптохьэлъэ. А нэчыхьым епха къалэнхэр игъэзэщIэн хуежьэмэщ абы нэхъеижитIу гугъу ущригъэхьынур. Уэ узытекIуэдэжынур, уи псэм и къарур щIэзыхынур члисэми къыпхуидэнкIэ Iэмал иIэкъым. А зи гугъу пщIым дэбгъуэт быныр, нэчыхь уиIэпэми, мажусиин къэнэнукъым. Муслъымэн диным, япэрауэ, зы цIыхухъурэ зы цIыхубзрэ я гъащIэ псокIэ зэрыгъэпэжын хуейуэ иукъуэдийркъым. Уи лIым сытым дежи щIасэ иIэнущ, абыхэми нэчыхь ядиIэ хуэдэу, и щхьэгъусэу жиIэу, бгъэкъуэншэну ухуимыту удэпсэунущ, нэхъеижращи, и Iуэху зыIутыр къыбжимыIэххэнуи хуитщ. ЕтIуанэр сыт жыпIэмэ, и диныр къэпщтэныр къыппиубыдынущ. Ещанэрауэ, КъурIэным фызым и унафэр лIым IэщIелъхьэпэ, хъулъхугъэр бзылъхугъэм нэхърэ нэхъ лъагэу зэригъэувым ипкъ иткIэ. Ухуэхьэзыр абыхэм, си хъыджэбз? Уи щхьэкIэ узэупщIыжа: сыт а щIалэр къыщIыхэпхар? И теплъэ? И мылъку? И къулыкъу? Е къызэрыпхущытыр уигу нэсрэ? Сэ сыношхыдэу къыпфIремыщI, уэ езым зэптыжын хуей упщIэхэрщ зэрызыпхуэзгъазэр. – Къызэрысхущытыр сигу зэрынэмысырщ уи деж сыкъэзышар. Ар сэ си къуаншагъэ гуэрым, щхьэгъусэ схуэхъунум пэжу сызэрыбгъэдэмытым къыхэкIрэ, хьэмэ си щхьэзыфIэфIагъым кърикIуа? Аращ къызгурыIуэну сызыхуейр. – Уэ уи псэ къабзэм зыкъыуигъащIэри, а лъэбакъуэ пхэнжыр умыч щIыкIэ укъэкIуащ члисэм. КъызэдаIуэ, си псэ, ущIегъуэжынущ. Дэ дунейр къутэжыхукIэ зэщхь дыхъунукъым. Илъэсищ дэнэ къэна,
илъэс щэщIкIэ пцIыхуауэ щытми, и унэ уришэну и щхьэ тезымылъхьэр гъащIэ гъусэу къыпхуеинкIэ Iэмал иIэкъым. Абы уризэштегъэууэ аркъудейщ. – Абы дин зэрихьэркъым, апхуэдиз зэригъэзахуэркъым, сэри къыспиубыдынуIакъым.
– Нэмэз зэримыщIым къикIыркъым ар мымуслъымэну. Лъэпкъыр щымуслъымэн лъэпкъкIэ, ислъамым игъэзахуэ псори я хабзэми къещтэ абыхэм, зэрыцIыкIурэ илъагъури зэсари аращ. – «Граждан нэчыхькIэ» дызэдэпсэумэ-щэ?
– «Граждан нэчыхь» жыхуэпIэр зищIысыр пщIэрэ, си хъыджэбз? «Граждан щхьэгъусэ» пхуэхъум езым зы къалэни имыхьу, лей къыптехьэмэ, зэрыхэбгъэзыхьын зы Iэмэпсыми пIэщIэмылъу, къыптрилъхьэ уи хьэлъэрэ илъэс бжыгъэкIэ щхьэгъусэфI къызэрыпхэкIынур и фIэщ пщIыну ухэтущ узэрыдэпсэунур. Ар члисэм щIимыгъэдурысыр уэ къыпщхьэщыжын щхьэкIэщ, нэгъуэщIкъым. – Сыт-тIэ сщIэнур?
– АфIэкIа зыбгъэдумыгъэхьэнырщ пэжыр.
– Сэ ар схузэфIэкIынукъым.
– ПхузэфIэмыкIынумэ, езым укъыфIидзэху пэплъэ, ар гуващIэхами къэхъунущ. Прозэ
– Чыристанхэми хыфIадзэ я щхьэгъусэхэр, ар динми лъэпкъми елъытауэ си фIэщ хъуркъым.
– Зы чыристаным укъыхыфIидзэмэ, адрейм удэкIуэ мэхъу. Уи закъуэу укъэнапэми, абы щхьэкIэ уи тхьэм и щIыб къыпхуигъэзэнукъым, уи фIэщхъуныгъэри пфIэкIуэдынукъым, упсэуху тIэкIу гугъу уехьыну аркъудейщ. Хьисэ лъапIэр зи фIэщ мыхъум уи дунейми уи ахърэтми ухегъэкIыж. – Хьисэ лъапIэр и фIэщ мэхъу абы.
– Бегъымбару къыбжиIагъэнщ, нэгъуэщIу жыпIэмэ, – цIыхуу. Ар гуэныхьышхуэщ. – Сэри нэгъуэщIу къысхузыфIэгъэщIыркъым ар, ди адэ лъапIэ. КъыздэIэпыкъу. Гужьеигъуэм сиIыгъщ. Унафэ къысхуэщI, сынодэIуэнщ.
– Япэрауэ, псоми узэрыхущIегъуэжымкIэ зыкъэбумысынщ. Уэ гъуэгу къозымытыр узахуэу къызэрыплъытэрщ. ЩIалэм сишэркъым, жыбоIэри уогъэкъуаншэ, удэпсэуну узэрыхуейм уи напэр итхьэщIыж уи гугъэу. ИпэжыпIэкIэ, тхьэр къызэрыпхуэмыарэзырщ абы ущIимышэр. Уи фIэщхъуныгъэр шэчым IэщIокIуэдэж. Уэ узыхапIыкIар абы зэи къыгурыIуэнукъым, уэри ар къэпцIыхуауэ къыпфIэщI щхьэкIэ, пэжкъым. Тыгъэ къыпхуищIа?
– Сыт щыгъуи къысхуещI. – Сыт, псалъэм папщIэ?
– Сыти. Унэ къысхуищэхуащ, машинэ, дыщэхэкIхэр, ахъшэ къы-
– Нэчыхь иригъэтхын имыдэу, а къомыр къозытам укъищэхуу
аркъудейщ. Уи щIалэгъуэр икIыхущ уи пIалъэр. Уи насып кърихьэкIмэ, етIуанэ щхьэгъусэу уишэнкIи хъунщ, ари щэхуу.
– Ар фызкъэмышэщ, щхьэгъусэ иIэкъым. – Япэрауэ, дэнэ щыпщIэр? ЕтIуанэрауэ, ар хабзэ яхуэхъуащ
иджырей муслъымэн щIалэ псынщIэхэм. Адэ-анэм нысэу зэрамыпэсынум, езыхэми къыдалъагъуну зыхуамыгъэфащэхэм нэчыхь щэху хурагъэтхри, «япэр» ямыIэу, «етIуанэ» къашэ. Я щхьэ къагъэпцIэж апхуэдэурэ. «Ущхьэхуитщ» къыбжиIэмэ, къэбухащ абы щыгъуэми. Къэрал хабзэми укъихъумэнукъым, хьэгъуэлIыгъуи плъагъунукъым,
бгъэкъуэншэни бгъуэтынукъым. Езым и пщIи и щхьи мыхъейуэ, щIалэ фызкъэмышэхэм къакIэрымыхуу, утыку зэритын унагъуэ иухуэнущ махуэ гуэрым. Бийуэ къилъытэ лъэпкъым узэрыщыщри зыщумыгъэгъупщэ. Езыр динми хабзэми егъэзахуэ, къэралым щыщщи, ищIэмкIэ хуитщ. Уэ уурысщ, учыристанщ. Лей къыптехьэкIэ, псапэ къихьу фIэкIа къыщыхъунукъым. – Сыт-тIэ сщIэнур?
– Уигу гъэбыди, уи лъэпкъэгъум, уи динэгъум дэкIуэ. Си фIэщ хъункъым мыр зи теплъэ, зи акъыл, зи фIэщхъуныгъэ «къыздэкIуэ» къыбжезыIэн урыс щIалэ умыгъуэту. Унэ къалэнхэм уазэрыпэрыхьэу, мыхьэнэ зимыIэхэм уегупсысыну ухущIыхьэнукъым. Уи фIэщу ущIегъуэжмэ, къыпхуэмыгъун гуэныхь щыIэкъым, си хъыджэбз цIыкIу. зет. – СыхущIемыгъуэжыфмэ-щэ?
– ТхьэлъэIухэр щыIэщ къыбдэIэпыкъуу. – Сыт хуэдэ? 89 Прозэ
– Псалъэм папщIэ, мыпхуэдэ. – Попыр зэIэбэкIри, абдеж дыдэм щыт тхылъ дэлъхьэпIэм зэрыбкIэ къэщыпа сатырхэр къызытещ напэ хужьыр къыдихауэ къоджэ: «Уа ди Тхьэ! Уэ уощIэ си дежкIэ нэхъыфIыр, къыздэIэпыкъу. Гуэныхьым ситхьэкъуну къысхузэпумыщэ. Сэ сыкъарууншэщ, сыгуэныхьлыщ, си щыуагъэхэм сатумыгъэкIуэдэжыну сынолъэIу. Си бийхэм саIэщIумыгъахуэ, уэращ сызэжалIэр, ди Тхьэ! Уэращ си быдапIэри, сызыщыгугъри, фIыщIэ зыхуэсщIри, сызыщытхъури». Машэ игъащIэм къыIэрыхьатэкъым зэрыщыту езым теухуауэ къыфIэщI апхуэдэ тхыгъэ. Махуэ къэс сабийхэм я пащхьэм тхылъ IэщIэлъу иувэ егъэджакIуэм япэу къеджэкIэ зригъэщIам хуэдэт, апхуэдизкIэ и гум пхыкIат попым кърита тхьэлъэIури. И нэр тхылъымпIэ напэм къытрихыныр и гум имыдэу, хъыджэбзыр и закъуэ къэна нэужьи и пIэм ижыхьауэ итащ зыкъомрэ, итIанэ къуэгъэнапIэм къуэтIысхьэри, гурэ псэкIэ Хьисэ лъапIэм зыхуигъэзащ. Тхьэмэ – тхьэщ, бегъымбармэ – бегъымбарщ, цIыхуфIу дунейм щытетакIэ, зыгуэр къыхуищIэнщ. Пэжынкъым мыр зи дахагъ тхьэлъэIупIэм дэIэпыкъуэгъу къыхуэхъун псэ щIэмытынкIэ. Зызыхуигъазэр имыщIэу, игу къыпылъадэ псалъэхэмкIэ, зэрыригъаджэ урысыбзэмкIэ лъаIуэ Машэ и гулъытэр здэжэхэр гъэщIэгъуэнт. Псори къэгъэнауэ, Марат и адыгэ акцентым и дыхьэшхын къигъакIуэ зэпытт абы. Иджыпсту и псэм и къабзапIэр къызэрилъыхъуэж анэдэлъхубзэм къимыухъуреихьуи псэуфынутэкъым. Зэджэм и цIэри, и щытыкIэри имыщIэу, езы урысыбзэм здишэмкIэ макIуэ. Зэгуэр псалъэ псори тхьэлъэIуу щытагъэнщ. Ар мыпэжмэ, сыт лъэпкъ къэс бзэ щхьэхуэ щIратар? Тхьэм и цIэр диныбзэкIэ къипIуэмэ, узэхихыу, ар умыщIэмэ, и щIыб къыпхуигъазэ нэхъей? Пэжынкъым ар! Хьэмэрэ ерыщу сыщелъэIум деж си лъэIур здынэсыпхъэм нэсу, селъэIуну си акъыл схуримыкъумэ, е езмыкуфмэ, сыкъыфIэмыIуэхуу? Ари пцIыщ. Сэ селъэIуну сигу къэмыкI щIыкIэ, сыкъэзыгъэщIам бзэ къызэрысIурилъхьам къикIынкIэ хъунур зыщ: Езым сызэрыхуэныкъуэнум шэч хэлътэкъыми, арыххэу сигу илъыр
къысхуэпсэлъ закъуэмэ, ар нэхъыфI дыдэу сщIэ бзэмкIэ псалъэм
схуигъэзэгъэххэмэ, жысIэр занщIэу зэхихын хуэдэу сызэтриухуащ. Анэдэлъхубзэращ си тхьэлъэIум дамэ хуэхъунур, седжауэ щIэныгъэ збгъэдэлъми, хьэрф къысхуимытхъэми, тхьэлъэIубзэ сщIэми, сымыщIэми, сыцIыхуфIми, сыцIыху Iейми. ЗыхэсщIэм цIэ фIэсщыфын Iэзагъыр си псэм пыщIа си бзэм фIэкIа, зыми къызитынукъым. Зыгуэр къысхуэзыщIэфыну Закъуэм гу зылъезгъэтэн папщIи, анэдэлъхубзэм нэхърэ нэхъ IэмэпсымэфI згъуэтынукъым. Дауэ ухуейми, еджэ, – узэхихынущ! Сыт ухуейми, жыIэ, – къыпхуищIэнущ! ЗыкъэзгъэцIыху, зэи сымылъэгъуауэ сифI зезыхуэ къару щэху! Ухэт уэ? Сыхэт сэ? ДызэфIумыгъэкIуэд Уэрэ сэрэ! Геленджик къыщикIыжым зэхъуэпса пшэ хужьхэм ещхьу, псынщIэ хъуат Машэ члисэм къыщыщIэкIыжам, апхуэдизкIэ и псэр тыншыжати. Тетыфыну пIэрэ псалъэ зритыжахэм? Тетыфынщ. Абы иджы
куууэ зыхещIэ езым и къуаншагъэхэри, Марат сэбэп зэрыхуэмыхъури. Зыхуимыгъэгусэу икIи зыхузэкIэщIимышу, зэрызэбгъэдэкIыжыпхъэр къыгуригъэIуэнщ. Езым къыгурыIуакIэщ нэгъуэщIу зэрымыхъунур. Попым жиIэ псор и фIэщ мыхъуами, и гупсысэм здиунэтIыпхъэмкIэ зэрызигъэзар IупщIщ. 90 Прозэ
Катеринэ и пхъум хуигъэува Iэнэр иузэдакIэт Машэ къыщыщIыхьэжам. Зыри къызэрыримыгъэблэгъам щыгуфIыкIыжащ. ХьэгъуэлIыгъуэ нэхърэ нэхъыфIт ар нобэ здэщыIар. Iэнэр Iуахыжу, щхьэж и Iуэху зэрихуэну зэанэзэпхъум пэш
зырызым зыщIагуэшэжа нэужь, Машэ и телефоныр къеуащ. Къэпсалъэр Андрейт. ЕджапIэм къыдыщIэса майкъалэдэс урыс щIалэ. Къехъуэхъун и мурадщи, хьэщIэ зыкъыхуищIыну мэлъаIуэ. КърекIуэ. Иджыри гувакъым. Машэ и лэгъунэм къыщIэкIыжри, Iэнэр къигъэщIэрэщIэжын щIидзащ. 3
Псори зэрыпсалъэр адыгэбзэт
IэшрыI гъэвэгъуэм нартыху зэтеудамрэ шэмрэ я уасэр доуей. ИужькIэ удзу къыхэжыр нартыху хужьу къыщIэкIрэ шэ уэшх къешхми, къехыжынукъым. Абы ещхь хъуат Марат и лэжьэгъухэм я къапхъэн гъэувыкIэр. ЛIыгъумхэ я дыуэщIым зэрыкIуэнум зыхуагъэхьэзырын ямыухыурэ, Щыхьым зэрыпсэур къэIуащ. ИтIани, загъэхъеин щIадзакIэти, къызэщIэзыгъэплъа щхьэусыгъуэр зэрыщымыIэжым хуэдэу, здежьам нэсыным хущIегъуэжыфакъым. НэгъуэщI кIуапIэ щыIэу арат? Е зэкъуэту Марат ирахужьэ, е езыхэм я нэ вагъуэр ярегъэлъагъуж. Щыхьым тезыр тралъхьэну Марат хигъэзыхьа щIалиплIрат
ахэр: уэчылу щыта Iэмыр, оперативник Рустам, прокурор Жыраслъэн, следователь Батыр сымэ. ХеящIэ урыс бзылъхугъэр зыми щыгъуазэтэкъым. УзэгурыIуэныр тыншт, бзэгузехьэ къыпхэмыкIыну пщIэмэ. Зым адрейм хуищI дзыхьым гурыщхъуэри кIэрыщIат. Марат – Маратт, ахэр зэрызэкъуиудын Iэмалым хуэмыIэрыхуэмэ? КъулыкъущIэхэм зыгуэр щызэпаубыдым деж, зыщыгугъыр е къэрал хабзэрщ, е а хабзэм ебэкъуэфхэрщ. Марат хуэдэ закъуэтIакъуэхэрщ а лъэныкъуитIым я зэхуакум дэтыфыр. Апхуэдэхэм хабзэми я фейдэ хах, абы укъызэрыпекIуэкIынури ящIэ. ЗыгуэркIэ къыщыхагъэзыхь къэхъумэ, утыку зэрит фащэм бжьыгъэ кърамынэну яхузэфIокI. КъафIыщIэщаIауэ къыщыпфIэщIым дежи, я къунтхым фIэлъ
хьэмбылур яхъуэжу аркъудейщ. Дыщэми дыщэ бдзэжьейми зыхагъэкIыжын я хьэлкъым. Пэжми, щхьэукъуэкIэ щыгъупщэжауэ, щхьэкуцIыр зэрехуэ. Уегъэшынэ, уегъэгузавэ, укъегъэгугъэ, уегъэбэлэрыгъ. Утрегъэгушхуэ! Арагъэнщ илъэс зыбгъупщI хъуауэ Марат зэрызыбгъэдигъэхьэ къудейм ириуэркъ щIалищымрэ абыхэм нэхърэ илъэс зытхухкIэ нэхъыжь Жыраслъэнрэ абы и къунтхым зыкъыпагъэхун мурадыр щIаукъуэдиипар. Е улIэн е улIын! БампIэ зэтрихьахэр щахуэмыхьыжым, Марат зыкърамыгъащIэу зэхуэзэри зэпсэлъахэщ, нэгъуэщIу жыпIэмэ, къалэ шхапIэхэм къыщIэкIри, гъатхэ губгъуэм Iугъуэмэ зыщыуа, дзасэм фIэлъу дэп мафIэкIа гъэжьа мэлыл щызэдашхащ. Щыхьым лIауэ къызэрыIуу, гужьейхэри, «зиукIыжыным ехулIэн» къуаншагъэм иупхыфыну щыIэ щыхьэт псори ягъэпщкIун щIадзат япэщIыкIэ. АрщхьэкIэ лIа хуэдэр къэхъужри, псори къагъэнэжми хъуну къыщIэкIащ. ИтIани зэрыхьзэрий къэхъеям Марат зрапщыты- 91 92
Прозэ
зым ныгу ищIыIуати, къикIуэтыжыныр зым адрейм хуимыдэжу, ЛIыгъумым и къекIуэкIыкIар «къалэным и мардэм икIа» тезырым ирахулIэныр унафэу къащтэ иджы щIалиплIым. ХэкIыпIэм я нэхъ тыншыр узэгъусэу министрым деж ущIыхьэу ухуэтхьэусыхэнырт. «Уэ сыт абы апхуэдиз щIыхэпщIыкIыр?» упщIэр къызэрыIунум ухуэхьэзыру. А мылым лъапцIэу техьэфын къахэкIакъым. Министрым и фIэщ хъунур Марат жиIэращ. Абы и урысыбзэри нэхъ хуэщIащ, дзыхьи къыхуещI. Сытми, нэрылъагъуу загъэхъеищэныр дзыхьщIыгъуэджэщ. Ахэра зымыщIэр Марат и Iэр зэрыкIыхьыр? УнафэщIхэм хъыбар егъэщIэн хуейр пэжщ, ауэ езыхэм я Iуэху хэмылъу, зэрымыщIэкIэ къащIа хуэдэу. КъулыкъущIэхэр щыхъуакIуэр уи лъэужьыр щыпхуэгъэкIуэдыж телеграмырщ. Абы къыщыщIадзэнщ. Дауэ? ЗэкIэ къахуэгупсысар ипэкIэ яIа унафэщIым и бзэгузехьэ «телеграмистым» езыхэм ящIэр кIэщIадзэурэ, ЛIыгъумхэ я къуэр зэрымыпщIэгъуалэр цIыхубэм хагъэIуэнырщ. Хэт ищIэрэ, «СМИ-м къызэрытрадзам ипкъ иткIэ», жаIэу, къралъэфэжьэнкIи мэхъу. Арат я къежьэкIэр интернетым исхэм Марат и хъыбару иужьрей махуэхэм зэIэпахым. Зэрыгъэгушхуэжхэурэ, адрейм щыгъупщэжахэр игу къегъэкIыж, тхылъымпIэ гуэрхэр къыкъуалъэфыжурэ сурэт трах, а псори Замир хурагъэхь. Маратрэ Машэрэ зыхуей хуэзауэ зэрызагъэпсэхум, езы тIури зэрызэкIупсым инстаграмым ущеплъыну ухуей?
Ухуитщ! ЩIалэр ефэ-ешхэ хэсу къызэрыфэм утригъэуну? Еплъ! КъикIухьу, щахуэу, тхэуэ, еджэу, къафэу, сурэт зытригъэхыу, машинэм итIысхьэу, къикIыу, шхэуэ, ефэу – иджы хуэдэу зэи цIэрыIуатэкъым Марат. Зызыхъуэжар зы закъуэт. Щыхьым и къуэр нобэр къыздэсым цIыхуфIи цIыху Iеи зэфыгъуэ ухыгъэм и гъэфIэным и сурэтым итамэ, иджы бзаджэ къызэрыгуэкIхэм бзаджэнаджэ дыдэ зэрыщыIэм псэ къахигъэхьэжат. ЛIыгъум Марат игъэпщкIуари, къидыгъуари, къигъэпцIари, иригъэукIари, езыр зытхьэлэ пэтари, къезыгъэлари, IэщIэкIари зэрыб хьэрфкIэ къэщыпауэ интернетым зызыдиIуэнтIэф дурэшплIэрэш къэс къыщыкъуэхурт. Хэт ар къывжезыIэгъар адыгэр дыкIуэдыжыну?
Щыхьым лъэхъуэщым къыдиса Хьэбас и судыр Ростов щащIэри къаутIыпщыжа къудейщ. Зэран къахуэхъу къулыкъущIэ гуэр зрагъэукIар «къыIэщIэщIам щIэпхъаджагъэ зэрыхэмылъым къыхэкIыу» яухеящ. Марат ибзри идыжат а Iуэхур. Мы щIалиплIми Хьэбас ямыIэу хъунукъым. И бзэр ахъшэм къызэритIатэр зы, Марат зыри къызэрыримыщIэжынур и фIэщ пхуэщIмэ, къэгъазэ зэримыIэнур – тIу. Утыку ихьапхъэу къащыхъухэм тхыгъэ къахэзыщIыкIыр Замирщ. ЩIалиплIым ахъшэ зэхадзэри, тхьэмахуэ къэс абы улахуэ щэху ират. КъэгъэнэIуапхъэ дэфтэрхэм я нэхъыбэр къезыхьэлIэр Iэмырщ. Рустам а тIур зэхуэмызэу зэпещIэ. – И адэр сымаджэщым къыщIашыжакIэщ, – Iэмыр Рустам телефонкIэ йопсалъэ. – И хъыджэбзым урыс щIалэ гуэрым дэкIуэну зегъэхьэзыр. Ар дауэ къыщыхъуну пIэрэ? – Замир жесIэн ари? – щIоупщIэ Рустам.
– ЗэкIэ – хьэуэ. – Сыт узэжьэр? – Машэ и псэлъыхъум теухуауэ зыри сиIэкъым. ИтIанэ дыцIэнтхъуэнри хэлъщ. ЩIегъуэжмэ-щэ? Новиков Андрей. Поли- Прозэ
цэм и майор. БгъуэтыIамэ, зыплъыхь. Урысщ, Майкъалэ къудамэм и унафэщIщ. Куэдрэ зыщIыпIи зыщимыIэжьэу, къулыкъукIэ псынщIэу докIуэтей. Ар министрым бгъэдыхьэныгу хъун хуэдэу, хъыджэбзыр къытхуэгъэгубжьамэ, дехъулIат. – ИтIанэ-щэ?
– ИтIанэ езы Марат къызыкIэлъижыхьым и пащхьэ идукIауэ бжы. Министрым игу зырригъэхьын папщIэщ абы и адэр лъэхъуэщым щIрилъэфар. Апхуэдэфэ къызэрытригъэуар къищIэмэ, махуэпс иригъэфэнукъым. – Езы тIур зэгурыIуэрэ, уэрамым дыдаутIыпщхьэмэ-щэ?
– Сыт дызыхэкIыжынур? Дипломыр уи жыпым илъкъэ? Полицэ нэхърэ къэралыр нэхъ зыхуэныкъуэ щыIэкъым. – Ари пэжщ, ауэ.
– УукIытэу жумыIэ.
– Ари хэлъщ.
– ЩIэп щакIэщIэбдзэкIи уукIытэрэ, щэхужыпщIэр щыдэбгъэуейм деж? – Тротил якIэщIэздзэу сегъаси сыукIытэнкъым.
– Сыт тротил узезыхуэр? – Сэ сщIэрэ? Лагъымыпхъэ пщыкIутхум си ремонтыр къысхуищIащ жыпIауэ щытащ оперу ущылажьэм щыгъуэ. ИлъэситI хъуащ етIуанэ къатыр зэрыдэсщIейрэ. Хьэмэмым плиткэ схурегъэдзакъым нобэр къыздэсым. – Сыт плиткэ зэрыпщIынур, иджыпсту пластик лъэщхэр щыIэщ.
– Абы дапщэ и уасэр?
– Нэхъ пудкъым, ауэ нэхъ дахэщ, кIэрыпIулIэнуи нэхъ тыншщ. – Машинэр езгъэщIыжмэ, и Iуэху зесхуэнщ абы. Сыт и цIэр пла- 93
стик жыхуэпIэм?
панель. – Iэджи щыIэщ. Сэ «вивальди»-р сигу ирохь. Блыным кIэралъхьэ – ЛъапIэ?
– Уей, мыпуд. Дапщэ зы наркоманым къеIыпхыр?
– Бгъэдэлъым елъытауэ, минищ е плIы. – МиниплI къеIызых плъэгъуа? Тху жыIэ. – ЛIо жыпIэкIэ, имыIэмэ?
– Абы имыIэм уи Iуэху хэлъкъым уэ. ЩагъэтIылъым деж уви, жэщу къэубыд, сурэт техи, и пщэ гурыгъыр убыд. Си Iуэхущ къимыгъуэтмэ. Къэзыщтэм имыIэмэ, зыгъэтIылъым къеIых. – СфIэгуэныхь мэхъу. Яшхын яIэкъым абыхэм. – Е, сыту уцихуэжь мыгъуэ уэ! ЗэзыхьэлIэм имыIэми, зыщэм иIэщ. Ахэр цIыхуу убжу ара уэ? Дэ дащхьэщыкIмэ, цырыцу зэпкъратхъынущ ахэр зыхэзыIухэм я фызхэм.
– Щыгугъ, зэпкъратхъынщ. Езым зыхимыIуарэт! ЦIыхубзхэр зэкIэлъыкIуэу ухуейкъэ? ЛIым зыхеIу, ар къезыщэр и фызым и ныбжьэгъущ. Сыту делэ мыгъуэ а гупыр. – Ахэр мыделэмэ, дэ дауэт дызэрыхъунур? – Сигу къэкIыжа щIыкIэ. Замир зыгуэрым къыхуитхащ: «Дызэхуэгъазэ, жысIэн сиIэщ», – жери. «ФщIэIамэ, къыджефIэ, цIыхухэм лей къатемыхьэн щхьэкIэ», – жытIэри, хэдгъэIуатэкъэ? – Иджыри къэс сыкъыщIэбгъавэр сыт-тIэ, ар жумыIэу.
– Сэ сщIэрэ?
– Сыт-тIэ жэуапу иритар? КъыIиха и телефоныр? Прозэ 94
Iуэхущ. – СщIэркъым, жесIэн къыIихыну?
– ЖэрыжэкIэ. Замир и телеграм каналым зыпызыщIар езы Iэмырт. НэгъуэщI телефонкIэ. ЗэхащIыхь къомыр Марат жрамыIэжынкIэ гугъэжыртэкъыми, закъримыгъащIэу арат и гъусэхэм. Езым жриIэжат псори Марат. КъащIыхуитхари къыжраIэмрэ ящIэмрэ зэтехуэрэ зэтемыхуэрэ къищIэн папщIэт. Марат Налшык къыдэмыхьэж щIыкIэ, абы псори лъигъэIэсат Iэмыр. ЩIалищым ягуэт хуэдэурэ, екIуэкI псори IуридзэжакIэт. Зы жьэкIэ Марат и мащэр къатIу къызыфIэщI и гъусэхэм чэнджэщ ярет, адреймкIэ – езы Марат и унафэхэр егъэзащIэ. Рустам и Iуэхур зэфIэкIащ. Иджыри къэс щхъухь зыщэхэмрэ ахэр зыкIэщIидзэхэмрэ къапыкI ахъшэмкIэ Марат дэгуашэу щытащ ар. Иджы апхуэдэ гуэр зэхищIыхьрэ пэт къаригъэубыдыну унафэ къыхуищIащ. Арат апхуэдиз чэнджэщ щIритыр. Пшапэр зэхэуащ. Рустам «и наркоманхэм» яхэплъэну йожьэ. Мес, хущIэмыхьэу, зэхэзекIуэ цIыхухэм зэрахэмыгъуащэр ящIэжу, уэрамыщхьэм къытохутэхэри, къатехьэ лейр яхуэмыхьыж хуэдэ, щхьэж и гъэтIылъыпIэм хуеунэтI. Дамэдазэхэр, гъуэмбхэр, кумбхэр, мывэ дапхъэхэр – я ажал зыхэлъ «шыгъур» адэ-модэм телефон уэздыгъэ щIэгъэнакIэ къыщалъыхъуэ. Ахэр зыгъэтIылъа фызыжьри жейркъым. ЖьыщIыгъэ къыфIихыж хуэдэурэ шордакъым къытоувэри къахоплъэ. Рустам и машинэр щилъагъукIэ, и гур мэпсэхуж – хабзэр и телъхьэщ. Телефоныр къоуэ. Къэпсалъэр Iэмырщ. – КъэдаIуэ, щIалэфI. Унэ зехьэпщIэ къыпхуэзгъуэтащ. Къэрал – СынодаIуэ. – Иджыпсту Бжейкъалэ деж щIалэ гуэр гъуэгум къыщытехьэжынущ, мэракIуашхэ къикIыжу. Дэ ди мэракIуэр езыращ. ЗигъэIуну хуейщи, дыдэмыIэпыкъуу ядэркъым. Ар унафэшхуэщ, умыбэлэрыгъ. Хьэбасрэ абы и ныбжьэгъу куржы щIалэжьымрэ щыхьэту къыздэщтэ. Зыгуэр тIэкIу и машинэм къыщыбгъуэтмэ, аращ. Тутыни аркъэи ефэркъым, я фIэщ пщIыну гугъу хъунущ, хуэсакъ. Пхуэгъэшынэмэ, угурыIуэнри хэлъщ. – Берд здэсшэ хъуну? – Хэт ухуейми, здэшэ. Ауэ, къызжиIакъым жумыIэж, лъэужь къыумыгъанэ.
– Еджэрэ? Лажьэрэ? Сыт хуэдэбзэ сызэрепсэлъэнур?
– ЩIакхъуэ егъажьэ жеIэри итщ. Ауэ Ницше еджащ, жи, къызжиIакъым жумыIэж. Дин зэрихьэркъым, хьэуэ. УрысыбзэкIэ епсалъэ, адыгэбзэ тIэкIу къыхэбгъахуэми хъунущ, ныкъуэкъуэн щIидзэмэ. Адыгэ джанэ щыгъмэ, ущымыдыхьэшх, муслъымэн шухэм зыкъуадзмэ, укъэсыжащ, абыхэм жьэ яIэщ иджыпсту. – Марат щыгъуазэ?
– Аращ зи унафэр. Гурыщхъуэ къытхуищI хъунукъым, еужьэрэкI. – СокIуэ. Рустам отделым Iухьэжри, гъуэгу къытеувэжа щIалэм и жыпым ирилъхьэну къэлътмакъыр зэкIуэцIилъхьащ. Сытуи мэ Iей мыр. ЛэжьапIэ пэшым къыдыщIэс Берд къыздищтэри, Бжейкъалэ мэзым хэтIысхьауэ, Iэмыр зи гугъу ищIа машинэ хужь цIыкIур къыкъуэкIыным поплъэ. Зы сыхьэт ныкъуэ нэхърэ нэхъыбэ дэкIагъэнтэкъым, игъэхъур гъуэгум къыщытеувам. Прозэ
КъагъэувыIащ. Илъэс щэщI зи ныбжьын щIалэ сырыху кIыхьсолэ. Гупыжь Алим. ЗэрызэгурыIуам тету, Бердрэ Рустамрэ щIым ягъэгъуэлъа щIалэм и нэзэрыхъэм я кIэрахъуэхэр траубыдауэ, Iуэхур зыIутыр къыгурагъаIуэ: – Алим, си къуэш, – жеIэ Берд. – Сэ щIэп зэрызумыхьэлIэри, тутын къудей узэремыфэри сощIэ. Ауэ уэри сэри ди нэ вагъуэ дэзыгъэлъагъужыфыну гуэрхэр къыпхуэарэзыкъыми, удгъэтIыс хуэдэу зыдмыщIу хъунукъым. Узахуэ-укъуаншэ Iуэхум хэлъыжкъым. Иджыпсту «шыгъу» зэпхьэлIэу укъежьэжа хуэдэу, зыгуэрхэр пщытцIэлъынущ, къэнар уи машинэм итлъхьэнурэ къэдгъуэтыжынущ. Умыгужьей, си къуэш цIыкIу. Алыхьым къыпхуимыуха къыпщыщIынукъым, аращи, умыныкъуакъуэу, дыгъэлажьэ. Дэри дащыщщ уэ зи Iуэху зепхуэ адыгэхэм, унагъуэ къытщогугъ. Уэ ущIалэжьщ, лъэпкъым щхьэкIэ пщIэр пщIэуэ, дэIэпыкъуэгъуншэу укъагъэнэнкъым. Мазэ зы-тIу уисыху укъацIыхунщ. Уэри цIэрыIуэ ухъун щхьэкIэкъэ утыкум ущIилъэдар? НтIэ, дэ пщIэншэу цIэрыIуэ удощI, уэ зэран укъытхуэхъуркъым, дызэгурыIуа? ИгъащIэм и нэкIэ щIэп илъэгъуа къыщIэкIынтэкъым а щIалэм. Ауэ зыри жиIакъым. Пхуэмыфащэ къозыщIэр уи анэдэлъхубзэкIэ къыщопсалъэм деж бзагуэ уохъу, жаIэ.
– Мыр адыгэкъэ, – жыпIэнщ, си къуэшыжь. – Берд лей зэрихьэ къудейкIэ игу зэгъэнутэкъым, ар зэрыпсапэр уи фIэщ имыщIмэ. – Папэ, телефоныщIэ къытхуэщэху, – жаIэри, адыгищ щIэсщ си унэм, махуэ къэс гъэшхэн хуейуэ. Уэ лъэпкъыфI укъыхэкIащ, уэчылхэр
куэдым тогушхуэ иджыпсту, зыгуэру укъыхашынщ. Дэ мы узижагъуэныр зи махуэм демыдаIуэмэ, фызым лъапэкIэ дыкърихуэкIыу пщIантIэм дыдэсынуращ, губгъэн къытхуумыщI.
Отделым къэсыжа нэужь, Алим пцIы щызытрилъхьэж тхыгъэ
хьэзырыр къыIэщIалъхьэри, Iэ щIрагъэдзащ. Губгъуэм щIэп щигъэкIым щыщ къишэжыну дэкIауэ арат. И жыпым хуралъхьахэр къыщрахыжым, къэуIэбжьа защIыну ящыгъупщакъым, и напэмрэ и Iэгухэмрэ щахуапхъэр щахуащ. Щыхьэт ящIа Хьэбас и гъусэ куржым нэмыщI, псори зэрыпсалъэр адыгэбзэт. МылIэр лIы мэхъу, итIани. – Алыхьым жыхуиIа хъунщ, – къажриIащ Алим, и гур зэрехуэхар и нэгум къызэрыримыгъэщыным елIалIэурэ. – Зы адыгэм адрейм пцIы трилъхьэкIэ, пэжыр дэнэ кIуэн? Рустами, и напэр нэкIуIупхъуэм къызэрыкъуэмыщым нэхъ гурыфIыгъуэ зыхимыщIэу, унафэр игъэзащIэрт. ДяпэкIи псэун
хуейщ. Узыпэмылъэщым лъакъуэ сэмэгумкIэ къыкIэлъыбжыхьу, ижьымкIэ абы и мащэр къызэрыптI белым утету. Телефоныр къеуащ. Iэмыр:
– Дауэ хъуа?
– ЗэфIэкIащ.
– ГуфIапщIэ птелъщ.
– Ар сыт щхьэкIэ?
– Укъызэлар пщIамэ, тхьэлъэIу пщIыжынт. Марат гурыщхъуэ къыпхуиIэщ. Уэ укъезгъэубыдыну унафэ къысхуищIауэ арат, мы мэракIуашхэр гъуэгум къытемызэрыхьамэ. Политикэ, къуэш!
– ЖепIаIауэ ара?
– ЛIо, мыр? Уэр сыхъуа уи гугъэ? Еуэ! 95 Прозэ
«Iэмыр пцIы гуэр еупс», – къолъадэ Рустам и щхьэм. Зыщхьэщихуну хуежьащ, ауэ къехъулIакъым. Гурыщхъуэм щхьэкуцIыр иугъуэнырт. Унэм кIуэжауэ, пщыхьэщхьэшхэ здищIым, телевизорым къиIукI псалъэмакъыр зэхех. Хабзэхъумэхэм лей зэрызэрахьэм, псалъэм папщIэ, лажьэ зимыIэ цIыхухэм наркотик зэрыкIэщIадзэм топсэлъыхь. Зы журт ныбэкъ утыкум итщ, пэжыр хуэмыбзыщIу фэ зытригъауэу. Адрейхэми ящIэ ар, ауэ псэлъапIэр къызылъысынум щхьэкIэ, зодауэ.
– Къэралым и унафэщIым зымахуэ эфир занщIэм мыпхуэдэу щыжиIащ: «Урысей лъэхъуэщхэм щагъэтIысауэ исхэм я Iыхьэ плIанэр «наркотик» тезырхэмкIэ ягъэкъуаншэ». Зы илъэсым и кIуэцIкIэ зи гугъу тщIы щитIрэ тIощIрэ еянэ тезырымкIэ цIыху мин бгъущIрэ бгъум щIигъу ягъэтIысащ. Ар бжыгъэ абрагъуэщ. Е къэралыр зэрахьэну зи пщэ дэзылъхьэжахэм ар къехъулIэкъыми, мэлъэлъэж. Е лей зэрахьэну хуит ящIа хабзэхъумэхэм псори яIэщIэлъщ. Дауэ пэж дыдэу щIэп зезыхьэмрэ ар зыкIэщIадзахэмрэ зэрызэхэбгъэкIынур? ГъэщIэгъуэн вжесIэн? ЯгъэтIысахэм къыкIэщIах щхъухьым и хьэлъагъыр ущIагъэтIысыпхъэ мардэм хуэдизыбзэу къыщIокI сыт щыгъуи. – Хабзэхъумэхэм я IэбэкIэм гу лъыптэну гугъукъым, – пещэ
псалъэр зэпызыуда дагъыстэн хабзэщIэкъум. – Сэ вжесIэнщ кърацIэлэхыну мурад зыхуащIахэр къызэраубыд щIыкIэр. Iэмалхэм языр мыращ. ЯгъэтIысыну зытрагъэпса цIыхум езыхэм я лэжьэгъу къызэрыкIуэ щыгъынкIэ хуэпауэ бгъэдагъэхьэри, наркотик ищэурэ ахъшэ къригъэлэжьыну къытрегъэхьэ. Модрейр арэзы хъууэ Iуэхум пэрыхьа нэужь, зыгуэр тIэкIу къызэрырихьэжьэу, псоми щыгъуазэ полицэхэр тоуэри яубыд. – Абы нэхърэ нэхъ Iэмал тынши щыIэщ, – цIыхубзхэм я хуитыныгъэм щIэбэн зэгухьэныгъэм и унафэщI гуащэр къыхоувэ псалъэмакъым.– Хабзэхъумэхэм ядэлажьэ хъыджэбзым ягъэтIысыну зыхуамурад щIалэр зрегъэцIыхури, дызэхуэгъазэ, си деж узогъэблагъэ, ауэ IэнэщIу укъэмыкIуэ, ди нэгу зедгъэужьынщ къыжреIэ. ЩIалэ жыIэзыфIэщыр зраджа фэтэрым иIыгъыпхъэр иIыгъыу макIуэри, абы, дауи, полицэр къыщыпэплъэу къыщIокI. Рустам телевизорыр игъэункIыфIащ. – Иджыпсту таурыхъым щIидзэнущ, папэ, кхъыIэ, умыгъэункIыфI, – жаIэу, сабийхэр щызэщIэкъугъэм, пигъэнэжри хьэщIэщым къыщIэкIащ. 4
Вивальди
Вивальди жыхуаIэ блынтебзэр зэрылъ машинэшхуэр Рустам и
куэбжэпэм къыщыIухьар тхьэмахуэ пщэдджыжьыпэущ. – Рустам сыхуейт.
– Къэбгъуэтащ, къеблагъэ!
– Мыбы илъыр уи деж щисхын хуейуэ жаIащ.
– Сыт илъыр? ЖызыIари хэт? 96 Прозэ
– Илъыр пластик панелщ. ЖызыIар Маратщ, уэри пцIыху къыщIэкIынщ ар. – Марат сэ блынтебзэкIэ селъэIуакъым.
– Сэ абы си Iуэху хэлъкъым. Куэбжэр Iупхамэ, сыныдыхьэнт.
Рустам куэбжэшхуэр зэрыIуихыу, и къуитIыр къыщIэжащ: нэхъыщIэр илъэситI мэхъу, нэхъыжьыр – хы. Машинэм пэщIэлъэдэнкIэ гузавэ къыщIэкIынти, анэшхуэри къакIэлъыщIэкIат, ауэ модрей тIур, и адэм къыбгъэдэкIын ямыдэу, я нэхэр машинэшхуэм
тедияуэ, щытт. Езы Рустам и фэр шэхум хуэдэу пыкIат, къэхъур гурыIуэгъуэтэкъым. Марат псори ещIэ. Аращ абы къикIыр. Iэмыр еупщIын? Сыт щхьэкIэ? ЗэфIэкIащ псори. Хьэмэ, зыгуэркIэ къыхуейуэ IумпIафIэ къищIыну хэт? Е зэщакIуэр къызэриубыдам щхьэкIэ фIыщIэ къыхуищIрэ? ЗэрищIэр кърегъащIэ. Iэмыр псори Iуридзащ. Вивальдири щыгъупщакъым.
Машинэр дэкIыжа нэужь, Рустам и къуэш нэхъыщIэр зыдигъэIэпыкъуурэ, панелхэр драхьеящ етIуанэ къатым. Ар зэрытращIыхьрэ илъэс ныкъуэ хъуами арат, иджыри щIэтIысхьэжатэкъым. Рустам къыщагъуэтыжари аращ. Люстрэ фIэдзапIэм фIигъэзэгъа кIапсэ зэрыжым, жыгым хуэмыIыгъыж кхъужьышхуэм ещхьу, къыфIэлэлырт щIалэшхуэр. Япэу къэзылъэгъуар илъэсих зи ныбжь и къуэ нэхъыжьырщ. Рустам и дыуэщIым езы Марати щалъагъуну Iэмал ягъуэтащ. ЗыфIэзылъэжам и адэм и хъуреягъкIэ къетIысэкIауэ щысхэм я нэхъыжьыр Жыраслъэнт. Абы Марат, Iэмыр, Батыр сымэ къыбгъэдэст. – ИгъащIэм зы сыхьэт къэгувэу сигъэгузэвакъым, – зи къуэр зыфIэкIуэда, жьыхуегъэзэкI хъуа и адэм псэлъэн зэрыщигъэту и псэр хэкIыным хуэдэт. – Дыхуейтэкъым етIуанэ къатым, сыпсэуху тIэу сыдэкIуеинукъым сэ абы, жысIэурэ сфIищIат. Зэрыгъыр фIэмыемыкIужу, нэпсхэр илъэщIыжынуи хуеижтэкъым. Псалъэхэри сэбэп зэрыхуэмыхъум и щыхьэту, аргуэру кърикIутащ:
гумащIэм лIы – Сэ сыжейуэ сызыщIэлъ унэм, къэзмыщIэу, си къуэм и зыщиукIыжыныр сытым къыхихыу къызипэса Алыхьышхуэм? Щыри щымщ. Къэхъуа дыдэр зымыщIэ Жыраслъэнрэ Батыррэт гугъу нэхъ ехьыр. Ауэ иныкъуэхэм деж зыхэпщIэм нэхъыбэ къыщыбжиIэ щыIэщ, пщIэм нэхърэ. Iэмыррэ Маратрэ зэрымыцIыхуххэм хуэдэт. – Уи адэм сыт и узыншагъэ? – Жыраслъэн тегушхуэри, Марат
зыхуигъэзащ. – НэхъыфIщ, – къемыплъу жэуап кърет. Къебийкъым, хьэуэ.
Марат, хы Iуфэм къызэрикIыжрэ, отделым и нэхъыщхьэм и къалэнхэр пIалъэкIэ егъэзащIэ. Зыхуейм теIэбэным зы лъэбакъуэщ иIэжыр. ЛэжьапIэм екIуэлIэжа нэужь, Батыр къриджэри, Щыхьым и Iуэхум епха дэфтэрхэр зэригъэзэхуэну унафэ хуищIащ. – Рустам-щэ? – щIоупщIэ Батыр еплъыхыурэ.
– Сыт Рустам?
– ЗыщIиукIыжам и Iуэху зетхуэнукъэ?
– Ар си къудамэм хыхьэркъым. – Ари пэжт, – жиIэщ Батыри, и лэжьапIэ пэшымкIэ иунэтIащ. 97 98
Прозэ
Хэт хэшар? Жыраслъэн? Хьэмэ Iэмыр? Мыхьэнэ иIэжкъым, хэтми. ИкIэщIыпIэкIэ зыгуэр щIэн хуейщ. ТIуми уабгъэдыхьи уепсалъи хъунукъым. Зиусхьэныр къэкIуэжри, псори зэрыщытам теувэжащ. Батыр телефоныр къищтэри, уней уэчыл IуэхущIапIэ гуэрым увагъащIэ и мэзкуу цIыхугъэм зыпищIащ. КъулыкъукIэ яIэта къудейщ, ар ищIащ щхьэусыгъуэ. – Сынохъуэхъу, Андрей!
– Упсэуарэт уэ! ЛIо, сыт фи хъыбархэр?
– Ди хъыбархэр щIагъуэкъым. Ди зы лэжьэгъум зиукIыжащ дыгъуасэ. Абы сыкъокIыж.
– Хэт?
– ПцIыхунукъым. Рустам. Оперативникт. – Гурыщхъуэ зыгуэр щыIэу ара? – Хьэуэ. IэпапIэ телъкъым, езым ейхэм фIэкIа, тхыгъэ гуэри къигъэнащ, зыри къуаншэкъым, жиIэу иту. Уэ сыт уи хъыбар? ЩIэх хьэгъуэлIыгъуэм дебджэну?
– Укъыщызэхъуэхъум пщIэ си гугъащ. – СыкъызыкIэрыхуаIа? Сэ IэнатIэрат сыщIынохъуэхъур. – IэнатIэри унагъуэри.
– Плъэгъуа абы и IэбэкIэр! Уей, сэ телефон хъуэхъукIэ сыпфIэкIыну къыщIэмыкIын. Хэт иджы апхуэдизу ехъулIар?
– Машэ пщIэжыртэкъэ?
– Ма. А егъэджакIуэ тхьэIухудыр? Сынохъуэхъу! Сынохъуэхъу! Жьы Тхьэм фыздищI, ауэ. Дауэ зэрыхъуар, жысIэу арат. Дауэ апхуэдэу псынщIэу утегушхуэфа? Мы жылэр илъэс бжыгъэкIэ къызэрошэкIри дэтщ.
Батыр езыми гу лъитэжат и щIагъыбзэр зэрыпапцIэIуэм, зи къэшэныр зытрахам ещхьуи псынщIэрыпсалъэ хъуат.
– Сэр дыдэм си фIэщ схуэщIыркъым иджыри. Уи насып зэхэлъмэ, щIыжаIэр арагъэнщ. – НысащIэр уи гъусэ, хьэмэ уи закъуэ?
– Си гъусэщ. Члисэм дыщызэрышащ тхьэмахуэ ипэкIэ, мыбы щытцIыху зыбжанэр къедгъэблагъэри, тIэкIуи дыIэуэлъэуащ. Ауэ ди Iыхьлыхэми зыгуэр ялъысын хуейкъэ ди гуфIэгъуэм щыщу, жыдоIэри, щэкIуэгъуэм и блым Къэбэрдейм революцэ къыщыдгъэхъунущ. Укъыдогъэблагъэ! Мис, си щхьэгъусэми жысIэр зэхех, сэлам къыуехыж. – ЖьантIэм нэхъ пэIэщIэу зы тIысыпIэ къысхухэх, си гур утIыпщауэ зызгъэпсэхун хуэдэу. Сэри схуехъуэхъуж. ДызэгурыIуащ, си ныбжьэгъужь. Уи къулыкъум сызэрыщыгуфIыкIар бжесIэн си мурадут нызэрысщIари, нысашэри къыхэхъуащ. Хыугъахъуэ! Къуажэдэсхэри уигу думыгъэхуж! – Къуажэдэсхэракъэ сыт щыгъуи укъэзыгъэпэжыр. Зэи уи дзэ умыгъэш, Iуэху уиIэкIэ. Узыншэу.
– Уа, дуней! – Батыр телефоныр трилъхьэжауэ, и нитIыр къызэрыримыгъэпкIыным и ужь итщ. Машэ! Марат илъэсищ хъуауэ игъэпIий Машэ Мэзкуу дэт уэчыл IуэхущIапIэм къулыкъу къызыщрата Новиков Андрей дэкIуащ тхьэмахуэ ипэкIэ. Ар езы Марат ищIэу пIэрэ? ЗимылIэжми, къыфIэIуэхупхъэщ. Е езым и натIэм иригъэкIа? Къыхурикъун щхьэкIэ дэкIуамэ-щэ? Андрей щIалэфIщ, Маши Iейкъым. Марат дэкIуэдт ар. ФIы дыдэщ, хъыбарыфIщ. И лъэпкъэгъу 7 Заказ №1755 Прозэ
къыхихыжащ икIэм-икIэжым. Ар яжриIэ пэтми, я фIэщ хъуркъым адыгэ донжуанхэм. А псор Iуэхутэкъым, мы Рустам тхьэмыщкIэм сыт етщIэнур? ИмыщIафэ зытригъауэу, тIысыжыну ара-тIэ? Тхьэмахуэ. Тхьэмахуэ дэкIмэ, Андрей къэкIуэжынущи, ечэнджэщынщ. Зыми зихъуэжа мыгъуэкъым пащтыхьыжьым дызэриубыдрэ. АдыгитIым я зэхуакум зы урыс дэтщ. ЗэблэмыкIыфхэр Мэзкуу щIэпхъуэу къэнащ. Щыхьэрми щыкуэдщ адыгэ уэчылхэр. Ауэ псоми я лъабжьэр тIасхъэщ иджыри. Илъэс щитI хуэдиз дэкIмэ, укъимыкIуэту тхьэусыхакIуэ укIуэ хъунущ. АпщIондэху нарт хъыбархэм еджэу щыс. Батыр и «ауэ»-р IупщIыбзэу зэхихат Андрей. Ар къыщIыфIыдихуари гурыIуэгъуэт. ИщIэрт Батыр Марат зэрыдэлажьэри, Машэрэ Маратрэ щызэрышэнум пэплъа куэд зэрыщыIэри. – Щхьэ укъэнэщхъея? – Машэ и щхьэгъусэм къыбгъэдэтIысхьауэ, налшык хъыбар къызэрыжриIэнум зыхуегъэхьэзыр. – Хъарзынэщ псори. Батыр сепсэлъэху, хэкум сыхуэзэшащ. – Зи хэкур хурезэш. Дэ абы дыщыщкъым. Хамэ щIыпIэщ ар, инджылыз колониехэм ещхьу.
– Ди сабиигъуэр щымыкIуамэ, колониет. НтIэ, дэ дыколониалист – Дыколониалистщ, дауи. Сыт узэрыщыгугъыр бийуэ укъэзыхьэмэ дыпщылI? лъытэ ныбжьэгъум?
– Сыт узэрыщыгугъыпхъэр зэи уи жагъуэ къэзымыщIа цIыхум? – КъызжиIакъым жумыIэж. Сэ и псалъэм тебгъуэтэжу адыгитI сыщрихьэлIакъым Налшык.
– Псори зэбгъэцIыхуа? ИрихулIащ, мис! – Машэ и гур ину къоуэ. – Сэ стеухуауэ зыгуэр къыбжиIауэ ара?
– Сэ къызжаIэм елъытауэ сыпхущыту щхьэ къыпфIэщIрэ? – СощIэ. Ауэ. Гува-щIэхами дытемыпсэлъыхьу хъунукъым абы. Хэт теухуауи… щIэупщIэ узыхуей псоми. – Япэ упщIэ! Уэ сытыт зэребгъаджэр?
– Урысыбзэмрэ литературэмкIэ.
– НтIэ, усэ Iэджи уощIэ а жыхуэпIэм?
– ПщIэну щыткъым.
– ЕтIуанэ упщIэ! Нерудэ Пабло жаIэу зэхэпха?
– Зэхэсхащ, ауэ и зы сатыр седжакъым. Испание, хьэмэ Бразилие, дэнэт зыщыщыр? – Чили. – Сыт-тIэ Чилим щыщ коммунистым дэ ттеухуауэ итхар? – Ещанэ упщIэ! Нобэ сыт хуэдэ махуэ?
– Сыт хуэдэ махуэ? Щэбэт. Зыгъэпсэхугъуэ махуэ! МахуэфI! Сэ фIыуэ ущыслъагъу махуэ! – Машэ, уэршэрым зыщымыгугъа лъэныкъуэмкIэ зэрызигъэшам игъэтыншыжауэ, Андрей и щхьэцым йопэщэщ.
– ЕплIанэ упщIэ! ФIыуэ зэрылъагъухэм зыгъэпсэхугъуэ махуэхэм сыт ящIэр? – щIалэми и щуIэгъэм фIэкIа къыфIэIуэху мы дунеишхуэм темытым хуэдэщ. – ФIыуэ зэролъагъу! – Махуэр уэфIмэ-щэ?
– НэхъыфIыжу зэролъагъу!
– Тхылъ йоджэ! 99 100
Прозэ
– Тхылъ адрей махуэхэми еджэ мэхъу ахэр! – Адрейхэр сыт хуэдэ махуэ?
– ФIыуэ щызэрымы. Апхуэдэ махуэ яIэкъым абыхэм.
– НтIэ, махуэ къэс фIыуэ зэрылъагъун Iуэху фIэкIа ямыIэмэ, тхылъ щеджэн зэман дэнэ абыхэм къыздрахынур? – Тхылъ ущIеджэжыр цIыхухэр фIыуэ плъагъуу зебгъэсэн папщIэкъэ? – Ещхьщ, ещхьщ! – Сыт зэщхьыр? – ФIыуэ узэрылъагъун щхьэкIэ, тхылъ уемыджэми хъунущ, узахуэщ. Ауэ нэхъыфIыжу узэрылъагъун папщIэ, хъунукъым уемыджэу. КъыздэпIыгърэ ар?
– БдызоIыгъ!
– КъызэрыздэпIыгъыр си фIэщ хъуну ухуеймэ, иджыпсту дыщIокIри, Нерудэ и усэ тхылъ къыпхузощэху. – Сэ-щэ? Сэ сыт тыгъэ пхуэсщIынур?
– Уэри? Уэ а тхылъым укъысхуеджэнущ! – Си усэ къеджэкIэр уигу иримыхьмэ-щэ?
– СыномыдаIуэу, сыноплъынщ. – ИгъащIэм апхуэдэ мурад дахэкIэ унэм сыщIэкIакъым! Андрей. – Сыт?
– Зыри. Уи цIэр жысIэну сфIэфIщ.
– Сэри сфIэфIщ. – Сыт пфIэфIыр?
– Си цIэр зэрыжыпIэр.
– НакIуэ-тIэ!
– НакIуэ.
Мазэ ипэкIэ унагъуэ хъуа зэщхьэгъусэхэр щIалэм щыхьэрым къыщрата фэтэрыщIэм къыщIэкIри, уэрам бгъуфIэмкIэ драгъэзеящ. Махуэр жэпуэгъуэ гуакIуэт. Машэ пэж дыдэу зэи еджатэкъым
Нерудэ и усэхэм. Ауэ езыр зэремыджам нэхърэ, Андрей зэреджар нэхъ фIэгъэщIэгъуэнт, езым фIыуэ илъагъу тхылъыр тыгъэ къызэрыхуищIынур къэгъэнауэ. Тыкуэным нэсхэри, хамэ къэрал усакIуэхэмрэ тхакIуэхэмрэ я тхылъхэр зытелъ дапхъэхэм ябгъэдыхьащ. ЦIыхухэр, тхылъ гъаблэ ящтам ещхьу, зэрызехьэрт. Хьэмэ псори щынасыпыфIэу ара мы тыкуэным? Тхылъ къэпщэхуми къыумыщэхуми, щIыбым щымыIэ дуней пэж гуэр укъызэрыщыхутар наIуэщ. Езыхэм хуэдэу тхылъ фIыуэ зылъагъухэм я хьэтыркIэ нэхъ лейуэ зыкIэлъыплъыжым ещхьу, псори зэхуэгуапэщ. Андрей тхылъ еджэ къудей мыхъуу, усыгъэр зэрыфIэфыр япэу зэхэзыха Машэ Iэнкунт, и щIэныгъэр и лIым ейм лъэщIэмыхьэнкIэ гузавэу. Марат иримылъытынри къемыхъулIэ гуэрт. Адыгэ щIалэм хурикъун папщIэ, япэ къэсым епхъуэу дэкIуа хуэдэу фэ къызэрыраплъыр ещIэ. Андрей щыхьэрым лэжьыгъэ къызэрыщратари Iуэхум щымыщу щыткъым. ГуIэфIтещIэж гуэр яхуэчэмт Машэ пщIыхьэпIэуи и нэгум къыщIэмыува и махуэ насыпыфIэхэм. – Мис! – Андрей Iэгум IэщIэхуэ тхылъ цIыкIур зэгуихауэ усэ гуэр ирегъэлъагъу: «Сытым щыгъуи». Уигу иубыдэ и цIэр. ГукIэ зумыгъащIэу пхуэздэнукъым. Нобэ гуващи, ягъэ кIынкъым. Пщэдджыжь сыноупщIынущ. ДызэгурыIуа, егъэджакIуэ гуащэ! Уэ тхылъ гуэр къыхэпха? Прозэ
– Хьэуэ, зэкIэ. Куэдщ а зыр къэтщэхумэ. – Къыхэх зыгуэр. – Хьэуэ, абыкIэ тху къэсхьмэ, нэгъуэщI къысхуэпщэхунщ. – Сыарэзыщ!
ТIури зэгъусэу тыкуэнтетым бгъэдыхьэри, Андрей тхылъым и уасэр иритащ. КъыIукIыжыну хунэсатэкъым, щIалэм и телефоныр къыщеуам. Къэпсалъэр и анэрати, тхылъыр Машэ IэщIилъхьэри, езыр лъэныкъуэкIэ IукIуэтащ, къыжраIэр хуиту зэхихын папщIэ. АпщIондэху Машэ и тыгъэр зэпиплъыхьурэ, Андрей зи гугъу ищIа усэр къызэтрихащ: Сэ уесфыгъулIэркъым сэрыншэу блэкIам…
Машэ зыри къемыплъ пэтми, укIытэ IэфI гуэрым зэщIищтат. Балигъ зэрыхъурэ усэ сатыру абы щIиджыкIахэм къахэхуатэкъым мыпхуэдэ: Дэ сыт щыгъуи ди закъуэнущ,
Сыт щыгъуи уэрэ-сэрэу дыщытынущ,
Зэгъусэу мы щIылъэм Дыщыпсэун щыщIэддзэкIэ. 5
Щхьэ Iуэху 101
Марат хабзэхъумэ министрым ириджауэ макIуэ. Жэпуэгъуэр еух, блыщхьэщ. Мыращ щхьэусыгъуэр жиIэу, зыхуигъэфэщэн гуэри и нэгум къыхущIэгъэхьакъым. Зыкъиумысмэ, къищIэжын и куэдщ, дауи, ауэ министрым деж нэсынкIи хъунур дэнэ щыпщIэн? – Къеблагъэ, Марат! Сыхьэт бжыгъэ ебухылIам тету къакIуэм нэхърэ нэхъ лэжьакIуэфI зэи къыумылъыхъуэ. Дауэ щыт уи адэр?
– Унэм тшэжакIэщ. Тарас щIыхьэпIэм деж щыс пщащэм шей къахущIихьэну унафэ хуищIащ. Марат нэхърэ илъэс зыбгъупщIкIэ нэхъыжьынщ хабзэхъумэхэм я тетыр. АдэкIэ украинщ, и анэр къэзакъщ. Езыми ар емышу къыхегъэщ, урысхэм щахуэдзэлашхэ къыхэхуэу. Къыщыхъуари щыпсэури Псыхуабэщ, Налшык кIуэр-къэкIуэжу щолажьэ. IэнатIэщIэм зэрытрагъэувэрэ иджыри илъэс ныкъуэ хъуакъым. УнафэщIыр и шэнтиуэм къикIри, Марат зыбгъэдигъэтIысхьа Iэнэм къекIуэтэлIащ. – Сыту пIэрэ ятхыр? – зэрызэфIэтым хуэдэурэ, абдеж дыдэм телъ газетхэр зэтрех, зэтрелъхьэж, итIанэ, нэр зыфIэна гуэрым тепсэлъыхь хуэдэурэ, псэлъэн щIедзэ:
– Мис, Марат, уэ умуслъымэнщ, пэжкъэ? – Арауэ жыдоIэ, – жеIэ Марат къыфIэмыIуэху-къыфIэмыIуэхуу. КъащIэ иджы уэ абы зрихулIэр.
– Сэ динми хэсщIыкIыркъым, сычыристан щIэкъущ жысIэуи схужыIэнукъым. Ауэ дауэ а джихьад жыхуэфIэр зыщIымрэ цIыхуукIымрэ зэрызэхэбгъэкIынур? Прозэ
– Сэри цIыху светскэущ зыкъызэрыслъытэжыр. Къэралыгъуэу сыпсэунущ, щыжыпIэкIэ, абы секуляризмэращ нэхъ езэгъынур, – ищIэр ищIэжу, псалъэщIэ къыхегъэхьэ Марат.
– Абыи сыт къикIыр?
– А уэ жыхуэпIэ дыдэращ. Ди гъэсэныгъэм и лъабжьэм дин гупсысэкIэ гуэр щIэлъщ, ауэ абы къигъэув къалэнхэр дгъэзащIэркъым. КIэщIу жыпIэмэ, нэмэз зымыщI муслъымэн, чыристан, къинэмыщI. Къэрал Iуэхур къэрал Iуэхущ, абы уи фIэщхъуныгъи уи нэгъуэщIи щIыхыупщэн щыIэкъым. Уи гур къозауэмэ, уфIэфIыхукIэ уи унэ кIуэцI узыхуей дыдэ тхьэм щелъэIу. Сыт уи щхьэ Iуэхум къэралыр щIыхэплъэфэнур? Сэри, мес, Гегель, Кант сымэ соджэ унэм сыщыщIэсым, а КъурIэн дыдэри, Инджылри къыщызэтесх къысхуохуэ. «ФыкъакIуи, сызэджэм фыкъедаIуэ», – жысIэу зыри зесхуэркъым. – Узахуэщ, шэч хэмылъу. Мы зыкъэгъэуэжын уз къызэфыкIхэм я щхьэм илъыр зыгурызгъэIуэну сыхуежьэху сыкъегъэлъей. Зым уоплъри, бадзэм и жагъуэ ищIынкIэ гузавэм ещхьу, щабэщ, вэгъзэгъщ, лантIэщ, тэмакъкIыхьщ. Хэбгъэзыхьми, имысом пIихынукъым. И унагъуэ, хьэблэ, къуажэ Iуэху зэрехуэ. Аращ, пэжым ухуеймэ, дунейм цIыхуфIу тетыр зыгуэркIэ щIызэщхьыр. Модрейм нэмэзыбзэр къыIуролъэлъ, мажьи лэнысти зэмыIуса и жьакIэр мэуфафэ, езыр и псэлъэкIэкIи, и псэукIэкIи хьэIуцыдзщ. «Сэлам, ислъам» псалъэхэм къикIыу жыхуаIэмрэ абыхэм ядэплъагъумрэ схузэхуэгъакIуэркъым. Уи щIалэгъуэ дахэу, уи псэугъуэу, сытри тыншу къыщохъулIэ илъэс зыбгъупщIым уэр-уэру зыхэбгъэкIыжын папщIэ, сыт хуэдиз акъылу пIэрэ къызыкъуэпхын хуейр? Ар дауэ диным идэн? Едэ жызыIэхэми сыт укъызэрагъэгугъэн хуейр, ар уи фIэщ хъуа хуэдэу фэ зытебгъауэу зыбгъэунэхъужын папщIэ?
– Уи нэгу къыщIэгъэхьэт, мис, мыбдежым уи анэ, уи шыпхъу, сабий е лIыжь-фызыжь къарууншэ щысу, – ифIэфIыбзэу ирешажьэ Марат, нэхъыщхьэм къытриубыда и нитIым щIэплъэурэ. – Ахэр къакъэпщIыпщIу зэхэсу, асыхьэтым зы хьэщхьэрыIуэ гуэр сэ къиха иIыгъыу къыщIолъадэри, мохэр зэтриукIэн щIедзэ. Сыт пщIэнур? – Сыкъыщылъэтынурэ и нэ вагъуэр езгъэлъагъужынущ, абы гупсысэ хуей? – Ущоуэ! ЦIыхубзхэмрэ – НтIэ, мис а уэ пщIэращ джихьадыр. А къыщIэлъэдам махуэм нэмэзищэ ищIу щытми, езы диным къегъэлъей, полицэр хэмыIэбэххэу. зыкъэбухъуреихьрэ,
сызыхуейр къысхуэвмыщIэмэ, зыкъэзгъэуэжынущ, жыпIэмэ, аракъэ лIыгъэр? – ауан щIэлъу мэпсалъэ Тарас, и макъым едэIуэжын зэрыфIэфIыр, Iуэху кърихьэжьам зыхуей лъэныкъуэмкIэ зэриунэтIар зэригуапэр имыбзыщIу. сабийхэмкIэ – Сэри диным батэ щызыгъэшхэм сащыщкъым, ауэ, мес, Щамил нэхърэ нэхъ гуащIэу урысхэм япэщIэта щыIагъэнкъыми, цIыхум къыдалъхуа фIым зыщиужьыр мамыр гъащIэращ, жи. Дзыхь зыхуэпщI хъуну тхылъхэми аращ ярытыр: джихьад зыфIэпщыфынум я нэхъыфIыр мис а зи щхьэ зымыхъумэжыфхэр зыхуэныкъуэ мамырыгъэр ебгъэфIэкIуэнырщ. Ди зэманым абы щхьэкIэ Iэщэкъым узыхуейр – къэрэндащщ. – Сыт щхьэкIэ? Фи Бегъымбарыр щIыпIэ-щIыпIэкIэ щызауэу щытакъэ, диныр къаригъэщтэху? 102 Прозэ
– НтIэ, зригъэукIынт? Къыщыгугъыу къекIуэлIахэм зыкъомрэ я Iэр едзыхауэ лей зытрагъэхьа нэужьщ захъумэжыну хуит щащIар. Жыгхэр къивмыуд, Iэщыр щыфIэвгъэжкIэ, и псэр фымыгъэгузавэ, жызыIам дауэ лажьэ зимыIэ цIыху фукI зэрыжиIэнур, Iэгъу? «Гуапэу къыфпежьа цIыхум уэ дин зепхьэркъым, жыфIэу фыпэмыув, фэ фыкъызэрыкIа щытыкIэр зыщывмыгъэгъупщэ», – апхуэдэу итщ КъурIэным. Ар дэнэ здэпхьынур? – Ар щхьэ ямыщIэрэ-тIэ мо шэхьид уз къызэфыкIхэм?
– ИрагъэщIакъыми ящIэркъым. Мис арат экзамен зэрегъэтын
хуейр. Диным хурагъаджэу щытамэ, хуей-хуэмейми, гукIэ зрагъэщIэнт, зыгуэр къагурыIуэнт. Адэ-анэм ящIэркъым, быным дэнэ щащIэн? – Уей, сэри сыакъылэгъум абыкIэ. – Тарас къэпым и щхьэр къитIэтэну хуейщ. – УкъыщIезджаращ, Марат. IуэхущIапIэщIэ къызэрегъэпэщ къэралым. Мы зи гугъу сщIы гупми, абыхэм ещхь адрейхэми зэрапэлъэщын Iэмал къалъыхъуэ. Дэ къыдгуэту, ауэ и къалэныр щхьэхуэу. УБОП-м иджырей фащэ щыгъыу къызыфIэгъэщIи, ущыуэнукъым. – И цIэм къыбжиIэнущ ар нэхъ зэщхьынур, – фIэгъэщIэгъуэну йодаIуэ Марати.
– ЦПЭ – Экстремизмэм еныкъуэкъунымкIэ центр. Ди министерствэм и нэIэ щIэтынущ, ауэ унафэщI щхьэхуи, къалэн пыухыкIаи иIэнущ. Лъэпкъ зэныкъуэкъу къэзыгъэхъейхэм ебэныр зы къудамэ, диным мыхъумыщIагъэ къыхэзылъхьэхэр етIуанэ, къэралым къиутIыпщ ахъшэр здынэсыпхъэм нэзымыгъэсыр ещанэ, интернеткIэ цIыхухэр къэзыгъэIулэхэр, къинэмыщIхэр. Дызэчэнджэщыжри, Къэбэрдей-Балъкъэрым ар уэ уи пщэ щыдэтлъхьэну мурад тщIащ.
– Апхуэдэу занщIэу сыдэбгъэлъейуэ къыпхуадэн? – зэхихыр и фIэщ мыхъуу, щIоупщIэ Марат щIалэфI макъкIэ. – Хэт абы зи Iуэху хэлъыр? Мыбы, плъагъурэ, унафэ пхуэщIрэ уголовнэ кодексыр гукIэ пщIэкIэ, зэфIэкIынукъым. УнафэщIым тхыдэми, динми, экономикэми, дунейм къыщекIуэкIхэми хищIыкIыу щытын хуейщ. Нэхъ жыIэщIи, нэхъ жыджэри, пэжыр жысIэмэ, нэхъ жыIэдаIуи згъуэтыну къыщIэкIынт сэ уэ нэхърэ. ЖысIэн-жызмыIэн жыхуиIэу, Тарас зымащIэрэ щыму щысащ. ИтIанэ, зэманым щысхьым ещхьу, къыпиупщIащ:
– А пфIызэхэзэрыхьа тIэкIур зэхэхыжи, Iуэхум и ужь ихьэ, си къуэшыжь. Аращ унафэр. Уи IэнатIэм укъыIуагъэкIыну лъэIу къэтхи, абы и ужьым иту «ЦПЭ-м и унафэщIу сывгъэув», жыIи си цIэкIэ къегъэхь. – Сызыдэлэжьэнур, сыщылэжьэну щIыпIэр? – Зыщыплъыхь къалэм. Мис мыр нэхъ хъунщ жыхуэпIэм унафэ тетщIыхьынщ. ЛэжьакIуэ зыхыбл хуэдиз къыхэхи, къулыкъущIапIэр къызэдгъэпэща нэужь, адрейхэр ирибгъэкъужынщ. ЖызоIэри, мыбы хэбгъэхьэнур Iэчлъэч къудейкIэ зэфIэкIынукъым. Щхьэ зыфIэтщ дызыхуейр. ЩIалэгъуалэм я щхьэр къыфIаIуэнтIыкIыурэ, зыхуейр иракIэ фIэкIа пщIэнкъым. Угупсысэ хъун, зиунагъуэрэ? Апхуэдиз зи лъапIагъ Iэщэ къыпIэщIалъхьэу, цIыхубзи, сабии, жьыкIэфэкIи къыумыгъанэу япэщIэувэ, къыбжезыIэм сыт хуэдэ идее лъагэ иIэнкIэ хъунур? Хьэмэ, сэ фи тхыдэм фIыуэ сыщыгъуазэщ, хамэм демыкIуэкIыф адыгэр игъащIэм адыгэу къалъыта? Уэ КъурIэным хэпщIыкIыу, уи адэми нэмэз ищIу жаIэ. Абы ущигъэуэнкъым. 103 104
Прозэ
– ГурыIуэгъуэщ, – жыIэщIэу къызэфIэуващ Марат. – ФIыщIэ пхузощI уигу сыкъызэрыкIам щхьэкIэ. Зыгуэрым си цIэр къриIуэпами, умыдэну ухуитащ. Уи унафэр си дежкIи, си адэ-анэм я дежкIи зэрыпщIэшхуэр къызгурымыIуэу щыткъым. – Куэдщ жыпIар, кIуэи лажьэ, щIалэ. Жагъуэгъу узэрикуэдыр уэри уощIэж, уи лъабжьэр къэзытIыр мащIэкъым, умыбэлэрыгъ, псори къызжаIэжынущ. Марат и гур къилъэтыным хуэдэу министрым деж къыщIокIыж. «Хэту пIэрэ апхуэдизу фIыуэ сыкъэзылъагъур? – зоупщIыж игукIэ. –
Мыпхуэдизу си гукъеуэхэми сакъыхишу, сыщIэгузавэ псори зэригъэзахуэу, сызыхуей дыдэми сытригъэIэбэу? Асыхьэтым Машэ тхьэмахуитI хъуауэ зэремыпсэлъар къищIэжри, телефоныр къищтащ. Ауэ трикъузэну хунэмыс щIыкIэ, уатсапым хъыбар къызэрыригъэхь макъыр къоIуэ и тхьэкIумэм. Батыр зыгуэр къыхуиутIыпщащ. Еплъмэ – инстаграм напэкIуэцI гуэрым хьэгъуэлIыгъуэ сурэтхэр къыщралъхьэжауэ зэрышагъащIэхэм псори йохъуэхъу. Машэ! Нэхъ нысащIэ дахэ уигъэлъыхъуэну, зэрынасыпыфIэр и нэгум кърех. Дапщэщ ар дэкIуэну щыхунэсар? ЗыдэкIуари хэт? Новиков Андрей. Андрей гуэрым и гугъу къыхуищIат абы. НтIэ, нтIэ! Уэчылу Майкъалэ щыIэщ. ЩыIащ! Мэзкуу щыпсэууэ аращ, жаIэр. Си гуапэщ, хъыджэбз дахэ! ИугъащIэ Урысейм! Зы гулъэф сигуми си щхьэми кIэрыхуащ. «НасыпыфIэ ухъу, Машэ!» – жиIэу, кIэщIитхэн хьэзырт. ИтIани. Дауэ тегушхуа и щIыб къыхуигъэзэну? Апхуэдиз къаруи дэнэ къриха? Арат и лъагъуныгъэшхуэр здынэсыр?! «Уэ сыпхокIыж!» Гъуэгу
махуэ! Иджы езым и щхьэ Iуэху зэрихуэнуми хуитщ. Зэрихуэни
хуейщ. Къулыкъум и гъусэу сыт щхьэгъуси къыIэрыхьэ щIэмыхъур? Хьэмэ зиIэжьэн? Машэ здихьынур имыщIэурэ илъэсищыр блэлъэтащ. Сыт зэран хъур унагъуэ иухуэну? Хэт, псалъэм папщIэ, щIэх къыIэщIэмыужэгъуэну ицIыхур?
Заирэ. Дахэщ. ЩIэх пшэр хъунукъым. Сытым дежи я унагъуэр зэрыкъулейм, езыр зэрыхъыджэбзыфIым, щIалэхэр зэрызримыгъэпсалъэм топсэлъыхь. Рестораным къыщыббгъэдэсу. Жыжьэу къыбдалъагъуну Iейкъым, ауэ уригъусэну зэшыгъуэщ. Ахъшэ, щыгъын, папэ, мамэ. Пагэщ. КъызыфIэщIыжащ. УкъыфIэIуэхукъым. УзригъэкIумэ, «ущетIагъэ». Зыми къыщамылъагъум и деж «узыщехыж». Къызэропсалъэри ету къыптридзэм ещхьущ: уеузэхуж зэпыт. «Сэ апхуэдэу сфIэфIкъым». «Сэ ахэр сэзэгъынукъым». Iух, хъунукъым. Ринэ. Джэду шырым ещхьщ. ЩIыкIафIэу зегъафIэ, итIанэми хьэлыншэу бзаджэщ. Щыгъын плъыжькIэ ерыщщ. Еджэн щIидза къудейщ икIи. Хэт ар илъэсиплIкIэ къалэм дэзышеинур? «Си анэм уи щIалэр къаши сыгъэцIыху жеIэ». Анэ губзыгъэм апхуэдэу жиIэнукъым. Хьэуэ, дахэ, уэри ухъунукъым. Лидэ. Ар нэхъ зыгуэрщ. И щхьэ епIыж, зыкъыптригъэхьэлъэнукъым. Дахэзилэ ещхьу, абыи зыгъэщIэрэщIапIэ егъэлажьэ. Зэзэгъыну къыщIэкIынт и анэмрэ абырэ. Ауэ Марат езэгъынукъым.
КъыкIэрытIэтIу зелэ. И нэгур сэхусэплъкIэ итхьэщI фIэкIа пщIэнкъым, псы иримыгъэIусэу. ЗитхьэщIмэ, къызэрыщIэкIынур хэт зыщIэр? Ари Iудогъэх. Къапшэ хъун зэрыщымыIэр хэт и фIэщ пхуэщIыну дунейм? СыхьэтитI зэкIэлъыпыткIэ къыпIэщIэмыужэгъуэн пщащэ дэнэ къыздипхынур? А-а-а! Жыраслъэн и пхъур-щэ? Хэтыт абы и цIэр? Рэхьмэ! Зэрымылъ пэлъагэ! Ар хъунут, къыхуэгъэдэIуамэ. ТхьэIухудщ Прозэ
жыпIэнкъым, ауэ нэгу зэхэха иIэщ. НтIэ, лъагъугъуафIэщ. Марат зэригъусэр щыгъупщэжу, хуиту щыпсалъэхэм деж уи нэр къыпхутегъэкIыркъым, апхуэдизкIэ гулъытэр ехьэхури. Ар хъунут. Хъуну къудейкъым. Мыхъуу хъунукъым. Марат телефоныр кърехри, Жыраслъэн хуегъаджэ. – Алло, Марат! – къытрихащ. – Дауэ ущыт, Жыраслъэн?
– Къеблагъэ, щIалэфI, дунейм утет?
– Къеблагъэ пэж, хьэмэ къеблагъэпцI, дауэ зэрыжаIэр?
– Уэлэхьи, фызым сыдэшхэурэ псэлъэрей сыхъуащ жызоIэри, зы цIыхум сыкъыфIэмыIуэху. Шей фIэкIа сригъэфакъым къысхужумыIэжынумэ, къеблагъи, псапэ къэхь, кхъыIэ!
– СынокIуэ-тIэ. – Плъэгъуа адыгэлI! Зыгуэри къыздэшэ, ягъэ кIынкъым. – Iуэху сиIэщи, аращ, уи закъуэу сыпхуейщ.
– ФIыкIейщ, сыножьэ, си къуэшыжь. ТIури зы сщIы щхьэ мыхъурэ? Жыраслъэн лэжьакIуэу къищтэнщ, ипхъуми щIэупщIэ зищIынщ, щIэмыпхъуащэу. Жыраслъэн и IэнатIэр ихъуэжын идакъым, ауэ къыщIызэлъэIу IуэхуитIымкIи дауэ згъэщIэхъун жиIэм ещхьу, и пхъур къритыну имыжагъуэ хуэдэу къепсэлъащ. – Мыбы проблемэу хэлъыр пщIэрэ, си къуэшыжь? – къепсэлъылIэ хуэдэу, итIанэми укъысщымыгугъыщэ жыхуиIэу, ирешажьэ Жыраслъэн. – Си пхъур сэращ нэхъ зэщхьыр. Гу щабэщ, гумащIэщ. Зы анэ иIэщи, дунейр къутэхукIэ хъун къыжриIэнукъым. Хэтми, япэу къыпщIэупщIэм дэкIуэ, жи. Уи ныбжьыр, уи ныбжьыр. «Илъэс тIощIым щIигъуа къудейм укъыдэнэжащ жепIэу игу зэбгъэбгъэжыну, дауэ уанэ уэ?» – жызоIэ. И анэ пхъашэжьым зыкIи ещхькъым ар. Си шыпхъум нэхъ изогъэщхь. И фIэщ ухъурэ укъидэмэ, зыщысхьыжынукъым. Уэри къыпхэкIынур къыпхихунущ, езыри щхьэхынукъым. Сэ зызогъэдемократ. «Узыхуей дыдэр къыхэх, си Iуэху хэлъкъым», – жызоIэ зэпыт. МащIэ-куэдми, тIэкIу-тIэкIу щIемыгъуэж щыIэкъым. Псэуху, «си адэм сигъэунэхъуат», къысхужиIэж нэхърэ, къыдэнэжыпэми нэхъ къэсщтэнущ. Мес, си шыпхъур дэсщи, зыхэкIыжаIауэ слъагъуркъым. Ди анэри дотынш, езыми и щхьэ Iуэху зэрехуэж. Псори уэ уэщхьын хуейуэ щIэбукъуэдиин щыIэкъым. Пэжкъэ жысIэр?
– Сэри сыщIэпхъуэу зыщIыпIэ сынэсауэ аракъым. Ауэ уэрэ сэрэ дыщызэдэлажьэкIэ, дэ тIури IэщIагъэкIэ дыщызэтехуэкIэ, нэхъ тыншу дызэзэгъын, жызоIэри аращ. Уэ уи хьэтыркIэ, унэм ауэ къэзгъэсыж зысщIа фIэкIа, къысфIэIуэхууи нэгъуэщIуи зэи зыкъезгъэщIакъым, дэлъху хуэдэущ сызэрыбгъэдэтар. – «Мыращ ди мурадыр, ди акъыл зэтехуащ», – къыщызжефIэ
махуэм сыныфкъуэувэну сыхьэзырщ, си къуэшыжь. Си деж зыри къыщынэнукъым. Тегушхуэ, нэхъыфIу зыкъегъэцIыху, уэ нэхърэ нэхъ малъхъэфI сэ къэслъыхъуэркъым. Си пхъур къыпхуеймэ, сэри сыпхуейщ. «Хьэуэ» жиIэрэ, уи жагъуэ умыщI, сэри а зыращ пхъууэ сиIэр, щIалэр зэрымыузыншэр уощIэ. Уи адэр дауэ щыт?
– Ди адэращ, пэжым ухуеймэ, и чэзур къэсауэ пIэрэ жызэзыгъэIэр. ЗыщыгуфIыкIын гуэр илъагъумэ, нэхъ псынщIэу зыкъиужьыжынт. – Хъарзынэщ. Дипхъу гъэфIар зэфпэсмэ, дэри дыгуфIэну аращ. 105 106
Прозэ
Илъэс бжыгъэкIэ зэтрихьа пхъэнкIийр Iузыхыжа лэжьакIуэжьым ещхьу, Марат, и щхьэ хуэарэзыжу, Къэлэрдэгу иунэтIауэ мэкIуэж. Къыздэсыжам, и адэ-анэм я зэрыгъэкIий макъ унэм къыщIоIукI:
– Сыкъэпшауэ ара уэ, сибгъэкIыжыну? Мы пщIантIэм дэсщIыхьар къызэтыжи, сикIыжын дэнэ къэна, жэрыжэкIэ сижыжынщ! Уи анэм игъащIэм уи адэм лъэпэдитI зэгуэгъуу зэрыщримыгъэтIэгъам сыт хэпщIыкIрэ уэ?! «Сыбдэпсэуфынукъым!» Укъыздэпсэуфынт, псэукIэ пщIэуэ щытамэ! Факъырэ нэ къэплъэжа! И сомитI зэуIуати, пщыуэ зыкъыщыхъужащ. Зыгуэрым иIэжу пIэрэ а уэ сыкъызыщIэпша ятIэ лъэгум хуэдэ? Мис мо гуэным Iэпхъуи щIэс, узэрыщытар къэпщIэжыну ухуеймэ, ахъшэ ныпхутеслъхьэнщ. Си къуэр фызкъэмышэу къыпхузогъанэри, сыдокI! Мохьщ! Щыгугъ уэ абы! Марат ищIэнур имыщIэу дэкIуеипIэм тетт. И анэр къызэщIэплъауэ къыщIэжри, и къуэр зэрыщытыр щилъагъум, къызэтеувыIащ, ауэ и макъыр иришэхакъым.
– Лъэхъуэщратэкъым уи адэр здебгъэшэн хуеяр – делэщрат. – Сыт къэхъуар?
– «ДызэбгъэдэгъэкIыж, – жи, – афIэкIа сыбдэпсэуфынукъым!» – Унищ дэтщ мы пщIантIэм, дызэхуэмызэу дыщIэхуэнущ, – гушыIэ зещI Марат. – Дэнэ хуейми ирекIуэ! Тхьэ, сэ си жьыщхьэ си напэр зытесхыжу, си гъащIэ псом сызытелэжьа унэми лъапсэми сыдэмыкIыну, абы къысхущремыгугъ. «Уэлэхьи, мыр сэ си гугъэм щыщымыIэ», – йогупсыс Марат. И анэр лэжьапIэмкIэ жащ. Щыхьым къыжриIа псори зэригъэхъыбарынум шэч хэлъкъым. И адэр унэм щIэсщ. Дакъикъитху хуэдэ дигъэкIауэ, щIохьэж. И анэм къыжриIар зэхимыха е къыгурымыIуа нэпцI зищIыфмэ, еплъынщ. – «ЗгъэгуфIэнхэщ», – жысIэу сыкъэкIуэжурэ, сыкъызрихьэлIар. – зыри къэмыхъуа хуэдэу, езым япэу псэлъэн щIедзэ. Езым темыухуауэ сыт зэхихми зыдэ Щыхьым жимыIэIауэ къыдоплъей. – ЛэжьапIэр хъуэж жыпIатэкъэ? – пещэ джэду хьэжым. – НтIэ?
– КъудамэщIэ къызэIуахауэ, абы и унафэщIу сагъакIуэ. Щыхьым ищIа мурадым къытришын щхьэкIэт Марат министрым деж щыщIыхьа дакъикъэм щегъэжьауэ, псори и адэм щIыхуиIуэтэжыр. Зэхихыр игу зэрырихьым гу лъита нэужь, икIуэтыжыпIэр IэщIихыпэн хуэдэу, тIэкIуи зигъэIэнкуну, пигъэуващ:
– ЛIыбланэхэ лъыхъу згъэкIуэну си мурадщ, дауэ уеплърэ? Хэт илъэс щэщIым деж зи адэ-анэр зэбгъэдэкIыжыну хуейр? Мараткъым, хэту щытми. И адэм сымаджэщым къыщыжриIар ищIэжырт абы. Гъэбэлэрыгъын хуейт, зыри къимыгъэхъу щIыкIэ. Щыхьым зэрифIэщыр Дахэзилэ къыгурымыIуапэ щIыкIэ зыгуэр имыщIэмэ, и гъащIэм лъэныкъуэ узыншэкIэ зыщигъазэ дыдэм, псори къызэтекъутэныфэт. Мы дакъикъэр зыIэщIигъэкI хъунутэкъым. – «Хэт згъакIуэмэ, нэхъыфI?» – жызоIэри, аращ, – Марат гушыIэркъым, пэж дыдэу къишэну зегъэхьэзыр. НысащIэм тхьэмадэ имыIэу хъунукъым-тIэ. И щхьэ Iуэхур япэ иригъэщу емыса Щыхьыми теужыну хьэзырщ:
– Хьэсэн – зыуэ, – къытезэрыхьар зэрыщхьэщыкIар нэрылъагъуу, и гупсысэхэм нэгъуэщI лъэныкъуэкIэ яшэ Щыхьым. Прозэ
– Хьэсэн ди благъэкъым, – гу лъамытэу къыщIыхьэжа Дахэзилэщ ар жызыIэр. – Уэри удиблагъэкъым, уи пIэ ис, зыри къоупщIакъым, – ифI зыкъизышэжа Щыхьым Дахэзилэ дэкIа и гугъэу, зэкъуэхуауэ щысти, и макъыр зэрызэхихыу къыщылъэтри, абдеж дыдэм щыт шэнтщхьэгуэр къищтэри игъэIэуэлъауэу игъэувыжащ. «УсхуимыгъэкIыжми, афIэкIа сыбдэджэгуну уи мыгугъэ», – жыхуиIэт. ИгъащIэм и лIыр
апхуэдэ сурэтым иту зымылъэгъуа Дахэзилэ сыт нэхъри нэхъ зэхъуапсэ хъугъуэфIыгъуэр зыIэрыхьам ещхьт, апхуэдизкIэ зытехуапхъэм техуати Щыхьым и къэгубжьыгъуэр. Езы лIым зыфIэпхъашэж щхьэкIэ, фызым нысащIэ къашагъащIэ макъкIэ къыпедзыж:
– Я Алыхь, сыту фызэщхьыIуэ. Зым «къызошэ», жеIэри, Iуэхур бзарэ дыжауэ уи пащхьэ кърелъхьэ. Адрейм «уи къуэм къызэришэм уи Iуэху хэлъкъым», жи.
Унагъуэр къелат. НасыпыфIэу зыкъэзылъытэжа Дахэзилэ щIэпхъуэри, жьыщIыгъэ гъущыжар кIапсэм къыфIихыжын щIидзащ, дзапэ уэрэд къыхидзэнуи къыщыгъупщакъым. 6
Рэхьмэ и тхыгъэхэр 107
ЩэкIуэгъуэм и 27-м. Къэлэрдэгу.
Щэбэт пщэдджыжьым зыщIыпIи сыкIуэну зызмыгъэхьэзыру сыкъэушащ. Нанэ сымаджэщым къыщIатхыкIыжын хуейт а махуэм.
«СыщIэмыупщIэмэ, уи адэм и жагъуэ хъунущ», – жызыIа мамэ нанэ
хуихьынухэр къыщыщIар сымыщIэу щIегъуэжащ. СымыкIуэнуи соукIытэ, си гуи къыдэжыркъым, жиIэу, макъ щабэкIэ къыщызэлъэIум, хьэуэ схужеIакъым. зэрилъхьэри, асыхьэтым слъагъуу СыкъыщыщIэкIым, къыспэщылъыр си гум ищIа хуэдэ, мамэ мыпхуэдэу жызоIэ: «ПыIэ плъыжь цIыкIу щысщхьэрымыгъкIэ, дыгъужьи къысIущIэну къыщIэкIынкъым». «Дыгъужь здэщыIэм щакIуи щыIэщ», – жиIэу къызэрыспидзыжар Iэджэрэ сигу къэкIыжащ иужькIэ. Куэбжэпэм нэс къыскIэлъыкIуатэщ, Iэ зэхуэтщIыжри, маршруткэ къэувыIэпIэм хуэзунэтIащ. Сыхьэт ныкъуэ сытетащ – къакIуэркъым. Дакъикъэ плIыщI – иджыри си пIэ сикIакъым. Згъэзэжын, хьэмэ сыт сщIэнур? Си анэм телефонкIэ сыщеупщIым, иджыпсту такси нэзгъэкIуэнщ, жеIэри, дакъикъитху нэхъ дэмыкIыу, «Тойота» фIыцIэ къыIуолъадэ. ЩIыIэм сызэрисам си щхьэкуцIри зэригъэлымпIа къыщIэкIынт, армыхъумэ, апхуэдэ машинэ лъапIэ къалэм къыщрахуэкIыу зэрыдамыгъэтынур щхьэ сигу къэмыкIарэ? Сытми, сотIысхьэ. Нанэхэ я уэрамыцIэри, унэм и бжыгъэри гузехуэм жызоIэри, дожьэ. Телефоным сепэщэщурэ зыкъомрэ дыжащ, макъамэ гуэри къызэреуэр зэхэсхыу. ДакъикъипщI нэхърэ нэхъыбэкIэ утет хабзэкъым нанэхэ ущыкIуэкIэ. КIуэ, щIымахуэти, гъуэгур зэрыIейм теплъхьэ хъунут зэман нэхъыбэ зэрихьар. Щхьэгъубжэми зыгуэр зэрытегъэпщIам нэмыщIыж, уздэкIуэр умылъагъуу пшагъуэт.
Ауэрэ дакъикъипщIри пщыкIутхури кIуащ, дэ дожэри дожэ. Шэджагъуэ нэужьыфIт, пшапэр зэхэуэным куэд имыIэжу. Зэман кIуар сфIэкуэду, «щIэх дынэсыну?» – жызоIэри соупщI таксим дэс щIалэм. Прозэ
«Дакъикъитху», – жеIэри, зыкъримыгъэзэкIыу жэуап къызет. Сэ и щIыбагъым сыкъыдэст, зыкIэрыгъэщIапIэр ди зэхуакуу. НэкIуIулъхьэ зэрыIулъым нэмыщIыж, си гъащIэм япэу сызэрытIысхьа таксим дэсыр зэрызмыцIыхум шэч къытезмыхьэу, сеплъыну сигу къэкIыххакъым, къэсцIыхужын дэнэ къэна. Иджыри дакъикъэ зыщыплI блокIри, дыздынэсынум дынэса хуэдэу, гузехуэм машинэр къегъэувыIэ, и нэкIуIупхъуэр зыIуехри, зыкърегъэзэкI: «Дауэ ущыт, Рэхьмэ?» – Марат? – Сэ си цIэр схъуэжакъым, ауэ уэ нобэ уи унэцIэр пхъуэжыну си гум жеIэ, – и пащIэ ныкъуэлэм и щхьэ бэлыджэр пэлыду, къысхуогуфIэ, экзаменымкIэ «тху» къызэрысхьар къызжиIэ фIэкIа умыщIэну. – Схъуэжу щэтми, ар уи унэцIэрауэ зэрыщымытынур быдэу уи фIэщ щIы, – жызоIэри сыхуолъ. Сызыбгъэдэс щIыбагъыбжэр Iусхыну сыхуожьэ. Езым аргуэру унафэщI тэмакъкIыхь макъкIэ зыкъысхуегъазэ:
– Зэ умыпIащIэ. Япэрауэ, ди къуажэр пцIыхуркъым, укIуэжыну уежьэми, угъуэщэнущ. КIыфI мэхъу, такси зекIуэркъым. ЕтIуанэрауэ, къэбгъэгугъа гуэр уиIэу сощIри, нэгъуэщIым уихьауэ, абы уишэжынукъым. Ещанэрауэ, уи адэ-анэр си акъылэгъущ, уздэщыIэр ящIэ, укIуэжмэ, я гуапэ хъуну уи мыгугъэ. ЕплIанэрауэ, – абдежым и макъыр нэхъ щабэ ещI, – игъащIэм сыкъыумылъэгъуауэ щыщымыткIэ, дегъэплъ ди насыпыр здынэсым, дызэкIунуми пщIэркъым. «Сыпхуейкъым», – жыпIэмэ, иджыпстуупцIэ зыми укъимылъагъу щIыкIэ, усшэжынщ. Ауэ. Сэ сыхуейт гъащIэ гъусэ укъысхуэхъуну.
– Япэрауэ, сыпхуейкъым, дунейм цIыхуу тетым сыкъалъэгъуауэ щытми, иджыпстуупцIэ сышэж, – жызоIэри сыжьэхопкIэ аргуэру. – УкъысщIэмыкIиет, дахэ! Уэ пхуэдэ куэд слъэгъуащ сэ, укъызэрынэжыным тети нэхъыфIщ, – къызжеIэ. – ЕтIуанэрауэ, мис а плъэгъуа къомым узыхуей дыдэр къахэши, жьы Тхьэм фызэдищI! – жызоIэри машинэбжэр Iусхыну аргуэру соIэ. Сыкъызэрыгубжьар нэхъыбэт, сызэрыгузавэм нэхърэ. Бжэр мызыгъуэгукIэ си телъхьэу къыщIокIри, IуокI. Ар сымыутIыпщу сыкъыздиувыкIам, слъагъур сыт? Сызэрыс машинэм ещхьыркъабзэу иджыри зытхух-зыхыбл ихъуреягъкIэ къеувэкIауэ щытщи, гу къызэрыслъатэу, нащхьэ ящIым ещхьу, я уэздыгъэхэр къагъаблэ. Уэрамыбгъу лъэныкъуитIым зытрагуэшауэ зэхэтт зыкъизычыну хьэзыр машинэ фIыцIэжь гупыр. АпхуэдизкIэ сышынати, уеблэмэ зызгъэхъеину Iэмал къызэзыта къарур къыздикIар сщIэркъым. Маратхэ я куэбжэпэм дынэмысыпэу къызэтеувыIахэу арат, сыкъытехьэу щIалэм и напэ тесх зэрымыхъунур къызгурагъэIуэн папщIэ. Сытыт сщIэнур? Машинэм ситIысхьэжщ, си щхьэр и гупэ къит зыкIэрыгъэщIапIэм теслъхьэри, угъынумэ, къеблагъэ. Согъри согъ, сыкъэувыIэжыфыркъым. Марат зыкъригъэзэкIыу и Iэр си щхьэм къыщытрилъхьам, зэпкърыстхъын си гугъащ. «УкъызэмыIусэ!» – жысIэри, апхуэдизкIэ хуабжьу сыкIияти, сымыгъэщтамэ сщIэркъым. «Иджыпсту зы тутын сефэнщи, усшэжынщ, умыгъ», – жиIэри, икIащ. Мо сызэщыджэу сыздэгъым, икIэщIыпIэкIэ зыгуэр къэзмыгупсысмэ, узошэж жиIэу аргуэру сыкъызэригъэпцIэнур сигу къокI. Хамэ къуажэ удэту уздэкIуэнури дэнэ, мо шейтIан шухэр къеувэкIауэ къоплъу? ТелефонкIэ узэпсэлъэнури хэт, уи адэ-анэр уимытелъхьэмэ? 108 Прозэ
Си гъы макъыр езмышэхыу, нэбгъузкIэ машинэм сыкъиплъурэ зызоплъыхь. КIыфI хъуакIэщ. Марат тутын йофэри машинэ гупэм деж щытщ, зыгуэрым телефонкIэ йопсалъэ. Сэ зи бжэр Iуха машинэм и кIуэцIым сантиметр пщыкIуз зи лъагагъ вакъэм сытету сисщ, иджыри телефонкIэ къезджэфын гуэр дунейм тету къыщIэкIыным сыщыгугъыу. Си акъылыр утхъуащи, къысхуищIэшхуэ щыIэкъым. «Уи адэ-анэм псори ящIэ», – зэрыжиIам си гур иригъэхуэхыпащ. Ди деж сыкIуэжми, ныскIэлъысу сыхагъэзыхьыну аракъэ? Уэрамыр бгъуэт, ауэ шыуан цIыкIу хьэблэ жыхуаIэм ещхьу, гъуэгушхуэм пыщхьэхукIати, ущIэпхъуэми жыжьэ унагъэсынукъым. Машиниблым уаIэщIэкIыфыну? Асыхьэтым абдежым гъунэгъуу щыт пщIантIэхэм я зым жэщ уэздыгъэр щыпагъэнати, я куэбжэр ныкъуэIухыу зэрыщытыр къэслъэгъуащ. ИгъащIэм сызыдэмыта хамэ къуажэм щыщ хамэ пщIантIэм и куэбжэ. Дахэу си вакъитIыр лъызох, си сумкэр зыIэщIызокъузэ, псэлъэн зымыуха Марат и щIыбагъыр къыщигъэза дакъикъэм зытызогъахуэри, хьайдэ, куэбжэ Iухам сызэрыдэлъэдэнум сыхуэгъэпсауэ зызоч. Е сщIэр я нэгум къыщIагъэхьахэм емыщхьрэт, е къэхъур яфIэгъэщIэгъуэнт, хьэмэрэ мо псэлъыхъу
хуэдэм ягу щыкIыпат? Сытми, Марат и ныбжьэгъухэр зэрыс машинэхэм я уэзджынэхэр зэдэууэ ягъэкIиин щыщIадзам, куэбжэ Iухам сынэсыным лъэбакъуищ-плIы къэнэжами арат. Сэ къызэплъэкIыжыпIэ сиIэтэкъыми, къэхъуа псоми гу лъыстакъым, я уэзджынэ макъыр зэрызэхэсхам нэхъ хахуэж сищIа фIэкIа. Мо пщIантIэ сызыдэлъэдам дэт лIы мыцIыхур гуапэу къызэрыспежьэу, Марат и гупым сакъызэрелар си фIэщ хъуа-мыхъуауэ, укIытэмрэ адэкIэ сщIэнур зэрызмыщIэмрэ зэхыхьэжри, си лъакъуитIыр щIэщIащ. Арати, си бысым мыцIыхухэм унэм сыщIашэ, сагъэтIыс, псы срагъафэ. ЦIыху сурэтым сыкъыщихьэжам, нобэ си унагъуэу къэслъытэ псори къызэпщIэкIауэ щыст: сыкъызэрыдыхьэу сызыIущIа лIы угъурлыфэри (ар си тхьэмадэрат), занщIэу къыщIэжа цIыхубз Iэщабэ-Iущабэри (ар си гуащэрат), а гузэвэгъуэ дакъикъэм и фIыгъэкIэ къэсцIыхуа си псэ закъуэри. Бэч! Хэт и гугъэнт апхуэдэцIэ зезыхьэ щхьэгъусэ сиIэну? Адрейхэр – иужькIэ. Дыгъэгъазэм и 5-м. Къэлэрдэгу.
Си тхьэмадэр сымаджэщ. Унащхьэм къехыжрэ пэт, пкIэлъейр къещIыкIэхри, и лъакъуэр къутащ. «Укъэтэдж хъунукъым», – къыжраIащи, махуэ псом щIэупщIакIуэхэр зэпыуркъым. Псом япэ Щыхьым къокIуэ. ИгъащIэкIэ си пщIыхьэпIи къыхэхуэнтэкъым Марат апхуэдэ адэ иIэну. Си тхьэмадэми фIэфIщ ар къызэрыкIуэр. ЩIэкIыжа нэужь, и гугъу ящI хабзэщ. Я гупэм къит щIапIэм мыIэрысэ хадэ щыхисэн папщIэ, си тхьэмадэм щIыхуэ Iихри, къищэхужащ. Абдежым щыпсэуа щIалэрат Щыхьым IэщIэукIауэ щытар. Хьэрун мыгъуэм и унагъуэр а лъапсэм къыдигъэтIысхьэжыну хуейуэ гурыщхъуэ хуащI дыдейхэм. Нэхъ шэджагъуэхуэкIуэу Марат и анэр къокIуэ. «МыIэрысэм къыщIих ахъшэр къызитыркъым си лIым», – жеIэри, си гуащэм къыхуотхьэусыхэ. Мамэ зрипэсыркъым абы, ауэ Щыхьым си тхьэмадэм зэрыфIэлIыкIыр ещIэри, къешхыдэну щогугъ. Ахъшэ къыщIримытыр Дахэзилэ и зыгъэщIэрэщIапIэм ефэ-ешхэр зэрыщызэпымыур зэхрагъэхащи аращ. «Абы нэхърэ нэхъыфI ищIэнтэкъым Щыхьым», – жеIэ си псэ закъуэм. И адэ-анэри и акъылэгъущ, хьэблэри тыншыжащ. 109 110
Прозэ
Дыгъэгъазэм и 14-м. Къэлэрдэгу.
Си фоушхуэм сэрэ кино цIыкIу догъэхьэзыр. «Абы нэхъ псынщIэу игъэхъужынущ ар», – жи, и адэм щхьэкIэ. И адэ-анэм щэхуу
ятриха сурэт, видео гуп зэхуэхьэсауэ иIэщи, ахэр зэпегъэувэж. ЯпэщIыкIэ режиссёр гуэрым елъэIун и гугъащ. Иджы а къомыр хамэм илъагъуу и адэм зэримыдэнур къищIэжауэ, езыр йопэщэщ. Дыгъэгъазэм и 27-м. Къэлэрдэгу.
Дыгъуасэ ди кинор щызэхэдгъэувэм слъэгъуар сигу ихужыркъым. Си гуащэ-тхьэмадэр пщэфIапIэм щIэсу видео гуэр хэтщ. «Зэдошхэ» жыпIэныр дыхьэшхэн Iейщ абыхэм ятеухуауэ. Ди жьэм хуэтхь ерыскъы псори апхуэдэ защIэу ехыу щытамэ, къэгубжьи, щхьэхи, нэщхъеи къытхэтынтэкъым. Апхуэдизу фIыуэ зэрылъагъу пэтми, зэи зэдэшхэркъым си гуащэ-тхьэмадэр. СогъэщIагъуэри схуэухыркъым ар. Тхьэмадэр Iэнэм пэрысщ. Мамэ абы и шхыныр хутрегъэувэ, езыр и шэнтым тесыжу и щIыбагъым къыдотIысхьэри, зэрихабзэу, зытреубгъуэ: и IитIыр и бгым ирешэкIри, и щхьэр и дамэм трелъхьэж. Тхьэмадэм шхэну зэран хуэхъу-хуэмыхъум елъытауэ, зэм толъэщIыхь, зэм зыкIэрешытIэ, хуиту имыгъашхэу къыфIэщIмэ, зыкъыIуешиикI, ауэ щыщ кIапэ гуэрым лъэIэсу къызэрынэным иужь итщ. Тхьэмадэр
зыгуэр хуеиху, къыщолъэтри ирет. Сыбжурэ зыхыбл-зыбгъупщIрэ къэтэджурэ тIысыжащ, зигъэхъеиху и щхьэгъусэм едэхащIэу. Абы фIэмыфI гуэр къыхэхуэн дэнэ къэна, а къалэныр къытрахыжыным ещхьу, мэпкIатэ-мэлъатэ, и гукъыдэжри ехуэхыркъым. Сэ си анэр Iэнэм щыщысым деж си адэр зыкIи елъэIуркъым. «Шыгъу, фошыгъу къызэт», – жриIэ хъумэ, нэхъыбэм къытокIие: «Сыкъыумыгъэтэджыж жысIэу дапщэрэ зэрыбжесIэнур?» Си гуащэм къэтэджыныр къытехьэлъэным и гугъу сщIыххэркъым, и лIыр цIыхум яхэмыту, сабийхэри щIэмысу хуиту и закъуэ къызэрыIэрыхьа насып кIэщIыр IэщIэлъэтынкIэ шынэм ещхьу, и хъуреягъыр къеуфэрэзыхь, зэримыужэгъури уолъагъу. Тхьэмадэр зэм къызэIэбэкIыурэ зыгуэрхэр къыжьэдилъхьэну хуожьэ, апщIондэху мамэ абы и напэм, е и Iупэм, и Iэм, и дамащхьэм – къыIэрыхьэм деж – ба хуещIри, къыхуишияр езым жьэделъхьэж. – Сэ сызэрыбдэшхэр уи жагъуэ хъурэ? – сеупщIащ си псэ
тIэкIум, ар слъэгъуа нэужь. – Ди адэм ещхь сыхъухукIэ къыздэшхэ, итIанэ деплъынщ, – къызжиIащ. КъащIэ уэ абы къригъэкIар. СщIэркъым сщIэнур. Сыдэшхэн? Сыдэмышхэн? Си гуащэм сеупщIынщ, си анэм ар къызжиIэфыну къыщIэкIынкъым. СыкIуэжыху къызошхыдэ. «Юридическэр къэбухауэ, лы зыщэ, джэд зыгъашхэ программистыжь цIыкIум удэкIуасэри уежьэжащ». Нобэр къыздэсым и фIэщ схуэщIакъым а махуэм ипэкIэ сэ Бэч зэи зэрызмылъэгъуар. Сыту пщыхьэщхьэ гъэщIэгъуэнт ар. ФIыкIэ зэриухам
хуэдэу, си щхьэфэцым зресэ сигу къыщыкIыжкIэ. Дахэзили къэкIуэху: «Си нысэр къысфIэзыдыгъуахэр дауэ фыщыт?» – жеIэри дегъэукIытэ. Дыгъэгъазэм и 27-м. Къэлэрдэгу. Мо сыздэгузэвэщам къарууншэ сищIауэ сызэфIэтыфыртэкъым, пщIантIэм сыкъыдэлъадэу си тхьэмадэм сыщыхуэзам. Унэм сыщIашэу сагъэтIыса нэужь, хуэмурэ си гур къихьэжащ. Гуащэ Прозэ
схуэхъунум псы сригъафэу къысщхьэщысу, ЛIыгъумхэ я къуэжьыр къытоуIуэри, си фо цIыкIум къыщIешэ. Тхьэмадэм япэ зрегъэщри хьэщIэщым щIокI. – Гъунэгъум ирахьэлIэуи хабзэщ, Хьэсэн, ауэ гугъу федмыгъэхьмэ, нэхъ къэтщтэнут, – къытоIукI Марат и макъыр кIэлындорым. – Езыр арэзыуэ къыбдэкIуэрэ? – щIоупщIэ си тхьэмадэр. – И адэм сыдолажьэ, дызэгурыIуащ. И анэми ещIэ. Илъэс зыбжанэ хъуащ дызэрызэрыцIыхурэ. Пэжым ухуеймэ, лъыхъу згъэкIуэнухэм уэрат япэ итыр. Ауэ щIалэхэм сыт а къомыр гугъу щIебгъэхьынур, къэхьи ежьэж щыжаIэм, нэхъ щIэщыгъуэ хъун жытIэри, арат мы къомыр къыщIэдгупсысар. – Езыр арэзыуэ къыбдэкIуэрэ? – щIоупщIэ папэ аргуэру. – Сыщогугъ, – зегъэукIытэх Марат.
Си тхьэмадэр сызыщIэс пэшым ныщIохьэри, къызоупщI:
– Уарэзыуэ удэкIуэрэ? – Хьэуэ! – жысIэри, хуабжьыIуэу естащ жэуап. АфIэкIа зыкIи къызэмыупщIу щIэкIыжри, адэкIэ зэжраIар зэхэсхакъым. Гуащэ зэрысхуэхъунур иджыри щызмыщIэххэм занщIэу сигу зыкIэрыпщIа цIыхубзыр къыстелъэщIыхьурэ, и макъ щабэ цIыкIумкIэ къызэпсалъэрт:
– Ухуэмейуэ, зы цIыху IэпэкIэ къоIусэнукъым, си псэ! Уи адэанэм ухагъэзыхьу арамэ, ди деж ущыIэнщ. Адыгэ и хьэщIэ быдапIэ исщ, щIыжаIэр нобэ хуэдэ зы махуэщ. – Хуэмеймэ, хэгъэзыхь щыIэкъым, – зэхызох аргуэру Марат и макъыр. – НакIуэ, фи деж усшэжынщ, – жеIэ къыщIэмыхьэу, ауэ сэ зэрызэхэсхыр ищIэу. Абдежым си тхьэмадэр къопсалъэ:
– Апхуэдэу тщIынкъым ар, Марат. НобэкIэ фи насып зэхэмылъу щытми, пщэдей къэхъунур тщIэркъым, тIуми фи напэр къабзэу мы Iуэхум фыкъызэрыхэкIынращ нэхъапэр. ИтIанэ сэ зыкъысхуегъазэри, къызоупщI:
– Уи адэм хуэтIуэхумэ, уарэзы, си хъыджэбз?
Жэуап естынум сегупсысын сымыухыу, Марат и телефоныр къри-
– Сэ сепсэлъэнщ, – жеIэри, папэ хуещI. Си адэми, сызэрыщымыгугъауэ, псынщIэу телефоныр къытрехри, Марату пщIэм имыхабзэу зыкъредз. «Мыпхуэдизу зумыфыщIыж, уи пхъум зыри къыщыщIакъым. Иджыпсту уи унэм ныIуашэжынущ», – жеIэ модрейми.
А «ныIуашэжынущ»-ращ псори къызэрыкIар. – Хэт зэбгъэшэжынур? – йоупщI си тхьэмадэр.
– Щытщ мыбдежым зыгуэрхэр, къыщIрекIыж, – жеIэри, йожьэ. – Апхуэдэу тщIынкъым ар, Марат, – жеIэ аргуэру си тхьэмадэм. – Хъыджэбзыр зи хьэщIэр сэращи, сэ нэзгъэсыжынщ ар.
Абы хуэмыхьэзыр Марат тIэкIурэ зрелъэфыхьри, и напэр къихьэжыным гугъэ хихыжыпам ещхьу, щIокIыж. Сэ зэхэзмыхыу, си бысым унагъуэм зыгуэрхэр зэжраIэ, итIанэ, рулым си псэ закъуэр дэсу, абы си тхьэмадэр бгъурысу, гуащэ схуэхъунумрэ сэрэ икIэмкIэ дису, унэм сашэж. ЗэрымыщIэкIэ хъуа, хьэмэ, мурад гуэр яIэу, апхуэдэу дагъэтIыса? Сытми, Б.-рэ сэрэ тыншу дызэIуплъэфын хуэдэут машинэм дызэрисыр. КъыкIэлъыкIуэ махуэм нысхуихьыжа си телефон пыдзэхащ. 111 112
Прозэ
ри езыр-езыру къысщыгъупщарэ нэгъуэщIарэ сщIэркъым. Ауэ нобэ сызэрынасыпыфIэр сощIэ!
ЩIышылэм и 4-м. Къэлэрдэгу.
Щыхьым и къуэр ягъэтIысащ икIэм-икIэжым. ЦПЭ-м и унафэщIу зэрагъэуврэ, абы цIыхуу къыкIуэцIыбгамкIэ иджыри къэс зэрыпсэур гъэщIэгъуэнщ. Захуэ, къуаншэ ямыIэу, я ней зыщыхуар даш. Лажьэ зимыIэр нэхъыбэщ. Зыздыкъуадзэн къуэгъэнапIэ къызыхуамыгъэна щIалэгъуалэм я нэхъыбэр къэралым икIащ. Сыт хуэдиз хъыбар гузэвэгъуэ къэIурэ. ЩIалэ закъуэ зыфIэкIуэдахэр дапщэ! Мис апхуэдэхэм язым и адэ-анэм Мэзкуу уэчыл лъэрызехьэ къыщищтауэ, ЛIыгъумым зэтрилъхьа къомыр хузэтрахыж. Си адэ-анэм иджы си Iуфэлъафэр къажыхь: «Сыту фIыуэ удэмыкIуарэт абы!» Дахэзилэ и зыгъэщIэрэщIапIэр зэхуищIыжри, Мэзкуу лэжьакIуэ кIуащ. Щыхьым и закъуэщ. Си тхьэмадэмрэ абырэ зэгъусэу мэжджытым макIуэ. КъыщыкIуэжкIэ, ди деж къыздешэри, пшапэр зэхэуэху мэуэршэр. Ямыгъэшхауи ягъэкIуэжыркъым. ЩIышылэм и 25-м. Къэлэрдэгу.
Линэ къыдэтIысхьэжащ ди хьэблэм. Зымахуэ си гуащэм и гъусэу сыщыIащ я деж. Ныбжьэгъу дызэхуэхъуну къысфIощI. Къалэм кIуэурэ лэжьэн хуей мэхъу, и сабиитIыр къуажэ сабий IыгъыпIэм иритын идэркъым. Щыхьым лъапсэр абы иритыжыпэну хуейщи, къызэрыригъэзэгъынум теухуауэ си тхьэмадэм къечэнджэщ зэпытщ. ЗэкIэ щIыхуэу фэтэрым щIигъэс хуэдэу аращ. Хадэ щищIэн и мурадщ. ЗыгъэщIэрэщIапIэу щытам щыгъын тыкуэн къыщызэIуихыну хуит ищIащ, ауэ Линэ Дахэзилэ щошынэри тегушхуэркъым, ар къэмыкIуэжыххэу Мэзкуу щыIэщ. ЩIышылэм и 31-м. Къэлэрдэгу.
Марат и судыр зэфIэкIащ. Апхуэдиз къулыкъущIэ цIыхугъэ зиIэр пхуэгъэтIысын? Полицэм къыхадзащ итIанэми. Щыхьым и тхьэлъэIухэр къабыл мыхъуу жыпIэн абы и ужькIэ? ИлъэсищкIэ е нэхъыбэкIэ хабзэхъумэ IэнатIэ иIыгъыну хуиткъым. Унэм щагъэтIыса хуэдэу жызыIи щыIэщ. Щыхьым ар хадэм иригъэлэжьыхьыну хуейт. ЩхъуантIагъэр хущхъуэшхуэщ, жи. Езы Марат зэкIэ дунейм къытехьэркъым. ЗыгъэщIэрэщIапIэу щытам спорт Iэмэпсымэхэр щIигъэуващи, хьэблэ сабийхэр йокIуалIэ, Баширрэ Назирри яхэту. Линэ и сабийхэм хуабжьу яхуэгумащIэщ Марат. ЖысIэн сошынэ, ауэ я насып зэхэлъу къыщIэкIамэ, тIум дежкIи хъарзынэт. Линэ къыщыпхуэгъэпцIэну ныбжьым итыжкъым. Марати фIыуэ къэзылъагъун гуэр иIамэ, цIыху сурэтым къихьэнкIи хъунт. Анэмрэ къуэмрэ щызэхуэмыщхьэпэ игъащIэм слъэгъуакъым иджы фIэкIа. Дахэзилэ ежьэу, и къуэр полицэм къызэрыхэкIыжрэ, Щыхьым къыпхуэмыцIыхужыну зихъуэжащ. Мазаем и 5-м. Къэлэрдэгу.
Ныжэбэ аргуэру сынопщIыхьащ. Уэ угуфIэу ухэлът, сэ сыпщхьэщыст. – Хэт уэ цIыкIур узейр? – жызоIэри сыноупщI. НэхъыщIэр сэрам ещхьу, укъысхудоплъейри, упогуфIыкI: Прозэ
– Уэ срыуейщ!
– НтIэ, щхьэ нэхъ хуабжьу жумыIэрэ: «Уэ срыуейщ», – жыпIэу – Уэ срыуейщ, – къызжыбоIэ аргуэру, ауэ иджы нэхъ хуабжьу. Абину? – узохухь сэри. дежым сыкъэушащ.
«Уэ срыуейщ! Уэ срыуейщ!» – си щхьэ сыхуопсэлъэж а махуэм щыщIэдзауэ. Ауэ жысIэжыну соукIытэ, «хъер ухъу» къызжезыIэни сиIэкъым. «Хъер ухъу!» – зыжызоIэж сэ. Псори хъер ухъу! А-а-а! Си щIакхъуэр ес! Мазаем и 7-м. Къэлэрдэгу. Си гуащэмрэ си тхьэмадэмрэ лырэ гъэшрэ ящэ. ЩэхуакIуэхэр
ди куэдщ сыт щыгъуи, пщIэншэу ягуэшыр нэхъыбэжщ. Сэ лэжьыгъэ гугъу зыри къыслъагъэсыркъым, мамэ гъэшыр щызэрихьэкIэ сыдоIэпыкъу, аркъудейщ. Ику иту мазэм зэ щэр здахьынум теухуауэ зодауэ си гуащэтхьэмадэр. Мамэ: «Дэзэгъынукъым, хьэм едгъэшхынщ», – жи. Папэ: «Дагъэ ткIуэпс зи унэ щIэмылъ цIыху зэрыщыIэм сыт хэпщIыкIрэ, я сабийхэм я дзажэналъэхэр къыхэпIиикIыу? Гъэвэжи, дагъэм
дэщIыгъуу зехьэ. Здэпхьын мащIэ?» «ПIахыркъым! Иджыпсту къалэм и кIыхьагъкIэ ирикIуи, зы лы тыкуэн ухуэзэнукъым, щэ
щIэлъу», – жеIэ мамэ аргуэру. «Ярэби, сыту я насып лы зымышххэм. Илуи щIы, и щэуи щIы, и фэуи щIы! КъыкIуэцIытхыр хыфIэддзэжын щхьэкIэ апхуэдиз псэущхьэ зэрыдукIым и гуэныхьым дигъэкIуэну дэ унагъуэр? Зэрыщыту щэкIэ умыпщIэфIми, бжэмышх зырызу дагъэм дэщIыбгъуурэ зехьэ», – папэ щышхыдэкIэ си гъын къокIуэ занщIэу. «Ар зи цIыхуфIагъым и жагъуэ хъун гуэр щхьэ дунейм щызекIуэххэрэ», – жыуегъэIэ. «Щэ гъэвэжа литр, литритI апхуэдэу сощI, ауэ щэ пэгуныр дэнэ здэсхьынур? КъысщыукIытэу сIызыххэм хыфIадзэжу гурыщхъуэ сощI, тхьэ дыдэ, сымыщхьэх икIи сыщымысхь», – жеIэ мами. ЗэрыжиIэр еIусэ зэпытурэщ, и гум зэремыуэм шэч къытрихьэнкIэ гузавэм ещхьу, и Iэм, и плIэм, и щыгъыным епэщэщурэщ. Iуэхур нэгъуэщIу щымыхъунум деж, си тхьэмадэр сфIэпсэкIуэд Iей мэхъу. Уигу хигъэщI нэхърэ, зыхуей псори зыщигъэгъупщэныр нэхъ тыншынущ абы и дежкIэ, езым уемыдаIуэ щхьэкIи зыкъыуигъэщIэххэнукъым. Ауэ гуэныхьу къыфIэщI гуэрым Iэмал щыхуимыгъуэтым деж, дыгъэм и зы бзий игъэункIыфIын хуей хъумэ къызэрытехьэлъэнум ещхьу, тхьэмыщкIафэ дыдэ къытоуэ. Мамэ ар апхуэдэу хъуауэ гу зэрылъитэу, и псэр хэкIын хьэзыру къызэфIонэ, зрешэкIри: «Хъунщ, си дыщэ кIанэ, зыгуэр къэдгупсысынщ», – жиIэурэ къыхуэгуфIэжыху къеуфэрэзыхь. «Дыщэ кIанэ» псалъэхэр зэрызэхихыу, си тхьэмадэми, псэщIэ къыIукIа нэхъей, мамэ къепхъуатэри егъэкIэрахъуэ. Дауи, сэ ар зэрыслъагъур ящIэркъым. ТIэкIурэ зэбгъэдэса, тIуми зым адрейм и жагъуэ зэримыщIар гурыIуэгъуэ хъуа нэужь, тхьэмадэм жеIэ: «Уэ щэр уогъэвэж. Сэ бэзэрым сокIуэри, шатэ зракIэ пэгун цIыкIухэм хуэдэ къыпхузощэху. Мо тхьэрыкъуэ пщэхуитIри къоплъу щумыгъэс. «Шху» жаIэу тратхэу къаублауэ жаIэ. «Щэ» жыпIэу тептхэ щIэмыхъунур сыт. НэхъыщIитIым яжеIи, уэсу къыпхурагъэсынщ, компьютерым къыбгъэдумыгъэкI закъуэ». 113 114
Прозэ
– Зыри къыумыщэху зэкIэ, схухыфIэмыдзэу зэхуэсхьэсауэ щIыунэм илъщ пэгун цIыкIу Iэджэ, зэмыщхьыркъабзэми хъунущ ахэр, пэжкъэ? Махуэ къэси зыгуэр нэщI мэхъу. Гъэвэжа хьэзырмэ, хэти къищтэнущ ар. Лыр зытетлъхьэм деж дыдэ, уплъэмэ плъагъуу, тедгъэувэнщи аращ. Iеищэу узгъэбэмпIа? – къыщIидзэжауэ зрешэкI. Адрейми къызэрытелъэщIыхь и Iэр къыIэщIехри и нэм, и Iупэм хуихьурэ, «мыхъур IэфI гуп» къыхутрегъауэ. Иджы а псори си фо цIыкIум жесIэжынурэ, сэри зыгуэркIэ сахэпщэфIыхьынущ. Пэж дыдэу, щэр куэдыщэ мэхъу. Зыщэхур закъуэтIакъуэххэщ. ПщIэншэу хуэпшиймэ, зыгуэр епта и цIэу, щэри
уи натIэ ибгъэкIын щхьэкIэ яхуэбдзу къащохъу. Ауэ сэ зыщIыпIэ сыкъыщеджауэ щытащ щэм сабын къыхэпщIыкI хъууэ. Мис абы зезгъэсэнурэ, ди Дыщэ КIанэ згъэгуфIэнущ. Ар гуфIэмэ, мами гуфIэнущ. Мамэ гуфIэмэ, си фо цIыкIури гуфIэнурэ сэри сигъэгуфIэнущ. Сабыным ещхь схуэщIу зезгъэсэфмэ, пIахын дэнэ къэна, къыплъамыгъэсыжу хъунущ ар. Зы щэ килограммым сабын дапщэу пIэрэ къыхэкIынур? Удз гъэгъуа сытым дежи ди куэдщ. Ахэр хэпкIутэурэ, мэкIи фэкIи зэмыщхьу пщIы хъунущ. Мазаем и 17-м. Къэлэрдэгу.
ЦIыхур лъагъуныгъэм къыхуигъэщIащ. Ар псалъэ дыгъэлкъым икIи хуэгъэфэщэныгъэкъым, атIэ шэч зыхэмылъ пэж дыдэщи, нэхъ псынщIэу къыбгурыIуэху нэхъ тыншу упсэунущ. НэгъуэщI зыри щищIэркъым цIыхум мы гъащIэм, фIыуэ илъагъуну фIэфIхэм яхуэгъэза и гумащIагъыр иригъэфIакIуэ фIэкIа. Псэ зыIут е зыIумытыж гуэр фIыуэ зэрытлъагъум и закъуэщ дэ Езым деж кIуэ гъуэгум лъакъуэ, вакъэ, шы, гу щытхуэхъур. Лъагъуныгъэ пщэрылъхэр епхьэкIыну апхуэдизу щIэхьэлъэри арагъэнщ. Гуэгъу пхуэхъун цIыху псэ къабзэ ухуэзэн насыпыр езы гъащIэр мыхьэнэншэу зэрыблэмыкIым и нэщэнэщ. Тхъэгъуэщ фIыуэ плъагъум укъызэрилъагъужыр. Зэзэмызэ гунэс пщымыхъу
гуэрхэр зэрызыхэпщIэми езы гухэлъым къыпхуищIэм зы налъи хигъэщIыркъым. Уафэм бахъэу зиIэту уэшхыу къешхыж псым ещхьщ лъагъуныгъэр – сыт щыгъуи ифI къокI, сыт щыгъуи псэхэлъхьэжщ. 7
Мэрем махуэм
Хьэсэнрэ Щыхьымрэ мэжджытым макIуэри гъуэгу тетщ. Мазэ бжыгъэкIэ нэхъыщIэ Щыхьым сэмэгурабгъур иIыгъщ. – Нобэ Емызэгъхэ я къуэракъэ зи чэзур? – щIоупщIэ Хьэсэн, къыфIыдрихьей гуэр зэрыщыIэр къапщIэу. – Хуабжьу мауэ а щIалэм и шхыдэкIэр. «Диным къыхузоджэри сызахуэщ», – жыпIэурэ, унагъуэкъутэу укъыщIэкIынкIи хъунущ бетэмалу. – «Мэжджытым дыщIэвгъэхьэ», – жаIэу щIэныкъуэкъуар адэанэм уапэувми, уи быныр хыфIэбдзэми хъунущ, щыжаIэн щхьэкIэт? – Щыхьыми къыдожьу и гъунэгъум.
– Сабий ахъшэр изыфыжхэм нэхърэ нэхъ Iей щымыIэ ди гугъати, мы «абу» гупыр къызэрырагъэшрэ си жьэм сыкъокъу, – къыпещэ Хьэсэн. – Гъуэгужьхэ я малъхъэм къапиубыдар зэхэпхакъэ? НысащIэм 8 Заказ №1755 Прозэ
IэщIагъэ хъарзынэ иIэрэ пэт, игъэлэжьэн идэркъым. Езыр зы IэнатIэ Iузагъэркъым, ягу зыщегъэкIри къыIуаху. И анэм: «Си пенсэр
фошх», – жеIэри я зэхуакум дэтщ. «Сэ сыщIэсу, телефоным уемыIусэ, интернетым уимыхьэ, пщIантIэм удэмыкI», – къыжреIэ мо лIы бэлыхьым. Хъунщ, ар зыгуэру зыгурызогъаIуэ: гулъытэ хуейщ, пщIэ зыхурегъэщI, тегужьеикIащ. Зэрыдэсым хуэдэурэ, цIыхубз хьэпшып гуэрхэр ещэ, жи, нысащIэм, сабийхэр имыгъэмэжэлIэн щхьэкIи, а мылIэус тIэкIур Iех, сом къыIэщIимынэу. «Къэсшэнущ», – жеIэ, жи. Илъэс тIощIрэ тхурэ хъуакъым иджы абы тIуанэ зытрищIэну зыхуимурадыр. Езыр тIы нэфым ещхьу, и щхьэр щIэкъауэ къегъэкIухь, сэлам къудей гуапэу зэрырах ищIэркъым. СфIэгуэныхь хъуащ хъыджэбзыр. ЦIыхухъум хъу-мыхъуми лъэныкъуэ гуэрым зыхегъэзагъэри, жылэм емыщхьми, езым хуэдэу бабыщыщхьэ къызыфIэкIахэм ядотынш. ЦIыхубзыр лIыр зыпэщIэтми пэщIэтщ, а къызыщхьэщыжми и щхьэр къригъэIэтыркъым. «Къызоуэ, афIэкIа схуэшэчыжынукъым», – жиIэу къафIэкIуэжар иджы и анэм иреудэкI: «Зэ уезгъэшэну си къалэнти, уезгъэшащ, иджы уи щхьэ Iуэху зехуэж». Сабийхэм «папэ деж», жаIэри залIэж. Дэлъхум, гурыIуэгъуэкъэ, нысэм и телъхьэщи, шыпхъур къызэрыдигъэтIысыкIын Iуэху зэрехуэ. Къуэ уиIэу абыхэм утепсэлъыхьыныр щIагъуэкъым, итIани дытхьэусыхэн нэхъ Iэмал димыIэу дыкъагъэнащ. – УзахуэкIэ, тхьэ соIуэ! – арэзыщ Щыхьыми. – ТхьэусыхапIи
къыуатрэ? Лажьэ зимыIэр даш, пхэнж гупыр езыхэм ягъэбагъуэ. «Хъыджэбзхэр зышэн къуажэм къыданэжакъым», – жаIэу къызэхэнащ цIыху цIыкIур. Зауэ емыкIуэкIыу, апхуэдиз зеиншэ уи хъуреягъкIэ щыплъагъуныр гуузкъэ?
– «Нэмэз умыщI, хьэж умыкIуэ, нэщI уимыс», – къыщыбжамыIэкIэ, динри зыIэрыхьапхъэм Iэрыхьэнщ, псо дыдэри ямыгъэлъагъуэмэ ягъэ кIынтэкъым. «Сымуслъымэнщи, фыкъысщытхъу», –
жыпIэу ущIыдэтынур сыт? «Ди быныр ягъэсэну пIэрэ?» – жаIэри жылэр къащогугъ, езыхэр я нэщхъыр я бжьакъуэу дэтщ, хэт зэщыдгъэхьэу депыджын, жаIэри, – пещэ Хьэсэн. – Адыгэр лIэщIыгъуэ бжыгъэ хъуауэ муслъымэнщ. Iуэхушхуэ хъуащ, уэ дыгъуасэ нэмэз щIыкIэ зэбгъэщIамэ. «Диным интернеткIэ дыхуеджащ, модэ МэчэМадинэм щыщ щIэныгъэлI гуэр ди Iустазщ, «сертификат» къыдатыжащ, дыхъуащ, дыщIащ». ХьэрыпыбзэкIэ зэхэфытхъауэ тхылъымпIэ кIапэ гуэр зэрыбкIэ къыхуащып, я цIэ-унэцIэр хуратхэри къращэж. Е къепсалъэр ямылъагъу, е и цIэ къудейр ямыщIэ. ЯмыцIыхуххэ гуэрым къивхэм йодаIуэри, я бзэгур къилэлу къаджэдыхь, я ней зыщыхуам дагъуэ хуащIрэ я пыхъуэпышэхэр ираушту. «Суннэ» псалъэм къикIыр къызгурымыIуэ щIыкIэ, сыщыщтэу сащIащ, пэжым ухуеймэ. Хьэсэн и макъыр зэрыдришеиIуам кIэлъыIэбэжрэ пэт, жиIэр
Щыхьым къызэрыщыхъум щеплъым, абы дыхьэшхын хьэзыру зэрызиубыдым гу лъитащ. Щыхьыми, Хьэсэн зэрызэпиудам ириукIытэжу, итIанэми зэриакъылэгъур къригъэщIэныр фIэфIу, жеIэ: – УIуэхуншэмэ, куэдрэ? Иджы зи жып телефон изылъхьэ псори мо интернет жыхуаIэм искъэ-тIэ, дэри дахэту? Зи акъыл зэтемыхуэхэр зэрызэдауэм сахоплъэ зэзэмызи, уагъащтэм укъыщынэркъым. Зымахуэ а зи гугъу пщIы гупым я зым и сэшхуэр игъэдалъэурэ зыгуэр къигъэгубжьри, хъуэр зыхуригъэусащ: 115 Прозэ
Иджырей муслъымэнхэм я суннэ – Ди щхьэр къэдгъэпцIэжыху доунэ. – «Суннэ» жыпIати, аращ ар сигу къыщIэкIыжар. – Дахэу бел е шэмэдж яIэщIэлъхьауэ, губгъуэм ихуэн хуейуэ аращ зэрыгупу, – Хьэсэн, Щыхьым и гушыIэр диIыгъ зищIу, пыдыхьэшхыкIри, иджыри бжьыбжь уIэгъэ зэриIэр наIуэу, псэлъэн щIидзэжащ. – «Лажьи, уи быныр пIыж», – жызыIэ зы хьэдис сыту къахэмыхуэрэ абыхэм къадз-надзу зэIэпах къомым. Телефоныншэу хьэрфитI зэпащIэфынукъым а зызыгъэахъырзэманхэм. Зым деж кърахыр адрейм деж ягъэIэпхъуэурэ еджэкIэ зрамыгъэщIамэ сщIэркъым. Е адыгэбзэкъым, е урысыбзэкъым. Щхьэ мызэшрэ, аращ згъэщIагъуэр. Нобэ хуэдэу IэщIагъэрэ щIэныгъэрэ тыншу къыщыпIэрыхьэ зэман слъэгъуауэ къысхуэщIэжыркъым. Нэхъыжьым къызэришэрэ нэмэз Iуэху зэрехуэри, аращ уи тхьэкIумэр щIэзудэгур. Къахэзгъэхьэн сошынэ, пэжым ухуеймэ. Зы лъэныкъуэкIи согуфIэ. Унагъуэ щыхъуакIэ, хъарзынэщ, къыщытехуэкIэ ирырещI. ХищIыкIмэ, нэхъ къэсщтэнущ, делэ гуэрым къигъапцIэ нэхърэ. ЦIыхуфI ухъун зэрыхуейр зыщIыпIэ къипхын хуейкъэ? Ирыреджэ КъурIэнми, Инджылми, Тэурэтми. Ауэ нэгъуэщI лъэныкъуэкIи согузавэ. НэхъыщIитIми абы зыпамыщIыжу хъунукъым! «ФIыуэ зэвгъэщIэху, зэкIэ унэм щыфщI, – яжызоIэ, – фыщоуэ е зыгуэрщ». «ЖаIэм едаIуэ», – жыпIэу къыдэбутIыпщыкI хъужу щытамэ, дытхьэусыхэрэт?.. Уи щхьэр згъэуза хъунщ. ЩIалэр дэзэшыхьакъэ, лIо ищIэхэр? – Жэщибл-махуиблкIэ тхьэлъэIу сщIыжынт, нэмэз сщIынущ, жиIамэ. Бэч и псынщIэгъуэм икIащ, ущIэгузэвэжын щыIэкъым. Мис, унагъуи хъуащ, зым къыгурымыIуэр адрейм къыгурыIуэнщ. Ди щхьэгъэтыншыр зыхэзагъэращ къытхуэмыщIэр. – ЛэжьапIэм къащтэжын Iуэху зэрахуэркъэ? – Алыхьым жимыIэкIэ! – кърекIут Щыхьым зэгупсыс дыдэр. – АкъылкIэ дымыгъуэтар бэлыхьым къытхуищIащ. Зэи хамыгъэхьэжащэрэт а сыхьэтмыгъуэ гупым! Къыжьэдэмыхуам сщIэркъым. Хьэрун и хадэр сэ зесхьэнущ, жиIат зымахуи, си Iупэр зэтехьэжыркъым абы лъандэрэ. Ди ади, ди адэшхуи аращ зыхэпсэукIар игъащIэм. МыIэрысэ, кхъужь – нэгъуэщI Iуэху зетхуакъым зэи, ахъшэнши дыхъуакъым. – Шы згъэхъуну сызэрехъуапсэр пщIарэт! – Хьэсэн занщIэу къыIэщепхъуэт Щыхьым трилъхьа уэрэдыпкъыр. – МыIэрысэ, кхъужь зэрыжыпIаращ ар щIыжысIэр. ЯгъэкIуэдын и пэкIэ ди адэшхуэм шы минрэ бгъущIрэ бгъурэ иIауэ сыщрихьэлIащ тхылъыжь гуэрым. Лъым хэтыр пхухэдзынукъым, сыти жыIэ. ЩIым тепщIыхьращ укъэзымыгъэпцIэжынур. – Сыт-тIэ укъэзыгъэувыIэр? Дэ зыдгъэнэхъыжь щхьэкIэ, зы илъэсищэ ипэкIэ иджыри бжэ къуагъым дыкъыкъуамыгъэплъынкIи хъунт. ГъащIи нэхъ яIэтэкъэ абы щыгъуэ.
– Аратэм нэхъыфIри. Пшхыныр къызэрыблэжьым нэмыщI, уи гур иIэту зыгуэр Iуэхум хэтын хуейщ. Пщэдей лэжьыгъэм сыкъыпэрокI, псалъэм папщIэ. Сыт дэ дыкъэзылъагъухэм жаIэжыну къахуэдгъанэр? Ди ныбэр къетхьэкIыу унэ-унэкIэ дызэрыдэтара, къулыкъущIэхэм яхужытIэн дгъуэтмэ, дыгуфIэрэ, псы щIыIэ къыдэIусэмэ, дыкъаскIэу? Сэ сызэрегупсысри! Иджы уэ мыIэрысэ фIэкIа умышхыу, сэри лы
фIэкIа сымышхыу дыпсэуркъым, пэжкъэ? Зыр адрейм хуэмыныкъуэнкIэ Iэмал имыIэу дыкъигъэщIащ, аращ зэсхулIэр. IэщIагъэм къыхуигъэщIа щыIэщ, щIэныгъэм къыхуигъэщIа щыIэщ, лэжьыгъэм 116 Прозэ
къыхуигъэщIа щыIэщ. Аращи, пхъэнкIакIуэр е щIакхъуэгъажьэр уэ нэхърэ нэхъ лъахъшэу къыщIэплъытэн щыIэкъым. Ар зыуэ. ЕтIуанэрауэ, а щыри – лэжьыгъэри, IэщIагъэри, щIэныгъэри – зэуIуу уи гъащIэм хэмытмэ, уцIыху ныкъуэу аращ. МащIэ-куэдми щыри зэдумыхьмэ, е лы лей къыбощтэри, уз къыппкърохьэ, е укъызыфIощIыж, щхьэхынэ, бзаджэ уохъу. ГъащIэм и IэфIыр щIокI, щым языр чэм зэрыхъуу. – Пэжыр арамэ, – фIэфIу гъунэгъум жиIэм йодаIуэ Щыхьым. Езыр жыгхэм елэжь щхьэкIэ, тхылъкIэ зэрыерыщыр игу къокIыж. Дахэзилэ къарукIэ лэжьэн зэрыфIэмыфIым зэIигъэхьауэ йогупсыс. Хьэсэни а къомыр щIыжиIэр гурыIуэгъуэщ. Марат хадэ ищIэн мурад зэриIэм зэрыщыгуфIыкIыр къригъащIэу аращ. Гъунэгъум къигъэгушхуа Щыхьым езым и гум илъри жеIэ: – Ардыдэращ дыдейми къыщыщIар. И хьэлыр – и щIэныгъэм, е и цIыхугъэр – и хьэлым лъэщIыхьэу щытамэ, арат лIы ирикъуа жыхуаIэр. Щысабийм умыгъэлэжьам цIыхугъэ зыхебгъэлъхьэну гугъущ. ЩIыIэм уимысмэ, умымэжалIэмэ, узыхуейр къыпIэрыхьэ зэпытмэ, щхьэхуэфI умыхъункIэ Iэмал иIэкъым. Хьэлыр къащти, иджы нэхъыжь зыбгъэдамыгъэсыж щхьэкIэ, захуэмрэ къуаншэмрэ хуиту ятепсэлъыхьу зыгуэр щIэсын хуейщ унэм. ЩIыкIафIэ ухъуфынкIи хъунщ тхылъ уеджэурэ, ауэ цIыхугъэ пхэмылъмэ, гунэфу укъэнэнущ. – «Дыщэ хэс нэхърэ – жьы зыбгъэдэс», – жаIэ игъащIэми. – Хьэсэн фIэгъэщIэгъуэну йодаIуэ Щыхьым жиIэхэм. ЗымащIэрэ щыма нэужь, къыдыщIегъу: – ЩIалэ Iейкъым Марат. Гъусэ мыхъумыщIэмрэ ахъшэ леймрэ зэтрахуауэ аращ. IэщIагъэ узыншэрэ ныбжьэгъуфIрэ игъуэтмэ, къыумыцIыхужу зихъуэжынущ абы. И акъыл зытехуэн щхьэгъусэ къыпэщIэхуэми, нэхъыфIыжщ. И анэм сыт и хъыбар? КъэкIуэжын Iуэху зэрихуэркъэ?
– Дэнэ кIуэн, и ахъшэр иухмэ? – Зэзэгъи зэмызэгъи щыIэщ а Мэзкуу жыхуэпIэр. – Аращ.
Ауэрэ мэжджыт пщIантIэм дыхьащ зэгъунэгъуитIри, щIалэхэр къабгъэдыхьэурэ сэлам кърах. Мэрем хъутIбэм щIидзэным иджыри дакъикъэ зыбжанэ иIэжщ. – Iимам хьэщIэ къашащ, – зэхэзожэ щIалэхэр. Къуажэ мэжджыт цIыкIум хамэ къызэрыщIыхьэу, занщIэу нэм зыкъыщIедзэ. Гъуэгу тетыху зи гугъу ящIа Емызэгъхэ я къуэм езым нэхърэ илъэс зыбжанэкIэ нэхъыжьын лIы лъагъугъуафIэ къыбгъэдэтщ. ХъутIбэм къеджэнури арагъэнщ. Щыхьымрэ Хьэсэнрэ я мэжджыт сэламыр щаух дыдэм ирихьэлIэу, азэныр къаджэри, Iимам-хьэщIэр теувапIэм дэкIуеящ. Адыгэ джанэ зэпрыдзым и щIыIу кIагуэ Iэгъуапэншэ къытелъщ, езыр мыгъур-мыпшэру зэIэщIэлъщ. И жьакIэ дыжьыныфэм кIыхьагъкIи кIэщIагъкIи дэбгъуэнIакъым – йокIу. Зэрымуслъымэныр и теплъэм къытещ пэтми, мымуслъымэнхэм къахэзыгъэщу дэплъагъур и пыIэ хъурейм и закъуэщ. И зыIыгъыкIэр нэхъ муслъымэныфэщ, и теплъэм нэхърэ. ЗэпIэзэрытщ, Iэдэбщ, макъ щабэщ: – Алыхьу лъагэрэ лъапIэращ фIыщIэри щытхъури зейр. Аращ къытхуигъэгъуну дызэлъэIур, дызыхущIегъуэжыр зыхуэдгъэтIылъыр, ди мыхъумыщIагъэхэм, къытIэщIэщIахэм дызыхутеIэбэжыр, зызыхуэдумысыжыр, тобэ къызыхуэтхьыжыр. Ди щхьэми, ди 117 118
Прозэ
IуэхущIафэхэми къабгъэдэкI щыуагъэхэм дащихъумэну, плъапIэу, гугъапIэу, лъэIуапIэу диIэри аращ. Алыхьу лъагэрэ лъапIэм къихъумаращ хъума хъуар, абы иузэщIаращ узэщIа хъуар, ар зыукъуэншыжыфыни зэблэзышыжыфыни щыIэнукъым. Апхуэдэ къабзэу Алыхьу лъапIэрэ лъагэм къимыхъумар, абы щигъэуар, игъэбэлэрыгъар, игъэхутыкъуар гъуэгу мыгъуэм ежьауэ аращи, ари зыузэщIыжыфын езы Алыхьу лъагэрэ лъапIэм фIэкIа щыIэкъым. Сыт щхьэкIэ жыпIэмэ, акъыл зиIэ дэтхэнэ зы псэущхьэми, дэтхэнэ зы цIыхуми езым къызэрилэжьым, езыр зыхущIэкъум, зыхуэфащэм елъытауэ, къэхъумапхъэмэ къихъумэу, узэщIыпхъэмэ иузэщIу, щыгъэуапхъэмэ игъэбэлэрыгърэ и Iуэху зыхуэкIуэныр иригъэлъагъужу, псоми я Iуэхур зыхуэкIуапхъэм хуэзыгъакIуэ тхьэуэ щыIэр Алыхьталэращ, абыкIэ дыщыхьэтщ. Бегъымбар лъапIэу Алыхьым и нэфIыр зыщыхуа, и щэлатымрэ и сэламымрэ зэхар иужьрей лIыкIуэу зэрыщытми дрищыхьэтщ. Iиман хъужыр аращ. Абы къимыдэкIэ, жыIапхъэми зыхэлъхьапхъэми я нэхъыщхьэр, узэрыущияпхъэм я нэхъ кIэщIыр Алыхьу лъагэу лъапIэм щышынэн, фIэлIыкIын, сакъыу хущытынращи, си щхьэ соущиеж, фигу къызогъэкIыж. Алыхьталэм сакъыу дыхущывгъэт, дыщывгъэшынэ, дыфIэвгъэлIыкI. Алыхьу лъагэрэ лъапIэр уигу къэкIынкIэ хъуну сыт ищIысым нэхърэ дгъэнэхъапэу, гурэ псэкIэ фIыуэ дывгъэлъагъу. Сыту жыпIэмэ, Алыхьталэр зи гъусэр мис апхуэдэу езым фIэлIыкIыу, езым сакъыу хущыту, ар фIыуэ илъагъурэ Iуэху щхьэпэ, Iуэху дахэ илэжьу дунейм тетыфхэращ.
Щхьэж игу илъыр ищIэм хуэдэу, гъащIэми динми щыпхузэрымыхыжыну къыпфIэщI гуанэ зэрынахэм апхуэдизкIэ тыншу ятеIэбэрт къэпсалъэри, «сэри сщIэрт ар» зэрыжыпIэм фIэкIа, щIэ гуэр зэхэпхауи къыпщигъэхъуртэкъым. – «Лыкъумэн» сурэм мис мыпхуэдэу къыщокIуэ, – къыпещэ Iимам-хьэщIэм. – «Уи адэ-анэр къыпщыхьэрэ, сэ гуэгъу, Iыхьэгъу къысхуэбгъэувыну, «ширк» блэжьыну урахулIэмэ…», – ар Алыхь псалъэу КъурIэным иту аращ. Сыт апхуэдэм деж пщIэнур? «Абыхэм жыIэщIэ уахуэмыхъу», – жи. Иджы мыбдежым хьэлэмэту хэлъыр сыт? Псалъэм папщIэ: «Алыхьталэм ухуэпщылIыну, абы нэмэз хуэпщIыну ухуейуэ, уи адэ-анэр зэран къыпхуэхъумэ, «нэмэз уэдгъэщIынукъым» жаIэу къыпщыхьэмэ, жыIэщIэ уахуэмыхъу», – жиIэркъым абы. ЖиIэр сыт? Алыхьыр уи фIэщ хъуным, фIэщхъуныгъэ къабзэм теухуауэ къоныкъуэкъухэращ зи гугъу ищIыр. Мыбдежым занщIэу уигу къэкIыр сыт? НэгъуэщI зыри щымыIэу пIэрэт адэ-анэм жыIэщIэ уахуэхъу щIэмыхъун щхьэусыгъуэ? Мы Iиман закъуэм фIэкIа щхьэ нэгъуэщI зыми и цIэр къримыIуарэ Алыхьталэм? Уи Iиманым зэран къыхуэхъуну щытмэ, Алыхьу лъагэрэ лъапIэм гуэгъу гуагъэдзэну, Iыхьэгъу хуагъэгъэувыну щытмэ, жыIэщIэ уахуэмыхъу къудейщ жиIэр. «Нэмэз уамыгъэщIми, жыIэщIэ уахуэмыхъу», нэщI уамыгъэIыгъми, жыIэщIэ уахуэмыхъу, IэлъэщI зэтрыуамыгъалъхьэми, жыIэщIэ уахуэмыхъу, жьакIэ къыуамыгъэгъэкIми, жыIэщIэ уахуэмыхъу», – жиIэу, нэгъуэщI зыри щIыжимыIэр сыту пIэрэ? ЩIыжимыIэр, тобэ ярэби, Iиманыр адэ-анэм я псэм зыхимыщIэххэуи зепхьэфынущи аращ. «Ей, сэ си гум Iиман илъщ, фылIмэ, ивмыгъэлъ», – жыпIэу, абыхэм уащIыщыхьэн щыIэкъым. Мис абы къыхэкIкIэ абыхэм уемыдауэ, уемызауэ, абыхэм жаIэм утемыхьэу, Прозэ
уи Iиманыр уи гум игъэлъыж, жыхуиIэщ. Iиманыншагъэм нэгъунэ урахулIэми, дунейм утетыху тIэкIу уи адэ-анэм «фIыкIэ ядекIуэкI, фIыкIэ ядэгъуэгурыкIуэ, мэхьруфкIэ ядэгъуэгурыкIуэ» жеIэ. НэгъуэщIу жыпIэмэ, зи чэзукIэ, игъуэкIэ, хъупхъэкIэ ябгъэдэт. Адрей дунейм и Iуэхур Алыхьталэм езым зэхигъэкIагъэххэщ. Ауэ мы дунейм Iиманыншагъэ дыдэм урашалIэрэ пэт, абы теухуауэ къодауэ, къозауэ, къоныкъуэкъурэ пэт, уи адэ-анэм уемыдэуэж, уемызэуэж, дахэкIэ ядекIуэкI, дахэкIэ ядэгъуэгурыкIуэ, жеIэ. Узэмыгупсысыф, узытемыпсэлъыхьыф, Iэмали бгъэдыхьэпIи зыхуумыгъуэту мэжджытым къэпхьэса гукъеуэхэм уазэрыпэлъэщыну Iэмалхэр зэрищIэм шэч закъуи къытумыхьэн хуэдэут Iимам-хьэщIэр зэрыпсалъэр. ЖиIэм щыщу зы псалъэ зэхыумыхми, и теплъэр, и макъыр, и шыфэлIыфэ гуакIуэр и жьэм къыжьэдэкIым апхуэдизкIэ и щыхьэтти, ар щыпсэу зэманым, щIыналъэм, лъэпкъым, Iумэтым узэрыщыщым нэрымылъагъу дамэ къыптригъакIэрт. Ари уэ узытет дуней дыдэм зэрытетыр, хьэлъакъуиплIу къыщупщэпщыхь а гъащIэ дыдэм къызэрыбдыхэтыр къэпщIа и ужькIэ, гуауэ зи цIэ зэхыумыщIэжын хуэдизу гуми псэми нэсырт лIы мыцIыхум къипсэлъри къищымри. Аракъэ цIыху дахэ жыхуаIэр, – и жьэр Iурыхуат Щыхьым, Хьэсэн хьэщIэр къызэрыщыхъур къищIэн папщIэ, зыщиплъыхькIэ зыкъищIэжу. Мес, ари итхьэкъуащ уафэм къехуэха псэгъэхъужым. ФIыщIэ хуэпщIыну, пIэтыну, уеубзэну зэи хуит уищIынукъым абы, уолъагъу. Мащэ Iуфэм укъызэрыбгъэдишыр езым зэрифIыгъэр пфIыщIихъумэжыну хэтым ещхьу, уи щхьэкуцIыр зыугъуэн упщIэ гугъухэм ауэ блэкIрэ пэт, зэрымыщIэкIэ, игу къызэрыкIыжа къудейм щхьэкIэ, ецырхъ къудейуэщ я жэуапыр къызэриутIыпщыр. И пащхьэ къит дэтхэнэ зыри зэрымуслъымэн къабзэм, пэжым, Iущым шэч закъуи къызэрытримыхьэр къыпкърыщрэ, езым нэхърэ нэхъ бэлэбанэ абдежым къемыкIуэлIа нэхъей, Iэсащэу и щхьэр ехьэхауэ. Загъэхъеину хуит ищIыххэмэ, уафэм щIаIэтэн хьэзыру зэхэт щIалэхэр я пIэ изымыгъэкI, пщIэ лей къыхуищIыну къебгъэрыкIуэIамэ, зэрыIэщIэкIуэсыкI хьилагъэ IэфIри дыболъагъу хьэщIэм. Малъхъэдису узэрызыщIишэ и псэ къабзэр и Iэпэхэм къыпыткIум ещхьу, и закъуэ зэрымэжджыту къегъэнэху, зэхыумыхыу пIэщIэкIар уи нэр къызэрызэтрумыхыфымкIэ ирибгъэкъужу. – НтIэ, Iиман дыдэм теухуауэ дахэкIэ уадекIуэкIыну унафэ къыщыпхуищIкIэ, – адэкIэ зрегъэубгъу Iимамым и гупсысэм, –
мыдрей дин IуэхущIафэ, дин лэжьыгъэ жыхуэтIэжхэр Iиманым узэрытет, абы къыкIэлъыкIуэ Iуэхугъуэу аращ. Уи адэ-анэр нэмэз уамыгъэщIыну къоныкъуэкъуу щытмэ, укIуэу я пащхьэ нэхум уиувэу: «Мис, сэ нэмэз сощI! Зыфчэтхъэж! ЗыфлIэж! ЛIыгъэ фиIэщ, сывмыгъэщIмэ!» – жыпIэу, я нэм зыщIыщIэпIунур сыт? УащIедэуэнур, уащIезэуэнур, уащIеныкъуэкъунур сыт? Дэчых, зыгъэпщкIу, закъыумыгъэлъагъу! АкъылкIэ, IущыгъэкIэ, мэхьруфкIэ Iуэхур зэблэх! «Нэмэзыр бгынэ, умыщI, къэгъанэ», – щыжиIэркъым абдежым. «Бжьы зэрынар зэрыгъэкI», – жиIэу аращ. ЗапэщIумысэ, жыхуиIэщ. Нэмэз щыпщIынум деж, мыбыхэм сыкъалъагъуу къысщыхьэу, сэри сигу ятезгъэзэгъарэт жыпIэу, укIуэу я пащхьэ нэхум уимыувэ, жиIэу аращ. IэлъэщIым и Iуэхур ардыдэращ, жьакIэм и Iуэхури ардыдэращ, дэтхэнэ зыри ардыдэращ. «Фэ фыхьэлэмэ, сэ сыгуанэщ», –
жыпIэу уапэщIэувэныр мэхьруфкъым, Iуэху зэфIэхыкIэкъым, бгъэдыхьэкIэ дахэкъым, игъуэкъым, зи чэзукъым. Игъуэр, зи чэзур 119 120
Прозэ
сыт? УафIэкIынырщ, уадекIуэкIынырщ, мэхьруф жыхуэтIэ Iущыгъэ, дахагъэ, губзыгъагъэ Iуэхум хэплъхьэнырщ. Мис, псалъэм папщIэ, нобэ щIыналъэм проблемитху е щы илъмэ, я зыр, уеблэмэ, япэ итыр а жьакIэм и Iуэхуращ. ЩIэныгъэлIхэм я нэхъ ин дыдэхэм яз Iимам Шафихьи жиIэр сыт? Псапэ къэхьын, Бегъымбар лъапIэм зегъэщхьын мурадым, муслъымэным хуэфащэу зэрыщытым къыхэкIкIэ жьакIэ зыгъэкIыну хуей цIыхум а тетым зы гуэдз хьэдзэ фIэкIа имыкIыхьагъыу щытми, абы а псапэр иIэщ, жи. Сыту жыпIэмэ, абы жьакIэ щIигъэкIыр псапэ къихьын папщIэщ. Ауэ сэ жьакIэм щIалэ дахэ срохъу, лIыфIыфэ къыстрегъауэ, жиIэу, и бгъэм нэс игъэкIауэ щытми, абы зы гуэдз хьэдзэ хуэдиз псапи иIэкъым, сыту жыпIэмэ, абы апхуэдэ гукъэкI ищIакъым. НтIэ, тобэ ярэби, адэанэр зэрыгузавэм, мис мы иджыпсту екIуэкI щхьэкуцIыншагъэм, акъылыншагъэм къыхэкIкIэ, къолъэIурэ, мыхъумэ, къошхыдэрэ, мыхъумэ, зыкъыпхуагъэгусэрэ, мыхъумэ, къощхьэфауэрэ, мыхъумэ, уэ «мэхьруф» жыхуаIэр бжэгъукIэ къраудми умыщIэу аращ. Iиман дыдэм теухуауэ абыхэм зеупсеи едауэ, езауэ щыжимыIэкIэ, дахэкIэ ядэгъуэгурыкIуэ щыжиIэкIэ, Iиманым укъыфIэкIа нэужь, къытпэщылъ дэтхэнэ зы Iуэхугъуэри адэ-анэм, нэхъыжьым, благъэм, Iыхьлым, сэ сщIэрэ, узыхэтым, узыдекIуэкIын, узыдэгъуэгурыкIуэн хуей цIыхум зыщIебупсеин щхьэусыгъуэ Iуэхум хэлъын хуейкъым. Дэтхэнэ зы Iуэхури дахэкIэ зэрызэфIэпхыфыну Iэмал муслъымэным къигъуэтыфын хуейщ. Сыту жыпIэмэ, муслъымэнращ Iущыр, аращ губзыгъэр, муслъымэнращ хэкIыпIэ къэзыгъуэтыну зыхуэфащэри зи къалэнри. УсакIуэ гуэрым усэ хуэдэу дахэу зэхилъхьауэ щыIэщ ар:
АкъылыфIитI зэщыIеймэ, зыри шынагъуэ хэлъкъым –
Языхэзым акъыл хилъхьэнщи, зэкIужынхэщ.
Зы делэрэ зы акъылыфIэрэ зэщыхьэмэ,
Абыи шынагъуэ хэлъкъым –
АкъылыфIэм акъыл хилъхьэнщи, зэкIужынхэщ.
Уанэ мыгъуэ щытралъхьар делитI зэщыхьэмэщ.
Мис ардыдэр щокIуэкI иджыпсту мыбдежым. НтIэ, джаурым
акъыл къызыкъуихыну ущыгугъ нэхърэ, уэ езым акъыл къызыкъуэпхмэ нэхъыфIкъэ, нэхъ пхуэфащэкъэ? Муслъымэнракъэ ар къызытехуэр? Мис аращ хьэрыпыбзэ «мэхьруф» жыхуэтIэжым къикIыр.
Iимамым псэлъэн зэриухар къапщIэу, духьэ ищIыж пэтрэ, шэджагъуэм и Iикъанэр къэIуащ. Псори къэтэджауэ сатыр-сатыру мэув. Нэмэзыр езыгъэщIыну Iимам-хьэщIэри, шу пашэм ещхьу, жэмыхьэтым и пэ къитщ. И псэлъэкIэм хуэдэ дыдэу гупсэхут абы узыхишэ и нэмэзри. Уи къару къызэрихькIэ, къызэрыбгурыIуэкIэ абы фIыуэ къилъытэм утетмэ, уигу къыщIыхэщтыкIын узэрыIумыщIэнур зыхыуигъащIэрти, и щIыбагъыр къызэрыгъэзам хуэдэу, уи щхьэ ухуимытыжу дзыхь зэрыхуэпщIымкIэ уитхьэкъупэрт. «Апхуэдэу къыщIэкIынщ бегъымбарыр зэрыщытар» – игу къолъадэ Щыхьым, нэмэзым здытеувэм. Iимамым и «Аллахьу акбар»-р къызэрыIуу, и акъылыр, езым нэхърэ нэхъ лъэщ гуэрым зыщIишам ещхьу, гупсысэ псоми ябгынащ. «Сымис, мыр сэращ», – жезыгъэIэ гурыщIэмрэ хьэщIэм къипсэлъ къурIэныбзэм зрипх къару лъэщыр зэрынаIуэмрэ фIэкIа зыхимыщIэу, нигъэсащ Щыхьым и жумхьэ нэмэзыр, жэмыхьэтым яхэту. «Сызэрымуслъымэнми сызэрыадыгэми Прозэ
нобэ хуэдэу сыщыщыгуфIыкIа къысхуихуакъым», – жриIэнущ абы Хьэсэн, мэжджытым зэрыщIэкIыжу. «Уэ уакъезгъэцIыхун папщIэщ дунейр къыщIэзгъэщIар», – къыжриIауэ жаIэ Алыхьышхуэм Бегъымбар лъапIэм. Адыгэхэр дыкъыщIигъэщIар мыбы ещхь дыхъун щхьэкIэу пIэрэт?» – къыщIидзэжауэ зэпеплъыхь Щыхьым Iимам-хьэщIэр. Мыпсэлъэххэуи
зыхыуигъэхыфынущ абы зыхуейр. УIуплъэмэ, зэфIэкIащ. И щIыбагъыр къызэрыгъэзауэ, и гуфIакIэм удэсым ещхьу, уигури уи псэри егъэхуабэ. Сыту жьгъейуэ къыщыхъужрэ иджы Щыхьым лъэхъуэщым зэрисари, щIисари, а пщыхьэщхьэм емыфамэ, Хьэрун тхьэмыщкIэр IэщIэмыукIэнкIэ хъуну зэрыщытари, Iэмали Iэзэгъуи зыхуимыгъуэт Дахэзилэ илъэс ныкъуэ хъуауэ Мэзкуу зэрыщыIэри, Марат полицэм къыхадзыжауэ лэжьапIэншэу зэрыдэсри. «Ялыхь, афIэкIа сумыбгынэ, сыщIегъуэжащ! Сыщытынтэкъым апхуэдэу, уэ узэрызиIэр сщIамэ! Сыт хэмыткIухьынур уэ уи лъагъуныгъэм? Къысхуэгъэгъу, зызоумысыж! ЗыкъысщIэгъакъуэ! КъыздэIэпыкъу! Зэзгъэзэхуэжыну Iэмал къызэт! Гъуэгу захуэм сытумышу, уи арэзыныгъэм сешалIэ!» – мэIущащэ Щыхьым, и IитIыр къиIэтауэ. И нэпсхэр къеутIыпщри, и псэри мэтыншыж. Сытри хузэфIэкIынщ Щыхьым дяпэкIэ. Зэхэзэрыхьа псори зэхихыжынщ. И къару щысхьынкъым, лэжьэнщ. Дахэзили къэкIуэжыну гурыIуэнщ, Марати лэжьапIэрэ хъыджэбзыфIрэ къыхуигъуэтынщ. Упсэуну шынагъуэжкъым. Узытетыпхъэм тети, псори езыр-езыру зэхуэхъунущ. Акъылыр здынэмысыр гум къищIэнущ, ныбжьэгъум къыбжиIэнущ, уафэм къехуэхынущ. Алыхьыр щыIэщ! Алыхьыр закъуэщ! Бегъымбарыр хьэкъщ!
Нэмэзыр зыуха Щыхьым Хьэсэн нэкIэ къелъыхъуэ. Сыту пIэрэ абы жиIэнур нобэрей хьэщIэм теухуауэ? Мисри, лъэбакъуэ зыбжанэкIэ нэхъ пэмыжыжьэу абыи зыкъеIэтыж.
– Муслъымэн динращ дэ дызыгъэунэхъуар жызыIэхэр нэбгъузкIэ Iузгъэплъарэт мы щIалэм, – Хьэсэн куэдрэ думылъагъу нэжэгужагъыр къыщхьэщихыу къыбгъэдохьэ Щыхьым. – Зэрылъэпкъыу къурмэн щIащIар абы и закъуэми, хуэфащэщ, тобэ ярэби. Тырку
адыгэхэм ящыщщ жаIэ. КIуэр-къэкIуэжми къэIэпхъуэжыпами къызгурыIуакъым. Щыхьым, дауи щIы, мы щIалэр едмыгъэблагъэу хъунукъым.
– Емызэгъым дезэгъмэ. – гушыIэну хуожьэ ар зигу къэмыкIыхха Щыхьым, ныбжьэгъум и гупыжыр диIыгъын хьэзыру. – Емызэгъищэм сеубзэфынущ ар си унэ щIэсшэн папщIэ. – Хэт-тIэ зэран хъур?
– Зыри! НакIуэ, и Iэр дыгъэубыд, сэламым дыкъигъэгъуэзэнщ. Я къуажэ Iимамымрэ абы къиша щIалэ хьэщIэмрэ ябгъэдыхьэн я мураду, зэныбжьэгъуитIым ипэкIэ кIуэтэн щIадзащ. ЦIыхур Iувти, кIуэцIрыкIыгъуейт. Сэлам зэрахыпхъэ Iыхьлы-благъэхэм, гъунэгъужэрэгъухэм яблэмыкIыфурэ, Хьэсэнрэ Щыхьымрэ мис иджы дыбгъэдохьэ Iимам-хьэщIэм, щыжаIэм, зыщIыпIэ зэрыпIащIэр IупщIу, щIалэ зыбжанэ къыбгъэдыхьэри, зэрыгупу щIэкIыпIэмкIэ ежьахэщ. Хьэсэн зэубзэну зызыхуигъэхьэзыра Емызэгъхэ я къуэри абыхэм ядэщIыгъуу щIэкIащ. Сыт ящIэнт зэгъунэгъуитIым? «НэгъуэщI зы махуэ зыIэрыдгъэхьэнщ», – жаIэри, зэхахар яхуэмыухыу, зэрыгъэгушхуэжхэурэ хьэблэмкIэ къаунэтIыжащ. 121 Прозэ
Рассказхэр ФатIимэ
ПСЭМ Хьэмид, и чэзур къыщысынум пэплъэу, зауэлI зыбжанэм я гъусэу кIэлындорым тетт. «Си щхьэр узыжыркъым. НэгъуэщI сэкъати сиIэ хуэдэкъым. Ауэ мыбы сыкъыщIагъэкIуар сыту пIэрэ?» – жиIэу здегупсысым къеджэри, Хьэмид пэшышхуэм щIыхьащ.
– Сержант Мыжей Хьэмид, – яжриIащ абы стIолым бгъэдэсхэм, сэлэт хабзэу.
Сэлэтым и тхылъхэр дохутыр нэхъыщхьэм къещтэри тэлайкIэ хоплъэ, и щхьэр къеIэтри Хьэмид къоплъ. ИтIанэ и нэгъумыпIащIэурэ джэр ар елъэщI, зыIуелъхьэжри Хьэмид къоупщI:
бэлътокушхуэмкIэ зыIуехри, – Уэ, ныбжьэгъу Мыжей, утIасхъэщIэхщ, пэжкъэ? 122
– НтIэ, пэж дыдэщ. СытIасхъэщIэхщ, – жэуап къет Хьэмид. – Сыт уи ныбжьэгъум и цIэр? Ари шэрджэс?
Хьэмид къэуIэбжьауэ абы еплъащ, дохутырым и упщIэр зыхуихьынур имыщIэу, иужькIэ жиIащ:
– Вано. Си ныбжьэгъур Ванощ. Куржы щIалэ бэлыхьщ.
– НтIэ, шэрджэс, мыдэ къызэдаIуэт, – къыщIидзащ абы макъ езэшакIэ. – Вано уи гъусэу тIасхъэщIэх фыкIуа хуэдэт. Фашист гуп фаIуоуэ. Зэхэуэ къохъу. Вано автоматкIэ яхоуэ, гранатэхэр яхеутIыпщхьэ. Уэ-щэ? Абдежым, упэмыплъагъэххэу, уи щхьэм узын къыщIедзэ. АпхуэдизкIэ ар къоузри, уи щхьэ куцIым Iэдэ гъэплъакIэ хэIэбам ещхьщи, мывэри вагъуэри уигъэшхынущ, жыхуаIэм хуэдэщ. Зэман гуэркIэ зыхуэбгъэшэчыфынущ. Ауэ итIанэ. Iэщэр хыфIыбодзэри, мафIэм ис уи щхьэр IитIкIэ фIэбубыдыкIыжауэ, зэуапIэ губгъуэр уобгынэ, уи ныбжьэгъу Вано дэнэ щыIэми умыщIэжу. Вано и закъуэ фашистхэм япэлъэщыну? Си фIэщ хъуркъым. Уи ныбжьэгъум удэмызауэу, зауэ губгъуэр зэрубгынам.
– Сэ апхуэдэ зэи сщIэнукъым, ныбжьэгъу дохутыр. Апхуэдэ хьэл схэлъкъым. Сэ къэрабгъэхэми, ныбжьэгъур утыкум къизынэхэми сащыщкъым. Апхуэдэр щхьэр къысхуэвгъэфэща?! – гуащIэу зэщIэплъауэ къопсалъэ Хьэмид.
– Пэжщ. Уащыщкъым. Нэхъ пэжу жыпIэмэ, нобэр къыздэсым уащыщакъым. Мыпхуэдиз дамыгъэ лъапIэхэр ауэ сытми къызэрыпхуамыгъэфэщари къызгуроIуэ. Ауэ уи щхьэм лагъым къутахуэ къыхэнащи, щIы фIыцIэм ущIэпщхьэным хуэдэу къоузынущ, ажалыр Прозэ
нэхъыфIщ, жыуигъэIэнущ. Апхуэдэуи къоузу щытакъэ? Иджыпсту мащIэу тесабырауэ аращ.
Хьэмид еплъыхыу тэлайкIэ щытащ, дохутырым жиIэр и фIэщ мыхъуу.
Ар зэгупсысыр къищIа хуэдэ, дохутырыр къэпсэлъащ:
– Сыт сэ укъыщIэзгъэпцIэнур? Сэлэт узыншэр зэуапIэм сыт къыщIыIусшынур? Сызахуэкъэ? Уэ езыр егупсыс.
– КъызгурыIуащ. Апхуэдэ щIыкIэкIэ Хьэмид и унэ къаутIыпщыжащ.
Иджы нобэ ар Краснодар гъущI гъуэгу станцым тетт. Фашистхэр къызэрыблагъэр ящIэрти, цIыхухэр, бжьэ къэпщIауэ, зэрызехьэрт. Минрэ щибгъурэ плIыщIрэ тIу гъэр екIуэкIырт. Хэку зауэшхуэм и гуащIэгъуэт.
И дамащхьэм зыгуэр къыщытеIэбэм, ар къэщтащ. КъызэплъэкIмэ, лейтенант щIалэщIэ къыщытт.
– Дэнэ укъикIрэ, дэнэкIи укIуэрэ, сержант? – къеупщIащ ар Хьэ-
– Ныбжьэгъу лейтенант, уIэгъэ нэужьым унэм саутIыпщыжауэ мид.
сокIуэж. сокIуэжыпэ.
– Дауэ узэрыкIуэжыпэр? Сегъэплъыт уи тхылъхэм.
Хьэмид и джанэбгъэ жыпым тхылъхэр кърихри иритащ.
Лейтенантым ахэр гупсэхуу къипщытэри, Хьэмид къыщритыжым – Иджыри Хэкум къулыкъу хуэпщIэну Iэмал щыIэщ. Ухьэзыр? – 123
къеупщIащ:
жери.
– ЖыпIэр сыт?! Щхьэ укъызэупщIыххэрэ?! Сэ сытым щыгъуи сыхьэзырщ, – ет жэуап Хьэмид.
– НакIуэ-тIэ си гъусэу.
Лейтенантымрэ Хьэмидрэ гъущI гъуэгу станцым и щIыбагъкIэ екIуэкIащ. АбыкIэ шыгу зыбжанэ щызэхэтт, сабийхэр ярызу ису. Хьэмид илъагъур и гум щIыхьащ: сабийхэм я нэкIухэр сабэм иуэжат, къарууншэхэт, нэхъыбэр фэмрэ къупщхьэмрэ хуэкIуат. Языныкъуэхэри мэжэщIалIагъэм къыхэкIыу зэщIэбэгат.
Хьэмид и пIэм ижыхьауэ итт, жиIэнур имыщIэу.
– Мыхэр Ленинград къыдашауэ щытащ. Иджы ди щIыпIэми бийр къэблэгъащ. Сабийхэм я нэхъыбэр журтщ. Фашистхэм зэраIэрыхьэу яукIынущи, Куржым гъэсакIуэ цIыхубзхэмрэ фIэкIа нэгъуэщI зыри я гъусэкъым. Я закъуэ гъуэгу тезгъэхьэну дзыхь сщIыркъым. СынолъэIу, я гъусэу гъуэгу утехьэу, дэIэпыкъуэгъу уахуэхъуну.
ягъэIэпхъуэ. Шыгухухэмрэ – Сэ укъыщIызэлъэIун щыIэкъым, ныбжьэгъу лейтенант. Сэ ар си къалэнщ.
– Гъуэгу тхылъ пхуэстхынщи-тIэ, мы сабийхэм я гъусэу ежьэ.
– Еууей, тхьэмыщкIэ цIыкIухэ! Си гур ягъэузащ. Умыгузавэ. Си псэр нэхъапэщ, жызмыIэу, сэ абыхэм сыткIи садэIэпыкъуну псалъэ узот.
– Куржым нэс дэлъ гъуэгур я къарум дэхуэну си фIэщ хъуркъым. Къуажэ фызыблэкIынухэм ерыскъыкIэ къывдэIэпыкъуну фелъэIу, е, Прозэ
Iэмал иIэххэмэ, ятевгуашэ. Ахэри тхылъым истхэнщ, – жи лейтенантым.
– Пэж дыдэщ. Мывалъэ къурш гъуэгур къатехьэлъэнущ, – къыщIегъу Хьэмид.
Тхылъыр хьэзыр зэрыхъуу, гухэр зэкIэлъхьэужьу гъуэгу техьащ. Гу шэрхъхэр мэкIыргъ, тхьэусыхэу. Гъуэгу быркъуэшыркъуэ къуейщIейм сабий мэжэщIалIэхэр зэщеуд. Махуэр хуабэщи, дыгъэр щысхьыншэу мэдзакъэ. Сабийхэр кIуэ пэтми нэхъ къулейсыз мэхъу. Апхуэдэурэ ахэр шэрджэс къуажэ гуэрым дыхьащ. Хьэмид унафэ ищIри, япэ узыхуэзэ унагъуэм я бжыхь куэбжэм деж гухэр къыщызэтеувыIащ. – НэгъуэщI мыхъуми, сабийхэр псы тIэкIу ефэнщ. Е хэт ищIэрэ, ерыскъыкIэ зыгуэрым гу къытлъитэнщ. АрщхьэкIэ, ящIэнуми хунэмысу, зы тхьэмадэ жьакIэху куэбжэм къыдэкIри, Iэдакъэжьауэ ищIурэ абыхэм къабгъэдыхьащ.
– Уи махуэ фIыуэ, ди адэ! – сэлам ирихащ абы Хьэмид.
ЛIыжьым гуапэу жэуап къитащ:
– Ууейри нэхъыфIыжу, щIалэфI! Фыкъеблагъэ.
– Хьэуэ, ди адэ, дыгувэнущ, гъуэгу къытщIэлъщ. ДопIащIэ, фашистхэр къыткIэлъысынущ. Мы сабийхэр догъэIэпхъуэ. Ярэби,
гъуэгум щедзэкъэну ерыскъы гуэр къаIэщIэвмылъхьэфыну пIэрэ? Фи Iуэхухэр зэрымыщIагъуэри сощIэ, ауэ, итIани, мыхэр къулейсыз хъуащи, гъуэгур я фэм дэмыхуэнкIэ согузавэ.
– Абы щыгъуэ укъэмыувыIэу модэкIэ фынакIуэ, – жери, жьакIэхум япэ ит гум щIэщIа шым и IумпIэр иубыдри ежьащ.
Къуажэ уэрамым здрикIуэм къуажэдэсхэр гъусэ къахуохъу: гухэр языныкъуэхэм къаувыхьауэ, языныкъуэхэри я ужь иувауэ, гупышхуэ зэрыгъэхъуауэ, къокIуэхэр. Сабийхэм хьэлу тыкъырхэр IэщIалъхьауэ, ахэри хуэму мэжьэгъуашхэ. Къуажэдэсхэм я нэпсыр хэт щэхуу, хэти нахуэу щIилъэщIыкIырт.
Тхьэмадэ жьакIэхум зы щIалэ цIыкIу япэ иригъэщащ:
– Жантемыр IуэхущIапIэм щIэсмэ, жэи къащIэт, – жери.
Уэрам сабэ Iувыр къигъэхъейуэ, щIалэ цIыкIур щIэпхъуащ.
Ауэрэ къуажэкум щынэсым, абыхэм къапежьащ къуажэ тхьэмадэ Жантемыр. Абы илъагъур и фIэщ мыхъуу, зы гум бгъэдэкIым адрейм бгъэдыхьэурэ сабийхэр къызэпеплъыхь.
– Еууей мыгъуэ, дэнэ мы хъарыпхэр здэфшэр? – жеIэ абы, сэлам хынри щыгъупщэжауэ. Плъагъурт адыгэлIым и нэпсыр ерагъкIэ зэрызэтриIыгъэр, апхуэдизкIэ сабийхэр фIэгуэныхь хъуати.
– Куржым догъэIэпхъуэ, тхьэмадэ. Фашистхэр къыткIэлъысынкIэ догузавэри, зыдгъэгувэ хъунукъым. Ауэ, хъуххэнумэ, ерыскъыкIэ фыкъыддэIэпыкъуамэ арат, – жеIэ Хьэмид темыгушхуащэу, сыту жыпIэмэ нэрылъагъут езы къуажэдэсхэри зэрыхуэмыщIар.
– Ерыскъыри зыгуэр хъунщ, щIалэфI, ауэ а гъуэгу къуейщIейр мыбыхэм я къарум дэхуэну?
– НтIэ, сыт ди Iэмалыр?
ЦIыху Iув зэхэтым и гупэр яхуигъазэри, тхьэмадэр уващ. Абы и Iэхэр зэригъэIуэтырт, зэм и щIыбагъымкIэ ирихьэкIырт, кърихьэкIыжырт, зэми и тэмакъ щиубыдыкIам псчэуIуурэ зригъэлъэщIырт. Нэрылъагъут гукъэкI ищIар абы сэтей къызэрыхуэмыщIыр. 124 Прозэ
ИтIанэ гухэм ящыщ зым бгъэдыхьэри, хуэсакъыурэ зы щIалэ цIыкIу IэплIэкIэ кърихащ. Ар иIыгъыу и къуажэгъухэм я пащхьэ къиувэри къыщIидзащ:
– Мыхэр дэ ди сабийщ. Мыбыхэм я адэ-анэхэм дэр папщIэ, хэкум и щхьэхуитыныгъэм папщIэ лъыр ягъажэри, зэуапIэм Iутщ. Дэнэ мы сабий къулейсызхэр здэдгъэкIуэнур, къызэремылынур тщIэуэ? Сэ зыри фыхэзгъэзыхьыфынукъым. Сэ мы хъарыпыр си унэ схьынущ, – жиIэри, щIалэ цIыкIур зрикъузылIащ.
– Азалыхь, а пщIэр пэж дыдэкIэ, Жантемыр. Сэри апхуэдэ мурад сиIэт, – жиIащ шэрджэс бзылъхугъэ хэкIуэтам.
Хьэмид къэгузэващ:
– Фашистхэм фыкъащIэмэ, е зыгуэрым абыхэм бзэгу яхуихьмэ, фи щхьи фи унагъуи хэкIуэдэнущ. Апхуэдэу щыщыткIэ, быдэу фегупсыс, иужькIэ фыхущIемыгъуэжын папщIэ.
– Бзэгу зыхьын адыгэм къытхэкIынкъым, тхьэм жиIэмэ. Мыдрейуэ, си сабийхэм яшхыр мыбыи ишхынщ, я гъусэу зыхэлъыни къэзгъуэтынщ, – жиIэщ зы бзылъхугъэ гуэрми, и кIэкъуащIэр зыIыгъ сабийм еупщIащ: – Шыпхъу цIыкIу хьэмэрэ къуэш узыхуейр, Сашэ? – жери.
Сашэ зи цIэ щIалэ цIыкIур илъэсищ ныбжьым иту къыщIэкIынт. Ар сырыхут, нащхъуэт, нэкIущхьэплът. ЩIалэ цIыкIум и анэм жиIар
зэхимыхыу, гу шэрхъым дэпщеину иужь итщ. Абы ис хъыджэбз цIыкIум, зи щхьэр данэ IэлъэщI плъыжь цIыкIукIэ фIэкъузыкIам, къыхуиший шы джэгуалъэр Сашэ зыIэригъэхьэну хуейт. Сашэ щылъэмыIэсым, хъыджэбз цIыкIум ар къыхуридзыхащ. ЩIалэ цIыкIум шы джэгуалъэр къищтэжри, аргуэру шэрхъым дэпщеину
хуежьащ. А псом гу лъызыта Сашэ и анэм зыри жимыIэу а хъыджэбз цIыкIум бгъэдыхьэри, еупщIащ:
– Дочка, пойдешь со мной? – жери.
– Очень хочу, – ерагъкIэ зэхэпх къудейуэ жиIащ абы.
Бзылъхугъэм и нэпс къежэбзэххэр щIилъэщIыкIыурэ хъыджэбз цIыкIур гум кърихри, и IэплIэм иригъэтIысхьащ. Хъыджэбз цIыкIум абы и пщэр быдэ дыдэу фIиубыдыкIащ. ЦIыхубзым и къуэ цIыкIум и Iэпэр иубыдащ:
– НакIуэ, Сашэ, дыкIуэжынщ. Иджы уэ шыпхъу цIыкIу уиIэу уи адэр къэдгъэкIуэжынщ. Ар сытым хуэдэу абы щыгуфIыкIыну уи гугъэ!
Сашэ цIыкIуи, гъуэгу сабэр къигъэхъейуэ, и анэм кIэлъыущырт, «шыпхъу» псалъэм къикIыр имыщIащэми, ар зэрыфIы гуэрыр къищIауэ, и Iупэхэр зэтемыхьэжу. Абы и ужькIэ адрей къуажэдэсхэми сабийхэр зэбграхыу щIадзащ. Псори зэхэту абдежым къуажэдэсхэм къащтащ сабий щэщIрэ тIурэ. Адрей цIыкIухэм къахуэнэн ядакъым. Гу шэрхъ кIыргъыу ежьэжахэм куэдрэ якIэлъыплъу щытащ Жантемыр.
Хьэмид щыгуфIыкIырт апхуэдиз сабий зэрызэбграшам. «Сыту угъурлыуэ къыщIэкIа мы шэрджэсхэр. Ауэ сытми яхъумэну абыхэм а сабийхэр! Иджы гухэри нэхъ псынщIэ хъуащ, шыхэри тIэкIу зэIурыуащи, гъуэгур апхуэдэу къатехьэлъэнкъым». 125 Прозэ
Ауэ узэрыгугъэу хъутэмэ, уунэхъурэт, жиIакъэ адыгэм?! Зызыукъуэдияуэ кIуэ гухэр аузым щыдыхьэ дыдэм, фашистхэр ялъэщIыхьащ.
Хьэмид и ужь дыдэ ит гум пулемёт закъуэр кърихри, мывэшхуэм къуэтIысхьащ.
– Фэ фыкъэмыувыIэу гъуэгур хэвгъэщI. Сэ ахэр зэтесIыгъэнщ, – унафэ ищIащ абы, жиIэр езы дыдэм и фIэщ мыхъужу.
Фашистхэм загъэгувакъым. Хьэмид абыхэм яхэуэу щIидзащ. Мес зыи, тIуи игъэгъуэлъащ, ещанэр и блыпкъым иригъэпхъуэжащ. И къуэгъэнапIэр ехъуэжри, аргуэру яхэуэу щIедзэ. Иджы абы фашист игъэгъуэлъхэр ибжыртэкъым. «Сыт хуэдизкIи нэхъыбэ хэукIыкIын!» – арат абы и гупсысэр зэтар. Ауэ абдежым и щхьэр мафIэм фIисыкIыу хуожьэ. Хьэмид, узыр зыхуигъэшэчу, и дзэхэр зэтрекъузэ. Пулемёт пIэнкIым зы кIий макъ шынагъуэ гуэри къыхэIукIыу зэхех. Ауэ кIийр езыр зэрыарар и пщIыхьэпIи къыхэхуэркъым. Хьэмид, гу зылъимытэжу, и пулемётыр бгы нэкIумкIэ гъэзауэ иIыгъыу егъауэ. Абы зэкIэлъыпIащIэу къилъэлъ шэхэм мывэ хьэдзэшхуэхэр щысхьыншэу яущыкъуейрт.
Фашист снайпер нэкIу лъагъугъуей фагъуэр совет зауэлIым ищIэр къыгурымыIуэу йоплъ. ИтIанэ ауан ищIурэ погуфIыкIри, кIакхъур щIеч. Абы, джэгу щIыкIэу, Хьэмид зыгъэлIэну шэр занщIэу иутIыпщкъым. АтIэ Хьэмид и Iэбэлагъ ижьым трегъапсэри йоуэ. Дакъикъэ зыбжанэ дэкIащ, Хьэмид и псэм бэлыхьыр тригъэлъу. УафэхъуэпскI хуэдиз фIэкIа мыхъу а зэманым къриубыдэу зауэлIым и акъылыр къабзэ, нэху хъужащ икIи сабийхэр къызэремылынур абы хьэкъ щыхъуащ. «Сыту фIыт а сабий щэщIрэ тIур къуажэдэсхэм къызэрагъэнар. Шэрджэсхэм я псэр пытыхукIэ, ахэр яхъумэнущ. А цIыкIухэр псэууэ къелынущ», – жиIэрт абы игукIэ.
Хьэмид и щхьэ куцIыр зэуэ мафIэм зэщIищтащ. Ауэ ар къызыхэкIар шэ пщтырыр ара, хьэмэрэ сабийхэр къызэремылыну гукъэкIыр ара? А псор къыгурыIуэну абы зэман иIэжтэкъым.
– Мы фашист джаурхэр жэщитI-махуитI мэхъури къытщхьэщыхьакъым. Ныжэбэ гуэщ пэшым дыщIэлъынщ, ди лъакъуэ хуиту дукъуэдиинщ, – жери Мэржан гъуэлъыжащ, и хъыджэбз нэхъыщIэ Маруз и гупэ хэлъу, нэхъыжь Лацэ и лъэпагъым къилъу. Лацэ и гупэм и джэду гъэфIэн КIущэ хэлът.
ЦIыкIуитIыр щIэх дыдэ Iурихащ. Анэми, моуэ иджы сыхелъафэ щыжиIэм, жыжьэу и тхьэкIумэм къиIуащ «кIэдыкъуакъуэ» ажалыхьым и ву макъыр.
Анэ тхьэмыщкIэр къыщолъэтыжри, Iэрпхъуэру ныкъуэжей хъуа хъыджэбз цIыкIуитIыр къыщелъэфыж. Маруз гъынанэу пIэкум къитIысхьащ. Лацэ зыкъыщиIэтым, джэдур къэпщIэури, гъуэлъыпIэ щIагъым кIэщIэлъэдащ. Анэм Маруз цIыкIу IэплIэкIэ къищтэщ, Лацэ и Iэпэр иубыдри, унэм къыщIэжахэщ.
– КIущэ! КIущэ! – мэкIий Лацэ, здэжэм къызэплъэкIыурэ.
АрщхьэкIэ джэду гужьеям зигъэхъейркъым. 126 Прозэ
Кхъухьлъатэр нэхъри гъунэгъу къахуохъу. Къуажэм къыщыхуэблагъэм, абы лъахъшабзэ зищIри, бомбэхэр къридзыхыу хуежьащ.
Мэржан, гужьеигъуэ щIыIэр къылъэIэсауэ, цIыкIуитIыр и гъусэу хадэм щилъадэм, Лацэ зыкъыIэщIеудри унэмкIэ къыщIопхъуэж.
– Уздэжэр дэнэ?! – мэкIий анэр, ауэ кхъухьлъатэ ву макъым абы и псалъэхэр ирехьэжьэ.
Абы псынщIэу Маруз щIыунэм ирегъэхри, Лацэ дежкIэ къыщIопхъуэж. Мэржан шыгъуэгубжэм къэсыжауэ къелъагъу: Лацэ, КIущэр иIыгъыу, пщIантIэкум итщ, уафэгумкIэ доплъейри. Асыхьэтым ящхьэщылъэтыкI «кIэдыкъуакъуэм» бомбэ къызыIэпегъэху. Хьэуа толъкъун пщтырым Лаци джэдури напIэзыпIэм лъагэу дредзей, егъэкIэрахъуэри, жыг хадэмкIэ щредзыхыж. Мэржан, къыхокIиикIри, дунеи ахърэти имыщIэжу, зэфIощахэ.
Нэху ща иужькIэ къуажэр мамыр хъужащ. Маруз цIыкIу щIыунэм къокIри, щIым щылъ анэр къызэрилъагъуу, гъыуэ бгъэдолъадэ. Сабий гъы макъым анэм хуэм-хуэмурэ зыкърегъэщIэж. Ар лъэгуажьэмыщхьэу увауэ, ипхъу цIыкIур и бгъафэм щIекъузэ.
– Нанэ, нанэ! – жи Маруз, и Iэпэр Мэржан и щIыбагъымкIэ ишийурэ.
Мэржан хуэмурэ зыщигъазэм, и дамэ узым къыхегъэкIиикI, ауэ зыIуплъам ари щегъэгъупщэж: гуэщ пэшыр здэщытам деж мащэшхуэ иIэщ, бомбэм къриудауэ.
– ГуIэгъуэжьыр къысхукIуэт?! Ла-а-ацэ! – къыхокъугъыкI анэ насыпыншэри, зэфIощахэ.
Мэржан зыкъыщищIэжам, я гъунэгъу Марэхэ я гъуэлъыпIэм илът.
– Ана-а-а, сыту фIыщэт, Мэржан, зыкъэпщIэжаи! Тхьэ, дыбгъэгу- 127
зэвамэ! – жи Марэ.
Мэржан.
– Ла-а-ацэ! Уэ си Лацэ дахэ цIыкIу мыгъуэ! – егъэеиж и пхъур – УвыIэ, Мэржан, Алыхьым и гур къобгъэнщ. Псэущ Лаци. Умыгужьей. Хъыджэбз цIыкIур жыг хадэм къыщагъуэтыжащ, ипщэ пэшымкIэ щIэлъщ.
Ар зэрызэхихыу, Мэржан къыщолъэтри, пэшымкIэ щIолъадэ. Гъунэгъу фызхэр Лацэ зэрылъ гъуэлъыпIэм къеувэкIауэ щхьэщытт. Лацэ щтэIэщтаблэу, гужьеяуэ зиплъыхьырт.
И пхъур къызэрилъагъуу, Мэржан абы гъуэгыу щхьэщолъадэри зытреубгъуэ. Гужьеяуэ и пхъур къеIэбэрэбыхь. И Iэхэмрэ и лъакъуэхэмрэ тетхъуа фIэкIа нэгъуэщI лажьэ иIэу къыхуэгъуэтыркъым.
– Лацэ, си хъыджэбз цIыкIу, – и пхъум и напэм Мэржан Iэ делъэ. – Алыхьым и шыкурщ. Укъихъумащ. Зыгуэр къоузрэ?
Лацэ зыри жимыIэу и анэм къоплъ.
– И-и, зыри жыпIэркъыми, тIыкIуэ, – Мэржан Лацэ и напэм телъэщIыхьурэ йопсалъэ.
Абдежым Лацэ и нэпсхэр къощэщэх.
– Лацэ, сыт ущIэгъыр, сыт къэхъуар? Зыгуэр къоузрэ? Щхьэ зыри жумыIэрэ?
Ауэ Лацэ псалъэмакъыншэу магъ.
– Зыгуэр къоузрэ зо? – анэ гужьеям и быныр аргуэру къеIэбэрэбыхь.
«Хьэуэ» къригъэкIыу, Лацэ и щхьэр ещI. нэгъу лIыжьыр. 128
Прозэ
– НтIэ, щхьэ зыри жумыIэрэ?
Ауэ хъыджэбз цIыкIум и нэпсыр уэру къыщIэж фIэкIа зыри хужыIэркъым.
– СылIэу сызэгъэжамэ нэхъыфIт! И бзэр иубыдащ! ГуIэгъуэжь мыгъуэр сэ къысхукIуэт! А си хъыджэбз хъарып мыгъуэ! – и пхъум зытриубгъуауэ магъ Мэржан.
Абдежым Марэ абы къыбгъэдешэ зэщыджэу гъы Маруз цIыкIу.
– КхъыIэ, Мэржан, мы сабиитIыр умыгъэгужьей икIи зумыукIыж! Алыхьым и шыкуркIэ уи пхъур псэущ. И бзэри хуэм-хуэмурэ къиутIыпщыжынщ. Умыгужьей, жысIакъэ! Хьэсэн, къепсалъэт мыбы. Уэ жыпIэр нэхъ зэхихынщ.
– Алыхьыр согъэпэж, Марэ жиIэр пэж дыдэкIэ! Ауэрэ зумыщI, ди шыпхъу! Барэсбий псэущ, и письмо къэкIуа къудейщ. Уи хъыджэбз цIыкIум и бзэри къиутIыпщыжынущ, зэхэпхрэ? Щтэм къыхихауэ аращи, уи нэ фIыкIэ илъагъу, апхуэдэ дыдэуи къиутIыпщыжынущ. АраIэ, си хъыдэз? – зыхуигъэзащ абы Лацэ.
«Аращ» къригъэкIыу, Лацэ цIыкIу и щхьэр ищIащ.
Ауэ Мэржан гурыму и пхъур зэрылъ гъуэлъыпIэм бгъэдэтт, хэт жиIэри зэхимыхыу. КъекIуэлIахэр хуэм-хуэмурэ зэбгрыкIыжащ. Хьэсэн щыкIуэжым, Марэ щэхуу жриIащ:
– э, Мэржан хуэсакъ, и закъуэу къыумыгъанэ.
– Тхьэ, слъэкI лъэпкъ къэзмыгъэнэн! – къигъэгугъащ абы гъуЖэщыбг фIэкIауэ, Мэржан къэтэджауэ къыщыщIэкIым, Мари абы зыкъыкIэригъэхуакъым. Мэржан жыжьэ мыкIуауэ пырхъуэм тест. Iэуэлъауэ щызэхихым, ар къызэплъэкIащ.
дыдэу хуэм – СыткIэ Алыхьым игу къызэбгъа, Марэ? Е си хъарып цIыкIу мыгъуэ! Дауэ ухъужыну! – къыщIидзащ Мэржан гъыуэ.
– Мэржан, Алыхьталэм игу къобгъэнщ, апхуэдэу жумыIэ, псэу щIыкIэ умыгъеиж. Умыгузавэ, хуэм-хуэмурэ къиутIыпщыжынщ и бзэри.
– Джаур джэду! Аращ псори зи ягъэр. ЩIыунэм дынэса къудейуэ, унэмкIэ къысфIигъэзэжащ, джэдур, жиIэри. Ар джэду шыру, и адэр зауэм дашын ипэкIэ къыхуихьауэ щытащ. Абы лъандэрэ тIури зэкIэрыкIакъым. «Дадэ сыту пIэрэ иджыпсту ищIэр, КIущэ?» – жиIэурэ епсалъэрт. Тхьэ и жьэм дзэкъэгъуэ дримыхьеинут, ар имыгъэшхауэ. Джэдум езгъэшхын сиIэкъым, жысIэмэ, езым и Iыхьэм щыщ иритырт. Иджы, мес, текIуэдэжащ джэду угъурсызым!
– Дэнэ щыIэ-тIэ иджы джэдур?
– Джэду къысфIэIуэхуж мыгъуэ сэ!.. Си фIэщ хъуркъым псэууэ. Алъандэм къыкъуэкIыжынт. Ар мыпсэужу къищIэмэ, нэхъ емыгъуэж хъунущ, жызоIэри си псэр дзапэкIэ сIыгъщ.
– А псом уемыгупсысу, накIуи дыгъэгъуэлъыж, Мэржан, – щыжиIэм Марэ, тIури щIыхьэжащ, ауэ анэ насыпыншэм нэху щыху и нэбдзыпэ къехакъым.
Нэхулъэр къыщызэкIэщIитхъым Мэржан къэтэджри я дежкIэ екIуэкIыжащ. Анэм и гур къигъыкIыу, я унэр здитам деж къыщыхута мащэм зэми еплъыхыу, зэми абы и Iуфэлъафэр къижыхьу, зэми сыну зэфIэжыхьауэ зэфIэту тэлаифIкIэ еплъу щытащ. ИкIэм-икIэжым жыг Прозэ
хадэмкIэ ихьащ. Зылъыхъуэри ищIэртэкъым, ауэ набдзэгубдзаплъэу адэкIэ-мыдэкIэ зыщиплъыхьырт. Ауэрэ кIэртIофыпкъэм нэсауэ, абы и нэр хуозэ жумэрэныгъуэм. Мэржан къызэщIэувыIыкIри, тэлайкIэ абы еплъащ. ИтIанэ гъунэгъуу бгъэдыхьэри, лъэгуажьэмыщхьэ зригъэуащ. ИщIэр имыщIэжу, и IитIымкIэ жумэрэныгъуэр къитIэщIу щIидзащ. КъыщIитIэщIри ищIэркъым, ауэ къетIэщI. И лъэгуажьэм нэс къритхъуа нэужь, щIы щIагъым къыщIэIукIыу джэду пщIэу макъ зэхихащ. Мэржан къэгуфIэри, и лэжьыгъэр нэхъри щIигъэхуэбжьащ. И IэлъэщI и пщэм дэщэтам гу лъимытэжу, абы щIыр IэбжьанипщIкIэ къритхъурт. Хьэмбылухэм, мыарэзыуэ, заIуантIэ-зашантIэу абы и Iэпхъуабэ зэхуакухэм зыкъыфIагъанэрт. Ауэ ахэр Мэржан къыфIэIуэхутэкъым. ИкIэм-икIэжым джэдур къыIэрыхьащ.
– А делэ цIыкIу, – жиIэурэ джэду шырыр кърехыж, – емынэм урихуа жумэрэныгъуэм?! Сыту сыщхьэ ныкъуэ! Уэ абы уизыхуа емынэр уэри сэри дощIэж. Упсэущ, сыту фIыт. Лацэ сытым хуэдэу гуфIэну, – жиIэурэ Мэржан зыщимыгъэнщIу джэдум толъэщIыхь. Ипхъу цIыкIум и бзэр зэриубыдар жреIэ, дэIэпыкъуну йолъэIу.
Джэду шырыр иIыгъыу Мэржан унэм щыщIыхьэжым, Марэ къыпежьащ. Мэржан иIыгъыр къыщилъагъум ар, къэщтауэ, къыхэкIиикIащ, ауэ псынщIэ дыдэу и Iупэр и IэмкIэ иубыдыжащ. Мэржан, джэдур иIыгъыу, и пхъуитIыр зыщIэлъ пэшым щIыхьэри, Лацэ щхьэщыхьащ. Асыхьэтуи псэущхьэ цIыкIур къэпщIэуащ. Лацэ цIыкIу и нэхэр къызэтрихри, джэдур къызэрилъагъуу къыхэкIиикIащ:
– КIущэ-э-э-э! И Минрэ щибгъурэ плIыщIрэ плIы гъэм и бжьыхьэкIэм хуэзэу капитан щIалэщIэм Хьэбасрэ Яковрэ къриджащ:
– Дивизэм ебгъэрыкIуэныгъэ къыпэщылъщ. Къуажэ гъунэгъум дэс фашистхэм я бжыгъэр, я Iэщэр зыхуэдизыр, ахэр здэщытхэр – псори къэщIэн хуейщ.
– ГурыIуэгъуэщ, зы «бзэгу» диIэн хуейщ.
– Ар дыдэрщ. Е «бзэгу», е къуажэдэсхэм ящыщу нэхъ набдзэгубдзаплъэ дыхуейщ. Фэ а къалэныр фи пщэ дызолъхьэ. Псори гурыIуэгъуэ? – щIоупщIэ капитаныр.
– НтIэ, ныбжьэгъу капитан, – кIэщIщ Хьэбасрэ Яковрэ я жэуапыр. ТIасхъэщIэххэр, замыгъэгувэу, ежьащ. Губгъуэр сэтей джафэщ. ИхъуреягъкIэ Iумылым зэщIигъэщтхьащ. Ауэрэ зауэлIхэр нэсащ
къуажэ гъунэм деж щыт унэм.
– Хьэ яIэу пIэрэ? – щIэупщIащ Хьэбас щэху дыдэу.
– ЯIэмэ, ди Iуэхур зэIыхьащ, – мэIущащэ Якови. ЗамыгъэIэуэлъауэу куэбжэ цIыкIум щыIухьэм, хьэ гуэри зыщIыпIэкIи къыщыбэнакъым. Яков щхьэгъубжэм бгъэдыхьащ, лъапэнэху къыдидзырти. Ихъуреягъыр къиплъыхьурэ, Хьэбас къуэгъэнапIэм къуэуващ.
Яков мыбэуэж жыхуаIэм хуэдэу щхьэгъубжэм доплъ. Нэху фагъуэм абы къыхелъагъукI пэшхьэку лъагэ дэщIеяр. ТIэкIу докIри, 129 130
ныр?
Прозэ
пэшхьэкум щIалэ цIыкIу къолъых. ГъуэлъыпIэ къуапэм фIэлъ къэптал хуэдэр къещтэ, и плIэм иредзэри къыщIокI.
Яков псынщIэ дыдэу бжэмкIэ йожэкIри, унэ къуагъым къуоувэ. Бжэр тхьэусыхэу мэкIыргъри, щIалэ цIыкIур пхъэ дэкIуеипIэ «псалъэхэмкIэ» къох. Ар гъунэгъу къызэрыхуэхъуу, Яков абы зредзри, Iым жримыгъэIэу, зэщIеубыдэ. ЩIалэ цIыкIур золъэкъуауэ. Ауэ Яков и Iэ лъэщхэм зэраIэщIэмыкIынур къыщыгурыIуэм, зэтобэяуэж.
– Уи зэран сылъыхъуэркъым, щIалэ, – жреIэ абы Яков щэхуу. –
Дызэпсэлъамэ арат, унэм дыщIэмыхьэу.
ЩIалэ цIыкIум IэпэтэрмэшкIэ зауэлIым гуригъэIуащ зэрымыкIиинур.
яунэтI тIуми зэгъусэу.
щIалэ цIыкIум. Яков щIалэ цIыкIур ирегъэувэхри, унэм къыпыщIыхьа гуэщымкIэ – Уи цIэр сыт? – йоупщI абы Яков.
– Максимкэ, – жэуап къет зи гур иджыри къызэрымыгъуэтыжа – Максимкэ, фашист куэд дэс фи къуажэм? – Уэрей, зы щэ ныкъуэ хуэдиз мэхъум.
– Дэнэ щыпщIэрэ апхуэдиз зэрыхъур?
– Фашистхэр ди къуажэм къэмыс щIыкIэ ямыгъэIэпхъуэфу, нэхъ лъэрымыхьу шы щэщI къэнауэ щытащ. Фашистхэр абыхэм тотIысхьэри, загъэщIагъуэу дэтщ. Шыхэр зыщIэт бор си ныбжьэгъу Муратрэ сэрэщ зыгъэкъабзэри, долъагъу. – Ар гурыIуэгъуэщ. Адрей фашистхэр-щэ? Сыт абыхэм я къалэ-
– Шэщу щыта унэ кIыхьышхуэм Iэщэ-фащэ куэдыжьу щIэлъщ. Абы и бжэхэр зэзэмызэ Iухауэ долъагъу. Уэрей пушкэжьхэри щIэтмэ, я пэжьхэр шияуэ. Мис а шэщыр хъумакIуэхэм зэблэкIыу яхъумэ.
– Иджыри сыт къызжепIэфын?
– Зы офицер гуэрым махуитI къэс машинэкIэ ищхъэрэкIэ ирегъэзых. Жэщыбгым къэкIуэжу аращ. – Иджы дапщэщ ар щежьэнур? ЗэрыкIуэну гъуэгур…
– Ежьауэ къэтщ. Мес гъуэгури, – и Iэр ещI уэрамымкIэ.
– ГурыIуэгъуэщ, – тэлайкIэ гупсысэри щIэупщIащ: – Бел фиIэ? Максимкэ гуэщ плIанэпэм зы бел къыкъуехри кърет.
Яков псынщIэ дыдэу Хьэбас деж мажэри, абыхэм зэхъуцацэу зыгуэрхэр зэжраIэ. ИтIанэ тIури уэрамым толъадэ. Максимки абыхэм якIэлъыдож. Хьэбас псынщIэ дыдэу кумб мыин къритIыкIащ. Яков гъуэгур игъэджэфэжащ. Иужьым белыр Максимкэ щратыжым, ар къызэплъэкIыурэ пщIантIэм дэлъэдэжащ.
ТIасхъэщIэххэм сытхъум зэщIибла гъуэгу гъунэм Iут чыцэм зыхагъэпщкIуауэ, машинэ Iэуэлъауэ макъ къэIуащ. Куэд мыщIэу къэсри, абы и шэрхъыр кумбым иуащ. Машинэр гъуэгум тежщ, чыцэм хэлъадэри, жыг щытым еуащ. Жыгым «зиутхыпщIащ»,
сытхъухэр къыпыщэщу. Машинэм исхэр къикIыну хунэсакъым. Портфель зыIыгъ офицерым Хьэбас автомат дакъэмкIэ еуэри, и пIэ къригъэкIакъым. Якови рулым Iусам кIэрахъуэр къызэрищтэу еуэри, думпыр къыхуигъэкIуащ. 9 Заказ №1755 Прозэ
ТIасхъэщIэххэр псынщIэ дыдэу дивизэм нэсыжри, портфелыр капитаным Iэрагъэхьащ. Абы дэлът мыхьэнэшхуэ зиIэ тхылъхэр. Нэхумыщым ирихьэлIэу кхъухьлъатэхэр уафэгум ихьащ. Танкхэр, лъэсыдзэр я гъусэу, ежьащ. А махуэм хуит къащIыжащ Максимкэ щыпсэу къуажэри.
Капитаным, Яковрэ Хьэбасрэ и гъусэу, Максимкэхэ я деж щыдыхьэм, езыр гуфIэу къапежьащ. ЗауэлIхэм щIалэ цIыкIум IэплIэ къыхуащIри къыжраIащ:
– Зауэр ди текIуэныгъэкIэ мыгувэу иухынущ, Максимкэ. Абы шэч къытумыхьэ. А текIуэныгъэм уэри уи хэлъхьэныгъэ ин хэлъщ. УщIалэфIщ уэ икIи лIыгъэ пхэлъщ. Тхьэм уигъэпсэу!
Максимкэ лIыгъэ гуэри зэрихьауэ къилъытэжыртэкъым, ауэ абы и гуапэ хъуащ тIасхъэщIэххэр къызэрыщытхъуар. Къазбэч тхьэмахуэм нэсауэ нэщхъейуэ пщIантIэм дэст. Пэщащэ мыхъумэ, Iуэху бэлыхьи кърихуэкIыртэкъым. Е Iэпслъэпсхэм кIэлъыплъырт, е хадэм ипэщэщыхьырт. И щхьэгъусэми, и къуэми зэрепсэлъэшхуи щыIэтэкъым. ХьэщIэщым нэхуи къыщекIырт.
Зы пщэдджыжь гуэрым, къызэрытэджу, абы мэлищ фIигъэжащ. Иужьым кумбышхуэ къитIщ, мафIэ ирищIыхьыжщ, шыпсыранэ цIынэ IэплIакIуэ ирилъхьэри, мэлыбгъуэхэр игъэгъуу хуежьащ.
– СыбдэIэпыкъун? – жери Мазэгъуэ къыбгъэдыхьати, жэуап къудеи иритакъым. Езым и закъуэ мыпIащIэурэ мэлылыр шыпсыранэ IугъуэкIэ игъэгъуащ. Ахэр бгыкъум пилъэжри, тахътэбаным етIысэхащ. И щхьэр и IитIымкIэ иубыдыжри гупсысащ. Мазэ ипэкIэ екIуэкIа псалъэмакъыр иджыри зэ игу къигъэкIыжащ.
– Мы лъэпкъышхуэм дэ дапэлъэщынукъым. ДызэтраукIэнущ. Зыри псэууэ дыкъагъэнэнукъым. Е Тыркум дыIэпхъуэн, е зыкъедгъэукIын. Сэ си щхьэкIэ си адэм и уэсятыр згъэзэщIэнущ, – жиIэри, Къазбэч хасэм къахилъхьащ.
– Сыт хуэдэ уэсяту пIэрэ Пщымырзэ къыпхуигъэнар? Дэри зэхэтх мыхъуну пIэрэ? – къеупщIащ абы Бэчмырзэ, хьэщIэщым щIэсхэр нэкIэ щIипщытыкIыурэ.
– «Адыгэхэр гува-щIэхами Тыркум дагъэIэпхъуэнущ. Аращ ди натIэм илъыр. Арыншауэ ахэр ди ужь икIынукъым. Ди лъапсэм псы ирагъэжыхьыж нэхърэ нэхъыфIщ дыIэпхъуэмэ», – аращ си адэм и иужьрей псалъэхэр. Си къуэшихым я псэр щхьэузыхь хуащIащ къэбэрдеищIым. Си къуэш нэхъыщIэр илъэс пщыкIуплIт зэрыхъур, укIыкIейуэ щаукIам щыгъуэ. Ди унагъуэм сэ зыращ хъулъхугъэу къинар. Къысхуэвгъэгъу, ауэ абы и уэсятыр згъэзэщIэнущ. Аращи, Тыркум сыIэпхъуэну си мурадщ. Гъусэ къысхуэхъунур хуитщ.
Къазбэч и псалъэр зэриухыу, хьэщIэщым щIэсхэр зэщIэщымащ. Иужьым Бэчмырзэ къэпсалъэри:
– КъыдгурыIуащ, Къазбэч, уи мурадыр, къыдгурыIуа. Щхьэж и унэ бжэн лъакъуэ, жыхуиIэра ди Iуэхур здынэсар? Щхьэж и унафэр езым ищIыжу дыкъызэхэнауэ ара адыгэр? Дызэкъуэтмэ – дылъэщ- 131 Прозэ
къэ?! Къуажэ къэс джакIуэ хэдгъэхьэнщи, дызэщIэшэсэнщ. Дапэувынщ, – жиIащ.
– Ди жылэ цIыхухъу дапщэ къыдэпшыну дэсыжми ущыгъуазэ, Бэчмырзэ? ШууипщI нэхъыбэ щыбгъуэтынукъым. Адрей жылэхэми нэхъыбэ дэсыну си фIэщ хъуркъым… Сэ сыIэпхъуэнущ. Ди адэм и пащхьэ ситу ста псалъэм сепцIыжыфынукъым, фигу къызэвмыгъабгъэ. Фи пщыхьэщхьэ фIы ухъу! – ар жиIэри, Къазбэч къахэкIыжащ.
Иджы абы гъуэгум зыхуигъэхьэзырырт. Пщыхьэщхьэм и гъунэгъу Бэч деж екIуэкIри жриIащ:
– Си Iэщыр гъунэгъухэм зэхуэвгуэш. Псэуалъэхэри фызэрыхуейуэ къэвгъэсэбэп. Ди ужьыр зэрыжылэу махуэ фхухъу!
– Си мыIуэху зесхуэну сыхуейкъым, ауэ тIэкIу уемыпIэщIэкIыу пIэрэ, Къазбэч? – къеупщIащ абы Бэч.
Къазбэч а упщIэм иритыжын жэуап имыгъуэту, я дежкIэ екIуэкIыжащ.
КIыфI зэхэту Къазбэч къэтэджри, жьэгу яжьэм пэрыхъумауэ щыта дэпхэр къыщIигъэщыжри, мафIэр зэщIигъэстыжащ. Шыуанышхуэр лъахъшым фIидзэщ, псы ирикIэри, лыр из ищIащ.
ВыгуитIыр зэщIищIэри, хьэпшыпхэр ирилъхьащ. Хадэм ихьэщ, щIы Iэбжьыб къищтэщ, ар хъуржын цIыкIум ирикIутэри, и гуфIакIэм дилъхьащ. АпщIондэху лыри къыпыхуу ващ. Я хьэмаскIэ Парий
еджэри зыбгъэдишащ:
– КъакIуэ, Парий, къыщIыхьэ, – жери пщэфIапIэм щIишэну иужь ихьа щхьэкIэ, хьэм зригъэнауэ и пIэ хуикIыртэкъым. Къазбэч и нэпсыр къызэпижыхьауэ хьэ цIыкIур IэплIэкIэ къищтэщ, пщэфIапIэм щIихьэри, ар иIыгъыу жьэгум дэтIысхьащ. Шыуаным вауэ хэлъ лым и мэр къыщыщIихьэм, хьэ цIыкIум зиущэхури, телъыджэу щIалэм и куэщIым щыумэзэхащ. Къазбэч абы Iэ дилъэурэ игу къэкIыжащ Парий хьэпшыр цIыкIуу къэзыхьауэ щыта и къуэш нэхъыщIэ Пщымахуэ. ЗауэлI хъыжьэм лъэмыкIыу и цIыхухъу нэпс гуащIэр къыщыфIыщIэжым, хьэмаскIэм щыукIытэурэ, и нэпсыр хигъэпщкIуащ абы и цы пхъашэм.
– Парий, ди пщIантIэр зыхъумэну уэращ иджы лъапсэм къинэр. УдэмыкI икIи уныткIэлъымыкIуэ. Мы лы гъэвар уи хьэ Iусщ, – жиIэри, зы къупщхьэ къыхихри бгъэдихьащ. Ауэ лIым игу щыщIэр зыхищIа хуэдэ, хьэр ауи лым хуеплъэкIакъым.
ЛIым жиIэр къыгурыIуэ хуэдэ, хьэр умэзэхауэ абы и IэплIэм ист. Къазбэч и нэпсым хьэм и цы пхъашэр псыф зэрищIым гу лъитэжыртэкъым.
Мазэгъуи и нэпсыр къежэбзэхыу и щхьэгъусэм и щIыб къыдэтт.
– КъыбгурыIуэрэ, Парий, бжесIэхэр, – жиIэурэ Къазбэч и псалъэм адэкIэ пищэрт: – Мы лъапсэм Iэмал имыIэу дэ тщыщ къинэн хуейщ… Ди лъэпкъым щыщ гуэрым Iэмал имыIэу гува-щIэхами мы лъапсэм къигъэзэжынущ. Мис абы хуэхъумэ. Мы жьэгум удэмыкI. Ди лъапсэр нэщI умыщI, сынолъэIу. – Ар жиIэри, хьэмаскIэр жьэгум и гъунэгъуу игъэтIысащ. Хьэми и нэпсыр къежэхырт.
Абы хуемыплъэкIыфу, Къазбэчи Мазэгъуи къыщIэкIащ. ПщIантIэм дэт выгум ис и къуэ цIыкIум Мазэгъуэ бгъурытIысхьащ. 132 Прозэ
Шабзэ зыфIища и уанэш гъэфIэныр Къазбэч бом къыщIишри, гумащIэ къэхъуауэ, шым и пщэм зришэкIащ. Апхуэдэу щытащ тэлайкIэ. УафэхъуэпскIыу гупсысэхэр и щхьэм щызэблэжащ: щIалэ танэ зэрыхъурэ ар япэ дыдэ къыщыдзыхауэ щытар и анэр щыщIилъхьэжа махуэрат. И лIы нэпсыр зэрышыугъэр щызыхищIар и къуэш нэхъыщIэ Пщымахуэ игъуэ нэмысу щаукIа махуэрат. А псори блэкIат, нобэкIэ абы и хэкур ибгынэрт.
Жьэгум дэс Парий гущIыхьэу къыхэбэныкIащ, псыпэ жагъуэр хэзыш унагъуэм «Гъуэгу махуэ!» яжриIэжу.
Уэрамым здрикIуэм абыхэм щыму къакIэлъыплъырт. Адыгэхэм ящыщу зыри Тыркум Iэпхъуа щIыкIэтэкъым. Абы я Iуэхур нэмысыну къащыхъурт. Ауэ Къазбэч и адэ Пщымырзэ нэхъ жыжьэ кIуэцIрыплъауэ къыщIэкIащ.
къуажэдэсхэр къыдэкIыурэ Махуэ зыбжанэкIэ гъуэгу тетауэ, ахэр хы Iуфэм нэсащ. КхъухьитIщы къыIухьауэ Iутт. Къазбэч гугъу дыдэ демыхьу кхъухьыпщым гурыIуащ. Шыри кхъухьым иригъэтIысхьэну зэрыхуейр къыщищIэм, абы зригъэнат, ауэ дыжьын къамэр уасэу щыхуигъэлъагъуэм, арэзы хъуащ.
Кхъухьыр щежьэм, Къазбэч и нэр тенауэ хэкужьымкIэ къеплъэкIырт. Абы игукIи и псэкIи и фIэщ хъурт и щIэблэм, зэман гуэр дэкIами, лъапсэжьым къызэрагъэзэжынур. 133 Прозэ
Повесть СулътIан
НэкIуIупхъуэ зыIулъ зэныбжьэгъуитI
Алексей штатым хэмыту МВД-м щылажьэрт, абы къыдэкIуэуи, ведомствэм щIэмыт IуэхущIапIэм зэгурыIуэныгъэ ирищIылIауэ, хъумакIуэу чэзууэ (махуищым зэ) щыIэт. МВД-м и школ нэхъыщхьэр дыщэ медалкIэ къиухыу, къыщыхъуа, щапIа Налмэс къалэм абы къызэригъэзэжрэ куэд щIатэкъым. И анэшхуэ Марие Ивановнэрэ (зэреджэр
Быбэт) езымрэ пэшитI хъу фэтэрым щыпсэурт. Абы и балконым утету зуплъыхьыну сыт и уасэт! Мыжыжьэу, уэрамышхуэм адэкIэ, щежэх Бешто псышхуэр, псы Iуфэ лъэныкъуитIым Iут пхъэхуей баринэхэр, мафIэгур щызекIуэ гъущI гъуэгур… Бешто псышхуэм гъущI лъэмыжи телът, лъэсхэри машинэхэри щызекIуэ хъууэ. ЛъэсырыкIуэ гъуэгур шынагъуэншэу щытын папщIэ лъэныкъуитIми мывэ щхьэгуэ Iуагъэуват. Псом хуэмыдэжу гур дахьэхырт уэрамышхуэм тет жыгхэмрэ мэ гуакIуэ къызыпих удз гъэгъа дахэхэмрэ. Жыгхэм, бзэрэбзэжу уэрэд кърашу, къуалэбзухэр тест. Уэрам нэхъыщхьэм троллейбус щызекIуэрт, унэм и ижьырабгъумкIэ стадионышхуэ къыщытт. Уэрамышхуэм куэду цIыху щызекIуэрт. Жыжьэу уплъэмэ, уэс зытелъ къуршхэри хуиту плъагъурт. ЖыпIэнуракъэ, жэнэт щIыпIэт! Къалэ паркым и курыкупсэм псыутх итт. Жыг зэмылIэужьыгъуэу щыхэсар пхуэмыбжыну куэд хъурт. Паркым егъэбыдылIауэ зоопарки къыщытт, мыщэ, къаплъэн, аслъэн, щыхь, жираф, нэгъуэщI псэущхьэхэри щаIыгъыу. Паркым сабий гъущI гъуэгуи хъырини щыIэт. УщыхущIыхьэ зэманым зыщыбгъэпсэхуну гухэхъуэт абы. Налмэс къалэр интэкъым, ауэ цIыкIущ жыпIэнуи къезэгъыртэкъым, къалэм дэсыр зыхуэдизыр къэплъытэу щытмэ. ЗэрыхуагъэфащэмкIэ, мин щитIрэ щэ ныкъуэрэ, мин щищ хуэдиз щопсэу. Къыщалъхуа къалэм куэд дэмыкIыу есэжащ щIалэр, и гум фIэфI лэжьыгъи къигъуэтауэ къыщыхъурт. АпхуэдизкIэ абы дихьэхати, жэщ-махуэ жимыIэу ирихьэкIырт IэнатIэ зыIутыр. КIэщIу жыпIэмэ, еш жыхуаIэр зыхищIэртэкъым. Унэм кIуэжамэ, Быбэ къешхыдэрт: «Апхуэдизрэ щхьэ укъэтрэ, зыбгъэгувэрэ? Лэжьыгъэра нэхъапэр? Зыхуэсакъыж, зумыукIыж».
Къыдэлажьэхэми есауэ, унафэщIхэми ягу дыхьауэ зы унагъуэм
хуэдэу зэхущытт. Зыгъэпсэхугъуэми зэгъусэт, зэкIэрыхуртэкъым – 134 Прозэ
бдзэжьеящэ кIуэрт, нэщанэ еуэрт, нэгъуэщI-къинэмыщIт. Зым Iэпыхур адрейм къещтэж жыхуаIэм хуэдэу зэхэтт. Алексей ныбжьэгъу пэж хуэхъуауэ, Володярэ езымрэ зы сменэу зэдэлажьэрт. Пылъхьэншэу, жэуаплыныгъэ яхэлъу ирахьэкIырт я лэжьыгъэр. Абы къыщыдэхуэми ящIэн я гъунэжт. ЩIымахуэм лъэрыжэкIэ къажыхьырт, къуршым кIуэрти къежэхырт лыжэкIэ. Гъэмахуэм лъакъуэрыгъажэм зратырт, паркым и хъуреягъыр, псы Iуфэм бгъурыту, къажыхьырт. Кино еплъынри, концерт кIуэнри я жагъуэтэкъым, уеблэмэ къалэм къакIуэ циркми емыплъу къагъанэртэкъым зэныбжьэгъухэм. Дэнэ нэгузыужь, зыгъэпсэхупIэ щыIэми щыхущIыхьэ, лэжьыгъэм щыпэрымыт махуэхэм кIуэрт. Лъэсу къэкIухьынри яфIэфIт щIалэхэм. Гуп зэрыгъэхъурти, къуршым зыплъыхьакIуэ кIуэрт, щыжей къэпхэр я плIэм идзауэ, нэгъуэщI зыхуей псомкIи, гъуэгу гъуэмылэкIи къызэгъэпэщауэ, къуршым къыщакIухьырт. Зыщагъэпсэхун пщыIи яIыгът. Алексей IэпщIэлъапщIэт, зыхэмызагъэ IэщIагъэ щымыIэми ярейуэ. Унэ пщIынумэ, лъабжьэ бгъэтIылъынумэ, раствор бгъэхьэзырынумэ, щхьэгъубжэм абдж хэплъхьэнумэ, псы кIуапIэхэр зэхъуэкIын хуеймэ, а псоми хуэхейтэкъым. Володи абы дэIэпыкъуэгъу къыхуэхъурт. КIэщIу жыпIэмэ, «зы адэ-анэм къилъхуа зэкъуэшитI фIэкIа пщIэнкъым Алексейрэ Володярэ» – къыщыхужаIи къэхъурт. Апхуэдэурэ я зыгъэпсэхугъуэ зэманыр къыщысым, Володярэ Алексейрэ путёвкэ зэрагъэпэщащ зэгъусэу Кърымым, Судак къалэм кIуэну. КхъухьлъатэкIэ Симферополь лъэтащ. ИтIанэ автобусым ирагъэтIысхьэри, къызэтемыувыIэу Феодосие нэс яшащ. Орджоникидзе, Щебетовкэ жылэхэм ублэжа нэужь къуршым щIидзэрт.
Гъуэгур нэшэкъашэт, бгыр задэрэ сэмэгурабгъумкIэ щыхупIэу. Гъуэгур бгъузэти, автобуситI щызэблэкIкIэ, иджыпсту зэжьэхэуэнущ жыпIэу апхуэдэт. Судак къалэр къурш лъабжьэ дыдэм щIэтт, тенджыз Iуфэм пэмыжыжьэу. ЗэрыжаIэмкIэ, мы къалэр дыгъафIэу, уэшх куэдрэ къыщемышхыу апхуэдэти, пшахъуэм ухэлъу дыгъэ зыщытебгъэпсэну уасэншэт. Судак пэжыжьэтэкъым Алуштэ, Гурзуф, Алупкэ курорт къалэхэри. Ахэр псори тенджыз Iуфэм Iутт. ЩIалэхэр зыгъэпсэхупIэм щыIэху, ахэр чэзууэ зыплъыхьакIуэ яшащ катеркIэ. ЖэщкIэрэ тенджызым къыхиху жьы щIыIэтыIэм ущIэжеикIыну сыт хуэдэт! Мазэр апхуэдизкIэ лъахъшэти, я щхьэщыгу къиту къащыхъурт. МахуэкIэрэ кхъухь инхэр, зызыгъэпсэхухэр изу, блэкIырт. ПщыхьэщхьэкIэрэ концертхэмкIэ, джэгу зэмылIэужьыгъуэхэмкIэ трагъэурт. Зызыгъэпсэхухэр псори абдеж щызэхуэсырти, ныбжьэгъу зэхуэхъурт. Хъарзынэу загъэпсэхуащ, я нэгу зиужьащ. КъыщыкIуэжым
гъуэгу нэхъ кIэщIкIэ – Судак – Алуштэ – СимферополкIэ – автобускIэ аэропортым къашэжащ. Налмэс къалэм къыщетIысэхыжащ. Зы тхьэмахуэ хуэдэ дэкIауэ, лэжьапIэм ягъэзэжащ. Алексей лэжьыгъэр игу дыхьэми, улахуэр къемэщIэкIырт. Быбэ и пенсэм щыгугъыу абы и пщэдыкъым дэскIэ псэуа зэрымыхъунури ищIэрт.
Зы пщыхьэщхьэ гуэрым телевизор еплърэ пэт зэхех хъумакIуэу лэжьэн цIыхухъу лъыхъуэхэу. ЗэрыжиIэмкIэ, улахуэр инт. ЛэжьапIэм и хэщIапIэри узэрыпсалъэ хъуну телефонри щIыгъут. 135 Прозэ

Куэдрэ гупсысакъым Алексей. Офисым псалъэри, Iуэхур зытетыр тэмэму зэхигъэкIащ икIи кIуэуэ зэпсэлъэну, ягу ирихьмэ, къащтэну зэраухылIащ.
Алексей къыхуагъэлъэгъуа лэжьыгъэр игу ирихьащ. Наталье Николаевнэ (арат зэреджэр офисыр зыIэщIэлъым) иIыгът езым и мылъкукIэ зэригъэпэщауэ хьэщIэщ, кафе, ресторан зыхэт, къатипщIу зэтет унэшхуэ, апхуэдэуи щIапIэ тIэкIу зи гъусэ уардэунэ иIэт. Мис а и псэупIэм кIэлъыплъынт зыхуейри, зэгурыIуэныгъэ зэращIылIэри, Алексей лэжьэн щIидзащ. МВД-р къимыгъанэу хъуакъым, ауэ сменэкIэ щылажьэ хъумакIуэ IэнатIэр зэкIэ иутIыпщакъым. Iуэхур зытетыр зэкIэ Быбэ къудейми жриIакъым. Уэ жепIа, сэ жесIа, Быбэ ар зэхихащ икIи и жагъуэ хъун дэнэ къэна, щыгуфIыкIащ Алексей и Iуэхум. «ДяпэкIэ , сэ зэрыслъэкIкIэ сыбдэIэпыкъуну, чэнджэщ уэстыну, уи щыуагъэр уэзгъэлъагъужыну, узахуэмэ, уи жэрдэмыр бдэсIыгъыну аркъудейщ», – жиIащ абы.
Сменэр пщэдджыжькIэ зэрахъуэкIырт. Наталье Николаевнэ сменэ зэблэкIыгъуэм нэмыс щIыкIэ унэр щIипщытыкIырт, зыхуэныкъуэIамэ зригъащIэу. Плъырхэм я шхыныр хьэзыру, ягъэхуэбэжын фIэкIа
хуэмейуэ, щIыIалъэм дэлът. Ауэ Алексей гъуэмылэ имыIыгъыу дэнэт Быбэ лэжьапIэ щигъэкIуэнур! Апхуэдэ къэхъуртэкъым. Унэр ихъуреягъкIэ лъагэу къэщIыхьат, пщIантIэр мывэ пIащIэ дахэкIэ къыдэщIыкIат. ГъущI куэбжэ лъагэ, дыхьэпIэ бгъузэр щIыгъужу хэлът. Унэри зыхуей хуэзэу зехьат, и лъабжьэр лъагэт, щIыхьэпIэ-дэкIуеипIэри гъэщIэрэщIат, уэшх къытемышхэн хуэдэу, щхьэ телъу. Унащхьэри зэманым декIуу Iэтат. Алексей плъыр къудейтэкъым. Гумызагъэт, Iуэхуншэу зэманыр хуэгъакIуэртэкъым. Абы пщIантIэр, хадэр къызэпиплъыхьырт, ахэр зыхуей хуигъазэрт. Удз гъэгъахэм псы щIэгъэлъэдэн хуейми, пщIантIэм лей гуэр дэлъми – псоми гу лъитэрт. Алексей зымыцIыхум игу къэкIынкIи хъунт ахэр фэрыщIагъым къыхихыу, фIыуэ закъригъэлъагъун папщIэ ищIэу. Абы зыри къелъэIуртэкъым, а гулъытэм щхьэкIэ ахъшэ леи къратыртэкъым. Адрей и лэжьэгъухэм апхуэдэ IуэхукIэ гугъу зэи зрагъэхьыртэкъым. А псоми гу лъимытэу къанэртэкъым Наталье Николаевнэ. Зы пщэдджыжь гуэрым, Алексей и плъырыгъуэу, Наталье Николаевнэ къелъэIуащ пщэфIапIэм къыщыщиуда бжьамийр иригъэщIыжыну. Алексей еплъмэ, IуэнтIапIэр зэхъуэкIын хуейуэ арат. ЩIэмыкIыу къыпэплъэну бзылъхугъэм жриIэри, Алексей тыкуэным кIуащ, гъущIыкIэр къищэхури къигъэзэжащ. Ар зэрихъуэкIри, псыр къиутIыпщыжащ. «Дапщэ уэстынур?» – жиIэу Наталье Николаевнэ къыщеупщIым, ар зэрыIуэхутхьэбзэр, уасэ гуэри абы зэримыIэр жриIащ. Гуапагъэм къыпэкIуэу Наталье Николаевнэ Алексей и улахуэм къыхущIигъуащ. Уафэгъуагъуэ уэшхышхуэ къешхщ жьышхуэ щIэтуи, щхьэгъубжэ абдж хигъэлъэлъат. Алексей щхьэгъубжэ къупхъэм и бгъуагъ- 136 Прозэ
кIыхьагъыр къипщри, абджыр хилъхьэжащ. Алексей IэпщIэлъапщIэу, гугъэзагъэу зэрыщытым щхьэкIэ Наталье гулъытэ щхьэхуэ къыхуищI хъуат. «Дауи, – жи абы, – уи щхьэгъусэр бгъэтыншу, фызэгурыIуэу фызэдэпсэу къыщIэкIынщ». Алексей зэхимыха хуэдэ зищIри, жэуап иритатэкъым. … Апхуэдэу фIыуэ Iуэхур куэдрэ екIуэкIынт?! Насып зимыIэм, махъшэм ар тесми, хьэ къодзакъэ, – жи пасэрейм. Зы пщэдджыжь гуэрым, Алексей и лэжьэгъуэ-зэблэкIыгъуэу, Наталье Николаевнэ гу лъетэ ахъшэ фIэкIуэдауэ… фIадыгъуауэ. Хэт трилъхьэнт? ЖэщмахуэкIэ плъырарщ – Алексейщ! «Суд дыхэмыту, узгъэпшынэу уIузгъэкIыныр нэхъ сфIэкъабылщ», – жи Наталье Николаевнэ. «Зыдыгъуар сэрмырами сыпшынынщ, ауэ лэжьапIэм сыIуумыгъэкI. Си IэщIагъэр аращи, сэ дыгъуар къыщIэзгъэщынщ, хуит сыпщIмэ. Уэ пхуэсщIахэр щIыпхуэсщIар сынодыгъуэну сыхуейуэ ара уи гугъэми укъопцIэ! ЛэжьапIэ ува къудейуэ, абы щыIэбэн дыгъу щыIэкъым, щэм зырыз къахэкIынкIи хъунщ. Аращи, мыпхуэдэу дыгъэщI: плъырхэр зэхубошэсри, яжыбоIэ: «Нобэ зэхуэсыр зытеухуар Алексейщ. КъэтщтагъащIэу, хъарзынэу зыкъигъэлъэгъуауэ, къытхэзэгъауэ къытщыхъуу, дыгъуэгъуакIуэу къыщIэкIащ. Къызэдыгъуащ. ЗэкIэ судым езмыту икIи лэжьапIэми IузмыгъэкIыу езгъэпшыныжынщ. ДыкIэлъыплъынщ адэкIэ. Иджыри зэ къыщIэхуэжмэ, апхуэдэу къэзгъэнэнукъым, згъэпшынэу IузгъэкIыжыным къыщымынэу, езгъэгъэтIысынущ!» ЩIалэр гупсысэгъуэ хэхуащ. «Дауэ иджы зэрысщIынур, дауэ Быбэ жесIа зэрыхъунур? Си фIэщ хъуркъым сэ мы Iуэхур абы гурызгъэIуэфыну! Наталье фIадыгъуа ахъшэр дауэ зэрыспшынынур? Быбэ гъэтIылъыгъэ тIэкIу иIэмэ, къеIысхын?» Узэгупсысын мащIэ?! И щхьэр къыфIэхуауэ, нэщхъейуэ, лэжьыгъэр къыфIэмыIуэхужу, бампIэ узым ихьырт. Апхуэдэурэ куэдрэ хуэхьыну пIэрэ? ЩIыхуэхьэхуэ жиIэми, къытехуар ипшыныжамэ, мы лэжьапIэм IукIынти, хъумапIэм зритыжынт. Апхуэдэу гузэвэгъуэм Алексей хэту, щхьэуназэ хъуауэ, зы махуэ гуэрым, абы и лэжьэгъуэу тригъахуэри, зыри къыжримыIэу Наталье Алексейхэ кIуащ. Уэзджынэр щытрикъузэм, Быбэ бжэр къыIуихащ, «Къеблагъэ, хэт ухуейт?» – жиIэри. «Сэ Алексей згъэлажьэу аращ, абы и щхьэгъусэм зыхуэзгъэзэнут», – жиIащ хьэщIэм. «КъакIуэ-тIэ, къыщIыхьэ унэм, дызэрыцIыхунщ, дызэпсэлъэнщ». Зэман имыIэу, нысэр щIэмысмэ, иужькIэ къэкIуэну тригъэчыныхьами, арэзы хъури, Наталье еблэгъащ. СтIолым IэфIыкIэ, пхъэщхьэмыщхьэ къытрилъхьэри, Быбэ къыщIидзащ. – Сэ Алексей Быбэщ къызэрызэджэр, уи дежкIэ сы-Марие Ивановнэщ. Алексей адэншэ-анэншэу къанэри, сэ спIащ. Сабий садри, школри, еджапIэ нэхъыщхьэри къезгъэухащ. И адэр Хэку зауэшхуэм кIуэри, Брест быдапIэм къулыкъу щищIэу, хэкIуэдащ. А хъыбар гуауэр зэрызэхэтхрэ илъэс нэхъ дэмыкIауэ, Алексей сэ къысхуигъанэри, и анэр лIы дэкIуэжащ. Алексей сабиифIу, щэныфIэу, бэшэчу, жыIэщIэу къэхъуащ, сэри зэрыслъэкIкIэ хабзэ хэлъу, нэмысыфIэу 137 Прозэ
спIащ. Садым щыкIуэ зэманым Алексей махуэ къэс къыдэупщIырт и адэр здэщыIэмкIэ. Псом хуэмыдэу гуныкъуэгъуэ сыщыхэхуар и анэр фIэкIуэда нэужьщ, – и нэпсхэр хуэмыубыду къыфIыщIэжащ фызыжьым. – Сад мывэгъунэм кIэрыувэу блэкI цIыхубзым «мамэ» жиIэу щыкIэлъыджа щыIэщ. «Псоми адэ-анэ яIэщ, щхьэ сэ симыIэрэ?» –
жиIэу къызэупщIырт. Мис апхуэдэу зеиншэу къэхъуащ Алексей.
Еджэнри къиухауэ, лэжьапIи Iуту, къишэн мурад ищIат, Ларисэ зи цIэ хъыджэбзымрэ абырэ нэчыхь ирагъэтхыну лъэIу тхылъри щIалъхьат. АрщхьэкIэ нэгъуэщI гуэр къыкъуэкIри, и хъыджэбзыр дэкIуэри ежьэжащ. Абы лъандэрэ и гур зэщыуауэ къэшэн Iуэху зэрихуэжыркъым, цIыхубз псори Ларисэ ещхь къыщохъу. УзэмыдэIуэн уезгъэдэIуами сщIэркъым, къысхуэгъэгъу. Иджы уэ зыкъэзбгъэцIыхуамэ си гуапэт. – Алексей хуэдэ дыдэу сэри зеиншэу сыкъэхъуащ, – къыщIидзащ Наталье. – Си адэри Хэку зауэшхуэм хэкIуэдащ, си анэр пасэу дунейм ехыжащ. Ещхьыркъабзэу, си анэшхуэм сипIащ, сригъэджащ. Финансовэ институт къэзухауэ, а IэщIагъэм сролажьэ. Щхьэгъусэ сиIар ефэнымрэ хьэулеинымрэ дихьэхауэ, «кIуэда» жыхуаIэм хуэдэти, зыбгъэдэзгъэкIыжауэ сопсэу си щхьэ закъуэу… хуейти, Наталье лэжьапIэм игъэзэжын псалъэмакъым кIэщI зригъэщIри, Марие Ивановнэ жриIащ Iуэхур зытетыр къызэрыгурыIуар, фIыщIэшхуэ хуищIщ, иджыри къалъыгъуэзэну жиIэри къыщIэкIыжащ. «Анэшхуэ нэс жыхуаIэр уэ пхуэдэхэрщ, къытщIэхъуэ щIэблэр хабзэрэ нэмысрэ яхэлъу зыгъасэхэрщ. Ину берычэт бесын бжызоIэ, куэдрэ дяпэ тхьэм уригъэт, жьыщхьэ махуэ ухъу, уигъэтыншыну, ущыгуфIыкIыну нысэ тхьэм къыуит! СынолъэIу уи деж сыкъызэрыкIуар Алексей жумыIэжыну», – къыжриIэжащ щыщIэкIыжым. Быбэ ар къигъэгугъащ я щэхур дунейм къытримыгъэхьэну. Алексей щIыхуэр зэрипшыныжыну щIыкIэм егупсысурэ зи чэзу улахуэри къэсащ. И лэжьэгъухэр кассэ щхьэгъубжэм Iутт, езыр абыхэм яхыхьэртэкъым: щIыхуэ телъу дауэ мыукIытэу ахъшэ зэрыщIэупщIэнур? Махуэ зыбжанэ дэкIауэ, ведомостыр Наталье Iэрыхьащ. Еплъмэ, Алексей и Iэ щIэлъкъым. Абы щIалэр къриджэри къеупщIащ улахуэр къыщIыIимыхамкIэ. «Сыт щхьэкIэ, къэздыгъуар хэбгъэкIыжынукъэ?» – жиIащ щIалэм. Ведомостым Iэ трыригъадзэри, улахуэ къилэжьар къритащ, «Къэзыдыгъуар зэхэдгъэкIмэ, мис ар дгъэпшынэнщ», – жиIэри. Алексей дыгъур къызэраубыдыну щIыкIэр, зыхуагъэфащэ и лэжьэгъур сэтей къызэращIынур къигупсысащ. Абы Наталье жриIащ дамыгъэ трищIэу ахъшэ игъэтIылъыну, Алексей и лэжьыгъэ пэрыхьэгъуэ къэс ахъшэм еплъыну, имыгъуэтыжмэ – щIалэр къэмыс щIыкIэ щыхьэту цIыхуитI къигъэхьэзырыну. Алексейрэ Натальерэ апхуэдэу зэгурыIуэри, зыми ямыщIэу ахъшэ игъэтIылъащ. Махуэ зытIущ хуэдэ дэкIауэ, Наталье еплъмэ, ахъшэр дэлъыжтэкъым! ЗэрызэгурыIуам тету, унэр зейм зылIрэ зы цIыхубзрэ щыхьэту игъэхьэзырауэ, Алексей къэсащ. Сменэ къызыIрихыну щIалэр къаубыдри къащащ, ахъшэри абы къыкъуахащ. ЗанщIэу акт ятхри, дыгъум Iэ трагъэдзэжащ. ИпэкIэ 138 Прозэ
кIуэдари махуипщIым и кIуэцIкIэ ипшыныну хуагъэуващ. Апхуэдэ щIыкIэкIэ дыгъур къыщIагъэщащ. Модрейми ахъшэ къидыгъуар кассэм хилъхьэжащ, лэжьапIэри фIэкIуэдащ. Алексей хей хъуат. Абы къыщыщIэдзауэ Наталье Алексей нэхъыфIу къыхущыт, нэхъ гулъытэ къыхуищI, и чэнджэщи кърихьэлIэ хъуащ, щIалэр къызэрыдихьэхын яужь иту. Езы Алексеи апхуэдэ гулъытэр и жагъуэтэкъым. НыбжькIи зэрагъэхь щыIэтэкъым а тIум, я теплъэкIэ Алексей тIэкIу нэхъыжьыфэ тетми. Алексей и пщIыхьэпIи къыхэхуэртэкъым Натальерэ Быбэрэ зэхуэзауэ, зэпсэлъауэ, сыт щхьэкIэ жыпIэмэ, тIури я псалъэ ятам тетт, дунейм къытрагъэхьэртэкъым зэрызэIущIар. Зигу зэщыуа щIалэмрэ цIыхубзымрэ – Алексейрэ Натальерэ – зэрымылъагъум зэхуэзэшу хъуащ. Алексей и улахуэм Наталье хигъахъуэрт, къыщалъхуа махуэм ирихьэлIэу саугъэт лъапIэхэри къыхуищэхуат. Алексей, укIытауэ, джанэмрэ пщэдэлъымрэ къыIихын щимыдэм, лэжьакIуэхэр къежэри ирагъэдащ. Алексей а джанэр щыгъыу, пщэдэлъри екIупсу, къакIуэрт лэжьапIэм. Натальи щIэ гуэр къищэхуамэ, Алексей иригъэлъагъурт, сэкIурэ, дауэ къыпщыхъурэ жиIэурэ. Алексей и гуапэ мыхъуу къанэртэкъым апхуэдэу бзылъхугъэр къызэрыхущытыр. Ауэрэ абыхэм гухэлъ зэхуащIащ, ар наIуэ къащIыну хуэмейми. Я
лэжьэгъухэми гу лъамытэу къанэртэкъым абы. КъехьэкI-нехьэкI щымыIэу, Алексей ямыгъэпсэууэ къыжраIэрт Наталье къишэну, абы нэхъ псэгъу тынш имыгъуэтыну къраIуэкIырт. «Ар сэ къыздэкIуэну?» – жиIэрти, Алексей къыфIэмыIуэху щIыкIэу трилъащIэрт.
Быби къриудэкIырт: «Сэ фIыуэ къызгуроIуэ уи унафэщIыр уигу зэрырихьыр, тедзи къашэ». Ауэ Алексей дзыхь ищIыртэкъым, тегушхуэртэкъым. Апхуэдэу щыхъум, Быбэ игу къокI Наталье Николаевнэ зыхуигъазэу Iуэхур зыIутыр гуригъэIуэну. Ауэ Iуэхуракъэ: дауэ зэрищIынур, къызэрыригъэзэгъынур, къызэрыщIидзэнур? Наталье Николаевнэ къыхуэмеймэ-щэ! Мис итIанэщ Iуэхур щызэIыхьэпэнур.
гухэлъ хуищIауэ иIэмэ-щэ?» – игукIэ жиIэрт Быбэ. «ДызэIуплъынщ, зэманым къигъэлъэгъуэнщ», – жиIэри зэкIэ зызэтриIыгъащ. Алексей игу имыгъэныкъуэн папщIи къэшэн гугъу хуимыщIыжу зэпигъэуащ. Ар мыгувэу щIалэм къыгурыIуащ, игури нэхъ махэ, нэхъ щабэ хъуащ. «Сэ лъагъуныгъэкIэ насып сиIэу къыщIэкIынкъым, сыт лъагъуныгъэ къесхуэкIыр», жыхуиIэу. Натальи ещхьыркъабзэу Iэнкунт, игу зэщыуати. «Лъагъуныгъэ къыхуимыIауэ, нэгъуэщI зыгуэрым … Зы пщыхьэщхьэ гуэрым Наталье Николаевнэ и рестораным щIалитI, гъэщIэрэщIарэ зыкърахыу, къыщIыхьащ. Цилиндр пыIэ ящхьэрыгъщ, туфлъэ папцIэ лъэдакъэ лъагэ ялъыгъщ, пэбгым къэсу, набдзэр дэкIуэу щIигъанэу нэкIуIупхъуэ фIыцIэ яIулъщ; фрак, бэлъто пIащIэ ящыгъщ, баш псыгъуэ кIыхь зыкъизых, дыжьын-дыщэпс зэмылIэужьыгъуэкIэ гъэщIэрэщIауэ, и шыкъур блащхьэу, яIыгъщ. Рестораным и лэжьакIуэхэми администратор бзылъхугъэми «зэи къэмыкIуа, къыщIэмыхьа мы щIалитIыр хьэщIэ къыщIэкIынщ», – жаIащ ягукIэ. Гуапэу ирагъэблагъэри, нэхъ жьантIэмкIэ ягъэтIысащ. 139 Прозэ
Залым цIыхуу щIэсымрэ Iэнэзехьэхэмрэ абыхэм фIэкIа Iуэху яIэжтэкъым, я жьэр Iурыхуауэ еплъырт. Рестораным и менюр къулейт. ЩIалитIым зы коньяк абдж, бдзэжьей хугу плъыжь, IэфIыкIэ, псы абдж, лыхэкIыу цIыхуитI Iыхьэ, ананас, нэгъуэщI гуэрхэри кърагъэщтащ. Ахэр пIащIэу къыщIэкIынтэкъым, макъамэм яфIэфIу едаIуэу, зыхуей макъамэр пщIэ щIатрэ кърагъауэу щысхэт, я нэгу зрагъэужьырт. Куэдрэ щысащ ахэр, щыщIэкIыжари рестораныр щызэхуащIыжырщ. Ар яфIэгъэщIэгъуэн хъури, уэ жепIа, сэ жесIа, Наталье деж нагъэсащ. «ЗыгъэпсэхуакIуэ къэкIуа хьэщIэу къыщIэкIынхэщ», – жиIэри къыфIэIуэхуакъым Наталье. АрщхьэкIэ нэкIуIупхъуэ зыIулъ щIалитIыр шхапIэм къэкIуэрей хъуащ. ЛэжьакIуэхэм псалъэ мышыу гуэрхэр зэрахьэу щIадзат. Хэт мурад щэху гуэр яIэу жиIэрт, хэти нэгъуэщI гурылъу къыщыхъурт зэрахуэр. Сыт ямыщIами, а тIум я щэхур къахуэтIэщIакъым. Рестораным щIэх-щIэхыурэ щекIуэкI
джэгухэм, нэгузегъэужь Iуэхухэм щIалэ мыцIыхуитIыр къримыхьэлIэу къанэртэкъым. Абы папщIэ Николаевнэ зэгуэпырт, жиIэнури ищIэртэкъым. ФIыкIэ къакIуэми, IейкIэ шхапIэр къагъэунэхуами къахуэщIэртэкъым. Абы я гум илъыр дауэт къызэрыпщIэнур?! Наталье Алексей зыхуигъазэри жриIащ щIалэжьитI нэкIуIупхъуэ яIулъу рестораным къэкIуэрей зэрыхъуар, щылажьи щыпсэуи зыми зэрамыщIэр, зэрамыцIыхур.
– Артисту къыщIэкIынщ е апхуэдэфэ зытрагъауэу арагъэнщ, – – Хьэуэ, ахэр артисткъым, – жиIащ Наталье. – Догуэ, – жи Алексей, – уи лэжьакIуэхэм е уэ фи жагъуэ къащIрэ, фи Iуэху къызэрахуэрэ абыхэм? – Хьэуэ, лэжьакIуэхэми сэри ди Iуэху къызэрахуэу щыткъым. Ди жагъуи къащIыркъым. – АтIэ, апхуэдэу щыщыткIэ, фи гугъу къыщамыщIкIэ, фи пIэ фис, фэри я гугъу фымыщI. ЗакъевмыгъащIэ, зыхуэвгъэшэч, – жиIащ Алексей хэкъузауэ. ГъэщIэгъуэнракъэ, Наталье дэнэ мыкIуэми – абы къыщыхутэрт тIури. ПщIэнтэкъым ахэр цIыхубзым и хъумакIуэу фIэкIа! Москва къикIа эстрадэ артист цIэрыIуэхэм я концерт здэкIуам а тIур щилъэгъуащ аргуэру Наталье. Зыхуихьынур имыщIэу гузэващ, шынэ къищтащ. Цыджан фыз гуэр къигъуэтри и Iэгу иригъэплъащ, куэзыр иригъэдзащ. «УщIэгузэвэн Iуэху слъагъуркъым, зэраныгъэ лъэпкъ зэрахуэркъым, уи сэбэп хэлъу Iуэхур зэIубз хъунущ, аращи, уи гур умыгъэныкъуэ, узэрылажьэм хуэдэурэ лажьэ», – къыщыжриIэм, Наталье и гур тIэкIу къызэрыгъуэтыжащ, нэщхъыфIэ къэхъужащ. Алексей жриIащ аргуэру абыхэм зэрахуэзар, и ужьым зэримыкIыр. «Апхуэдизу уи гум иумыгъэжалIэ, гууз хэпхынщ», – жиIащ щIалэм. Ауэ апхуэдэ жэуаптэкъым ар зыхуейр – Алексей езыр нэгъуэщIхэм ярифыгъулIэмэ зэхигъэкIыну арат. АрщхьэкIэ Алексей зыкъригъащIэртэкъым, къыфIэмыIуэхуфэ, зэхимыхыфэ зытригъауэрт. АпщIондэху Наталье зэгуэпырт, бампIэрт. 140
жиIащ Алексей. Прозэ
Зы пщэдджыжь гуэрым лэжьыгъэр иухауэ Алексей унэм кIуэжыну зигъэхьэзыру, Наталье ахъшэ къыхуишийри, къыжриIащ кином зэрыкIуэн билетитI, ари тIысыпIэ нэхъыфI хуэзэу, къыхуищэхуну. ЩыкIуэну махуэу къыжриIари Алексей и лэжьэгъуэм техуэрт. Алексей апхуэдэу хуейтэкъыми, гъэпцIагъэ хуекIуащ, махуэм и билет кассэм ямыIэжу жиIэри. И лэжьэгъуэм темыхуэу билетитI къищэхури, кърита ахъшэр хэмыщIаIауэ, ауэ къимыщIэн щхьэкIэ иригъэкъутауэ Николаевнэ иритыжащ. ФIыщIэ къыхуищIри, билетхэр Iихащ. Кином щыкIуэну махуэр къэсри, Наталье Николаевнэ зыкърихауэ, и щхьэцыр дахэу иригъэщIауэ, и нэкIум хъар Iупхъуауэ, Iэлъэ хужьхэр Iэрылъу, и ныбжьэгъу Елизаветэ Фёдоровнэ и гъусэу кином кIуащ загъэпагэу. Зыхуэзэхэри нэбгъузкIэ къахуеплъэкIырт абыхэм. Кинотеатрым щынэсым, занщIэу щIэмыхьэу тетIысхьэпIэ гуэр деж тIысахэщ. Кином къекIуалIэ цIыхухэр куэд хъуа нэужь, тIури кинотеатрым щIыхьэри, кином щIидзэху фойем щетIысэхащ. Абы хэту Елизаветэ Фёдоровнэ Наталье ирегъэлъагъу нэкIуIупхъуэ зыIулъ щIалитIыр. «Ди ужьым ит фIэкIа пщIэн? Плъагъунщ, а тIур ди сатырым къыщыхутауэ», – жи Елизаветэ дыхьэшхыурэ. «Ди сатырым къыщыхутэр зырикIщ, – жи мыдрейм, – къыдбгъэдэмытIысхьэмэ». ДакъикъитIщы докIри, цIыхухэр пэшышхуэм щIагъэхьэн щIадзэ. КъекIуэлIахэр псори щIыхьэху щIалитIым загъэхъеякъым, яужь зыкърагъэнащ. ЦIыхубзитIым ялъагъу а щIалитIыр я сатырым къызэрырикIуэри, я гъунэгъуу тIысыпIитI нэщIу зэриIэри. Арати, щIалитIыр къосри къабгъуротIысхьэ. Мыдрейхэр щэхуу мэдыхьэшх: «жытIатэкъэ гъусэ зэрытхуэхъунур!». Кинор иухри псори къыщIэкIыжауэ клуб бжэIупэм здэщытым, пщIэгъуалитI зыщIэщIа тешанкIэ къыIуолъадэ. Наталье и щхьэхъумэхэр бгъэдыхьат абы, шыгухум хъыджэбзитIыр ишэжыну гурыIуэну, арщхьэкIэ щIалитIыр къос, тешанкIэм йотIысхьэри – макIуэ-мэлъей, Натальерэ Елизаветэрэ я жьэр Iурыхуауэ къагъанэ. Ар яфIэгъэщIэгъуэну, зыхуахьынур ямыщIэу яIуэтэжу куэдрэ екIуэкIащ. ЕтIуанэ махуэм Алексей Наталье кIэщIэупщIыхьащ, кино зэплъар къазэрыщыхъуамкIэ. – Кинор зырикIт, – жи, – къэхъуаращ армыхъу! – Сыт апхуэдизу къэхъуар? – щIоупщIэ Алексей. – Къэхъуаращ, а уэ пщIэ нэкIуIупхъуитIыр къыдбгъурытIысхьа, къыдбгъэдэса уи гугъэкъэ!
къет Алексей. – Сыт-тIэ гъэщIэгъуэну абы хэлъыр? Апхуэдэ къохъу, – жэуап Алексей ирибэмпIащ Наталье. ЗэрыфIэмыгъэщIэгъуэнар арауэ къыщIэкIынщ хэпщIыкIыу и жагъуэ щIэхъуар… и щытыкIэм аргуэру Кино нэужьым, кIуэдами ярейуэ, щIалитIыр куэдрэ ялъэгъуакъым, къэхъуари-къэщIари ямыщIэу бзэхахэщ. Наталье Николаевнэ къыщалъхуа махуэр къэсащ. И лэжьакIуэхэм абы жыджэру зыхуагъэхьэзырырт, епIэщIэкIырт, тепыIэжыртэкъым. Алексеи и ныбжьэгъу Володи а махуэм куэдкIэ щыгугъырт. Ар щагъэлъэпIэну ягъэхьэзыкъызыхуэт щымыIэу рестораныр 141 Прозэ
ращ, пIалъэр къыщысами, къыкIэрыху щымыIэу и чэзум псори къекIуэлIащ. Наталье и Iуэхур зэрихьэну, кIэлъыплъыну и ныбжьэгъу Елизаветэ игъэуващ. «Къедгъэблэгъахэр къызэхуэсащ, щIэдвгъадзэ», – жиIэри Елизаветэ Наталье Николаевнэ зыхуигъэзащ. «Дауэ псори къызэрырихьэлIар? Зэ умыпIащIэ! Алексей слъагъуркъым… тIэкIу дыпэплъэнщ», – жиIащ. Зыкъом дэкIауэ, иджы щIэддзэнщ щыжаIэм, удз гъэгъа зэмыфэгъу куэд зэрыт матэшхуэр яIыгъыу нэкIуIупхъуэ фIыцIэ зыIулъ щIалитIыр къыщIыхьащ. Наталье занщIэу къызэIыхьащ икIи хъумакIуэхэм ешхыдащ ахэр къызэрыщIагъэхьам щхьэкIэ. Езыгъэблагъэ тхылъ яIыгъыу дауэт къызэрыщIамыгъэхьэнур! Iэнэм щытIысхэм и кIапэмкIэ зэгъусэу щызэбгъэдэтIысхьащ щIалэхэр. Елизаветэ Фёдоровнэ Наталье ехъуэхъури, къызэхуэсахэм чэзууэ псалъэ яритын щIидзащ. НэхъыжьыIуэхэр хъуэхъуа нэужь, нэкIуIупхъуэ зыIулъ щIалитIым языхэзым псалъэ жиIэну елъэIуащ, япэщIыкIэ закъригъэцIыхуу. Къэтэджри нэкIуIупхъуэр зыIуихащ, «си цIэр Володящ» жиIэри, кIэщIу, купщIафIэу, гум дыхьэу хъуахъуэри тIысыжащ. Абы и ужькIэ нэхъыжьым псалъэ ирет Володя къыбгъэдэс щIалэм. – ПщIэ зыхуэтщI Наталье Николаевнэ! Сынохъуэхъу укъыщалъхуа махуэмкIэ, махуэ лъапIэ, махуэ угъурлы ухъу. Уи гъащIэр кIыхь тхьэм ищI, нэсауэ уцIыхубзыфIщ, ужумартщ, гу щабэ, гукъэкIыфI, гулъытэшхуэ убгъэдэлъщ, пщIэшхуэ уиIэщ. Къызыхуэтыншэ жыхуаIэм хуэдэу уопсэу. Гукъеуэншэу, уи гурылъхэр къохъулIэу, уефIакIуэ зэпыту тхьэм уигъэпсэу! Уи щхьэ закъуэщи, уэ пхуэфэщэн щхьэгъусэ къэбгъуэтыну, фи акъыл зэтехуэу фыпсэуну сынохъуэхъу. Абы къищынэмыщIауэ, хуит сыкъэщI мы саугъэтыр уэстыну. Наталье псори Iэгу хуоуэ, щIалэр щыбгъэдыхьэкIэ зи махуэшхуэм зытригъэхьэркъым аркъудеи: «Сэ сымыцIыхухэм тыгъэ къеIысхыркъым, зи пIалъэ сымыщIэ лъэпкъи зэзгъэкIуалIэркъым, ар дауэ уигу къэкIыхха!» – губжьауэ къопсалъэ Наталье Николаевнэ. «Сэри сымыцIыху, фIыуэ сымылъагъу цIыхубз тыгъэ дахэ хуэсщIыркъым», – жеIэри нэкIуIупхъуэр зыIуех модрейм. Щысхэр къыщолъэтри Iэгу йоуэ. Наталье Николаевнэ Iэнкун хъуауэ, жиIэнур имыщIэу дият. Алексей пщэхъу-саугъэтыр Наталье и пщэм ирелъхьэ, IэплIэ тIуми зэхуащI, я нэпсхэр къекIуауэ. Къэфэным, джэгуным щIадзэ! Жэщыр хэкIуэтауэ, я нэгу фIыуэ зрагъэужьауэ хьэщIэхэр зэбгрыкIыжащ. Махуищ нэхъ дэмыкIыу Алексей, Наталье, Володя, Елизаветэ сымэ ЗАГС-м кIуэри лъэIу тхылъыр щIалъхьащ. ЗэрыжаIэжымкIэ, хэIэтыкIауэ, Налмэс къалэм и Iэтащхьэр я тхьэмадэу, эстрадэ артист цIэрыIуэхэр къахэту рестораным хьэгъуэлIыгъуэр щыдахащ.

Наталье Николаевнэ къыщалъхуа махуэр щагъэлъэпIа пщыхьэщхьэм Володярэ Елизаветэрэ, я гурыщIэхэр зэхуаIуатэу, нэхъ гъунэгъуу щызэрыцIыхуащ икIи зэгуэкIуахэщ. Наталье куэд щIауэ и нэIуасэ Алексей, щIалэ къекIу зэпIэзэрытыр, зэрыцIыху тэмэмым фIыуэ щыгъуазэт икIи абы зыкъом щIауэ хуищIа фIылъагъуныгъэр 142 Прозэ
и гум щэхуу щызэрихьэрт. И гъунэгъу икIи и ныбжьэгъу Елизаветэрэ езымрэ дэнэкIэ ямыгъазэми, я ужьым имыкIыу къакIэлъызеплъа, нэкIуIупхъуэ зыIулъа щIалитIым языхэзыр Алексейуэ къыщыщIэкIым, ар и псэм къызэрылъыхъур къыщыгурыIуэм, къыхуепсыха насыпыр и фIэщ мыхъужу, дамэ зытет жэнэтбзууэ, бзэрабзэу къилъэтыхьырт.
А пщыхьэщхьэм и ужькIэ, зэрыжытIащи, махуищ нэхъ дэмыкIыу, Алексей, Наталье, Володя, Елизаветэ сымэ ЗАГС-м кIуэри зэдэарэзыуэ лъэIу тхылъхэр щIалъхьащ. Мазэ дэкIыжри, я нэчыхьыр ятхащ, хьэгъуэлIыгъуи ящIыжащ. Ауэ а псор къызэрекIуэкIыжар жыIэжыпхъэу къыдолъытэ.
Зэрышэну ЗАГС-м зи тхылъ щIэзылъхьа щауэхэмрэ нысащIэхэмрэ куэдрэ зэжьауэ къащыхъуа, я нэчыхьхэр щатхыну махуэр,
сытми, зэ къэсащ. Пщэдджыжьым жьыуэ къэтэджхэри, шхэну яхущIэмыхьэу, щхьэж и унэ зыщагъэхьэзырыжщ, зыщагъэщIэращIэри, щызэгурыIуа зэманым зыкърахыу зэгъунэгъуу псэу зэныбжьэгъуитIыр – Алексейрэ Володярэ – къыщIэкIахэщ. Пушкиным и зэманыр уигу къагъэкIыжу, пасэрей аристократхэм хуэдэу хуэпат ахэр: фрак фIыцIэхэр ящыгът, туфлъэ папцIэ фIыцIэ лъэдакъэ
лъагэр ялъыгът, цилиндр пыIэ кIыхь фIыцIэ ящхьэрыгъыу, нэгъуджэ фIыцIэ яIулъу, зи убыдыпIэ шыкъур блащхьэрэ я нэхэм налкъутналмэс мыщIэхэр исыжу, дыщэпс зытегъэлъэда баш кIыхь зыкъизыххэр яIыгъыу… Щауэ щIалэхэм темыпыIэжу къежьэрт, вожэхэр шэщIарэ шыхэр Iэжьэкъуу зыIыгъ шыгухухэр зэрыс, шы пщIэгъуалэ щырыщ зыщIэщIа урыс тешанкIэ гъэщIэрэщIахэр: шы къэс уэзджынэ япщIэхэлъу, шы сокухэм лентI зэмыфэгъухэр хэщIауэ, хъурейуэ, кIыхьу гъэпща шархэр я щхьэщыгум щыджэрэзу… Ирагъэблэгъауэ къызэхуэса я ныбжьэгъухэми зыкърахырт: щIалэхэм, джанэ хужьым пщэдэлъ плъыжь дэлъу, тройкэ кIэстум фIыцIэхэр ящыгът… Хъыджэбзхэри, удз гъэгъа дахэхэм, хьэндырабгъуэхэм хуэдэу, щыгъын зэмыфэгъу защIэкIэ хуэпахэт…
Сытми, тешанкIэхэм щауэхэр итIысхьащ, зэкIэ, нысащIэхэм деж нэсыху, къабгъурысыну нэхъ зыхуэфащэ я ныбжьэгъу, щауэхэм я лъэныкъуэкIэ я щыхьэт тхылъым зи Iэ щIэзыдзыжыну шаферхэр къабгъурытIысхьащ. (Мыбдеж щыжыIэпхъэщ шафер псалъэм
къикIыр, абы хьэгъуэлIыгъуэм щикъалэнхэр: шафер жиIэмэ, нэмыцэбзэкIэ Iэхъуэ жиIэу аращ; абы нэчыхь щатхкIэ щауэм и лъэныкъуэкIэ щыхьэт тхылъым Iэ тридзэ къудейкъым, атIэ обручальнэ Iэлъынхэр щауэмрэ нысащIэмрэ ябгъэдэзыхьэр, члисэ хабзэкIэ венчание жыхуаIэр щекIуэкIкIи я щхьэхэм венецхэр ящхьэщызыIыгъэр, хьэгъуэлIыгъуэр дахэу, екIуу екIуэкIын щхьэкIэ, языныкъуэхэм деж ажэгъафэ къалэнхэри игъэзащIэу, Iэхъуэм хуэдэу, теплъэкъукI имыIэу, Iуэхугъуэ хуэIухуэщIэ псоми и нэIэ тезыгъэтыр аращ.) дрейхэм, машинэ псынщIэ зыбжанэм ису, зэрызехьэрэ гушыIэхэу, зэгъунэгъуу псэу нысащIэхэм я деж яунэтIащ.
Нэсхэри, урыс хабзэ псор ягъэзащIэу, нысащIэхэр я унэхэм къыщIашащ: Наталье Николаевнэрэ Елизаветэ Фёдоровнэрэ, я лъа- 143 Прозэ
къуэхэр щIигъанэу, хьэгъуэлIыгъуэ бостей хужь кIыхь, я къуащIэхэр щIым трилъафэу, зэщхьу ящыгът, туфлъэ лъэдакъэ псыгъуэ лъагэ
ялъыгът, хьэгъуэлIыгъуэ фата къекIу-зыкъизыххэр (алътес лентI цIыкIухэр хэщIауэ, хьэпIацIэщыгъэ, налкъут, мыщIэ лъапIэхэр хэсу) ящхьэрыст, дыщэ Iэпщэхъухэр я бостей Iэщхьэхэм къыщIэщт, налкъут щыгъэ хужьхэр цIуужу я пщэм илът… Сытми, япэу дэкIуэ нысащIэм и хъыджэбзыгъэм щыхьэт техъуэ пкъыгъуэ псор нэрылъагъуу якIэрылът.
НысащIэхэр нэмыс хэлъу, щIыкIафIэу тешанкIэхэм щауэхэм ирагъэтIысхьэщ, езыхэр къабгъурытIысхьэжри, къахуеблэгъа я ныбжьэгъухэри, я машинэхэм исыжу, я ужьым кIэщIу иту, нэчыхь ирагъэтхыну гупышхуэр ежьащ. Ауэ, занщIэу ЗАГС-р здэщыIэ лъэныкъуэмкIэ мыкIуэу, зэ къалэм зыкъыщагъэзэну мурад ящIащ. Налмэс къалэм и уэрам нэхъыщхьэм къытехьахэщи, я Iэуэлъауэр жыжьэу щызэхыбох. Шыхэм ящIэлъ налхэм асфальтым ирагъэщI макъым, езы шыхэм япщIэхэлъ уэзджынэхэм я зэщIэжьыуэ макъым, машинэхэм ят сигналым пшынэри Iэгуауэри, зэрыгъэкIийзэрыгъэфийхэри къахыхьэжауэ, уэрамым тетхэри унэм щIэсхэри къигъэдаIуэрт. А псоми, тешанкIэм хьэгъуэлIыгъуэ щыгъын ящыгъыу исхэм зэрахьэ гуфIэгъуэшхуэми IупщI къыпщащIырт ар зэрыфызышэр. Унэ зэтетхэм я балконым къытехьэхэр, уэрамым дэт цIыхухэр абыхэм якIэлъыплъырт, я гуфIэгъуэр даIыгъыу, къыпыгуфIыкIхэу Iэ хуащIырт.
Апхуэдэу нэжэгужэ гупым къалэм и зы утым зэ зыкъыщагъазэщ, абдеж фIыуэ щыджэгущ, къыщыфэхэри, нэчыхь тхыпIэм зы зэман зэ нэсахэщ.
Здынэсам хьэгъуэлIыгъуэм ирагъэблэгъауэ езыр-езыру къэкIуахэр къежьэу абдеж щызэхэтти, ахэр IэгуауэшхуэкIэ къаIущIащ. Нэчыхь щатх унэм и бжэIупэм и хъуреягъкIэ удз гъэгъа зэмылIэужьыгъуэхэр щыхэсат. Къызэхуэсахэри удз гъэгъам хуэдэхэт, дяпэкIэ уэру зипс къэжэну защIэхэт, я жаныгъуэт, я зэманыгъуэ дахэт. Арыххэти, унэм щIэмыхьэ щIыкIэ, аргуэру къафэ-джэгу зэхаублащ. ЯпэщIыкIэ щIалэгъуалэр утыку къихьэри къэфахэщ, итIанэ щауэхэмрэ нысащIэхэмрэ – Алексейрэ Натальерэ, Володярэ Елизаветэрэ – ажэгъафэм гушыIэжу къыдишри, арыншами нэжэгужэу зэхэтхэр нэхъри щигъэгуфIыкIыу, зи Iупэр зэтемыхьэж, лъагъуныгъэм итхьэкъуа, насыпым дамэ къызытригъэкIа зэрышэгъащIэхэр вальс къызэдигъэфащ. Къэфэн-джэгуныр зэфIэкIа нэужь, удз гъэгъа IэплIакIуэхэр, шампанскэхэр яIыгъыу, псори ЗАГС унэм щIыхьащ. ЗыщIыхьа пэш зэгъэпэща-зэлъыIуха иным нэмыцэ композитор, дирижёр, пианист цIэрыIуэ Мендельсон Якоб и музыкэ зэщIэIэтар – хьэгъуэлIыгъуэ маршыр – къыщеуэрт… Алексейрэ Натальерэ, Володярэ Елизаветэрэ IэпэзэрыIыгъыу, нэчыхь тхылъым Iэ щIэзыдзыжыну дзыхь зыхуащI я щыхьэтхэри я щIыбагъымкIэ къыдэту, я нэчыхьыр зытхыну къахупыгуфIыкIыу щыт цIыхубз дахэшхуэм и пащхьэ иувахэщ. Абыхэм адэкIэ нэхъ пыIукIуэтауэ къыщIыхьэпIэбжэм деж хьэщIэхэмрэ хэгъэрейхэмрэ Iуву къеувэкIауэ щызэхэтт. 144 Прозэ
Нэчыхь тхыныр зэфIэкIа нэужь, псэлъэну гукъыдэж зиIа псори псэлъащ, хъуэхъуащ, шампанскэ зэдефащ. ИужькIэ ЗАГС-м къызэрыщIэхыжхэри, къалэм дэт члисэмкIэ яунэтIащ. Члисэм щауэхэмрэ нысащIэхэмрэ Iэпэ жор щащIащ, кIэртIофуэздыгъэ щыщIагъэнащ, щоджэныр, дунеягъэкIэ губзыгъагъэ куэд жиIэу, кIыхьу псэлъащ, къехъуэхъуащ: я нэчыхьыр быдэ хъуну, зэакъылэгъурэ зэгурыIуэу зэдэпсэуну, бын узыншэ къащIэхъуэрэ, дунейр мамыру, я гъащIэр кIыхь хъуну, насыпыфIэу зэдэпсэуну… Члисэ нэчыхь тхыным пыщIа Iуэхугъуэхэр щызэфIэкIым, щоджэным зэрышахэм Iэпэ жор къатрищIащ.
ХьэгъуэлIыгъуэм къекIуэлIахэр абы къыщIэкIыжри гуэл Iуфэм Iут, хьэгъуэлIыгъуэр щекIуэкIыну «Дыщэ нал» рестораным зэрыгупышхуэу яунэтIащ. ТешанкIэхэм, машинэхэм къикIа гупыр рестораным щыIухьэм, абыхэм ежьэу абдеж щызэхэт хьэщIэхэмрэ хэгъэрейхэмрэ Iэгуауэ инкIэ, къафэрэ джэгукIэ къащыIущIащ. Рестораным щIыхьэну зэманыр къыщысым, щауэхэмрэ нысащIэхэмрэ конфетти къыхурапхъыхыу, иджырей бэрэжьей фочхэр (хлопушкэхэр) къытракъутэу щIадзащ. Рестораным хэгъэрейхэм нэмыщI, хьэщIэ лъапIэ куэд къекIуэлIат: Налмэс къалэм и Iэтащхьэ Герасименкэ Николай Васильевич, IэнатIэ лъагэ зыIыгъ нэгъуэщI къулыкъущIэхэр, къалэ оркестр нэхъыщхьэр, артист цIэрыIуэ дыдэхэр – уэрэджыIакIуэхэр, къэфакIуэхэр, юмористхэр, ажэгъафэхэр… Тхьэмадэу хахам хьэгъуэлIыгъуэ хуэIухуэщIэхэр дахэу иригъэкIуэкIащ. Абы Iэнэр къызэIуихри, щауэхэмрэ нысащIэхэмрэ икъукIэ гуапэу ехъуэхъуащ, икIи, фадэкIэ хэгъэзыхь щымыIэу,
хъуэхъуэну гукъыдэж зыщIахэм нэхъыжь-нэхъыщIэкIэрэ псалъэ яритащ. Хэт и хъуэхъу нэужьми уэрэд, къафэ, джэгу зэмылIэужьыгъуэхэр артистхэм ягъэзащIэрт. Ерыскъы Iэнэр къызыхуэтыншэт: мычэму зэблахъу лыхэкI шхыныгъуэ зэмылIэужьыгъуэхэм нэмыщI, абы пэрыхьэту тетт бдзэжьей жылэ фIыцIэрэ плъыжьрэ, осетринэ, сёмгэ, форель сыт жыпIэми – псыежэх-тенджыз тыгъэ къэуатхэр, ермэлы коньяк, шагъыр лъапIэхэр, IэфIыкIэ, пхъэщхьэмыщхьэ зэмылIэужьыгъуэхэр, псы IэфI, нарзан, морс, нэгъуэщIхэри. КIэщIу жыпIэмэ, темылъ щымыIэу, пащтыхь гуфIэгъуэ Iэнэт.
Нэху щыху хьэгъуэлIыгъуэр дахэрэ екIуу, бэIутIэIуншэу рестораным щызэхэтащ. Нэхущым хьэщIэ, хэгъэрей нэхъыжь зыкъом, щхьэж я унэ бжэн лъакъуэу, икъукIэ арэзыхэу зэбгрыкIыжащ. КIуэжыну гукъыдэж зимыIэ щIалэгъуалэр, артист зыбжанэ я гъусэу, гуэлым кIуэри, кхъуафэжьейхэм ису, уэрэд кърашу, гушыIэхэр, хъыбархэр жаIэу я нэгу зыщрагъэужьащ. Пщыхьэщхьэм ефэ-ешхэр Наталье Николаевнэ и рестораным щыпащэжащ, «Дыщэ налым» зэрыщекIуэкIам нэхърэ зыкIи мынэхъыкIэу, я гуфIэгъуэ Iэнэм темылъ щымыIэу, артистхэри, ешауэ шэч яхуумыщIыну, зыкърамыгъэлыжу лэжьахэщ – джэгуащ, къэфащ, уэрэд жаIащ. 145 146
Прозэ
ГуфIэгъуэр жэщищ-махуищкIэ зэхэтащ. Абы и ужькIэ, замыгъэпсэхуу икIи куэдрэ мыгупсысэу, зэрышагъащIэхэр ежьэну зэгурыIуахэщ. Ари сыт хуэдэ дунеяплъэт?! Дунейпсо круизт! КхъухькIи, кхъухьлъатэкIи… ИкъукIэ нэгузыужь куэд къапэщылът.
хьэгъуэлIыгъуэ дунеяплъэ занщIэу Зы тхьэмахуэ нэхъ дэмыкIыу, зэныбжьэгъу зэгъунэгъуитIыр, я щхьэгъусэхэр я гъусэу, Москва лъэтахэщ. Я гъуэгуанэм Москват къыщыщIидзэри, Налмэс къалэм ТУ-154 кхъухьлъатэм щитIысхьэри, Москва щыIэ Домодедовэ кхъухьлъатэ тIысыпIэм щетIысэхащ. Абы и ужькIэ автобусышхуэ ирагъэтIысхьэри, Шереметьевэ кхъухьлъатэ тIысыпIэм яшащ. Мыбы ахэр щрихьэлIащ гастроль кIуэ уэрэджыIакIуэ, пшынауэ, гитарист, юморист жыпIэми, ди къэралым и артист цIэрыIуэ дыдэхэм. Языныкъуэхэр фIыуэ яцIыхуу, ягу ирихьхэм ящыщу къыщIэкIащ: Лещенкэ Лев, Кобзон
Иосиф, Пугачёвэ Аллэ, Ротару Софие, актёр Боярский Михаил, Петросян Евгений, Винокур Владимир сымэ. Абыхэм уагъэзэшынт?! Насып къайуэлIар я фIэщ хъужыртэкъым – а артист цIэрыIуэ къомыр зыхэтыну турнем ахэри хэхуауэ къыщIэкIащ… Апхуэдэу мазэм щIигъукIэ абыхэм я гъусэнущ! Уэгум ихьэу, Новосибирск къалэм гъунэгъу щыхуэхъум, кхъухьлъатэзехуэхэм радиограммэ къаIэрыхьащ, хьэуам и щытыкIэм и зэранкIэ Владивосток кхъухьлъатэ тIысыпIэр пIалъэкIэ зэхуащIауэ, IэмалыншагъэкIэ Новосибирск щетIысэхын хуейуэ. Арати, Новосибирск къыщыхутахэщ. Ауэ абы щхьэкIэ нэгузегъэужьакIуэ ежьахэр зыкIи нэщхъей хъуакъым. Дауи хъунт, апхуэдиз артист цIэрыIуэ я гъусэу.
Сыхьэт зытIущ дэкIауэ, Владивосток кхъухьлъатэ тIысыпIэр зэIуахыжауэ хъыбар къаIэрохьэри, Новосибирск къолъэтыкIыж. Владивосток щыIэ турист агентствэм и лэжьакIуэхэм ахэр гуапэу ирагъэблэгъащ. ЗыщIэсыну хьэщIэщым яшэри пэшхэм щIагъэзэгъащ, шэджагъуашхэ ирагъэщIащ. Пщыхьэщхьэм Владивосток и Концерт залышхуэм икъукIэ концерт дахэ щагъэлъэгъуащ я филармонием и артистхэмрэ турист гупым хэт гастролёр артистхэмрэ. УкъызэщIимыIэтэу, Iэгуауэшхуэ зыхуумыIэтыну, зыри яхэттэкъым абыхэм. ЕтIуанэ махуэр Зауэ-тенджыз флотым и махуэшхуэм техуати, дзэ парадыр щекIуэкIынум яшащ. Абдеж щекIуэкI псом уеплъыну гухэхъуэшхуэт икIи гуимыхужт: лайнер нэхъыщхьэм икIи нэхъ иным Георгиевскэ ныпыр фIэлът, и кIыхьагъкIэ нып плъыжь цIыкIухэр кIэрыщIат, матросхэр «сыкъ» жиIэу, захуэу зэфIэувауэ щытхэт, унэ къатитху, уеблэмэ нэхъыбэж зи лъагагъхэм ехьэехуэ иджырей кхъухь домбей лъэщхэр, лайнер, крейсер зэмылIэужьыгъуэхэр, атомнэ псыщIагъ кхъуафэжьейхэр, «Амфибия» катер псынщIэхэр, уафэми къыщызылъэтыхь хыми щызекIуэ кхъухьхэр, тенджызым щызекIуэ нэгъуэщI Iэджи. ЖыпIэнурамэ, ди къэралым и лъэщагъым, и зауэ техникэм, и тенджызыдзэм, уи нэпсыр къыпфIригъакIуэу, хуабжьу уигъэгушхуэрт.
10 Заказ №1755 Прозэ
Парад нэужьым хыкхъуэ (дельфин) щаIыгъ-щагъасэ комплекс ухуэныгъэм яшахэщ. ЯфIэхьэлэмэту еплъащ а хыкхъуэхэм я дахагъым, я пкъым и лантIагъэм, я зыкъэгъэлъэгъуэкIэм. Ахэр зыхэс бассейным къыхэлъурэ гъэсакIуэхэм лъагэу хуаIэт уэрдыхъушхуэхэм, тхьэгъушхуэхэм хуэIэзэу икIхэрт, нэгъуэщI зэфIэкIхэри къагъэлъагъуэрт. Апхуэдэу, а гъэсакIуэхэм хуаший бдзэжьейр я саугъэту, трюк зэмылIэужьыгъуэхэр ягъэзащIэрт. Пщыхьэщхьэм ахэр аргуэру еплъащ гъусэ къахуэхъуа артистхэм я концерт. Абы къыщIэкIыжа къудейуэ, зэрышагъащIэхэм щхьэкIэ топ драгъэуей фIэкIа умыщIэну, хьэрэкIытIэ зэмыфэгъухэр драутIыпщхьеящ, жэщ уафэгур, махуэм хуэдэу, телъыджэлажьэрэ дахэкIейуэ къызэщIагъэнахуэу. ЕтIуанэ махуэм, пщэдджыжьышхэ нэужьым, хы Щэхум хэт Владивосток кхъухь тедзапIэм Iуашащ. Оркестрыр еуэу, къат зыбжанэу зэтет кхъухьышхуэм ирагъэтIысхьэри, дыгъэ къыкъуэкIыпIэмкIэ щыIэ ЯпониемкIэ яунэтIащ.
Сыхьэт плIыщIым щIигъукIэ тенджызым тетати, оркестрыр зэпымыууэ джэгуащ, радиокIэ музыкэ къеуащ, я гъусэ артистхэми емызэшу трагъэуащ. Апхуэдэу, къызыхуэтыншэрэ нэгузыужьу, Японием и къалащхьэ Токио нэсахэщ. Японхэр гуапэу къаIущIащ: оркестркIэ ирагъэблэгъащ, я макъамэ, уэрэд гъэщIэгъуэнхэм ирагъэдэIуащ. Замыгъэпсэху, мышхэ щIыкIэ, пщафIэ Iэзэхэм я гъэлъэгъуэныгъэ ирагъэплъащ, я лъэпкъ шхыныгъуэхэмрэ ахэр зэрагъэхьэзырымрэ щыгъуазэ хуащIащ, вагъэсеплъ ирагъэщIащ. Щышхэм щыгъуэ Iэнэм васаби жыхуаIэ шыпс сырыр къытрагъэуват, ар апхуэдэ дыдэу зэрысырыр ямыщIэу тIэкIу-тIэкIу зыIуагъэхуати, псы куэд ефэкIи абы и «мафIэр» яхуэмыгъэувыIэу, зэIурисхьащ… Я гъусэ гид-экскурсоводым дыхьэшхыу къажриIащ: «Апхуэдизу фымыгузавэ, зи зэран къывэкIыу фи Iэпкълъэпкъым хэс хьэпIацIэу хъуар абы зэтриукIэнущ!» ИужькIэ къалэм зыщрагъэплъыхьащ. Сумо, дзюдо хуэдэ спорт зэхьэзэхуэхэм ирагъэплъащ. Сумо япон бэнэкIэ лIэужьыгъуэ зэрыщыIэм, абы иIэ хабзэ гъэщIэгъуэнхэм туристхэр щыгъуазэми, ди къэралым апхуэдэ зэхьэзэхуэхэр щекIуэкIыртэкъыми, Володярэ Алексейрэ яфIэгъэщIэгъуэну абы еплъащ. Натальерэ Елизаветэрэ ар зищIысыр ящIэххэртэкъыми, мо бегемот хуэдиз хъу щIалэжь пцIанэ домбейхэм утыкум къихьэурэ шыгъу зэрызэбградзыр, а шыгъур зэрызыщахуэр, зэрызэныкъуэкъур, зэIунщIурэ зэрыт утыку хъурей тIэкIум зым зыр иридзыну зэрыхэтыр яфIэауанти, цIытхъ-пIытхъ жаIэу, я Iупэр IэкIэ яIыгъыу, щэхуу дыхьэшхыу щысахэщ. Пщыхьэщхьэм турнем хэт артистхэм концерт ятырт. Пшыхьыр щекIуэкI залым, цIыху миным нэблагъэ зыщIэхуэм, зыгъэзапIи тIысыпIи имыIэжу щIэз хъуат… Ди къэралым и артистхэм токиодэсхэр гуапэу IущIащ, номер къэс, нэхъыбэр щыту, Iэгуауэ ин хуаIэтащ. Ди къэралым, ди эстрадэ искусствэм пщIэ зэрыхуащIыр уи гуапэ мыхъункIэ Iэмал иIэтэкъым. 147 Прозэ
ЕтIуанэ махуэм я къежьэжыгъуэти, пщэдджыжьышхэ нэужьым, зэрырагъэблэгъам ещхьыркъабзэу, гуапэу кърагъэжьэжащ, оркестрыр макъамэ Iэмэпсымэхэм еуэу, артистхэм, я лъэпкъ фащэ кимонохэр ящыгъыу, уэрэд жаIэу, театр теплъэгъуэ гъэщIэгъуэнхэр къагъэлъагъуэу…
Япониер къызэранэкIри, кхъухьлъатэкIэ ищхъэрэ хы Щэхум сыхьэт пщыкIутхукIэ зэпрылъэтыкIри, мамырыгъэ хытIыгум – Кубэм – щетIысэхащ. Кубинцхэри гуапэу къаIущIащ, екIууи къагъэхьэщIащ. Гаванэ утым Фидель Кастрэ къыщыпсалъэу ирихьэлIэри, абы едэIуащ, Революцэм и музей ин къатитIу зэтетым, икъукIэ гъэщIэгъуэным, яшэри зыщрагъэплъыхьащ. Псом хуэмыдэжу хьэлэмэт ящыгъуащ революционер цIэрыIуэ Че Геварэ и гъащIэм теухуа гъэлъэгъуэныгъэр. Ди артистхэм концерт ята нэужь, бысымхэми я лъэгу щIагъэплъащ. Америкэ ИщхъэрэмкIэ ягъазэри, я лъэпкъ паркым, псэущхьэхэмрэ къэкIыгъэхэмрэ щаIыгъым, къыщакIухьащ, гриф, страус, номин, бизон, зубр, зубробизон, ондатрэ, скунс, гризли (мыщэ бзаджэ лъэпкъщ), нэгъуэщI куэдхэри щалъэгъуащ… Уи нэкIэ плъагъум хуэдэ щыIэ! ИгъащIэм псэууэ ямылъэгъуахэр яфIэтелъыджэу зэпаплъыхьырт… Алексей нэхъ фIэгъэщIэгъуэныр бизон жыхуаIэ вы лъэпкъырт. Школым щыщIэса зэманым Купер Фенимор и тхылъ хьэлэмэтхэм дихьэхауэ еджати, бизонхэр къызыхэмыщ зы тхыгъи яхэттэкъым абыхэм. Краснокожэхэмрэ бледнолицэхэмрэ (индеецхэмрэ колонизаторхэмрэ) щIы щхьэкIэ щызэныкъуэкъуа зэманым индеецхэм бизонхэр я шхыныгъуэ нэхъыщхьэт, зыкъуэпсэукIри арат. Колонизаторхэм ар ящIэрти, индеецхэм я шхыныр нэхъ мащIэ ящIын, гузэвэгъуэр ятелъу гъейуэ ягъэпсэун щхьэкIэ, а псэущхьэ мамырхэр щысхьыншэу зэтраукIэрт. ИкIи колонизаторхэм я мурад фIейри къайхъулIащ: къэкIыгъэкIи зэщэкIуэн псэущхьэкIи къулей я щIыналъэм индеецхэр IэмалыншагъэкIэ иIэпхъукIащ. «ИIэпхъукIащ» щыжытIэкIи,
нэгъуэщI щIыпIэфI щыпсэуну къагъуэтыжауэ аракъым, атIэ лъэщыгъэкIэ резервацэ жыхуаIэ щIыIэнэщIым яхуауэ аращ. Алексей хуейт бизонхэм я Iуэху зыIутыр къищIэнуи, и гум щIыхьащ псэущхьэ гъэщIэгъуэнхэм я бжыгъэр мащIэ дыдэ зэрыхъуар, «Тхылъ плъыжьми» зэрыратхар.
Америкэ Ипщэми щалъэгъуащ псэущхьэ гъэщIэгъуэн куэд: броненосец, пумэ, ягуар, тапир, апхуэдэуи джэдкъаз зэмылIэужьыгъуэхэр…
Индием щынэсам дунейр апхуэдизкIэ хуабэт, уэмти, мыбы зэгуэр жьы къыщепщэжыну уи фIэщ хъуртэкъым. ДэнэкIэ ямыгъазэми, дыгъэ бзийм, дахэ-дахэу имыгъаплъэу, я нэхэр щIисыкIырт. Апхуэдэ дуней щытык1э псэтегъуалъхьэм и зэранкIэ Дели дэт храм цIэрыIуэхэм языхэзми кIуэфакъым туристхэр. Къыщемыжьэм зрагъэлъагъуну зыщIэхъуэпса Радж Капур и киностудиеми я лъэр нахусыфакъым. 148 Прозэ
Сытми, Индием, я гуапэ-я жагъуэми, куэдрэ щыIакъым. Ауэ, пэжщ, яфIэгъэщIэгъуэн гуэрхэри ялъэгъуащ. Псалъэм и хьэтыркIэ, куэдым яфIэтелъыджащ щхъухь бзаджэ зезыхьэ блэ дзыхьщIыгъуэджэ-шынагъуэр, кобрэ жыхуаIэр, индус факирым накъырэ епщэурэ къызэригъафэр, итIанэ я цIыхубзхэр дахэу, уеблэмэ хьэлэмэтлажьэу къызэрыфэр… Я лъэпкъ щыгъынхэри абыхэм я цIэхэри гъэщIэгъуэн дыдэ ящыхъуащ: цIыхубзхэм – сари, сальвар-камиз, цIыхухъухэм – дхоти, куртэ, шервани, чуридары… ГъэщIэгъуэн дыдэкъэ-тIэ цIыхубзхэм я сари лъэпкъ щыгъыныр? ГъэщIэгъуэным къыщынэжыркъым, телъыджэлажьэщ метрибгъу нэс зи кIыхьагъ щэкIыр я Iэпкълъэпкъым екIуу къызэрырашэкIыр, икIи я лъакъуэхэри щIэзыгъанэ апхуэдиз щэкIыр ахэр къыщыфэкIи унагъуэ Iуэху щащIэкIи зэран къазэрыхуэмыхъур! Африкэм щынэсам, абы щыIэ хуабагъым Индиер пщигъэгъупщэжынт… Зы жьауапIи, жьыи, псыи щымыIэу уэмт. Дыгъэр апхуэдизкIэ гуащIэти, гуп цIыкIум гушыIэу жаIэрт: «Мы щIыпIэм иджыри зы тхьэмахуэ хуэдизкIэ дыщыIэжмэ, дыгъэм дижьэнурэ, мыбы щыпсэу цIыхухэм ещхьыркъабзэу, фIыцIабзэ дыхъунущ!»
Африкэм я заповедникым щамылъэгъуа къэнэжакъым: пыл, носорог, бегемот, крокодил, зебрэ, аслъэн, леопард, номинрэ антилопэу зэмылIэужьыгъуэ куэд, бзу пIащэхэу страус, ибис, фламингэ, нэгъуэщIхэри. гъэщIэгъуэнщ, ауэ Псэущхьэхэр псори гъэщIэгъуэнхэм я гъэщIэгъуэныжщ антилопэ Гну жыхуаIэр. И кIэр, шым ейм ещхьу, бырыбыжу щIым нос, хужьщ, и щIыфэр фIыцIафэ-гъуабжафэщ е дыжьыныфэ-къащхъуафэщ, фIыцIафэ-морафи яхэтщ, и сокур фIыцIабзэщ, и щхьэр, бжьакъуэ тету, вым ейм ещхьщ, жьакIэ фIыцIэшхуи тетщ, и фIалъэхэр папцIэу, и лъакъуэхэр псыгъуэщ, кIэщIу жыпIэмэ, бжьакъуэ зытет шым нэхъ ещхьщ, и лъэпкъэгъу антилопэхэм нэхърэ. И нэхъыбэм ахэр мамырщ, ауэ, къэзыухъуреихьхэр ягу темыхуэу, къыщызэIыхьи щыIэщ, апхуэдэхэм деж етхэуэн, пыджэн щIадзэ. Абыхэм я хьэлыр зыщIэхэм жаIащ гъунэгъуу уабгъэдэмыхьэмэ зэрынэхъыфIыр. НэгъуэщI хьэл гъуэщIэгъуэни хэлъщ а антилопэ Гнум: и кIэ кIыхьышхуэмкIэ зэбэдзауэу, мамыру хъуакIуэурэ, щIэщтэн щхьэусыгъуэ имыIэххэу, къэхъуари-къэщIари къыпхуэмыщIэу, зэуэ зреч, мэцIыври, ешыху къежыхь… «Апхуэдэу сыт къыщIижыхьыр?» – жаIэу экскурсоводым зыплъыхьакIуэхэр щеупщIым, «СщIэркъым, – жиIащ. – Абыхэм якIэлъыплъ щIэныгъэлIхэм куэд щIауэ а хьэлыр къахутэну хэтщи, зикI къахуэщIэркъым». Дыхьэшхыури дыщIигъужащ: «Ар абыхэм я хьэлщи, сыт пыплъхьэн?» Мысырым (Египетым) и къалащхьэ Каир туристхэр щынэсам, псом япэу ахэр здашар къалэ гъунэм щыIэ, Нил псыежэхышхуэм и Iуфэм и гъунэгъу Гизэ щIыпIэрщ, фирхьэунхэу Хеопс, Микерин, Хефрен сымэ я пирамидэхэр здэщыIэрщ. Мысырым щыIэ пирамидэхэм ящыщу (ахэр щэм щIегъу) а щыр псом нэхърэ нэхъ цIэрыIуэщ икIи нэхъ инщ. Псалъэм и хьэтыркIэ, Хеопс и пирамидэм и лъагагъыр метрищэрэ плIыщIрэ хым щIегъу икIи дуней псом и щIыпIэ телъыджиб- 149 Прозэ
лым язщ. Хефрен и пирамидэр метритI хуэдизкIэ нэхъ лъахъшэщ, Микерин и пирамидэр метр хыщIрэ хырэщ зэрыхъур. Пэж дыдэу, зэрамыщIэжу абрагъуэщ ахэр, гъунэгъуу уабгъэдыхьэрэ удэплъеймэ, уафэм щIэуэу къыпщыхъуу. А пирамидэхэр ихъумэ щIыкIэу, цIыху нэкIурэ аслъэн теплъэрэ зиIэ Сфинкс монументальнэ скульптурэр (метр блыщIрэ щырэ и кIыхьагъыу, метр тIощI и лъагагъыу), Нил псыежэхымкIэ гъэзауэ, дыгъэ къыщIэкIым еплъ хуэдэу, пшахъуэм хэтщ. Экскурсоводым зэрыжиIамкIэ, Сфинксым и нэкIур, и пэр теудами, фирхьэун Хефрен ещхьщ, езыри а фирхьэуным и пирамидэм и пэм къитщ. Нэхъри ар Хефрен и нэкIуу щIыхуагъэфащэр аслъэным и лъапэшхуэ щIагъхэм, Хефрен пирамидэм хуэкIуэу, археологхэм бгъуэнщIагъ къызэрыщагъуэтарщ.
ЕтIуанэ махуэм шыгъажэ щыIэу ирихьэлIати, я шыгъэжапIэм яшэри, хьэрыпыш лъы къабзэхэм я дерби шыгъажэшхуэм ирагъэплъащ, хуабжьу ягу ирихьауи зэбгрыкIыжахэщ. Австралием и щакIуэ заповедникми щыIащ зыплъыхьакIуэ гупыр. Кенгуру, казуар, страус, попугай зэмылIэужьыгъуэхэу какаду, жако жыпIэн, ахэри ялъэгъуащ. Казуар мылъатэ бзу лъэпкъыр и теплъэкIэ гуэгушым ещхьщ, мы дуней псом абы нэхърэ нэхъ бзу ин лIэужьыгъуэр страусым и закъуэщ. И лъагагъыр метритIым ноблагъэ, и хьэлъагъыр килограмм хыщI-ищI мэхъу, сыджым ещхьу къупщхьэ бжьакъуэ тетщ. «Казуар» фIэщыгъэми «бжьакъуэ зытет» жиIэу къикIыу аращ, языныкъуэхэр «австралийскэ динозавркIи» йоджэ. НтIэ, а бзур мы дунейм бзууэ тетым нэхърэ нэхъ бзаджэщ икIи нэхъ шынагъуэщ, убгъэдыхьэнуи дзыхьщIыгъуэджэщ: и лъэбжьанэри, и пэри, и бжьакъуэри жырым хуэдэу быдэхэщ. Нэхъри аракъэ щIэшынагъуэр – щхьэмыгъазэщ, цIыхум занщIэу тоуэ… Зэкъуэхуауэ къыптеуэмэ, узэфIэкIащ!
Китайм и галереем щалъэгъуащ къупщхьэм къыхэщIыкIа художественнэ лъэпкъыгъуэхэр, данэм, лэч лIэужьыгъуэу эмалым, шейнакъым (фарфорым), фаянсым (гипсрэ ятIагъуэу зэхэпщам) къыхэщIыкIахэр, щагъэ, хэдыкI зэмылIэужьыгъуэхэр. Ахэр псори удэзыхьэх, узытхьэкъу защIэт.
Пэжыр жыпIэмэ, дэнэ къэрал щымыIами, гуапэу, хьэщIагъэ кърахыу, къаIущIащ. КъыщрагъэжьэжкIэ, урысыбзэкIэ жаIэрт: «Виват, Россия! Мир! Дружба!» Хуабжьу лъаIуэхэрт: «Иджыри фыкъакIуэ, ди гуапэщ фытлъагъуну, фи концерт деплъыну, фи уэрэд дедэIуэну… ФэркIэ сытым дежи ди бжэр зэIухащ! Лъагъуныгъэ, ныбжьэгъугъэ, зэрыIыгъыныгъэ дяку дэлъу, мамыру дыпсэуну тхьэм жиIэ! Псори Алыхьым дыкъигъэщIащ, ди динхэр зэтемыхуэми, дыздэкIуэжынур зыщ – хьэршырщ». Гъуэгуанэр кIыхьами, кIэщI дыдэу къащыхъужу, икъукIэ я нэгу зиужьащ, куэд ялъэгъуащ.
ПцIыр сыткIэ щхьэпэ? Пэжщ, ягу иримыхьа куэди ялъэгъуащ, ауэ ахэр сытым щыщ, зыхащIа гуапагъэм, игъащIэм ямылъэгъуауэ я нэгу щIэкIа дахагъэ къомым, ямыщIэу къащIа псом елъытауэ! ЖыпIэнурамэ, хьэгъуэлIыгъуэ дунеяплъэм я нэгу зыщрагъэужьа, зы- 150 Прозэ

щагъэпсэхуа къудейкъым, атIэ, я зэхэщIыкIым фIыуэ зэрызиужьар къагурыIуэжу, я щIэныгъэм куэд къыхэхъуат. Унэм къэкIуэжа къудейуэ, тхьэмахуэ нэхъ дэмыкIыу, Кърымымрэ Китаймрэ хэгъэрей къащыхуэхъуауэ цIыхуитI хьэщIэу къахуэкIуащ. Зы тхьэмахуэкIэ ягъэхьэщIащ: бгы лъапэхэм яшащ, псыкъелъэхэри ирагъэлъэгъуащ, Гуэл щхъуантIэм, Псыхуабэ псы хущхъуэм, нэгъуэщI щIыпIэхэми яшэри, зрагъэгъэпсэхуащ, къалэ паркми я нэгу зыщрагъэужьащ. ХьэщIэхэр щежьэжым саугъэт лъапIэхэр иратащ, езыхэри хьэщIапIэ яхуэкIуэну къелъэIуахэщ. Илъэси дэмыкIауэ, Натальерэ Алексейрэ сабиитI зэтIолъхуэныкъуэу къахэхъуащ: щIалэрэ хъыджэбзрэ. Елизаветэрэ Володярэ щIалэ цIыкIу зэдагъуэтащ. А я гуфIэгъуэхэр зэгъусэу ягъэлъэпIащ. Нобэр къыздэсми, фIылъагъуныгъэр яку дэлъу, зы махуэ зэрымылъагъумэ, зэхуэзэшу, зэхуэзамэ, щIэх зэбгъэдэмыкIыжыфу,
зы унагъуэм хуэдэу зэдопсэу. Апхуэдэу, щIалагъэм, гушыIэм къыхэкIыу, къайгъэншэ-хьэрэмыгъэншэу нэкIуIупхъуэ яIулъу къэзыкIухьа зэныбжьэгъуитIым, я насып къекIэрэхъуэкIри, гъащIэр къызыгурыIуэ щхьэгъусэ пэж тхьэм къахуигъэфэщащ, бын узыншэкIи къахуэупсащ… АтIэ, аракъэ насып жыхуаIэжыр! И акъылым, и щIэныгъэм, и зэхэщIыкIым мычэму зригъэужьу дунейм тэмэму тет цIыху псэ къабзэм, гува-щIэхами, а насып жыхуаIэр фIэкIыпIэншэу къахукъуэкIынущ. Аращи, хэти фымыбэлэрыгъ! 151 Публицистикэ И?
Адыгэ Тенджыз (Мэржэхъу Мухьэмэд) Дзэлыкъуэ щIыналъэм щыщ Дзэлыкъуэ къуажэм 1943 гъэм майм и 5-м къыщалъхуащ.
1959-1964 гъэхэм Къэбэрдей-Балъкъэрым Радиовещанэмрэ телевиденэмкIэ и комитетым и хорым, къэрал уэрэджыIакIуэхэмрэ къэфакIуэхэмрэ я хорым щылэжьащ. 1964-1969 гъэхэм ар щыпсэуащ Латвийскэ ССР-м и Даугавпилс къалэм. ЩэнхабзэмкIэ унэм и унафэщIу щытащ, «Электроинструмент» заводым и лэжьапIэ IэнатIэ
зыбжанэм пэрытащ. Абы къыдэкIуэуи щеджащ Даугавпилс дэт музыкально-педагогикэ институтым, Ригэ щыIэ политехникэ институтым, ауэ щхьэусыгъуэ гуэрхэм къыхэкIыу абыхэм ящыщ зыри къиухакъым. ГъэщIэгъуэнщ: и япэ рассказхэр дунейм къызэрытехьар латышыбзэщ. 1969 гъэм и Хэкум къегъэзэжри, «Кабардино-Балкарская правда» газетым и корреспонденту, иужькIэ а газетым и литературнэ лэжьакIуэу, къудамэм и унафэщIу, «Советская молодежь» газетым и редактор нэхъыщхьэу мэлажьэ. КъищынэмыщIауэ, Мэржэхъу Мухьэмэд къиухащ КъБКъУ-р,
Москва Горькэм и цIэр зэрихьэу дэт Литературэ институтыр,
СССР-м и Госкином киносценаристхэмрэ режиссёрхэмрэ щагъэхьэзыр илъэситI курсыр. Ар хэтащ 1979 гъэм тхакIуэ ныбжьыщIэхэм я 7-нэ союзпсо зэхуэс Москва щекIуэкIам. 1981 гъэм Мухьэмэд хагъэхьащ ТхакIуэхэм я зэгухьэныгъэм, 1982 гъэ лъандэрэ Москва дэсщ икIи щолажьэ. Адыгэ лъэпкъым и бзэм, хабзэм, тхыдэм и къежьапIэр къэтIэщIыным яужь иту, Мэржэхъу Мухьэмэд хамэ къэрал зыбжанэм къыщыщIидзащ. Адыгэм и псэм, и дунейм, и философием и купщIэр
къыщыунэхуа щIыпIэмрэ зэманымрэ къилъыхъуэурэ абы къихутащ
Индием и литературэбзэу къалъытэ санскритымрэ адыгэбзэмрэ зы лъабжьэ яIэу. Мухьэмэд иригъэкIуэкIа лэжьыгъэмкIэ къыбгуригъэIуэну хэтщ адыгэбзэм нэхърэ нэхъыжь зэрыщымыIэр, уеблэмэ дунейм лъэпкъыу тетыр къызытепщIыкIыжахэр абы ирипсалъэу щытауэ хуегъэфащэ. Мэржэхъу Мухьэмэд и IэдакъэщIэкI гъэщIэгъуэным щыщ пычыгъуэ фи пащхьэ идолъхьэ икIи дыщогугъ абы къыпищэну, и мурадыфIхэр къехъулIэну, къэхутэныгъэ телъыджэхэмкIэ дигъэгуфIэну. МИН 26-РЭ ЗИ Иужьрей илъэсхэм щIэныгъэм зыкъыхуригъэзэкIащ адыгэ дунеймрэ щэнхабзэрэ. Псалъэм папщIэ, Канадэм щыIэ Макмастер университетым и профессор Коларуссо Джон адыгэбзэр куууэ едж, кIуэдыжа убыхыбзэм, абазэбзэм, абхъазыбзэм, бжьэдыгъубзэм, шапсыгъыбзэм йолэжь. КъищынэмыщIауэ, нобэр къыздэсым щIэныгъэм хуэмыгъэкъарууа тхыгъэжьхэм къоджэф ар, «Нартхэр» эпосыр инджылызыбзэкIэ зэридзэкIащ, США-м и Президенту щыта Клинтон Билл Кавказ IуэхухэмкIэ и чэнджэщэгъуу лэжьащ. Коларуссо и 152 Публицистикэ
къэхутэныгъэхэр зытеухуар санскритымрэ адыгэбзэмрэ зэрызэкIуалIэр къэхутэнырщ. ЩIэныгъэлIым археологием, бзэм теухуауэ езым иригъэкIуэкI лэжьыгъэм къищынэмыщIауэ, Гарвард университетым, Массачусетс технологие институтым, Макмастер университетым щIэныгъэлI гупхэм зэман зэхуэмыдэхэм щрагъэкIуэкIа генетикэ къэхутэныгъэхэри тегъэщIапIэ ещI. Гималайхэм, Индием, Тибетым, Азие Курытым, Урысейм, Европэм щыпсэухэм я генетикэр яджа нэужь, индоевропеибзэхэм ирипсалъэ лъэпкъхэм я цIыхухъухэм я -хромосомэм и лIэужьыгъуэ хэхар Кавказым щыпсэу адыгэхэм ейм нэхъ зэрытехуэр къигъэлъэгъуащ. Апхуэдэ дыдэщ цIыхубз геным и Iуэхури.
Бзэ щIэныгъэрылажьэхэм зэрыжаIэмкIэ, адыгэбзэр индоевропеибзэхэм химыубыдэу щхьэхуэу къогъуэгурыкIуэ. Апхуэдэ Iуэху еплъыкIэщ иIар адыгэбзэмкIэ щIэныгъэрылажьэ цIэрыIуэ Къумахуэ Мухьэдини. Коларуссо Джон къихутащ адыгэбзэмрэ санскритымрэ зы лъабжьэ яIэу, ахэр къызытепщIыкIыжа бзэм ирипсалъэу щыта лъэпкъыр илъэс мин 26-кIэ узэIэбэкIыжмэ псэуауэ. Дауи, щIэныгъэлI куэд щыIэщ, ахэр зыщыщ лъэпкъымрэ зэрыпсалъэ бзэмрэ нэхъыжь дунейм темыту жаIэу. Адыгэбзэм нэхърэ нэхъыжь щымыIэу щыжытIэм дежи, абыкIэ мыарэзы щыIэщ, псалъэмакъ куэди кърахьэкI. Ауэ, Канадэм щыщ, адыгэм зыкIи къыгуэмыхьэ Коларуссо сыт и фейдэ пцIы иупскIэ? Сыт хуэдэ къэхутэныгъэми Iэмал хэха иIэщ, бзэм и ныбжьыр къызэрахутэр зэгъэпщэныгъэкIэщ. Ар зи лэжьыгъэхэм жаIэм сэ шэч къытесхьэркъым, ауэ сэри си Iуэху еплъыкIэ сиIэжщ… «ТХЬЭ» И аккад, ЗыплъыхьакIуэхэм, щIэныгъэлIхэм, сурэтыщIхэм къалъыхъуэу, нобэр къыздэсым къахуэмыгъуэта, тхыгъэжьхэм къахэщыж щIыпIэ телъыджэ Гималайхэм щыIэу жаIэ, Шамбалэ и цIэу. А щIыпIэм пасэрей санскрит фIэщыгъэу иIар ди зэманым Тибет щыпсэухэр зэреджэм тохуэ – Агартхэщ (Агарти). Агартхэм и «тхэ-тхьэ» кIэухымрэ
адыгэбзэм «Тхьэ» псалъэм щIилъхьэ мыхьэнэмрэ (ДыкъэзыгъэщIа) зыщ. Апхуэдэ зэгъэпщэныгъэ куэд къыщыбгъуэтынущ алыдж,
шумер, лъэпкъыжьхэм къащIэныжа тхыгъэхэм. Абыхэм ятеухуа лэжьыгъэ куэд щыIэщи, дыкъытемыувыIэми хъунущ, ауэ къыхэгъэщыпхъэщ Тибетым, Индием, Непалым, Шри Ланкэм, Пакистаным, Афганистаным щыпсэу лъэпкъхэм санскритыр я бзэм лъабжьэ зэрыхуэхъуар, абыхэм я тхьэцIэхэми «Тхэ-Тхьэ» кIэухыр куэдрэ зэрыпагъэувэр. Псалъэм папщIэ, Вайкунтхэ – индуизмым къыхэщыж тхьэм (Вишну) и жэнэт, Йоговашистхэ – санскритымкIэ тха тхылъ нэхъыжь дыдэ, тиртханкарэ – щихъхэм (буддэхэм) Тибетым зэрыщеджэр аращ, тхьэ пэлъытэ жиIэу къикIыу. хьетт, мысыр, мессопатамие Буддэхэм яхэтащ бзылъхугъи: Малинатхэ, Сукхинатхэ… Къыхэгъэщыпхъэщ санскритымкIэ «тхэ», «бхэ», «дхэ» пкъыгъуэхэм зы мыхьэнэ зэращIэлъыр (Бхагавад Гита, Дхармсалэ). Пасэрей Мысырым 153 Публицистикэ
яIащ «Тхьатхьэ» псалъэ, тхьэхэм я тхьэж, тхьэ псори къызытехъукIыжа къикIыу, адыгэм «Тхьэшхуэ» жыхуэтIэм хуэдэу. Апхуэдэщ
Бхагиратхэри. Тибетым щыIащ Нартанг жыхуаIэ къулъшырыфыр (монастырь). Ар диным, щэнхабзэм, щIэныгъэм я хэщIапIэ нэхъ лъэрызехьэ дыдэу къалъытэрт, абы и тхылъ хъумапIэм хуэдэ зыщIыпIи щыбгъуэтынутэкъым, езым и тхылъ тедзапIэ, еджапIэ иIэжт, сыт хуэдэ IуэхукIи чэнджэщрэ дэIэпыкъуэгъурэ щыбгъуэтынут. Сабийр илъэси 6-7 ирикъуа нэужь а IуэхущIапIэм иратырти, зэман куэдкIэ я адэ-анэхэр ямылъагъуу щапIырт, щагъасэрт. Адыгэхэми яIащ апхуэдэ хабзэ – я быныр атэлыкъым ирагъэпIу, ирагъэгъасэу, и ныбжь нэса нэужь адэ-анэм къыхуашэжу. Нартанг щапI цIыкIухэри, къаным хуэдэу, IэпщIэлъапщIэу, хабзэ дахэ яхэлъу, унагъуэ псэущхьэхэм якIэлъыплъыфу, къумым къинамэ, я щхьэ зыхуей хуагъэзэфу ягъасэрт. Апхуэдэ гъэсэныгъэ Нартанг щратащ Тибетым и унафэщIхэм я къежьапIэ хъуа, Тхамче Кхьенпэ зыфIаща япэ Далай-ламэм (15-нэ лIэщIыгъуэм). Тибет и хуитыныгъэр фIэкIуэда нэужь Нартанг и Iуэхухэри зэхэзэрыхьауэ щытащ. Къыхэгъэщыпхъэщ адыгэбзэм хэт «нарт» псалъэмрэ Нартанг фIэщыгъэм и «нарт» пкъыгъуэмрэ зэрызэкIуалIэр. Адыгэхэм «нарт» псалъэм «къызэрыгуэкI цIыхухэм пэIэщIэу псэу зауэлI лIакъуэ» кърагъэкIырт, Тибетым щыIэ лъэпкъым «хьэршым щыпсэу гъэсакIуэ» кърахырт. Индием я IуэрыIуатэм къызэрыхэщыжымкIэ, Кришнэ тхьэм и гъусэхэм «нарткIэ» йоджэ, уеблэмэ Анартэ (абхъазыбзэм
ещхьу) щIыпIэми и цIэр къреIуэ.
«Нарт» псалъэм и зэхэлъыкIэр бджын щIэбдзэмэ, «арий» (лъэпкъ) жыIэгъуэм утохьэ. «Ар» «арийм» и лъабжьэщ, «н»-р тибет псэлъэкIэм, «а»-р абхъаз псэлъэкIэм я нэщэнэщ. А псори и щыхьэтщ зэ IуплъэгъуэкIэ зэпэжыжьэу къытщыхъуми, дызытепсэлъыхь бзэхэм зы лъабжьэ зэраIэм. НэгъуэщI щапхъэхэр. «Шигадзе»-кIэ еджэу щIыпIэ щыIэщ Нартанг пэмыжыжьэу. «Ши-шы» псалъэм а щIыпIэми ди дежи щиIэр зы мыхьэнэщ. Апхуэдэщ «хуарэ» псалъэри. Тибет IуэрыIуатэм къыхощыж Сосиош (гъущI шу) лIыхъужьыр – адыгэм Сосрыкъуэ (гъущI мывэм и къуэ) жыхуэтIэр. КъищынэмыщIауэ, а лIыхъужьитIым
ягъэхъа лIыгъэри, я лIапIэри, я шыфэлIыфэри зытохуэ. «Сат» псалъэм санскритымкIэ «пэж, шэч зыхэмылъ» жиIэу аращ къикIыр. СызэреплъымкIэ, адыгэ IуэрыIуатэм къыхэщыж Сэтэней гуащэ и цIэр къызытехъукIыжари аращ. Сыту жыпIэмэ, ар бзылъхугъэ Iущщ, пэжым и телъхьэщ, теплъэ дахэ иIэщ. Гу лъытапхъэщ Хьэрамэ Iуащхьэмрэ санскрит Харамэмрэ (тхьэхэм тыгъэу Iэщ щыхуаукI щIыпIэ) зэрызэтехуэми: «хьэ» – цIыху, Ра – Дыгъэм и тхьэ, «мэ» – тыгъэ, тын…
Санскрит псалъэхэмрэ фIэщыгъэхэмкIэ гъэнщIащ адыгэбзэр (е санскритыр адыгэбзэкIэ?!). Псалъэм папщIэ, андэгурэ: андэ (гандэ санскриткIэ) – удз, гурэ (гуру) – нэхъыщхьэ. НэгъуэщIу жыпIэмэ, удз нэхъыщхьэ. Гималайхэм щыпсэу лъэпкъхэм пщIэ зыхуащI я хьэщIэ лъапIэхэм я Iэнэм андэгурэ хутрагъэувэ, абы цIыхум къарур къыхелъхьэж, IэфIщ, ерыскъы гурыхьщ. 154 Публицистикэ
Дэ, адыгэхэм, ди гущхьэ къэкIыххэркъым, ди цIэхэм хуэдэ нэгъуэщI лъэпкъхэм я бынхэм фIащу. Индоевропеибзэм ирипсалъэ лъэпкъхэм яIэщ дэ дызэса «адыгэцIэ» куэд: Хурирэт, Дэду, Нану, Тали, Лэлу, ТIыкъэ, Пакъуэ, ПIытIэ, ТIэтIу, ТIатIэ, КIутэ, нэгъуэщIхэри. Псалъэм и хьэтыркIэ, Адыгэ Республикэм и къэрал университетым и профессор Пэрэныкъуэ КIутIасэ и цIэм санскритымкIэ «Тхьэ лъагъуныгъэ» жиIэу аращ къикIыр.
Апхуэдэщ унагъуэцIэхэри: «Ашаб» псалъэм санскритымкIэ «шы зыгъэхъу, зезыхуэ» жиIэу аращ, «Ашэбей», «Ашэбокъуэ» унагъуэцIэхэми лъабжьэ яхуэхъуар шыращ, Сэрахъэ – шабзауэ, Джэгъэт (Жигат) – Уахэ (Вселенная).
Псэкупсэр зи лъабжьэ егъэджэныгъэ-гъэсэныгъэ лэжьыгъэм зыщызгъэгъуэзэн щыщIэздза зэманым сэ сыщыпсэуащ Путтапарти (Индие Ипщэм), Сатья Саи Баба гъэсакIуэм и хэщIапIэм. Ар сэ къыздэIэпыкъуащ санскритыр джын щыщIэздзам. Сатья Саи Баба махуэм тIэу, пщэдджыжьымрэ пщыхьэщхьэмрэ, санскриткIэ тха, индуизмэм и тхыгъэ лъапIэхэм (ведхэм) еджэрт, адыгэ пшынэм и макъым ещхьу къэIу Iэмэпсымэм дежьууэ, зэзэмызэ и макъым зригъэIэту. Ар япэ дыдэу щызэхэсхам, зысхуэмыгъэхъеижу сызэщIэнат… Тезгъэзэжурэ сыкIуэрт сэ а щIыпIэм, зы еджэгъуэ блэзмыгъэкIыу. Сэ абы щызэхэсх макъамэм си лъэпкъ пшыналъэр сигу къигъэкIыжырт, иныкъуэхэм деж къысщыхъурт адыгэбзэ къэIуу. ИужькIэ къызгурыIуэжауэ аращ: сыщыцIыкIум щыгъуэ зэхэсхат а макъамэр, ауэ ар «ведтэкъым», атIэ Нарт Сосрыкъуэ и пшыналъэрат! Си анэмкIэ си адэшхуэ Жыбылэ Ислъам уэрэджыIакIуэ цIэрыIуэт, езым и IэкIэ ищIа шыкIэпшынэм еуэу щытауэ жаIэж. Ауэ сэ зэхэсхакъым: ар дунейм ехыжа нэужьщ сэ сыкъыщалъхуар. Абы и ныбжьэгъуу щытар Iэщыр Къущхьэхъу зыхухэм ящыщти, гъатхэмрэ бжьыхьэмрэ си анэш къуажэм къыщыувыIэрт, Ислъам и шыкIэпшынэр къыхущIахырти, кхъужьей щIагъым щIэсу еуэрт… ЕтIуанэ, ещанэ классрауэ пIэрэт сыздэкIуэр, ди насыпти, а зэманым пэщIэдзэ классхэр адыгэбзэкIэ ирагъаджэрт, Къамылыкъуэ щыщ ди егъэджакIуэ Къанкъул Адмир адыгэбзэр зыхуэмыгъэшэрыуэ, абы хуэжьажьэ щызэхихкIэ, адыгэ уэрэдыжьхэр, нарт пшыналъэр къыхидзэрт. Адмир ткIийуэ къызэрытщхьэщытам папщIэ фIыщIэ хузощI. Ведхэмрэ Сосрыкъуэ и пшыналъэмрэ я метрикэри, ритмикэри,
аккордхэри зэтохуэ, зэхуэдэу хуиту, шэщIауэ, дахэу мэIу, цIыхум и псэм зрагъэгъэпсэху. Абы теухуауэ сигу къокIыж зауэм и ветеран, кхъухьлъатэзехуэ Хьэщэ Хьэзешэ къиIуэтэжу щыта хъыбарыр: абы зэригъакIуэ кхъухьлъатэр Беларусым и шэдылъэ щIыпIэм бийм къыщриудыхауэ, хуэмхуэмурэ щIилъафэрт. КъригъэлынкIэ зыщыгугъын зэримыIэмрэ и уIэгъэмрэ емыгупсысын папщIэ, Хьэзешэ иришэжьащ Сосрыкъуэ
и пшыналъэр. Ар зэгупсысыр псыпцIэм зэрызыщIишэратэкъым, атIэ пшыналъэм и ритмикэмрэ жыIэкIэмрэ зэкIэлъыгъэкIуэнырт. «Ауэрэ си гур къызэрыгъуэтыжри, япэщIыкIэ зы Iэр згъэхъеящ, егъэлеяуэ узми, иужькIэ, етIуанэр. ИтIанэ псыпцIэм сыкъыхэпщыжу щIэздзащ», – жиIэжырт абы. 155 Публицистикэ
КъБКъУ-м и профессор ЩоджэнцIыкIу Нинэ щыхьэщIат Путтапарти. Абы иужькIэ хэкум дыщызэрихьэлIэжауэ хуэсIуэтат ведхэм ятеухуа си гупсысэхэр. Си гуапэ зэрыхъунщи, Нинэ сэрэ ди Iуэху еплъыкIэр зэтехуащ: «ПщIэрэ, ведхэр щагъэзащIэм щыгъуэ ХьэIупэ ДжэбрэIил и симфониехэр зэхэсхыу къысщыхъурт», – жиIащ ЩоджэнцIыкIум. СщIэркъым ДжэбрэIил абы и IэдакъэщIэкIхэмрэ пасэрей тхаатэмрэ (ведхэм я ежьу) зэщхь яхэлъщ.
едэIуами, ведхэм ауэ И Шумер-аккад пасэрей тхыгъэхэм куэдрэ уащрохьэлIэ «Адапэ» псалъэм. Адыгэбзэми санскритми абы зы мыхьэнэщ щиIэр: япэрей, псори къызытехъукIыжа адэ. Зи гугъу тщIы тхыгъэхэм къызэрыщыгъэлъэгъуамкIэ, Адапэр хуэм-хуэмурэ Адам хъуащ.
Адыгэбзэми санскритми зэхуэдэу увыпIэрэ мыхьэнэрэ щаIэщ «хьэ» псалъэмрэ, «уауэ»-мрэ. А тIур зы псалъэу къыщупсэлъкIэ, дунейм, гъащIэм, фIэщхъуныгъэм, философием купщIэ яхуэхъу цIэ кIэщI – Хьэуа – къагъэщI. Адапэ псалъэр бзэ зэхуэмыдэхэм (пали, урду, телугу, каннада, хинди) цIэуи унагъуэцIэуи уащрохьэлIэ. Пэжщ, хьэрыпхэм Мухьэмэдыр, урысхэм Иваныр зэрыфIащым хуэдэу, куэдрэ къраIуэркъым, арами, пщIэ зыхуащI цIэ лъапIэщ. Нэхъ гъэщIэгъуэныжращи, сыт хуэдэбзэм ущримыхьэлIами, «гъащIэр зыухуа», «ЩIым япэу къитIысхьа» жиIэу аращ къикIыр. Индуизмэм тхьэ нэхъыщхьэу щы хэтщ: Брахмэ, Вишну, Шивэ. НэхъапэIуэкIэ Шивэ Адинатхэ цIэр зэрихьэу щытащ. Хатхэ-йогэр къэзыгъэщIыжар Адинатхэщ. НобэкIэ хатхэ-йогэмкIэ зыгъасэхэм я фIэщ хъури а Адинатхэращ. Къыхэгъэщыпхъэщ йогэр Iэпкълъэпкъым зэрызрагъэужь Iэмал мыхъуу, дуней тетыкIэ, цIыхумрэ щIыуэпсымрэ зэрызэпыщIа къарухэм ятеухуа щIэныгъэ, философие куууэ къызэрежьар. Нобель и саугъэтыр физикэмкIэ зыхуагъэфэща, Къэрал Думэм и депутат Алфёров Жорес зэрыжиIащи: «ЩIыуэпсым и къарум, къыпкърыкI гуащIэм и проценти 4-5-м дыщыгъуазэу аращ. КъежьапIитIым – цIыхумрэ щIыуэпсымрэ – я зэпылъыпIэращ мы гъащIэм и мыхьэнэр зыхэлъыр. А мыхьэнэр «хатхэ» псалъэ кIэщIымкIэ къаIуатэ. Абы къикIыр «цIыху-тхьэ» жиIэу аращ». КъызэригъэщIар апхуэдэущ, ЦIыхумрэ Уахэмрэ (Вселенная) зэи зэкIэщIэпх мыхъуну, гъащIэм и сыт хуэдэ щIыпIэм дежи щызэпхауэ. Натхэхэм я хабзэр индуизмэм, буддизмэм, ислъамым, чыристан, къинэмыщI динхэм, уеблэмэ цIыху зэхэтыкIэм хыболъагъуэ. Псалъэм папщIэ, адыгэ хабзэмрэ натхэ хабзэмрэ укъигъэуIэбжьыжу зэтохуэ. КъызэрысщыхъумкIэ, «натхэ» псалъэм, натыхъуей лъэпкъым, Натхъуэ унагъуэцIэм зы лъабжьэщ, зы къежьапIэщ яIэр. Адыгэ хьэлщэныр, щIыхьыр, напэр хъумэным тегъэщIащи, абы сыт хуэдэ лъэпкъри динри тетыфынущ, я фIэщхъуныгъэм зыкIи зэран хуэмыхъуу. 1990 гъэхэм «Адыгэ Хасэм» и унафэщIхэм ящыщ зы Китайм кIуэнути, КIыщокъуэ Алим ечэнджэщащ дауэ сазэрыхэтын хуейр, жиIэри. 156 Публицистикэ
– ДэнэкIэ умыгъэзами, адыгэ хабзэм тет, абы зэи зыщIыпIи ущыщигъэуэнукъым! – жиIащ КIыщокъуэм. Адыгэ хабзэр иджы къызэрытщыхъур цIыхум хэлъыпхъэ хьэлщэнущ. Ауэ абыкIэ зэфIэкIыркъым: адыгэ хабзэр ди лъэпкъым и лъым хэтщ, и щыIэкIэ-псэукIэр, и дуней лъагъукIэр зыубзыхущ. Абы и дэтхэнэ Iыхьэми философие лъабжьэшхуэ иIэщ, лъэхъэнэ жыжьэхэм къыщожьэ, кIэрыплъхьэни гуэпхыни щымыIэу – купщIэрэ акъылкIэ гъэнщIауэ, дыщэ тажу дуней тхыдэм къыхолыдыкI. Иджы, мы тхыгъэм къыхэдгъэща Шамбалэм деж дгъэзэжынщ… Нобэ СириекIэ дызэджэ къэралыгъуэр зытет щIым, Тигррэ Ефратрэ я ТIуащIэри хиубыдэу, пасэрей зэманым адыгэхэр зэреджэу щытар Щамщ. Языныкъуэ щIэныгъэлIхэм Шамбалэ фIэщыгъэм лъабжьэ хуащIыр «боло» псалъэращ, персыбзэкIэ «нэхъыщхьэ» къикIыу, ди лъэхъэнэм ипэкIэ е 3-2-нэ лIэщIыгъуэхэм Щамыр (Сириер) тепщэу щытауэ хуагъэфащэу. IуэрыIуатэм Сэ нэгъуэщI еплъыкIэщ сиIэр. Индием я «Махабхарателъыджэр. тэ» КъищынэмыщIауэ, буддист, маздеан тхыгъэхэми уащрохьэлIэ Шамбхалэ псалъэм – Тхьэм и псэупIэм. ЗэрытщIэщи, адыгэбзэм «лэ» кIэухымкIэ псэупIэ кърагъэлъагъуэу аращ: къалэ, жылэ… «Бэ» суффиксым – куэд зэрыхъур къраIуатэ: цIыхубэ, цыбэ.
къыхощыж Самбхалэ щIыпIэ А псоми уриплъэжмэ, гурыIуэгъуэ мэхъу Щамыр зэгуэр Хьэуарэ Iэдэмрэ щыпсэуа щIыпIэу зэрыщытыр, Шамбалэ псалъэм и мыхьэнэр адыгэбзэм къыщIитIасэри аращ. ЖысIэну сызыхуейращи:
адыгэбзэмрэ санскритымрэ пхузэгуэмыхыну зэпхащ. Абы и щыхьэтщ Шамбалэм и етIуанэ фIэщыгъэ Агартхэри адыгэбзэкIэ зэрызэпкърыпхыфыр. Мы псалъитIыр къыщыунэхуа лъэхъэнэхэм зы илъэс мин бжыгъэкъым я зэхуакур. Езы Шамбалэ псалъэр Псыдзэшхуэр къыщыхъуа лъэхъэнэрагъэнущ къыщежьар, цIыхухэм псым зыщахъумэу къуршхэм щихьэжам. Дызэрыщыгъуазэщи, Гималайхэмрэ Кавказ къуршхэмрэ псым щIихъуматэкъым абы щыгъуэ. Ауэ Агартхэ псалъэр Псыдзэшхуэр къэхъуным илъэс мин куэд ипэкIэ къэунэхуащ, шэч хэмылъу. Иджыри зы щапхъэ. Санскритым хэтщ мыпхуэдэ жыIэгъуэ: «Джей-джей Боло Бхагаван Будда!» «Боло» – цIэрыIуэ, щытхъушхуэ зиIэ, «Бхагаван» – тхьэ пэлъытэ, Тхьэм и лIыкIуэ жиIэу къокI, «джейджей» – адыгэм «уей-уей» жыхуэтIэ хэIэтыкIыныгъэм ещхьу аращ. («Уей-уей, щытхъу зиIэ тхьэпэлъытэ Буддэ!»).
Адыгэбзэм хэтщ санскритым къыхэкIауэ цIэ зыбжанэ. Ахэр ищхьэIуэкIэ къитIуащ. Абыхэм ящыщщ Болэ, Шорэ цIэри. Абхъазхэм Шамбэ унагъуэцIэ яIэщ. Ар Шамбалэ псалъэм зэрекIуалIэм си закъуэ хъункъым гу лъызытар…
А псом укъипсэлъыкIмэ, си щхьэкIэ наIуэ сщохъу адыгэбзэмрэ
санскритымрэ зы лъабжьэ зэраIэр, дызытепсэлъыхьа псори, едгъэкIуэкIа зэгъэпщэныгъэхэри абы щыхьэт техъуэу къызолъытэ. Языныкъуэхэр къызоупщI санскритымрэ адыгэбзэмрэ апхуэдизу щызэтехуэкIэ, адыгэхэр Кавказым къэIэпхъуауэ, я лъахэр Гималайхэрауэ пIэрэ, жаIэри. Дауи, дунейм зихъуэжыху, вулканхэр къикIыху, щIыр хъеиху, абы и Iэгъуэблагъэм щыпсэу цIыхухэри 157 Публицистикэ
нэгъуэщI щIыпIэ Iэпхъуэрт. Адыгэ лъэпкъыр къыщыунэхуар, япэу тхыдэм къыщыхыхьар, ахэр къызытехъукIыжахэр къызытехъукIыжар
къыпхуэхутэнукъым, ауэ адыгэбзэм хэтщ мыпхуэдэ жыIэгъуэ: уафэр щымыджэмыпцIэу щIылъэр щызэпцIагъащIэм. Абы утетмэ, адыгэм
зэгуэр и нэгу щIэкIащ щIылъэр къикъуэлъыкIыу, уафэр Iугъуэм щIихъумауэ, зытет щIыр мыджэмыпцIэу икIи абы къыхэкIыу, и хэщIапIэр ихъуэжын хуей хъуащ. Гималайхэми, Тибет и Iэгъуэблагъэми щыпсэуагъэнущ, Кавказым деж адыгэр щепсыхын и пэ къихуэу. Адыгэбзэм, адыгэ хабзэм и лъэужь хыболъагъуэ хьэтхэм, кашкэхэм, шумерхэм, аккадхэм, вавилонхэм, мысырхэм, кIэщIу жыпIэмэ, пасэрей лъэпкъыжьхэм я тхыдэм. ИщхьэкIэ сызытепсэлъыхьа псоми къыпысщэну, мы унэтIыныгъэм зезгъэужьыну, адыгэм и философием теухуа тхылъ, фильм згъэхьэзырыну мурад сщIащ. Сэ нобэр къыздэсым си закъуэ сылэжьащ, зэдзэкIакIуэхэри, гъуэгугъэлъагъуэхэри, егъэджакIуэхэри сэр-сэру къэзгъуэтурэ, пщIэкIэ зыдэзгъэIэпыкъуащ. Си мурадыр къызэхъулIэн папщIэ, инджылызыбзэр фIыуэ зыщIэ, санскритолог сытым дежи си гъусэн хуейщ, къищынэмыщIауэ, Тибетрэ Гималайхэмрэ щыIэ къулъшырыфхэм я дэфтэрхэм ухагъэплъэн папщIэ пщIэ щIэптыпхъэщ. Аращи, си закъуэкIэ нэгъэса хъунукъым мы лэжьыгъэр, дэIэпыкъуэгъу сыхуэныкъуэщ.
КIэух псалъэ
Профессор Коларуссо зэрыжиIэмкIэ, санскритри адыгэбзэри къызытехъукIыжар зы бзэщ, цIыхум нобэ имыцIыху, кIуэдыжа гуэрщ. Ауэ, пэжыр пэжщ, зэгъэпщэныгъэкIэ къэIуэта гугъэ къудейуэ аращ ар. Нобэм къэса, бзэ нэхъ жьы дыдэу къалъытэ адыгэбзэмрэ санскритымрэ къызытехъукIыжам ирипсалъэу щытар сыт хуэдэ цIыху лъэпкъыгъуэ? Арийхэра? Атлантхэра? Лемурийхэра? Абы и жэуапыр зыми ищIэркъым. ФIэщ щIыгъуафIэр нэгъуэщI Iуэху еплъыкIэщ – санскритыр цIыхум къигупсыса бзэщ, IэрыщIщ. Лъэпкъ зэхуэмыдэхэр зэрызэгурыIуэн, зэрызэпсэлъэн бзэ щхьэхуэ хуейт пасэрей унафэщIхэр, щIэныгъэлIхэр, къулыкъущIэхэр, диным и лэжьакIуэхэр. Санскритым и псэлъэкIэ зэхуэмыдэхэри щыIэщ, пэжщ, ауэ санскритыр зи анэдэлъхубзэу зы лъэпкъи теткъым мы дунейм. Ауэ… адыгэбзэр адыгэ лъэпкъым и анэдэлъхубзэщ, нобэм къэсыфащ, зихъумэжащ. ЩIэныгъэлIхэм къызэрахутамкIэ, дунейм тетащ зы лъэпкъ лъэщ, бзэ къулей иIэу, икIи а бзэращ тегъэщIапIэ ящIар санскритыр щызэхагъэувэм. А бзэр пасэрей адыгэбзэрауэ икIи ар санскритым нэхърэ нэхъыжьу къызолъытэ. Хэт ищIэрэ, сыщыуэнри хэлъщ. ЗэзыдзэкIар Анфисэщ 158 Таурыхъхэр
Шыбзыхъуэмрэ дыгъужьымрэ
Жэщыбг нэсауэ шыбзыхъуэ щIалэм шы гуартэр хигъэпщу тIуащIэм дэтт, мазэкIэ хъуати, жэщыр кIыфIт. Пшэ фIыцIэжьхэр уафэгум щызэрызехьэрт, языныкъуэхэр нэхъ лъагэу, языныкъуэхэр нэхъ лъахъшэу. Пшэ нэхъ лъагэхэр щхьэхынэу БещтокIэ пщырт, нэхъ лъахъшэхэр къаблэмкIэ зэрыхьырт, уеплъыну гъэщIэгъуэнт а пшэхэр зэрызэблэкIым.
Жэщыбг зэрыфIэкIыу Бещтоужьым зыкъигъэубэлэцащ, зэщIэфиящ. АпхуэдизкIэ ар жьы щIыIэти, щIыфэм зэпхидзырт. Ауэ а жьы щIыIэр куэдрэ къепщакъым. Зы сыхьэт нэхъ дэмыкIыу абы уэс борэнкIэ зихъуэжащ: жьыр, дыгъужь мэжэщIалIэу, къугъырт, уэсукхъуэм нэр игъаплъэртэкъым. Борэным гуартэр щиубыдар губгъуэ тафэт, зыкъуэдзапIи зыгъэпщкIупIи иIэтэкъым, хьэIуцыдзхэм зы пIэм къыщрахуэкIым ещхьу шыхэр къекIэрэхъуэкIырт, зы шым и щхьэр адрейм кIэщIиIурт, псори зыхэтыр я щхьэр зэрагъэпщкIунт. Жьыр занщIэу къепщэу щытамэ, уи насыпти, дэнэкIэ зыбгъазэми уи нэкIум уэсыр къыщIидзэрт. Шыбзыхъуэ щIалэм гужьеигъуэр
къыкIэщIэзэрыхьат, жьым щимыгъэтыжмэ, гуартэр ирихужьэу кIуэдынкIэ шынагъуэт. Ауэ борэным щигъэтыжын дэнэ къэна, щIигъэхуабжьэрт, дуней псор зэрипхъуэн къыпфIэщIу. Шыбзыхъуэ щIалэм занщIэу и гум къэкIыжащ пэмыжыжьэу щыIэ уэтэр бгынэжар. ЩIалэр шым шэсри, чы къурагъ кIыхь иIыгъымкIэ гуартэм яхэуэу щIидзащ. АрщхьэкIэ зэуэр Iуожри адрейм йожалIэ, зы шым адрей шым зыкъуегъапщкIуэ, ухуеймэ топкIэ еуэ, загъэхъеину ягу илъкъым. Щымыхъум, щIалэр хьилагъэ хуекIуащ. ШитI-щы зэкIэрищIэри иришэжьащ, абыхэм я ужьым гуартэр иуващ, зы лъэбакъуэкIи шум зыкъыкIэрамыгъэхуу уэтэр бгынэжам нэскIэ кIуахэщ. Абы бэкхъышхуэ тетыр шыхэм жьыугъуэджэ яхуэхъуащ, шыбзыхъуэ щIалэми и шым уанэр трихри, Iуэм ириутIыпщхьащ. ЩIалэм и гур щIыIэм иубыдати кIэкуакуэрт, уэтэрым пхъэ гъур щыбгъуэтынтэкъэ, пхъэ IэплIэ ин къищыпри, пщыIэ бгынэжа бжэ зыхэмылъыжым щIыхьащ. ЩIалэм щтауч-щтамылэт иIыгъри, чыху нэхъ псыгъуэхэр, нэхъ гъурхэр пщыIэ жьэгум щызэтрилъхьэри мафIэшхуэ ищIащ, фIыуэ зигъэхуэбэжри, гъуэмылэ тIэкIуи иIыгъти, едзэкъащ. КIэщIу жыпIэмэ, щIалэм зэримыгугъауэ и Iуэхур зэфIэувэжащ. ПщыIэм зыбжанэ щIауэ цIыху щIэмысыжми, щIэуфэхэр нобэ иралъхьам хуэдэу илът, шабий
гъуэжь, щабэ хъужауэ щIэлът, пщыIэр цIыкIутэкъым, цIыху пщыкIутху щIэхуэнут, пщыIэкум жьэгушхуэ итт. ЩIалэр фIыуэ къэхуэбэжати, и уанэр пIэщхьагъ ищIри гъуэлъащ. И щIакIуэ фIыцIэ инри зытрипIауэ, борэным и фий макъым щIэдэIуу щылъщ. МафIэм игъэнэху блынджабэм еплъу здыхэлъым, абы къилъэгъуащ зы щхьэ ин шынагъуэ гуэр. «Мыр сыт гъэщIэгъуэн?», –
жиIэу щIалэр къызэфIэтIысхьэрэ плъэмэ, дыгъужь зэрамыщIэж пщыIэм къыщIоплъэри щытщ. ЩIалэм хуабжьу игъэщIэгъуащ – «сыту гуфI иIэ мы дыгъужьым, зы фочыжь сIыгъамэ, а уи нэжь укъы- 159 зэрызэплъыр къисхунтэкъэ!» Абы къыфIимыгъэкIыу щIалэм зигъазэри гъуэлъыжащ. Дыгъужьыр къыщIэкIуари къехъулIащ: щIалэр здэщылъыр хуиту зригъэлъэгъуащ. И жьэр ину иущIри хущхьащ, щэтащ, и бзэгу кIыхьыжьыр къридзри зыIурыбзеящ, щIалэм щхьэкIэ и Iур ушкIуашкIуэрт, и гурыIупсыр зэрырикъухыр плъагъурт.
Мыужьыхыжауэ пщыIэкум илъ мафIэшхуэм щышынэрт ахъумэ, щIалэр зэIуридзэным хуэпIащIэрт, и теплъэ къудейм къыбжиIэрт ар
абы и ныбэм илъу къызэрилъытэжыр. Щхъуэжь гуартэм яхыхьэн шынэри, «шыхъуэр жеямэ, ари срикъунщ», – жиIэри арат мураду ищIар, ауэ абы зэраукIыну сэр къиулъэпхъэщу къыщIэкIащ. А
дыгъужьыжьым игу фIы зэримылъыр щIалэми къыгурыIуат, ауэ и
мурадт абы щышынэу зыкъримыгъэлъагъуну. Щхъуэжь щIалэм йоплъ, мафIэмкIэ йоплъэкIыж, гъуэлъыпIэмкIэ кIуэн хуэдэу зещI, ауэ мафIэм щошынэри, къокIуэтыж. ИтIанэ, къэхъуари къэщIари щIалэм къыгурымыIуэу, щхъуэжь игъазэри щIэкIыжащ. «Иджыри къытригъэзэну къыщIэкIынщ а слъагъум», – игу къэкIащ щIалэм, къэтэджри пхъэ дзакIэхэр тIэкIу зэщIигъэстащ. Шыбзыхъуэ щIалэри,
апхуэдэ куэд зылъэгъуа гуэру къыщIэкIынти, и щхьэр зытелъа уанэмкIэ и лъакъуэр игъазэри, и щхьэр лъахъшэу, лъакъуэр лъагэу
гъуэлъыжащ, пщыIэбжэмкIэ хуиту плъэуэ, дыгъужьым адэкIэ ищIэнум пэплъэу.
Дыгъужьыжьыр дакъикъипщI нэхъыбэ къэмыгувэу псыр къыпыжу пщыIэм хуэмурэ къыщIыхьэри, мафIэм зыпэриутхыпщIащ, ауэ мафIэр инти, псори хуэгъэункIыфIакъым, къэнам иджыри пщыIэр
игъэнэхурт.
Щхъуэжьыр щIалэ хэлъым еплъащ, пщыIэр зэпиплъыхьащ, ауэ дзыхь ищIакъым щIалэм теуэну: пщыIэр фIэнэхуIуэт. Ар хуэмурэ икIуэтыжри, щIэкIыжащ. ЩIалэм иджы къищIат дыгъужьыр зыхуейр икIи зыхуигъэхьэзыращ ар къызэриубыдынум. Нахъутэ лей иIыгъыр псынщIэу къищтэри щIакIуэ щIагъым щIилъхьащ. Дыгъужьыр, япэм нэхърэ нэхъ псынщIэу, къэкIуэжащ. Хуэмурэ пщыIэм къыщIыхьащ, аргуэру псыр къыпыжу, пIыщIауэ къыщIэкIынт, кIэкуакуэу. СыткIи мыпIыщIэнрэт, бжьыхьэ жэщ щIыIэм тIэунейрэ псым зыщIигъэуат. Хуэмурэ мафIэм екIуалIэри, аргуэру зыпэриутхыпщIащ, мафIэ къэнэжар игъэункIыфIри, пщыIэр, нэм къыщIэIэбэр умылъагъуу, кIыфI хъуащ, щхъуэжь хуэмурэ, лъэ макъ иримыгъэщIурэ, щIалэм бгъэдыхьащ. ЩIалэми и бэуэныр нэхъ мащIэ ищIауэ мэдаIуэ, «и пIэм и деж щыту пIэрэ, хьэмэрэ къызбгъэдыхьа? – жиIэрт игукIэ. – Си лъакъуэмкIэ къэлъам сыхурикъунт, ауэ си щхьэмкIэ зыкъыстридзэмэ, нэхъ гугъу сыдехьынущ». ЩIалэр зыкъуэгушхукIыр и щIакIуэращ, ар апхуэдизкIэ быдэщи, хьэм и дзэр пхыкIынукъым. Дыгъужьыр щIалэ щылъым бгъэдыхьауэ йопэм, йодаIуэ, и щхьэр здэгъэза лъэныкъуэр
къищIэну. ЩIалэм апхуэдизкIэ зиущэхуащи, бауэу пщIэнкъым,
щхъуэжь гугъу ирегъэхь, щIалэм и щхьэр здэгъэзар къыхуэмыщIэу.
Дыгъужьыр мызэ-мытIэу ирихьэлIауэ къыщIэкIынт цIыхум и щхьэр нэхъ лъагапIэмкIэ щыIэу жей зэрыхабзэм. Дыгъужьым зигъэлъахъшэри, пIэм хэлъым и лъакъуэр здэщыIэ лъагапIэмкIэ и жьэр ущIауэ зидзащ. ЩIалэм и лъакъуэр щIакIуэм зэрыкIуэцIылъу и жьэм 160 жьэдиукIэри, и жьэпкъыр быдэу иубыдащ, апхуэдизкIэ гужьеяуэ икIи быдэу иIыгъти, щхъуэжь хуэмышэчыжу гурыму щIидзащ. ЩIалэм
хуабжьу и кIэныр къикIат, дыгъужьыр и лъапэмкIэ къыщыщыхутам. НэгъуэщIу хъуамэ, къэхъунур гурыIуэгъуэт.
Дыгъужьыр танэ хуэдэу гъумыщIэт, ауэ шыбзыхъуэри IэпцIупцIтэкъым, зэрызекъуэурэ, сытми, щIалэм и насып текIуэри, дыгъужьым нахъутэр пщIэхилъхьащ, и жьэ зыщышынар зэтрипхащ. Дыгъужьым и жьэр щызэтемыкIыжым, сыт ищIэнт, Iэсэ хъуащ, щIалэм щIакIуэр къытрихыжри, щхъуэжь пщыIэкум ит пкъом ирипхащ. Ар
зыуэ Iэсэ хъуати, и напIэр къыщридзыхкIэ, ныжэбэ къахьа нысащIэу фIэкIа пщIэнтэкъым. ЩIалэр щIэкIри пхъэ гъур IэплIэшхуэ къыщIихьащ, «Уэ бгъэункIыфIами, сэ щIэзгъэнэжынщ, щхъуэжь,
иджыпсту узгъэхуэбэжынщ, тхьэмыщкIэжь, мэл кIапэ мащIи къыпыпчагъэнкъым мы уи пэ кIыхьыжьымкIэ, – жиIэурэ дыгъужьым епсалъэрт. – Догуэ, уэ укъыстекIуамэ, алъандэрэ а уи ныбэжьым
сипкуатэкъэ? ИтIанэ, дыгъужьыр мафIэм щышынэ хабзэт, уэ дэнэ укъикIат умышынэжу? Сэ насып сиIэти, сыжеятэкъым, ахъумэ си
къупщхьэхэри зэхэбгъэщащэу сыпшхатэкъэ? Лей зезыхьэр дыгъужь пэлъытэщ, жыхуаIэр мис уэ пхуэдэщ, зэи лей зехьэн хуейкъым, зэхэпха?»
Иджыри нэху щатэкъым, шыбзыхъуэ щIалэм и къэрэгъулыр епхагъэххэти, гъуэлъыжри IэфIу жеящ, къулъшыкъу хухъукIэ. Дыгъужьыжьым нэху зэригъэщам хуэдэу узижагъуэм иугъэщ. Пщэдджыжьыр бзыгъэт, зыри пэмыплъауэ уэсыр куууэ къесати, ухэплъамэ, нэр тепщIыпщIэрт, шыхэри бэкхъым къыщIэкIауэ, лъакъуэкIэ уэс куур къратхъуурэ фыщIэхэрт. Асыхьэтым щIалэм и плъырэгъу Хьэжбарэ къытехьащ.
– Шхошх апщий! Тобэ ярэби, сыгуоуэрэ си макъыр икIаи, нышэдибэ лъандэрэ сыплъохъури узгъуэтыркъым, мыбы нэскIэ щхьэ укъэкIуа!
– Сэ сыкъыщIэкIуар пщIэнт, уэ насып уиIэти, ныжэбэ уплъыракъым, ахъумэ Iуэхум ухэкIуэдэнкIэ шынагъуэт.
– ЛI къэхъуар, жьы къызэрепщара? КъуажэмкIи къепщащ а жьыр, унащхьэм бгъэн къытринэжакъым, хуабжьу Iисраф ищIащ, уэр щхьэкIи сымыгузавэу къэнакъым, шыхэр ирихужьэрэ зыщIыпIэ щыхумэ жысIэри. – Уэлэхьи, жьыбгъэми зыгуэрурэ дыкъелынтэмэ, ауэ нэгъуэщI зыгуэр къыстеуати, мис ар нэхъ гъэщIэгъуэнт.
– Сыт къыптеуар, хьэIуцыдз?
– ХьэIуцыдзым уи насыпти. Зы хьэ закъуэт, накIуэт, моуэ пщыIэм ныщIыхьэт.
Хьэжбарэ пщыIэм щIыхьэри, мо домбейр, и пэм кIапсэр кърихыну лъакъуэкIэ епIэстхъыр, къэтэджауэ зэрилъагъуу, къэуIэбжьри къыщIэжыжыну хуежьат, ауэ быдэу епхауэ щилъагъум, укIытэри, къызэтеувыIэжащ.
– Мыр лIо, гъуэгу мыгъуэм ежьэн, мыр дэнэ къипха? Мыр сыту псэущхьэшхуэ. Мыбы дауэ укъела?
– СлъэкIыу сыкъела, ар къыщызубыдам зыуэ скъузырти – хьэфизым Iэрыхьар икъузынтэкъым апхуэдэу. 161 162
– Си фIэщ хъуркъым мыр зи инагъыр лIы закъуэ къарукIэ упхауэ, хэт мыр къыбдэзыубыдар? Е къэубыда хьэзыру урихьэлIа?
– Уи адэм и бынщ дыгъужь къаубыду гъуэгум къызэрытранэн. А дыгъужьыр сэ хьэлэлу къэзмылэжьам си Iуэхущ.
– Хъунщ, хъунщ, уи насып нэхъыбэ ухъу, согушыIэри аращ, фIэбгъэжу и фэр тепхыну?
– Хьэуэ, зыкъомрэ сримыджэгуауэ фIэзгъэжынукъым, псэууэ къуажэм сшэнурэ, зилIхэм щымышынэ фызхэр езгъэгъэшынэнущ.
– Уэлэхьи, фыз мышынэнур дыгъужьыгъуэм идзи мышынэн.
– Ныжэбэ мы дыгъужьыр мы пщыIэм къыщыщIэплъам си фызым езгъэлъэгъуакIэщэрэт, си Iуэхут ар мышынэмэ.
Арати, шыбзыхъуитIыр гушыIэнкIэ ирикъуа нэужь, аркъэным щхъуэжь къыкIэрищIэщ, лъэрыгъэпсыфэм щIидзыжри, къуажэм къыдришеящ чачэу. Езы щIалэр нэхъ къуажапщэти, къуажэкIэм щыщIэдзауэ къуажапщэм нэскIэ дришеящ, хьэуэ жылэм дэлъыр къызэщIигъэвауэ. А къуажэр зэрытIысрэ зэуэ зэдэбэнагъэнтэкъым апхуэдизыхьэ.
Тхьэмахуэ енкIэ щхъуэжь шыбзыхъуэм и пщIантIэ епхауэ дэтащ, жылэр плъакIуэ къыхуэкIуэу. ИтIанэ ар иукIыу и фэр и щIалэ закъуэм джэдыгу хуищIыну и гугъащ, ауэ щIалэ цIыкIум идакъым, «псэкIуэдщ», – жиIэри. Щхъуэжь епхауэ, ауэ унагъуэхьэм хуэдэу сабыр хъуауэ иджыри шыбзыхъуэм и пщIантIэ дэтщ. Фи фIэщ мыхъумэ, фыкIуи фыплъэ.
ЛIыжь цIыкIумрэ дыгъужьымрэ
Зы дыгъужьыжь гуэр къуажэм къеуэсауэ къакIуэрт. Зы жэщи дэкIыртэкъым а дыгъужьым унагъуэ гуэр имыгъэунэхъуу. Е зы мэл ихьынт, е зы жэм иукIынт. Арати, есар гугъукъэ, жэщ мазэхэ кIыфIу зыкъыхуигъазэри, щхъуэжьыр къуажэм къыдыхьащ, хадапхэхэр нызэхиущыхьщ-къызэхиущыхьри, зы чэт цIыкIу къигъуэтащ, мэл зыбгъупщI щIэту. Чэтым ихъуреягъкIэ неущэкIащ, къеущэкIащ, ауэ щIыхьэпIэ игъуэтакъым. Сыт ищIэнт, дыгъужьыр мэжэщIалIэт, мышхэну Iэмал иIэтэкъым. Дыгъужьым и гугъар аратэкъым: е бжэмкIэ щIыхьэу, е чэтыщхьэмкIэ зыкъригъахуэу зыхуей зыIэригъэхьэу къыщIэкIыжыну арат и мурадари, арщхьэкIэ къехъулIакъым, чэт блыныр лъагэти дэпкIеифакъым. БжэмкIэ зидзри – нэхъеижт: былым зэрыт Iуэм упхыкIыу чэтым ущIыхьэн хуейт. Мис абы дыгъужьыр хуейтэкъым.
Щхъуэжь къызэралъагъуу, былымхэм дунейкъутэж къаIэтынут. Щымыхъум, чэт щIыбагъымкIэ щIэтIыкI къыщыхуищIри, чэтым щIыхьащ. ЗдыщIыхьар щхъуэжь зыхуей дыдэм хуэдэт: мэлу зыбгъупщI щIэту, чэтыр цIыкIурэ къэжыхьыпIэ ямыIэу. Дыгъужьым кIапэ фIэфIкъэ-тIэ?! Зы мэл къэмынэу я кIапэр къыпиудурэ мо мэжэлIам имыгъэныщкIуу иригъэлъэтэхащ. Ушхар Iуэхут, а пшха къомыр зэрылъ ныбэр узэрыпщхьа щIэкIыпIэ зэвым къиплъэфыжын хуейкъэ? Мис абдежщ щхъуэжь гугъу щехьар. Сымышхагъащэрэт жригъэIащ. Ерагъпсэрагъыу и ныбэр кърилъэфыжри, къуажэм дэущыкIыжыну ежьащ. АрщхьэкIэ мо нэпсейр чэф хьэлъэм хуэдэт: щIихуэрт, лъэпэ-
11 Заказ №1755 рапэрт. Сытми, ерагъкIэ, и псэр къуажэ щIыбым нихьэсщ, абдеж зы пабжьэ тIэкIу къыщигъуэтри, хэтIысхьащ. КIэху къищIати, щхъуэжь мурад ищIащ абдеж хэлъу жэщ игъэхъуну.
Дыгъужьым шэджагъуэнэужь хъухукIэ зигъэпсэхуащ. Абдеж ирихьэлIэу щакIуитI я хьэхэри я гъусэу, къуажэм къыдэкIащ. ЩакIуэхьэхэр мэкIэ бзаджэкъэ, дыгъужьым и мэр хьэхэм къащIихьащ икIи занщIэу мэр къыздикIым ирахулIащ, щхъуэжь зыхэс пабжьэ тIэкIур абыхэм къаувыхьащ. Дыгъужьыжьым зимыгъэхъейуэ щыст, фэ нэхъ шынагъуэ щымыIэмэ, гугъукъым, жыхуиIэу. ЩакIуэхэр нэсри, я фочхэр къагъэпкIащ, арщхьэкIэ пабжьэм хыхьэн мэшынэхэр. Дыгъужьми къыхэкIын игу илъыххэкъым, иджыри и ныбэр щIагъуэу тIысакъыми, сыхэкIым къыслъэщIыхьэнущ, жеIэр игукIэ. ЩакIуэхэр пабжьэм фочкIэ хэуэу щIадзащ, тхьэ имыIуам хэсIам къыхэкIынщ, жаIэри. Щхъуэжь пхущысыжынт, фоч уэ макъ зэхихауэ! Къэмытэджу, кIыхьу зэрыщылъым хуэдэу, къыхэпщри, щакIуэхэми хьэхэми ямылъагъуу зыкъомрэ пщащ. Пабжьэм IукIуэта нэужь, къэтэджри и къару къызэрихькIэ щIэпхъуащ. ЩакIуэхэр тIэу-щэ пабжьэм хэуа нэужь, къащIащ абы зэрыхэмысыжIар. Хьэхэр памэу яутIыпщри, мыгувэу дыгъужьым и лъэужь техьащ икIи куэд дэмыкIыу ар къалъэгъуащ.
Дыгъужьыр здэжэм, зы лIыжь цIыкIу, къэп гуэри и блэгущIэм щIэлъу, лъэщIыхьащ.
– Уей-уей! Жьыщхьэ махуэ хъун нэхъыжь, гущIэгъу къысхуэщI, щакIуэхэр си ужь итщ, сэ сешащи сомэх, зи уз кIуэдын! Сэри алыхьым сыкъигъэщIащ, хэт ищIэрэ, дунейр инщ, сэбэп сыпхуэхъужынкIэ мэхъу, а уи къэпым сигъапщхьи щакIуэхэр блэкIыхукIэ сыхь, жьыщхьэ махуэ хъун!
– Хъунщ, апхуэдэу Iейуэ ущылъаIуэкIэ, къипщхьэ, – жеIэ лIыжь цIыкIум, – ауэ фи лъэпкъ дунейм тетыхукIэ зэран фыкъытхуэмыхъуну псалъэ къызэт.
– Хъунщ, хъунщ, хъунщ, – сыткIи арэзыщ щхъуэжьыр.
Арати, лIыжь цIыкIум дыгъужьыр къэпым иригъэтIысхьэри
адэкIэ ежьэжащ, дакъикъэ дэмыкIыу щакIуэхэри нэсащ я фочхэр гъэпкIауэ.
– Гъуэгужь апщий, тхьэмадэ. Сыту ухьэлъафIэ? Ярэби, дыгъужь умылъэгъуауэ пIэрэ?
лыр жыжьэу пIэрэ иджыри?
– Хьэуэ, хьэуэ, сэ дыгъужь си лажьэкъым, сешащи солIэр. Щхьэ-
– Хьэуэ, куэд иIэжкъым, укъэсащ, гъуэгу махуэ. Жэщ къэс жылэр зыгъэунэхъу дыгъужь къетхужьати, моуэ и щхьэфэм дыкъытеплъауэ тфIэкIуэдащ.
Шухэр щIэпхъуэжащ дыгъужьым лъыхъуэну. ЛIыжьри и псэр
пыхуу ешащ, адэкIэ кIуэжыфыркъым.
– КъикIыж иджы, хъунщ, – мэтхьэусыхэ лIыжь цIыкIур. Дыгъужьыр къэпым къипщыжащ. – Гугъуехьыншэ тхьэм уищI, гугъу укъыздехьащ, ауэ узмышхыу хъунукъым, нобэ фIы щамыщIэ дунейщ дызытетыр, себгъэукIын хуеящ, – къыхудоплъей и фIэщу дыгъужьыр. – Iэу! Ар лIо а жыпIэр, дауэ уи жьэм къекIуа усшхынщ жыпIэу? – зэхихыр и фIэщ хъуркъым мыдрейм. 163 – Аращи, сумыгъэгузавэу зыщых щыгъыну пщыгъыр, тыншу
усшхын щхьэкIэ.
– Сыт сщIэн, ирехъу апхуэдэу, – хоплъэ лIыжь цIыкIур, – ауэ
зыкIэ сынолъэIунут: псэущхьищ дахуэзэхукIэ дыгъакIуэ, абыхэм Iуэхур зытетыр яжетIэнщи, пшхыну хуэфащэщ жаIэмэ, сыарэзыщ.
Дыгъужьымрэ лIыжь цIыкIумрэ гъуэгу теуващ. КIуэм лъейм, кIуэм лъейуэрэ зы уэтэр пщыIэжь гуэрым техьащ. Уэтэрым зы пщIэгъуалэжь тетт.
– IуэхуфIохъу апщий, шыжь!
– Уэ фыпсэу апщий, феблагъэ.
– Ди Iуэхур тхузэхэгъэкI, – къригъэжьащ лIыжь цIыкIум. – Мы
дыгъужьыр яукIыну щакIуэхэм къахуу, къызбгъэдэлъадэри къызэлъэIуащ сумыгъэукIтэм сыпщхьэпэжынт, жиIэри. НтIэ, мы къэпым изгъапщхьэри, къезгъэлащ. Иджы къизгъэпщыжащи, усшхынущ жеIэри къызоныкъуэкъу. Сишхыну схуэфащэ хьэмэрэ схуэмыфащэ?
– Пхуэфащэщ. Сэ си щIалэгъуэм мэл гуартэр схъумэу, нэху щыху сымыжейуэ къэрэгъулу сыщытащ. Иджы жьы сыхъуати, чэт нэщIым сыкъытранэри, езыхэр ежьэжащ. ФIы щамыщIэж зэманщ, уишхыну пхуэфащэщ, емынэм узэрихуэрэт, щхьэ иумыгъэукIарэ? ЛIыжьым и гум фIы щыщIэнт, мэгуIэ, дыгъужьыр мэгуфIэ, ежьахэщи, ещанэм ирихьэлIэжым зэфIэкIащ. Еуэм кIуэм, еуэм лъейуэрэ, куэдрэ кIуа, мащIэрэ кIуа. ЗдэкIуэм, плъэри, зы бажэжь цIыкIу гъуэгум зэпрыжу къалъэгъуащ. Уэхьэхьей, уэтэтей! КъэувыIэ, бажэ махуэ хъун!
Бажэр къэувыIащ.
– ЛIо фызыхуейр, сэ сопIащIэр!
– Дызыхуейращ, зи щIыхьыр ин бажэ, уи акъыл жанымкIэ мы ди Iуэхум къытхухэплъэ. Мы дыгъужьыр щакIуэхэм кърахужьауэ яукIыну къэзгъэнащ, мы къэпым изгъапщхьэри. Иджы къизгъэпщыжащи, усшхынущ жеIэр. Сишхыну схуэфащэ хьэмэрэ схуэмыфащэ?
– ХьэдэгъэпцI ухъуи, щымыхъужми нэхъ екIуIуэу пцIыр бупсыртэкъэ, – ину дыхьэшхащ бажэжь цIыкIур.
– Хьэуэ, хьэуэ, ар пэжщ, – жиIащ дыгъужьым, – къэпым сригъапщхьэри сыкъигъэнащ.
– АтIэ, ипщхьи сыгъэлъагъут. – ЛIыжьым къэпыщхьэр иубыдри, зимыIэжьэу дыгъужьыр абы ипщхьащ. – Мес, мес, уи кIэр къощритIэ, зыри къимыщу ихуэу жыпIати!
– А си кIэри къикуэт и фIэщ хъун папщIэ бажэм, – зызэфIегъапщхьэ щхъуэжь.
– Мис иджы хъуащ, и щхьэр быдэу пхэт, – жи бажэм. ЛIыжь цIыкIум къэпыщхьэр быдэу ипхащ. – Еуэ иджы! Ущымысхьу еуэ! А уи хьэмкIутIей башыр зэпыудыху еуэ!
Дыгъужьыжьыр куцIым хуэдэу ириущэбыхьащ. «Хейм и лъыр хамэм ещIэж», – жиIэри бажэр щIэпхъуэжащ. ЛIыжь цIыкIури гуфIэу къэкIуэжащ. 164 Адыгэ къэкIыгъэцIэхэр
Губгъуэжьауэ – Спаржа аптечная. Илъэс зыбжанэкIэ къэкI удз лIэужьыгъуэщ, и лъагагъыр м 1-1, 5 мэхъу. И пкъыр занщIэу докIей, езыр жыгым ещхьу баринэ дахэщ, тхьэмпэ теткъым, ауэ къудамэ инхэри цIыкIухэри щхъуантIэщи, абыхэм ягъэзащIэ тхьэмпэхэм я къалэнхэр. Гъэмахуэм къудамэ зэхуакухэм гъэгъа цIыкIухэр къыщыпедзэ. И лъабжьэр гъумщ, куууэ йокIых. Бжьыхьэм ирихьэлIэу и жылэхэр, джэдгъалIэм ещхьу зэхэтхэр, плъыжьу мэхъу. МэкъупIэхэм, хъупIэхэм, мэз лъапэхэм, джабэхэм къыщокI. И пкъыр, щыцIынэм деж, букъэбзу пшхы мэхъу. Губгъуэматэкхъуей – Хатьма тюрингенская.
Илъэс зыбжанэкIэ къэкI удз лIэужьыгъуэщ. И пкъыр занщIэу,
м 2-м нэсу докIей, лъабжьэ гъум ищIыр куууэ йокIых. И тхьэмпэ хуэхъурейхэм лэдэх мащIэ яIэщ. Гъэмахуэм къэкIыгъэм и щхьэкIэм гъэгъа пшэплъыфэ къыпедзэ. Жылэ ищIхэр, матэкхъуейм ещхьу, зэкIэщIэсщ. МэкъупIэхэм, псэупIэхэм я гъунэгъуу, губгъуэхэм къыщокI. Бжьэм фо къыпах, хущхъуэгъуэу адыгэхэм къагъэсэбэп. ГубгъуэмэракIуэ – Земляника. ЛIэужьыгъуэ зыбжанэу гуэша, илъэс бжыгъэкIэ къэкI къэкIыгъэ лъэпкъыгъуэщ. И лъагагъыр см 10-20 мэхъу, лъабжьэжь ещI. И пкъыр щIым щылъщ е мащIэу зыкъеIэт. КIы кIыхь зиIэ и тхьэмпэхэр тхьэмпэ цIыкIу щырыщу зэхэтщ. Гъатхэм гъэгъа хужьи 5-10, зы Iэрамэу зэдэщIыгъуу, къэкIыгъэхэм къапедзэ. МэракIуэ къыпыкIэхэр гъэмахуэм плъыжьыфэу мэхъу, цIыхухэм къащып, шхыныгъуэ къыхащIыкI. Губгъуэхэм, хъупIэхэм, мэкъупIэхэм, мэз лъапэхэм, хуейхэм, дыгъафIэ, дыгъэмыхъуэ джабэхэм къыщокI. Губгъуэпхъ – Тмин кавказский. Зи лъагагъыр см 15-м нэс удз цIыкIущ, илъэс зыбжанэкIэ мэпсэу. Июным ирихьэлIэу гъэгъа хужь цIыкIухэр, Iэрамэ хъурейуэ зэхэту, къыпедзэ, и тхьэмпэхэм зэгуэбза куэд яIэщ, и лъабжьэр куууэ екIыхыркъым. Iэщым фIыуэ яшх. Къущхьэхъу хъупIэхэм, бгыщхьэм щыIэ мэкъупIэхэм къыщокI. Адыгэхэм, абазэхэм (псом хуэмыдэу Къущхьэхъум щыIэ Iэщыхъуэхэм) шхыным халъхьэ. Адыгэхэр нэгъуэщI зы къэкIыгъэми (Тмин обыкновенный) губгъуэпхъкIэ йоджэ. Ар Къущхьэхъум апхуэдэу щыкуэдкъым. Нэхъыбэу ущрохьэлIэ щIыпIэ лъахъшэхэм, мэкъупIэхэм, мэз лъапэхэм, губгъуэхэм. Мы губгъуэпхъыр илъэситIкIэ фIэкI псэуркъым. Япэ
илъэсым къэкIыгъэм, пхъым ещхьу, тхьэмпэ зэгуэбза куэд, лъабжьэ гъум-кIыхь ещI. ЕтIуанэ илъэсым зи лъагагъыр см 50-100-м нэс пкъы къыдедз, гъэмахуэм ирихьэлIэу гъэгъа хужьхэр е пшэплъыфэхэр удз щхьэкIэм, хъурейуэ зэхэту, къыпедзэ. Жылэхэр гъэмахуэм мэхъу. ЦIыхухэм куэд щIауэ мы губгъуэпхъым и тхьэмпэ, пкъы цIынэхэр,
жылэхэр шхыныгъуэхэм халъхьэ. КъэкIыгъэм мэ дахэ къыкIэрех, эфир хэлъщ. Губгъуэудзщхьэгъуэжь – Пижма обыкновенная, полевая рябинка.
Илъэс зыбжанэкIэ къэкI удз лIэужьыгъуэщ. И лъагагъыр
м 1-1, 5-м нос, и тхьэмпэхэр зэгуэбзащ, къабзийм ещхьщ. Лъабжьэжь гъум быдэ ещI, ипкъхэр занщIэу докIей. Гъэгъа гъуэжьыфэхэр, Iэрамэ хъурейуэ зэхэту, удз щхьэкIэм къыпедзэ гъэмахуэкум ирихьэлIэу. 165 Удзым мэ Iей къыкIэрех. МэкъупIэхэм, гъурцылъэ щIыпIэхэм, мэз лъапэхэм, кIэнауэхэм я гъунэгъуу, бжыхь лъабжьэхэм къыщыкIыу урохьэлIэ. Хущхъуэ зыхэлъ къэкIыгъэщ. Адыгэхэр куэд щIауэ ироIэзэ.
Губгъуэхьэ – Ячмень дикорастущий. Зы гъэкIэ фIэкI къэмыкI удз лIэужьыгъуэщ, и лъагагъыр
см 80-100-м нос. Хьэцыпэ зиIэ щхьэмыжхэр майм – июным къыпедзэ. И бзийхэр бгъузэ-кIыхьщ, лъэхъц куэду зэхэт лъабжьэ ещI. ЩIыпIэ гъущэхэм, джабэхэм, гъуэгу гъунэхэм къыщокI. Щхьэмыж къимыщI щIыкIэ Iэщым фIыуэ яшх. ЩIэныгъэлIхэм къызэралъытэмкIэ, цIыхухэм къагъэкI хьэр губгъуэхьэращ къызытехъукIыжар. Губгъуэшэдыгъуей – Вишня лесостепная. Зи лъагагъыр м 1-2 хъу гъурц лIэужьыгъуэщ. Къудамэ къыдэжагъащIэхэр щхъуантIэщ, плъыжьыфэ-гъуэжьыфэщ, и тхьэмпэхэр хъурей-кIыхьщ, см 3-5 я кIыхьагъщ, см 1-2 я бгъуагъщ. Я щIыIукIэ щхъуантIэ-фIыцIафэщ, цIафтэ-цIуужщ, я щIагъкIэ нэхъ
хужьыфэ къыщIолъадэ, и хъуреягъкIэ дзэ цIыкIу иIэщ, кIы, см 0, 5-1, 5-
рэ я кIыхьагъыу, япытщ. Гъэгъа хужьхэр см 1-1, 5-рэ я инагъыу, 3-4-
уэ зэгъусэу къудамэщIэхэм апрелым – майм къыпедзэ. Бжьэхэм фо къыпах. Пхъэщхьэмыщхьэ къыпыкIэр хъурейщ, см 1-1, 5-рэ я инагъщ,
июлым мэхъу. Губгъуэшэдыгъуейр, гуэрэну зэхэту, губгъуэхэм, тафэхэм къыщокI, жыгей мэзыбгъухэм, джабэхэм ущрохьэлIэ. ГубгъуэшейтIанщхьэл – Герань луговая. Илъэс зыбжанэкIэ къэкI удз лIэужьыгъуэщ. И лъагагъыр см 50-
80-м нос. Удзыпкъым зыкъыдреIэтей е занщIэу щытщ. И тхьэмпэхэр хъурейщ, лэдэх мащIэ яIэщ, цы ятетщ, кIы кIыхь япытщ. Гъэгъа шакъафэхэр гъэмахуэпэм, 2-3-уэ зэгъусэу, удз щхьэкIэм къыпедзэ. Жылэ хъуахэм кIы шэрэза япытщ. МэкъупIэхэм, хъупIэхэм, псыхъуэхэм, мэз лъапэхэм къыщокI. ГубгъуэIущхьэ – Мак (дикие виды).
ЛIэужьыгъуэ зыбжанэу гуэшыжа удз лъэпкъыгъуэщ. Абыхэм
яхэтщ зы гъэкIэ, илъэс зыбжанэкIэ къэкIхэр. ГубгъуэIущхьэхэм я
гъэгъахэр инщ, къапщIийхэр плъыжьщ, пшэплъыфэщ е шакъафэ мащIэщ, ахэр удз щхьэкIэм гъатхэм – гъэмахуэм къыпедзэ. Япкъхэр занщIэу докIей. Я жылэхэр гъуабжэщ е фIыцIафэщ, хъурей цIыкIухэщ. Хущхъуэ къызыхах лIэужьыгъуэхэри яхэтщ. Гупэж – Водосбор обыкновенный. Илъэс куэдкIэ къэкI, зи лъабжьэр гъум-кIэщI удз лIэужьыгъуэщ. Гъэгъахэр зырызу, егъэзыхауэ удзым и щхьэкIэм гъатхэкIэм къыпедзэ. КъапщIийхэр шакъафэщ, плъыжьщ е хужьщ. Ипкъ занщIэу дэкIейм см 50-70-м нэс и кIыхьагъщ. ПсэупIэхэм я гъунэгъуу, мэкъупIэхэм, мэзхэм – нэхъ мащIэу къыщокI. И гъэгъахэм бжьэм фо къыпах. Iэщым яшхыркъым. Барэсбий 166 Псалъэжьу зэхэлъ псалъэзэблэдз
























ЕкIуэкIыу: 3. Жьындури гугъат. къришыну. 6. Фыз. зиIэм и унэ умыкIуэ. 7. пэтрэ ягъасэ. 10. зиIэм унафэри IэщIэлъщ.
13. мыпсэлъэху губзыгъэщ. 14. ЛIыгъэр. щышынэркъым.
15. нэхърэ зыщIэф. 17. Уэ ухьэлэмэ, сэ. 19. зимыIэ щыIэкъым. 22. Адыгэр., мэупсэ, урысыр., матхэ. 23. Ди. сыкъыщышхи, ди унэ мышхэу сынэсыж. 24. жейнэдщ. Къехыу: 1. ДзитI зыIут зы. зы анэм къилъхуа зэшитIрэ.
2. мышынэ-мыукIытэ мэлыщхьэ фIэбзам щошынэ. 4. пэт жьэкIэ хьэмбылу и шырхэм къахуехь. 5. Вы. хуэдэ. 8. ФIыуэ слъагъум хуэзмыщIэнур. 9., си кIэ къуагъ къыкъуэтIысхьэ. 10. IэщIагъэ. Iэужь иIэщ. 11. IупэкIэ егъэз. 12. кIапэр ебгъэубыдмэ, бза- 1
16. 169 Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, 170
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Ставрополь щIыналъэ, ЕсэнтIыгу къалэ,
Никольскэм и уэрам, 5а, ООО «Издательство «Южный регион». 4 171



ЦI
