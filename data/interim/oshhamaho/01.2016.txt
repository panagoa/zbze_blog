 2016 Псалъащхьэхэр
ЖьантIэ
ТхакIуэ, публицист, жылагъуэ лэжьакIуэ цIэрыIуэ ХьэфIыцIэ Мухьэмэд илъэс 70 ирокъу
Сэхъурокъуэ Хьэутий. Апхуэдэр зырызщ. 4
МэшбащIэ Исхьэкъ. Си къуэш икIи си ныбжьэгъуфI. 6
Нэхущ Iэдэм. Адыгэм Тхьэр къызэрытхуэупса цIыху. 10
Къэрмокъуэ Мухьэмэд. ЛIэужьыр бжьиблкIэ мауэ. 13
Бицу Анатолэ. ЛъэпкъылI. 15
КхъуэIуфэ Хьэчим. Зэманыр IуэхукIэ егъэнщIыф. 18
Мэзыхьэ Борис. Куэдым хуэIэижь. 20
ТIымыжь Хьэмыщэ. Лъагъуэхэш. 22
ЖьэкIэмыхъу Маринэ. Къалэн нэхъыщхьэ. 24
ХьэфIыцIэ Мухьэмэд хужаIахэм щыщ пычыгъуэхэр. 26
ХьэIупщы МуIэед, Мыз Ахьмэд. Лъэпкъ Iуэхум сегъэпIейтей. Интервью. 43
ХьэфIыцIэ Мухьэмэд. Псэм и джэ макъ. 53 ХамэщIым вагъуэхэр щоужьых. 58 Ахъмэт МуIэед. Адыгэ амазонкэхэр. Роман. 67
Бицу Анатолэ. Усэхэр. 120
Уэрыш Нурхьэлий. Си къуажэгъухэр. ГукъэкIыжхэм щыщщ. 133
Хьэвжокъуэ Людмилэ. МыкIуэдыжын лъэужь. 149
Мысостышхуэ Пщызэбий хужаIахэм щыщ пычыгъуэхэр. 155
Тембот Санитэ. Лъэпкъ макъамэм и гъукIэ. 159
Нарт Уэзырмэдж и хъыбархэм щыщщ. 162
Прозэ
Усыгъэ
Публицистикэ
Культурэ
IуэрыIуатэ ТхакIуэ, публицист, жылагъуэ лэжьакIуэ цIэрыIуэ ХьэфIыцIэ Мухьэмэд илъэс 70 ирокъу 3
ХьэфIыцIэ Мухьэмэд Мусэбий и къуэр Бахъсэн щIыналъэм щыщ Зеикъуэ (ХьэтIохъущыкъуей Ипщэ) къуажэм 1946 гъэм къыщалъхуащ. КъБКъУ-м и адыгэбзэ-урысыбзэ къудамэр къиухащ.
«Адыгэ псалъэ» газетым и редактор нэхъыщхьэщ, «Хэхэс адыгэхэр», «Нарт», «Хасэ» газетхэри къыдегъэкI. Урысей Федерацэм и ТхакIуэхэм, Журналистхэм я зэгухьэныгъэхэм хэтщ. Къэбэрдей-Балъкъэр Республикэм и Совет Нэхъыщхьэм и цIыхубэ депутату (1990–1993 гъгъ.), Дунейпсо Адыгэ Хасэм и япэ вице-президенту (2009–2012) щытащ. ЩIэныгъэхэмкIэ Дунейпсо Адыгэ Академием и вице-президентщ, «Адыгэ щIэнгъуазэ» институтым и унафэщIщ, Къэбэрдей Адыгэ Хасэм 2000 гъэ лъандэрэ и тхьэмадэщ. Кавказыр зыдж дунейпсо зэгухьэныгъэм (США, Чикагэ) хэтщ.
ХьэфIыцIэ Мухьэмэд Урысей Федерацэм щэнхабзэмкIэ щIыхь зиIэ и лэжьакIуэщ, Къэбэрдей-Балъкъэрым, Адыгейм, КъэрэшейШэрджэсым щIыхь зиIэ я журналистщ. «ПщIэрэ ЩIыхьрэ» абхъаз орденыр, Дунейпсо шэрджэс фондым и «ФIыщIэ» саугъэтыр къыхуагъэфэщащ. ХьэфIыцIэр -м, Петровскэ Академием, ТворчествэмкIэ дунейпсо академием хэтщ, Урыс географие обществэм 2015 гъэм хагъэхьащ. ЦIыхубэ дипломатщ, США-м и Оклахомэ штатым хыхьэ Стиллуотер къалэм пщIэ зиIэ и цIыхущ. Ди нэхъыжьыфI, тхьэмадэ Iумахуэ ХьэфIыцIэ Мухьэмэд сэ къыщысцIыхуар ди студентыгъуэ илъэсхэращ. Сэ КъБКъУ-м сыщыщIэтIысхьам, Мухьэмэд илъэс зыбжанэ хъуауэ абы щеджэу, «Университетская жизнь» газетыр къыдигъэкIыу апхуэдэт. Си ныбжьэгъу щIалэхэм сэрэ щапхъэ тетхыу, апхуэдэ зэфIэкIрэ зэчийрэ зэрыбгъэдэлъыр дгъэщIагъуэу, дехъуапсэу зэрыщытар сигу къинэжащ. Ар щIалэгъуэм щыщ Iыхьэти блэкIащ…
ГъащIэм и хабзэр аращи, цIыхухэр зэми нэхъ гъунэгъуу зэбгъэдишэу, зэми нэхъ зэпэIэщIэ ищIурэ къокIуэкI. Зэман дэкIыу Мухьэмэдрэ сэрэ нэхъ гъунэгъу дыщызэхуэхъужар сэ КъБР-м и Правительствэм лэжьэн щыщIэздза нэужьщ. 1990 гъэхэм щегъэжьауэ дызэпэмыжыжьэурэ дызэдэлэжьащ. ГъащIэм и IэфIи и дыджи ди нэгу зэдыщIэкIащ, лъэпкъ Iуэхуи, къэрал Iуэхуи зетхьащ, лъэпощхьэпо мымащIи зэгъусэу къызэднэкIауэ жыпIэ хъунущ. Мухьэмэд пщIэшхуэ зыхуащI, зи псалъэр ялъытэ, зи чэнджэщ щIэдэIу цIыхущ. Сыт щхьэкIэ жыпIэмэ, апхуэдэлI куэд зы лъэпкъым иIэкъым, махуэ къэси къалъхуркъым. Адыгэм и къуэ пэжу къыщIэкIащ ар, хэкупсэ нэсу дунейм тетщ. Мухьэмэд балигъ зэрыхъурэ ди лъэпкъым, къэралым, адэжь щIыналъэм яхуолажьэ. Абыи къыщымынэу, и лъагъуэ хамэ щIыналъэхэми щыпхишащ – Кавказ зауэжьым зэбгрипхъа ди лъэпкъэгъухэр къызэщIигъэуIуэжу адыгэхэр щыпсэу къэралхэм и лъэ теуващ. Абыхэм япэу якIэлъыкIуэн щIэзыдзахэм, хэкурысхэмрэ хэхэсхэмрэ зэпызыщIэжахэм яхэтащ ХьэфIыцIэр икIи а Iуэхум и къару куэди хилъхьащ. Уеблэмэ, езым и гъащIэм щыщ пычыгъуэхэри епхащ а зи гугъу сщIым. Зигурэ зи щхьэрэ зэтелъу дунейм тет цIыхущ Мухьэмэд. Абы щыхьэт тохъуэ абы и IэщIагъэри, и зэфIэкIри, и къэухьри, и зэчийри, и хъуэпсапIэхэри, и мурадхэри зэтехуэу, зы лъэныкъуэм хуэунэтIауэ иджыри къыздэсым къызэрыгъуэгурыкIуэр. И щIалэгъуэм хиша лъагъуэр нобэ гъуэгу бгъуфIэ хъуащ. Апхуэдизу гууз-лыуз хуиIэу зи ужь ит Iуэхумрэ илъэс куэд щIауэ и пщэ дэлъ къулыкъумрэ зэтохуэри, лъэпкъым ехьэлIауэ абы хузэфIэкIам уасэ хуэщIыгъуейщ. Ар зи редактор нэхъыщхьэ «Адыгэ псалъэр» къащти, газетым и мыхьэнэр хуэдипщIкIэ игъэбэгъуауэ къыдегъэкI. АдыгэбзэкIэ къыдэкI газетым республикэм, къэралым, дунейм къыщыхъу-къыщыщIэхэм ятеухуа хъыбархэр зэбригъэх, бзэр игъэлажьэ къудейкъым, атIэ лъэпкъым и щIэнгъуазэ пэлъытэ хъуащ. Къэбэрдей-Балъкъэрым, ди хэку цIыкIум, щытрадзэу арами, дуней псор зэлъегъэIэсыф абы, дэнэ щыпсэу адыгэми и хъыбар къытохуэ, лъэпкъ тхыдэр, щэнхабзэр, хабзэр, псэукIэр, IуэрыIуатэр, литературэр, нэгъуэщI куэди ди пащхьэ кърелъхьэф, нэхъыщхьэращи, дифI дигъэлъагъужрэ ди ныкъусаныгъэхэми гу лъыдигъэтэжыфу апхуэдэщ. Ещхьыркъабзэу, къызыхуэтыншэу зэрехьэ абы илъэс 16-м нэсауэ зи тхьэмадэ Къэбэрдей Адыгэ Хасэри. Ар нэхъапэм зэрыщытамрэ Мухьэмэд тхьэмадэу трагъэува нэужь зэрыхъуамрэ шурэ лъэсрэ я зэхуакущ. Гъэхэр кIуэурэ и ныбжьым хэхъуэми, зэманым зыдэ- 4 зыхъуэж гъащIэм тыншу хэзэгъэф нэхъыжьыфIщ ХьэфIыцIэр. Абы къыхэкIыу, ихъу-илъ хэмыту, мыдалъэу, властым дэгъуэгурыкIуэфу, зэпIэзэрыту мэлажьэ ар нобэ. Сыт щыгъуэ зэмани лъэпкъым ухуэлэжьэныр тыншу щытакъым. Мыр щIэныгъи, акъыли, шыIэныгъи, Iэмали зыхэлъхьэн хуей Iуэхущ, цIыхубэр зыхуейр бгъэкIуэтэн, лъэпкъым зебгъэужьын хуейщ, ауэ щыхъукIи къэрал хабзэхэр къызэпумыуду, властым и жьауэм ущIэмыкIыу Iуэху зэфIэпхыныр гугъущ. Мис а псори зэзыгъэкIуф цIыхущ Мухьэмэд, и акъылыр пэлъэщу, и зэфIэкI псори хилъхьэу. КъызыхэкIа и лъэпкъым, Iурылъ и анэдэлъхубзэм, къыщалъхуа и хэкум щхьэкIэ ХьэфIыцIэм хузэфIэмыкIын дунейм темыту къыпщохъу, апхуэдизкIэ и гур хуитхьэщIыкIауэ хуолажьэри. Уеблэмэ, езым и Iэр здынэсым деж къыщыувыIэркъым абы и зэфIэкIыр, атIэ адыгэбзэмрэ литературэмкIэ егъэджакIуэхэм, зэпеуэхэм щытекIуэ сабийхэм, зэфIэкI гуэр зы щIыпIэ щызыгъэлъэгъуа ди щIэблэм е нэхъыжьхэм я деж зи фIыщIэ псалъэмрэ зи гулъытэ жумартымрэ псом япэ нэсхэм ящыщщ Мухьэмэд. Псалъэм къыдэкIуэу жыпIэмэ, нэгъуэщI IуэхущIапIэ зыбжанэм я гъусэу къызэрагъэпэщурэ екIуэкI «Си бзэ – си псэ, си дуней» республикэпсо фестиваль-зэпеуэм егъэджакIуэ дапщэ утыку ириша, ныбжьыщIэ дапщэм лъэпкъ зэхэщIыкIыр ягу къыщигъэуша, адыгэ хабзэм, щэнхабзэм, тхыдэм ехьэлIа Iуэхугъуэ дапщэ къыщыдахыжа! А псори зыдэслъагъур
ХьэфIыцIэ Мухьэмэдщ. Илъэс 85-рэ лъандэрэ ди щхьэр лъагэу дигъэлъагъужу, ди гуфIэгъуэр иIэту, ди цIэр хамэ къэралхэм щыжригъэIэу диIэ «Кабардинка» къэрал академическэ ансамблым иджыблагъэ Дунейпсо Адыгэ Хасэм фIищащ «Адыгэ лъэпкъым и хъугъуэфIыгъуэ» цIэ лъапIэр. Ар зи фIыщIэр, Iуэху дахэр япэу зигу къэкIар, къыхэзылъхьар ХьэфIыцIэращ. Мухьэмэд и цIэр щыжаIэр ди къэралым, республикэм я закъуэкъым, атIэ хамэ къэралхэм фIы дыдэу къыщацIыху икIи къыщалъагъу. И щхьэ закъуэу къыщIидза Iуэхум – адыгэхэр зэрыгъэцIыхужыным, зэгъэуIуным – Дунейпсо Адыгэ Хасэм щыпищащ ди шынэхъыжьым. И гуащIэ куэд хилъхьащ а зэгухьэныгъэр екIурэещхьу зэфIэувэнми. Абы лъэпкъым хуищIам хуэдиз зыхузэфIэкIа зыри къызэрытхэмытыр хэти жиIэфынущ, дзыи хуащIыфынукъым. ГазетымкIэ, и Iэдакъэ къыщIэкI тхылъхэмкIэ ноби дегъэцIыхуж хамэ къэрал щыщу, адыгэм къыхэкIауэ зэфIэкI инхэр зыгъэхъа цIыху щэджащэхэмрэ нобэ зэрыадыгэм иригушхуэу я Iуэху ефIакIуэу хамэ щIыналъэхэм ис ди къуэшхэмрэ. Абыхэм зыбжанэрэ щахэмыхьэ, щатемытхыхь зы илъэси блигъэкIыркъым ди къуэшым. Хамэ къэрал щыпсэу ди лъэпкъэгъухэм я псэукIэр зыхуэдэмрэ абыхэм я зэфIэкIыр здынэсымрэ Мухьэмэд хуэдэу щыгъуазэ диIэкъым. Лъэпкъ Iуэху зетхуэу Тыркум, Иорданием, Израилым 2015 гъэм и гъэмахуэм дыщыIащ ДАХ-м и лIыкIуэхэр. Гъуэгу ущытетым дежщ нэхъыфIыжу цIыхур къыщыпцIыхур. ХьэфIыцIэм хуэдэ гъусэ пэжрэ тыншрэ уигъэлъыхъуэнщ. Гъуэгум и кIыхьагъыр напIэдэхьеигъуэу къыпщигъэхъунукъым абы и хъыбархэм, гушыIэкIэм, тхыдэм куууэ зэрыхищIыкIым. НыбжькIэ щIалэхэм яхыумыбжэнуми, и жыджэ- 5 рагъымрэ псынщIагъымкIэ абыхэм ялъэщIыхьэнущ. А къэралхэр къыщызэхэткIухьа махуэхэм сэ слъэгъуащ Мухьэмэд къыхуащI пщIэр зэрыгъунэншэр, езым абыхэм яхищIыкIыр зэрымымащIэр, цIыхугъэрэ ныбжьэгъурэ зэрыщикуэдыр, лъэпкъ Iуэхум зэрыхуэмыщхьэхыр. ДАХ-м и тхьэмадэу сызэрылажьэ илъэс зыбжанэм къуэш пэлъытэу, чэнджэщэгъуфIу, нэхъыжь Iумахуэу къызбгъэдэтщ ХьэфIыцIэр. Апхуэдэ хьэл зыхэлъымрэ зэфIэкI ин зыбгъэдэлъымрэ пщIэ хуумыщIынкIэ Iэмал иIэкъым. А псом къищынэмыщIауэ, лъэпкъым ехьэлIа мылъкушхуэ, фIыгъуэшхуэ зэригъэпэщащ абы. Зэи зы щIыпIи ущримыхьэлIэнрэ щумылъагъунрэ хэлъщ Мухьэмэд и гъэтIылъыгъэхэм. Ахэр дэ щытлъэгъуащ ХьэфIыцIэм къызэригъэпэща гъэлъэгъуэныгъэхэм,
зэIущIэхэм. Сэ согугъэ (ар езыми зэрихъуэпсапIэр сощIэ) а хъугъуэфIыгъуэ псори щызэхуэхьэса зы музей къызэIуихыну. Дэри абыкIэ дыдэIэпыкъуну ди мурадщ. ХьэфIыцIэ Мухьэмэд езыр цIыху къызэрыгуэкIкъым. И хьэлщэнкIи, и дуней тетыкIэкIи. Псоми гу лъатащ абы и гур зэIухауэ дунейм зэрытетым – цIыхум дилъагъу фIыри егъэдахэфри, зыгуэрым хуэIэзэр егъэгушхуэф. Апхуэдэ дыдэуи ехьэкI-къехьэкI хэмылъу хэт и ныкъусанри иригъэлъагъужыфынущ, мыхъумыщIагъэрэ гъэпцIагъэрэ хэзэгъэххэнукъым. Апхуэдэу зэрыщытым и зэран къыщекIи щыIэ хъунщ, къыхуэмыарэзы гуэрхэми зыкърагъащIэ къыщIэкIынщ, къыхуэпсалъи къахэкIынщ. Ауэ Мухьэмэд абыхэм щхьэкIэ къикIуэтынукъым, апхуэдэ псалъэмакъ, къаугъэ жьгъейхэм нэхърэ куэдкIэ нэхъ лъагэщ абы и цIэри и щхьэри. «ЛIыку» жыхуаIэ ныбжьым нэсащ ХьэфIыцIэр. Иджыри куэдрэ тхуэлэжьэну, лъэпкъым хуигъэхьэзыра фIыгъуэхэр щызэхуэхьэса музейр щIэх къызэIуихыну, и Iэдакъэ къыщIэкIа тхылъхэм иджыри къахэхъуэну, адыгэ Iуэхум и джакIуэу ди япэ итыну аращ сэ Мухьэмэд сызэрыхуэхъуапсэр. Абы зэрыпэлъэщын узыншагъэ, гукъыдэж, къару Тхьэм кърит! Хьэутий, Дунейпсо Адыгэ Хасэм и тхьэмадэ Си къуэш икIи си ныбжьэгъуфI
НыбжьэгъуфI уиIэныр, ар уи гъащIэм щыщыныр, уи гуфIэгъуи уи гукъеуи епхьэлIэмэ, узэхищIыкIыныр, и гущIэгъу хуаби, и чэнджэщ Iущи, и ущие щаби къыуихьэлIэныр уасэ зимыIэщ. Апхуэдэ ныбжьэгъу нэхъыщIэ сиIэмэ, ар ХьэфIыцIэ Мухьэмэдщ. Абырэ сэрэ мазэм зэ дызэIумыщIэу е тхьэмахуэм тIэу-щэ телефонкIэ дызэмыпсалъэу къэхъуркъым. Дызэхуэзэмэ е дызэпсалъэмэ: «Сыту фIы нобэ дызэрызэрылъэгъуар, уи макъ зэрызэхэсхар, си къуэш нэхъыжь», – къызжеIэ, си псэукIэм, си Iуэхум къыщIоупщIэ, сэри си шынэхъыщIэм и Iуэху зытет зызогъащIэ, къыдэхъулIа щыIэмэ, дызэрогъэгушхуэ, дызыщыщ адыгэм и блэкIа зэманым, нобэ и щыIэкIэм дропсалъэ, ди хэгъуэгухэм щекIуэкIхэмкIэ дызэдогуашэ, дызыщыгъуазэхэр 6 нэгъуэщI лъэпкъхэм ящыщ цIыхухэм я деж зэрынэтхьэсыным дытопсэлъыхь. Дэ тIури дытхакIуэщ, зы лъэпкъ гурыщIэ-гупсысэ инхэм даIыгъщ икIи хэкум ехьэлIа гупсысэхэр дэркIэ псоми ящхьэщ. Ауэ Мухьэмэд сэ къызэрызэфIэкIи щыIэщ: ар нобэкIэ япэ къищ щымыIэ журналисту адыгэм къытхэкIащ. КъэбэрдейБалъкъэр Республикэм къыщыдэкI «Адыгэ псалъэ» газетым и редактор нэхъыщхьэщ ХьэфIыцIэр. Адыгэ, КъэбэрдейБалъкъэр, Къэрэшей-Шэрджэс республикищми, хамэ къэралхэми щыпсэу адыгэхэр гухэлъ дахэхэмкIэ зэзыпх, я хэкум хуаIэ пыщIэныгъэр къэзыIэт, я гупсысэхэр жыжьэ зыгъаплъэ жылагъуэ лэжьакIуэшхуэщ, къызэднэкIа зэманым тщигъэгъупща интернационалист зэхэщIыкIыр, адыгагъэр, цIыхугъэр, зэкъуэшхэм я зэхущытыкIэр, абыхэм я зэхуаку дэлъ мамырыгъэр зыгъэбыдэ, ар зыгъэкIуатэ цIыхущ. 7
ИжьымкIэ къыщыщIэдзауэ: МэшбащIэ Исхьэкъ, КIасэ Чэмал, ХьэфIыцIэ Мухьэмэд. Сирие, Хомс къалэ. 1969 гъэ
ХьэфIыцIэ Мухьэмэдрэ сэрэ дыкъыщалъхуа хэгъуэгухэр зэпэщхьэхуэми, дыкъыщыхъуар адыгэ унагъуэхэщ. ЩIыгукIэ дызэпэжыжьэми, ди адэ-анэм, ди нэхъыжьхэм къащIэна щыIэкIэпсэукIэм дыщIапIыкIащ, IэкIэ ямытха адыгагъэ-конституцэм ди лэжьыгъэкIи, къэдгъащIэ илъэс бжыгъэкIи дытетащ, иджыри дытетыну ди мурадщ.
ХьэфIыцIэ Мухьэмэд Къэбэрдей-Балъкъэрым щыщ Зеикъуэ къуажэм къыщыхъуащ, сэ Краснодар крайм хыхьэ Щхьэщэхуж жылэм сыкъыщалъхуащ. Дэ тIур нэIуасэ дыщызэхуэхъуар 1969 гъэращ, сэ илъэс 38-рэ си ныбжьт, Мухьэмэд илъэс 15-кIэ сэ нэхърэ нэхъыщIэт. Псом нэхърэ нэхъ гъэщIэгъуэныр турист гуп дызэдыхэту зи щIыналъэр зрагъэбгына адыгэ мухьэжырхэр щыпсэу Сирие къэралым япэу дызэрыщызэIущIарщ. Ар гъэщIэгъуэну щIыжысIам лъабжьэ имыIэу щыткъым: пэжыр жыпIэмэ, ди адыгэ тхьэмыщкIэу илъэси 150-рэ и пэкIэ бэлыхь зытехуахэр арауэ къыщIэкIынщ дэ тIур зэрымыщIэкIэ дызэхуэзышар, ди адыгэ гупсысэ-гурыщIэр нэхъ зэпэблагъэ зэхуэзыщIар.
Абы лъандэрэ илъэс 50 хуэдиз дэкIыжами, Сирием щытлъагъугъа адыгэхэр, абыхэм я мызакъуэу хьэрыпхэри, курдхэри, нэгъуэщI лъэпкъ къыхэкIа цIыхухэри иджыри си нэгу щIэтщ, сщыгъупщэжакъым. Сирие къэралыгъуэжьым залымыгъэкIэ яхуа адыгэхэм я щыIэкIэ-псэукIэр зэдгъэлъагъуну, езыхэми нэIуасэ захуэтщIыну арат дыщIэкIуар, дызыхэхуахэр тхьэмыщкIэт: Израиль зауэм зэщIиубыда Джолан лъагапIэхэм щыIэ адыгэ жылэхэм зи щхьэ къыдэзыха мухьэжырхэм Дамаск, абы пэгъунэгъу псэуалъэ кхъахэхэм дащыIущIащ, я тхьэмыщкIагъэ-гузэвэгъуэхэр нэрылъагъу тщыхъуащ. Нэхъ гъэщIэгъуэныжыр ислъам хэгъуэгукIэ зэджэ, ИГИЛ-м зыщиубгъуа Сирие къэралым ар дыдэр иджыри зэрыщекIуэкIырщ…
Абыхэм я гугъу мы тхыгъэм щызмыщIми хъунут, арщхьэкIэ сызытепсэлъыхь тхакIуэшхуэ, журналистышхуэ ХьэфIыцIэ Мухьэмэд и Iуэху еплъыкIэхэм, игу щыщIэхэм, дунейпсо Iуэхугъуэхэм зэрагъэгумэщIым сыщыгъуазэщи аращ къыщIыхэзгъэщыр. «ФIы зыщIэм фIы къыпэщылъщ», – жаIэ. ЦIыхум и фIыщIэр зыхуэдэр къызэрыпщIэр и лэжьыгъэмрэ и зэчиймрэ къызыхуигъэсэбэп, къызыхэкIа лъэпкъым, къыщыхъуа хэкум хуищIэ Iуэхушхуэхэр аращ. Емызэшу зи хэкужь хуэлэжьахэм ящыщщ ХьэфIыцIэ Мухьэмэд. Апхуэдэу адыгэ журналистикэм, адыгэ литературэм лъэужь дахэ къыхэзынахэм ар яхызолъытэ. Къыхэбгъэщ хъун лэжьыгъэ куэд иIэщ Мухьэмэд. Псалъэм папщIэ, адыгэбзэкIэ абы и Iэдакъэ къыщIэкIащ «Си гугъэ – си кхъуафэжьей», «Уэгу вагъуэ, щIылъэ вагъуэ», «Адыгэ мамлюкхэр», «Щикъухьащ адыгэр дунеижьым», «ТекIуэныгъэм и махуэ», «Лъэужь», «ХамэщIым вагъуэхэр щоужьых», урысыбзэкIэ – «Синие горы Кавказа», «Одна судьба – одна дорога», «Юрий Темирканов», «Всадник чести», «День Победы», «Черкесы в Израиле», «Точка
отсчета» тхылъхэр, н. Ахэр адыгэ литературэм и хэлъхьэныгъэфIщ. Мыбыхэм къадэкIуэу ХьэфIыцIэ Мухьэмэд «Черкесский мир» журналыр къыдегъэкI, абы къиубла «Черкесика» къыдэкIыгъуэр тхылъ 50-у зэхэтщ. КъезбжэкIа тхылъхэр
зи къалэмыпэ къыщIэкIа, газетхэр, журналхэр къыдэзыгъэкI
Мухьэмэд жылагъуэ-политикэ гъащIэм щызэфIигъэкIри мащIэкъым. Ар Къэбэрдей Адыгэ Хасэм и тхьэмадэщ, КъБР-м и Жылагъуэ палатэм, Дунейпсо Адыгэ Хасэм и Хасащхьэм хэтщ. ХьэфIыцIэращ къыхэзылъхьар Къэбэрдей-Балъкъэрым махуэшхуэу щагъэува Адыгэм и махуэр, «Си бзэ – си псэ, си дуней» республикэпсо фестиваль-зэпеуэр езыгъэжьари аращ. Апхуэдэуи республикэм щекIуэкI сыт хуэдэ Iуэхуми жыджэру холэжьыхь, хамэ къэралхэм щыпсэу ди лъэпкъэгъухэм хуабжьу и нэIэ ятрегъэт – я гуфIэгъуэр ядеIэт, гузэвэгъуэ хэхуамэ, дэIэпыкъуэгъу яхуохъу.
ХьэфIыцIэ Мухьэмэд фIыщIэ нэхъ ин щIыхуэсщIхэм ящыщщ хэкужьым исхэми, хэхэс адыгэхэми къахэкIа цIыху цIэрыIуэхэм – къэрал лэжьакIуэхэм, дзэпщышхуэхэм, щIэныгъэлIхэм, тхакIуэхэм, композиторхэм, артистхэм, спортсменхэм – я гъащIэм, я къекIуэкIыкIам щыгъуазэ дызэрыхуищIыр. 8 Мухьэмэд ехьэлIауэ жысIахэр си щхьэкIэ еслъагъулIахэрщ. Зы махуэ гуэрым, куэд дэкIащ ар къызэрыхъурэ, Мухьэмэд телефонкIэ си деж къопсалъэ: «Иорданием щыпсэу Хъунэгу Надие усэхэр зэритхым ущыгъуазэ?». «Сыщыгъуазэ къудейкъым, ди хэкум къыщыкIуам нэIуасэ схуэхъуащ, и усэхэм седжащ, гъэщIэгъуэн сщыхъуащ». «Абы щыгъуэм Тыркум щыпсэу абазэхэ щIалэ Инэмыкъуэ Мулид и усэ «Сыхэт сэ?» жыхуиIэм къэбэрдеибзэкIэ сыкъыпхуеджэнщ: «Тырку щIыналъэм сыщыпсэумэ, Си лъэпкъыцIэщ «тырку», ХьэрыпыщIыр лъахэ схуэхъумэ, Сэ къысфIащ «хьэрып». Щэхуу щыIэм я нэхъыкIэр Куэдрэ къызапэс. Псалъэу щыIэм я нэхъ жагъуэр Сэ къызадз: «хэхэс». Сыщыпсэуми къэрал Iэджэм, сэ сыхъуащ хэкуншэ. Я дэ ди Тхьэ, Хэку зимыIэр сыту насыпыншэ!»
ИужькIэ илъэс зыбжанэ дэкIауэ ХьэфIыцIэ Мухьэмэд хамэ къэрал щыпсэу усакIуэ 52-м я тхыгъэхэр къыдегъэкI. Ахэр дунейм текъухьами, я адэжьхэм я хэкужьыр зэращымыгъупщэр, Урысей Федерацэм щыIэ адыгэ республикищым ягурэ я псэрэ къызэрыхуэпабгъэр зымыщIэхэм ярегъащIэ, зы лъэпкъ гъэнэхуауэ дунейм дызэрытетыр, сыт хуэдэ Iуэхуми ди Iыхьэ зэрыхэтщIыхьыр ягурегъаIуэ.
ХьэфIыцIэм адыгэ тхыдэм, адыгагъэм, цIыхугъэм, зэхыхьэкIэ-зэхэтыкIэм фIыуэ хещIыкI. Адыгэхэм я закъуэкъым, ахэр щыпсэу къэралхэм я хабзэ-бзыпхъэхэр ещIэ, сыт хуэдэ упщIэкIэ зыхуэбгъазэми жэуап купщIафIэ къуитыфынущ. Апхуэдэу и акъылрэ и гупсысэрэ, и гулъытэрэ и нэплъэгъуэрэ куэдым ялъоIэс. Мысырым сулътIан щыхъуа адыгэ мамлюкхэм, Урысейм щыцIэрыIуэ адыгэ Черкасскэхэм къыщегъэжьауэ нобэ псэу адыгэ цIыху пэрытхэм я деж щиухыжу я сурэтхэр зэхуехьэс, я цIэхэмрэ я унэцIэхэмрэ кIэщIэтхэжауэ газетхэм къытредзэ, тхылъхэр къыдегъэкI. Дунейпсо Адыгэ Хасэм и тхьэмадэ Сэхъурокъуэ Хьэутий ди пашэу махуиблкIэ Тыркум, Иорданием, Израилым дыщыщыIам ХьэфIыцIэм дэзмыщIауэ гъэщIэгъуэн сщыхъуауэ зы хъыбар
фхуэсIуэтэжынщ. Иордание, Израиль къэрал цIыкIухэм дымыкIуэ щIыкIэ Тыркум дыщетIысэхащ. Ди хасэ Iуэхухэр Бурсэрэ Анкарарэ щыдухри, Истамбыл кIуэ гъуэгу кIыхьым, километр 450-м нэблагъэм, Къущхьэ Догъан и машинэмкIэ дытехьащ. НэрыбгиплIым хъыбар зэмыщхьхэр жытIэурэ сыхьэтым щIигъу дыкъэкIуауэ, Къущхьэ Догъан зэрыуэрэджыIакIуэ дэгъуэр Сэхъурокъуэм ищIэрти, жиIащ: «Уи уэрэдхэм ящыщ гуэр дегъэдаIуэ, Догъан, Мухьэмэдрэ сэрэ дыбдежьуунщ, Исхьэкъ дгъэзэшынкъым». Сыхьэт ныкъуэ пIалъи дэмыкIыу си гъусэхэр зэрыуэрэджыIакIуэ Iэзэр къызгурыIуащ, ауэ си мыгугъауэ уэрэджыIакIуэ Iэзэм я нэхъ Iэзэжу къыщIэкIащ ХьэфIыцIэ Мухьэмэд. Абы къыхидзэмэ, мыдрей тIур дежьууэ, Догъанрэ Хьэутийрэ къыхадзэмэ, Мухьэмэд ядежьууэ гъуэгу кIыхьыр къызэпытчащ. ЗгъэщIагъуэр ХьэфIыцIэм жезмыIэн слъэкIакъым:
– УуэрэджыIакIуэ Iэзэщ, Мухьэмэд.
– Ар си гуапэщ, ауэ гукъеуэ гуэри сиIэщ – къэфэкIэ сщIэр-
– Зы дагъуэ гуэр уиIэми Iуэхукъым, – сыдэгушыIэжащ си къым.
къуэш нэхъыщIэм. 9 Апхуэдэщ адыгэлI щыпкъэ, цIыху гъэса, адыгэ гупсысэр зыIэт, зи илъэс 70-р дгъэлъапIэ ХьэфIыцIэ Мухьэмэд Мусэбий и къуэр. Упсэу, утхъэж, си къуэш! Узыншагъэ быдэ уиIэну, берычэт уи унагъуэм илъыну, уи щIэблэм куэдрэ уакIэлъыплъыну, иджыри адыгэ лъэпкъым куэдрэ ухуэлэжьэну, ущыпсэу хэкужьым ущынасыпыфIэну сыпхуолъаIуэ. Исхьэкъ, АР-м, КъБР-м, КъШР-м я цIыхубэ тхакIуэ, СССР-ми УФ-ми я Къэрал саугъэтхэм, Шолоховым и цIэкIэ щыIэ саугъэтым я лауреат, АР-м и ТхакIуэхэм я зэгухьэныгъэм и тхьэмадэ Сэ хуабжьу си фIэщ мэхъу дэтхэнэ зы цIыхури къалэн щхьэхуэ иIэу Тхьэм къызэригъэщIыр. Апхуэдэ къалэн пыухыкIахэр иIэу дунейм къытехьащ ХьэфIыцIэ Мухьэмэди. Ар къыхуигъэщIащ адыгэ лъэпкъым и зыужьыныгъэр, абы и зэкъуэтыныгъэр, и беягъыр адэкIи игъэкIуэтэну, и Хэкур иригъэфIэкIуэну. НэгъуэщIу жыпIэмэ, Тхьэр адыгэм къызэрыхуэупса цIыхущ ар. Мухьэмэд хуэдэ цIыху гъуэтыгъуейщ. Абы и дуней тетыкIэм, и гупсысэкIэм, зыпэрыхьэ Iуэхур зэрызэригъэзахуэ щIыкIэм гур хегъахъуэ. Художественнэ псалъэ купщIафIэри, аналитикэ гупсысэри къызыхуэт щымыIэжу зэдегъэлэжьэф абы. Нэхъ гъэщIэгъуэнращи, ахэр и чэзум IупщIу, шэрыуэу, екIуу гъащIэм хепщэф. Сыт хуэдэ Iуэху къылъыкъуэкIми нэгъэсауэ зэрызэфIихым, абы зэрытегушхуэм и пщIэр еIэт ХьэфIыцIэм. И лэжьыгъэм ущытепсэлъыхькIэ, псом япэ игъэщыпхъэу къыщIэкIынщ ди лъэпкъым дежкIэ мыхьэнэшхуэ зиIэ, анэдэлъхубзэкIэ къыдэкI газет закъуэр зэрызэрихьэр. Зы псалъи тету къыщIэкIынкъым абы Мухьэмэд и гумрэ и псэмрэ къабгъэдэмыкIыу. Лъэпкъым хуиIэ щытыкIэр лъабжьэ хуэхъуу къызолъытэ дэтхэнэ зы псалъэухами. Абы гу лъатэ щIэджыкIакIуэхэми. Си жагъуэ мэхъу ди республикэм ис нэгъуэщI лъэпкъхэри «Адыгэ псалъэм» къызэремыджэфыр, сыт щхьэкIэ жыпIэмэ, тхыгъэ купщIафIэхэр, щапхъэ зытехыпхъэ цIыхухэм, дерс къызыхэхыпхъэ Iуэхугъуэхэм ятеухуахэр куэду къытохуэ. ЩIэныгъэхэмкIэ Дунейпсо Адыгэ Академием и вице-президентщ ХьэфIыцIэ Мухьэмэд. Апхуэдэ къулыкъур и пщэ дэтлъхьэныр къыхэзылъхьар сэрати, зэдэарэзыуэ псоми къыздаIыгъащ. Куэд щIащ ар академикыу зэрыхахрэ. ЩIэныгъэ нагъыщэ иIэкъым Мухьэмэд, ауэ ди дежкIэ степень зыбжанэ зиIэ цIыхущ ар, сыту жыпIэмэ, 10 и IэдакъэщIэкIхэмрэ и IуэхущIафэхэмрэ я мыхьэнэм и инагъыр къэлъытэгъуейщ. Вице-президентым и пщэ къыдэхуэр хамэ къэрал щыпсэу IэщIагъэлIхэм, щIэныгъэлIхэм (академием хэтхэм) дэрэ ди зэпыщIэныгъэр къызэгъэпэщынырщ. Абы нэхърэ нэхъыфIу а Iуэхум пэлъэщын -м хэттэкъым, икIи сыщыуакъым. Дуней псом къыщацIыху, пщIэ зыщыхуащI, ехъулIэныгъэхэр лъэныкъуэ куэдкIэ зыIэрызыгъэхьа щIэныгъэлI щэджащэхэр хэтщ академием. Ахэр абы къезышэлIар Мухьэмэдщ. Абы и фIыгъэкIэщ США-м, Тыркум, Иорданием, Сирием, Абхъазым, Израилым, Испанием, Германием, Голландием, Инджылызым щыщу академием хэтхэр къызэрытцIыхуар, зэрызапытщIар. ЩIэныгъэ зэриIэм, акъылкIэ зэрыбейм нэмыщIи, Iущагъышхуэ бгъэдэлъщ Мухьэмэд. Абы и къежьапIэми фIыуэ сыщыгъуазэщ. И адэ Мусэбий и акъыл жанагъри Iущагъри Тхьэм къыбгъэдилъхьэжащ Мухьэмэди. 11
Цагъуэ Хьэбыж, ХьэфIыцIэ Мухьэмэд, Ахъмэт МуIэед сымэ Баальбек (Ливан) зыщаплъыхь. 1969 гъэ
Мухьэмэд сэрэ Зеикъуэ дыкъыщыхъуащ. Илъэс зыбжанэкIэ сынэхъыжьти, КъБКъУ-р къэзуха нэужь, Зеикъуэ курыт школым срагъэблэгъащ математикэмкIэ егъэджакIуэ зэрамыIэм къыхэкIыу. Мис абы щыгъуэ езгъэджащ Мухьэмэд. Абы лъандэри гъащIэм и плIанэпэ зэхуэмыдэхэм дыщызэрихьэлIэурэ дыкъызэдогъуэгурыкIуэ. Щезгъаджэм щыгъуэ гу лъыстат щIалэщIэм и псэкупсэ дунейр зэрыбейм, сытым дежи мурад пыухыкIахэр зыхуигъэувыжурэ ар зыIэригъэхьэ- ным хущIэкъуу зэрыпсэум, творческэ Iэзагъ зэрыбгъэдэлъым. Сыщыуатэкъым. Курыт школыр къиухыу университетым щIэтIысхьа нэужьи абы къыщыдэкI газетым и редактору щытащ. Мис абы щыгъуэ иригъэжьауэ жыпIэ хъунущ абы и творческэ лэжьыгъэр. УнэтIыныгъэ куэдкIэ зэщхьэщыхауэ лажьэ цIыхухэм ящыщщ ХьэфIыцIэр. Ар и щхьэ закъуэкъым зыхуэпсэур, и унагъуэм и закъуэкъым япэ иригъэщыр. АтIэ лъэпкъылI нэсу, къызыхэкIам хуэфащэу къогъуэгурыкIуэ. И цIэр фIыкIэ щIыжаIэм и щхьэусыгъуэ нэхъыщхьэу къэслъытэр адыгэ лъэпкъым хуиIэ лъагъуныгъэрщ. Абы и дэтхэнэ гуныкъуэгъуэми зэригъэпIейтейр, и ехъулIэныгъэхэм зэрыщыгуфIыкIыр, ахэр гурэ псэкIэ зэрызыхищIэр умыгъэщIэгъуэн плъэкIыркъым. Иджыпсту къекIуэкI Iуэхухэм зэрыригузавэр-щэ? Абыхэм ятеухуауэ къиIуатэ гупсысэ куухэм, езым и еплъыкIэ убзыхуа зэриIэжым къегъэлъагъуэ ар зэрыцIыху ахъырзэманыр. Лъэпкъым зэрыхуэпсэум щыхьэт тохъуэ адыгэбзэр щIэблэм яIурылъу къэгъэхъуным, абы зегъэужьыным папщIэ къызэригъэпэщауэ «Адыгэ псалъэ» газетымрэ КъБР-м Егъэджэныгъэмрэ щIэныгъэмкIэ и министерствэмрэ зэгъусэу ирагъэкIуэкI «Си бзэ – си псэ, си дуней» республикэ зэпеуэ-фестивалыр. Мухьэмэд и чэнджэщкIэ, -м и зэхуэс щедгъэкIуэкIащ мэздэгу адыгэхэм я дежи, абы лъабжьэ хуэхъуар урыс хэгъуэгум щыпсэу ди лъэпкъэгъухэм я анэдэлъхубзэр яIэщIэмыхужын, щIэблэр адыгэгу якIуэцIылъу къэгъэхъун папщIэ лэжьыпхъэхэрщ. Мис апхуэдэ Iуэхугъуэхэрщ махуэ къэс зэрихуэр Къэбэрдей Адыгэ Хасэм и тхьэмадэ, ДАХ-м и Хасащхьэм илъэс 16 хъуауэ хэт, -м и вице-президент ХьэфIыцIэ Мухьэмэд. Сыт хуэдэ къалэн пэрыхьэми, гумрэ псэмрэ къабгъэдэкI и гуащIэр хелъхьэри – аращ къыщIехъулIэр, нэхъыщхьэращи, сэбэпынагъ щIыпылъыр, IуэхуфI къыщIрикIуэр. ЦIыхугъэкIэ къапщтэмэ, абы нэхъ гу къабзэрэ псэ хьэлэлрэ зиIэ срихьэлIакъым. Укъыдехьэх абы дахэу уэрэд зэрыжиIэм, бжьыфIэу утыку зэритым. Сэ сощIэ фIы защIэу зэхэлъ, дагъуэншэ цIыху зэрыщымыIэр, ауэ Мухьэмэд куэд щIауэ сыкъыдогъуэгурыкIуэри, ныкъусаныгъэ гуэри дэслъэгъуакъым. Апхуэдэу къигъэщIащ ар Алыхьым. Языныкъуэхэм мыгъуагъэ къахуэзыхь хьэл мыхъумыщIэхэр дэплъагъунукъым абы. Фыгъуэ хэлъкъым, нэгъуэщIым и ехъулIэныгъэхэм езым ейм хуэдэу щогуфIыкI. Абы и щапхъэщ адыгэ лъэпкъым къыхэкIа цIыху цIэрыIуэхэм пщIэ зэрахуищIыр, зэриIэтыр. ИгъэлъэпIакъэ дирижёр гъуэзэджэ Темыркъан Юрэ, тхакIуэ телъыджэ МэшбащIэ Исхьэкъ, сурэтыщI цIэрыIуэхэу Къардэн (Шемякин) Михаилрэ 12 КIыщ Мухьэдинрэ, нэгъуэщIхэри?! Апхуэдэу зыр зым дгъэлъапIэу, и Iуэхухэр дэтIыгъыу, дызэдэIэпыкъуу дыкъызэдекIуэкIыу щытамэ, ди лъэпкъ цIыкIум куэдкIэ нэхъ зиужьынут, нэхъ жыжьэ нэсауи щытынут. «ФифI фымыгъэпуд, фи Iей фымыгъэпщкIу» – аращ ХьэфIыцIэ Мухьэмэд зи редактор нэхъыщхьэ «Адыгэ псалъэ» газетым и къыхуеджэныгъэр. Езыри абы тету псэууэ къысщохъу. Псалъэ лей хэмыту, цIыху нэсщ ХьэфIыцIэ Мухьэмэд. Абы и IуэхущIафэхэм, и IэдакъэщIэкIхэм, и дуней тетыкIэм, и цIыху хэтыкIэм къагъэлъагъуэ лъэпкъылIым и цIэр дяпэкIи фIыкIэ зэрыжаIэнур, илъэсищэ дэкIми зэращымыгъупщэнур. Адыгэ лъэпкъыр зэригъэдахэм хуэдэу и Iуэху дахэ ухъу, и къарур мыкIуэщIу Тхьэм игъэпсэу, игъэлажьэ! Iэдэм,
ЩIэныгъэхэмкIэ Дунейпсо Адыгэ Академием и тхьэмадэ, Урысей Федерацэм, Адыгейм, КъБР-м, КъШР-м щIэныгъэхэмкIэ щIыхь зиIэ я лэжьакIуэ 13 Варнэ къалэм и члисэм деж. Болгарие, 1980 гъэ Хуитыныгъэм и фэеплъым деж. США, Нью-Йорк, 1988 гъэ 14 15
Си къуэш Мухьэмэд! Сэ уэ птеухуауэ нобэ – укъыщалъхуа махуэ лъапIэм – куэд зэрыжысIэфынур уощIэ. УощIэ уи гъащIэ гъуэгуанэ мытыншми уи творчествэ телъыджэми ехьэлIауэ цIыхубэм Iэджэ зэрахуэсIуэтэфынур. Сыт щхьэкIэ жыпIэмэ, сэ псоми сыщыгъуазэщ. Сыщыгъуазэщ, зы анэ дыкъимылъхуами, илъэс тхущIым щIигъуауэ дызэкъуэшщи, лъэбакъуэу пчыри, сатыру птхыри сощIэри. Ауэ иджыпсту сэ абы и гугъу сщIынкъым (дихуэнщ, Тхьэм жиIэмэ, апхуэдэ зэмани – гъащIэр кIыхьщ). Иджыпсту сэ сызыхуейр игъащIэкIэ дымыгъуэтыжыну ди щIалэгъуэмрэ а щIалэгъуэм дунейм дытетыху дыщIэкъуну дигъэщIа мурад дахэхэмрэ уигу къэзгъэкIыжу, зи плъапIэм зи лъэр езыхулIауэ къэслъытэ уэ илъэс блыщI ущрикъу махуэм сынохъуэхъуну арщ.
ПщIэжрэ, 1965 гъэм, университетым дыщIэтIысхьа къудейуэ, «Уэра Бицу Анатолэ усэ зытхыр?» жыпIэу, «Уэра ХьэфIыцIэ Мухьэмэ- ду газетхэм зи тхыгъэхэр къытехуэр?» жысIэу, дыщызэрыцIыхуар? Ди мурадхэр зыт – адыгэ щэнхабзэм, литературэм хуэлэжьэнырт, лъэпкъым и щIыхьыр хъумэнырт, къэIэтынырт.
НтIэ, ныбжьэгъу дызэхуэхъури, дэ тхуэдэ щIалэ жан зыбжани ди гъусэу тхьэ зэхуэтIуат ди гугъапIэхэр нахуапIэ зэрытщIынми яужь дитыну, дызэрыгъэпэжу дунейм дытетыну. Хьэуэ, Хьэрэмэ Iуащхьэ дыдэкIатэкъым абы щхьэкIэ, ауэ зыкъомкIэ ар ещхьт Герцен зи гугъу ищIауэ щыта щIалэ гупым я псалъэ быдэ тыкIэм.
Уи къуажэ Зеикъуэ сыпшэри, уи адэ Мусэбий жепIат: «Мыр си ныбжьэгъущ». Си къуажэ Аушыджэр усшэри, си адэ Мурат жесIат: «Мыр си ныбжьэгъущ». Ахэр сытым хуэдэу гуфIат! Сыт хуэдэ псалъэ хьэлэмэтхэр къыджаIат: «ФызэрыIыгъ, фызэкъуэт, зым адрейм зыщIэвгъакъуэ, гъащIэм лъэпощхьэпор и куэдщ, ныбжьэгъуфIыр къуэшым хуэдэщ, фи псалъэр вгъэпэж…». 16
Бицу Анатолэрэ ХьэфIыцIэ Мухьэмэдрэ Шэджэм псыкъелъэхэм щагъэхьэщIэ Урысей Федерацэм и ТхакIуэхэм я зэгухьэныгъэм и япэ секретарь Лапин Игорь. 1999 гъэ
Дгъэпэжа, Мухьэмэд, ди псалъэр? Иджыри къэс дгъэпэжащ, догъэпэж, дяпэкIи, Тхьэм жиIэмэ, дгъэпэжынщ.
Фи Хьэрэкхъуэрэ бгы лъагэм дыдэкIат. Ди Аушыджэрыщхьэ дытетат. Жыжьэ дыплъэрт. Куэдым дегупсысырт, ауэ тхьэ зэхуэтIуэртэкъым. Тхьэ зэраIуэр зэщ – адэкIэ гъэзэщIэн хуейуэ аращ.
Iэджэрэ, Iэджэрэ сагъэлъэпэрэпащ. Уэр мыхъуамэ, тобэ ирехъуи, щIыр пэкIэ сагъэвэнт. Уэри – аращ. ЗэрыслъэкIкIэ зыпщIэзгъэкъуащ. Ахэракъым Iуэхур. Iуэхур – Iуэхуу тщIарщ, дигу итлъхьар дгъэзэщIэну дызэрыхэтырщ. Уи тхылъхэм къытезгъэзэжурэ сыкъоджэри, жызоIэ: «Сыту куэд хузэфIэкIа! Сэ сыхуэмыхущ». Уэри апхуэдэу щыжыпIэ къэхъу къыщIэкIынщ.
КъэдгъэщIами тщIэфами я гугъу сымыщIыну укъэзгъэгугъащ. Сынохъуэхъуну сыхуейуэ аращ, жысIащ. Ауэ, сыту Iейуэ жьы укъысIэщIэхъуа, си къуэшыжь! Уи пащIэри набдзэри тхъуащ… Сэри къызэплъ… Ди щхьэцхэм я гугъу тщIынкъым… ИтIани дыщIалэщ! Зы Iуащхьэкъым иджыри дызыдэкIынур, зы къуршыбгкъым дызыщхьэпрыкIынур! Уэ узыщхьэпрымыкIар укIуэдыж. Узмыгъуэтыжу къохъу. Зэм Амман, зэм Токио, зэм Истамбыл, зэм Бейрут, зэм Тель-Авив, зэм Пекин, зэм Сан-Францискэ, зэм Париж – уэ укъыщыщIимыдза щыIэкъым. КъепхуэкIри сощIэ. Адыгэ и мэ зыщыуа плIанэпэ мы щIым къытебнэнукъым унэмысу. Псори – адыгэхэр – зэпшэлIэжыну ухэтщ, тхыдэр къыботIэщIыж, дызищIысыр къыдыбогъэщIэж.
Илъэс тхущI хъуауэ дызэкъуэшщи, зы илъэс закъуэ фIэкIа къэнакъым укъыщалъхуа махуэм уи унагъуэ дыщызэбгъэдэмысу. А зэми сынакIуэри сынохъуэхъуащ, уэ ущIэмысу. Америкэм укIуауэ адыгэ жылэхэр къэплъыхъуэжырт…
Мухьэмэд, мыращ сынызэрохъуэхъур: уи псэр зэбгъэшхыну ухьэзыр адыгэ лъэпкъым Тхьэм куэдрэ ухуигъэпсэу; уи бын и быныж уэзыгъэлъэгъуа, дяпэкIи уэзыгъэлъагъуну узыщыгугъ уи пхъуитIым я гуфIэгъуэ куэд улъагъу; уи щхьэгъусэ Рози, уи шыпхъутхури, уи Iыхьлыи, уи лыджани, уи ныбжьэгъуи, уи цIыхугъи – уэ пщIэ Iуэху дахэхэм утезыгъэгушхуэ псори – пхуреузыншэ! ЛъэпкъылIкIэ зэджэр уэ пхуэдэращи, лъэпкъылIу уи гъащIэр ухь! Мы усэри уи махуэ дахэм папщIэ пхузотх: 17
Зыгуэрхэм дэ фIы дыдэу дыкъалъагъур,
Къэдмылэжьа щытхъу инхэр къытлъагъэс.
Щыпхыдагъэшри щIыгум бгъуфIэу лъагъуэ,
Вагъуэ щылыдхэм уафэм дынагъэс.
Егъэлеяуэ дифI зыIэтхэм ещхьу,
Ди Iейр тхуэзыгъэбатэри мэхъу куэд.
Абыхэм жаIэм тетщIыхьмэ, дыхущхьэу
Дохь ди гъащIэр, пщIэншэу зэман догъэкIуэд.
Дащыщкъым щытхъум зи щхьэр игъэуназэм,
Дащыщкъым жагъуэгъу псалъэм дэгулэзым,
Ижынур ди шым тщIэжу дытетщ гъуэгу,
Къытхуеуэу, гуфIэу, ди ныбжьэгъухэр Iэгу,
Къиплъэн укIытэу адрейхэр ди нэгу!
БИЦУ Анатолэ,
Къэбэрдей-Балъкъэрым и цIыхубэ усакIуэ
2 Заказ №110 18 19
Айдемир (ВыукI) Иззет и унагъуэм иригъэблэгъащ ХьэфIыцIэ Мухьэмэд (ижьымкIэ щысщ). 1971 гъэ ХьэфIыцIэ Мухьэмэд тхылъеджэхэм фIыуэ яцIыху – адыгэбзэми урысыбзэми зэрыхуэшэрыуэм къыхэкIыу, абы
и творчествэм щымыгъуазэ республикэм къигъуэтэгъуафIэкъым. Щыгъуазэм къыщымынэу, ди тхыдэм, щэнхабзэм ирипIейтей дэтхэнэри и гуапэу йоджэ Мухьэмэд и Iэдакъэ къыщIэкI сыт хуэдэ тхыгъэми – ар тхылъ псоуэ щрет е тхыгъэ щхьэхуэу ирехъуи. Апхуэдэу щIыщытри и гур зымыгъэпIейтей, фIыуэ зыхимыщIыкI Iуэху ар зэрытемытхыхьырщ. КъыдигъэкIа тхыгъэхэм яфIища цIэхэми ардыдэр къагъэлъагъуэ: «Си гугъэ – си кхъуафэжьей», «Уэгу вагъуэ – щIылъэ вагъуэ», «Лъэужь», «Адыгэ мамлюкхэр», «ТекIуэныгъэм и махуэ», «Щикъухьащ адыгэр дунеижьым», «ХамэщIым вагъуэхэр щоужьых», н.
ХьэфIыцIэр ящыщщ адыгэ литературэр икъукIэ зыхуэныкъуэ жанрым ирилажьэхэм, абы зезыгъэужьхэм. Зи гугъу тщIыр художественнэ къудей мыхъуу, документхэр уи тегъэщIапIэу утхэнырщ. Нобэ КхъуэIуфэ Хьэчимрэ Мухьэмэдрэ фIэкIа диIэкъым зи гугъу тщIы жанрым ирилажьэ. 20 ХьэфIыцIэм и тхылъ псоми документ лъабжьэ яIэщ. А документхэм ящыщ куэдыр япэ дыдэу ди литературэм къыхихьауэ зэрыщытым абы и лэжьыгъэхэм я пщIэр нэхъри къеIэт.
Мухьэмэд и творчествэм увыпIэшхуэ щеубыд нэгъуэщI къэрал куэдым щикъухьа адыгэхэм щэнхабзэм и хъугъуэфIыгъуэу щызэрагъэпэщар ди цIыхухэм я пащхьэ илъхьэжыным, шэрджэс хэхэсхэм къахэкIа лIыфIхэми я цIэр ди тхыдэм итхэжыным. А Iуэхухэм ар илъэс 50 хъуауэ йолэжь, куэди зэфIигъэкIащ. Абы ехьэлIауэ къыхэзгъэщыну сыхуейт «Адыгэ мамлюкхэр» тхылъыр. Нэсауэ тхылъ купщIафIэщ, нобэ, ди тхыдэм нэгъуэщIынэкIэ дыщриплъэж зэманым, икъукIэ дызыхуей тхылъщ. Ауэ абы ит тхыгъэхэр зытеухуар мамлюкхэм я закъуэкъым. Iуэху щхьэпэм ноби пещэ ХьэфIыцIэм. Абы игъэхьэзыращ апхуэдэ цIыху цIэрыIуэу 500-м я гъащIэм и къекIуэкIыкIам теухуа тхылъ, мыгувэуи къыдэкIыну догугъэ.
Iуэху дахэ зэфIегъэкI езы Мухьэмэд къызэригъэпэщауэ къыдигъэкI «Адыгэ хэхэсхэр» газетми. Ари зыхуэлажьэр зыщ – дунеижьым щикъухьа адыгэхэр зэрыгъэцIыхужын, зэхуэшэсыжын, ижь лъандэрэ къадекIуэкI хабзэ дахэхэр къэгъэщIэрэщIэжын, зэрагъэпэща псэкупсэ къулеягъыр хъумэн. Мы газетым гуапэу IущIащ ди лъэпкъэгъухэр щыпсэу республикищри, хэхэс адыгэхэри. Абы и фIыщIэкIэ Тыркум, Сирием, Иорданием, Израилым, США-м, Германием щыпсэу зэлъэпкъэгъу Iэджэ зэрыгъуэтыжауэ зэхуотхэ, зэкIэлъокIуэ. 21
Иорданием щыщ Уадисир адыгэ къуажэм. 1972 гъэ Лэжьыгъэ IэнатIэм и пщэ къыдимылъхьэу, ауэ и адыгагъэм, напэм, езым хэлъ гущIэгъум борш къыщищIауэ илъэс
куэд дыдэ щIауэ ХьэфIыцIэм ди хэкуэгъу къэзыгъэзэжхэм – лъагъунлъагъу къэкIуэжу ирехъу е къэкIуэжыпэхэм – я Iуэху зэрыдэкIын зэрихуэ зэпытщ. Апхуэдэу щытащ зырызыххэ фIэкIа ди лъахэ къихьэу щыщымыта илъэсхэми, псыдзэм Iуихам ещхьу, къэрал гъунапкъэхэр зэманым щригъэузэщIыкIа иджыпстуи щытщ. И Iыхьлыхэр къигъуэтыжынымкIэ, тхылъ гуэрхэр зэгъэпэщынымкIэ, псэупIэ-лэжьапIэ къыдэхынымкIэ ар зыдэIэпыкъуам я бжыгъэр къэлъытэгъуейщ. Къэзыгъэзэж къуэшхэм, шыпхъухэм я дежкIэ абы езым и фэтэрыбжэри сыт щыгъуи зэIухащ. Псом нэхърэ нэхъыщхьэжыращи, а зэсар зыхуищIэхэм я нэхъыбэм а хуащIэр къагуроIуэ. Ар куэд и уасэщ зыгуэркIэ ящыгугъыу, зыгуэрхэр къаригъэщIэным пымылъу зи гур ди хэкуэгъухэм яхузэIуха цIыхум дежкIэ.
Мухьэмэд жылагъуэ лэжьыгъэхэм зыкъыдигъахуэурэ, газети къыдегъэкI, тхылъи етх. Мухьэмэд и тхыгъэхэр традзащ «Зэкъуэшныгъ» (Мейкъуапэ) журналым, «Литературная Россия», «Неделя», «Известия», «Аль-Уахьэ» (Иордание), «Кавказоведение» (Чикагэ, США), «Кавказ», «Нартлери сеси» (Тырку) газетхэм. Псори зэхэту Мухьэмэд игъэхьэзыращ икIи къыдигъэкIащ тхылъ 50.
Илъэс блыщI ирокъу ХьэфIыцIэ Мухьэмэд и ныбжьыр. Илъэс 70 гъуэгуанэр зэпызычар зы дакъикъэкIэ гъащIэм ириплъэж хабзэщ. И насыпщ, ириплъэжа нэужь, зи гъащIэр IуэхукIэ гъэнщIауэ къыщIэкIым. Апхуэдэ насып иIэщ Мухьэмэд. Абы и гъащIэм и дэтхэнэ махуэри, мазэри, илъэсри Iуэху щхьэпэкIэ, адыгэ лъэпкъым хуэгъэпса лэжьыгъэ дахэкIэ гъэнщIащи, дохъуэхъу дяпэкIи узыншэу, гуащIафIэу лъэпкъым хуэлэжьэну. Борис,
КъБР-м и Журналистхэм я зэгухьэныгъэм и тхьэмадэ, Урысей Федерацэм щэнхабзэмкIэ щIыхь зиIэ и лэжьакIуэ
«Хэти ищIэнуращи, лъэпкъым хурелажьэ», – жиIэгъауэ щытащ адыгэ усакIуэшхуэ Кубэ Шэбан. Дэтхэнэми абы хуищIэфынур зэхуэдэкъым, ар зэлъытари Тхьэр къызэрыхуэупсарщ. Лъэпкъым нэхъыбэ хуилэжьыфыну зэчий зыбгъэдилъхьахэм ящыщщ ХьэфIыцIэ Мухьэмэд. ЩIэныгъэ IэнатIэм ещхьу, зы пщалъэ гуэрым тету, лъэпкъым хуащIэмрэ хуалэжьымрэ къапщытэу щытамэ, куэд щIат Мухьэмэд профессор цIэр къызэрихьрэ.
Лъэныкъуэ куэдкIэ и сэбэп ирегъэкI Мухьэмэд къызыхэкIа лъэпкъым. ХамэщI щыпсэу адыгэхэмрэ хэкужьым исхэмрэ зэгуэр зэпычыгъа я къуэпсхэр зэпыщIэжыным хуэунэтIауэ абы зэфIигъэкIхэм нэмыщI хэмытми, Мухьэмэд и цIэр лъэпкъ тхыдэм къыхэнэну къилэжьащ. Ар ящыщщ япэ дыдэу хэхэс адыгэхэм я псэукIэр, ахэр 22 зыгъэгуфIэ, зыгъэпIейтей Iуэхугъуэхэр, я щэнхабзэр зыхуэдэр къэхутэным яужь ихьахэм. ЖыпIэ хъунущ а Iуэху щхьэпэм ХьэфIыцIэм лъэпкъ щIэныгъэри иришэлIауэ.
БлэкIа лIэщIыгъуэм и 60–70 гъэхэм Къэбэрдей-Балъкъэрым, Адыгейм, Къэрэшей-Шэрджэсым къыщыдэкI газетхэмрэ журналхэмрэ къытехуэу щIедзэ ХьэфIыцIэ Мухьэмэдрэ КхъуэIуфэ Хьэчимрэ я гъуэгуанэ тхыгъэхэр, КъуэкIыпIэ Гъунэгъумрэ Азие Гупэмрэ щыIэ къэралхэм ди лъэпкъэгъухэр зэрыщыпсэум теухуахэр. ИужькIэ абыхэм къакIэлъыкIуащ хэхэс адыгэхэм къахэкIа дзэзешэ, къэрал унафэщI цIэрыIуэхэм, тхакIуэ, сурэтыщI, уэрэдус Iэзэхэм, спортсмен лъэрызехьэхэм ятеухуа очеркхэр.
Щапхъэхэм къадэкIуэу жыIэн хуейщ лъэпкъым и художественнэ дуней еплъыкIэр зэрахъумар, абы зэрызрагъэужьар, ар и лъабжьэу литературэ къызэрызэрагъэпэщар хэхэс адыгэхэм я ехъулIэныгъэ нэхъ ин дыдэу зэрыщытыр. Мы дуней щIэщыгъуэм, гъэщIэгъуэным и бжэр япэу къызэIузыхари ХьэфIыцIэрщ. ТхакIуэ-публицистым ди лъэпкъэгъухэр щыпсэу щIыналъэхэр къызэхикIухьурэ зэхуихьэсыжащ адыгэ бынхэу хьэрып, тырку литературэхэм гуащIафIэу хуэлэжьахэм я IэдакъэщIэкIхэр. А тхакIуэхэм ятеухуа тхыгъэ купщIафIэхэр а зэманым итхащ. Ахэр лъабжьэ хуэхъуащ «Адыгэ мамлюкхэр» тхылъым (1994 гъэ). Мыр адыгэбзэкIэ тхэуэ хамэщIым щыпсэу ди лъэпкъэгъу усакIуэ гупышхуэм я тхыгъэхэр щызэхуэхьэсауэ япэу дунейм къытехьа тхылъщ.
Апхуэдэ щIыкIэкIэ, хэхэс адыгэхэм я жылагъуэ-политикэ псэукIэр, щIэныгъэм, щэнхабзэм я IэнатIэхэм щаIэ ехъулIэныгъэхэр къэхутэным хуэунэтIауэ ХьэфIыцIэм иригъэкIуэкI лэжьыгъэшхуэм хыхьащ лъэпкъ щIэныгъэри. Иужьрей илъэсхэм Къэбэрдей-Балъкъэрымрэ Адыгеймрэ я щIэныгъэ-къэхутакIуэ институтхэм я деж щрагъэкIуэкIа лэжьыгъэхэм къарикIуащ хэхэс адыгэхэм ятеухуа тхылъ зыбжанэ.
Мыбдежым къыщыхэзгъэщыну сыхуейт сэри мы IэнатIэм къэхутэныгъэхэр щезгъэкIуэкIыну Мухьэмэд сызэрытригъэгушхуар. Абы и чэнджэщхэр хуабжьу къысхуэщхьэпащ «Хэхэс адыгэ литературэ: къызэрежьам, и зыужьыкIам ехьэлIа Iуэхугъуэхэр», «Хэхэс дуней», «Адыгэ диаспорэм и литературэм и тхыдэ поэтикэмрэ хэлъ лъэпкъ нэщэнэхэмрэ» тхылъхэм сыщелэжьым щыгъуэ.
ХьэфIыцIэм иришажьэу щIэныгъэм игъэкъабыла хэхэс адыгэ литературэр нобэ лъэпкъ литературэшхуэм (адыгей, къэбэрдей, шэрджэс литературэхэр къызэщIэзыубыдэм) и зы Iыхьэу къыхэувэжащ, хамэщI къихъухьа ди лъэпкъэгъухэм я художественнэ дуней лъагъукIэ хьэлэмэтыр къыздихьыжри.
Сэ мы тхыгъэм кIэщIу зи гугъу щысщIар Мухьэмэд и лэжьыгъэ купщIафIэм и зы Iыхьэ закъуэщ. Мыбы хэткъым адыгэ лъэпкъ щIэныгъэм, гъуазджэм я вагъуэхэм, Израилым ис адыгэхэм ятеухуауэ къыдигъэкIа тхылъхэр, нэгъуэщI тхыгъэшхуэхэр. Мухьэмэджурналистыр, редакторыр, Мухьэмэд-цIыхубэ лэжьакIуэр, Мухьэмэдлъэпкъ узэщIакIуэр иджыри къэхутэн хуейуэ щIэныгъэм и IэнатIэ зэхуэмыдэхэм къапэщыт къалэнщ. Ауэ сыт хуэдэ IэмалхэмкIэ абы и лэжьыгъэ плъыфэбэр къэпхутэну яужь уимыхьэми, и лъэпкъым хуиIэ фIылъагъуныгъэшхуэмрэ пэжыныгъэ быдэмрэ ухуашэнущ. Хьэмыщэ,
филологие щIэныгъэхэм я доктор, профессор,
-м и академик, КъБР-м щэнхабзэмкIэ щIыхь зиIэ и лэжьакIуэ 23 ЦIыхушхуэм гушхуэ кIуэцIылъщ, жаIэ адыгэхэм. А гушхуэр зы Iэпкълъэпкъ гъэпсэуным и мызакъуэу, цIыху минхэм щахуэщхьэпэм, щахуэсакъым деж ар фIыгъуэ мылъытэкъэ?! Апхуэдэ лъэпкъылIщ адыгэ хэкухэм я мызакъуэу, хамэ къэрал щыпсэу ди къуэшшыпхъухэми куэд щIауэ фIыуэ яцIыху, пщIэшхуэ зыхуащI ХьэфIыцIэ Мусэбий и къуэ Мухьэмэд.
Сыт хуэдэ псалъэ хэIэтыкIа хужыпIэми, егъэлея мыхъуну, гурэ псэкIэ лъэпкъым хуэлажьэ, абы и блэкIа гугъум ноби игъэпIейтей, илъэси 151-рэ и пэкIэ адыгэхэм ягъэва гузэвэгъуэм хуэдэм дяпэкIэ щыхъумэным, абы зиужьыжыным зи гъащIэр тезыухуа цIыхущ ар. «Адыгэ псалъэ» газетым и редактор нэхъыщхьэ къулыкъуми пэрыувэным Мухьэмэд тезыгъэгушхуар апхуэдэ гурыщIэ пщтырхэрщ.
Илъэс 19-м нэблэгъащ ар а IэнатIэ гугъум зэрыпэрытри, газетым пкъыщIэ иригъэгъуэтащ, илъэс бгъущIым щIигъукIэ абы къыдекIуэкIа хабзэфIхэм езым и гуращэ дахэхэр хигъэзэгъащ. АнэдэлъхубзэкIэ къыдэкI «Адыгэ псалъэм» лъэпкъ Iуэху зэрихуэу, щIэджыкIакIуэхэм я псэм дыхьэу, гъэсакIуэу, ущиякIуэу щытын хуейуэ ХьэфIыцIэм къалэн нэхъыщхьэу игъэуващи, зы махуи а гъуэгум текIыркъым ар.
Лъэпкъ газетыр унэтIыныр къалэн гугъущ. Ди хабзэхэм, гупсысэкIэхэм, дуней тетыкIэм япэщIэуэ тхыгъэхэр абы къытебдзэну къезэгъыркъым. А псори зэпешачэ Мухьэмэд, гъащIэм зыхуигъэIущахэр Iэзэу и лэжьыгъэм къыщегъэсэбэп. Абы зэи зыщигъэгъупщэркъым зи унафэ ищI гупым Iэщэу щыIэм я нэхъ жаныр, я нэхъ лъэщыр – псалъэр – зэраIэщIэлъыр. Топышэхэм къамыгъэшыфар псалъэм къызэрыпигуэр, зы псалъэм мафIэ къикIынкIэ, адрейм лыгъейр игъэупщIыIункIэ зэрыхъунур езыми фIыуэ къыгуроIуэ, къыдэлажьэхэри абы тетщ.
ЦIыхум яжриIэн зиIэ, зи гупсысэхэр шэщIауэ утыку изыхьэф жылагъуэ лэжьакIуэшхуэщ Мухьэмэд. И псалъэм пщIэ зэриIэр, нэгъуэщIхэм жаIэми зэредэIуэфыр, бэр зэрызэщIигъэуIуэфыр къалъытауэ къыщIэкIынщ, редактор нэхъыщхьэ къулыкъум и мызакъуэу, Къэбэрдей Адыгэ Хасэм и тхьэмадагъэри дзыхь къыщыхуащIым. гупсэхуу Дауэ хузэдэхьрэ, сыт хуэдэу ехъулIэрэ а IэнатIэхэм ХьэфIыцIэр, жызыIэхэри щыIэщ. А упщIэхэми жэуап хъарзынэ яIэщ: фIыщIэ къыхуащIу, и лэжьыгъэр зэхащIыкIрэ къехъуэхъуу газетым тхыгъэ куэд къыIэрохьэ, апхуэдэхэр щIэх-щIэхыурэ щызэхэпхынущ радио, теленэтынхэм.
ЦIыху щэ ныкъуэм щIигъу гупыр зэгурыбгъаIуэу зэдэбгъэлэжьэныр къалэн цIыкIукъыми, ари фIы дыдэу къохъулIэ редактор нэхъыщхьэм. «ЦIыху вэгъзэгъщ» жыхуаIэхэм хуэдэщ Мухьэмэд, ауэ и гум хутемыгъахуэхэри щыIэщ – ар лэжьыгъэм зыщIезыгъэххэмрэ лъэпкъ Iуэхум хуэгунэфхэмрэщ. ХьэфIыцIэм хуэдэу гуащIафIэ цIыху куэд бгъуэтынукъым. «Адыгэ псалъэм» и зы къыдэкIыгъуи дунейм къытехьэркъым 24 напэкIуэцI къэс езыр кIэлъымыплъыжу, тхыгъэхэм, псалъащхьэхэм, сурэтхэм етIуанэу, ещанэу темыIэзэщIыхьыжу. Номер ягъэхьэзырам Iэ щытридзэм дежи мытэмэм гуэрхэм гу лъетэж. «Мухьэмэд IэщIэкIынти ар!» – щэхуу хужыдоIэ абы и лэжьэгъухэм. Хабзэм къигъэув махуитхум и закъуэкъым икIи сыхьэтий къудейкIэкъым Мухьэмэд редакцэм зэрыщыIэр. Зыгъэпсэхугъуэ махуэ куэд къыхэхуэркъым ар и лэжьапIэ стIолым щыпэрымыс. ХьэфIыцIэм и къулеягъэ нэхъыщхьэу къилъытэхэм ящыщщ и ныбжьэгъуфIхэр, зэхуихьэса и тхылъхэмрэ сурэтхэмрэ. Абы тхылъу иIэм хуэдиз зыщIэмылъ библиотекэ куэд щыIэщ. Мухьэмэд и псэ хьэлэлагъри и гугъу умыщIу узыблэкI мыхъунщ. И унафэм щIэтхэм я лэжьыгъэм и закъуэ мыхъуу, я унагъуэкIи я Iуэху зытетым гулъытэ яхуэзыщIыф цIыхущ ар. «Адыгэ псалъэ» газетым щылажьэхэм къабгъэдэкIыу Маринэ,
КъБР-м щIыхь зиIэ и журналист 25
«Адыгэ псалъэ» газетым щылажьэ гупыр. 2004 гъэ 26
Анэдэлъхубзэм теухуа пшыхь Куба къуажэм щокIуэкI. Сурэтым: Чурей Алий, IутIыж Борис, Уэхъутэ Александр, ХьэфIыцIэ Мухьэмэд, Ацкъан Руслан. 2004 гъэ 27 28 29
Кфар-Камэ дэт Адыгэ Хасэм и тхьэмадэ ЛIэужь Абдул-Хьэмид и гъусэщ. 1995 гъэ 30
Мухьэмэд зыщхьэщыт къалэр, ди жагъуэ зэрыхъунщи, нобэ щыIэжкъым. Сирие, Хьэлэб, 2001 гъэ 31 32 33 3 Заказ №110 34 Вупперталь къалэм щылажьэ Адыгэ Хасэм. Германие, 1986 гъэ 35
Паттерсон дэт Кавказ центрым хэтхэм яIуощIэ. США, Нью-Джерси штат. 1988 гъэ Мухьэмэд Токио зыщеплъыхь авар тхакIуэ Алиевэ Фазурэ (яку дэтырщ) и щхьэгъусэ Дол Розэрэ я гъусэу. Японие, 1990 гъэ 36
Абхъазым и ТхакIуэхэм я союзым и хьэщIэщ. Мухьэмэд къыщхьэщытыр Шинкубэ Бэгъратщ. 1990 гъэ Калифорнием (США) щыщ Анахайм къалэм щохьэщIэ. 1989 гъэ 37
Пекин къалэм и пионерхэр къыIуощIэ. 1990 гъэ ХьэфIыцIэ Мухьэмэд деж
Ди вагъэбдзумэр псалъэ хьэсэм
Щыдохьыр тIуми махуэ къэскIэ,
Дэрэжэгъуэ уэшх ди псалъэ губгъуэм
Къытошхэ, бэв ди хьэсэр хъуным щхьэкIэ.
Гъавэ къэкIуэнум жылэр хухыдолъхьэ
КъыщикIыкIыну гуапэу цIыхухэм я гум.
Дэ, Мухьэмэд, ди псалъэхэр къедгъэблу
ДыщытхэкIэ, бгы задэм ещхьщ ди гъуэгур.
Гупсысэр мажэ, зэм шы жэру къызэщIэплъэу,
Зэми ирокIуэр лъагъуэ бгъузэм лъэсу.
Нобэ, укъыщалъхуа махуэм, Мухьэмэд,
Илъэс блэкIахэм уардэу уакъыхэплъэу
Уитщи бгы щыгум,
Куэд зэлъыбогъэIэс.
Берычэтым и лъэужьыр Къытощыр нобэ къэс къэпкIуа гъуэгуанэм.
Иджыри зэщIэпхакъым уи шы-уанэр,
А гъуэгуанэр
Ягъэбэгъуэнщ иджыри уи Iэужьхэм.
Пхурехъу ар уэ гъуэгу махуэ,
Иджыри дигухэр Къреуэ куэдрэ лъэпкъым хуэIумахуэу! Ахъмэт, Къэбэрдей-Балъкъэрымрэ
Къэрэшей-Шэрджэсымрэ я цIыхубэ усакIуэ.
ЗэзыдзэкIар Афликщ 38 ХьэфIыцIэ Мухьэмэд деж
Адыгэ жьэгум и уэнжакъым
Къреху иджыри Iугъуэ мащIэ,
СызэмыупщIи къэнэжакъым:
Хэт а жьэгу мафIэр зэщIэзыщIэр?
Адыгэ унэм и хьэщIэщым
Адыгэ псалъэр ноби щоIу, –
Макъ къэскIэ уи псэм къепэщэщрэ,
ИткIухьу псалъэ къэскIэ уиIу.
Адыгэ унэм и бжэIупэм
ЩаIэтыр хьэгъуэлIыгъуэ джэгу, –
ЩIэуакъым ноби пшынэ Iэпэр, –
ЩIалэфIхэм дыщIагъэплъ я лъэгу.
Пшыналъэр щоIу хы адрыщIкIи,
КъуэкIыпIэ пшэплъым хошыпсыхь.
КъухьэпIэ пшэплъым зыкъыщищIкIэ,
Адыгэ тхыдэр и пшэкIухьщ.
Адыгэ къуэпс лъэпкъ мыгъэкIуэдхэр
ЗэпищIэжыфу лIы щыIэху,
Псэунущ ди адыгэ тхыдэр,
ИIэнущ лъэпкъым лъэпкъ мэIуху. 39 Афлик,
усакIуэ ХьэфIыцIэ Мухьэмэд деж
УхуэIэижьщ къалэн тIуащIэ,
ЩIэныгъэм и купкъыр къогъэпкI.
ГугъапIэ, плъапIэ бэм уащIыр,
Ижэгъур пщIий папщIэу уоIункI.
Хасащхьэм хуэщхьэпэр къотIэщIыр.
ЩIэблэр бэIутIэIум пэщIох.
Къопхъуатэ фIым фIыкIэ къыдэщIыр,
Уигу-уи псэм ар уэ пхугуэмых.
ЕфIакIуэр кIуэтэхукIэ зэщIопсэ,
Псэ нуркIэ хъерыбэ къогъэщI.
Уи псалъэм имыIэ щIагъщIэбзэ.
Ар хабзэм и щIопщу уогъэщ.
Лъэпкъ къуэпсхэр уи шхуэмылакIэщ.
БлэкIар ди къэкIуэнум нохьэсыр.
Мухьэмэд, дэ куэдым дыкъелакIэщ.
Тхьэм жиIэм, бэв нэгущ ди бжьыхьэсэр.
ХэкулIыр йохъулIэ лIэщIыгъуэм.
Гъуэгу напщIэр зылыгъуэр Iэдэжщ.
А щыри зэпэщрэ зэщIыгъуу, Ныбжьэгъу, щыдолъагъур уи деж. Толэ.
Малкэ (Ашэбей) къуажэ
2007 гъэ, гъатхэпэм и 21 ХьэфIыцIэ Мухьэмэд деж
Ди бзэм, хабзэм, адыгагъэм я пщIэр
Дыхуейщ лъагэу къэзыIэтыжын.
Дунейм текъухьауэ ди лъэпкъ мащIэр
Адэжь хэкум къытхуэзышэжын. 40 Дыхуейщ фIейр и къуагъ къыкъуэмыщу Къабзэлъабзэу утыку къизыхьэфын.
Япэм и щхьэ Iуэху иримыгъэщу,
Лъэпкъым папщIэ гъащIэр зытыфын.
Уэ апхуэдэу лIыгъэ пхэлъ къытфIощIри –
Тхьэшхуэр гъусэ къыпхухъу, Мухьэмэд! Пщызэбий,
Урысей Федерацэм щIыхь зиIэ и артист, Абхъазым и цIыхубэ артист, КъБР-м и Къэрал саугъэтым и лауреат. 2000 гъэ Я УАСЭ
Хьэбэз къуажэ Адыгэ Хасэм къыбгъэдэкIыу адыгэ фIэхъус гуапэ узох АдыгэщIым и лIы щэджащэу Мухьэмэд!
Ди лъэпкъым уэ сэбэпу къыхуэпхьам и гъунэр къэщIэгъуейщ. Ар фэрыщIагъ хэмылъу бжызоIэ, уи IэрыкI телъыджэхэм купщIэу якIуэцIылъым хуит сищIауэ. 41
Уэ-э ди Мухьэмэду ХьэфIыцIэ,
Хьэхужь куэдым я уасэ.
АдыгэщIышхуэми зи цIэр
ЦIыхуу ис псоми я щIасэ.
ГуащIэ щIэмычэу ди къуэшыр
Уузыншэну дохъуахъуэ.
АдыгэлI хабзэу, уанэшыр
Иджыри куэдрэ тхуэгъатхъуэ!
Зэманым и дыджыгъуэу лъэпкъ Iуэхухэр Iэдэм щыдэлъам яхуэмышына, яхуэмылэнджа си къуэшым иджы «тIощIищрэ пщIырэ къизудащ», – жыпIэу шхуэIур бгъэлэлэнкIэ сыптешыныхькъым!
Мухьэмэд! Уи махуэ лъапIэм бжесIэмэ си гуапэу псалъэ дахэ куэд си щхьэми щокIэрахъуэ, сигуми къыхекъузыкI. А псори мыбы схуитхэнкъым, ауэ IэфIыгъэрэ гуапагъэу сэ пхузесхьэр ди Тхьэшхуэм нэрылъагъу пхуищI! Алий.
Къэрэшей-Шэрджэс Республикэ,
Хьэбэз къуажэ ХьэфIыцIэ Мухьэмэд хузотх
ТегушыIыхьхэм уи унэцIэм
Зигу Iеи фIыи илъ яхэтщ,
Зигу илъхэм Iей уащIэмынакIэ,
Зигу илъхэм фIы ярибгъэдэт.
УзыхэзыщIэр щIыкIэгъуафIэщ Адыгэ лъэпкъ зэбгырыдзам,
Уи кIэзет напэкIуэцIхэр бгъуфIэу
Берычэт Iэнэу хуэузэдащ.
Уэ зыхыбощIэ хамэ щIыпIэм
Щалъхуа адыгэм и дунейр,
И хэкум щептыжыну и пIэр
Зы лIыфI гупцIанэу уопIейтей.
Уи щхьэц щIэтхъуари уимыIуэхукъым,
Уэ псэкIэ бгъэвыр хэт ищIэн,
Уэ зэбгъэзахуэри ихуэнкъым
Зы тхылъ изакъуэу Тхьэр зыщIэн!..
Ауэ а псоми уещIыр лъапIэ,
АдэфIым хуэдэу укъытхэтщ.
АдыгэкIэ иджыри зэджэу
ХамэщIым ипIым. Тхьэр щыхьэтщ. Любэ,
филологие щIэныгъэхэм я доктор,
-м и академик, усакIуэ.
Инджылыз хэку, Уиндзор 42 Интервью
«Адыгэ псалъэ» газетым и редактор нэхъыщхьэ, Къэбэрдей Адыгэ
Хасэм и тхьэмадэ, зи IуэхущIафэ дахэхэм папщIэ дамыгъэ лъапIэ куэд зыхуагъэфэща ХьэфIыцIэ Мухьэмэд дуней псом щикъухьа адыгэхэр зэрыгъэцIыхужыным, зэшэлIэжыным, I лIэщIыгъуэм щегъэжьауэ ди лъэпкъым къыхэкIа цIыхухэм я псэукIар сэтей къэщIыжыным теухуауэ лэжьыгъэшхуэ зэфIегъэкI. Мухьэмэд и къекIуэкIыкIар, нобэ и IуэхущIафэхэр, нэхъыбэу зыгъэпIейтей гупсысэхэр щIэджыкIакIуэхэм гъэщIэгъуэн къащыхъуну, зэгупсысын, дерс яхуэхъун куэд абы къыхахыну къытфIэщIри, упщIэ зыкъомкIэ зыхуэдгъэзащ. - 43 44 45 - - - 46 - - 47 48 - 4 Заказ №110 49 - -
- 50 51 52 Мухьэмэд
ПСЭМ И ДЖЭ МАКЪ
ТхакIуэ цIэрыIуэ Лохвицкий Михаил (Аджыкъу Джэрий)
Адыгэ лъэпкъым къыхэкIа, илъэс 31-рэ и пэкIэ дунейм ехыжа Лохвицкий Михаил (Аджыкъу Джэрий) Куржым и ТхакIуэхэм я союзым и урыс къудамэм и унафэщIт. Абы и къалэмыр хуэлажьэрт зэныбжьэгъугъэр гъэбыдэным, лъэпкъ зэмылIэужьыгъуэхэм къахэкIа цIыхухэм я гъащIэр, я дуней еплъыкIэр къэгъэлъэгъуэным. Аджыкъур тетхыхьащ адыги, куржыи, урыси, румыни, мэжэри.
Аджыкъум и тхылъхэм, ди дежи нэгъуэщI къэралхэми дунейм къыщытехьахэм, цIыхухэр дахьэхыу йоджэ. Къэбгъэлъагъуэмэ, Польшэмрэ Венгриемрэ къыщыдэкIащ абы и роман «ЯмыцIыху» жыхуиIэр, Хэку зауэшхуэм теухуар. Лыхьхэм, инджылызхэм, испанхэм, чеххэм я бзэхэмкIэ зэрадзэкIащ тхакIуэм и рассказ нэхъыфIхэр.
Революционер цIэрыIуэ Кецховели Ладо и гъащIэмрэ и къекIуэкIыкIамрэ теухуащ Лохвицкэм и «Метехи фоч щыуащ» романыр (1973 гъэ). ЦIыхухэр куэду къызэрыщIэупщIэм къыхэкIыу зыбжанэрэ къыдагъэкIащ адыгэ тхыдэм теухуауэ Аджыкъум итха повестыр – «Уафэгъуагъуэ макъыр». Лъэпкъхэм я зэныбжьэгъугъэм и университету Лумумбэ Патрис и цIэр зезыхьэр къэзыуха, Сирием щыщ адыгэ бзылъхугъэ Дэбжэн Динэ ар хьэрыпыбзэкIэ зэридзэкIри Дамаск къыщыдигъэкIащ. «Аль-Баас» газетым абы теухуа тхыгъэхэр тIэуней тридзащ. ТхакIуэ цIэрыIуэ икIи критик аль-Мысри Маруан итхырт: «Адыгэ тхыдэм тепсэлъыхь тхыгъэ хьэрыпыбзэкIэ къызэрыдэкIар IуэхугъуэфIу зэрыщытыр къэзгъэлъагъуэкIэрэ, сэ жысIэну сыхуейщ ар псэм лъэIэсу, пэжыгъэшхуэ хэлъу, Iэзэу тха зэрыхъуар».
Иджы дыкъытеувыIэнщ Аджыкъу Джэрий и повестыр зытеухуам, абы и мыхьэнэм. ТхакIуэм и макъ егъэIу лIэщIыгъуэ блэкIам къэхъуа гуауэм – Урыс-Кавказ зауэм, истамбылакIуэм я джэрпэджэжу, абы дерс къыхэхын зэрыхуейр къыдиIуэтылIэу. Лъэпкъым и блэкIам ухуэдэгуу икIи ухуэнэфу ущыт зэрымыхъунур къыдгурегъаIуэ. Абы щыгъуэми егъэлъапIэ цIыхугъэ нэсыр, сыт хуэдэ лъэхъэнэми лъэпкъ зэмылIэужьыгъуэхэм къахэкIа цIыхухэр зэпэгъунэгъу зыщI акъыл нэхур, захуагъэм и телъхьэ хъуну псэр къэзыгъэушыр.
«Псэр щэи, напэ къэщэху» жыхуиIэ псалъэжьыр повестым псалъащхьэ хуэпщI хъунущ, сыту жыпIэмэ, аращ тхылъри зытеухуэжар: лъэпкъ псом зигъэкIуэдащ, и напэр имыщэн, бийм лъэгущIэтын зримыгъэщIын папщIэ; цIыху минхэм загъэлIащ, я адэжь лъахэр ямыбгынэн, зыщалъхуа щIыналъэм емыпцIыжын щхьэкIэ.
Кавказ Ищхъэрэм ис лъэпкъхэм апхуэдэу щIышхуэ яIыгътэкъым, яхуземыхьэжын хуэдэу. Ар къыдогъанэри, ерагъкIэ ярикъуу арат псэемыблэжу телэжьыхьурэ абы ирипсэун папщIэ. ИкIи телэжьыхьхэрт я гуащIи я пщIэнтIэпси емыблэжу. Я щIыналъэри къэщIэрэщIащ, берычэтыр и тыгъэу, хъугъуэфIыгъуэр и бащэу. Абы къигъэнэпсеяуэ арат урыс пащтыхьыр. Ар, дауи, щыгъуазэтэкъым бгылъэ щIыпIэхэр 53 «дуней жэнэт» пщIыныр къызэрыгуэкI Iуэхуу зэрыщымытым. Абы занщIэу гу лъитащ пащтыхьыжьым зэуэну Кавказым къигъэкIуа къызэрыгуэкI мэкъумэшыщIэ Кожевниковым. Абы адыгэхэр зыхуэдэр къызэрыгурыIуэр офицер Кайсаров Яков мыпхуэдэу иреIуэтылIэ: «Зи щхьэр лажьэ лъэпкъщ. Джабэ нэкIухэр, псым имылъэсын хуэдэу, къат-къатурэ къызэрагъэбатэр уэзгъэлъэгъуащэрэт. Мывэшхуэхэр зэхуахьэс, ищIагъымкIэ кърахьэхыурэ, зэтралъхьэ, псыIущIэ ящI, итIанэ псы ежэхым щыщ къаутIыпщри – пшахъуэ, мывэкIэщхъ сыт жыпIэми, хуэегъэзыхыгъуэ щыхъухэм щызэтралъхьэ. ЩIыпIэр зэтес мэхъуж. ИужькIэ тафэм щIыгулъ фIыцIэ кърашри абы тракIутэж, сэнми щIадзэ».
А щIыкIэм тету щIыр къэзыгъэбатэ адыгэ мэкъумэшыщIэмрэ адыгэхэм ягухьа урыс офицер Кайсаровымрэ «Уафэгъуагъуэ макъым» мыпхуэдэу щызопсалъэ. Кайсаровым къеIуатэ Бытырбыху къатищу зэтет унэхэр зэрыщыIэр. Абы и щхьэусыгъуэр щIыр къазэремэщIэкIырауэ къызыщыхъуа адыгэм къызэрыгуэкIыу жеIэ: «НтIэ, щIыр уи мащIэмэ, нэгъуэщI Iэмали къыпхуэгупсысынукъым».
МэкъумэшыщIэм дэнэ щищIэнт апхуэдэу зыжриIэм губгъуэ хуитышхуэхэр зи бащэ Урысей уэхыр и лъахэу. Ар зэрегупсысымкIэ, пащтыхьыр, щIы и куэду щытамэ, адыгэхэм яйм еIусэнутэкъым.
ХьэкIэкхъуэкIагъэщ зы щIы кIапэ щхьэкIэ лъэпкъ гуэрым илъ бгъэжэныр. Пащтыхьыдзэм лей зэрызэрихьэр, гущIэгъу зэримыIэр хьэкъыу зи фIэщ хъуа офицерыр – ар и псэм хутемыгъахуэу – адыгэхэм ягуохьэ.
И лъэпкъми, и къэралми, и динми епцIыжыныр сыт къызыхэкIар? Хеймрэ мысэмрэ зэхигъэкIыфу зэрыщытырщ. Пэжщ, а псори занщIэу абы и акъылым нэсакъым, езыми хеилъкIэ зиуцIэпIыжа нэужьщ къыщыгурыIуар. Кайсаровым и напэм къыхуегъэзэгъыркъым дяпэкIи апхуэдэу псэуну – щхьэщIэгупсыс, хъыжьпIыжь мэхъу. Ар егъэгулэз, и псэр хьэзаб хигъэтщ напэм емызэгъ илэжьыну ехулIа зэрыхъум. Елъагъу, егъэунэху къызыхэкIа лъэпкъым икIагъэ зэрищIэр, езыри абы и джатэзехьэу щыщыткIэ, цIыхугъэншагъэ хэмылъу зауэм зэрыхэмытыфынур. Ар къыщыгурыIуэкIэ, нэгъуэщI хэкIыпIэ имыгъуэту,
зиукIыжыну хуожьэ, а игу ирилъхьари ищIэну къыщIэкIынт, ауэ адыгэхэм я лъэныкъуэ мэхъури, и мурадыр зэрехъуэкIыж.
Повестыр нэхъыбэу зытеухуар Кайсаровым и щхьэм кърикIуа насыпыншагъэрщ. Ауэ абы и закъуэкъым а зауэ гущIэгъуншэм насыпыншэ ищIар. Лейзехьэхэм гущыкI яхуищIри, и щхьэр здихьын имыщIэу къыщынэм, Iуэху мыщхьэмыпэ илэжьащ офицер Попов-Азотовым.
Къэзыухъуреихь дунейр зэрызэIыхьар, ар цIапIагъэ зэфэзэщу зэрызэхэлъыр зэрыхуэмышэчамкIэ нэрылъагъу мэхъу ар зи цIыху лIэужьыгъуэу щытар. Попов-Азотовым гъащIэр Iумпэм ищIащ, зытет дунейм зэрыхуэмыарэзыр абыкIэ къигъэлъагъуэу. ЩылIэм щыгъуи мыращ къыжьэдэкIа псалъэхэр: «ЦIапIагъэщ. Псори цIапIагьэщ».
Кайсаровым а псори нэхъ иужьыIуэкIэщ къыщыгурыIуэжар, езыри лей зезыхьэхэм зэращыщыр, зауэ емынэм и зэриIэщэзехьэр къыщищIэжар.
Ар и зэхэщIыкIым нэзыгъэса Iуэхугъуэт Попов-Азотовым и кIуэдыкIари, лажьэ зимыIэ адыгэхэр зэрызэтраукIэри. Зэгуэрым ду- 54 нейр зыфIэIэфIу щыта адыгэ лъэпкъым бгы зытеуа цIыхуу и псэр хэкIырт, ар дунейм текIуэдыкIыжырт. ИкIи ар зи Iэужь залымхэм адыгэр зэрыкIуэдыжыр бэрэбэнауэ макърэ гуфIэгъуэ маршкIэ ягъэлъапIэрт.
Кайсаровым зэрыжиIэжымкIэ, адыгэлъыр щысхьыншэу зыгъэжа пащтыхь къуэшым зауэр зэриухам и щIыхькIэ къызэIуихат хасэшхуэ. «Зэ еплъыгъуэкIэ псори бэлыхьу къызэрагъэпэщауэ гуфIэгъуэт, уеплъыжыпамэ – ар зауэр зэриухам темыухуауэ, шапсыгъхэмрэ убыххэмрэ зэрыкIуэдыжым и хьэдагъэт».
«Уафэгъуагъуэ макъым» къыщыгъэлъэгъуащ цIыху куэд ажалым зэрызэщIикъуэр. Ауэ гур зыгъэузыр, цIыху щхьэхуэ мыхъуу, лъэпкъ псом и кIуэдыжыкIар ди нэгу къызэрыщIигъэхьэрщ. Адыгэхэр я хэкум ираху. Ижь-ижьыж лъандэрэ Кавказым щыпсэуа лъэпкъым хуагъэуващ Тыркум Iэпхъуэну, е хухаха щIыпIэхэм гуп цIыкIуурэ зэкIэщIэкIауэ хэщIапIэ щащIыну. Абы къикIырат: лъэпкъыр мэкIуэд, ауэ языныкъуэ адыгэхэр яхъумэнущ зыкIи зыхуэмеиж, зыми имыщIысыж хьэпшып гуэру, музейхэм щагъэлъагъуэм хуэдэу.
Адыгэхэм арат я натIэ хъунур, къагъэжыIэщIамэ. Аращ ахэр щIемыдэIуар «Фагъэлъагъу щIыпIэхэм фыIэпхъуэ, ар фымыдэрэ – Тыркум фикIыж», – жиIэу урыс пащтыхьым ищIа унафэм. Тыркум икIыжкIи я сэбэп хэлътэкъым, абы щыгъуэт лъапси лъахи ямыIэжу псори щафIэкIуэдыр. Ар адыгэхэм фIы дыдэу къагурыIуэрт, ар къыгурыIуэрт «урыс пащтыхь пэтIинэми».
Гъэр ящIа аслъэн шырым хуэдэу хъарым зраубыдэж е Тыркум Iэпхъуэу щэлъахъэкIэ залъэхъэж нэхърэ фIыуэ ялъагъу я лъахэм зыщагъэлIэжыныр шапсыгъхэм нэхъ къащтащ. АдэкIи адыгэхэм я къекIуэкIыкIам къегъэлъагъуэ ахэр зищIысу щытар, лIыгъэшхуэ зэрахэлъар. «ЛIэнми лIыгьэ хэлъщ» щIыжаIэжар езыхэрами ярейуэ, я псэр щатми мыкIуэдыжын щIыхькIэ я пщIэр яIэтыфащ. Хэкум хуаIэ фIылъагъуныгъэм и нурыр къащхьэщытащ. Мырат абы теухуауэ а зэманым Маркс Карл итхар: «Адыгэхэм аргуэру урысыдзэр хагъэщIащ. Дунейм тет лъэпкъхэ! Абыхэм щапхъэ ятефх, мис апхуэдиз хузэфIокI щхьэхуитыныгъэм нэсу щIэбэн лъэпкъым!»
Хэкум и щхьэхуитыныгъэр ихъумэжу, лIыгъэ хэлъу зи псэр зыта цIыхум и пщIэр инщ. Мыбдежым зы лIыхъужькъым хахуэу къыщIэкIар – лъэпкъ псом и псэр итащ, зэи зыми и щхьэр зэрыхуимыгъэщхъынур игъэнаIуэу, зыщалъхуа щIыналъэр нэгъуэщIкIэ зэримыхъуэжынур игъэлъагъуэу. Ар зэрыхъуа щIыкIэр тхылъым мыпхуэдэу ди нэгу щIегъэкI: «Мэз лъапэм пIэ яуфэбгъуауэ хьэдэ гурышэу зэхэлът адыгэ фащэ зыщыгъ цIыхухъухэр, цIыхубзхэр. Ахэр щылът зырызу, тIурытIу, нэхъ зэпэгъунэгъуи, зэпэIэщIи яхэту, хэт гууэщIу, хэт хьэмбыIуу, хэти джабэм телъу. Хэти и Iэ-и лъэр зэкIэщIэдзауэ, хэти зызэфIигъэщхъауэ… Апхуэдиз хьэдэ сэ си гъащIэм слъэгъуатэкъым». Дыгъэм я гупэр хуэгъэзауэ, къэмыхашэу, уардэу дунейм йохыж адыгэхэр. А теплъэгъуэм куэдым урегъэгупсыс икIи апхуэдэ гушхуэныгъэ зыхэлъа лъэпкъ щхьэхуитым и щхьэм кърикIуар гущIыхьэ къыпщохъу.
Лохвицкэм ди нэгу щIегъэкI пщылIыпIэм нэхърэ ажалыр нэхъ къэзыщтахэм я гъащIэр зэрат щIыкIэр: абыхэм кIий-гуо, гъы-бжэ къахэкIакъым – къыхэщтыкI яхэмыту, зэрахьащ я лIыхъужьыгъэр. 55 Зэман бзаджэм и нэлатым къыхуэмыгъэша лъэпкъым гъащIэшхуэ, гъащIэ насыпыфIэ хуэфащэт.
Адыгэхэм я гуауэри я гуапэри уэрэдкIэ яIуатэу щытащ. Я уэрэдхэр гухэхъуэт, пшыналъэхэр удэзыхьэхт. Адыгэ хабзэм и гугъу пщIымэ – захуагъэм и пэ иригъэщ щыIакъым. Зауэм щыIуткIи, бгырысхэм, а хабзэр зыщагъэгъупщэу, напэм емызэгъ ящIэртэкъым.
Тхылъым зы щапхъэ къехь. Зэгуэрым гарнизон Iэтащхьэ Присыпкиным и фызыр, фочышэхэр къызэрелъэлъэхым хуэдэу, быдапIэм дэкIат. Ар къызэралъагъуу щIыпIэр къэзыухъуреихьа адыгэхэр, заIэтри, ежьэжащ. Гарнизоным и Iэтащхьэми хъыбар кърагъэщIащ: «Дэ фызхэм дезауэркъым», – жаIэри.
Бгырыс куэди, пащтыхьыдзэм щыщу куэди зыхьа Урыс-Кавказ зауэр и кIэм нэблагъэрт. Урысхэр здынэмысауэ зы къуажэ закъуэт къэнэжар. Абы ахэр пэлъэщыртэкъым, къуршхэм къызэрахъумэм къыхэкIыу, ауэ ари яубыдыным къэнэжа щыIэтэкъым – къызэраувыхьрэ мазэ бжыгъэ хъуат. Адыгэхэм хасэ зэхуашэсри, абы унафэ къыщащтэ я псэр пытыху я лъахэр яхъумэжыну. Хасэм хэтахэр зэбгрыкIыжырт, къуажэ Iэтащхьэм зы мэкъумэшыщIэ къыбгъэдыхьэу къыщыжриIам: «Псори тэмэм хъужмэ, сэ сыщIэлъэIунущ псей мэзым адэIуэкIэ къыщылъ сэнтхыр звэну икIи згъэпшэрыну – абдежым мыIэрысей щыхэссэнущ. Сэ хамэ щIыпIэ щагъэкI мыIэрысэ лIэужьыгъуэ гуэр къэзгъуэтащи, щхьэ хуэдизу инщ, фоумэ дахи къыкIэрех, ауэ икIи щабэщ цIыхубзым хуэдэу. Сэ а хэхэсыр ди мыIэрысейм дэзгъэкIэнщи, цIыхухъум ещхьу Iэбыдэлъэбыдэу, щIыIэми хуэмыгъэгузавэу зыкъиужьынщ».
Абы жиIам къыхощ адыгэ мэкъумэшыщIэр фIым зэрыщIэхъуэпсыр, мамыр гъащIэр зэригъэлъапIэр, нэмысымрэ хабзэмрэ Iыгъыным пщIэшхуэ зэрыхуищIыр. «ХабзэмыщIэ емыкIухьщ», – жеIэ абы. МэкъумэшыщIэм хьэкъыу и фIэщ мэхъу дэтхэнэ лъэпкъри лъэпкъ зыщIыр, ар зыгъэIумахуэр хабзэрауэ. И Iуэху еплъыкIэри пэжщ: зи хабзэр зымыIыгъыж лъэпкъыр хэкIуэдэжу хуожьэ. Аращ дэтхэнэ бийри лъэпкъ хабзэхэр гъэкIуэдыжыным щIыхуэерыщыр. «Уафэгъуагъуэ макъым» хэлъщ а гупсысэр.
А Iуэхур къызэрыгуэкI Iуэхуу зэрыщымытыр повестым щыубзыхуащ. Шапсыгъхэм псори зэхуагъадэрт. Зы цIыхум адрейм захиIэтыкIыу е зы гуп гуэр бжьыпэр иубыдрэ унафэщI хъууэ ядэнутэкъым. Кайсаровыр абы щытепсэлъыхькIэ жеIэ: «Ди пащтыхьыгъуэм лъэкI къигъэнакъым шапсыгъхэр игъэкIуэдын папщIэ. Апхуэдизу ерыщу а Iуэхум иужь щIитым щхьэусыгъуэ Iэджэ иIэнкIэ мэхъу. Ауэ, псом ящхьэу, пащтыхьыгъуэм хуэшэчакъым ахэр щхьэхуиту зэрыпсэур. Сыту жыпIэмэ, хьэзаб хэмыкIыу псэу урыс мыжьыкъри абыхэм ядэплъеину хуежьэнут. Зэрынэрылъагъущи, апхуэдэ щапхъэр пащтыхь къэралыгъуэм шэуэ къытехуэнкIэ шынагъуэт».
А псалъэхэм нэрылъагъу ящI пащтыхьым Кавказым щригъэкIуэкIа зауэр езы урыс лъэпкъми и бийуэ зэрыщытар.
«Хэт сымэ абы теунэхъуахэр?» – жыпIэмэ, абы теунэхъуащ фадэ фIэкIа къафIэмыIуэхужу зэIыхьа офицерхэр, я унагъуэхэм япэIэщIэу илъэс тIощIрэ тхукIэ къулыкъу зрагъащIэу щыта урыс сэлэтхэр. Я Iыхьлыхэм зэращIэгупсысым щхьэлажьэ ищIа урыс сэлэтхэм я дунейр мыгъуэу яхьырт. Я бампIэр нэхъ куу ищIырт щIэзауэри щIэдауэри 56 къагурымыIуэу лъы зэрагъажэм, ящыщ куэдым я хьэдэ къупщхьэхэр хамэ щIыпIэм къызэринэм. ЗэштегъэупIэу яIэр шагъырти, я гуауэр абыкIэ ягъэундэращхъуэрт.
Кайсаровыр ныбжьэгъу хуохъу офицер хъыжьэ Закурдаевым. Япэ зэманым Яков къыгурыIуакъым а капитаным езыр зэрыщымыту зыщIищIыр, цIыху нэжэгужэу фэ щIызытригъауэр. Абы теухуауэ Яков мыращ къиIуэтэжыр: «Чэф игъуэтамэ, Закурдаевыр гуитIщхьитI хъурт, зыгуэрым иригузавэу, зыгуэрым иринэщхъейуэ. АдэкIэ сыт хуэдиз иримыфми, нэхъ къэжанауэ гу лъыптэнутэкъым. Ауэ ину дыхьэшхыу, псалъэу иригъажьэрт, дэ тIум хуэдэу гъащIэм игъэуна щымыIэми ярейуэ, езыми сэри ар ди фIэщ ищIын мурадыр иIэу».
Зэгуэрым фадэр фIыуэ къызыпкърыхьа Закурдаевыр Александр ЕтIуанэм и сурэтым и пащхьэм иувэри кIиящ: «Зи щIыхьыр лъагэ пащтыхьышхуэ, уэ дзыхь къысхуэпщIа кхъэр къызыхуэтыншэщ – мыбы щIалъхьэр нэхъыбэ мыхъуамэ, нэхъ мащIэ хъуакъым».
Абы и ужькIэ, и нэхэр зэблэплъу, ар къызэплъэкIащ, ещIэкъуауэу Iэнэм бгъэдыхьэри шэнтым тетIысхьащ, и щхьэр шынакъым тригъащIэри къэгъащ.
Кайсаровым, адрей офицерхэм хуэдэу, шагъыр ефэныр нэрыгъ ищIыркъым. Ар ящыщтэкъым «тIум щыгъуэми зы ажалщ сщIэлъри, си ажалыр къэсыху зэрыхъуу гъащIэр схьынщ» жызыIэхэм. Яков фIыуэ щыгъуазэт зауэр зыхуэдэми, хуитыныгъэр зищIысми. Аращ мыпхуэдэу щIыжиIэри: «Сэ сщIэркъым ди гумрэ ди псэмрэ дэ дыхуитыж, а хуитыныгъэр зиIэми демыфыгъуэж дыщыхъунур дапщэщми, апщIондэху сыт хуэдэ зэхъуэкIыныгъэ къэхъунуми…».
«Дэ щэнхабзэрэ щIэныгъэкIэ абыхэм детэнущ», – жыпIэурэ лъэпкъ цIыкIухэм я лъапсэр бгъэгъуным нэхъ напэншагъи сыт щыIэ! Арат пащтыхьми абы и блыгущIэтхэми дунейм щагъэхъыбарыр, адыгэ хэкур щагъэскIэ, шапсыгъхэр, убыххэр, бжьэдыгъухэр, абэзэхэхэр, кIэмыргуейхэр щызэтраукIэкIэ. Зи лъэпкъыр а зэман бзаджэм кIыфIыгъэм, щIэныгъэншагъэм къыхэзымыгъэкIхэр нэгъуэщI лъэпкъхэм сытыт зэретэфынур?
Абыхэм хуэдэу цIыхугъэр зыгъэпудын, ар хэутэн зыщIын къэгъуэтыгъуейт. «Залымхэр, лIыукIхэр дяпэкIи дунейм къытремыхъуэ, адыгэхэм я нэгу щIэкIар нэгъуэщIхэм я нэгу щIремыкIыжкIэ», – жиIэу гупсысэ нэху хэлъщ зи гугъу тщIы тхыгъэм. ЖыпIэ хъунущ «Уафэгъуагъуэ макъыр» урысыбзэкIэ ятхауэ щыIэ, тхыдэр къэзыIуэтэж нэхъ тхыгъэфIхэм ящыщ зыуэ. Михаил Юрьевич си адэм нэхърэ зы илъэскIэ нэхъыжьт. Ауэ, ныбжьми емылъытауэ, сэ абы сриныбжьэгъуфIт. Мазэм зэ-тIэу дызэхуэтхэрт, ди гуфIэгъуэ, гукъеуэ зэхуэтIуатэрт. Зы илъэси дэкIыртэкъым дызэхуэмызэу – е Налшык, е Тбилиси, е Москва. Мис абы щыгъуэ адыгэ лъэпкъым и дыгъуасэми, и нобэми, и къэкIуэнуми и гугъу дымыщIу къанэртэкъым.
Утетыжкъым нобэ щIылъэм, ди къуэш щэджащэ, удиIэжкъым, Михаил лъапIэ. Ауэ зы адыгэ псэууэ дунейм тетыху, уэ игу уихункъым! 57 58 59 60 61 62 63 64 5 Заказ №110 65 66 Прозэ
Ахъмэт МуIэед Къэбэрдей-Балъкъэрым щыщ Кенжэ къуажэм 1948 гъэм къыщалъхуащ. Хабаровск дэт политехническэ университетыр къиуха нэужь, илъэс зыбжанэкIэ Камчаткэ щылэжьащ. 1995 гъэм и хэкум къигъэзэжри ухуэныгъэм пыщIа IэнатIэхэм пэрытащ. хуэхъуами, литературэр И лъахэм пэIэщIэу псэуами, лъэпкъ тхыдэм, адыгэ хабзэм гулъытэ ин хуищIу къокIуэкI. УхуакIуэр IэщIагъэ нэхъыщхьэ зыпищI щыIэкъым. Абы и сабий усэ цIыкIухэр «Нур», «Iуащхьэмахуэ» журналхэм, ди республикэм къыщыдэкI газетхэм къытехуауэ щытащ. Ауэ Ахъмэтыр тхылъеджэм и пащхьэ тегушхуауэ зэрихьар прозэщ – «Адыгэ амазонкэхэр» романымкIэщ. Ар МуIэед бзитIкIэ – урысыбзэкIи адыгэбзэкIи – итхащ. Урысыбзэр – тхылъ щхьэхуэу 2007 гъэм дунейм къытехьащ.
Мы романым къыщыIэта языныкъуэ IуэхугъуэхэмкIэ, ахэр къэгъэлъэгъуа зэрыхъуа щIыкIэмкIэ мыакъылэгъухэри щыIэщ. Ауэ къэлъытэн хуейщ: мыр тхыдэ лэжьыгъэкъым, атIэ художественнэ тхыгъэщ, тхыдэм пыщIа Iуэхугъуэ гуэрхэр тегъэщIапIэ ищIами, езы авторым къигупсыса теплъэгъуэхэр къебэкIыу. «Адыгэ амазонкэхэр» романыр тхылъитIу зэхэтынущи, куэд мыщIэу етIуанэри дунейм къытехьэнущ. 67
Си адэшхуэ Ахъмэт Iэсхьэд
фэеплъ хузощI
Зытхам къыбгъэдэкIыу
Си ныбжьыр илъэситхум иту, си адэшхуэмрэ си адэ къуэшымрэ выгукIэ Псыхуабэ къалэм сашэрт. Дынэсыным иджыри куэд иIэу, Мэшыкъуэ Iуащхьэр тлъагъу щыхъум, си адэшхуэм жиIащ: «Мес Прозэ
мо Iуащхьэ лъабжьэм илъэс къэс, гъэмрэ щIымрэ щызэхэкIым деж, амазонкэхэр щызэхуэсырти, къыщызэдэжэрт, щIымрэ псымрэ щагуэшырт». Абдежым щыщIэздзауэ, нобэр къыздэсым сэ зэхузохьэс а цIыхубз хьэлэмэтхэм, амазонкэхэм, ятеухуа хъыбарыжьхэр. Зыми емыщхьу, гъэщIэгъуэну, телъыджащэу щыта адыгэ цIыхубз тхьэIухуд IэщакIуэхэм я хъыбар хьэлэмэтхэм икIи шынагъуэхэм абдеж щыщIэдзауэ быдэу сызыIэпашащ.
Илъэс пщыкIутхум ситу, тхыдэм елэжь щIэныгъэлI гуэрым зыхуэзгъазэри, адыгэ амазонкэхэм я гугъу хуэсщIати: «Апхуэдэ щыIакъым зэи!» – къызжиIащ. Балигъ сыхъуауэ, нэгъуэщI зы щIэныгъэлIи сыхутепсэлъыхьат амазонкэхэм, абыхэм ятеухуауэ ди эпосым лъэужьу хэтыр тегъэщIапIэ сщIыурэ. ЩIэныгъэлIыр къызэдэIуащ, игъэщIагъуэу, ауэ нобэр къыздэсым а Iуэхум зэреплъым теухуауэ зы псалъи схужегъэIакъым.
Мы тхылъыр щIэныгъэ къэхутэныгъэу щыткъым, мыр зэрытхар литературэ жыпхъэм итущ. Арами, зэрытлъэкIкIэ дыхущIэкъуащ, щыхьэт гуэр димыIэу, ар ди нарт эпосуи щрырет е пасэрей дыдэ тхыдэтххэу Геродот, Вергилий, Овидий хуэдэхэуи ирехъу, мыхьэнэ зиIэ зы Iуэхугъуи дытемытхыхьыну. Амазонкэхэм я хъыбархэм нэхъыбэрэ сахэплъэху, сэ хьэкъыу си фIэщ хъуащ: ахэр зэрыщыIам и щыхьэт къэплъыхъуэн папщIэ, жыжьэ укIуэн хуейкъым – мыр псори ди пащхьэм илъщ! Пасэрей тхыдэтххэри, усакIуэхэри, къэхутакIуэхэри ятетхыхьащ амазонкэхэм. Абыхэм ятеухуауэ тхыдэм хъума щыхъуа псори гукIэ щызэщIэбгъэуIуэжым деж уи фIэщ мэхъу ди эрэм и пэкIэ илъэс 2000-1100 гъэхэм амазонкэхэм я къэралыгъуэм дуней псом мыхьэнэ ин дыдэ щиIэу щытауэ. Пасэрей авторхэми, алыджхэм я мифхэми амазонкэхэм я гугъу щащIкIэ, ахэр узрамыгъэплъу дахэхэу, мышынэхэу, уатекIуэнкIэ Iэмал зимыIэ IэщакIуэ Iэзэхэу къаIуатэ икIи заумыс: амазонкэхэм япэщIэувэфыну щытар лIыхъужьыгъэ егъэлея зыхэлъ закъуэтIакъуэхэрщ. Мифхэм къызэраIуатэмкIэ, абыхэм ятекIуэфу щыIар Геракл, Ахилл, Эней сымэ я закъуэщ. Тхыгъэ псоми зэтехуэу щыжаIэр амазонкэхэм я къэралыгъуэр здэщыIа щIыпIэри – алыджхэм я хэкум нэхъ пэжыжьэ дыдэу къыщылъ Эвксин Понтым (хы ФIыцIэм) и Iуфэр. ЗэрыгурыIуэгъуэщи, амазонкэхэм я цIэхэр езы алыджхэм я бзэм нэхъ тыншу зэригъэIуным елъытауэ зэхъуэкIа хъуащ, арами, абыхэм зыщIыпIэ дежи щыжаIэркъым амазонкэхэр езыхэм къахэкIауэ, езыхэм ейуэ. Си адэшхуэм зыри хищIыкIыртэкъым Геракл и ебгъуанэ лIыгъэу игъэхъам (адрей лIыгъэхэри зэримыщIэм ещхьыркъабзэу). Ауэ абы зи гугъу къысхуищIыжу щыта амазонкэхэм я Iэщэ шынагъуэ сэшхуэ лантIэр («зи залэр маер») «амазонкэхэм я гуащэм и бгырыпхкIэ» алыджхэр зэджэр, къанэ щымыIэу тохуэ Элладэм и мифхэми (амазонкэхэм я гуащэм и бгырыпхыр ихьын хуейуэ къагъэкIуат Геракл), тохуэ Геродот зытетхыхьами.
Аттикэм и пащтыхь Тесей (Минотавр хьэщхьэвылъэм текIуам, нэгъуэщI лIыхъужьыгъэ куэди зыгъэхъам) дэкIуа Антеипхъу и образыр къытетщIыкIащ алыджхэм я мифхэмрэ Геродот къыщIэна тхыгъэхэмрэ.
Амазонкэхэм Аттикэр зэхакъутэу Афинэ къалэр ди эрэм и пэкIэ 1255 гъэм зэраубыдауэ щытари (тхыдэр щыхьэт зытехъуэр) 68 Прозэ мы тхыгъэм тегъэщIапIэ худощI. Геродот и тхыгъэм («Тхыдэм» и еплIанэ тхылъым) къыхэтхащ щэрмэтхэм я гуащэ хъуа Дадыху теухуа хъыбарри.
Николай Куни «Пасэрей Алыджым я мифхэр» зыфIища тхыгъэм амазонкэхэм ятеухуауэ миф зыбжанэ къыщехь икIи къыжеIэ ахэр къыздикIар. А тхыгъэм къыщыгъэлъэгъуащ амазонкэхэмрэ алыджхэмрэ я кум къыдэхъуа зауэри, амазонкэхэм Аттикэри абы и къалащхьэ Афини яубыдауэ зэрыщытари. Абы къитхащ мы тхыгъэм хэт пычыгъуэу амазонкэхэр Трое (Елэунэ, ТIэрэш) къалэм деж алыджхэм я дзэм зэрыщезэуари, езым хигъэщIа амазонкэм и дахагъэм Ахилл лIыхъужьыр итхьэкъуауэ зэрыщытари. Ауэ, пэжщ, зэманкIэ ар къыщыхъуар техуэкъым мы тхылъыр зытетхыхь лъэхъэнэ дыдэм. Амазонкэхэр пэж дыдэу зэрыщыIам и щыхьэт нэсу диIэр адыгэ эпосыращ! Гу лъыдвгъатэт мыбы: щIэныгъэлIхэм нарт хъыбархэр зэман куэдкIэ ятхыжащ, цIыху зэхуэмыдэхэм къаIуэтэжу, ахэр щызэхуахьэсыжащ щIыпIэ зэпэIэщIэ Iэджэм: Къэбэрдейми, Адыгейми, Шэрджэсми, Тыркуми, Сириеми, Иорданиеми, нэгъуэщI щIыпIэхэми. Апхуэдэу щытми, нарт лIыхъужьхэм я хъыбару Iэджэм къаIуатэу, щэ бжыгъэкIэ ятхыжауэ диIэхэр зэрызэщхьэщыкI щIагъуэ щыIэкъым – лIыхъужьхэм я цIэхэри я IуэхущIафэхэри зэтохуэ. НаIуэщ мыбдеж пцIым щыIэпIэ зэримыIэр. Пэжщ, уэрэдхэм хэтщ нобэ къыдгурымыIуэж псалъэ гуэрхэри дымыщIэж щIыпIэцIэхэри, ауэ Алыхьым и шыкуркIэ, кIуэдакъым уэрэдхэми хъыбархэми хэт псэлъафэхэр. Зы щапхъэ къэтхьынщ. «Мэлэчыпхъу и Iущагъымрэ и дахагъэмрэ я хъыбар нарт хэкум щыIуати, – дыкъыщоджэ нарт эпосым, – лъыхъухэмрэ щIэупщIакIуэмрэ куэду къыхуэкIуэрт. Ауэ пщащэм хэт къыхуэкIуэми, къыдэгушыIэми, ауаныщIу дзы гуэрхэр яфIищурэ иутIыпщыжырт. Апхуэдэурэ Щэуей къекIуэлIащ Мэлэчыпхъу деж: «ПлъэкIмэ, сэ къысхуэщIыт дагъуэ гуэр», – жиIэри. «Уи хъуреягъыр къэскIухьыну хуит сыщI», – жиIэщ Мэлэчыпхъуи, къикIухьащ абы и хъуреягъыр. «Къанжым урикъуэу Нэрыбгейм уримыкъуэу щытамэ, улIэнут», – жиIэри унэм щIыхьэжащ. Щэуей зыри жимыIэу и шыр къиIуантIэри къежьэжащ». «Сыту пIэрэт а псалъэхэр Щэуей апхуэдизу щIытегуэуар?» жыпIэмэ, абы и жэуапыр зыщ: «Уэ амазонкэм укъилъхуати, адрей щIалэ цIыкIу псоми хуэдэу улIэн хуейт, ауэ уи анэ ябгэм псори зэрыщышынэм къыхэкIкIэ, псэууэ укъэнащ». Арат Мэлэчыпхъу жиIам къригъэкIар.
Апхуэдэ щапхъэ хьэлэмэт куэд къыхэбгъуэтэнущ нарт эпосым. Амазонкэхэм я лъэужь къызэрыхэщыр къэплъытэурэ абы укъеджэмэ, псори и пIэ йоувэжри, уи нэгум IупщIу къыщIоувэ зыри зыпэмылъэщыж амазонкэхэм я дуней телъыджащэр, абы и купщIэр, и кууагъыр, и гуащIагъэр. А дунейр апхуэдизкIэ гущIэгъуншэт, шынагъуэти, языныкъуэхэм деж тынштэкъым абы утепсэлъыхьынуи утетхыхьынуи. Ара хъунщ амазонкэхэм я тхыдэр ди лъэпкъым и гум щIригъэхужари. Ауэ, дауэ щытми, ар ди лъэпкъым и тхыдэщ. Амазонкэхэм я фIыгъэкIэ хьэтхэм, колххэм, мэуэтхэм, адыгэхэм илъэс мин бжыгъэ зи кIыхьагъ гъуэгуанэ зэпачащ, заужьурэ ефIэкIуащ. Шэч хэмылъу, амазонкэхэращ пасэрей хьэтхэм, хьэ- 69 Прозэ
титхэм я щIэныгъэмрэ я щIэнгъуазэмрэ тхуэзыхъумар. Пасэм щыгъуэ зауэм ехьэлIа IуэхущIафэхэмкIэ абыхэм я щIэнгъуазэр дуней псом щынэхъ лъагэт. Алыджхэм жэзым къыхэщIыкIа джатэ фIэкI щамыIэм, амазонкэхэм я бгым бгырыпхым хуэдэу щIэлът жырым кIыхэщIыкIа сэшхуэр. (Ари «порошковая металлургия» жыхуаIэ IэмалкIэ ящIауэ!) Геродот а сэшхуэм зэреджэр «амазонкэхэм я гуащэ Ипполитэ и бгырыпх», «зауэм и тхьэ Арес и тыгъэ» жиIэущ. НэгъуэщIу жыпIэмэ, ар фащэм щыщтэкъым, атIэ Тхьэм и тыгъэу Iэщэ лъапIэт, зыкIи зыщумыхъумэфу, джатэми, мэIуми, афэ джанэхэми блэупцIыкIыурэ цIыхум и лIапIэ дыдэм лъэIэсу. Адыгэбзэм хэтщ абы щыхьэт техъуэ зы жыIэгъуэ: «НэжьгъущIыдзэр (амазонкэхэр) къыттеуащ!» – «кIуэдыгъуэ дихуащ, лъапсэрыхыр къытхуэкIуащ» мыхьэнэр къикIыу. ЗэрытщIэщи, зауэм текIуэныгъэр къыщыпхьын папщIэ, гущIэгъуншагъэ пхэлъын хуейщ. ГущIэгъуншагъэкIэ зэбгъэщхь хъун щымыIэу, амазонкэхэр псоми къащхьэщыкIырт. Щысабийм деж къыщыщIэдзауэ, ахэр зэпымычу хуагъасэрт гущIэгъуншагъэм. Я гъащIэр зэрыщыту IэщакIуэным, цIыху укIыным хуапсыхьырт, я фэмрэ я псэмрэ ялъэкIыну псор къанэ щымыIэу къыдахыу, щысхьи, щабагъи, гущIэгъуи ямыщIэу. Зи быныр зрамыгъэлъагъу, щIалэ цIыкIу къалъхухэр зыукIыж «анэхэм» дэнэт гущIэгъу къыздрахынур, ар зищIысыр езыхэм зэи зыхамыщIамэ? Апхуэдэу ягъэсахэр, къанэ щIагъуэ щымыIэу, хъурт зыми емыгупсыс, зи напIи къемыухыу цIыхур зыукI Iэмэпсымэ, псэ хэхынрэ езыхэм хуэдэ къэлъхунрэ къищынэмыщIа, къалэн лъэпкъ яIэу зымыщIэ псэущхьэ. ЖыIапхъэщ абыхэм куэд къалъхуфу зэрыщытари. Псалъэм папщIэ, къэтщтэнщ зэлIзэфызу унагъуищэ, я лъхуэгъуэ-пIэгъуэу. МащIэщ апхуэдэхэм къуэ тIощI къэзылъхуфыну, ахэр псори IэщакIуэу, зауэлIу гъэсауэ къэзыгъэхъуфыну яхэтыр. Япэрауэ, амазонкэхэм зэращIым хуэдэу, хэплъыхьыпауэ, узыншагъэфI дыдэ зиIэ защIэу зэлIзэфызхэр къыхащыпыкIыртэкъым. ЕтIуанэрауэ, пасэ зэманым сабийуэ къалъхум и нэхъыбапIэр яфIэлIэжырт. Арати, зи гугъу тщIы унагъуищэм илъэс тIощIым къриубыдэу къахэкIынур зауэлI щитIым нэсми арат. Ауэ амазонкэ щитIым илъэс тIощIым къриубыдэу къалъхуу япIыфынут щиплIым нызэрыхьэс цIыхубз-зэуакIуэ. Абыхэм илъэс пщыкIухым лъхуэн щIадзэрт. Дауи, гурыIуэгъуэщ нэгъуэщI къэралыгъуэхэм дежкIэ амазонкэхэм япэщIэувэныр гугъуу щIыщытар. Есэпым и хабзэкIэ къапщтэрэ убжмэ, илъэс пщыкIух зи ныбжь амазонкэхэр илъэс щэ ныкъуэм къэувыфынут IэщакIуэ миниплI зэрыгъэхъуауэ, я ныбжькIэ илъэс пщыкIухым къыщыщIэдзауэ хыщIым нэсу. А зэманым апхуэдэ къару къэзыгъэувыфыр цIыху мин щэ ныкъуэ хуэдиз зыдэс къалэшхуэ дыдэхэрат.
Мис апхуэдэт амазонкэхэм я къэралыгъуэр! Пэжщ, амазонкэхэм я IэщакIуэ гъэсэкIэу псэзэпылъхьэпIэ защIэу гугъум илIыкIыжырт къалъхум щыщу куэдыр. Иныкъуэр лIэми, къэнам къагъэувыфынут минитIым щIигъу цIыхубзыдзэ, дэтхэнэ зыри зауэлI щэ ныкъуэм япэувыфыну, апхуэдизу ахэр IэфIауэу гъэсати, апхуэдизу Iэщэ-фащэкIэ къызэгъэпэщати. Аращ абыхэм щIахузэфIэкIари нэгъуэщIхэм кхъухьхэр къытрахыу Аттикэм нэс кIуэныр, ари Афинэри зэтракъутэу, Тесей дэкIуэса амазонкэр яукIыныр, ар абдеж 70 Прозэ
щыщIалъхьэжу я хэку къагъэзэжыныр. Ехьэжьауэ псэу алыджхэм а зэманым яIэтэкъым апхуэдизу зыщымысхьыжу, жыIэдаIуэу, зы псэу гъэса амазонкэдзэм пагъэувыфын къару.
Мыпхуэдэ цIыхубзыдзэм иIа зэфIэкIым ущегупсыскIэ, шэч уегъэщI хьэтхэм езыхэм мурад хэха яIэу амазонкэ къалэхэр къызэрагъэпэщауэ. Амазонкэхэр иужькIэ хьэтхэм емызэгъыжарэ е хьэтхэр къарууншэ хъууэ бийхэм щапэщIэмытыжыфа зэманыр къэсат? Абы щхьэусыгъуэ сыт хуэхъуами, амазонкэхэр ди щIыпIэм щыбыдэри, тепщэ щыхъуащ, сыту жыпIэмэ Кавказ щIыпIэри хьэтхэм я къэралыгъуэшхуэм хыхьэу, щыпсэухэми я нэхъыбэр хьэту щытащи. ИужькIэ амазонкэхэм я къэралыгъуэр къутэжащ щхьэусыгъуэ гуэрхэмкIэ (къапщтэмэ, анагъэм и къару амазонкэхэм я гум къыщыушыжамкIэ).
Хьэтхэм апхуэдэ цIыхубзыдзэ щхьэхуэхэр къызэрагъэпэщын хуей щIэхъуам щхьэусыгъуэ хуэхъуагъэнущ езыхэм яхэлъа хабзэжьыр – зэдэлъхузэшыпхъухэр зэрагъэшэжу зэрыщытар. А хабзэ мыщIагъуэм лъэпкъыр жьгъей, узыншагъэр махэ зэрищIым гу лъата нэужь, хьэтхэм я нэхъыжьхэм а зэрышэжыр ягъэкIуэдыным, лъэпкъым и узыншагъэр къэIэтыжыным щIэбэну щIадзамэ, Iэмал имыIэу Iууэнут ди зы лъэпкъ хьэлым – хабзэ зэсам цIыхур тыншу зэрыпхутемыкIым. Абы щыщIэдзауэ, амазонкэхэм быдапIэхэр яухуэу, абы екIуалIэ лэгъунакIуэ щауэхэр ятIэм къыхэщIыкIа «щIыхь» тхылъхэм иратхэу, нэхъ цIыхухъу узыншэ дыдэхэм фIэкI нэгъуэщI зрамыгъэкIуалIэу щIадзауэ хуэбгъэфащэ хъуну ди гугъэщ. Абы къыхэкIыу, шэч хэмылъу, а Iуэхур лъэпкъым дежкIэ мыхьэнэ ин дыдэ зиIэ унафэу щытауэ плъытэ хъунущ. Абы къригъэлащ лъэпкъыр мыкIуэдыжу. Ауэ, и зэман къэсри, цIыхухэм ядэжакъым амазонкэхэм я къэралыгъуэри, я псэукIэри, нэрылъагъу хъуауэ къыщIэкIынт апхуэдэдзэм укъызэрихъумэ щIыкIэр хамэдзэм дэкъузауэ узэригъэпсэум къызэрыщхьэщыкI щIагъуэ зэрыщымыIэр.
Ар унафэ Iущт, арми, щIалэ цIыкIухэр зэраукIыжым, анэгум гулъытэ лъэпкъ зэрыхуамыщIым амазонкэ къэралыгъуэр махэ ищIырт, щыIэххэну хуит имыщIу хъурт. «Нарт лIыхъужьхэр хэтыт атIэ?» жыпIэрэ ущIэупщIэмэ, Сосрыкъуи, Бэдынокъуи, Батэрэзи, Щэуеи, ТIотIрэши амазонкэхэм къалъхуат, щхьэусыгъуэ зырызкIи ямыукIыжу къагъэнэфат, IэщакIуэу ягъэсат, я Iэщэ-фащэкIи зэщIаузэдат. Сосрыкъуэ и анэр Сэтэнейщ. Абы хузэфIэкIащ мывэр Лъэпщ и деж ихьу ар иригъэкъутэу сабийр къыдригъэхыну. Сабийр «телъыджащэу мывэм къыдэкIати», ар, Сэтэней имейуэ къалъытэри, амазонкэхэм ямыукIыу къелащ.
Ди эпосым къыхощыж Бырымбыху (къэрал кIуэцI IуэхухэмкIэ унафэр зыIэщIэлъыр ара хъунт) Сэтэней деж къакIуэу, «улъхуэу, упIэу нарт жылэм удэтIысхьэжащ» жиIэу къызэрыфIэнар. * * *
Амазонкэхэм я быдапIэхэр щIыпIэ хэIэтыкIахэм, лъагапIэхэм тращIыхь хабзэт, нэхъ тыншу, къару куэд темыкIуадэу бухуэфын папщIэ. А лъагапIэхэм япэмыжыжьэу щыIэн хуейт псыежэх е 71 Прозэ псынэшхуэ, пхъэ гъэсынри, ухуэныгъэхэр зэрыпщIын пхъащхьэхэри, чы-бжэгъури щыкуэд мэз тэмэм, губгъуэ, унагъуэ Iэщхэр щыхъуэкIуэн хъупIэ благъэхэри. Iэмал имыIэу быдапIэр зы нарт жылэшхуэм, е жылэ цIыкIу зытIущым я кум хуэзэу щытын хуейт, лэгъунакIуэхэм гъуэгуанэ кIыхь къызэпачу ешауэ къэмысын щхьэкIэ. Жылэхэр нэхъ ину, абыхэм дэс цIыхухэр нэхъыбэу щытыхукIэ, амазонкэхэми я бжыгъэри я мылъкури нэхъыбэ хъурт. БыдапIэхэм я лIыкIуэу нарт жылэхэм дэст зи ныбжь ирикъуа, къанжэ унэм мыкIуэж амазонкэ зырыз, кIэлъыплъакIуэу. Абыхэм жылэ унафэр ящIырт, жылэм къыщыхъу псоми я псалъи я чэнджэщи хэлът. Сыт щхьэкIэ жыпIэмэ амазонкэхэр я щIэныгъэкIи, я зэфIэкIкIи, я щэнхабзэкIи куэдкIэ нартхэм япэ ищат, гъащIэми а псори къыщагъэсэбэпыфырт.
Адыгэ эпосым мымащIэу къыхощ нарт жылэхэм дэса амазонкэхэм я пщIэр лъагэу зэрыщытар. Ар хьэкъ тщащI Сэтэней, Уэрсэрыжь, Вакъуэ нанэ сымэ я образ хъума хъуахэм. Ахэр пщIэ зиIэ ущиякIуэхэт, чэнджэщакIуэхэт. Абы щыхьэт техъуэ щапхъэ хыдолъагъуэ эпосым.
Зы гъэ гуэрым нартхэм я мэшыр апхуэдизу бэв хъуати, езыхэм я IэмэпсымэхэмкIэ хэщIыныгъэшхуэ имыIэу IуамыхыжыфынкIэ шынагъэ яIэти, хасэ ящIауэ егупсысхэрт хуагъуэтыну Iэмалым. Абыхэм ягу къэкIыжащ амазонкэхэм мэшыр псынщIэу зэрыIуахыж Iэмэпсымэ зэраIэр, икIи егупсысу щIадзащ ар зэращI щIыкIэм и щэхур дауэ къащIа хъунуми. Абдежми унафэ къыщащтащ: Уэрсэрыжь къраджэу елъэIуну, амазонкэхэм я мэшыр зэрыIуахыж Iэмэпсымэр зыхуэдэр жрагъэIэну. Ар къашэу куэдрэ елъэIуа щхьэкIэ, сыт ямыщIами, яхужегъэIакъым а Iэмэпсымэр зэращIым и щэхур. Уэрсэрыжь, къахуэмыгъэпсэлъауэ, тэджауэ щыщIэкIыжым, абы и ужьым ирагъэуващ щIалэ жыджэр, щэхуу кIэщIэдэIухьыну, удыжьыр и щхьэм хуэпсэлъэжыныр и хьэлу зэрыщытыр ящIэрти. ЩIалэм къигъэзэжри къиIуэтэжащ: Уэрсэрыжь гъумэтIымэурэ кIуэжырт: «Сыт гъубжэ пщIыным гугъуу хэлъыр, адакъэкIэу къэгъэши, къазыдзэу жьэдэхыжи, аракъэ гъубжэ хъужыр?» – жиIэурэ. Нартхэр Лъэпщ деж кIуэри апхуэдэ щIыкIэкIэ гъубжэ ирагъэщIащ, IэмэпсымэщIэм и фIыгъэкIи я мэшри игъуэу Iуахыжащ.
Ещхьыркъабзэу, гъэщIэгъуэнщ Сэтэней нартхэм Iэдэмрэ уадэмрэ я щытыкIэр къазэрыригъэщIари. Сэтэней езыри, шэч хэмылъу, амазонкэт! Ар къагъэлъагъуэ Сосрыкъуэ ТIотIрэш къыхигъащIэу, махуищ пIалъи къриту, нарт хасэм къыщикIыжам щыгъуэ, Сэтэней и къуэм жриIа зэуэкIэ Iэмалхэм я фIыгъэкIэ ТIотIрэш ар зэрытекIуэфам. «Сэ бзылъхугъэхэм сахыумыбжэ, сэ зы нарт шу сыпэбжщ», – жриIат абы и къуэм. Сэтэней илъэгъуат Лъэпщ Iэ пцIанэкIэ гъущI плъам елэжьуи, игу щIогъури, пхъэм къыхищIыкIа уадэр кIыщ пщIантIэм худедзэ. ИужькIэ Лъэпщ и зекIуапIэм блитI зэблэдзауэ телъу къелъагъури, ахэр баш папцIэкIэ зэтреIулIэ. Зи щхьэхэр зэгуэкI-зэгухьэу щылъ блитIыр Лъэпщ щилъагъум, къигъэунэхуащ гъукIэхэм я Iэдэр. Мы хъыбархэм IупщIу къыхощ амазонкэхэм я зыужьыныгъэр къахуэзыхьа Iэмэпсымэхэр хэIущIыIу ямыщIу, хуэсакъыу, ткIийуэ яхъумэу зэрыщытар. Сыту жыпIэмэ нэгъуэщI щхьэусыгъуэ гуэ- 72 Прозэ
ри иIэу къыпхуэгъуэтынукъым Уэрсэрыжь гъубжэм и теплъэм, ар зэращI щIыкIэм тепсэлъыхьын щIимыдами, Сэтэнеи уадэмрэ Iэдэмрэ ятеухуауэ зы псалъэ зыми зэрыжримыIамкIэ уащхъуэ мыващхъуэ кIанэмкIэ тхьэ зэриIуэфми.
Абы къищынэмыщIауэ, Сэтэней и щIалэгъуэм къанжэ унэм (нарт цIыхухъу лэгъунакIуэхэмрэ амазонкэхэмрэ щызэхуэзэу щыта унэм) и унафэщIу зэрыщытар IупщIу къыхощ Бэдынокъуэ и пшыналъэм. Нарт жылэхэм дэс амазонкэ кIэлъыплъакIуэхэр хуит ящIыртэкъым цIыхухъухэм лIыгъуэ-фызыгъуэ IуэхукIэ пыщIэныгъэ хуаIэну, япэ къэсым хуэлъхуэну. Амазонкэхэм зрагъэкIуалIэ цIыхухъухэр хэплъыхьыпауэ къыхахыу щытауэ къыщIэкIынущ, сыту жыпIэмэ къанжэ унэхэм пэмыжыжьэу щрагъэкIуэкIырт IэщакIуэнкIэ, шууеягъэкIэ зэпеуэхэр, икIи абы щытекIуам IэщIагъэувэрт хъумбылей гъэва зэрыт бжьэ («Сэтэней хъумбылей (пивэ) егъавэ»). Арат батырыбжьэ хъужри. Эпосыр щыхьэт тохъуэ амазонкэхэм лэгъунакIуэ нартхэр къызэрыхахыу щытам. Ар зыхэтлъагъуэр Бэдынокъуэ и пшыналъэрщ.
Шу бэлыхь къакIуэр зэры-Бэдынокъуэр къищIа нэужь, Сэтэней и хур хъыджэбзхэр къыпрегъажьэ: «.Ар нарт Бэдынокъуэщ, къыдэфхьэхи, къыщIэфшэ, лIыхъу куэпкъ къыхэтхынщ», – жеIэри. Ауэ сыт ямыщIэми, хур хъыджэбзхэми езы Сэтэней дыди Бэдынокъуэ къахуэувыIэркъым, «.сылэгъунакIуэ щауэкъым.» жеIэри. Ари щыхьэт тохъуэ амазонкэхэм я деж цIыхухъу Iэпщэ къарум пщIэрэ уасэрэ щиIэу, цIыхухъу къарууфIэ, Iэчлъэч къалъыхъуэу зэрыщытам. СыткIэ ухуейт сабий къарууншэ, мыузыншэ уэзыгъэгъуэтыну цIыхухъу? Мы зи гугъу тщIахэм ятепщIыхьмэ, уи фIэщ пщIы хъунущ амазонкэхэм ятIэм къыхэщIыкIа «щIыхь» тхылъхэр лэгъунакIуэ щауэхэм хуатхыу, хуахъумэу, зэкIуэлIа хур хъыджэбзхэри абы иратхэу щытауэ. Апхуэдэ «щIыхь» нэхъыбэ зиIэрат пщIэ нэс зыхуащIыр. Нобэрей адыгэбзэм «щIыхь» псалъэм «пщIэ» мыхьэнэ щигъуэтащ. Къанжэ унэхэр (нарт унэхэр) псы Iуфэхэм Iутт, быдапIэхэм я япэ блыным пэгъунэгъуу. Апхуэдэ ухуэныгъэхэм* иджыри уащрохьэлIэ ди щIыпIэм. Псалъэм папщIэ, Хьэсэней къуажэм щыIэ быдапIэм пэгъунэгъуу щожэх «Нарт унэкIэ» зэджэ псы цIыкIур, Кенжэ къуажэм деж Ныуэжь КIагуэ (бгъэ лъэныкъуэт) и Iуащхьэм пэжыжьэкъым «Къанжэ унэ» жыхуаIэ щIыпIэр. Адыгейм щежэх Щхьэгуащэ псым пэгъунэгъуу щыIэщ «ГузэрыплъкIэ» зэджэ щIыпIэ. БыдапIэ лъабжьэм щIэтащ къанжэ унэр. «Гузэрыплъ» псалъэм «гур здэплъэ» мыхьэнэ иIэщ.
Дауи, къанжэ унэхэр, нобэрей еплъыкIэкIэ уеплъмэ, жыпIэ хъунущ нэмысыншагъэ щызэрахьэ, цIыхур Iэщым хуэдэ щыхъурэ щIэблэ яIэн щхьэкIэ, псэущхьэхэм зэращI хабзэу, зэхъузэбзхэр щызэбгъэдыхьэ щIыпIэу щытауэ. Псэ зыIут псоми къащхьэщыкIыу, цIыхур зыгъэлъагэ, гуитIым яку къыдэхъуэ лъагъуныгъэр дунейм тетыххэуи, щыIэн хуеиххэуи апхуэдэ унэхэм къыщалъытэртэкъым. Амазонкэхэр гухэлътэкъым зыхуейр, я мурад нэхъыщхьэр пхъу нэхъыбэ къалъхуу, езыхэм хуэдэу ягъасэу IэщакIуэ ящIынырт. Ахэр * Хьэтхэм я къалащхьэ Хьэтушаш къэзыухъуреихь быдапIэ блыным амазонкэхэм я быдапIэ щхьэхуэ къыгуэщIыхьауэ зэрыщытар ноби уолъагъу. Зэманым (илъэс минищрэ щиблым) къелащ абы и куэбжэ дыхьэпIэ сэх лъэныкъуэр – мывэгум къыхэIущIыкIа цIыхубз IэщакIуэр, афэр щыгъыу, джатэ кIэщIыр и бгым илъу, уэщ гъэщIэрэщIа IэщIэлъу. 73 Прозэ
щIалэ цIыкIухэм хуейтэкъым. Ари къызыхэкIыр цIыхур псынщIэу бэгъуэн папщIэ, нэхъ пасэу балигъыпIэ иувэн хуейуэ къызэралъытэрт. Хъыджэбз цIыкIум, илъэс пщыкIуплIым щIидзэу илъэс плIыщIым нэблагъэкIэ бын игъуэтыфынут. Абы щхьэкIэ цIыхухъуу узыхуейр мащIэ дыдэт, икIи илъэс плIыщIкIэ зэпымычу, Iэбэмэ лъэIэсу, цIыхухъу дэщIыгъунуи хуейтэкъым амазонкэхэр, илъэсым хуэзэу зы махуэ хуейуэ арат. Зы цIыхухъу, узыншагъэкIи къарукIи зэпэщу, шыфIым хуэдэу лъэпкъыфIу уиIэмэ, цIыхубз куэдым хурикъунут. Амазонкэхэм щIалэ цIыкIухэм апхуэдэ хьэкIэкхъуэкIагъэ щIыкIэлъызэрахьэм и щхьэусыгъуэхэм ящыщу къыщIэкIынут хъыджэбз цIыкIухэр, зы ныбжь гуэрым нэсыхукIэ, щIалэ цIыкIухэм нэхърэ нэхъ бзаджэу, нэхъ губзыгъэу, Iэрыхуагъ-Iэзагъри нэхъ псынщIэу къащтэу зэрыщытар. Амазонкэхэр щызауэкIэ бийм зэрытекIуэр къарутэкъым, атIэ Iэзагъэт, бзаджагъэт, шэрыуагъэт,
псынщIагъэт. Псом хуэмыдэу мыхьэнэшхуэ иIэт бийм шабзэшэу телъалъэм и бжыгъэм. ШабзэкIэ уэнымкIэ амазонкэхэр зыкIи цIыхухъухэм къакIэрыхуртэкъым.
Къанжэ унэхэр сыт хуэдизкIэ емыкIуу щытами, къыжыIапхъэщ фIы и лъэныкъуэкIэ мыхьэнэ гуэрхэри зэраIар: абыхэм бэм хахьэрт лIыгъуэ-фызыгъуэм къабзагъэ пхэлъыну къызэрыппиубыдыр. ЛэгъунакIуэр къанжэ унэм щыщIыхьэкIи къыщыщIэкIыжкIи амазонкэм къабзэу игъэпскIын хуейт. «Пщэдджыжьым, си къалэнщи, сэ узгъэпскIыжынщ, ауэ пщыхьэщхьэ къэскIэ хэт усхуигъэпскIын?» – жеIэ Мэлэчыпхъу, Лъэпщ щыхуэусэкIэ. Абы нэмыщIкIэ, нартхэми, амазонкэхэм ядэплъейурэ, щхьэгъусэ хэдэ ящI зэрыхъуами мыхьэнэшхуэ иIэт лъэпкъым и теплъэри и узыншагъэри кIуэ пэтми ефIэкIуэнымкIэ.
Нартхэр зищIысым, къыздикIам, здэкIуэжам теухуауэ мыпхуэдэу жытIэну тфIэигъуэщ: «Нартхэр (а псалъэм адыгэбзэкIэ «нэIурыт» жиIэу къокI) лъэпкъ зэхуэмыдэхэм къахэкIауэ щытагъэнущ. Апхуэдэ гупсысэм ухуэзышэр Кавказым ис лъэпкъхэм я нэхъыбэм нарт эпосыр ейуэ зэрабжырщ. Дэ къызэрытщыхъумкIэ, ар пэжкъым. Шэч хэлъкъым Кавказым а зэманым лъэпкъ зэмылIэужьыгъуэу щэм нэс зэрыщыпсэуам. Псалъэм папщIэ, алыджхэм я тхыдэджхэм къызэралъытэмкIэ, ахэр лъэпкъ блыщIрэ тIум щыщIэдзауэ бгъущIым щIигъуу щытащ. Ди къуэш абхъазхэм я эпосым къыхощ нарт Сосрыкъуэ къуэш бгъущIрэ бгъурэ иIауэ. Мыбы къикIыу къыщIэкIынкъым Сэтэней апхуэдиз бын къилъхуу ипIауэ. Зи гугъу ищIыр, дауи, лъэпкъыу Кавказым ис псоми Сосрыкъуэ къуэш пэлъытэу ябжу зэрыщытар арагъэнущ. ИужькIэ, амазонкэхэм я къэралыгъуэр къутэжа нэужь, «нэIурытхэр» нэхъ щхьэхуиту, адэкIэ мынартыжу, псэуащ. Эпосми гурыIуэгъуэ пщыхъу зы хъыбари ущрихьэлIэркъым, нартхэм мыпхуэдэ кIуэдыжыкIэ ягъуэтащ, жиIэу.
ЯпэIуэкIэ зэрыжытIауэ, амазонкэхэр я щIэныгъэкIи щэнхабзэкIи нартхэм япэ куэдкIэ ищат, абыхэм я тхыдэр къыщежьэрт жыжьэ. Абы и щыхьэтхэм ящыщ зыщ мыр: Мысырымрэ Суданымрэ я гъунапкъэхэр Нил псым и Iуфэ дыдэм щекIуалIэм деж зы мывэ блын щытщ, илъэс миниплI хъу зэманым къелауэ. А блыным тетщ зы 74 Прозэ
цIыху сурэт: шабзэ ин IэщIэлъу, и ижьырабгъу лъэныкъуэр цIыхухъу Iэпкълъэпкъ Iэчлъэчу, сэмэгурабгъур цIыхубз дэгъуэу, бгъэ дахэ дыди иIэу. Абы и закъуэкъым амазонкэхэм я лъэужьу Мысырым къыщIэнар. Псом хуэмыдэу хьэлэмэтыр Мысырым и щхьэгуащэу щыта Хъыджэбзуд хьэт лъэпкъым зэрыщыщырщ (Хатчепсуд). Мыбы и цIэр адыгэ псалъиплIу зэхэтщ: «хъы», «зыдж» (зэIузыщэ), «бзылъхугъэ», «уд». СощIэ бзэм мыпхуэдэ бгъэдыхьэкIэкIэ утегушхуащэмэ, ущигъэуэнкIэ зэрыхъунури, ауэ мыр амазонкэу зэрыщытам и щыхьэтщ Мысырым и дзэр иришажьэу ар Африкэ Ищхъэрэм зекIуэ зэрыкIуар, езыри зауэм зэрыхэтар. Мысырым щхьэгуащэу иIа адрей цIыхубзхэм ящыщу зыри зекIуэми зауэми хыхьэу щытакъым, дзэр яутIыпщрэ езыхэр щыхьэрым къыдэнэу фIэкIа. Пасэрей Мысырым и тхыдэм ущрохьэлIэ ди лъэпкъым и лъэужь нэгъуэщIхэми. Мыбы нобэр къыздэсым, ди бзэмкIэ зэрыфIащар наIуэ ищIу, къалэцIэхэр, щIыпIэцIэхэр щыкуэдщ: Псынаф, Калапш (ари Верхний Нил деж!), Хургада (хурхадэ), Карнака (КIуэрнакIуэ – паломник) хуэдэхэр.
Мысырым и тхыдэм елэжьхэм мыри ятхыжащ: «Щхьэгуащэ Анхесенамон фызабэу къыщынэм, и лъыхъухэм ящыщу бжьыпэр бзаджагъэкIэ яфIэзыубыда Ае дэмыкIуэн папщIэкIэ, хьэтхэм я пащтыхьым деж лIыкIуэ игъэкIуащ, и къуэхэм ящыщ зы къыхуигъакIуэмэ, абы дэкIуэу, щIалэр Мысырым и пащтыхь зэрищIынур хуиIуэхуу. Хьэтхэм я пащтыхьым къиутIыпщащ и зы къуэ, ауэ Ае игъэкIуа лIыукIхэр Мысырым и гъунапкъэм деж щIалэм къыщыпежьэри гъуанэдэууэ яукIащ. Абы и ужькIэ Ае Анхесенамон щхьэгъусэ ещI икIи Мысырым и пащтыхь мэхъу», жиIэу. Абы къегъэлъагъуэ хьэтхэм ящыщи Мысырым и фирхьэун хъуфыну зэрыщытар. Зыри пхуещIэнукъым «тхыдэм и адэ» Геродот и тхыгъищми пасэрей Мысырым и цIыхухэмрэ езы Геродот и зэманым Колхидэм иса цIыхухэмрэ зы лъэпкъыу зэрыщиукъуэдийм. «Колхидэм и цIыхухэр хэтыт?» – жыпIэрэ ущIэупщIэмэ, абы жэуап ират пасэрей тхыдэм и къэхутакIуэ цIэрыIуэхэу Хьэтыкъуэ С., Дьяков И., Зеленко Е. сымэ: «Ди эрэм и пэкIэ илъэс минищхэм щыгъуэ иджырей Грузием и щIыналъэм щыпсэууэ щытащ адыгэ-абхъазыбзэкIэ псалъэ саниг, абазг, япсил лъэпкъхэр».
Тхыдэр хьэкъущыкъу пIащIэм хуэдэщ, ухуэсакъыпэу фIэкIа уеIусэ мыхъуу. Ди жагъуэ зэрыхъунщи, щапхъэ куэд къыпхуэхьынущ тхыдэр зэрыхуейм хуэдэу къратхыкIыжу, зэрахъуэкIыу зэрыщытым теухуауэ. Ар апхуэдэу зыщIхэм я гуэныхьыжщ, я напэжщ. Ауэ щыIэщ пцIыкIэ зэи пхузэмыхъуэкIын гуэрхэри. Ар лъэпкъым и бзэрщ, и IуэрыIуатэрщ, щIыпIэцIэхэрщ, археологием и къэхутэныгъэхэрщ, езы щIы напэм ихъума лъэужьхэрщ. Дауэ пхузэхъуэкIын, псалъэм папщIэ, Налшык пэмыжыжьэу Кенжэ ауз деж дэт Ныуэжь (фызыжь) КIагуэ и Iуащхьэр, Кенжэ (къанжэ) Унэр? Кенжэ къуажэдэсхэм псоми ящIэ мыбдеж амазонкэхэм я быдапIэ зэрыщыIар, цIыхубзыдзэ абы зэрыдэсар. ЯщIэ а Iуащхьэм амазонкэ фызыжьым и цIэр зэрызэрихьэр. Пэжым зыри пхуещIэнукъым, уеблэмэ а Iуащхьэр зэхэптIыхьу зэтес пщIыжми е нэгъуэщI фIэщыгъэ фIэпщыжми. Амазонкэхэр зэрыщыIам щыхьэт техъуэ апхуэдэ щIыпIэ куэд иджыри ехъумэ Кавказ щIыналъэм. 75 Прозэ

Мы тхыгъэм еджэнухэм емыкIу къысхуэвмыщI, языныкъуэхэм деж псалъэ гуемыIухэм фрихьэлIэнущи. Стхар зэфIэстхъыжурэ зыкъомрэ гугъу сехьа нэужь, къызгурыIуащ: утIыпщауэ псэуа амазонкэхэм я гъащIэм гъэсэныгъэрэ щэнрэ зыхэлъ бзэкIэ утепсэлъыхьмэ, ещхьи пэжи пхуэхъунукъым. Аращи, мыпхуэдэу (фи нэмыс нэхъ лъагэ ухъу нэхъыжьхэми нэхъыщIэхэми!) стхын хуей хъуащ, ар сэ езым си псэлъэкIэу щымытми.
Мы псалъапэр мыпхуэдэу сухыну сыхуейщ: «Амазонкэхэм я дунейр, я гъащIэр фIэщхъугъуейуэ куущ, абыхэм ягъэхъамрэ яхузэфIэкIыу щытамрэ я хьэлэмэтагъым щIэи гъуни иIэкъым. Уи гупсысэр жанмэ, а тхыдэ телъыджащэм жыжьэ дыдэ уишэнущ. АтIэми, сэ утIыпщауэ, сыкъемыплъэкIыу сызэрымытхэным сыхущIэкъуащ, сыту жыпIэмэ хьэкъыу си фIэщ мэхъу: амазонкэхэм я тхыдэр тэмэму къэзыхутэжыфын, абы хуеджа (сэ схуэдэу ухуакIуэ-инженер къызэрыгуэкIыу щымыту), ар зи IэщIагъэу щыт щIэныгъэлIыр мы Iуэхум бгъэдыхьэнущ, амазонкэхэм къащIэна «щIыхьхэми» мы Iуэхум теухуауэ щыIэ тхыгъэхэми къеджэнурэ, икIи псори и пIэ иригъэувэжынущ. Ди адыгэ амазонкэхэм я тхыдэ зыми емыщхьу хьэлэмэтыщэм хуэфащэ пщIэрэ увыпIэрэ щигъуэтыжынущ дунейпсо цIыхубэм я тхыдэм! 76
ЯПЭ И … МакIуэр лIэщIыгъуэхэр, Уафэ архъуанэм ещхьщ щIы хъурейр хилъэфам.
Шэрхъыу игъащIэкIэ щIыр кIэрэхъуэнут, Гудзэу блэкIар хэмылъам?
Уэрэзей А. «Уа, Амыщ, фIыгъуэр къыпхураухьэкIи мы уи тыгъэм папщIэ! Сытым хуэдэу гупсэхуу уигъэхуабэрэ уи цы щабэ щIакIуэ Iувым. Мэкъуауэгъуэ пщэдджыжь щIыIэтыIэм уэращ дыкъезыгъэлыр!» Санэ и лъакъуэхэр щIакIуэм къыщIэмыщын щхьэкIэ зыкIэщIеупщIэ, зегъэджэрэзри къызэфIотIысхьэ, и щхьэр щIакIуэм къыщIешиикIри, жейбащхъуэнэхэр къызэтримыхыпэу, пщэдджыжь нэхулъэм къыхоплъэ.
ФагъуэфI къэхъуа къуэкIыпIэм IупщIу къигъэнэхуащ бгыщхьэ мэз фIыцIэхэм я щIыбагъым, дыжьын таж зыщхьэрыгъ лIыхъужьхэм я сатыр Iувым хуэдэу, къыдэт къыр уэсыщхьэ хужьхэри, хъупIэхэри, мэзхэри, аузхэри, адэкIэ – хы Iуфэм нэс тафэ инри.
Къыр дурэшхэм, бгы зэхуаку зэвхэм, ауз кIыфIхэм къыдэж псы къудамэхэр зэгухьауэ, ин зэрыгъэхъуауэ тафэм уэру къытолъадэри, адэкIэ, благъуэ абрагъуэу зиIуантIэ-зишантIэурэ, захегъапщкIуэ нэхущ пшагъуэ шафэм къытеуфIыцIыкI тафэ мэз гъунэншэхэм, и щIыб бгъуфIэр зэзэмызэ жыжьэу къыщыхэхужьыкIрэ адэкIэ бзэхыжу.
Псы уэр къэгъэшыпIэхэм къатолыдыкI пщIантIэм щащIа Прозэ
мафIэхэм я бзийр – ар нарт фыз жьырытэджхэм унагъуэм я шхыныр пщэфIын щIадзауэ аращ. Къамыл бгъэн уфIыцIыжахэм, нарт унэхэр мэзым хагъапщкIуэу, къуажэхэр иджыри уамыгъэлъагъуми, Санэ фIыуэ ещIэ дэнэ деж сыт хуэдэ жылэр щысми, ещIэ хы Iуфэм нэскIэ щытепщэ мэз Iувым илъэс куэдкIэ ерагъыу «къыIэщIаха» хъупIэхэри, мэкъупIэхэри, гъавэ щIапIэ губгъуэхэри дэнэ деж хуэзэми.
Мэз Iувыр пхыкIыпIэншэщи, нартхэр зэрызекIуэр псыхъуэ гъуэгукIэщ. Зэзэмызэххэ бий гуэрхэми къаущыхь, псыхъуэ гъуэгум тету, здэкIуэр тэмэму ямыщIэу, нарт къуажэ цIыкIухэр зэрапхъуэу, зэтраукIэу. Ауэ гуIэгъуэ Iейм Iуоуэхэр, амазонкэ быдапIэхэм гъунэгъу зэрахуэхъуххэу. Псэууэ къэнахэр, амазонкэхэм яIэщIэкIын папщIэ, иужькIэ куэдрэ жэн хуей мэхъу, я псэр зэрахьэу, къахъунщIари, къатхьэкъуари, гъэр къащIахэри хыфIадзауэ. ЩыIэщ къыщыкIуэ ажал лъыхъуи, амазонкэхэм я къулеягъэмрэ бжыгъэншэу я хъупIэхэм ит Iэщымрэ я хъыбар зэхахауэ, ауэ, а здэкIуэм я къарур здынэсыр ямыщIэу, дзэ зэрагъэпэщарэ зэрыгъэгушхуахэу. Абыхэм ящыщу нэхъ насыпыфIэ дыдэхэм къалъысыр а зэхъуапсэу къызытекIухьа Iэщхэр ягъэхъуу, шывейр шэщышхуэхэм къыщIахыу гъащIэу къахуэнар яхьынырщ. Иджыри къэмыушыпа Санэ и жейбащхъуэнэхэмкIэ зиплъыхьыху, дыгъэр къыкъуэплъащ гъунэгъу плъыр щIэщIыр зытет къущхьэмышхей джабэм. Санэ и плъапIэм шабзэшэ дзыгъуипщI хуэдизкIэ пэжыжьэ къэрэгъул щIэщIыр, мафIэ щIэнауэ ису къыпщыхъуу, дыгъэ бзийхэм къахощ, зыплъыхьыпIэм тет амазонкэ закъуэри, езы пщэдджыжь пшэплъым и Тхьэ Гуащэр, дыгъэм и нурымрэ и мафIэмрэ хэту къэунэхуа къыпфIощI.
Санэ ищIэрт игъуэу къызэрыушар. Абы и плъырыгъуэ зэманым щIидзэрт.
АузитIым – Бзуукъуэшхуэрэ БзуукъуэцIыкIурэ – я кум къыдэкIыу сэтейм къытехьэ шытх щхъуантIэ кIыхьым и щыгу лъагэм тетщ Санэ и плъырыпIэр. ЩIым хэтIа пкъо лъагиплIым тещIыхьа щIэщI лъагэм Санэ зэреджэр «иныжь лъакъуиплIкIэщ», щыхузэгуэпым деж. Пкъохэр бгыкъу гъумхэмкIэ зэщIиIулIэжу къатиплI иIэщ, дей цIыкIу чы-бжэгъукIэ яхуа чий лъэгу тепхэжауэ. Илъабжьэ къатым и щIагъыр шыхэмрэ хьэхэмрэ я гъущапIэщ. ЕтIуанэр мэкъумылэм, Iэпслъэпсхэм, Iэмэпсымэхэм, щIакIуэ хьэлъэхэм, нэгъуэщIхэми я гъэтIылъыпIэщ. Ещанэр, мэ гуакIуэ къызыхих мэкъу щабэ Iувыр зытелъыр, зимыплъырыгъуэ амазонкэхэм я зыгъэпсэхупIэ, жеипIэ къатщ. ЕплIанэ къатым, чий къабзэ лъэгум, зыри тралъхьэртэкъым – ар жэщи махуи плъырхэр зытетырт. Абы къамыл бгъэныщхьэ иIэт. Къамылым и щIагъым Iуву пхъэ гъуррэ хьэуазэ гъущэрэ щызэтелът, псынщIэу мафIэ зэрыщIэбдзэным хуэгъэхьэзырауэ. Плъырыр зыкIэрыт пкъом, уIэбэмэ тыншу улъэIэсыну, хьэпшыпитI фIэдзащ: зыр – псы зыпхымыкI фэ чысэщ, щтаучрэ жыгбэгуц* гъущэрэ илъу, етIуанэр – дэпылъэщ (упщIэ Iув зытебза кхъуэщын хъурейщ), и кIуэцIым, яжьэм хэлъу, дэп зыпылъ пхъэ ныкъуэс кIэщI зытIущ илъу. * Жыгбэгуц – Iэгъэбэгум ещхьу жыгым къытокIэ ину. Ар ягъавэрт, ягъэгъущыжырти, зэгуатхъыурэ яудынырт, бжьэхуцым хуэдэу щабэ хъуху. Абы щыщ щтаучым траубыдэрти ещтауэхэрт. Ар гыным хуэдэу хъуаскIэм къызэщIигъэна нэужь, мафIэ ирыращIырт. 77 Прозэ Дэпылъэм илъ дэпыр махуитI нэскIэ пхъумэфырт, хуиту мафIэ ирипщIыжыфу. Шхэн-пщэфIэныр зэфIэкIа нэужь, мафIэр зэхэмыкIыж щIыкIэ, дэпылъэм илъыр зэрахъуэкIырт. Санэ пIащIэртэкъым щIакIуэ хуабэр ибгынэу къэтэджыну. Ауэ ищIэжырт дыгъэ бзийхэр жеипIэ къатым къызэрылъэIэсыххэу хьэзыр хъуауэ щытын зэрыхуейр. Абы занщIэу щIакIуэр зытридзщ, псы зэрыт фэндыр къипхъуатэри зитхьэщIащ, мэкъу зытемылъ чий кIапэм тету. ЗитхьэщIыхукIэ, пщэдджыжь акъужьым къигъэупщIыIуащ афэри щыгъыным къыщIэщ и щIыфэри. И Iэпкълъэпкъыр зэщIикъузэу, и напафэр хишу, ар къигъэкIэзызащ жьы щIыIэм. ЗилъэщIыжа нэужь, Санэ и гугъат жыр Iэщхьэтелъхэмрэ лъэдийхъумэ гъэщIэрэщIахэмрэ зыкIэрилъхьэну, джатэ кIэщIыр зыкIэрыщIа афэ бгырыпхри зыщIилъхьэну, и таж лыдыжри зыщхьэритIэгъэну, ауэ зэуэ щIегъуэжщ, лъэри, щIакIуэ мыупщIыIужам Iэрыхуэу зыкIуэцIишыхьыжащ. Хущхьэрэ щатэу абы зиукъуэдиящ, зэм лъэну зызыгъэхьэзыр щомыщым хуэдэу зызэхишрэ зишэщIу, зэм аслъэн щхьэхынэу зигъэлалэу, зэм уэным и пэкIэ блэшхуэм зырызызэфIигъапщхьэм хуэдэу зищIу, зэми щIым зытезыIэтыкI бгъэм ещхьу. – Iэщэ-фащэр зыкIэрылъхьи псынщIэу и щхьэм дэжей! – жеIэ зи плъырыгъуэр зыухауэ жеину зызыгъэхьэзыр Нэхунэ, мэкъур
зэригъэзэхуэжурэ. – Махуищ дэкIрэ дызэрахъуэкIмэ, къанжэ унэм дыкIуэнщи, урикъухукIэ ухуеймэ зыхэш, ухуеймэ зышэщI, узэрыхуей гъуэлъыкIэу гъуэлъ, зэрыплъэкIкIэ кIий, лэгъунакIуэ щIалэм удэщIыгъуу. Дапхуэдизу умыIэуэлъауэми, уи ныбжьэгъу Жэмнагъуэ и кIийм зэи къыхэщынукъым. Ауэ иджыпсту епIэщIэкI, плъапIэм зыри зэримытыр быдапIэ блыным тетхэм къамылъагъу щIыкIэ.
– Уий, хэт дыкъэзылъагъунур, дэ дыгъэр къыздипс лъэныкъуэмкIэ дыщыIэу? Жэмнагъуэжьри сэ си ныбжьэгъуакъым зэи! – и джатэ бгырыпхыр щIикъузэурэ жеIэ Санэ, и жагъуэ зэращIар плъагъуу. – Умыгузавэ, бзэгу зыхьын гъунэжщ, ди гъунэгъу щIэщIхэм тетхэм хуиту дыкъалъагъу, – жеIэ Нэхунэ нэхъ щабэу, Санэ псынщIэ дыдэу хьэзыр зэрыхъуари, и щIакIуэр Iэрыхуэу дридзейуэ, дэтхэнэ джэдури зэхъуэпсэну, псынщIэу пкъомкIэ дэжейуэ, напIэзыпIэм и щхьэм къызэрытехутари илъэгъуауэ. Санэ щIакIуэр и плIэм иридзэри, зыкIэрытын хуей пкъом кIэрыуващ. ГъэщIэгъуэну къудамищ тету къыхахат ар: зы къудамэр жыгым къытекIри щIым дэкIуэу зиузэхуауэ кIат, жыгым IэплIэ иришэкIыжыну хуеIэм хуэдэу, хэт къаплъэми ущыту фIэкIа къыхуэмыщIэу утес хъууэ. Адрей къудамитIыр блэгущIитIым, тыншыпIэ хуэхъуу, хуэфIыпсу щIэувэрт. Санэ тэмэму увыпIэм зригъэзагъэри, и бгъэм щызу пщэдджыжь хьэуа щIыIэтыIэ Iувыр зыжьэдишащ. Нарт жылэ гъунэгъумкIэ кърих, нэIуасэ хуэхъуа мэр (вэнвеимэмрэ шэ фIэIуам и мэмрэ) къыщыIурыуэм, и пэр зэригъалъэу папщэри, мащIэу иринэщхъеижу къыгурыIуащ къызэрыушыпар. Иджыри зы махуэ къыщIидзат зэшыгъуэу, илъагъу мыхъу Жэмнагъуэ и цIэр къраIуэри, махуэ псокIэ и гукъыдэжыр ираудыхауэ.
Санэ фIэфIтэкъым плъыру щытыныр. Зы щхьэусыгъуэ закъуэт 78 Прозэ
абы иIэри: мыбдеж зы Iуэхуи щыпщIэ зэрымыхъум игъэзэшырт. Сыт щыгъуи уи Iэр къакIэрымыкIыу уателъэщIыхьу, бгъэцIууэ, зэбгъэпэщыжу щытын хуей Iэщэ-фащэхэмрэ Iэпслъэпсхэмрэ уепэщэщу ядэртэкъым. Цым уелэжьу е лъэпэд зэIупщэу, уеблэмэ уи Iэбжьанэ къудей бгъэкъабзэу е пыпшхыкIыжу укъалъагъумэ, дунейр пкъутэжам хуэдэу тезыр пхьынут. Санэ есатэкъым зимыгъэхъейуэ щысу. Амазонкэ гъэсакIуэ гущIэгъуншэхэм бэуэгъуэ къыуамыту махуэ псом укъызэрырахуэкIым фIыуэ зы хэлът – абы къанэ щымыIэу уипкъри уи гупсысэри иубыдырт, уи фэм хуэхьынури хуэмыхьыххэну уи гугъахэри къызэрыдахыфым зэманыр псынщIэу блихурт, махуэр зэриухар къыпхуэмыщIэу. Мыбдеж ущытщ, уи нэхэм яфIэмыщIэщыгъуэж псыхъуэм, жылэм, губгъуэм пхыкI гъуэгухэм уакIэлъоплъри. Уолъагъу хуэмрэ жейбащхъуэ хъужауэ адэ-мыдэкIэ щызеуалэ нартхэр, абыхэм я фыз щхьэхынэ фейцеижьхэу пасэрей IэмэпсымэжьхэмкIэ махуэ псом яшхын тIэкIу къэзыулъэпхъэщхэр. Ди Тхьэхэ! Сыт апхуэдизу зэшыгъуэу, мыхьэлэмэту ахэр щIэпсэур? Псалъэм папщIэ, мо щIалэ цIынэшхуэжьым и щхьэжьыр къыфIэлэлу нышэдибэ лъандэрэ пщIантIэм дэт жыг щIагъым зыгуэрым йопэщэщри щIэсщ, я гъунэгъу хадэм, пщIэныр щыгъупщэжауэ, къеплъу ит хъыджэбзым гу лъимытэу. Уий, лIэун, бжыхьым уелъэрэ, и лъакъуитIыр. Аууей! Дыгъэм уригъэкъугъынщ мыбыхэм я псэукIэ зэшыгъуэм.
ПлъырыпIэм ущитым деж зэманыр къэувыIа хуэдэу къыпщохъу, уи щхьэм гупсысэ мыфэмыцхэр къохьэри («Фу, цIапIэжь!» – мыр зыхуэгъэзар щIалэ цIынэшхуэрат) уи акъылыр зэхагъэзэрыхь. Ди быдапIэм и дзэпщ Дыщэнэ аращ щIэгъумэтIымэр: «Фэ напэншэхэр тIэкIунитIэ хуит фызэрыхъуххэу, мурад мыхъумыщIэхэр фухуэу щIыводзэ: е щIалэжь цIыкIу къэфлъхуу зэрывгъэпщкIуным, е, лэгъунакIуэхэм я узыншагъэм кIэлъыплъхэр ауи тевмыгъэплъауэ, «щIыхьхэми» ирамытхауэ, щэхуу цIыхухъу мыкIуэмытэжь гуэрхэм фазэрыкIэщIэгъуэлъхьэным теухуауэ. Аращ фи щхьэм илъыр! Фэ зэ мыхъуми зэ къэвгъэсынущ ди къэралыгъуэм и кIуэдыжыгъуэри мы дунеижьым и къутэжыгъуэри, – фыжыIэмыдаIуэщи!» – жиIэу. Санэ къыгурыIуэртэкъым щIалэжь цIыкIу гущыкIыгъуэхэм щхьэкIэ амазонкэ къэралыгъуэр бэлыхь хэбдзэн щIыхуейр. «Сыт щIалэхэр зэрыпщIынур? Ахэр хэхъуэнуи къэхъунуи хунэмыс щIыкIэ зэрытхьэлэжу, зэрыупщIэтэжу щIадзэ, зы махуи замыгъэсауэ, зыми иджыри хуемыджауэ. Я анэ делэхэу бгъитI зыщIэтхэрщэ? Я щIалэжь цIыкIухэм щыкъу къутэным хуэдэу тегужьеикIауэ я гъащIэ псор яхь, зыгуэр тIэкIу къащыщIмэ, затхьэлэжыну хьэзыру. Сыту делэIуэ-тIэ а бгъитIхэр, щыцIыкIум щыгъуэ я бгъэ ижьыр зыми щIимыгъэсхьауэ, лейрэ хьэлъэу лIэжыху къралъэфэкI, къелэлэххэу, зы бгъэм уримыкъун нэхъей. Аращ абыхэм зыри щIахузэфIэмыкIри, зэрымыIэщакIуэм и гугъу умыщIыххи. Шылъэгу псэфыжьхэ! Дауэ уи Iэм джатэр хуиту зэригъэбзэнур, уи Iэблэ щIагъым щхьэнтэшхуэ щIэлъу? Дауэ жыгым, псом я щхьэращи, щIэщIым узэрыдэпщеинур? Хьым. уеблэмэ зы бгъэ закъуэри апхуэдэхэм деж зэрылейр къыбощIэ. Аууей, дэнэ ахэр зыдэпщеифынур, дэр нэхърэ хуэдитхукIэ нэхъ гъумхэмэ! Уу, бабыщ делэжьхэ! Я цIыхухъухэри зыкIи нэхъ губзыгъэкъым, щопсэу я унэ Iушэжь цIыкIухэм, дзыгъуэшхуэхэм ещхьу, хъури бзыри зэхэтхъуауэ, зэрегуакIуэу зэ- 79 Прозэ
рышэхэу, хабзи бзыпхъи ямыщIэу. Сыту ямылъагъурэ, нэгъуэщI мыхъуми, ди узыншагъэм кIэлъыплъ амазонкэ Iэзэхэм къанжэ унэм щIагъэхьэ лэгъунакIуэхэр хэплъыхьыпэурэ къызэрыхахыр? Щхьэ емыгупсысрэ амазонкэхэм «щIыхьхэм» псори щIрамытхэм, а «щIыхьхэр» сакъыу щIахъумэм? Ди амазонкэхэм сабий лейхэр щIаукIыжри къагурыIуэркъым абыхэм. Уеблэмэ зи бзэр мыпсалъэ бжьэ цIыкIухэр куэдкIэ нэхъ губзыгъэщ нартхэм нэхърэ! Абыхэм ягъашхэркъым бжьапцIэ хъухэр. Бжьыхьэр къызэрысу, хъу лейхэр я матэм къыдадзри, щIыIэм зэфIишауэ ягъэлIэж а лъагъугъуейхэр. Сыт апхуэдиз цIыхухъукIэ пщIэнур? ЦIыхухъум илъэсым хуэзэу ухуей зэрыхъур зы тхьэмахуэщ. е зы мазэщ.., хъунщ, – мазитIуи дощI ар. Тхьэхэм жэмым бжьакъуитI иратащ, блэм – щхъухь зыпылъ шэрэз, тхьэкIумэкIыхьым – лъакъуэ жэрхэр, адрей псэущхьэхэм ящыхъумауэ, мыкIуэдыжу псэуфын щхьэкIэ. Ауэ, сыт тхьэхэр мы цIыхухъужь фIейхэм апхуэдизу щIахуэупсар? Мыбыхэм къалъысащ мы ди къэралыгъуэшхуэм и гъащIэр кIыхь зэращIын. Былымыжьхэ! Я зекIуэкIэ къудейр сыт хуэдэ, ятIэр яутэрэ ятхъужу? Дэ ди шыпхъухэр, амазонкэхэр, зэрыцIыкIурэ якIэлъоплъ псэущхьэ зэмылIэужьыгъуэхэм – джэдум, мыщэм, щомыщым, псыхэуэм, блэм – я щытыкIэм, щэкIуэкIэм, загъасэ лъэмакъыншэу, лъэужьыншэу, щабэрыкIуэу къакIухьу. ЦIыхухъухэм я зекIуэкIэм кърагъэкIыр зыщ: «Фыкъеплъыт! Фыкъеплъыт, мы сэ сиIэм!» Я бгъэр кърагъэцыцыкIыу, егъэлеяуэ загъэщIагъуэу, я пэр дэгъэзеяуэ къакIухь, езыхэм хуэдэ мы дунейм темыт нэхъей. Ди амазонкэхэм мыIейуэ къалъытэф цIыхухъум и зэфIэкIыр. Ауэ ахэри щыщыуэ щыIэщ. КъахокI къодэхащIэу, Iэ къыбдилъэу, ауэ Iуэху нэхъыщхьэм нэсмэ, мыв-мыжэму, хущхьэу, щатэу, «сщIэркъым нобэ си лажьэр, нэ стемылъу пIэрэ?» – жиIэу. УмыщIэмэ, емынэм укъихуа, мыбы укъыщIэджэдар сыт, дэри дызыщыбгъэгугъыу? Уи унэ исыж, ухущхьэ-ущатэу. Дэ абыкIэ дызэфIэкIынукъым, дэ гъэ къэсыхукIэ бын дгъуэтын хуейщ, Iэмал зэриIэкIэ бзылъхугъэу. Уа, хьэлэмэтщ, хэту пIэрэ сэ иджыблагъэ къэслъхуар, Хьэтагъ зи адэр? О-о-о, си Хьэтагъ! Мис абы иIэщ зэрыгушхуэн! Хъунщ, апхуэдизрэ абы уегупсыс хъунукъым. Апхуэдэурэ уи акъылым уикIынри куэдрэкъым, и цIыхухъум и гъусэу иджыблагъэ кIуэсэну хэта амазонкэ делэм хуэдэу. Хъарзынэу пасэу нэхъыжьхэм къащIат абыхэм я мурадыр, я нэ делэхэм щIэплъэри. Мыбдежым Санэ сакъыпэурэ щIакIуэ щIагъым къыщIигъэщри и джатэ кIэщIым, гъуджэм хуэдэу лыдыжу гъэцIууам, гупсэхуу иплъащ, и нитIым я плъэкIэр щIиджыкIыу. Игу зэгъауэ, зыми гу лъимытэн хуэдэу, хуэму Iэбэурэ джатэр сампIалъэм ирилъхьэжащ, и нэжьгъуцитIри таж щIагъым щигъэзэгъэжри и набдзитIри трилъэщIэн щымыгъупщэу гулъытэ тIэкIу яхуищIри сабырыжащ.
Арати, – пещэ Санэ и гупсысэм, я тхьэкIумэр тегъэхуауэ къедаIуэу цIыху гупышхуэ къыпэщысым хуэдэу, – а делэм и нитIыр къытримыгъэкIыу лэгъунакIуэ щауэм зэреплъым гу щылъатэм, занщIэу и ужьым кIэлъыплъакIуэ ираутIыпщхьащ. Ар, кIапсэкIэ быдапIэ блыным ехауэ, бгы нэпкъым къежьэу тет щауэм щIыгъуу къиубыдащ кIэлъыплъакIуэм. Абы къриджа хъумакIуэхэр къызэ- 80 Прозэ
хуэжэсащ, тIуми я гум пхыкIыу зы бжыкIкIэ зэраIулIри дыгъужь лъагъуэм традзэжащ, IэплIэ зэрашэкIар зэIуахыжыным хунамыгъэсу.
Си Хьэтагъ зигъэлIэжыфыну пIэрэт апхуэдэу – си гъусэу? Догуэ, ар щхьэ къысIэщIэмылъагъуэрэ нышэдибэ? Зызимыгъэлъагъуу, зигъэпщкIуу мэкъуауэ дэмыкIауэ пIэрэ нэхъ жьыIуэу? Жылэми и шы гъэпскIыпIэ псыхъуэми щыслъагъуркъым. Ярэби, мэкъуауэм и пIэкIэ къанжэ унэм мыкIуауэ пIэрэ ар? Напэншэ! А иримыкъуж Жэмнагъуэ шхужьыбгъуэжьым дэщIыгъуу лэгъунэм щIэмысу пIэрэ? А хьэбзыжьым ар димыхьэхыфми, игъэщIэгъуэн иримыгъэлъагъуфми си Iуэхущ. Апхуэдэм хуэIэзэщ ар! Фи пIэм физукIыхьынщ тIури, Iэщыжьхэ! Хьэбыршыбырхэ! НэджэIуджэхэ! Сыту щыуагъэшхуэу ищIат Дыщэнэ а Жэмнагъуэжьыр имыукIыу къызэригъэнар, быдапIэм дэт и унэ цIыкIум нэс гъэпщкIуауэ иша щIасэлIым дэпсэууэ къыщаубыдам щыгъуэ! Къызэрумыубыдынур дауэт, Iэхэлъахэр къигъаджэу щыкIийкIэ?! Къурыкъу лъагъугъуейм и гъусэт, амазонкэ Iэзэхэми хъумакIуэхэми яблишыфауэ! Iэзэхэр ауи пхуеплъыххэнутэкъым а Къурыкъу – натIэ имыIэу, и набдзэхэр зэхэкIэжауэ, и пэ Iушэ кIыхьыжьыр зэрэ-тIэурэ зэрыхузэпаудар нэрылъагъуу, пщэ имыIэу, джэдыплIэрэ тхыбыIу зыхужаIэм хуэдэу тхы Iушэу, и фэрэкI напэр дзыгъуэшхуэм и кIэцым хуэдэ жьакIэ цIырхъкIэ зэщIэкIэжауэ, и лъакъуэ кIэщIитIыр щызэгуэтым дежи хьэ дэжыну Iушэу. Амазонкэу быдапIэм дэсым захуэмыубыдыжу дыхьэшхыу щIадзат, а тIур, гъуэншэдж кIэщI зырыз фIэкI ящымыгъыу, утыкум чачэу къыщралъэфам – зыр хужьышхуэу, адрейр гъур фIыцIэжь цIыкIурэ и жьафэр Iурылэлу.
Дауи ишэфат ар абы нэс, цIыхухъу лъапэ зэи зыдамышиям? Амазонкэхэм тIури укIын хуейуэ унафэ къащтат, Дыщэни абыкIэ арэзы хъуати, удын ирадзу щIадзащ. Ауэ япэ башыр зэрытехуэу, Къурыкъу и гъуэншэдж фар зэпкърыхури ехуэхыжащ. «Ямылъагъуу сыт къэнэжа» жыхуаIэ амазонкэхэр къыщIэщам зэрыIуплъэу: «Уау!» жаригъэIэри, я бзэр иубыдарэ я нэр къихуу еплъу къизэхинащ. ГурыIуэгъуэт абы Къурыкъу щIыфIащари, зимыущэхужыфу Жэмнагъуэ Iэуэлъауэ щIищIари. Псори къызэрыуIэбжьар къигъэсэбэпри, Жэмнагъуэ Дыщэнэ зыбгъэдигъахуэри еIущэщащ. Дыщэнэ япэщIыкIэ арэзы хъу щIыкIэу и щхьэр ищIащ, иужькIэ и нэщхъыр зэхэукIауэ къеIунщIщ, Жэмнагъуэ зыбгъэдихужуи, шхыдэн щIидзащ. Жьэнахуагъэрэ Iущыгъэрэ хэлъу, губжьауэ ар куэдрэ тепсэлъыхьащ жыIэмыдэIуагъэм къишэнкIэ хъуну Iуэху мыщхьэпэхэм, апхуэдэхэм я зэранкIэ амазонкэ къэралыгъуэр зэрылъэлъэжынум. Ахэр жиIэ щхьэкIэ, псори здэплъэмкIэ хуэмышэчу еплъэкIырт. ИужькIэ, и макъым нэхъ ину зригъэIэтри, унафэщIэ къигъэIуащ: «Амазонкэхэм я щытыкIэр зэрагъэпсыным, зэрагъэфIыным теухуауэ илъэс мин бжыгъэкIэ апхуэдизу егугъуу къэралым илэжьа Iуэху инхэм зи зэран екIа, амазонкэ Iэзэхэм хуит ямыщIа цIыху нэджэIуджэм щэхуу хуэза, цIыхухъу зэикI зыдэмыхьа быдапIэм ар къыдэзыша Жэмнагъуи абы къыдиша гущыкIыгъуэри мащэ куум едзыхауэ, псыи шхыни емытауэ игъэлIыхьын хуейщ». Ауэ Жэмнагъуэ занщIэу къэгуфIэжауэ щилъагъум щIигъужащ: «Мащэ щхьэхуэ зырызхэм ивдзэ!» Жэмнагъуэ ар шэуэ зэрытехуар зыхищIэри, Дыщэнэ игу зэгъэжыпащ. 6 Заказ №110 81 Прозэ
Унафэм ипкъ иткIэ, псори ежьащ. Дэтхэнэми и мурадт езым и IэкIэ Къурыкъу мащэм иридзыхыну, ауэ а къалэныр езы Дыщэнэ игъэзэщIэжащ, абы и пщэ псыгъуэ кIэщIыр хуэсакъыпэурэ IэпитIкIэ иубыдри. ИужькIэ шхыдэн къыщIидзэжри кIыхьу тепсэлъыхьащ Къурыкъу зы дзи псэууэ зэрыIумытым, а псэущхьэм, тхьэхэм жьэпкъи къызэрыратам зыри химыщIыкI хуэдэ, и жьэр ущIа зэпыту зэрыщытым, апхуэдэ ныкъуэдыкъуэ фэншэхэр ди амазонкэ тхьэ гуащэхэм я лъакъуэр зыхатхьэщIэ псым зы шабзэшэ дзыгъуэкIи къебгъэкIуалIэ зэрымыхъунум.
Псори зэбгрыкIыжащ. Ауэ пщыхьэщхьэхуэкIуэу гъэсапIэ тафэм къикIыж хъыджэбзхэр Дыщэнэ къигъэувыIэри, губжь хэмылъу, шхыдэ-тхьэусыхэ щIыкIэурэ яжриIащ унафэ ищIар лъэIуакIуэхэм зэрырагъэкъутэжар. Амазонкэ нэхъыжьхэм я нэхъыбапIэр щэхуу зырызурэ къыбгъэдыхьэурэ Жэмнагъуэ имыгъэлIэну къелъэIуат, ар зэрыIэщакIуэ Iэзэри, щызауэкIэ къикIуэт зэримыIэри, зэрылъхуэрейри, и щыуагъэр зыхищIэжауэ гуIэу, гъуэгыу мащэм зэрисри къыжраIэу. «Абы хуэфащэр сэ хуэсщIа унафэрат, ауэ лъаIуэмрэ тхьэусыхэмрэ си щхьэр сагъэужэгъуащ. ЩхьэзыфIэфIу, гущIэгъуншэу сызэрыщымытыфыр, сызэрыхьэлэлыр зыщIэхэм сапэлъэщакъым. Сэри я жагъуэ сщIын си дзэ шащ. Псоми загъэгусэмэ, хэт и гъусэу зэуапIэм сыIухьэн? Си гум къыщIитхъыурэ си унафэ тэмэмыр скъутэжщ, Жэмнагъуэ хуит сщIыжри, мащэм кърезгъэхыжащ», – яжриIащ.
Къурыкъуи а жэщ дыдэм бзэхащ. Амазонкэхэм зэIущащэу яIуэтэжырт блэхэм я гуащэр жэщым мащэм ипщхьэу Къурыкъу япэщIыкIэ итхьэлэу, итIанэ жьэдилъэфэжауэ. Пэжым ухуеймэ, махуитI нэхъ дэмыкIыу, бгъэныр зэрагъэзэхуэжу унащхьэм тета амазонкэхэм жаIэжащ зыми хэмыгъуэщэн Къурыкъу шылэ щыгъынкIэ хуэпауэ Дыщэнэ и жеипIэ пэшым и щхьэгъубжэм къыдэплъу ялъэгъуауэ, абы зыгуэр къащыхуигъэдалъэм, амазонкэ ныбжьыщIэхэр бгъэным къехуэхри, фэбжь ягъуэтыным иIэжар зымащIэу. Абыхэм яфIэщыпэу жаIэжырт Къурыкъу щыгъ шылэ джанэ кIыхьым и щIыбым дыщэкIэ хэдыкIауэ блэхэм я гуащэм и сурэтыр тету ялъэгъуауэ, – псэууэ къиубжьытхыжауэ къыщIэкIынщ. Санэ зэгуэпым къиутIыпщыркъым, и плъырыпIэми изэгъэжыркъым Хьэтагърэ Жэмнагъуэрэ щхьэкIэ. «Хьэуэ! А напэншэр сэ сIэщIэкIынукъым. Я нэхъ хьэлъэм щыщ шэр изгъэхуэнщ и. Псатхьэ, сынолъэIу а тIур зумышэлIэну, Хьэтагъ, сэр нэмыщI, зыми хуумыгъэзэну! Абы сэ сыкъелынукъым. Тхьэшхуэ, гуэныхь щIапIэ сумыгъахуэ!» Губжьым и нэр къыщхьэрипхъуауэ здэщытым, Санэ имыщIэххэу гу лъетэ архъуанэм адэкIэ, щIалэ цIыкIухэм зыщагъэпскI щIыпIэм деж, шы игъэпскIыу хэт лIы пцIанэм. Шым и теплъэ мыщIагъуэмрэ лIым и Iэпкълъэпкъ зэкIужымкIэ Санэ занщIэу къецIыхуж Хьэтагъ. «Тхьэшхуэ! Сыт мы си щхьэм къищхьэрыуэхэр?! КхъыIэ, къысхуэгъэгъу! Аууей, цIыхухъу щхьэкIэ, къэрал хабзэм селъэпауэу си шыпхъум и жагъуэ сщIыфыну сэ сытми? Ауэ щыуагъэкIэ сегупсысагъэнщ, армыхъумэ, си жьэр зэтесхыу зы псалъи жысIакъым». 82 Прозэ
Санэ Iущащэрт, тобэ къихьыжу, ауэ и нитIыр шы зыгъэпскIым тедият. ЛIы Iэпкълъэпкъым щыщ пкъыгъуэхэу жыжьаплъэу имылъагъухэр игу къинауэ ищIэжхэмкIэ ирыригъэкъужырт. «Ди Тхьэшхуэ! Сыту гуакIуэ илъэс тIощIрэ тху фIэкIа мыхъу цIыхухъум и Iэпкълъэпкъыр! Хьэуэ, сэ си Хьэтагъ закъуэщ апхуэдэ къарурэ апхуэдиз дахагъэрэ зыбгъэдэлъыр! А зырщ апхуэдиз IэфIыгъэ уи псэми уипкъми езыгъэгъуэтыфынур. Сэри нэгъуэщI сыхуейкъым! О-о-о, Псатхьэ, сэ сысакъын хуейщ, къыздэIэпыкъу а псом сапэщIэтынымкIэ!»
Санэ сакъыурэ джатэр кърихри, куэдрэ иплъа нэужь, хуэмурэ ирилъхьэжащ. И нэпсхэр илъэщIыжри, гузэвауэ, и лъабжьэ къатым жейуэ телъ Нэхунэрэ Хурсанэрэ дежкIэ еплъэкIащ. Гу къылъата хуэдэтэкъыми, и гупсысэхэм пищэжащ. «Хьэуэ! Сэ сымахэкъым, цIыхубз къызэрыгуэкIхэми сащыщкъым! Сэ сы-Санэ цIэрыIуэщ! Ар фэ зэрыфщIэжщ. Езы Дыщэнэ дыдэ и жьэкIэ жиIащ сэ схуэдэу шабзэкIэ шэрыуэ амазонкэ миным зы фIэкIа зэрахэмытыр. Сэ сыкъэмэхъашэкъым зэикI, сэ си гур жырым хуэдэу быдэщ! Сэ цIыхухъухэм сатеубжьытхэфынущ, сыхуеймэ!» Хьэтагъ и шыр щигъэпскIа лъэныкъуэмкIэ зригъэзэкIри, и Iупэхэр зэтримыхыу, «пу» жиIащ. Санэ шабзэкIэ Iэзащэу зэрыщытыр пэж дыдэт. КъызэрыгуэкIыу щыт, акъылкIи, зэфIэкI гуэркIи адрейхэм къахэмыщ Санэ шабзэр къызэрыIэрыхьэу тхьэ гуащэ хъурт. И шабзэшэр иригъэкIыфырт лъэбакъуищэкIэ пэIэщIэ тхьэгъум, ар мыхъейуэ щыпыщIами, Iуданэ псыгъуэкIэ фIэдзауэ щыджэрэзми, жыг къудамэ псыгъуэм IуданэкIэ фIэщIауэ, дэнэ лъэныкъуэкIи жьым щызэридзэм дежи. А псом нэхърэ нэхъ гугъужрати, тхьэгъур щIы захуэм щытелъым дежи, и кум хуэзэу зыхригъэтIэфырт. Амазонкэ псоми зэрысабийрэ шабзэр ямыутIыпщу загъасэ зэпытми, Санэ хуэдэ шабзауэ я быдапIэм дэстэкъым.
Пщэдджыжь дыгъэм хуэм-хуэмурэ, зы блыным щхьэдэхрэ адрей блыныр зэщIищтэурэ, амазонкэхэм я быдапIэ лъагэу бгым тетыр къанэ щымыIэу «иубыдащ», зылъэIэсыр дыщафэу илэу. Ауз дыхьэпIэр зэхуэзыщI, чы-бжэгъурэ ятIэкIэ ухуарэ зи къамыл бгъэныщхьэр уфIыцIыжа быдапIэр, удз гъэгъа абрагъуэм хуэдэу пшэкIэплъым илауэ, бгыщхьэм тетт. Санэ фIэтелъыджэу йоплъ а дахагъэми, тхьэхэм зэрелъэIуар зэрызэхахар, къызэрыхуагъэгъур абыкIэ кърагъащIэу къыгурыIуауэ, мащIэу зегъэщхъри тхьэхэм фIыщIэ яхуещI. ИужькIэ зеузэхужри, амазонкэхэм я хабзэм тету, захуэу зэфIоувэж. «УэршэрынкIэ» игу зэгъати, Санэ ихъумэ гъунапкъэхэр гупсэхуу, зы дурэш цIыкIуи къимыгъанэу, зэпиплъыхьын щIедзэ. Илъагъу псори фIыуэ и нэIуасэ пэтми, хьэлэлу и къалэныр игъэзащIэу, мыпIащIэу зеплъыхь.
И нэхэр ешыху зиплъыхьа нэужь, псори зэрытэмэмымкIэ, адрей махуэхэми хуэдэу къаугъэншэу нобэрей махуэр зэрекIуэкIымкIэ игу зэгъауэ, Санэ мэсабырыж. ГурыIуэгъуэт: нартхэм я Iуэху ящIэжырт. Биидзэхэмрэ абыхэм я тIасхъэщIэххэмрэ я гугъу умыщIыххи, хьэщIэ къудей яIэтэкъым абыхэм. ЗэрыгъэкIийрэ зэрызехьэрэ хэмыту зы Iуэхуи зэфIагъэкIыртэкъым нартхэм. Абыхэм я зыщIыкIэмкIэ сыт щыгъуи къыпхуэщIэрт нарт жылэм хамэ щыдэ- 83 Прозэ 84 Прозэ * * *
сыр, мэзым щIэс къуалэбзум и абгъуэм хамэ гуэр гъунэгъу хуэхъумэ, Iэуэлъауэшхуэ къызэриIэтым хуэдэу. Хьэуэ, нобэ псори тэмэм хуэдэщ. ЗэрыIущымрэ зэрынабдзэгубдзаплъэмрэ Санэ арыншами ищIэжырт, ауэ нобэ и къалэныр Iэзащэу зэрыдихым нэхъри къигъэпагэри, игурэ и щхьэрэ зэтелъ хъуарэ зыхуэарэзыжу, и плъырыным пищэжащ.
Хурсанэ щылът мыжеифу. КъыхуэщIэртэкъым и гур щIэпIейтейри и нэхэр ищхъэрэкIэ плъэрей зыщIари. Ар хущIэкъурт зыми емыгупсысыну, тыншу гъуэлъырти и пкъыр игъэлалэрт, итIани хуэмышэчу зыкъигъэджэрэзыжырти, и IитIыр и жьэпкъым щIэгъэкъуауэ, ищхъэрэкIэ плъэуэ гъуэлъыжырт. Зыри илъагъуркъым зыгъэпIейтеипхъэу. Мы Санэ щIэчэ имыIэу зэрыпэщащэр игу темыхуэу арагъэнщ щIемызэгъыр. Ауэ абы и плъырыкIэр сыт щыгъуи апхуэдэщ. Нэхъ сакъыу, нэхъ егугъуу и къалэныр нобэ игъэзащIэтэмэ, мис ар нэхъ щхьэусыгъуэт урипIейтеину. «Хьэлэмэтщ мы Санэ, – йогупсыс ар, – губзыгъэу, зэпIэзэрыту щыткъым. Шабзэмрэ шабзэшэмрэ къищынэмыщIа, дунейм теткъым узэреупщI хъун Iуэху, зы Iущыгъэ гуэри къыпыпхынукъым. Шабзэуэным теухуауи зыри псалъэкIэ къыбгуригъэIуэфынукъым, и Iэзагъэр уигъэлъагъун фIэкI. Ар псоми фIыуэ ялъагъу, щIалъагъури, дапхуэдизкIэ фIэщхъугъуейми, зэрымыIущыращ. Санэ зыгуэрым и жагъуэ ищIыну хуежьэми, цIыхум и гум ежэлIэн хуэдэу хузэпыщэнукъым. Адрейхэм ещхьу, фыгъуэ хэлъкъым, хэт и ехъулIэныгъэми езым ейм хуэдэу щогуфIыкIыф, и фIэщу щотхъуф, и щытхъур, къуабэбжьабэми, гуапэщ, псэм къыбгъэдокIри. Ар цIыху еншэщ, сыт къыжраIэми, шэч лъэпкъ къытримыхьэу и фIэщ мэхъу, и зыгъэгуси, и губжьи занщIэу тоуж». Хурсанэ ещIэ: езым нэхърэ нэхъыфIу Санэ амазонкэхэм ялъагъу. Апхуэдэу щытщ ар зэрыцIыкIурэ, я IэщакIуагъэ-зэфIэкIкIэ а тIум шурэ лъэсрэ я зэхуаку пэтми. Хурсанэ и гупэр дэгъэзеяуэ мэгъуэлъри и нэгу къыщIегъэхьэж и гъащIэр.
ИлъэсиплI щрикъум, нэхъ зэфIэкI иIэну къалъытэри, шууеиным хуагъасэ сабий гупым хагъэхьащ. А гъэсэкIэм сабий джэгу теплъэ иIэ щхьэкIэ, Iэпкълъэпкъым техьэлъэ гуэрхэри хэлът, ахэри щIэчэ имыIэу хагъахъуэрт. Псалъэм папщIэ, хъыджэбз цIыкIухэм я куитI зэхуакум дэлъу кърахьэкIын хуейт пхъэшыку*. Хурсанэ цIыкIу ар апхуэдизкIэ щабэу, екIуу, IэкIуэлъакIуэу кърихьэкIыу есати, амазонкэхэм ягъэщIагъуэрт абы и хъыджэбз лъакъуэ дахэ цIыкIухэм я теплъэр, лыпцIэ лей тримыщIэу е фэ Iув быдэ хъууэ зэIымыхьэу, уеплъыху удихьэхыу, цIыхубз лъакъуэ нэсу къызэрызэтенар. Балигъ хъуа нэужькIи, Хурсанэ и лъакъуэ зэпэщ хужьитIыр зылъагъухэм жаIэрт абыхэм пхъэшыкуи дыгъи зэи ялъэгъуауэ умыщIэну. Абы и цIыхубз дахагъэр къелащ амазонкэхэм я хабзэу хъыджэбз цIыкIухэм я бгъэ ижьыр къэкIын щыщIидзэ дыдэм щIагъасхьэу зэрыщытами. А хабзэм и ужькIэ амазонкэхэр гупитIу гуэша хъурт: цIыхубз теплъэрэ щыпкъэрэ зиIэхэмрэ цIыхухъу теплъэм щыщ куэд къэзыщтахэмрэ (мыхэр Iэпкълъэпкъ быдэт, цыбэт). Иужьрейхэм къахэкIырт уэщкIэ, джатэкIэ, шууеягъэкIэ зэфIэкIышхуэ зиIэ IэщакIуэ бланэхэр. Ауэ * Пхъэшыку – шууейуэ щагъасэкIэ къагъэсэбэп Iэмэпсымэщ. Ар я куитI зэхуакум къыдамыгъэхуу (щызекIуэкIи, къыщажыхькIи, лъагапIэ щыдэкIуейкIи, щыджэгукIи) махуэ псом кърахьэкIын хуейт. 85 Прозэ бзылъхугъэ теплъэм къинахэм яхэтт сэшхуэкIэ, аркъэнкIэ, шабзэкIэ Iэзагъэшхуэ зыбгъэдэлъ куэд, Iэпщэ къарур нэхъ къаймэщIэкIми. Хурсанэ, хьэлэмэтыр арат, хъыджэбз бгы псыгъуэ лантIэ, лъагэ пэтми, хуумыгъэфэщэну къаруушхуэ хэлът. И щхьэц фIыцIэ Iув лъэгуажьэм нэсыр, уафэ къащхъуэм и фэгъу, нурыр къызыщIих и нэ пIащитIу нэбжьыц кIыхьхэм къахэплъыр, уэсым хуэдэу хужь и щIыфэр зылъагъухэм ябжырт ар быдапIэм дэс псоми я нэхъ дахэ дыдэу. Хурсанэ и дахагъэм гу лъамытэу къэнакъым нэгъуэщI зыгуэрхэми. Ахэр цIыху зэкIуэкIахэрт, хъуми бзыми яхыубжэ мыхъуну. Езыхэм ирагъэкIуэкI Iуэху мыфэмыцхэм Хурсанэ хашэну куэдрэ къраIуэкIа щхьэкIэ, зыри пахыфакъым. ИужькIэ занщIэу пачащ и Iуэху къызэрахуэн. Ар къызыхэкIар мырат: зы пщэдджыжь гуэрым унэкум илъу къагъуэтыжат амазонкэ абрагъуэжь гуэрым и хьэдэр, «сэ а фи Хурсанэ цIыкIум ныжэбэ лей есхауэ фэзгъэлъагъунщ» жиIэу пщыхьэщхьэм и шу гупым яхэтар.
Хурсанэ и пщIэр занщIэу щыдэуеяр шууеигъэм хуегъэджэныр яухауэ шы къыщрата махуэрат. А Iуэхур зэрекIуэкI хабзэри мыпхуэдэут: пхъэшыкухэр зезымыхьэж амазонкэ ныбжьыщIэхэр сатыру щытт. Iэсей уд фызыжьыр сатырым ирикIуэрт, къэувыIэрэ набдзэгубдзаплъэу дэтхэнэ зы хъыджэбзри зэпиплъыхьу. Шым зэреджэр жиIэрти, и шыхъуэ дэIэпыкъуэгъухэм ар къыбгъэдашэрт зратыну хъыджэбзым. Мыдрейр занщIэу шым шэсырти, и шыуеигъэри, шыр къызэригъэдэIуэфри, зэригъэджэгуфри хузэфIэкI къимыгъанэу игъэнаIуэрт. Шымрэ абы ягъэшэсынумрэ я хьэлкIи, я зэфIэкIкIи зэтехуэрэ зэтемыхуэрэ Iэсей уд зэ плъэгъуэкIэ къихутэфу жаIэрт. Хурсанэ и чэзур къыщысым, хъыджэбз зэкIужым и дахагъэмрэ и хужьыгъэмрэ игъэщIагъуэу фызыжьыр къеплъащ. ИужькIэ, къыщIэнакIэ щIыкIэу, мащIэу пыгуфIыкIри шым и цIэр къриIуащ. Iэсей уд и шызешэ хъыджэбзхэм IумпIэкIэ къыбгъэдашэ шыбз лъагэ, и теплъэкIэ дахэ дыдэу, и цыпэр лыдыжрэ езыр джафэу. Шым и зекIуэкIэмкIэ Хурсанэ къищIащ ар шы дахэ мыжэу зэрыщытыр. КъищIащ Iэсей уд къызэрыщыдыхьэшхыр, ауэ фызыжьым зыкIи зыкъримыгъащIэу пыгуфIыкIыу щхьэщэ хуищIри, зы напIэзыпIэм шыбгым къихутащ, шыми абы тесми я дежкIэ нэхъ тыншыпIэ дыдэу шытхым иIэ щIыпIэм занщIэу хуэзэу. И Iи и лъи игъэхъейуэ къыпхуэмыщIэу, шым унафэ хуищIри ежьащ. ЯпэщIыкIэ лъэбакъуэкIэ, иужькIэ – ущу, хьэмкIэу. ИтIанэ шым зригъэукъуэдияуэ игъэжащ, шум и дахагъэм дихьэхауэ псори еплъу. Iэсей уди игъэщIагъуэрт шыр занщIэу Хурсанэ къызэригъэдэIуэфар. Ауэ щым хъуауэ абдеж щызэхэтхэм къызэхах макъ ин ищIу шы къупщхьэр зэрыкъутэр, шыри пырхърэ пIэтIауэу зэрыджэлари къалъагъу. Зыри къэхъуауэ къыпхуэмыщIэну, шыр щIым щынэс дыдэм, Хурсанэ къобэкъуэх, мыпIащIэурэ макIуэри здэщытам деж мэувыж. Ар зи нэгу щIэкIахэр мыбэуэжхэу щытт, я жьэр Iурыхуарэ я нэр къихуу.
Амазонкэхэм таурыхъыу зэхахат лIыхъужьышхуэхэм хуагъэфэща шыр ягу иримыхьамэ, я куэпкъитIыр зэгуакъузэрэ шым и дзажэналъэхэр зэхакъутэу щытауэ, ауэ нобэ япэу ялъагъуу арат апхуэдэу ящIу.
Дыщэнэ Хурсанэ еджэщ, зыбгъэдишэри хъыджэбзым и теплъэ телъыджэу дахэр зыкъомрэ щэхуу зэпиплъыхьащ, итIанэ псоми зэхахыу ину жиIащ:
– Уэ ди шыпхъу цIыкIум хьэлэлу, уегугъуу къепхьэкIащ уи пхъэ- 86 Прозэ
шыкур! Шыуэ диIэм хэплъыхьи, шы пхуэхъун къыхэх, сыт хуэдиз зэман абы темыкIуадэми. АбыкIэ Iэсей уд къыбдэIэпыкъунщ. – АдэкIэ, Iэщэ-фащэ гъэтIылъыгъэхэр зи IэмыщIэ илъым зыхуигъазэри, дыщIигъужащ: – Мыпхуэдэ зэфIэкI зиIэм езым хуэфащэу къыхухэхын хуейщ и Iэщи, и фащи, и уанэ-Iэпслъэпсри. МахуитI дэкIри, Iэсей удрэ Хурсанэрэ шу зыбгъупщI я гъусэу ежьахэщ, бгыщхьэ хъупIэхэм щыIэ шы гуартэхэм деж кIуэну. Бгылъэ бжей мэзыжьхэр къызэранэкIыу Щынэгъэджэгу хъупIэм ихьа нэужь, гупым Мыщэхупщей мэзыбгъур увыIэпIэ ящIащ, шыхэм жьыIурыхьэгъуэ иратыну. Мыбдеж Iэсей уд и псэм дыхьа, фIыуэ илъэгъуа Хурсанэ зыкъыхуегъазэ:
– Си хъыджэбз цIыкIу, сэ сыт щыгъуи ситщ мы бгыщхьэм, хъушэхэр къызэхэскIухьу, иджыблагъэ дыди сынехыжа къудейщ. «Псоми сеплъынущ» жыпIэрэ ар нэхъ къапщтэмэ, дахэплъэнщ зы шыщIэ закъуи дэдмыгъэхуу. Ауэ жьыгъэм зи акъылыр зэтрихуа Iэсей уд къыбжиIэр уэ иджыри уи фIэщ хъумэ, занщIэу накIуэ уэ шы пхуэхъуну сэ къэслъытэм деж. АбыкIэ Хурсанэ арэзы мэхъури, шэджагъуэм ирихьэлIэу тохьэхэр Хьэмгъэц Iуащхьэ и лъабжьэм деж щыт шыбзыхъуэ пщыIэм. Мыбы шыбз гуартэ щаIыгът, шыщIэхэри, нэбгъэфхэри, къунанхэри хэту. ШыщIэхэм щахэплъэм, Хурсанэ и гукъыдэжыр занщIэу ехуэхащ, ауэ зыри жимыIэу зибзыщIащ, адэкIэ къэхъунум пэплъэу. Шыхъуэхэм къаубыдын хуейр къыщащIэм, яхузэфIэмыкIынкIэ шэч къахьри, я гъунэгъу шыхъуэхэм деж ягъэкIуащ, аркъэным нэхъ хуэIэрыхуэу шу гуп здагъэIэпыкъуну къраджэу. Аркъэн зыдзыну шу щэ ныкъуэм нэс къызэхуэса нэужь, Хурсанэ гуфIэгъуэ ин къезыта зэрызехьэм щIидзащ. ИлъэситI зи ныбжьу фэ зытет шы Iэчлъэч цIыкIум занщIэу къыгурыIуащ къаубыдынур езыр арауэ зэрыщытыр. Ар здэщыт щIыпIэм аркъэныдзхэм гъунэгъу зэрызыхуащIу, шыщIэм уафэхъуэпскIым хуэдэу зричырт, шы гуартэр, шыбзи шыщIи зэдигъакIуэу, зэбгридзырти, аркъэнхэр къыщылъэмыIэсын щIыпIэм къыщыхутэрт. Щыблэм хуэдэу гуащIэ и шыбгъэрыуэм пэщIэхуахэм куэд яхэттэкъым занщIэу къызэфIэувэжыфу. Шыхъуэхэр гузавэрт мыр къахуэмыубыдурэ шы гуартэр ныкъуэдыкъуэ зэтрищIэнкIэ. ИкIэм-икIэжым Хурсанэ Вагъуэиж зыфIища шы цIыкIур къаубыдащ шыхъуэхэм. И гъащIэ псом и ехъулIэныгъэ нэхъ лъапIэр абдеж къыщыIэрыхьащ Хурсанэ. Тхьэмахуэ дэмыкIыу, Хурсанэ яшэри къратащ жырыщхъуэм къыхэщIыкIа афэ джанэрэ гъуэншэдж кIэщIрэ, афэм и тхьэгъухэр зэрыгъэбыда дыщэ Iунащхьэхэм тхыпхъэ дахэхэр афэм и къэухьхэм къыщыхагъэщу. Дыщэ тхыпхъэ защIэкIэ гъэщIэрэщIат жыр Iэщхьэтелъхэри лъэдийхъумэхэри. Дыщэхум къыхэщIыкIа тажри зэрыщыту мыщIащхъуэрэ налкъуткIэ зэщIэблат, дыгъэ тхыпхъэу, езы Хурсанэ и нэ къащхъуитIым къащIих нурхэм дэблэу. Абы щIыгъужт дыщэм къыхэщIыкIа бгъэIулърэ афэ бгырыпхыбгъуэрэ. Ауэ псом нэхърэ нэхъ лъапIэ дыдэу, куэдым ирамыту, Хурсанэ къыIэщIалъхьэ сэшхуэ лантIэр, амазонкэхэм фIэкI зыми ямыIэр.
А Iэщэ шынагъуэм и хъыбарыр дуней псом щаIуатэрт. Дзэшхуэхэр щхьэхьу щIэпхъуэжырт, а Iэщэр амазонкэу щэ ныкъуэм
къызыкъуахрэ фийуэ ягъэкIэрахъуэу зэраIэту, сыт щхьэкIэ жыпIэмэ псоми ящIэрт абы укъелынкIэ Iэмал зэрыщымыIэр. Сыт пэщIэбгъэувэми, зиупцIурэ блэукIырти, цIыхум и укIыпIэм техуэрт 87 Прозэ амазонкэ IэфIауэхэм яIэщIэлъ сэшхуэр. Алыджхэр абы зэреджэр «зауэм и тхьэ Арес и тыгъэт». Езы алыджхэм я зауэлIхэу жэз защIэу зэщIэIулIахэр езыр-езыру махуэ ныкъуэкIэ зэзэуэфынут, я джатэхэр зытрамыгъахуэу, сыт щхьэкIэ жыпIэмэ абыхэм захъумэжырт гъущI щыгъынкIэ, мэIухукIэ, тажкIэ, джатэкIэ. Ауэ амазонкэхэм тIэу уэгъуэ нэхъ трамыгъэкIуадэу бийр хагъэщIэфырт, апхуэдизкIэ саблэ лантIэм хуэIэрыхуэхэти. Абы укъелын папщIэ, апхуэдэ Iэщэ дыдэ пIэщIэлъу уемышу илъэс бжыгъэкIэ зыбгъэсэн хуейт, и «зы уэгъуэм уэгъуибл щIэлъти». Щэху куэд яхъумэрт амазонкэкэм. Дэтхэнэ зы щэхуми мыхьэнэшхуэ ирату ткIийуэ зэрахьэрт. Ауэ амазонкэ къэралыгъуэм и щэху нэхъ лъапIэ дыдэр щыблэм хуэдэу уэ сэшхуэ лантIэр зэращI щIыкIэрт. Зыми ищIэртэкъым абы и гъущIыр хэт игъажьэми, ар хэт иуIуми, хэт ипсыхьми. Амазонкэхэм я щэхухэм ящыщ зы хэIущIыIу щыхъуа быдапIэм дэсхэр, зы цIыху къыдамынэу, езы амазонкэхэм яукIыжыфынут.
Фащэмрэ Iэщэмрэ къыIэрыхьа нэужь, Хурсанэ хьэхэр игъэхьэзырын щIидзащ. Мыхэр хьэ лъэпкъ щхьэхуэхэт. Мэлыхъуэхьи унагъуэхьэ хъумакIуи абыхэм къахэкIынутэкъым. ЗыхуэфIхэр зыт: хэт дэнэ зыщигъэпщкIуми, ар мэзу, тафэу е къуажэуи ирехъу, ину банэу, я кIэр Iэтарэ ягъэкIэрахъуэу жьэхэлъадэрти, хэIущIыIу къащIырт. Шабзэ дзыгъуитIкIэ нэхъ пэмыжыжьэу хьэхэр зейхэм япэ илъадэрти, гъуанэдэууэ IэщакIуэр яукIыу, и Iэщэ-фащэ лъапсейр зыIэщIагъэхьэн зи мурадхэр наIуэ къащIырт.
Хьэзешэм хьэ щIалищ Хурсанэ къритри, ахэр тэмэму ягъэсэн папщIэ хьэ гупищым яхиутIыпщхьащ, зырызу. Хьэ гъэсахэм езыхэм ягъэсэжащ хьэ щIалищыр. Илъэс ныкъуэ зэрыдэкIыу, и хьэхэр, ядэбгъуэн щымыIэу гъэсауэ, къыIэрыхьэжащ Хурсанэ.
Хьэ гъэсэныр тыншу зэфIэкI Iуэхущ. Гугъури, зэман куэд зытекIуадэри, ерыщыгъэ зыхэплъхьэн хуейри бгъэхэм я гъэсэныр аращ. Амазонкэхэр дапхуэдизкIэ IэщакIуэным хуэмыгъэсами, сыт хуэдэ шы темысми, сыт хуэдэ афэ лъапIэ ящымыгъми, хъума хъунутэкъым, бгъэ гъэса ямыIэмэ. Бжыми, джатэми, сэшхуэми зыри зрамыщIэф афэ гъуэзэджэхэр тыншу пхиудырт шууитI зэхуэжэм яIыгъ бжыкIым и удын хьэлъэм. Мыбдеж укъэзыхъумэфынур бгъэ гъэсахэм я закъуэт, дапхуэдиз гугъуехь бгъэ гъэсэным пымылъми. Бгъэхэм я гъэсэкIэми бгъэдыхьэкIэ щхьэхуэ хууиIэн хуейт. Хурсанэ пасэу зригъэлъэгъуат бгъэ шырхэр къыщраша абгъуэр. Ахэр иджыри мылъэтэфхэу, ауэ иныфI хъуа нэужь, Хурсанэ шыритI къидыгъури щIэубыдауэ езым игъэшхэжащ, лъэтэн хьэзыр хъухукIэ. Абы и ужькIэ бгъэгъасэм иритащ. Бгъэгъасэм япэщIыкIэ фэ щабэм къыхэщIыкIа хъуржын цIыкIу бгъэм и щхьэм фIепхэ, и нэхэри и тхьэкIумэхэри щIихъумэу. Абы и ужькIэ унэ кIуэцIым щызэприша, мыткIий дыдэу шэщIа кIапсэ лэрыгъум трегъэтIысхьэри зы IэфракIэ хуэдиз зи кIыхьагъ фэ кIапсэ кIапэкIэ ирепхыж. Ещанэ кIапсэу гъэсакIуэм и гъуэлъыпIэм нэсу унэм зэпрышар, бгъэр епхауэ зытес кIапсэ лэрыгъум и кум деж пыщIар, жэщитI-махуитIкIэ егъэсыс. ЩигъэсыскIэ, бгъэр къохуэхри кIапсэ кIапэ кIэщIым кIэрыщIауэ къелэлэхыу къонэ. Ауэ бгъэм апхуэдэ щытыкIэр идэнукъыми, гугъуехьыр телъу долъэтеижри кIапсэ лэрыгъум зытрегъэзэгъэж. АрщхьэкIэ, мыдрейр жеиххэркъыми, аргуэру кIапсэр щигъэсыскIэ, бгъэр къохуэх. Апхуэдэурэ 88 Прозэ ягъэнэщIа бгъэр къарууншэ дыдэ хъуарэ и дамитIыр къыгуэлэлу кIапсэ кIапэм къыпына и ужькIэ, Хурсанэ и макъ къоIу, гущIэгъу хуищIу, бгъэм еубзэу. ЕдэхащIэурэ бгъэр къетIэтэж, и щхьэм фIэлъ хъуржын цIыкIур къыфIехри, IугъуэкIэ гъэгъуа мэл кIапэ Iыхьэ ирет. Мэл кIапэ гъэгъуар а бгъэм апхуэдизкIэ къыIуроIэфIэри, абдеж щыщIэдзауэ ар зэикI и гум имыхуж, абы щыщ зы Iыхьэ цIыкIу щхьэкIэ сытри ебгъэщIэфыну мэхъу. АдэкIэ и чэзур къос нэхъ гугъу дыдэу, нэхъ зэман куэд зыхьу щыт дерсым. Хурсанэ шууэ, и Iэщэ-фащэкIэ зэгъэпэщауэ, тафэм итщ, и бжыкIыр IэщIэлъу къижыхьу. ИхъуреягъкIэ шу зыбгъупщIым къажыхь, я бжыкIхэр шиярэ зыр адрейм ебгъэрыкIуэ хуэдэу защIу. Ауэ абыхэм ящыщ гуэрым и бжыкIыр шияуэ и шыр Хурсанэ дежкIэ жэуэ зэриутIыпщу, бгъэхэр уафэм къоухри а бжыкIым къоуэ, – ирагъэсащ, ящIэ: а бжыкIым и щIагъ щIэпхауэ щIэлъщ кIапэ гъэгъуа Iыхьэ. Ауэ щыуэхэрэ, Хурсанэ дежкIэ ямыгъэза бжыкIым еуэхэмэ, удын тIэкIуи лъагъэсынурэ ямыгъашхэу иджыри зэман дахынущ, унэ нэщIым щIэсхэу, апхуэдизу зэхъуапсэ кIапэ гъэгъуа IыхьэфIыр жыжьэу кърагъэлъагъуу, ауэ лъамыгъэIэсу. БжыкIшийхэм Хурсанэ дежкIэ яший бжыкIым щымыуэу еуэу еса и ужькIэ, бгъэхэр хуагъасэрт шабзэшэр ялъэмыIэсын хуэдэу лъагэу уэгум зэритыным. Зи шабзэпэр пыха шабзэшэ мыпапцIэкIэ шабзауэ Iэзэ гуп дэуейрти, бгъэхэм лъахъшэ зыкъыщащIкIэ еуэрт, бгъэр ямыуIэу, ауэ удын яхуэхъуу. Апхуэдэ дерсхэм я ужькIэ бгъэхэм, зэраутIыпщыххэу, псынщIэу заIэтырти, сакъхэу щIым еплъыхын щIадзэрт. БжыкIшийхэм ящыщ зыгуэрым и шыр Хурсанэ дежкIэ игъазэрэ и бжыкIыр шияуэ зэрыщIэпхъуэу, бгъэхэр мывэм хуэдэу къехырт уафэм, я дамитIыр зэщIакъуэжырти. Апхуэдэ уэкIэм къелыртэкъым шыри абы тесри. Къелыпэми, апхуэдэ удын зытехуам зыкъимыужьыж щIыкIэ лъэIэсырт амазонкэхэм я Iэщэр. Бгъэхэми яIэрыхьэрт зыщIэхъуэпс кIапэ пшэр гъэгъуа Iыхьэр. Бгъэ гъэса зимыIэ амазонкэр шу зауэм хагъэхьэртэкъым. Бгъэхэм я закъуэтэкъым амазонкэхэм къагъэсэбэп псэущхьэхэр, я псэупIэхэм къеса блэхэри, я гугъу ямыщIу, ягъэпсэурт, дзыгъуэ ямыIэн папщIэ. Псом нэхърэ нэхъ хьэлэмэту жыпIэ хъунут абыхэм къанжэр къызэрагъэщхьэпэр. Къанжэхэм я абгъуэр зытет унэм зы псэущхьи гъунэгъуу екIуэлIэфынутэкъым, а хъумакIуэ сакъхэм Iэуэлъауэшхуэ, хьэргъэшыргъэшхуэ къамыIэту. Амазонкэхэм я бгъэныщхьэхэм абгъуэ щагъэхьэзырырт, мывэ цIыкIу зэмыфэгъухэмкIэ гъэщIэрэщIауэ, абыхэм къанжэм и шхын хуралъхьэурэ къыдахьэхырт, ирапхырти, джэдыкIэ ягъэтIылъа и ужькIэ къатIэтэжырт, шыр кърашахэм яшхын хьэпIацIэхэр, хьэмбылухэр иратырт, къыхуатIурэ.
Къанжэхэр лэгъунакIуэ унэхэм я нагъыщэ хъуат. Езы амазонкэхэми «дэ псори къанжэм дрипхъущ», – жаIэрт. Ари къызыхэкIыр лэгъунакIуэ унэхэм Iэмал имыIэу къанжэхэр тесын хуейуэ зэрыщытырт. Япэрауэ, абыхэм уахуейт псори зрагъэщIэну зи нэ къикI щIалэгъуалэр къыпхукъуэмыплъын щхьэкIэ, етIуанэрауэ, цIыхухъухэмрэ цIыхубзхэмрэ тIурытIу зэхуэгуэшыныр ижь-ижьыж лъандэрэ гугъут, абы зыгъэгусэрэ зэфIэнэрэ къыхэмыкIыу. Къыхухаха амазонкэмкIэ мыарэзы къахэкIырти, абыхэм Iуэхур зэхагъэкIыну къэкIуэнри зыхуэIуа щыIэтэкъым. Апхуэдэхэм деж къанжэхэр сэбэп хъурт, абыхэм зэрызехьэу щIадзэрти, хэIущIыIу ящIырт я абгъуэм 89 Прозэ
шынагъуэ къылъэIэсынкIэ зэрыхъунур. ЛэгъунакIуэ унэхэр зыми ягъэпIейтеин хуейтэкъым, сыту жыпIэмэ амазонкэхэм я гъащIэм абыхэм мыхьэнэшхуэ щаIэти. Хурсанэ и унащхьэ бгъэным абгъуэ хащIыхьауэ щопсэу бзукIэплъ цIыкIуитI. Ахэр псынщIэу Iэсэ хъу бзухэщ, псом хуэмыдэу я шыр гъэшхэгъуэм деж. Хурсанэ бзукIэплъ шырхэм папщIэ зы лы Iыхьэ удзым къыхинэри, бадзэ иригъэуащ. Иджы абы хищIа бадзэ хупсыр бзукIэплъ цIыкIухэм ящыпри яхь. Пхъэ пыхахуэмрэ къуэщIийхэмрэ ятIэкIэ щIэуфауэ иIэт Хурсанэ, щIэх-щIэхыурэ псы трикIэурэ хьэмбылу хригъащIэу, абыкIи игъашхэрт бзухэр. ПщэдджыжькIэ, и унэм къызэрыщIэкIыххэу, бзукIэплъ цIыкIуитIыр ину бзэрабзэу, пIащIэу, тепыIэгъуэ ямыIэу жыгым тесу ирихьэлIэрт. Абы пхъэ хьэнцэр къищтэрти хуэмурэ Iэбэу щIидзэрт. Бзуубз цIыкIур къэлъатэрт, хьэнцэкъум къытетIысхьэрти, Хурсанэ и нэгум къиплъэурэ ину бзэрабзэрт, зэригъэпIащIэр гурыIуэгъуэ дыдэу. Ар къыгурымыIуа хуэдэу Хурсанэ зищIмэ, бзукIэплъ цIыкIур и дамэм къытетIысхьэрти нэхъ иныжу бзэрабзэрт. Ауэ зи теплъэкIэ дахэ дыдэу гъэщIэрэщIа бзуухъу цIыкIум дзыхь ищIу апхуэдэу гъунэгъу зыкъищIыртэкъым. Абы и щхьэщыгур, и жьэгъур, и нэкIубгъухэр, и нэ къэухьхэр фIыцIэт, и набдзэр, и натIэр, и ныбэ щIагъыр хужьт, и кIэр, и джабэхэр, и бгъэгур плъыжьт, зыкърихырт, пагэт, куэду зигъэщIагъуэрти, нэхъ пэIэщIэу зиIыгът. Бзуубз цIыкIур зэрыщыту гъуабжэт, ауэ абыи и кIэ щIагъыр мафIэ бзийм хуэдэу плъыжьт. ГурыIуэгъуэт абы зиудыгъуауэ, зыми гу къылъамытэу абгъуэм исыныр зэрикъалэныр, зыкърихыну хущIыхьэгъуэ зэримыIэр. Хурсанэ и Iэгум ирилъхьэу хуиший хьэпщхупщхэр бзукIэплъ гъуабжэ цIыкIум псынщIэ дыдэу ищыпырти, и жьэм зэпрыууэ плIы жьэдэлъу лъэтэжырт и абгъуэм. Апхуэдэу Хурсанэ къищIат абгъуэм шыриплI зэрисыр. А бзукIэплъ цIыкIухэм я фIыгъэкIэ, Хурсанэ и унэм зыри щэхуу къекIуэлIэфынутэкъым. Ари ящыщт амазонкэхэм псоми щабзыщI я щэхухэм. Апхуэдиз пыщIэныгъэ зыхуаIэ нартхэми ахэр кърагъащIэркъым, сыт щхьэкIэ жыпIэмэ нартхэр зрагъэлъэIуу сыт щыгъуи щагъэтынущи. Псалъэм папщIэ, куэдрэ къохъу нартхэм гъавэ щамыIэ, е уэгъум, е псыдзэм, е уэм ихьыжу. Абыхэм зэи гъэтIылъыгъэ ящIыркъым, ар гъавэ е мэкъумылэ ирехъу. Яшхын ямыIэжу къыщынэкIэ, нартхэр макIуэ амазонкэхэм я деж лъэIуакIуэ. Мыдрейхэм быдапIэхэм сыт щыгъуи щахъумэрт гъейм деж езыхэри нартхэри къезыгъэлыфын хуэдиз гъэтIылъыгъэ. Нартхэм щIыхуэу иратырт, иужькIэ, гъэр бэв щыхъум, япшыныжыну. Шэч хэмылъу, гъейми бийми амазонкэхэм зэрыщахъумэнур зыщIэ нартхэр абы нэхъ хуэмыху, нэхъ щхьэемыгугъу ищIат.
Нартхэри абыхэм я ужькIэ къэунэха амазонкэхэри хьэт лъэпкъыу щыта пэтми, амазонкэхэращ зыхъумар ижь-ижьыж хьэтхэм я щэнхабзэр. Нартхэр зыщыпсэу Кавказыр хьэтхэм я къалащхьэхэу Хьэтушаш, КIадэш хуэдэхэм зэрапэжыжьэм, бий куэд я кум къыдэуэфу зэрыхъуам и щхьэусыгъуэкIэ, я зэпыщIэныгъэхэр нэхъ мащIэ хъуат. Мы щIыпIэ къулейм ущэкIуэну, ущыпэну, бдзэжьей уещэну, гъавэрэ хадэхэкIрэ бэву къэбгъэкIыну, хъупIэшхуэхэм Iэщ щыбгъэхъуну Iэмал къыузэритым урипсэуфырт. Къэрал лъэрызехьэ куэд щызэблэу КъуэкIыпIэм ещхьу, мы щIыпIэм щекIуэкI гъащIэм Iэмал имыIэу къыппигъэувыртэкъым къэралышхуэу узэгухьэу, абы 90 Прозэ
и псэукIэ хабзэ гугъухэм, ткIийхэм утетыну. Я къэралыгъуэр хуэмурэ щыхэкIуэдэжым, хьэтхэр ди щIыпIэмкIэ къэIэпхъуащ. ИкIи амазонкэхэмрэ абыхэмрэ зэгурыIуэныгъэ зэращIылIащ: хьэтхэр амазонкэхэм быдапIэхэр щаухуэкIэ ядэIэпыкъуну, амазонкэхэми ахэр IэщэкIэ яхъумэну, я лъагъуныгъи щамыгъэщIэну. Нартхэм я чэнджэщкIэ амазонкэхэм я быдапIэхэр бжэгъурэ чыкIэ яухуэу къаублащ. Чы-бжэгъур куэдкIэ ефIэкIырт ухуэныгъэ зэращI хабзэ адрей пкъыгъуэ псоми. ЦIыхум и лъагагъипщIым нэс, зи хъуреягъыр зы махуэ гъуэгу ирикъу быдапIэ блыныр зы гъэм яхурти яижырт. ИужькIэ быдапIэ кIуэцIымкIэ блын етIуанэр къыдрахуеижырти, блынитI зэхуакум ятIэ даубэжырт. КIуэцI блыным амазонкэхэм я псэупIэ унэхэр, псэуалъэхэр къыкIэращIыхьыжырт. Чы-бжэгъур къыщIыхахам нэгъуэщI щхьэусыгъуэ зыбжани иIэт. Мы щIыпIэ къуакIэбгыкIэм и нэпкъ лъагэхэм мывэкIэ зэтелъхьа блын хьэлъэхэр къытепщIыхьмэ, щIым иIыгъынутэкъым. Сыту жыпIэмэ лъагапIэхэр мывалъэу щыттэкъым, щIым и лъабжьэм къыщIэлъ ятIащхъуэр сыт щыгъуи псыIэти, хьэлъэр имыIыгъыу къехынут. Чыбжэгъум ар нэхъ игъэбыдэ фIэкIа, щIыр игъэхъеин хуэдизу техьэлъэртэкъым, сыт хуэдизу быдапIэ блыныр лъагэу дэмыщIеями. Блыным и лъабжьэр щащIэу-плIащIэу ягъэбыдэмэ, бийм зэрикъутэн Iэмал къыхуэгъуэтынутэкъым. Абрэмывэхэр зыдз Iэмэпсымэ хьэлъэхэми мыхьэнэ яIэтэкъым, сыту жыпIэмэ апхуэдэ удыныр зытехуа блын лантIэр, хэшми, зэхуэшэжырт. МафIэ щIэбдзэми имысын папщIэ, блын зэхуакум дэлъ ятIэми ар зэрыями шыгъурэ сэхурэ халъхьэрт. Мыхьэнэшхуэ иIэт чы-бжэгъур пэрыхьэту, кIэншэу зэрагъуэтми. Мэзыдэ жыгыр зэрыщыту ибупщIыкIми, илъэс зыщыплIым нэхъ кIырыжу къэкIыжырт, чырэ бжэгъурэ хъуауэ. Ауэ джыдэ зыхэмыбзыхьа дей мэзыр жьы мэхъури, итырыгъум егъэкIуэдыж щхьэкIэри лъабжьэри. Псом япэу яухуэр къанжэ унэхэрат, абы щаубзыхурт ухуэныгъэм теухуа унафэхэри, зэпыщIэныгъэм ехьэлIа нэгъуэщI Iуэхухэри.
Амазонкэхэм я быдапIэм хиубыдэрт псынэхэр, пхъэ гъэсын хъун мэзхэр, унагъуэ Iэщ щыхъуэкIуэн хъупIэхэр. Гъавэ, лы гъур, IугъуэкIэ гъэгъуа кхъуей, нэгъуэщI гъэтIылъыгъэхэри уиIэмэ, илъэс бжыгъэкIэ бийм удиубыдэми, удэлIыхьынутэкъым. * * *
Нэхунэ, нэхъыщIэм зэрихабзэу, Iэнэ къигъэуващ, гъуэмылэм щыщу кхъуей плъыжьыр, лы гъэвар, хьэлур, шхур, хадэхэкIхэр, пхъэщхьэмыщхьэхэр къытрилъхьащ. Хурсанэ гу лъитащ шыхэри зыхуей зэрыхуэгъэзам, хьэхэми хьэлу Iыхьэ зырыз зэраIэрыхьам. Хурсанэрэ Нэхунэрэ зэдэшхащ. Хурсанэ шхыным игу хуэкIуэртэкъыми, мащIэ дыдэщ хуэшхар. Хьэхэм яхэплъэри гу лъитащ жьы дыдэ хъуа Парий къищынэмыщIа, адрейхэр псори я Iыхьэ къалъысам зэрелэжьым. Парий, и Iыхьэр къигъанэри къызэфIэувауэ, и нэр тедияуэ плъэрт МахуэгъэпскIэ зэджэ нэкIу тафэшхуэмкIэ. Ар зэрытеплъэкъукIар къигъэсэбэпыну хэту, абы и Iыхьэм зы хьэ щIалэ щыбгъэдыхьэм, модрейр занщIэу къэсыжри хьэ щIалэр гущIэгъуншэу, пщIэууэ хикухьащ, Нэхунэ къытрихыжыхукIэ. 91 Прозэ
Хьэжьым и щытыкIэр зылъэгъуа Хурсанэ гузавэу къэтэджщ, щIэщIым и гъунэм къытеувэри куэдрэ плъащ ищхъэрэкIэ. ИужькIэ зигъазэри я гъунэгъу щIэщIымкIэ еплъэкIащ. Плъырыр и пIэм итщ, абы и щIагъкIэ етIуанэ амазонкэр щошхэ, ауэ ещанэр, и афэ лыдыжымкIэ Хурсанэ къицIыхужар, щытщ мыхъейуэ, езым ещхьу ари ищхъэрэкIэ еплъыхыу. Ар Хурсанэ и ныбжьэгъу пэж, амазонкэ псоми фIыуэ ялъагъу Дахэзилэт. Хурсанэ аргуэру Парий дежкIэ зигъазэри, хьэ Iущым и плъэкIэмкIэ къищIащ абы зыгуэр зэрызыхищIэр, ауэ зыхищIэр зищIысыр и хьэ акъылымкIэ къыгурымыIуэу, бэнэнрэ мыбэнэнрэ къыхуэмыщIэу гугъу зэрехьыр. Хурсанэ дыгъэмкIэ дэплъейри, хьэм хуеплъыхыу жриIащ:
– Зэ умыпIэщIэж, Парий, куэд мыщIэу дыгъэр ди щхьэщIыбымкIэ къыдыхьэнущи, ищхъэрэкIэ деплъыхыф хъунущ. Псори къызэрынаIуэу, сэ бжесIэнщ пщIэнур. Хьэм игу зэгъэжри, иджы зы хьи емыIусэжу щылъ и шхыным бгъэдыхьэжащ.
Я гъунэгъу щIэщIымкIэ плъэуэ Дахэзилэ зэрыгъуэлъыжар къыщилъагъум, езы Хурсани зигъэукIуриижащ, и гур нэхъ тесабырауэ.
«Сакъщ мы Дахэзилэ! – йогупсыс ар. – МыIупщIми, абы зыгуэр
зыхещIэ, ауэ къыгурыIуэркъым къэхъуар. Ей, си гумызагъэ! Зыгуэрыр зы мэскъалкIэ мытэмэммэ, игу техуэркъым, амазонкэхэм зэрыжаIэу, «джэдыкIэм цы къыхихыу» къабзэлъабзащэщ. Илъэситху фIэкI щымыхъуми, Дахэзилэ (абы щыгъуэ къызэреджэр Нэдахэт – нурыр къызыщIих и нэ дахитIым щхьэкIэ фIащауэ) и теплъэм гулъытэ лей хуищIырт. АпхуэдизкIэ щхьэцпэщтэу къабзэлъабзэти, щышхэм дежи и «Iупэм шхыныр лъигъэIэсыркъым» хужаIэрт. Сыт щыгъуи егугъуу ар кIэлъыплъырт и Iэбжьани, и щыгъыни, и щхьэци. Баш цIыкIу зэмылIэужьыгъуэ Iэджэ зэрихьэрт, и дзэхэр ирыригъэкъабзэу. Зы къэкIыгъи, зы пхъэщхьэмыщхьи щыIэтэкъым абы и Iупэм, и набдзэхэм, и нэкIум, и Iэхэм щихуэу къигъэсэбэп хъунрэ-мыхъунрэ емыплъауэ. ЗэрыцIыкIурэ и хьэлт: игу иримыхь щыгъыныр зыщидзырти, пцIанэу щыст, сыт хуэдэ тезыр тралъхьами, бэшэчу игъэву. Амазонкэ нэхъыжьхэм ящыщ зым абы гу лъитэри (е гъэсакIуэхэр хуэтхьэусыха), зызэманкIэ кIэлъыплъа нэужь, гъэсакIуэхэм унафэ яхуищIащ «цIыхум и мыхьэлу» сабийм и щытыкIэ хьэлэмэтхэр ирамыгухыну, атIэ даIыгъыну. Абы къыщыщIэдзауэ зыми зэи илъэгъуакъым Дахэзилэ сэхусэплъ хэмылъу, лыдыжу и щыгъыныр мыкъабзэу, гъуджэм хуэдэу укъищу и афи, и Iэщэ-фащи зэщIэмыцIууэу. ЩIакIуэ хужьрэ фэ хужьыбзэу вакъэ лъапщэ кIыхьрэ фIэкIа зэрихьэртэкъым.
Апхуэдизу зэрыкъабзэщIэкъум и закъуэтэкъым Дахэзилэ адрей амазонкэхэм къазэрыщхьэщыкIыр. Ар IэкIуэлъакIуэ дыдэт. Егъэлеяуэ Iущт, IэщэкIуэнкIи къыпэувыфыну щыIэр мащIэт. Iэщэм хуэIэрыхуэу зыщигъасэкIэ, Дахэзилэ хузэфIэкIырт и афи, и ши, и щыгъыни фIей ткIуэпс лъимыгъэIэсыныр. Апхуэдэу зыми емыщхьу къэхъуащ ар. Зы зэхэуэшхуэ гуэр екIуэкIыу, бийхэм апхуэдизу зэщIэлыдэ шур амазонкэ гуащэр ара я гугъэри, бжыгъэкIэ куэдкIэ зэрынэхъыбэм игъэгушхуауэ, мурад ящIащ Дахэзилэ гъэру яубыдыну. Хурсанэ гу лъимытэххэурэ, Iэзэу икIи псынщIэ дыдэу бийхэм 92 Прозэ
яхузэфIэкIат ар къаухъуреихьыну. Ауэ Дахэзилэ хуэныкъуэтэкъым Хурсанэ и дэIэпыкъуныгъэ. Зы шы илъыгъуэ закъуэ къыхуэнауэ къыщилъагъум, зричри, нэр темыпыIэу, хъыжьэу щIидзащ и сэшхуэ уэныр, зы биипщэ къэс зэ уэгъуэ фIэкIа иримыту. ИужькIэ, Хурсанэ и Вагъуэижым бийм и зэхуэдитIыр щIым хиутэжауэ, Дахэзилэ щыIущIэжам, къилъэгъуащ ар къэувыIэжауэ, хамэш гуэрым и соку хужьымкIэ и сэшхуэ лантIэ лъы защIэр егугъуу илъэщIыжу зэрыщытым. Хурсанэ ар зэпиплъыхьа щхьэкIэ, зи къыхуэлъэгъуакъым Дахэзилэ и щIакIуи, и уанэ щIэлъи, и шыгъуэми, езыми зы лъы ткIуэпс якIэрылъу, и сэшхуэм фIэкIа. БыдапIэм къагъэзэжа и ужькIи, Дахэзилэ куэдрэ игъэкъэбзащ и сэшхуэ лантIэр. И шыгъуэри илъэсыжщ, удзыпс мэ гуакIуэ гуэри дигъэжэхыжри илъэщIыжащ. Хурсанэ фIэтелъыджэу: «Мыр сыт, уэри фIей ухъуат?» – жиIэу зэреупщIам Дахэзилэ жэуапу къритащ: «НтIэ! Мы губгъуэрыс Iэл дызэзэуахэм я бамэр дэни кIуэцIыхьауэ, сыт сымыщIэми схуэгъэкIуэдыжыркъым!» – жиIэри. «Дахэзилэ къанжэ унэм макIуэ, ауэ бын щхьэ имыIэрэ?» – жиIэри зы амазонкэ щIэупщIати, нэгъуэщI зы гушыIэрей гуэрым жэуапу мыр къритыжат: «Дахэзилэ къыхиша лэгъунакIуэр игъэпскIыу, удзыпсхэр дигъэжэхыу, илъэщIыжрэ мэ гуакIуэ къыкIэрихын хуэдэу игъэхьэзырыху, модрей тхьэмыщкIэр зэрыхъун мэхъури, ешауэ мэджэлэж. Апхуэдэу сыт къэплъхун!»
Дахэзилэ щIэх-щIэхыурэ къылъыс хабзэт нэгъуэщI Iуэхуи – быдапIэм нэхъ пэжыжьэ плъырыпIэм тетыну. Махуэм абы тет хабзэр зы амазонкэт, жэщым – Iэмал имыIэу тIу. Жыг абрагъуэм и щхьэкIэ кIырым игъэпщкIу плъырыпIэм, Iэгъуэблагъэр тыншу уэзыгъэлъагъум, пэмыжыжьэу щыпсэурт амазонкэхэм я быдапIэм пхъэ хуэзыгъэхьэзыр мэзауэм и унагъуэр. Абы и щхьэгъусэ цIыхубз лъагэ зэкIужымрэ илъэс пщыкIутI зи ныбжьын ипхъу цIыкIумрэ махуэкIэрэ унэм дэст. Махуэ псом, хуей-хуэмейми, Дахэзилэ и нэгу щIэкIырт и пащхьэм щекIуэкI унагъуэ псэукIэр. Иджыри къэс имылъэгъуа унагъуэ зэхущытыкIэхэр зэрыхьэлэмэтыщэр игъэщIагъуэу кIэлъыплъурэ, абы къыгурыIуащ а цIыху псэукIэм дахагъэу, гуапагъэу, IэфIагъыу хэлъым хуэдэ зэрыщымыIэр. А илъагъухэм Дахэзилэ куэдым ирагъэгупсыс хъуащ. Унагъуэр зейр лIышхуэт, и жьакIэм тхъугъэ мащIэ хидзагъащIэу, ныбжькIэ лIыпIэ иува къудейщ хужыпIэну. Ар лэжьакIуэшхуэт, махуэ кIыхьым зэпымыууэ мэзым къыщIэIукIырт абы и джыдэм, пхъэхым, хьэлэм я Iэуэлъауэр. Пщыхьэщхьэм лIыр унэм къыщыкIуэжкIэ, и пхъур куэбжэм деж къыщыIущIэрт, гуфIэу пежажьэрти IэплIэ иришэкIырт, адэм ар къиIэтырти IэплIэкIэ дихьэжырт. И щхьэгъусэри Iэдэбу, гуапэ дыдэу дэIэпыкъуурэ и лIым и бгым нэс зригъэтIэщIырти зригъэтхьэщIырт, джанэ къабзэ щригъэтIагъэрти, щыри шхэну тIысхэрт. КъамыщIэу мазэкIэ абыхэм якIэлъыплъа нэужь, Дахэзилэ и фIэщ хъуащ мы щыр зы псэу зэпыщIауэ зэрыщытыр, хьэкъ щыхъуащ псэукIэ пэжыр мыпхуэдэу щытын зэрыхуейр.
Зы пщэдджыжь гуэрым Дахэзилэ и махуэ плъырыпIэм нэсщ, и шыр лъэныкъуэ иригъэзри, езыр жыгыщхьэм дэкIуея къудейуэ плъэри, занщIэу къэскIащ – мэзауэм ипхъу цIыкIум, зэщыджэу гъуэгыурэ, пщIантIэкум мащэшхуэ къыщитIырт. Абы пэмыжыжьэу щIакIуэ 93 Прозэ 94
къыщIэкIынщ Дахэзилэ цIэрыIуэр. ЗанщIэу кIапсэр Iуедз, Iэнэм къолъэри лъэгуажьэмыщхьэу къоятеубгъуауэ хьэдитI щылът. А псор щилъагъум, Дахэзилэ япэ дыдэу зыхищIащ цIыху зыфIэкIуэдам и гуауэр, губжь иным зэщIищтэри, занщIэу сабийм деж нэсу къыщхьэщыжыну щеIэм, игу къэкIыжащ и плъырыпIэр ибгынэ зэрымыхъунур. Апхуэдэ щIыкIэкIэ амазонкэхэр плъырыпIэм ирашу бийхэм зэрахабзэр къищIэжри, зишыIащ. Жыжьаплъэу еплъын хуей хъуащ хъыджэбз цIыкIум и адэ-анэр зэрыщIилъхьэжами, я кхъащхьэм зытриубгъуауэ зэригъеижами. ИужькIэ мэзым лIитI къыхэкIщ, хъыджэбз цIыкIур кхъужьей жьауэм щIалъафэри лей ирахащ. ДэкIыжхэри, нэжэгужэу псыхъуэмкIэ яунэтIащ. Дахэзилэ, и плъыр ухыгъуэм ерагъыу нигъэсри, Iулъэдащ мэзауэм и унэм. И шыр дей Iувым хигъапщкIуэри пщIантIэм дыхьащи, елъагъу жэщ кIуам мыбдеж щекIуэкIа зэзауэмрэ укIыгъэмрэ я лъэужьхэр, щыгъын зэхэфыщIахэри абдеж зэрыщылъыр.
Хуэмурэ бжэр Iуихри унэм щIыхьащ. И нэхэр унэ кIуэцI кIыфIым есэу зыгуэр илъагъу хъуным нэмыс щIыкIэ, сабийм и бэуэкIэр зэхихащ, ауэ бэуэкIэр къыщыIур нэхъ лъагапIэт. ИтIанэ кIыфIым къыхелъагъукI хъыджэбз цIыкIур. Ар Iэнэ кIапэ дыдэм тетт, бгыкъум кIэрыщIа кIапсэр и пщэм щигъэлъэдэну, ауэ амазонкэ щIыхьар къыщилъагъум, зэуэ къызэтоувыIэж.
Абы и ныбжьым ит сабийхэм амазонкэ гугъу яхуэпщI къудейми, кIэзызу шынэ я хабзэт, апхуэдизкIэ а хъыбархэмкIэ ахэр нартхэм ягъэшынати. Мы хъыджэбз цIыкIур зыри жимыIэу къеплъырт, тегупсысыкIа щIыкIэу и нэхэр плъызу. ИтIанэ жеIэ:
– Уэ дахэу ухуэпащ, мэ гуакIуи къыпкIэрех. ДауикI, уэрауэ ув: – Тхьэуэ щыIэр узогъэлъэIу, амазонкэхэм сахэши, IэщакIуэу сыгъасэ! Сэ лъы щIыхуэшхуэ стелъщ, сщIэжын хуейуэ! Фэ фи закъуэщ пэжу псэур! СумыгъэщIэхъу! Дахэзилэ жэуап итыну хунэмыс щIыкIэ, пщIантIэмкIэ къыщоIу:
– Дэнэ ущыIэ ди чыцI цIыкIур? Зыдгъэлъагъу! Уэ иджыри зэрызэ дыпхуейщ, итIанэ уалъэщIыхьэжынщ уи адэмрэ уи ан.
КъыщIыхьахэм жаIэну зыхуейр ямыух щIыкIэ, IитIымкIи зэуэ зэдадза къупщхьэ Iунэ жанитIыр я бгъэгуитIым хыхьащ Iунащхьэм нэскIэ, гур занщIэу пхауду. Хъыджэбз цIыкIум и Iэр Дахэзилэ иубыдри къришэжьащ, жэщ мыхъу щIыкIэ быдапIэм нигъэсри амазонкэ нэхъыжьхэм я хасэ пащхьэм иришащ. Iуэхур зытетыр щахуиIуатэм, псом нэхърэ нэхъыжь Нанэ КIагуэ – Илъэс минитIкIэ узэIэбэкIыжмэ, мыпхуэдэ зеиншэ зэшыпхъу цIыкIуитIщ ди къэралыгъуэм и щIэдзапIэ хъуауэ щытар. Мыр бгъэщIэхъу хъунукъым.
Абы и псалъэхэм зыри падзыжакъым, хъыджэбз цIыкIум дэIэпыкъуу, и гур фIы хуащIу щIадзащ амазонкэхэм. Мис апхуэдэущ Нэхунэ амазонкэ зэрыхъуар. Пэжщ, ар амазонкэ нэс пщIыну и ныбжькIэ кIасэIуэт, ауэ и IущагъымкIэ, зэрегугъумкIэ, хуэпэжу и къалэнхэр зэригъэзащIэмкIэ къилэжьащ амазонкэхэм я пщIэр. жиIащ: Прозэ

Хурсанэ зыхищIащ зыгуэр къызэреплъыр. ПсынщIэу къыщылъэту щIэщI лъабжьэм щеплъыхым къилъэгъуащ хьэхэр абы и унафэм ежьэу къызэрыдэплъейр. Мыин дыдэу, ауэ ткIийуэ «Уирэ!» зэражриIэу, хьэхэм зрачри хъурейуэ зэбгрыжащ, памэу. БыдапIэ лъэныкъуэмкIэ жэ хьэхэр щIэх-щIэхыурэ къэувыIэрти къызэплъэкIырт, ищхъэрэкIэ еплъыхыу. Хурсанэ псынщIэ дыдэу ищхьэ къатым къытехутэри ищхъэрэкIэ плъэн щIидзащ. Шэджагъуэ нэужьым бгымкIэ къриху хабзэ жьыри нобэ сабырати, хьэхэм мэ щIагъуэ къащIихьэртэкъым, атIэми, хьэхэм, шэч хэмылъу, зыгуэр зэрызыхащIэр гурыIуэгъуэт. Хурсанэ фIыуэ и нэIуасэ унэхэри, гъуэгухэри, жыгхэри егугъупэу щызэпиплъыхьым, гу лъетэ зы шу илъыгъуэфIкIэ жыжьэу щылъ губгъуэшхуэм и бгъум Iут кхъужьей жыгым и зы лъэныкъуэр тIэкIу «щIэща» зэрыхъуам. А жыгыр фIыуэ ицIыхужырт Хурсанэ, сыту жыпIэмэ мызэ-мытIэу абдеж къыщыувыIэурэ, шым емыпсыхыу дэIэбейуэ къыпичурэ, и псыхуэлIэр иригъэкIыу, ишхат абы къыпыкIэ кхъужь IэфI цIыкIухэм ящыщ. Мис а яужь дыдэу кхъужь къызыпича къудамэ узылъэIэсхэрат паупщIар. Ар зыщIари хамэ шут, нартхэм апхуэдэу зэи ящIэнутэкъым. Нартхэр губгъуэм щилэжьыхькIэ а жыгым игъашхэрт, зыщагъэпсэхум дежи и жьауэм щIэсхэти, дыгъэм щызыхъумэ къудамэхэм хуэсакъынут. Хурсанэ йоплъэкIри елъагъу: Дахэзили щIэщIым и ищхьэ теувапIэм тетщ, ищхъэрэкIэ плъэуэ. «Мы зэрыуэму иджыри тIэкIу щытыжмэ, хьэхэм мэ гуэр къащIихьэнкIэ хъунущ», – игукIэ жеIэ Хурсанэ. Дыгъэр екIуэтэхыхукIэ нэхъ жыжьэ унэплъыс щыхъум, Хурсанэ къелъагъу кхъужьейм къыпаупщIа къудамэхэр мэзыбгъум деж щызэтелъу, абыи къуанщIэ гуп тесу. Шэч хэлъкъым къуацэ щIагъым е Iэщ лIа, е хьэкIэкхъуэкIэ къаукIа гуэр щIэуфауэ зэрыщIэлъым. «Хьэуэ, кIуауэ еплъын хуейщ, армыхъумэ, мы псори иджыри щхьэусыгъуэ хъуркъым мафIэ зэщIэбгъэстыну. Губгъуэшхуэм адрыщIкIэ сыту пIэрэ щекIуэкIыр? АдэкIэ хуеишхуэщ. Хуейм и щIыбкIэ тафэ хэIэтыкIар мэкъупIэшхуэщ, абы ирикIуэу щIэщIих итщ. Абыхэм ящыщ зыми хъыбар къитакъым мафIэкIэ. А щIэщIхэм тет плъырхэр нартхэм ящыщщ, емыгугъухэщ. Яхэс хъунщ мэкъуауэхэм, хъумбылей ефэу, я гъуэмылэ лы гъурымрэ пIастэмрэ фIашхыжу. Догуэ! Дэнэ щыIэ мэкъуауэхэм я мафIэхэр?! Иджыпсту абыхэм пIастэ щапщэфI зэманщ, фIэкIмэ, кIасэ хъунущ. Iэмал иIэкъым мэкъуауэхэри, пщафIэхэри, Iугъуэхэри мы зэманым щымыIэну. ЩIэщIхэм щыплъырхэри мэкъуауэхэри бийхэм Iэпхлъэпх ящIамэ, ахэр хунэсакъым мафIэкIэ хъыбар къатыну. Абы къикIыр зыщ: ахэр губгъуэрыс Iэпхъуэ лъэпкъщ, хым и адрыщI къикIахэщ! Абыхэм мэкъу паупщI я хабзэкъым. Дауэ атIэ а дзэшхуэр ИндылыкIэм щыпсэу хьэтхэмрэ скифхэмрэ къазэрыблэкIыфар? Мыхэр хымкIэ къэкIуахэщ! ЗанщIэу быдапIэм хъыбар егъэщIэн хуейщ!» Хурсанэ гу лъетэ жьыр зэм зы лъэныкъуэмкIэ, зэм адрей лъэныкъуэмкIэ къызэрыщепщэм, дунейр зэIыхьэным и пэ къихуэу зэрыхъум хуэдэу. Абы и гъусэхэм яжреIэ сытми хуэхьэзыру щытынхэу. И гъунэгъу щIэщIымкIэ маплъэри къелъагъу Дахэзилэ 95 Прозэ
и ныбжьэгъум Iэ къызэрыхуищIыр, нэпкъым теувауэ памэ хьэхэр Хурсанэ къригъэлъагъуу.
Хьэхэр зэуэ къызэщIэбэнащ. Хурсанэрэ Дахэзилэрэ къэкIиящ: «МафIэ!» жаIэри. АмазонкитIыр, щтауч-щтамылэхэр зэрылъ хъуржын щхьэпс махэхэр зэпачри, хьэмбыIуу тIысащ. ПлъырыпIэм тетхэм дэпылъэхэр япхъуатэри къамыл бгъэнхэр зэбгратхъуащ, абы къыщIэща хьэуазэ гъущэм яжьэри дэпхэри хакIутэщ, щIэпщэу щIадзэри, хьэуазэм Iугъуэ къыхихуащ, псынщIэу нэхъ ин, нэхъ Iув хъу зэпыту. Хьэхэми банэу къажыхь, бий къалъыхъуэу. ЩIэщIитIми зэуэ мафIэ бзий лъагэ къащхьэщоувэ. Зыхуэмеиж хъуржынхэр кърадзыхри, амазонкэхэм тIэкIу заIэжьэжащ, мафIэр дагъэ зыщIэлъ уэздыгъейхэм нэсу Iугъуэр нэхъ ин, нэхъ фIыцIафэ хъухукIэ. ИужькIэ жеипIэм къехыжхэри упщIэхэри, шхыныгъуэхэри псынщIэу зэщIакъуэжащ. ГъэтIылъыгъэхэр щахъумэ абы и лъабжьэж къатым телъ псори Нэхунэ къызэщIикъуэжакIэт.
Хурсанэрэ Санэрэ заплъыхьри ялъагъу: бгы жьэгъу екIуэкIым, нэр здынэплъысым, мафIэхэр къыщоблэ, быдапIэхэм я жэз тхьэгъушхэр дэнэкIи къыщоIу. Ягу зэгъауэ ахэр шэсыжри, хьэи бгъэи ящIыгъуу быдапIэмкIэ щIэпхъуахэщ. Ауэ, куэд ямыжауэ, дэIэпыкъуэгъу къакIуэ шу гупым IущIащ. Ахэр къэзышэр Дыщэнэ гуащэт. Дахэзилэ, ныбжькIэ нэхъыжьти, Дыщэнэ зыхуигъазэри жриIащ Iуащхьэцэжьым и щIыбагъкIэ Бахъсэн псыхъуэ шу куэд зэрыдэтыр хьэхэм мэкIэ къызэращIар. Абы нэмыщIу, мэкъупIэхэми, псыхъуэ нэпкъым дэкIуэу тет щIэщIхэми зыри тесыжкъым, псори е гъэр хъуащ, е зэтраукIащ. А псалъэхэр зэрызэхихыу, Санэ къаскIэри и фэр пыкIащ, Хьэтагъ нышэдибэ мэкъуауэ зэрыкIуар къищIэжри. Дыщэнэ Дахэзилэрэ Хурсанэрэ унафэ къахуещI сэшхуэ лантIэхэр къащтэу бийм деж тIасхъэщIэх кIуэнхэу. Дахэзилэ идакъым сэшхуэ щхьэкIэ быдапIэм нэс кIуэжу зэман ягъэкIуэдыну, «бийр куэдыIуэщи, Хурсанэрэ сэрэ ди закъуэ абыхэм сэшхуэкIи дапэлъэщынукъым» жиIэри. Санэ занщIэу къэлъэIуащ ещанэу езыри тIасхъэщIэх яутIыпщыну. Ауэ Хурсанэ, Дахэзилэ и нэхъыжьыгъэми емыплъу зэпиуду, занщIэу къыхэпсэлъыхьащ, ар я гъусэну имыдэу. Хьэпшып лейуэ яIыгъыр Дыщэнэ и гупым иратри, хьэи бгъэи я мыгъусэу (хьэхэр ялъэщIыхьэнутэкъым, бгъэхэр жэщым сэбэп хъунутэкъым) зэныбжьэгъуитIыр ежьащ, зыIущIэ нарт жылэхэм Дыщэнэ и унафэр Iэрагъэхьэу, ахэр лъэныкъуищкIэ зэбграутIыпщыкIыну: языныкъуэхэр Мэрэш и гъуэгу къуаншэмкIэ, быдапIэм блэкIыу, Кхъужьеибащхьэмрэ Щихъым и кхъащхьэмрэ я бгъумкIэ МывапцIэм деж Щынэгъэджэгу лъапэм кIуэну; етIуанэхэри, МывэпкIэлъейкIэ дэкIыу, абдеж екIуэлIэнхэу; ещанэхэр, ПсыпыхукIэ дэкIрэ ЯтIэхукIэ щхьэдэхыжу, Сыринэ Iуащхьэ нэсынхэу. Ауэ, бийхэр куэдыIуэу къыщIэкIрэ, ди быдапIэм дэсхэр пэмылъэщу дыкъыхагъащIэ хъумэ, сабийхэмрэ лъэрымыхьхэмрэ зрикъун шхын яIыгъыу Хьэрэкхъуэрэ и бгы гъуанэхэм щагъэпщкIуну. Жылэхэм зы шхын дзэкъэгъуэ къыдамынэну, здамыхьыфыр, ягъэпщкIуну хэмыту, щысхьыншэу ягъэсыну.
Япэу зыдэлъэда жылэм дэсхэм я хьэпшыпхэмрэ шхынхэмрэ епIэщIэкIыу зэщIакъуэрт. Жылэм кIэлъыплъ амазонкэ фызыжьым и унэм Iулъадэу Дыщэнэ и унафэр Iэрагъэхьа нэужь, зэныбжьэгъухэр 96 Прозэ
адэкIэ илъыжащ, я гъуэгу хагъэщIу. – СыткIэ нобэ Санэ укъызэригъэгубжьар, и делагъэ гуэркIэ? – жиIэу Дахэзилэ къыщIоупщIэ, жэрыжэм тету. – Хьэуэ. Си гугъэмкIэ, Махуэгъэпс губгъуэм илъщ абы и щIасэ – Хьэуэ, сэ апхуэдэ слъэгъуакъым, – идэркъым Дахэзилэ.
– Уэ уи щIэщIым укъиплъкIэ ар плъагъунутэкъым, – педзыж Хьэтагъ и хьэдэр. Хурсанэ.
– Санэ ар фIыуэ илъэгъуар пэж?
– Си гугъэщ пэжу.
ШууитIыр зыдэлъэда жылищми, ахэр къыдэжыжа и ужькIэ, Iугъуэ фIыцIэр къащхьэщыуващ, Дыщэнэ и унафэр ягъэзащIэу.
Пшапэ зэхэуэгъуэм зэныбжьэгъухэр Махуэгъэпс и лъабжьэ губгъуэм илъэдащ. Хурсанэ и гъусэм ирегъэлъагъу кхъужьей жыг дэухъуэнщIеяр. Дахэзилэ егъэщIагъуэ, апхуэдизу пэжыжьэ пэтми, Хурсанэ абы гу зэрылъитэфар. Лъэужьхэм къаIуатэрт мыбдеж зэхэуэ гуащIэ зэрыщекIуэкIар: Хьэтагъ зы шур ириудат, куэду къыщIэжа лъым удзыр ириIэу. Езыр мэз Iувым хэлъадэу и псэр къримыгъэлу, щIэщIым тетхэм гу къылъатэну Iэмал яриту, губгъуэм илъэдащ. Ауэ губгъуэкум нэмысу, жэрыжэм тету къеIэбыхри, нартхэм мэкъу Iэтэм щIагъакъуэ жыгей бжэгъу хьэлъэр зыIэригъэхьащ. Ар и Iэщэу къигъазэри иджыри биитIым я щхьэ куцIыр кърихуащ, ауэ адрей бийхэр, абы гъунэгъу зыкъыхуамыщIу, шабзэшищкIэ къызэдэуащ. Хьэтагъ щыгъыр зы джанэ Iэрыдж закъуэти, шищым я зыр абы и гум хуэзащ. Я шабзэшэхэр къыхачыжщ, Хьэтагъ и хьэдэр жыгым къыпаупщIа къудамэхэмкIэ щIахъумэри лIыукIхэр ежьэжащ, яукIам ишри здащтэри.
«Еууей, Санэ! Дауэ утеплъэкъукIат уи гум и щIасэм! Мэзым щIыхьэжыху уи нэр тумыгъэкIын си гугъати. Апхуэдизрэ гъуджэм уиплъэурэ уи набдзэхэр дэплъэщIея нэхърэ, ар нэхъыфIти», – йогупсыс Хурсанэ.
МэкъупIэм зэрилъадэу, къалъэгъуащ псыхъуэ куум щхьэщыт нэхушхуэр. ХэIущIыIу зэрыхъуар къызыгурыIуа бийхэм замыгъэпщкIужу, хуиту мафIэшхуэхэр щIагъэнауэ загъэгъущыжырт, пщафIэрт, нэху щымэ, махуэ гугъу къазэрыпэщылъыр ящIэрти. АмазонкитIым загуэшри, биидзэм и кIапэ зырызымкIэ ягъэзащ. Хурсанэ нэпкъ лъагэм еплъыхри игъэщIэгъуащ мафIэхэм я куэдагъыр. Убжыну мыхьэнэ иIэтэкъым, зэман тебгъэкIуадэу. Зэ еплъыгъуэкIэ къихутащ мин зыбгъупщI ахэр зэрыхъур. Зы мафIэ къэскIэ зауэлI щырыщ фIэкI бгъэдэмысми (тхурытхуи бгъэдэсынкIэ хъунут), итIани быдапIэм дэс амазонкэхэм нэхърэ хуэдитхукIэ нэхъыбэт бийр. Дэни къикIат апхуэдэ дзэшхуэр, дауи къэсыфат мыбы нэс щэхурыкIуэу?! Шэч хэлъкъым мыхэр фIыуэ гъэса, унафэ быдэм щIэт биидзэу зэрыщытым. Дахэзилэ и шыр пыжьей чыцэ Iувым хигъапщкIуэщ, плъыритIым я пщэ гурыгъхэм IэкIуэлъакIуэу къупщхьэIунэ зырыз хигъэтIысхьэу яблэкIри мафIэхэм гъунэгъу захуищIащ. Жьыр мафIэхэм я лъэныкъуэмкIэт къыздикIри, езым къыкIэрих мэ гуакIуэр бийм дежкIэ ихьыртэкъым. Ауэ адэкIэ кIуэтэфынутэкъым, Iейуэ и жагъуэ зы Iуэхугъуэ имыгъэзащIэу. Iэмалыншэт, сыт ищIэнт? И налкъут-
7 Заказ №110 97 Прозэ
налмэсхэм я лыдым бийр нэф имыщIын, дзэр зэрыщыту абы и мэ гуакIуэм къригъэпсурэ зэтемыкIуэдэн папщIэ (апхуэдэут амазонкэхэм зэрыжаIэр, Дахэзилэ игъэхъахэр щаIуэтэжкIэ), псы ина фIейм хэгъуалъхьэу зэрыщыту зыхикухьын хуей хъуащ. И таж телъыджэу мыщIэ лъапIэхэмкIэ, дыщэплъкIэ гъэщIэрэщIами къамыл къуэпс кIыхьхэр къришэкIри ятIэкIэ зэщIиежащ. Шэч хэлътэкъым мы псы инам махуэм щихуабэгъуэм хыв куэд зэрыхэлъам, я вэнвейхэри щысхьыншэу зэрыхагъэшыпсыхьам. Ауэ мы ныщхьэбэрей IуэхумкIэ а мэхэр лей хъунутэкъым.
Апхуэдэ теплъэр иIэу биидзэм пхрыпщащ Дахэзилэ, удзым къыхэмыщу зыхиудыгъуэу. Псым щынэсым, егугъуу куэдрэ зигъэкъэбзэжащ, куцIым ихьэу псыр зэрыщIыIэри къыфIэмыIуэхуу. Псым кърихьэхауэ Iуфэм Iулъ жыгхэм хэплъэурэ, лъабжьэ щIагъуэ фIэмыту зы къыхихри псым хигъэукIуриящ Дахэзилэ. Ар тIууэ зэгуэкIыу дыкъуакъуэти, къудамитI зэхуакум зыдигъапщкIуэри есыхыу щIидзащ, шэтырхэмрэ бийхэмрэ ибжу. Абы гурыIуэгъуэ щыхъуащ нэхъ шэтыр цIыкIухэр шууищэм я унафэщIым, шэтыр иныр шу миным я дзэпщым яйуэ зэрыщытыр. Абы къыхэкIыуи, шэтыр инхэм я закъуэ ибжу иригъэжьащ.
Дахэзилэ шэч ищIырт бийр къуэкIыпIэ жыжьэм щыпсэу лъэпкъ гуэру зэрыщытыр, ауэ ар хьэкъыу и фIэщ щыхъуар дзэпщхэм ящыщ зы зигъэпскIауэ псым къыщыхэкIыжым, чынт шылэ джанэ кIыхьыр щитIэгъэжауэ щилъэгъуарщ. Джанэ щIыбым благъуэ сурэт тетт, дыщэ уагъэкIэ хэдыкIауэ. Къурыкъу щыгъыу ялъэгъуам хуэдэт ар. Мыр чынтыдзэт! Мыбы нэс дауэ къэкIуэфахэ, ИндылыкIэм Iус хьэтхэм къамыщIэу? Абы къикIыр мыхэр Каспий тенджызым къызэпрыкIауэ аращ. Хьэлэмэтщ, дэни къраха апхуэдиз кхъухь? ГурыIуэгъуэкъым. Я бзэри къыбгурыIуэркъым. Къуентхъхэмрэ хьэпшыпхэмрэ дзэм къакIэлъезышэкI шыгухэр бжын щIидзащ. Ахэр щхьэ зытелъ гуимэ инхэт, шэрхъ гъэщIэгъуэн гуэрхэри ящIэтт, гудзэ яхэлъу, гулъэгухэр гъуаплъэу. Мы гуимэхэм деж мафIэ щыIэтэкъым, хъумакIуэхэр ящхьэщыту пшахъуэм хэлът Iэпхлъэпх ящIа цIыхухэр. Гъэрхэр зэрыпсалъэ бзэри гурыIуэгъуэтэкъым Дахэзилэ дежкIэ. АдэкIэ здесыхым, къызэхех ИндылыкIэ тафэм щыпсэу хьэтхэм я бзэр. Ар ехъулIэныгъэт! Макъ лъэпкъ имыщIу, и «кхъухьыр» псы Iуфэ мывэшхуитIым я кум дегъанэри, ныджэм тохьэ. ХъумакIуитIри тыншу Iуехри, гъэрхэм ябгъэдопщхьэ. Зы гъэрым и Iэпхлъэпх кIапсэхэр зэпиупщIщ, и къамэщIэлъысэр иритри, еIущащэурэ, адрейхэри хуит къищIыну жриIащ. ЛIыжьым (иужькIэ къащIат – абы и цIэр Хьэпийт) гъэру цIыху тIощIым нэс хуит къищIыжри, псори псы Iуфэм епщылIащ. Дахэзилэ цIыхуитхур езым гъусэу здищтэри, адрейхэм унафэ яхуищIащ дзэ тIысыпIэм пэмыжыжьэ чыцэ мэзым зыщагъэпщкIуну, мэз бабыщыр щэрыщэурэ щэ къаджэу зэхахмэ, джэ макъыр къыздиIукIым екIуэлIэнхэу. ЦIыхуихым тыншу Дахэзилэ и псыхьэлъахуэ жыгыр псым траутIыпщхьэжри, адэкIэ есыхын щIадзэжащ. Дахэзилэ шэтыр инхэу тIощIрэ тхурэ ибжауэ, Хьэпий гъунэгъу зыкъищIри къеIущэщащ: «Нобэ гъэр къащIа фи цIыхухэр мыбдежщ здэщыIэр». Дахэзилэ, жыг псыхьэлъахуэр псы Iуфэм щаIыгъыну унафэ ищIри, нэпкъ задэм епщылIащ. ЗыкъиIэтрэ плъэмэ къелъагъу: хъумакIуитI щытыр я пщэхэм епхъуэжри пырхъыу джэлащ, ещанэр къэуIэбжьауэ 98 Прозэ
къыщеплъэкIым, гъэщIэгъуэну и щIыбымкIэ къыщышри, макъ ищIу и тхыр зэфIэщIыкIащ, джалэри мыхъеижу къэнащ. Дахэзилэ занщIэу къыгурыIуащ ар Хурсанэ зэрилэжьыгъэр. Хурсанэ щыбгъэдэпщхьэм, ар къыщIэнакIэ щIыкIэу къеплъащ, абы и тажым къыщыщIэдзауэ и вакъэ хужьхэм нэскIэ псыфу, пшахъуэр
кIэрыпщIэжауэ зэрыщытым щхьэкIэ. Дахэзилэ и жагъуэ хъуащ Хурсанэ и плъэкIэр. «УмыпIащIэ уэ, а уи плъэкIэр сэ сщыгъупщэнкъым!» – жиIащ игукIэ. ПсынщIэу ятIэтэжащ мэкъуауэхэри, щIэщIхэм тета плъырхэри. А гупышхуэр, хьэлъэу бауэрэ фадэ фIэIурымейр къакIэрихыу, псы Iуфэм епщылIахэщ, бийм къамыщIэу. Я псыхьэлъахуэр къагъэсэбэпурэ псым зэпрысыкIхэри, дзэшхуэм зэхиута гуэдзыпкъэм къыщыхутащ. Дахэзилэрэ Хурсанэрэ шэтыр къабжахэр зэхалъхьэжри, плIыщIрэ тIурэ хъууэ траухуащ. Къэрэгъул яукIахэм я Iэщэм фIэкI зымыIыгъ гупыр кърашажьэри, дзэ тIысыпIэм пэIэщIэ защIащ. Мыбдеж къыщызэтеувыIэхэри япэу щхьэхуит къащIыжа гупри бабыщ джэ макъкIэ зыбгъэдашэжащ. Псори зэхэту (плъыру щытахэри, мэкъуауэхэри, пщафIэхэри, псыхьэ щIалэ цIыкIухэри) цIыху блыщIым нэблагъэт. Хурсанэ и шы гъэпщкIупIэм щынэсым, къэувыIахэщ. Дахэзилэ и шыр здэщытымкIэ иунэтIащ. Хурсанэ гупым унафэ яхуищIащ Щынэгъэджэгу Iуащхьэ лъапэм кIуэнхэу. Езым, Хьэпий лIыжьыр кIэсу къищтэри, Дахэзилэ здэщыIэмкIэ ежьащ. Нэсмэ, и ныбжьэгъур
КIыщбэч и псынэм хэлъщ, зигъэпскIыжу.
ЗыгъэпскIын зыухыу зи шым шэсыжа Дахэзилэ зэрыбгъэдыхьэу, Хурсанэ елъагъу ар сыт щыгъуи хуэдэу зэщIэлыдэу зэрыкъабзэр. Хурсанэ иригузавэрт адрей гъэр къэнахэм дэIэпыкъуэгъу зэрахуэмыхъуфынум. Я хъумакIуэхэр зэраукIамрэ гъэрхэр зэрыбзэхамкIэ бийхэм, шэч хэмылъу, къащIауэ къыщIэкIынщ тIасхъэщIэх хьэщIэ зэраIар. Ауэ иджы, и ныбжьэгъур мазэ къэунэхуам зэрыпэлыдыр щилъагъум, абы къыгурыIуащ я гъуэгуанэм къащыхуэзэну чынтхэр гъэр къызэращIыфынур. Мэ гуащIэ куэд къызыкIэрих Хьэпий и кIэсу, Хурсанэ къыщыбгъэдыхьэм, Дахэзилэ гу лъитащ а лIыжьым хъыджэбзым быдэу зэрызрикъузылIэм, икIи а илъагъур икъукIэ гуапэ щыхъуащ. Абы Хурсанэ игу тезэгъэжат. Мыдрейри, а псори къыгурыIуэри, мащIэу пыгуфIыкIащ. Хьэтагъ щаукIа губгъуэм зэрихьэххэу, мэзыбгъум Iут къуацэ гуэрэнхэм къакъуэжри, шууипщI къапэуващ. Хурсанэ шым Хьэпий щригъэувэхым, лIыжьым напIэзыпIэм зыкъуигъэпщкIуащ япэу щыт жыгым и къуагъым, чынтхэм ящIэнур къамыгупсыс щIыкIэ. Хурсанэ кIэщIу псалъэ зытIущ Дахэзилэ жриIэщ, тIуми я джатэ кIэщIхэр кърахри, шынауэ я Iэхэр кIэзыз хуэдэу защIу, хуэму бийм хуэкIуатэу щIадзащ, Хурсанэ япэ ищауэ, Дахэзилэ кIэщIу абы и ужь иту. Чынтхэм я пашэ лIышхуэм дыхьэшхыурэ и гъусэхэм зыгуэр яжриIэри, сапэмкIэ бгъуэшхуэ щыхъуж джатэ къуаншэ иныр игъэдалъэу къапежьащ. Адрей чынтхэр Iуву зэхэтт, дыхьэшхыным игъэбэлэрыгъауэ. А лIышхуэм и къуагъым Хурсанэ къыкъуэмыщыж щыхъум, абы и шы пэж Вагъуэижыр уафэхъуэпскIыу илъри лIышхуэм телъащ икIи и гъусэ гупым хэхуэжу хыфIихуащ. Бий гупым къэхъуар къагурымыIуэ щIыкIэ, Хурсанэ ибгъукIэ къыщебгъэрыкIуэри, Вагъуэиж и лъакъуэхэм шыи, лIыи, губгъуи, 99 Прозэ
саби зэхапщэжащ. Хурсанэ чынт гупым иджыри зэ ебгъэрыкIуэжын и мураду къыщигъэзам, ищIэн игъуэтыжакъым, – кIэщIу и ужьым ирикIуа Дахэзилэ иунэщIат чынтышхэм я уанэгухэр, къатехьэлъэну зы щхьи, зы Iи абы тесахэм къахуимыгъанэу. Мыбдеж абы гу лъетэ: чынтитI, Iэщи ямыIыгъыжу, мэзымкIэ мажэ, я лъакъуэ кIэщIхэр нэр темыпыIэу псынщIэу зэблахыу. Хурсанэ якIэлъыщIэпхъуащ, ауэ чынтхэр мэзым нэмыс щIыкIэ, абыхэм Хьэпий къапэуващ, бжэгъу Iушэшхуэ IэщIэлъу, икIи, и къыкъуэжи и еуи зы ищIу, еуэри зыр къриудащ, джэдым хуэдэу. ЕтIуанэр, а Iэщэ шынагъуэр зищIысыр къыхуэмыщIэу, и пIэм ижыхьащ. Хурсанэ къэсщ, чынтитIри и куэ щIагъхэм кIэщIилъхьэри шы джабэм быдэу кIэрикъузэжащ, къыдэмыхун хуэдэу. Мыдрейхэми, Хурсанэ и лъакъуитIым IэплIэ хуащI хуэдэ, я Iэхэр кърашэкIащ. Псори зэфIэкIри, къызэфIэувэжа чынтышхэр губгъуэм илъэдэжащ, якIэрыщIауэ ялъэф хьэдэхэм игъэщтарэ хъийм икIауэ.
Япэу къэпсэлъар Хьэпийщ:
– Сэ шы къыщысхуэмыубыдакIэ, лъэсу сынэкIуэнщ, фэ иджы хьэлъэ фIыгъщ, псынщIэуи фынэсыжын хуейщ. Зэрыпсалъэм хуэдэурэ, абы чынт хьэдэхэм Iэщэхэр къакIэрихырт, уеблэмэ джатэшхуитIи зыкIэрищIакIэт.
– Хьэуэ! – жеIэ Хурсанэ. – Уэ куэд плъэгъуащ, уэ иджыри дыпхуеинущ. 100
Абы зыри пимыдзыжыфу, лIыжьым Дахэзилэ дежкIэ еунэтI. Мазэгъуэ нэхум тыншу къыхэнэIукIыу Дахэзилэ къэущхъуэнтIащ. Ар щилъагъум, Хурсанэ апхуэдэ тезыр и ныбжьэгъу пэжым трилъхьэфынутэкъыми, Хьэпий езым и дежкIэ къриджэжри, и зы гъэр Дахэзилэ хуигъэлъэгъуащ. Ар чынтым и пщэ лъынтхуэм еIусэри жиIащ:
– Мыр псэужкъым, къащтэ адрейр, апхуэдизу уи куэм Iэ дэзылъэр.
Хурсанэ етIуанэ чынтыр къиIэтри Дахэзилэ и шыпхэм трилъхьащ. Хьэпий Хурсанэ и шым кIэсри, Дахэзилэ игъэгуфIэу, абы и шхужьыр быдэу IитIкIэ икъузащ.
Нэхущым шууитIыр быдапIэм щыбгъэдэлъадэм, занщIэу куэбжэр къыхузэIуахри, ахэр амазонкэхэм я сатыр Iувым и пащхьэм къихутащ. Нэрылъагъут быдапIэр бийм IущIэну зэрыхьэзырыр. Дагъэ къэкъуалъэр зэрыз лэгъупышхуэхэр щытт, быдапIэ блыным ирикIуэу тетт шабзауэхэр (илъэсипщI зи ныбжьхэм деж къыщыщIэдзауэ илъэс хыщIым фIэкIахэм нэсу), шабзэшэ зэкIуэцIыпха инхэр къагъэIэгъуауэ. Абрэмывэ зэрадз Iэмэпсымитхур, зи щхьэр былымыфэкIэ быдэу щхьэщыпхыкIа кхъуэщын ин зырыз тегъэзэгъауэ, хьэзырщ. АдэкIи апхуэдэ Iэмэпсымищ щытщ, зи кIуэцIыр джафэу къиикIа матэшхуэхэр узэдауэ къатету. Хэплъыхьауэ къыхэха шу минрэ щитхурэ щызэхэтщ шыгъэджэгупIэ тафэм деж, я хьэхэри, я бгъэхэри я гъусэу. Тафэм къыбгъурылъ уэхым деж пхъэ шыкъу быдэкIэ къэхухьа Iуэшхуэм щаIыгъщ губжьарэ ину папщэу гуу пIащэ защIэу зы хъушэ. Гуухэм я щIыбым ипхащ дагъэ егъэфа хьэуазэ пхыр зырыз. ДэнэкIи гуп-гупурэ щызэхэтщ амазонкэхэр, я афэхэр, тажхэр зэщIэцIууэу. Гуп къэсыхукIи уIэгъэхэм еIэзэну амазонкэхэр ящIыгъужщ, я Iэмэпсымэхэмрэ хущхъуэхэмрэ зэрылъ хъуржынхэр я плIэм фIэдзауэ. Прозэ
Къэсыжахэр а псоми яблэкIри, Дыщэнэ и пащхьэм иуващ. Амазонкэ сатырхэм къахэкIри Нэхунэ Дахэзилэ и шы IумпIэр иубыдащ, и ныбжьэгъум зэрырипагэр и нэгум къищу. Ауэ а тIум, зэдэIэпыкъуурэ, гъэрыр шым кърахьэхыу Дыщэнэ и пащхьэм лъэгуажьэмыщхьэу щрагъэувэм, щытхэм зыжьэу ину зэщIэдыхьэшхэу щIадзэ. Нэхунэ Дахэзилэ и щыгъыни, и ши, и уанэщIэдзи зэпеплъыхь – псори, сыт щыгъуи хуэдэу, зы бжьыгъэ цIыкIуи тумылъагъуэу, къабзэт, дагъуэ хуумыщIыфыну. Ауэ зэуэ къыщиуда дыхьэшх макъым игъэщта шым зыкъыщигъазэм, къелъагъу дыщэ уагъэкIэ хэдыкIа уанэщIэдз хужьыр гъуэжьу ириIэу къежэха ныбажэпсыр. Дахэзилэ, и пэр щиубыдыкIыжауэ, шым зэуэ къолъэтэхри, гужьеяуэ псымкIэ мажэ. КъызэрыщIэкIымкIэ, гъэрым, е шым куэдрэ дридзейкъридзыхыурэ къызэрыкIуарат, е мыпхуэдиз амазонкэр щилъагъум къэшынат, сытми, зыхуэмыубыдыжауэ арат. Нэхунэ шыр IумпIэкIэ Iуешри псым дешэ, Дахэзилэ чеишхуэм ису зыщигъэпскIым ищхъэрэIуэкIэ. Дыщэнэ сэшхуэ лантIэр зыIэщIэлъ и Iэр иIэтри, дыхьэшхыныр зэпыуащ, ауэ языныкъуэ амазонкэхэр иужькIи къыхэдыхьэшхыкIащ, захуэмыубыдыжу.
Хурсанэ зыри димыгъэхуу къиIуэтэжащ унафэр къазэрыIэрыхьэрэ сытхэр ялъэгъуами ягъэхъами. И хъыбарыр Хьэтагъ зэрихьа лIыгъэм щынэсым, псори Санэ дежкIэ еплъэкIащ – ар щытт, и пIэм ижыхьауэ, псэууэ умыщIэну, и фэм зихъуэжауэ. Хурсанэ абы бгъэдэкIуатэри, гу къылъамытэу, и Iэр икъузащ, и гузэвэгъуэр диIыгъыу. ИужькIэ, псоми зэхахын хуэдэу, и макъым зригъэIэтри жиIащ бий гуп хэплъыхьар, Iэщэншэрэ шыгуш цIахуцIэм тесу, хэзыгъэщIэфа мэкъумэшыщIэм дэтхэнэ лIыхъужьми щапхъэ трихыну зэрыхуэфащэр. БыдапIэм дэтхэм я Iэщэхэр кърахауэ я щхьэхэр ирахьэхри, Хьэтагъ игъэхъа лIыгъэм пщIэ хуащIащ. Чынтым нэужь, Хьэпий – ГумыкIэм деж бдзэжьей щещэхэм яхэту гъэр къащIам – къиIуэтэжахэми едаIуэри, Дыщэнэ къищIащ бийм и мурадыр.
пкърыупщIыхьа зрагъэлъэсыжу Ахэр чынтхэт, тенджызым Гум щыхэхуэжым деж къамылым щыгъэпщкIуауэ я кхъухьхэр хэтщ. Хьэпий зэрыжиIэмкIэ, чынтхэр махуэ псокIэ кхъухьхэм къикIащ. Ауэ яшхэм я нэхъыбэр ИндылыкIэкIэ кърахуэкIащ. Пщыхьэщхьэм Гум Iуфэ Iуту къыдэкIуеин щIадзащ, зыIущIэр зэщIакъуэу. ЦIыхуу зыхуэзэр гъэр ящIырт, зэхадзырти, нэхъ лъэрызехьэхэр къыздащтэрт, мэз прагъэупщIыну, пхъащхьэхэр кхъухьхэм иралъхьэу ягъэлэжьэну жаIэурэ. Лъэрымыхьхэр чэтхэм, шэщхэм, Iуэхэм щызэхуахусырти, хъумакIуи Iуагъэувэжырт. Ауэ Хьэпий делэтэкъыми (езыми зэрыжиIэу), гу лъитащ а гъэрхэр зыхъумэну къагъэна чынтхэр куэд дэмыкIыу дзэм зэрылъэщIыхьэжым. Iэщхэмрэ унагъуэ хьэпшыпхэмрэ я гугъу ящIыртэкъым, къагъэзэжмэ, здащтэн мурад яIэу къыщIэкIынт. Чынтхэр жэщкIэрэ зекIуэрт. Языныкъуэхэм деж, губгъуэрыс Iэщыхъуэхэм зрагъэщхьу, Iэщэхэмрэ зауэлIхэмрэ гуимэхэм ирагъапщкIуэрт. ТхьэмахуитI дэкIри, Балъкъ къэсахэщ. Къэрэгъулу щIэщIхэм тетхэр Iуахри, псынщIэ дыдэу Бахъсэн псыхъуэ къыдыхьащ. Я мураду къыщIэкIынт нэхущым ирихьэлIэу быдапIэр къаухъуреихьыну. 101 Прозэ
Гъэрым жеIэ мы къэкIуа чынтыдзэр зыри зыпэмыувыф IэщакIуэ Iэзэу мин плIыщIым щIигъуу. Я джатэ къуаншэхэр езыхэм хуэдиз хьэлъагъ зиIэ адрей джатэ захуэхэм хуэдищкIэ ефIэкIыу. Мывэшхуэ, мафIэ жыжьэ зыдзыф Iэмэпсымэ хьэлъэхэр псынщIэ дыдэу ягъэхьэзырыфу. Амазонкэхэм я лъэщагъымрэ я лIыгъэмрэ щыгъуазэу. Арами, я фIэщ мэхъуж езыхэм къапэщIэтыфын щымыIэу, амазонкэхэм я быдапIэр яубыду, Iэщэ зыщI гъукIэхэр, дыщэкIхэр, бгъэхэм я гъэсакIуэхэр гъэр ящIыныр тыншу яхузэфIэкIыну. Псом нэхърэ нэхъ гъэщIэгъуэныр чынтхэм, мызэуэххэуи, я лIыгъэрэ теплъэкIэ амазонкэхэр къыдахьэхыу, здашэу кIуэжыну мурад зэраIэрт. Чынтхэм я хэкум абыхэм мывэху къалэхэр щыхуаухуэну, лъхуэн фIэкIа Iуэху ямыIэу, тыншыгъуэр яIэу щагъэпсэуну къагъэгугъэрт.
Чынтым жиIахэр тэрмэшым зэдзэкIын зэриухыу, сатырым къыхокI Жэмнагъуэ. И гур нэхъ къихьэжауэ, бэлэрыгъауэ щыт чынтым бгъэдохьэ, зэуэзэпсэу мапхъуэри абы и гъуэншэджыр ирекъух. Амазонкэхэр, я ныбэр яубыдыжауэ, ину мэдыхьэшх, я Iэпэр чынтым хуашийурэ.
Амазонкэхэм хъыбару къаIэрыхьа псори хасэм щызэхуахьэсыжу куууэ щегупсысыжым, нэхъыжьхэм къагурыIуащ чынтхэм амазонкэ къэралыгъуэ псом зауэ къращIылIэн мурад зэрамыIэр. Мы зы быдапIэр къащтэу, афэхэмрэ жырым къыхэщIыкIа Iэщэхэмрэ зыщIхэр гъэру яубыду, амазонкэ къэралыгъуэм ихъумэ щэхухэр зыIэрагъэхьэн я гугъэу къызэрыкIуар белджылыт.
Дыщэнэ быдапIэ гъунэгъухэм лIыкIуэ зэбгригъэкIащ, чынтхэр зэрикIуэтыжыну гъуэгур зэпаупщIын папщIэ шу мин зырыз Балъкъ Iуфэ ягъакIуэу, нэпкъ лъагэм зыщагъэбыдэу, къащыпэплъэнхэу елъэIуу. «Ди быдапIэ бжыхьым къыдачауэ зы чыпи, щIэгъэстэн яхуэхъуну, бийм Iэрыдгъэхьэнкъым!» – быдэу жиIэри хасэр зэхуищIыжащ Дыщэнэ.

БыдапIэм бий къыщекIуалIэм деж ящIэнухэм куэдрэ хурагъэджа, хуагъэса амазонкэхэм, къэжыхь-нэжыхь лейрэ Iэрпхъуэрагърэ хэмыту, псынщIэу икIи IэкIуэлъакIуэу ягъэзащIэрт щхьэж хухэхарэ убзыхуауэ щыт Iуэхухэр. Iэгъуэблагъэм щаIыгъ Iэщхэр быдапIэм къыдахуэжащ, гъавэхэкIыу жылэ гъунэгъухэм дэлъ псори быдапIэм дэт духэм ирагъэзэгъащ, зы хьэдзи бийм лъымысын хуэдэу. Къамыл бгъэныщхьэхэр къытрахри гуэщ пхыдзахэм, щIыунэхэм щагъэпщкIуащ, бийм мафIэдзышэ къыхимыдзэфыну. Къанжэ унэхэри нэщI хъуащ, Жэмнагъуэ хуэдэ амазонкэхэм бийм хуаIэ зэгуэпыр игъэбатэу. Жьы хъуа амазонкэхэм я къуажэ Щэунащхьэри нэщI хъуащ, езы фызыжьхэмрэ абыхэм ящIа шабзэшэхэмрэ къыдашри. И лъакъуэ лъэныкъуэр зыпымытыж КIураци абы ищIа шабзэшэхэри Щэунащхьэ къыдэнауэ, ахэр быдапIэм къашэжын хуейуэ Санэ щызэхихым, «сэ къэсхьыжынщ кIэсу» жиIэри дэжащ. ЗэдэIэпыкъуурэ шабзэшэ зэкIуэцIыпхаитIыр зэпрыууэ шыплIэм дагъэзагъэри, Санэ шым кIэсу къытригъэтIысхьащ КIурацэ. Шыбгым зэрынэсыххэу, КIурацэ, и Iэ-и лъэм щыщу зыри къыхуэту умыщIэну, хуиту зишэщIыжащ, шыбгым Iейуэ зэрыхуэзэшар хэпщIыкIыу. 102 Прозэ
хъуауэ.
Санэ шэсыжыну зыщигъэхьэзырым, КIурацэ зыкъригъэзыхри абы и Iэр икъузу къыхуэгузэващ, фIыуэ илъэгъуа лэгъунакIуэ щауэр зэрыхэкIуэдар зэхихати. Санэ и нэпсхэр адэкIэ хуэубыдыжакъым. Ар фызым хуэдэу зэщыджэу пыхьэрт, амазонкэ гущIэгъулым и лъакъуэ закъуэм и нэкIур кIэрикъузауэ. Гъуэгырт амазонкэ ныкъуэдыкъуэри.
КIурацэ и гъыныр зэуэ печри къоупщI:
– Догуэ, уэратэкъэ шабзэкIэ псом нэхърэ нэхъ Iэзэр? Санэ и щхьэр ещI, и нэпсхэр къещэщэхми, и гъыныр нэхъ мащIэ – Чынт къэрал псом ягу къинэжыну лъы пщIэжыну ухуей?
– Ар дауэ? – къыжьэдолъэт Санэ.
– ЛъагапIэм ущымышынэрэ апхуэдэгу пкIуэцIылъу щытмэ, сэ уэзгъэлъагъунщ зы щIыпIэ гуэр, абыхэм я шэр къыплъэмыIэсу езыхэр щызэтебукIэфыну.
– НакIуэ! – къокIий Санэ. – Хьэуэ. ЯпэщIыкIэ мо гуэщым щIыхьи, плIанэпэ жыжьэм деж иIэ щIыунэ ихьэпIэр къэгъуэт, абы ехи, аркъэн зыбгъупщI къызыхэкIын шыкIэ кIапсэ къих.
Санэ псынщIэу къехь къэп из кIапсэ, шыкIэм къыхэщIыкIауэ. Ари шым трапхэри пIащIэу хуаунэтI псым зи ныкъуэр гуиха бгы лъагэм. Санэ езыми гу лъитат а бгым и щхьэ дыдэм унэмысу зы гъуанэ гуэр зэриIэм, ауэ ар уэшхыпсым гуилъэсыкIа гъуанэ чэнж цIыкIуу и гугъат. Бгышхуэм бгъурыту дэкIуей гъуэгум здытетым, КIурацэ къыжеIэ ар мыбдеж щыпсэу лъэпкъым я пасэрей бгъуэнщIагъ быдапIэу зэрыщытыр, ар зи лъагагъым бийр дэуеифми, абы нэса шэр IэкIэ къызэрыбубыдыфынур, ауэ ищхьэмкIэ укъызэреуха шэр, афи тажи пхихыу, гуащIэ зэрыхъур. И щхьэм ущытетым деж гъуанэр умылъагъуми, ар зыхуэзэр дэнэ дежми КIурацэ фIыуэ щыгъуазэт. ЩыхупIэм бгъурыту екIуэкI гъуэгум и адрей лъэныкъуэр мэз Iуву зэщIэкIат. КIыхьу зэпащIа кIапсэм и зы кIапэр гъуэгубгъум Iут жыгым ирапхри, етIуанэ кIапэр, шабзэшэ зэкIуэцIыпхар кIэрыщIауэ, бгым ирагъэжэхащ, КIурацэ къызэрилъытамкIэ, бгъуэнщIагъым и щIыхьэпIэм хуэзанщIэ хъухукIэ. ИужькIэ езы Сани ехащ кIапсэкIэ. Плъэри къилъэгъуащ шабзэшэхэри езыри бгы гъуанэм зэрахуэзанщIэр. КIурацэ и нэрыгъуазэр икъукIэ шэрыуэу къыщIэкIат. Санэ, хъыринэм ису ещIэ хуэдэ, зыщIиупскIэурэ бгы гъуанэм гъунэгъу дыдэ щыхуэхъум, ихьэпIэ дзакIэм зыкIэрищIэри зэуэ къыщыхутащ бгъуэнщIагъ псыIэ щIыIэтыIэм. Чейм ит псым ткIуэпсышхуэхэр хэхуэ хуэдэ, къыпыткIу макъ къыщIэIукIырт абы и кIуэцIым. И бгым ищIа кIапсэр итIатэри, Санэ, шэхэр зыпыщIа кIапсэхэм аркъэн яридзымзришалIэурэ, бгъуэнщIагъ щIыхьэпIэм деж щызэтрилъхьащ. КIапсэ иутIыпщыжахэр КIурацэ зэщIикъуэжащ.
Щым хъуащ. И нэхэр кIыфIым есэжа нэужь, Санэ къелъагъу Iэтэу зэтелъ псэущхьэ къупщхьэхэр, мафIэ щIыпIэр, пхъэгъэсын гъэтIылъыгъэ тIэкIур, хьэуазэрэ упщIэрэ гъуэтэжауэ зэрылъ гъуэлъыпIэр. ЩIыхьэпIэм деж блыным кIэрытщ жыгейщIэж тIуащIэкIэ хуа набжэ быдэфI. Санэ ар щIыхьэпIэмкIэ елъэф, 103 Прозэ
Iуегъэувэри елъагъу абы щIыхьэпIэр фIыуэ зэригъэбыдэри щхьэгъубжэ хуэдэу щхьэ игъэжыпIэ зэриIэри. Санэ къыгурыIуащ и мурадыр къехъулIэнымкIэ мы щIыпIэр къезэгъыу зэрыщытыр: псы Iуфэхэр зэдэкIуэу Iуву зэхэт къазмакъ, хьэцыбанэ, хьэмкIутI пабжьэхэмкIэ зэщIэкIэжащ. Чыцэм дзэ зэрыпхыкIыфын гъуэгу пхыбупщIыкIын папщIэ махуэ бжыгъэ ухуейщ, дзэшхуэ ухъуми. Псы Iуфэ ижьым щхьэщыт бгышхуэм и кум иIэ бгъуэнщIагъым и лъабжьэм хуэзэу, псыежэхыр архъуанэ куущ, архъуанэкIэр псы тепхъэ хуэм дахэщ. Бийр зэрыблэкIыфыну щыIэр лъэбакъуэ щэ ныкъуэ хуэдиз зи бгъуагъ псыхъуэ закъуэрщ. Мыбдеж Санэ къызэхех дзэ къакIуэм и Iэуэлъауэр. Махуэр
уэму, жьы къемыпщэу щытми, псыхъуэм къыдэIукI макъыр фIэщхъуныджэу инт. Ар шы лъэмакъ куэдым къыщынэртэкъым. ФIалъэ минищэм щIигъум яутэ мывэкIэщхъ щабэм и щхъыщхъ макъым тхьэкIумэри щхьэ куцIри якудэрт. ЗэрылъэкIкIэ псынщIэу къакIуэ дзэшхуэм и Iэуэлъауэ шэчыгъуейм Санэ и Iэпкълъэпкъ псор игъэундэрэбжьам хуэдэт. А Iэуэлъауэр зэхимыхын папщIэ, езым кIийуэ щIидзащ: – Фэ фи шабзэшэр си Хьэтагъ и гум тевгъэхуащ! Гъунэгъуу
фыбгъэдыхьэну ефкуакъым бжэгъу къищтауэ фызэтезыукIэ щIалэ Iэщэншэм! Щы фызэдеуати, зыращ и гум тезыгъэхуэфар! – бгъуэнщIагъ кIуэцIыр къызэхежыхь Санэ, и гуауэшхуэм кърихуэкIыу. – И гум, ари лъэбакъуэ тIощIрэ пщIырэкIэ! Сэ фэзгъэлъагъунщ шабзэкIэ зэрыуэ! Сэ, Санэ зеиншэр, нартхэм зэрыжаIэу, зинэкIэ къалъхуауэ, къэзылъхуар зымыщIэж къанжэм и пхъур, лъэбакъуэ щэщIи сыхуейкъым. Си Хьэтагъ джанэ цIырхъыжь тIэкIу фIэкIа щыгъакъым. Сэ фIыуэ сеплъащ фэ фщыгъ афэхэм, си шэр фигухэм занщIэу нэсын папщIэ зэзгъэщIащ афэ зэпылъыпIэхэр зыхуэзэр. Сэ си шэ закъуи уэщхъунукъым – фи нэхэм, фи тхьэкIумэ гъуанэхэм, фи пщэ лъынтхуэхэм тыншу сатехуэнущ. ЛъэбакъуищэкIэ шэр тхьэгъум изогъэкIыф сэ! Сэ сыадыгэ амазонкэщ! Фи ажалри фи тхьэхэм я нэлатри сэращ! А псалъэхэм я ужькIэ Санэ бжыхь гъуанэм иукIри шу миным я дзэпщым, гъэщIэрэщIауэ, хакIуэ лъагэ щIэджэгухьым тесу, зыкъригъэзэкIыурэ дзэм унафэ яхуэзыщIу жэм, еуащ. Шэр къыздикIар зыми къыгурыIуакъым, я жьэхэр ущIауэ, ихъуреягъкIи ищхьэмкIи плъэуэ заплъыхь фIэкIа. Санэ, абыхэм я назэ зыплъыхьыкIэм къигъэнэжэгужауэ, и шэ псэхэххэр нэр темыпыIэу псынщIэу иутIыпщу щIидзащ. ХэщIахэм я бжыгъэр пщIым щIигъуащ, чынтхэм зыкъащIэжу я щхьэр зэрахъумэжын Iуэху зэрахуэн щIамыдзэ щIыкIэ. Абыхэм я сатырхэр зэхэтхъуэжри, зэныкъуэкъу-зэжьэхэуэжхэу зэрызехьэн щIадзащ, я Iуэхур нэхъри зэIагъэхьэу.
Санэ, псори щыгъупщауэ, и акъылри игури зытеухуар Iуэхугъуищ къудейт: Iэбэу шэ къищтэну, мэIур лъагэу зыIэтауэ абы и щIагъым зыщIэзыгъэпщкIуэну хэт чынтхэм зэуэнур къахихыну, иужькIэ шэр иутIыпщыну. Зыри нэгъуэщI мы дуней псом тетыжкъым Санэ и дежкIэ. Япэ ита шууищэм ящыщу псэууэ къэнахэм, ягъэкIэрахъуэри, щIэпхъуэжыну мурад ящIати, я ужьым иту къажэ дзэшхуэм Iууэри, шыхэр зэтеджэлэжрэ къатес чынтхэр хапIытIэжу 104 Прозэ
хуежьащ. Санэ ар къигъэсэбэпри, иджыри зы шу щэ ныкъуэ хъуным ялъигъэIэсащ и шэхэр. Шыхэм ялъэкIыр щилъагъум, Санэ ебзэджэкIыну игу къэкIри, абыхэм я лъэкIэн щIагъым хуэзэу шэхэр дзын щIидзащ. Узым хъийм ирихуа шыхэм яхузэфIэкIащ Санэ и шэ щэ ныкъуэми яхуэмыщIэфыным хуэдиз. Езым и «быдапIэм» и лъабжьэкIэ къыщылъ, лъэбакъуищэрэ щэ ныкъуэрэ хуэдиз зи кIыхьагъ щIыпIэм псори щызэхэзэрыхьат, зыми зэхимыхыжыфыну. Мо зэрызехьэм зи мэIухухэр зыIэщIэхуа бий зауэлIхэм иджы тыншу ятехуэрт Санэ и шэр, я нэхэм, я пщэ гурыгъхэм, я къурмакъейхэм, нэгъуэщI лIапIэхэми хуэзэу.
КIурацэ, Санэ и шыр къыIэрыхьауэ, зитIыжырт, игъэджэгуу къижыхьырт. Ауэ жыжьэ IукIатэкъым, адэкIэ къэхъунум пэплъэу мэз благъэм хэтт, и ныбжьэгъур дэIэпыкъуэгъу хуэныкъуэ хъумэ, къэсыну хьэзыру. Абы къелъагъу зи бгырыпххэм дэзу сэ дэIуауэ нэпкъым къыщхьэщыхьа чынт гупыр. КIапсэ кIапэхэр гъуэгу адрыщIкIэ щыт жыгхэм ирапхри, сэ зыдз кIапсэрыкIуэхэу тIощIым щIигъум щIадзащ хуэIэзэу Санэ и быдапIэм зыхуагъэлъахъшэу. КIурацэ къыгурыIуащ лъэкIыр къыщигъэлъэгъуэн хуей зэманыр къызэрысар. Чынтих нэпкъым и щхьэм къытенат, кIапсэхэр яхъумэу. И зэманыгъуэм зыуи къыщымыхъуу чынтих хигъэщIэфынут КIурацэ. Ауэ иджыпсту къэзыхъумэн щыгъын щыгътэкъым, и тажи, и бгъэщIыIуи, щIыIу бгырыпхи – псори щэкIт, афэ дыдэм ебгъэщхьыну хэдыкIауэ. Iэмал Iэджэми хуекIуэри, зы жэз джатэжь зыIэригъэхьат, амазонкэхэм хыфIадзэжыну ягу пымыкIыу къэнауэ. Джатэр, бгъузэ хъуами, жан дыдэу щIэлъыкIауэ зэрихьэрт.
КIурацэ шым джатэ тIыгумкIэ йоуэ, ину мэкIийри зреч, мэзым къыхолъэтри шым зригъэлэлэхауэ мэзыбгъумкIэ ирожэ, фэ кIапсэ шэщIахэр зэпигъэщурэ. И кIэм щынэс дыдэм, чынтышэ куэд зытехуа шыр мэджалэ, КIураци зэрытесу. КъоплъэкIри елъагъу зы кIапси зэпимыупщIауэ къызэрымынар. Къарууэ къыхуэнэжар хилъхьэщ, и джатэр идзри япэ къыбгъэдэлъэда чынтым и къурмакъейм зыхригъэсащ. Адрейхэм КIурацэ и щыгъынхэр щаупщIыкIыу, и Iэпкълъэпкъыр зэхабзыхьу щIадзащ. Бийхэм кIапсэщIэхэр жыгым иращIэу щилъагъум, КIурацэ зэуэ къыгурыIуащ бгым ирагъэлэлэхыу, лъыр щIэжу фIагъэлIыхьыну зэрамурадыр. ЗыIыгъ чынтитIыр Iуидзу, лъакъуэ лъэныкъуэкIэ щыхупIэм щыхуэпкIэм, чынт бжыкIым зэуэ къигъэувыIащ, арщхьэкIэ къарууэ къыхуэнэжар зэхуихьэсыжщ, зидзри щыхупIэм елъащ.
Санэ и уэныр зэпыуртэкъым, зэрызекъуэхэм къазмакъ банэм хахуэу хэзэрыхьа бийм яхэуэрт ар иджы. Апхуэдиз банэ зыхэуа шыхэм я щхьэр кърахьэкIырт, езыхэми я уанэгум исхэми лъыкъуалэр къайжэхыу. Санэ уэрт, зэманыр зыхимыщIэжу, псори щыгъупщэжауэ.
ИщхьэмкIэ къеуха сэдзхэм я зы сэ Санэ и набжэм зыкъыхисащ. Iуэхур зытетыр къыгурыIуэри, абы и набжэ-мэIур бгъуэнщIагъ кIуэцIымкIэ къегъэщIауэ игъэуващ, зы бжэгъу щIигъакъуэри. Езыр набжэ лъабжьэм кIэщIэгъуалъхьэри, кIапсэкIэ къеххэм яхэуэурэ, зым и ужьым адрейр иту къриудыхын щIидзащ. Ауэ, къэхъуар езы Сани къыгурымыIуэу, сэ зыдзхэр зэкIэлъхьэужьу къелъэну хуежьащ. «ДэIэпыкъуэгъу къэсащ, быдапIэм къикIри!» – мэгуфIэ ар. 105 Прозэ
Ауэ ищхьэмкIэ къиIукIыу зэрызехьэ гуэрхэр зэхехри, елъагъу: лъыр къыпыжу зы хьэдэ пцIанэ къохуэх, лъакъуэ лъэныкъуэу, бгъэ лъэныкъуэу, и щIыбым бжыкI хэлъу. Ар КIурацэ тхьэмыщкIэрат.
Чынтхэр, мыбдежми пщIэншэу апхуэдиз зауэлI хахуэ щафIэкIуэдым, нэгъуэщI Iэмал хуекIуащ: шууищэ зырызурэ жыжьэу щиувыкIащ, Санэ и шэхэр ялъэмыIэсын хуэдэу, икIи шыхэм я жагъэ къызэрихькIэ блэжу щIадзащ ажалыр щагъуэт щIыпIэм. Санэ абыкIи къахуэгъэпцIакъым, япэ ит шыхэм я лIапIэм хуэзэу еуэрти ириудырт, я ужь итхэр абыхэм ягъэлъэпэрапэу щызэхэджэлэжкIэ, зэхэтхъуауэ и пащхьэ илъ къомым щысхьыншэу яхэуэрт. Зы шууищи блигъэжакъым абы, пщIы е пщыкIутху хуэдиз химыукIыкIыу. Санэ бий щищрэ щэ ныкъуэм нэс хигъэщIа нэужь, чынтхэр къызэтеувыIащ. ИхъуреягъкIэ щым хъуащ. Ауэ сыт мыбы зэхихыр?! БыдапIэ лъэныкъуэмкIэ къиIукIыу, цIыхубз минипщIым нэс зыжьэу къокIий:
– Уей-уей! Санэ! Афэрым! Санэ! Афэрым! Санэ!
КъуршхэмкIэ къриху жьы хуэмым къехьэс Санэ и лIыгъэм къилэжьа щытхъу иныр. Ар къэгумащIэри, и нэпсхэр уэру къыщIэжащ. Санэ, зи цIэр ину яIэту, зы цIыхум хузэфIэмыкIыныр зыгъэхъа Санэ, угъыу ара!? Ар дауэ? Адрей фызхэм уахуэдэ уэ!? Къанжым ипхъу амазонкэр уэратэкъэ? Хьэуэ! Иджыпсту гъыр и псэм и щIасэ щауэр зыфIэкIуэда, нартым къригъэлъхуа адыгэ бзылъхугъэщ, ар гъыми хъунущ!
Чынтхэм Санэ хигъэщIа шыхэм я фэр трахщ, бжэгъу зэблэдзахэм трашащIэри, абыхэм я лъабжьэм зыщIагъапщкIуэурэ блэжу щIадзащ. Ауэ ар мыбдежми Iыхьэншэ дыдэ щыхъуртэкъым, шэ хьэлъэкIэ еухыурэ, фэ щIагъым щIэтхэми ялъэIэсырт. Чынт щэ ныкъуэ хуэдиз блэжри, чыцэ Iувым лыгъэ щIадзащ. Санэ къыгурыIуэркъым абы чынтхэм я сэбэпу хэлъыр. Къазмакъ цIынэр тыншу пхуэгъэсынукъым, упхыкIыфын хуэдэу, къудамэ псыгъуэхэр пилыгъукIынурэ мафIэр псынщIэу зэхэкIыжынущ, къэна къудамэ банэхэр куэдкIэ нэхъ Iеижу дзэкъэнущ. Санэ къищIащ Iугъуэм зыхагъапщкIуэурэ блэжын мурад чынтхэм зэраIэр. Апхуэдэуи къыщIэкIащ. Iугъуэр Iув зэрыхъуххэу, чынтхэм зрачри, щIыпIэ бзаджэр пIэщIэгъуэкIэ къызэранэкIыу щIадзащ. Санэ, и дзэхэр зэтрикъузауэ, зэзэмызэ къыIэщIэлъагъуэ шыхэмрэ цIыхухэмрэ ятригъапщэурэ, Iугъуэм хоуэ.
Iугъуэр нэхъ кIащхъэ щыхъум, Санэ и Iэужьыр къелъагъуж: Iуащхьэу зэтелъ бий хьэдэхэр. Абы хигъащIэхэр я гъуэгум тралъэфурэ, бгъуэнщIагъ угъурсызым щхьэхьу блэжырт чынтхэр. Санэ, шэуэ къыхуэнэжар зэрымащIэм еплъри, гуауэу зыхищIащ псалъэ зритыжар къызэремыхъулIэр. Мыбдеж къелъагъу, кIапсэ пIащитхум фIэлъу, зы гулъэ хуэдизын пхъэ зэкIуэцIыпха хуэмурэ къызэрырагъэжэхыр. Абы къыгурыIуащ пхъэ зэкIуэцIыпхам чынт шабзауэхэр зэрыкъуэсыр. «Сыт атIэ? – йогупсыс Санэ. – Сэ Хьэтагъи, КIураци, сэри дилъ сщIэжащ! Си цIэр амазонкэ къэралыгъуэшхуэм и тхыдэм ихуащ. Упсэу, КIурацэ! Ар уэращ зи фIыщIэр. Ауэ сэ иджыри сеплъынщ ди бийм и шэрыуагъэр зыхуэдэм! Бий дапщэ къуэсу пIэрэ мы пхъэ пхырым? ПщIы къуэхуэнкъым, ауэ тыншу зытхухыр игъэпщкIунущ». БгъуэнщIагъыбжэм къыIуокIуэтри, Санэ афэ джанэр зыщех, 106 Прозэ
къызэрыукI гъуанэм ар Iуелъхьэри пхъитIкIэ Iуегъэбыдэ. Дзэр зэрежьэжам и Iэуэлъауэр илъабжьэмкIэ къызэриIукIыу, пхыр къуагъым
чынтих къыкъуокIри, хыри шабзэкIэ къызэдоуэ – шихри Санэ и афэм къытехуэу. Ауэ псоми загъэпщкIуну хунэсакъыми, Санэ афэ Iупхъуэр IэпхъуамбэжьакIэмкIэ IуегъэкIуэтри и шэр зы чынтым и нэ ижьым хеукIэ. Чынтыр занщIэу йохуэх, псым хэхуэу.
ЕтIуанэу чынтхэр къыщыкIэлъыуэм, Санэ иджыри зы хегъащIэри, пхырым зэрепха кIапсэм фIэлъу елэлэхыу къегъанэ. Зи шапэр бгъуэ шабзэшэхэр зэриIэр къещIэжри, пхырыр зэрыпыщIа кIапсэхэр абыхэмкIэ зэпиупщIу щIедзэ. Пхырым къуэсхэм, гужьеяуэ, къызэкIэлъыуэн щIадзэ. Бжэм Iуигъэува чий быдэр гъуанэу пхаудати, Санэ зрегъэзых, гъуанэм иукIыу мауэри иджыри зы чынт хьэдэ кIапсэм фIэщIауэ къегъанэ. Зы кIапэмкIэ хуэзэ кIапситIым фIэкI ямыIыгъыж пхырыр тIууэ зэтокIри, дэплъыпIэ иIэ мэхъу. Санэ и шэр абыкIэ дэкIыу еутIыпщри, зи чэзур къэса зы бий хегъащIэ. Ар щехуэхым зыжьэхэуа пхырыр щIиупскIэу къэнати, жьыми хуэмурэ игъэкIэрахъуэу щригъажьэм, пхырым бгъукIэ зыкъигъазэу щIедзэ. Зы бийм и нэ лъэныкъуэ къыкъуэщам Санэ и шэр тохуэ. ИтIанэ бжэм Iулъ чийр къыIуедзри, шабзэ шэщIар иIыгъыу щIыхьэпIэм къыIуоувэ. ИутIыпща шэр еханэ бийм и гум зэрытехуар щилъагъум, Санэ зыхещIэ и дзажэналъитIым я дзакIэхэр икъутэу, езым и гущхьэми шэ къызэрытехуар.
– СынокIуэ, Хьэтагъ, сэри! – къиIущэщащ Санэ ерагъмыгъуейуэ.
Санэ и нэлатышхуэм IэщIэкIа чынтыдзэр куэд дэмыкIыу амазонкэ быдапIэм и куэбжэм къыIухутэри, шабзэшэ къалъэмыIэсын хуэдэу пэIэщIэу зэтеувыIащ. Абыхэм къахэкIщ, быдапIэм гъунэгъу зыкъыхуащIри, лIыкIуэ гуп иувыкIащ. БыдапIэми къыдэкIащ амазонкэу пщIы хуэдиз. ГупитIыр щызэхуэзэм, чынтхэм къахэувыкIа тэрмэшыр къопсалъэ:
– Чынт къэралыгъуэшхуэм и пащтыхь иныр хуейщ зи дахагъэрэ IэщакIуагъэкIэ къапэувыфын дуней псом темыт амазонкэ цIэрыIуэхэм ящыщу зы дзэ хуэдиз игъафIэу, яхуэфэщэн пщIэрэ гулъытэрэ яхуищIу, и къалащхьэм щигъэпсэуну. Фызэрынэсыххэу, быдапIэ щхьэхуэ, мывэхум къыхэщIыкIауэ, къывитынущ. Сыт хуэдэ хъугъуэфIыгъуэри, зэрыжыфIэххэу, къыфхуагъэсынущ. Дэтхэнэ зыми пщылIиплI иIэнущ, IэкIэ зэрахьэ шылэ пщыIэм щIэсу, щIым темыувэу кърахьэкIынущ. Дыщэмрэ данэмрэ фыхигъэсынущ. Дэтхэнэ зыми зыхуейм хуэдиз щIасэлI иIэнущ, езым къыхихыжауэ. Мы дэ жытIахэм нэмыщI, иджыри фызыхуей гуэрхэр къыкъуэкIмэ, псори къызэрыфхуищIэнур вжетIэну ди пщэ кърилъхьащ. Ауэ, ар фымыдэу, «хьэуэ» къыджефIэмэ, къарукIэ фыхэдгъэзыхьу фытшэн хуей хъунущ, фи псэукIэри нэхъ гугъуу щытынущ.
– Фи зауэлI нэхъ лъэщхэм ящыщ зы тлъэгъуащ дэ пцIанэу, зилъэсыжын хуей щыхъуам щыгъуэ. А щIалэ пIащэшхуэм зыри кIэрытлъэгъуакъым ди амазонкэхэр иридэпхьэхыфыну. Фэ абы нэхърэ нэхъ хьэлэмэт гуэр фиIэмэ, девгъэплъ, – итащ жэуап амазонкэ гупым я нэхъыжьым.
* * * 107 Прозэ
Амазонкэм и псалъэхэр тэрмэшым зэдзэкIын зэриухыу, чынтхэм загъэкIэрахъуэри я дзэмкIэ ягъэзэжащ. БыдапIэ блыным амазонкэу тетым я щIыбагъыр къагъазэри, пхэ пцIанэ минипщIым нэс чынтхэм кърагъэлъэгъуащ.
Дыщэнэ илъагъуурэ, чынтыдзэм щыуэ зигуэшащ, Iыхьэ щанитIыр быдапIэмкIэ къежьащ, къэна щанэри, тIууэ зигуэшри, лъэныкъуитIкIэ зыбгрыкIащ. ГуэшыпIэ щащIа щIыпIэм деж чынт гуимэхэр хъурейуэ кърагъэувэкIри, гъэру яубыдахэм щIытI кърагъэтIу, мэз гъунэгъум къуацэ щыпрагъэупщIурэ абдежым къахухьу щIадзащ. УIэгъэхэм щеIэзэн, зыщагъэпсэхун хэщIапIэ быдэ бийхэм зэращIыр гурыIуэгъуэт.
«КъызэрыщIэкIымкIэ, гъэрым пцIы иупсатэкъым. БыдапIэм къебгъэрыкIуэнур мин тIощIрэ тхум нос, адрей гупитIу мин блырыблрэ щитху-щитхурэ хъур шабзауэхэщ. БыдапIэм къыхуэкIуэ дэIэпыкъуэгъухэр зэтраIыгъэну пэтIысынущ ахэр. Къаруушхуэщ! Ауэ тхьэхэм дэIэпыкъуэгъуншэ дащIынкъым», – йогупсыс Дыщэнэ.
Дыщэнэ дыгъэм йоплъ, махуэм и Iыхьэ щанитIт къэнэжар. «Санэ зы махуэ щанэкIэ апхуэдэ дзэшхуэр и закъуэу зэтриIыгъэфащ! Ди тхьэхэ! Сыту лIыгъэшхуэ зэрихьа къызэрыгуэкI хъыджэбз цIыкIум! ГъэщIэгъуэнщ, чынт дапщэ иукIыфауэ пIэрэ?»
Чынтхэм зэрамыIэр Дыщэнэ къыгурыIуати, унафэ ещI псори хьэзыру щытыну. Амазонкэхэм кърагъэлъэгъуам зи щхьэр игъэунэза чынтхэри, зыкъащIэжакIэу, нэжэгужэу зэхэтт. Зы зауэлI къопсалъэри:
заIэжьэну – Губзыгъэкъым мы амазонкэхэр, феплъыт мы хьэдзыгъуанэгъуэхэм зэщIащта губгъуэр къызэрахухьам! Ди дзэпщхэм сыту фIыуэ гу лъатат абыхэм! Сэ сыкъащти, амазонкэхэм нэхърэ нэхъ Iейуэ мы хьэдзыгъуанэхэм сащошынэ. ТIу зэгъусэу къызэуэмэ, сызэщIэбэгэнурэ, силIыкIынущ, – жеIэ, губгъуэр къэзыухъуреихь пхъэшыкъу фыжам хуэсакъыу еIусэурэ. ЕтIуанэ зауэлIыр и дзэпщым йоупщI:
– Ди Iэ лъэныкъуэхэмкIэ тщIэнур сыт? Ахэр лей хуэдэу мэхъу, адэкIэ зэман амазонкэхэр бгъэ лъэныкъуэ защIэщ.
Дзэпщыр хущIыхьакъым абы жэуап иритыжыну – гъуаплъэ бжьамий кIыхьхэм я гъуагъуэ макъым дзэшхуэр иришэжьащ, быдапIэм ебгъэрыкIуэну хуриджэу. Чынтыдзэр щIэпхъуащ, езы щIы дыдэр хъея пфIэщIыну.

ЩэунащхьэкIэ зэджэ къуажэр быдапIэм и зы къуапэм къещIылIат, куэбжэшхуэмрэ ауз дыхьэпIэмрэ хуэплъэу. Абы и унащхьэхэм я бжыгъэр щэм зэрыщIигъурэ куэд щIат. А унэхэм дэтхэнэми фызыжь тIурытI-щырыщ щIэст. Ахэр зи ныбжьыр илъэс блыщIым щIигъуахэрт. Абыхэм зыри яхэттэкъым езым и лъэIукIэ мы жылэм къыдэтIысхьэжауэ. БыдапIэ гуащэм амазонкэ гуэрым и къарур IэщакIуэным пэмылъэщыжу, е жьыгъэм набгъэ ищIарэ и шэр тэмэму хутемыгъэхуэжу, е шыбгым захуэу имысыжыфу гу лъитамэ, апхуэдэм деж ар зи къалэн гуп игъакIуэрти, и Iэщэфащэхэр, шы-уанэхэр, и хьэ, и бгъэхэр къыIахыжырт. IэлъэщIым кIуэцIыпхауэ унагъуэ хьэпшып тIэкIу IэщIэлъу, выгу кIыргъыжьым 108 Прозэ
ирагъэтIысхьэрти Щэунащхьэ яшэрт. Амазонкэхэм я гъащIэ псом зы махуи хэттэкъым а махуэм хуэдэу къатехьэлъэ. КъикIуэт зимыIэу, шынэ зымыщIэу, къыпэувыфыну зы пси IумыщIэу, шы емылыджым тесу зи гъащIэр зыхьа амазонкэр зауэ-зекIуэхэмрэ къанжэ унэмрэ я кум дэт гъащIэ телъыджэм къыхашырти я щIыбымкIэ, макъ жагъуэ ищIу, куэбжэ фIыцIэр къыщрадзылIэжырт, зэи Iуамыхыжыну. Апхуэдэхэм деж фызыжьхэр ягъэпIащIэртэкъым. КъагурыIуэрт апхуэдэ гуауэр амазонкэм и гум дигъэхуэфын папщIэ зэман дэкIын, а Iуэхур зэрыIэмалыншэр и акъылым зыхищIэн, упэувкIи мыхьэнэ зэримыIэр хьэкъ щыхъун зэрыхуейр. БыдапIэм къыдэнэхэри щыму, нэщхъейуэ кIэлъыплъырт зи чэзур къэсауэ дашым. Псоми ящIэрт езыхэми, зэхэуэ гуэрым хэмыкIуадэу я ныбжь ирикъумэ, а выгужьым щыму итIысхьэну зэранатIэр. Къуажэм есэжауэ дэсхэр къыпежьэрт щIэуэ къашами, зэрахузэфIэкIкIэ зэрытрагъэуным, и гур фIы зэрыхуащIыным щIэкъухэрт. Мыдрейхэми куэд дэмыкIыу къагурыIуэрт мы къуажэм гущIэгъуи зэхэщIыкIи нэхъ зэрыщыбгъуэтынур. Мыпхуэдэ гъащIэми мыхьэнэ гуэрхэр халъагъуэ хъурти, хуэм-хуэмурэ есэжхэрт, ауэ, кIэгъуасэм хуэдэу, гуауэр гущIэм къинэрт.
Iэзидэ зыкIи къащхьэщыкIыртэкъым адрей амазонкэхэм. IэщакIуэнкIэ, шууеигъэкIэ егъэлеяуэ Iэзэхэми нэхъ къакIэрыхухэми ящымыщу, амазонкэ курытт сыт и лъэныкъуэкIи. Ауэ куэдым ефIэкIыу абы хузэфIэкIырт зы Iуэхугъуэ: умыгъуэтыжу Iэзэу дэнэ дежи зыщигъэпщкIуфырт, мы щIыпIэм зэримыкIар пщIэ пэтми, къыпхуэмылъагъуу. Ауэ абы щхьэкIэ зыми епэгэкIыртэкъым икIи зигъэщIагъуэртэкъым, хьэлэлу и къалэнхэр игъэзащIэ фIэкIа.
Зыпэмыплъэхха выгужь кIыргъыр и бжэм деж къыщыувыIам, Iэзидэ нэщхъейуэ еплъащ выгуми, ар къэзылъэфа вы уэдыжьхэми, гуплIэм дэс амазонкэжь тхышэми. Зыри жимыIэу итыжащ и хьэпшып лъапIэхэри, и ши, и бгъи, и хьи. ЗэкIуэцIылъ тIэкIур иIыгъыу выгум итIысхьащ, нэщхъей дыдэу еплъыхыу. Языныкъуэ амазонкэхэм зэрахабзэу, Iэзидэ губжьауэ кIиякъым, тхьэусыхакъым, иджыри жьы мыхъуауэ, иджыри цIыхухъу имыгъуэту хуэмышэчыну, дяпэкIи пхъу узыншэ куэд къилъхуфыну, IэщакIуэ тэмэм хъуа къудейуэ жиIэурэ. Амазонкэ гъащIэм и нэхъ удын хьэлъэр Iэзидэ шыIэ хэлъу, щIыхь пылъу ищтащ, абы и пэкIэ къылъыса удын куэдми хуэдэу.
БыдапIэ блыным къыкIэрыт унэ цIыкIум щIагъэтIысхьащ Iэзидэ. Унэр зы пэшышхуэт зэрыхъур, и бжэр пхъэ хъурей зэгуэудам джыдэкIэ къыхэIущIыкIат, ар фэ Iувхэм фIэлът, IэфракIэ зэбгъузэнатIэ хуэдиз зи инагъ щхьэгъубжэ хэлът, вы гъутхьэпсылъэ тешэщIарэ нэху тIэкIу къыдидзу. Чы псыгъуэкIэ хуауэ гъуэлъыпIитI щIэтт, я натIэхэр, лъакъуэхэр пхъэ зэхэупщIэу. Хьэуазэ уэншэку зырызи илъхьэжат, IэкIуэлъакIуэу дытауэ, арджэни теубгъуэжат. Арджэнхэм упщIэ ятелъыжт, щхьэнтэхэри цы гъэпцIат, шабий икудауэ. ШхыIэнхэр хъурыфэ щабэ зэгуэда дахэшхуэхэт. ГъуэлъыпIэхэм, унэ лъэгум илъу, арджэн зырыз ябгъэдэлът. ЩIыхьэпIэм хуэплъэу, блыным жьэгу иныфI кIэрытт, и лъабжьэр мывэрэ ятIэкIэ зэтелъхьауэ, и уэнжакъыр чы-бжэгъукIэ хуарэ лъэныкъуитIымкIи Iуву ятIэкIэ зэщIэежауэ. КIэщIу жыпIэмэ, унэр мы щIыпIэм исхэм я унэ щIыкIэм тету щIат. 109 Прозэ
Мы унэ цIыкIурат Iэзидэ къыхуэнэжа гъащIэр иджы щихьын хуейр. ЛIэщIыгъуэ плIанэм щIигъуауэ мы унэм зы амазонкэ фызыжь щыпсэурт, ПэрытауэкIэ еджэу. Iэзидэ и къалэнт фызыжьым и нэхъыжьыгъэм пщIэ хуищIыну. ЩIэуэ къахыхьат, нэхъ щIалэIуэти, Iэзидэ ягъакIуэ «унэ пщтырым» щылэжьэну. Абы щагъэхьэзырырт гъуэгушхуэ зэпызычыну техьэхэм я гъуэмылэр: хугу хьэлыуэ, щIыдэгъэгъу* хьэлыуэ, тырхьэлыуэ** хуэдэхэр. Щхьэлым нэсын и пэ къихуэу, кхъужь цIыкIу гъэгъуари щIыдэгъэгъури гухъукIэ зэтраудын, хугури ягун хуейт. ЛъакъуэкIэ ягъэлажьэрт гухъушхуэр.
Бгыкъум епха бжэгъур пIыгъыу, енцIым утету, зэ зы лъакъуэм,
зэ адрейм пкъыкIэ зытебгъащIэурэ, абыкIэ гухъур къебгъэIэтебгъэхуэхыжурэ угуэу арат. Мис а IэнатIэр «дзыхь» къыхуащIат Iэзидэ, и лъакъуэхэр зэрыкIыхьыр Iуэхум къыхалъытэри. Мыбдежми, зы псалъи жимыIэу, Iэзидэ бгъэдэуващ къыхуагъэлъэгъуа лэжьыгъэм.
Адрей фызыжьхэр абы и лъакъуэхэм еплъщ, хэщэтыкIхэри кърагъэжьащ нэжэгужагъ зыщIэмыт я уэрэдыр.
Зым къыхедзэ:
Си куэ хужьышхуитIым
ЛэгъунакIуэр ироджэгу.
Джэгуу здэгушыIэм, ЩIалэ цIыкIур къызегъэлъху. ЩIалэ сэ сыхуейкъым,
Сэ сыамазонкэщи. 110
МакъиплIыр зэкIуу зэдожьу:
Уей, дуней! Дуней! Сыамазонкэщ сэ. ЕтIуанэ едзыгъуэр нэгъуэщIым къыхедзэ:
Пхъут сызыхуэныкъуэр:
Сэ сыбгъэлъэныкъуэщи,
Сэ сынэрыбгейщи,
Сэ сыамазонкэщи,
ЩIалэу къысхэзыр,
Амазонкэхэм яукIынущи.
МакъиплIыр лъэщу зэдожьу:
Уей, дуней! Дуней! Сыамазонкэщ сэ.
Уэрэдыр кIыхьу жаIэ, дэтхэнэ зы гупми езыхэр зыхуей псалъэхэр хагъэувэурэ, ауэ макъамэмрэ япэ едзыгъуитIымрэ ямыхъуэжу. Уэрэдыр зэраухыу, гухъур къагъэувыIэри, ху зэтеубар зэрагъэдзэкIыурэ пхъэ хьэнцэкIэ зэIащIэ.
Мы къуажэм дэс жьыкIэфэкIэхэм лэжьыгъэшхуэ ящIэрт. Щхьэж и къарум, и зэфIэкIым елъытауэ, псори IэнатIэ зырыз пэрытт. Хэт хадэхэкI, хэт гъавэ ягъэкIырт, хэт Iуихыжырт, хэти игъэлъалъэрти мыкIуэду зэрахъумэным хуэдэу игъэгъурт. Бжьыныхур, бжьыныр, * ЩIыдэгъэгъу (щхъуэмчжыг) – пшхы хъу дэ къызыпыкIэ жыг лIэужьыгъуэ.
** Тырхьэлыуэ – мэз кхъужь гъэгъуа хьэжамрэ фомрэ къыхэщIыкIа шхыныгъуэ. Прозэ
шыбжийр блауэ фIадзэрт.
Кхъуэщынышхуэхэм, чеишхуэхэм, кIадэхэм ярылъу, лы, кхъуей, нэгъуэщI фIэIугъэхэр ягъэувырт. ЩыIэт пщIантIэшхуэхэр, Iэщыр щаукIрэ лыр IугъуэкIэ гъэгъуауэ щыфIадзэжу, фэр щагъэтэджу, щаIуэту, щабзыжу, дагъэ щахуэжрэ Iэпслъэпс щащIу, кIапсэ щаухуэну, упщIэ щагъапцIэу, аркъэн щащIу, арджэн щаджу, шхыныгъуэхэр щагъэхьэзыру. НэгъуэщI куэдми щелэжь гуэщышхуэхэр дэтт Щэунащхьэ. КIэщIу жыпIэмэ, зи ныбжьыр хэкIуэта цIыхубз къызэрыгуэкIым и гъащIэ мытыншыр мы жылэм амазонкэхэм я натIэ щыхъурти, зэрыбгъэ лъэныкъуэм къищынэмыщIауэ, амазонкэу зэрыщытар къозыгъащIи щымыIэжу, я гъащIэр абы щаухыжырт. Iэзидэ и Iэпкълъэпкъыр гугъуехьым хуэпсыхьати, щIэх дыдэу есащ лэжьыгъэм. Зы махуэ гуэрым абы и гур къилъэтыным хуэдэу къеуэн щIидзащ. Къэрэгъул щIэщIхэм ящхьэщыт Iугъуэ фIыцIэхэр зэрилъагъуу, Iэзидэ къыгурыIуащ зэхэуэшхуэ къызэрыхъунур. Лэжьыгъэу Щэунащхьэ щекIуэкIыр зэуэ зэтеувыIащ, фызыжьхэр уэрамым къытеуващ, я нэхэр лыду, куэд щIауэ фагъуэ хъужа я нэкIухэм лъы къащIэлъэдэжарэ я макъым зыкъиIэтыжауэ. Амазонкэжьхэм, ину псалъэу, гуфIэу жаIэрт: «Сыту гъуэзэджэ къуентхъыр езырезыру ди деж къызэрыкIуар. Мис абыхэм яхуэфI дыхъунщ дэ!»
КIэбгъу зищIри, Iэзидэ зигъэбзэхащ, уэрамым дэтхэм гу къылъамытэу. Ар пIащIэу и унэ цIыкIум хуэжэрт. Куэд щIауэ Iэзидэ хуэхьэзырт ищIэну и мурадым. Унэм зэрыщIэлъэдэжу, ар и пIэм ижыхьащ: Пэрытауэрэ езым хуэдэу илъэсищэм нэса и ныбжьэгъу фызыжьымрэ пэщащэу пэшым щIэтт. Щыри къэуIэбжьауэ зэплъыжу зытэлайкIэ щыта нэужь, Пэрытауэ къопсалъэ:
– Хъунщ, дызэвгъэгъусэ! Сыт, Iэзидэ, укъыщIэкIуэжар, уэри нобэ хуэдэ махуэм зыгуэркIэ ухуэхьэзыр? Жэуап имытыжу, Iэзидэ и уэншэкум къыхихыурэ гъуэлъыпIэм кърилъхьэу щIедзэ зи пэр папцIэ дыдэу пылъыкIа къупщхьэ Iунэхэр, шабзэ шапэхэр. Ауэ шабзэ иIэтэкъым Iэзидэ.
– Сэ къызжаIащ зыгъэпщкIункIэ уэ псом нэхърэ унэхъ Iэзэу. ЩIэуфауэ уапэтIысу, бийм уахэуэну ара? – щIоупщIэ Пэрытауэ. – Аращ!
– Дэ мис мыбыхэмкIэ дахэуэнущ бийм! – Пэрытауэ абы кърегъэлъагъу ситIу зэтепх хъу жэз лэныстэшхуэхэр. – Илъэс тIощIым щIигъуауэ дэрбзэрхэм къафIыдодыгъу дэ мыхэр! – жеIэ абы, пагагъэ хэлъу. – Уэ сэ слъагъур ущабэкъым, Iэзэу пщIащ уи Iэщэхэр! – къыжреIэ Iэзидэ етIуанэ фызыжьым. – Ауэ ар къомэщIэкIынущ. Мы ди къэп хьэлъэр нытхуэпхьрэ фIыуэ дыбгъэпщкIумэ, дэ лэныстэ зытхухкIэ дыбдэгуэшэнщ.
– ДызэгурыIуащ! – жеIэ Iэзиди, фызыжьитIым я къэпыр къещтэ. – Ди тхьэхэ! Мыр сыту лэныстэ куэди къэвдыгъуат!
– ФынепIэщIэкI! Амазонкэ ныбжьыщIэхэр къэсрэ быдапIэ блыным къытеувэмэ, дыдагъэкIынукъым, – къогузавэ Пэрытауэ. «Блыным дэкIуейуэ зэрыщхьэдэхын я гугъэр дауэ мы фызыжьитIым»? – йогупсыс Iэзидэ. ТIэкIу докIри, абы къыгуроIуэ: фызыжьитIым я гугъэххэтэкъым блын лъагэм дэпщеину. Абыхэм нэгъуэщI Iэмал ягъэхьэзырат. БыдапIэ блыным кIэщIэт Iуэм и плIанэпэм, шыпсыранэ IувкIэ зэщIэкIэжам, Iэзидэ дашэри къра- 111 Прозэ
гъэлъагъу щIым къыхэщ къудамэ кIэщIыр.
– Мы къудамэр убыди къэIэт чий щхьэтепIэр, – жеIэ Пэрытауэ. Къудамэр еубыд, къоIэри Iэзидэ къытрех мащэ куум тепIа чийр. ЯдэIэпыкъуурэ, фызыжьитIри мащэм ирегъэувэхри, езыри якIэлъохыж. Пэрытауэ адэкIэ мэкIуатэри щIэтIыкIым и ихьэпIэ етIуанэм Iулъ набжэри Iуех. ИхьэпIэр Iэзидэ игъэбыдэжа нэужь, щыри кIапсэкIэ къуэ зэвым и лъащIэм йох. ИкIыпIэр къуэм дэхуа жыгеижьым щIихъумэрти, къуэм и адрыщIым укъиплъкIэ хэплъагъукIыртэкъым. Къуэ кIуэцIым дэтурэ зы мащIэкIэ екIуэтэха нэужь, къыдэкIыпIэ нэхъ екIурабгъу къагъуэтри, къуэ куум къыдэпщыжахэщ. Къуэм и нэпкъитIыр ятIагъуэ цIэнтхъуэрыгъуэт, и лъабжьэм псы тIэкIу щежэхыу. А псыр уэшх нэужьхэм ин, уэр къэхъу и хабзэти, арат къуэр куууэ дэзыхари. Къуэ Iуфэм Iутурэ здехым, зы амазонкэ фызыжь IущIахэщ, илъэс пщIей нэмысыпауэ фэ тету. Ар Хужьэт, и зэманыгъуэм аркъэн дзынкIэ къытекIуэ щымыIауэ амазонкэ цIэрыIуэт. Къуэ Iуфэм Iут бжей абрагъуэм и лъабжьэм щIэст фызыжьыр, бгъэдэлъ аркъэн зыбгъупщIым епэщэщу. Аркъэнхэр жыгым къыгуэпIиикI къудамэ пIащэм щхьэдэхьэхат, бжэгъу зыщIэгъэкъуа ентIыр пIащэхэр нэпкъ дыдэм щхьэщылът, уазэрыжьэхэуэу къуэм дэхуэн хьэзыру. А ентIырхэм аркъэныкIэхэр пыщIат. Аркъэныр амазонкэхэм я Iэщэ нэхъыфIхэм ящыщу къалъытэрт. Зауэм здыхэтым, бийм и зауэлIхэм ящыщу нэхъ хэщIыныгъэшхуэ къезыт гуэр амазонкэхэр хуэзарэ абы пэувыну темыгушхуэмэ, аркъэн ирадзырт, дзэ сатырым къыхалъэфырти Iуалъэфырт, апщIондэху и псэр хэмыкIамэ, лъэрымыхь хъуа бийр Iэпхлъэпх ящIырт. Амазонкэхэм яшхэр аркъэнкIэш* защIэу гъэсат. Аркъэн шыхьахэу зи кIэр, зэрыжытIауэ, ентIырхэм пыщIэжахэр IэкIуэлъакIуэу зэригъэзахуэу щыс фIэкIа, Хужьэ къыбгъэдыхьахэм къахуеплъэкIыххакъым, и щхьэр къиIэту. – Мы ентIырхэр уи аркъэнкIэшу къыщIэкIынщ, дауи? – йоупщI Пэрытауэ. Хужьэ зыри жимыIэу и щхьэр ещI, «аращ» къригъэкIыу. Мыбы уепсэлъылIэныр зэрызэшыгъуэр Пэрытауэ къыгуроIуэри, и гуп цIыкIур адэкIэ ирешажьэ. Бжей жыгышхуэхэр мыIувыщэу, нэхъ зэпэщIэхауэ щызэхэт мэз нэхум и лъабжьэм къыщоувыIэ амазонкэхэр. Зыщиплъыхьыпэм, Iэзидэ гу лъетэ мэз щIагъыр зэрыщыту зэрызэхэтIыхьам, мыщэукI мащэхэмкIи зэрыгъэнщIам. Мащэм ихуэр фIэхуэн хуэдэу, пхъэ гъур быдэм къыхэщIыкIа бжэгъу папцIэхэр мащэ лъащIэм зэритыр ещIэ Iэзидэ. И гъусэхэм ар щаригъэлъагъум, фызыжьитIми ягъэщIэгъуащ Iэзидэ и нэ жанагъри и гулъытэри.
– Мыбдеж бийр кърашэлIэну аращ зыхэтыр, – жеIэ Iэзидэ. – Апхуэдэу щыщыткIэ, амазонкэхэр къыщикIуэткIэ, езыхэм фIэкIа зыми ямыщIэ дэкIыпIэхэмкIэ ирижэурэ мы мащэхэр къызэранэкIынурэ, быдапIэм дэлъэдэжынущ, бийхэр мащэхэм ихуэнущ. Бийр зрикIуэну лъагъуэ щэхур къэтщIамэ хъарзынэт.
Сэрэ баш кIыхькIэ лъагъуэ пхищIыкIыурэ, Iэзидэ фIыуэ хыхьащ мэзым. Абы дамыгъэ зытрищIа жыг къудамэхэм иригъуазэурэ, Пэрытауэ сакъыпэурэ ирикIуащ Iэзидэ и лъэужьым.
Бийр къыздикIын хуей лъэныкъуэмкIэ гъэза, ку гъуанэ ин * АркъэнкIэш – аркъэнауэм и IэщIагъэм хуигъэса шы. 112 Прозэ
зиIэ жыгым бгъэдешэ, ятIэ, къуацэ, тхьэмпэ гъуахэм къыхэщIыкIа тIысыпIэ тынш абы щыхуещIри, фызыжьыр ирегъэтIысхьэ. ИужькIэ, Iэзидэ цы Iуданэ удзыфэ къызыкъуехри, жыг гъуанэм Iупхъуэ Iуедэ, жыглыцрэ тхьэмпэ гъуарэ цы Iуданэм хэджауэ ещIри. Фызыжьым и щхьэц цIырхъхэр гупэмкIэ кърежьыхри, ахэри еблэ жыглыцрэ тхьэмпэкIэрэ, и нэкIури и бгъэри умылъагъуу. И тхьэкIумэ ижьым хуэзанщIэу лэныстэхэр щихъумэн телъхьэпIэ ещI, тыншу и Iэщэхэм лъэIэсын щхьэкIэ. ТIысыпIэр зэрытыншыр, тэмэму щIэуфа зэрыхъуар зэ къипщытэжри, Iэзидэ игу зэгъащ. Пэрытауэ и гъэпщкIупIэм хуэдэ дыдэ адрей фызыжьми хуещI, зы лъэбакъуищэкIэ нэхъ пэщIэхауэ. Тыншу, къытемыхьэлъэу фызыжьыр зэман куэдкIэ абы исыфыну зэрыщытыр зэ къепщытэжри, йоупщI: – Уи шэхэр буха нэужь, дыкъызэрыхыхьамкIэ ухэкIыжыфын, мащэхэм уимыхуэу? – жеIэри.
Фызыжьым, Iэзидэ и нитIым къыщIэплъэурэ, имыхабзэххэу, гуапэ дыдэу жеIэ:
– СыхэкIыжыфынщ, тIасэ! Iэзидзэ къещIэ я псэр кърагъэлын мурад мы фызыжьитIым зэрамыIэр. Ахэр зыхуейр бийр хагъащIэу зауэм хэту я гъащIэр яухыну арат.
Иджыри зы жыгеишхуэ къегъуэт Iэзидэ, ку гъуанэфI иIэу, и ипщхьэпIэр бийм хуэзанщIэ дыдэу щымытми, уиукIыну тыншу. Зимыгъэхъейуэ куэдрэ исын хуей зэрыхъунур ищIэжырти, егугъупэу зигъэхьэзырри абы итIысхьащ. Зиплъыхьри, фызыжьитIми, аркъэнхэр зи Iэщэ Хужьи я тIысыпIэ щэхухэр зыхуэзэр тыншу зэрилъагъур гуапэ щыхъуауэ, игу зэгъащ Iэзидэ. Замыгъэхъеяуэ зэрыщысхэу нэху къатещхьащ. Къуалэбзухэм я уэрэд Iувым къыхэIукIащ быдапIэр бийм IущIэным зэрыхуагъэхьэзырым, бгъэныщхьэ кърадзыххэм, блыным къыхэщ бжэгъухэм зекIуапIэу, теувапIэу тралъхьэ чийхэр зэрыдралъэфейм я Iэуэлъауэр.
Шэджагъуэ хъуауэ, мэзми Iэуэлъэуэн щIидзащ. ЯпэщIыкIэ амазонкэхэр къэсащ, я афэхэр, тажхэр, жыр Iэщхьэтелъхэр, лъэдийхъумэхэр лыдыжу. Ахэр зы жыг къуагъым къуэжурэ адрейм къуэлъадэрт, загъасэурэ куэдрэ зрижа, езыхэм фIэкIа зыми ямыцIыху лъагъуэхэмкIэ мыщэукI мащэхэм блэжхэу, шабзэкIэ зэуэкIхэрэ фIыуэ я нэIуасэ жыг зэхуакухэмкIэ дэукIыу. Зы мащи имыхуэхэу я уIэгъэхэри укIыгъэхэри блахащ. Амазонкэхэр Iэзэу, сакъыу, я гъуэгур хуиту фIэкI умыщIэну, щIым емыплъыххэу, бэлэрыгъ жэкIэ защIу, «къикIуэтырт». Абыхэм я ужь иту къоIу нэгъабэрей тхьэмпэр зыубэу къажэ лъакъуэ куэдым я Iэуэлъауэр, япэу мащэхэм ихуахэм я кIий макъыр. Мэз щIагъым апхуэдиз мащэ щыгъэпщкIуауэ бийхэм я фIэщ мыхъуурэ, зауэлI куэд яфIэкIуэдащ. ИужькIэ, нэхъ сакъ хъуахэу, зытеувэнур башкIэ, бжыкIхэмкIэ къапщытэурэ, амазонкэ фызыжьитIым я зыгъэпщкIупIэхэм гъунэгъу къыхуэхъуащ. Мыбдежым фызыжьитIым я лэныстэхэм зэдэууэ лэжьэн щIадзащ. Бийхэм къагурыIуэртэкъым, къалъагъуфыртэкъым сэхэр къыздиукIыр, я къурмакъейм епхъуэжхэурэ джалэрт, языныкъуэхэри, сэ къадзхэм игъэщтауэ, жыг къуагъ зыкъуагъэпщкIуэну щыщIэпхъуэкIэ, мащэхэм ихуэрт. Бийхэм шабзэшэхэр уэм хуэдэу Iуву къадзу щIадзащ, 8 Заказ №110 113 Прозэ
удз нэхъ кIырхэм, жыг щхьэкIэхэм хэуэу.
Япэ и «гъуэм» къиукIуриикIар Пэрытауэщ. «ПщIэ зыхуэфащэ лIэкIэщ!» – жиIащ Iэзидэ игукIэ.
Бийхэм Пэрытауэ и зыгъэпщкIупIэр къыщалъагъум, жыг нэхъ гъумхэм еуэурэ къэкIуатэу щIадзэри, етIуанэ фызыжьыр зэрыс жыг ку гъуанэм гъунэгъу къыхуэхъуащ. «Зы шэ хьэулей гуэр темыхуауэ пIэрэ?» – къэгузэващ Iэзидэ. Абы ирихьэлIэу, жыг ку гъуанэ гъэпщкIуам пэмыжыжьэу щыт зы зауэлI, лъы къызриутхыкI и пщэм епхъуэжри, пырхъыу джэлащ. ИужькIэ жыгым къыхэкIащ зы шынагъуэ дыдэ гуэр. Абы игъэщта бийхэр щызэбгрыжым, къызыблэкIа мащэхэм ихуащ. Зи щхьэц зэхэтхъуам жыглыцрэ тхьэмпэрэ хэухуэнауэ, жыг ку гъуанэхэм илъ хабзэ пхъахуэ фIыцIэкIэ зэщIэцIэлауэ, зи дзэ дзахъэхэмрэ нэхужьыбэхэмрэ абы къыхэнэхукIыу, я пащхьэм къиува фызыжьым уеплъыфын папщIэ гушхуэ ухуейт. Бийм зыкъащIэжу, ар бжыкIитхум зэдыпаIун и пэкIэ, иджыри тIу хигъэщIэфащ фызыжьым.
– Уей! Уей! Мис ар лIэкIэ мэхъу! – жиIащ Iэзидэ игукIэ. Чынтхэм я гур къызэрыгъуэтыжри, нэхъ гуащIэжу шабзэшэкIэ жыгхэм хэуэу щIадзащ. Iэзидэ и жыгми шищ къытехуащ, ауэ жыг ку гъуанэр бийм хуэгъэзэпауэ щыттэкъыми, езым зыри къыщыщIакъым.
Бийхэр Хужьэ и жыгым гъунэгъу зэрыхуэхъуххэу, аркъэнищ зэкIэлъылъатэри, зауэлIищ Iуалъэфащ. Фызыжьыр Iуэхум хуэIэзащэу лажьэрт: аркъэныр биипщэм щыфIэхуэ дыдэм хуэзэу, аркъэныкIэм пыщIа пхъэ тыкъырым щIэгъэкъуэныр щIиудырти, къуэм дигъахуэрт, бийр кърилъэфажьэрэ къудамэ лъагэм, щхьэпылъапIэм хуэдэу, фIищIэу. Чынтхэм шабзэшэ куэд къыщрадзым, Хужьэ адрей нэпкъым къыIут жыгым и къудамэм аркъэн иридзри, аркъэн кIапэр иIыгъыу лъащ, къуэ адрыщIым зэпрылъэтыкIыу, абдежми къызэуэкIри зы чынт ирилъэфэжьащ, и пщэм аркъэныр щыдзауэ. Уэгум иту кIуэрт ар, бзуушхуэм хуэдэу, и бгым нэс пцIанэрэ и щхьэцымрэ и кIэ фIыцIэ кIыхьымрэ жьым зэрихьэу, и бгъэ лъэныкъуэр и щIыбагъымкIэ щхьэпрыдзауэ. БыдапIэ бжыхьыр зэкIуэкI нэпкъым тету, аркъэн закъуэ къыIэщIэнар къызэпридзри, адрыщIым и нэпкъ нэзым щхьэщыт жыгым и къудамэм фIидзащ, игъэхьэзырауэ иIэ етIуанэ аркъэн дзыпIэм хуэкIуэу. Ауэ щIым къагъэсакъым. Пшэ Iувым хуэдэу кIуэ шабзэшэхэм Iууэри, къуэ лъащIэм ехуэхащ, цыжьбанэм хуэдэу шэкIэ зэщIэблауэ. «Абы быдапIэм игъэзэжыфынут тыншу. Ауэ ар хуейтэкъым ажалым пэплъэу Щэунащхьэ дэтIысхьэжыну. Афэрым! Дахэу итащ и псэр!» – егупсысащ Iэзидэ.
ИкIэм-икIэжым бий гуп гъунэгъуу къыбгъэдыхьащ езы Iэзидэ и быдапIэм. Абы зэхихащ жыгым зыкъуэзыгъэпщкIуа чынтым и бэуэкIэр. Iэзидэ къупщхьэ Iэщэ кIэщIымкIэ уэри абы и пщэм зыхригъэсащ. Ар къыздиукIар къахуэмыщIэу чынтхэм я щхьэр ягъэкIэрахъуэу щытыху, Iэзидэ иджыри биитI хигъэщIащ. Ауэ и джабэм бжы къызэрыхаIуар зэуэ зыхищIэри, и Iэпкълъэпкъыр узым зэщIиIулIащ. «Мыри лIэкIэ хъарзынэщ!» – игу къокI Iэзидэ.
МэIу инхэр Iуву зыщхьэщыт чынтыдзэр, псыдзэ толъкъуну, амазонкэ быдапIэм и блын лъабжьэм къыщIэуащ. Ауэ амазонкэхэм * * * 114 Прозэ
иджыри загъэхъейуэ плъагъуркъым. ПкIэлъейхэр кIэрагъэувэри, чынтхэр дэжеящ блыныр зытет нэпкъым. ТеувапIэ бгъузэм здрижэм, блыным уэщрэ джатэкIэ еуэу хуежьащ ахэр. Пхъэ IущIахуэхэр дэнэкIи лъейуэ зэрыщIидзэу, чынтхэм къатещэщащ зи щхьэхэр щхьэщыпхыкIа кхъуэщын пIащIэшхуэхэр. Абыхэм зэщIэвууэу къилъэтыкIащ кхъуэщын кIуэцIхэм иращIыхьа я унэхэр зэракъутам нэхъри игъэгубжьа хьэдзыгъуанэхэр, икIи чынтхэр зэхэукIэн щIадзащ. Хьэдзыгъуанэхэм я ужь иту биищхьэхэм къатехуащ блащхъуэ губжьа минхэр къызэрыщэщ тажьджэхэр. Блэхэми, щIым нэмыс щIыкIэ, уэн щIадзащ. Щтарэ мэIухэри зыIэпыхуауэ хьэдзыгъуанэхэм IэкIэ езауэ чынт гъуахъуэхэри, блэхэри, хьэдзыгъуанэхэри Iуву зэхэзэрыхьыжарэ зэрыхэутэжхэу щыхъум, уэ фIыцIэм хуэдэу Iуву, быдапIэ блыным шабзэшэхэр къелъэлъэхын щIадзэри, здынэсым псэууэ зы чынт кърамынэу зэман кIэщIым зэтраукIащ. Чынт тIасхъэщIэххэм я дзэпщым хъыбар къыхуахь, быдапIэ куэбжэм и ижьырабгъукIэ аузым лъэбакъуэ минитI хуэдизкIэ удыхьэмэ, быдапIэ бжыхьри лъахъшэу, хъумакIуэ куэди темыту зэрыщытымкIэ. Аузым дэту кIуэ гъуэгум шабзэшэхэр нэсыфынуми, адрей джабэ задэм кIэрыту лъэсыдзэр тыншу кIуэфынущ, амазонкэ шабзэшэхэр къалъэмыIэсу, адэкIэ – тафэщ, быдапIэм уебгъэрыкIуэну Iэмал къыуиту.
Дзэпщым зыбгъэдешэ нэхъ Iущ-бзаджэ дыдэу псоми ябж и дэIэпыкъуэгъур икIи унафэ хуещI кIуэуэ набдзэгубзаплъэу псори езым къызэхиплъыхьыну. Лу зэикI къагъэпцIэфатэкъым бийхэм, сыт хуэдэ бзаджагъэ хуемыкIуами. Псори зригъэлъэгъуа нэужь, Лу икъукIэ игъэщIагъуэу куэдрэ егупсысащ быдапIэм и сэмэгурабгъур апхуэдэу щIэмахэм. Джабэм кIэрылъ мэкъу аргъынэ лъабжьэ нэгъунэ щIоплъэ, аддэ шытхым декIуэкI чыцэ Iувым худоплъейри и щхьэ хужеIэж: «Абы дзэ къехыфынукъым, шабзэкIэ укъыхэукIкIи, дзэ екIуэкIым улъэIэсынукъым. Мыр зи задагъым шуудзэ дэбгъэкIыну ухуежьэкIи мыхьэнэ лъэпкъ иIэнукъым. Езыр иджыпсту зытес шыр ерагъыу, хуэмурэ екIуэкIыф къудейщ мы нэкIум. Лу къокIуэжри дзэпщым жреIэ гъуэгур зэрыхуитыр, зыри шынагъэ зэрыщымыIэр. Абы дзэпщыр къигъэгугъащ, лъэсыдзэу минипщI къритмэ, жэщ мыхъуу быдапIэр къищтэу куэбжэшхуэр и кIуэцIымкIэ къыщыIуихыну. Дзэпщым Лу и нэхэм щIэплъэри къыгурыIуащ мы бажэжьым лы тынш здэщыIэ къуакIэ къызэригъуэтар, ар къигъэсэбэпу, мыпхуэдизу мыхъумыщIэу щIидза зауэм и екIуэкIыкIэр ихъуэжу, фIыщIэри текIуэныгъэри езым и закъуэ зылъигъэсыну зэримурадыр. «Апхуэдэу ирехъу!» жиIэщ дзэпщми, зауэлI минипщIым я унафэщIу Лу игъэуващ.
– Ауэ, – жеIэ дзэпщым, – а лъэныкъуэмкIи хэщIыныгъэшхуэ щыдиIэ хъужыкъуэмэ, жэуап зыхьынури пащтыхьым и пащхьэ хъыбар Iейр изылъхьэнури уэращ. Езы дзэпщым и щхьэ хужеIэж: «Дапхуэдиз ехъулIэныгъэрэ текIуэныгъэрэ къыумыхьми, пащтыхьым и деж щIыхьэнур сэращ. Сэращ ди текIуэныгъэм и щIыхьыр зылъысынур. Ар зэфIэкIа и ужькIэ, уи Iыхьлыхэм, уи телъхьэхэм сыт хуэдэ хъыбар пащтыхьым лъамыгъэIэсми, абы езым ищIа унафэр икъутэжынукъым. Абы ирихьэлIэу, унагъуэ лъэрызехьэхэм я зауэлIхэм зауэм щагъэхъахэр 115 Прозэ
ягъэбатэурэ, лIыхъужьыгъэ хъыбархэр пащтыхь пщIантIэм щызэрахьэу щIадзэнущ, абыхэм ящыщу пэжри пцIыри зыми хузэхэмыхыжу». Лу и лъэсыдзэр джабэ задэм кIэрыту иришэкIырт, джабэм и Iыхьэ щанэм хуэдизкIэ заIэтауэ. Зы мин хъу гупи нэхъ лъагэIуэу кIэрыту дзэм дэкIуэрт, зыщымыгугъа гуэр а лъэныкъуэмкIэ къыщыхъумэ, пэувын хуэдэу. БыдапIэ блыным тет амазонкэхэм ину зэщIэшхыдэу щIадзащ, я шэхэр бийм зэрылъэмыIэсыр я жагъуэ зэрыхъур къыуагъащIэу. Я зэрыгъэкIийм къыхагъахуэрт чынтыбзэ хъуанэхэр, ари щызрагъэщIар мыгурыIуэгъуэу. Iэщэхэр ягъэдалъэу зэрыгъэкIийурэ, я Iэхэр ящI, «гъунэгъуу фыкъыдбгъэдыхьэ» жыхуаIэу. Чынтыдзэм гъуэгур зэхуэдитI щащIым, амазонкэхэм, зэрыгъэкIийм и мызакъуэу, заупцIэну щIадзащ. Я унафэщIхэр къазэрытекIием щхьэкIи къамыгъанэу, зауэлI нэхъ щIалэхэр, я жьэр Iурыхуауэ, быдапIэмкIэ маплъэ, арыншами гугъу гъуэгум теплъэкъукIрэ дзэм и кIуэныр зэхагъэзэрыхьу. Джабэ задэм уекIуэкIын хуейт уи лъакъуэ ижьым зытебгъащIэурэ, укъемыцIэнтхъуэхын щхьэкIи уи Iэ ижьымкIэ удзыр бубыдурэ. Языныкъуэ зауэлI ныбжьыщIэхэм дзэпщхэр къагъэгубжьырт, зауэлI нэхъыжьыIуэхэри шхыдэурэ абыхэм якIуэцIыуэрт, нэхъ псынщIэу зэрымыкIуэм къыхэкIкIэ. Лу зиплъыхьыну хущIыхьэгъуэ иIэтэкъым. Шытхым дехыу зэщIэкIа банэ Iувым лыгъэ щIадзэну игъэкIуахэм, сыт ямыщIэми, къуацэ-чыцэ псыIэм мафIэ яхущIэгъанэртэкъым. Ауэ мыбдеж Лу и гупсысэр нэгъуэщIым еубыд: быдапIэр зыхъумэ амазонкэхэм, чынтхэр зэрапэжыжьэр я жагъуэ хуэдэ, зэрызэрыгъэкIийр фэрыщIагъыу къыщыхъуащ. ЕдэIуапэри къыгурыIуащ амазонкэхэр, я жагъуэ мыхъуам къыщымынэу, зыгуэрым хуабжьу зэригъэгуфIэр. Лу, зы бэлыхьлажьэ гуэр къазэрыпэплъэр зыхищIэри, и гур къигузэвыкIащ.
ЯпэщIыкIэ абы къелъагъу лыгъэ зыдзыну игъэкIуахэр бгы задэм къызэрещэщэхыр. ИужькIэ тепхъуэ удзыфэхэр зытеубгъуа амазонкэхэр чыцэ Iувым къыхожри, пхъэ гуахъуэ кIыхьхэмкIэ чыцэ банэр къаIэтурэ джабэм кърадзых. КъызэрыщIэкIымкIэ, ныжэбэ чыцэр лъахъшэу паупщIри ауэ щIым хаIужауэ арат. Iэзэу ягъэхьэзыра бзаджагъэт ар. Чыцэм хэт абрэмывэ лъагэхэр сатыр кIыхьу ирикIуэрт, я кур угъуэнарэ нэрынэу зэрыс гъуаплъэ церп кIапсэ хьэлъэхэмкIэ зэпхыжауэ. Чынтыдзэм зыщиубгъуа джабэм къыщхьэщытт лъэбакъуэ зыхыблкIэ зэпэщIэха мывэ шэрхъышхуэхэр, тыншу щIэбудыфыну пхъэ щIэгъэкъуэнхэм фIэкIа зыми, къежьэн папщIэ, зэтримыIыгъэу. Япэ абрэмывэ сатырым етIуанэри къыкъуэщырт, абы и къуагъым – ещанэри. Лу гужьеяуэ и нэгу къыщIигъэуващ а мывэ шэрхъ абрагъуэхэр къежьэмэ, и IэмыщIэ илъ дзэр зэтрапIытIэу, церп хьэлъэхэм зэпкърауду, къанэ щымыIэу зэман кIэщIкIэ зэрыкIуэдынур. БыдапIэ блыным тет амазонкэхэр, я гуфIэгъуэр адэкIэ ямыбзыщIыжу, IэплIэ зэхуащIурэ дэлъейхэрт, зэщIэкIиехэу. И макъ къызэрихькIэ кIиящ Лу, псори бгым ежэхыу, псы Iуфэ нэпкъым щIэгъуэлъхьэнхэу унафэ ищIу. Ауэ занщIэу къыгурыIуэжащ, нэпкъым укIэщIэгъуалъхьэу, шэрхъхэр пщхьэпрылъэту укъелми, псыхъуэр, къанэ щымыIэу, амазонкэхэм я шабзэшэхэр тыншу 116 Прозэ
зылъэIэсын щIыпIэу зэрыщытыр. Абы и макъыр зыми зэхихакъым. Дзэр зэрыщыту гужьеяуэ зэщIэкIиерт, зы толъкъунышхуэм хуэдэу джабэм къеджэрэзэхыурэ. Лу къыгурыIуащ: зауэлI минхэр мы мывэхэм зэрахьэжынум нэмыщIкIэ, езым и лъэпкъым, лIэщIыгъуитхум нэскIэ мылъкумрэ къулыкъумрэ худэпIэстхъейурэ щIэблэ тIощIым къагъэщIам лъэрызехьэ, цIэрыIуэ ищIам, ехъулIэныгъэрэ пщIэуэ иIэри зэрызэхихьэжэнур. Къыжьэхэуа цIыху толъкъун Iувым Лу, и шым зэрытесу зэхиIуантIэри, здрихьэжьащ. Зы дакъикъэкIэ ар цIыху толъкъуныщхьэм къытохутэри пщIыхьэпIэм хэтым хуэдэу елъагъу ищхьэмкIэ тету екIуэкI чынтхэр зэхапIытIэу, зэхахьэжэу, удз щхъуантIэм лъэужь плъыжь тращIэу къех абрэмывэхэри, етIуанэ мывэ сатыр къежьэри, абы и щIыбагъым хьэзыру къыдэт ещанэ сатырри. Чынт миным нэблагъэ псым диха нэпкъым ерагъыу нэсри абдеж зыщагъэпщкIуащ. ЗызыкъуагъэпщкIуэн мэIуи яIыгъыжтэкъыми, я псэр кърагъэлын папщIэ гъэру затыну хьэзырхэт. Ауэ псэ хэхыным есэжа, лъы гъэжэным хуэзэша амазонкэхэм, хъийм икIауэ, абыхэм зэкIэлъхьэужьу шабзэшэхэр ираутIыпщырт.
Чынт дзэпщыр губжьащ, хъийм икIауэ, зыри зэрахузэфIэмыкIым шыIэри сакъри щигъэгъупщэжауэ. Унафэ ищIри дзэуэ къыхуэнар ирихужьащ быдапIэм ебгъэрыкIуэнхэу. Чынтыдзэр зэуэ йолъри, пкIэлъей кIыхьхэр яIыгъыу блыным хуожэхэр, хьэдзыгъуани блэи къафIэмыIуэхужу. Япэ итхэр блын лъабжьэм щынэсым, щхьэ хуэдиз зи инагъ мывэхэр къателъалъэу щIидзащ, я мэIуи, пкIэлъеи, тажи зэтрикъутэу. КъэувыIэ зымыщIэж чынтыдзэр мажэ, амазонкэхэм я мывэхэри кIэншэу къолъэлъэх, мывэрэ цIыху IэпкълъэпкъкIэ зэтелъхьауэ, пкIэлъей къутахуэхэмкIэ зэIулIауэ, лъым цIэнтхъуэрыгъуэ ищIауэ, блын лъабжьэм иджыри зы блын кIэращIыхьу. Зауэр зэрыщIидзэрэ чынт шабзауэхэм Iэмал ягъуэтатэкъым я шабзэхэр къагъэсэбэпыну, сыт щхьэкIэ жыпIэмэ хьэдзыгъуанэ куэд зэуа я нэкIухэр зэщIэбагэри я нэхэр къыдэплъыпIэ имыIэу зэхуищIыжыпат. Абы ищIыIужкIэ, амазонкэхэм къадзырт зы сабэ гъуабжэ гуэр, нэри пэ гъуанэхэри кърисыкIыу, зыщыпхъумэну зы Iэмали хуумыгъуэту.
А псом нэмыщIыжкIэ, куэбжэшхуэм и сэмэгурабгъукIэ зы куэбжэ щэху къызэIукIри, гуу миным нэс къызэрыдэхащ, заукIыжу, дунейр якъутэу гъуахъуэхэу, дагъэ егъэфауэ я щIыбым тепха хьэуазэ пхырхэм мафIэ щIэдзауэ. Абыхэм зэрапэувын, зэраIэщIэкIын зы Iэмали чынтхэм яIэтэкъым. Чынтыдзэр зэпкъраудщ, хаутэжщ, хьэдэ лъэрыщIыкIыр къызэранэкIри, гуухэр гъуахъуэу губгъуэм илъэдэжащ. Чынтхэри езыхэри зэрыпIытIыжурэ, зэбгрыжу щIадзащ. Хьэдзыгъуанэм зэщIищта губгъуэр къызэрыхухьа пхъэшыкъу фыжахэр ираудри губгъуэм илъэдащ. Хьэдзыгъуанэ бжыгъэншэхэм зыкъаIэтри чынтхэр зэтраукIэу щIадзащ. Бийхэм къарууи лIыгъэуи къахуэнэжар яхьащ уафэр уамыгъэлъагъуу пшэ фIыцIэ Iувым хуэдэу къащхьэщыт хьэдзыгъуанэхэм. Сыт яIэщIэлъми хыфIадзауэ, я Iэхэр щIаупскIэу ахэр езауэрт я бий нэхъ «гущIэгъуншэ дыдэм» – хьэдзыгъуанэм. Хьэдзыгъуанэу къащхьэщытым нэхърэ зыкIи нэхъ мащIэтэкъым шабзэшэу къателъалъэри. Чынтхэр, зыри ямылъагъужу зэщIэбэгарэ къарууэ яIэри яухауэ, щхьэж и занщIэкIэ зэбгрыж щыхъум, быдапIэ куэбжэшхуэр 117 Прозэ
къызэIукIри, шуудзэр къыдэжу щIидзащ. Амазонкэ шухэм щIакIуэ ятеубгъуат, шыкIэкIэ зэрыхъа пыIэ хъар ящхьэрыгът, Iэлъэхэри яIэрыгът, хьэдзыгъуанэхэм зыщахъумэу, ауэ хьэлэмэтыр зыт: хьэдзыгъуанэхэр амазонкэхэм еуэртэкъым, чынтхэм фIэкIа. Пшапэ зэхэуэгъуэм нэмысу, амазонкэ шуудзэм чынтыдзэр IэщIэкIуэдащ, къанэ щIагъуэ щымыIэу. ЗакъуэтIакъуэ къелахэр, зыри къафIэмыIуэхужу, хэт удз кIырым, хэт псы ежэхым, хэти чыцэ Iувым хэст. Ахэри, жэщым къуэгъэнапIэм къуэсахэри псыхъуэм щызэхуэсыжауэ нэху къекIащ. Амазонкэхэм дэIэпыкъуэгъу къахуэкIуэмэ, пэувын хуея дзитIми, я дзащхьэм къыщыщIар къыщащIэм, здагъакIуэр къагъанэри, гуимэкIэ къахухьа я быдапIэм къагъэзэжащ. Ауэ пщэдджыжьым амазонкэхэм а быдапIэм къыдадзащ хьэдзыгъуанэ зэрыс кхъуэщын пIащэхэр. Кхъуэщынхэр къаIэщIэуха нэужь, шабзэпэм фIэлъу къыдадзэу хуежьащ хъарбызыфэхэр, къыпцIэ IэфIхэр. Абы Iэшэлъашэм хьэдзыгъуанэу исыр къызэхуишэсри, аргуэрыжьу щIэрыщIэу щIидзэжащ хьэдзыгъуанэ зауэм. Шэджагъуэ нэужьым чынтыдзэм зричри, щIэпхъуэжащ, Гумыпсыр хым щыхэлъадэм деж щыт я кхъухьхэм хуэжэу, я ужьым хьэдзыгъуанэхэмрэ амазонкэ шуудзэмрэ кIэщIу иту.
ЕтIуанэ махуэм и пщыхьэщхьэм нэсахэщ адрей быдапIэхэм къикIауэ къахуэзэшу къежьэ амазонкэхэм я тIысыпIэм. Къарууншэ хъуа биидзэр амазонкэхэм гуфIэгъуэшхуэр яIэу, дзыгъуэ ныкъуэлIэм ириджэгу джэдум хуэдэу, зэтраукIащ, къэнахэм я Iэщэхэр хыфIадзэу гъэру зыкъатыху. Амазонкэ дзэпщхэм хасэ ящIри, унафэу яубзыхуащ Гум Iуфэ Iут чынт кхъухьхэр зыIэщIагъэхьэну. Гъуэгур езыгъэлъагъун я куэдт. Чынтхэм гъэру яIыгъа нарт мин бжыгъэ хъур иджы мэзхэм щIэтт, Iэщэрэ гъэрхэмрэ къалъыхъуэу, зы жыг ку гъуани, зы мыщэгъуи къамыгъанэу къащу. Гум Iуфэ бгъурыту ех дзэм я нэгу щIокI чынтхэр къыщыкIуэм зэрахьа лейр. Гъэрхэр зэхадзри, зи къару илъыгъуэ
цIыхухъухэр зэдрахужьат, къэна сабийхэмрэ жьыкIэфэкIэхэмрэ гущIэгъуншэу зэтраукIат, адрей быдапIэхэм хъыбар ирамыгъэщIэн щхьэкIэ. Къулей хъуауэ къэзыгъэзэжа цIыхухъухэр дыхьэжхэрт гуауэшхуэ фIэкIа зыдэмылъ я пщIантIэхэм.
Амазонкэхэр хым нэблагъэ щыхъум, зы гуп япэ ирагъэщри, абыхэм лъэныкъуэ ирагъэзащ псы Iуфэм Iут чынт кхъухьхэр зыхъумэ плъырхэр. Амазонкэхэм ящыщ зыкъомым чынт фащэ щатIэгъащ, адрейхэр абыхэм я кум дэуващ, я щхьэр ехьэхарэ я пщэм кIапсэ ищIауэ, гъэру чынтхэм къащта амазонкэхэм я фэ зытрагъауэу. Нэху зэрыщу, кхъухьхэр псы Iуфэм къесылIэу щIадзащ. Абы къищынэмыщIауэ, гъэрхэр я бзэкIэ кIийрт (ахэр нэхъ ину кIиин папщIэ я лъэгуажьэхэм къупщхьэ Iунэ хаукIэрт), амазонкэхэм я упщIэхэм жэуап ирату. Псы Iуфэм кхъухьхэр къызэрекIуалIэу, жэщым псым и чэнжыпIэм Iут къамылым зыхэзыгъэпщкIуа амазонкэхэр псы щIагъкIэ абыхэм я щIыбагъымкIэ къесылIэри кхъухьхэр яубыдащ, ис хылIхэр кърадзри. Апхуэдэу иухащ чынтыдзэ курыхым амазонкэ къэралыгъуэм кърищIылIа зекIуэу езым и зы цIыхуи къызэмылар. КъыкIэлъыкIуэнущ 118 Усыгъэ 119
УсакIуэ цIэрыIуэ Бицу Анатолэ Мурат и къуэр Советскэ (иджы Шэрэдж) районым щыщ Аушыджэр къуажэм 1946 гъэм июлым и 26-м къыщалъхуащ. Курыт школ нэужьым ар Къэбэрдей-Балъкъэр къэрал университетым и филологие факультетым илъэситIкIэ щеджащ. Пасэу тхэным дихьэха, 5-6-нэ классхэм щIэсу зи япэ усэхэр «Ленин гъуэгу» газетым къытрадзэу щIадза щIалэр ещанэ курсым щIокIри Горький Максим и цIэр зэрихьэу Москва дэт Литературэ институтым щIотIысхьэ. 1971 гъэм къеухри Налшык къегъэзэж. ИкIи 2013 гъэ пщIондэ «Эльбрус» тхылъ тедзапIэм щолажьэ – художественнэ литературэмкIэ редактору, редакцэм и унафэщIу, редактор нэхъыщхьэу, тхылъ тедзапIэм и унафэщIым и къуэдзэу. Бицум и Iэдакъэ къыщIэкIащ ди лъэпкъ усыгъэм налкъутналмэс хуэхъуа тхыгъэ купщIафIэ куэд. А псом я щIэдзапIэ дахэ хъуащ тхылъеджэхэри критикэри гуапэу зыIущIа «ГуфIапщIэ» зыфIища и япэ тхылъыр. Абы къыкIэлъыкIуащ «Зы дакъикъэ», «Фэеплъ», «Псалъэ быдэ», «Гуэл щхъуантIэ», «Усыгъэхэр», «Псэм и дуней», «КIуэцIрыкIыбжэ», урысыбзэкIэ Налшыки Москваи къыщыдэкIа «Человек и небо», «Сквозь сердце», «Стремление», «Мотив», «От весны до весны», «Позывные жизни» тхылъхэр.
Бицум зэдзэкIакIуэ Iэзэуи зыкъигъэлъэгъуащ, абы адыгэбзэм къригъэтIэсащ нэгъуэщI лъэпкъхэм я усакIуэ пажэхэм я тхыгъэ нэхъыфIхэр. Тхылъ щхьэхуэу къыдигъэкIащ балъкъэр усакIуэхэм я IэдакъэщIэкIхэр щызэхуэхьэса «Балъкъэр пшыналъэ» жыхуиIэр.
Бицу Анатолэ и творчествэм теухуауэ куэд ятхащ. Ахэр я Iэдакъэ къыщIэкIащ урыс, адыгэ усакIуэ, тхакIуэ, литературэдж цIэрыIуэхэу Коваленков Александр, Долматовский Евгений, КIыщокъуэ Алим, Сокъур Мусэрбий, Тхьэгъэзит Зубер, Къагъырмэс Борис, Эфендиевэ Тамарэ, ХьэфIыцIэ Мухьэмэд сымэ, нэгъуэщIхэми.
Бицу Анатолэ Къэбэрдей-Балъкъэрым и комсомолым и саугъэтым и лауреатщ, КъБР-м культурэмкIэ щIыхь зиIэ и лэжьакIуэщ. Иджыблагъэ, ди литературэм хуищIа хэлъхьэныгъэр къалъытэри, абы къыфIащащ «Къэбэрдей-Балъкъэр Республикэм и цIыхубэ усакIуэ» цIэ лъапIэр. Усыгъэ
* * * 120 Усыгъэ
* * * 121 Усыгъэ
* * * 122 Усыгъэ

Усыгъэ Усыгъэ 125 Усыгъэ 126 Усыгъэ 127 128
Усыгъэ Усыгъэ * * *
9 Заказ №110 129 130
Усыгъэ * * * Усыгъэ * * * * * * 131 132
Усыгъэ * * * Публицистикэ Нурхьэлий
СИ ГукъэкIыжхэм щыщщ
Шэтымрэ абы и жылэгъухэмрэ
Сэ «Ленин гъуэгу» (иджы «Адыгэ псалъэ») газетым и редакцэм лэжьэн щыщIэздзагъащIэу зы лIыжь хьэлэмэт сыхуэзат. Ар Дзэлыкъуэ районым хыхьэ Къармэхьэблэ къуажэм щыщ Шэру Сыхьэтджэрий дадэ щэджащэрт. Сэ сыдэзыхьэхар ар екIуу зэрыхуэпам и закъуэтэкъым, и нэгур зэIухауэ, абы нурыгъэшхуэ кърихыу зэрыщытри арагъэнтэкъым, атIэ акъылышхуэ зэрыбгъэдэлъыр, гъащIэм куууэ зэреплъыфыр къызыхэщ и псэлъэкIэрт, къыжьэдэкI псалъэхэр зэрышэрыуэрт, къиIуэтэжхэри зэрыгъэщIэгъуэнырт. Си упщIэхэм жэуап тэмэм, хьэлэмэтхэр ягъуэту дыщыст. ИтIанэ уащхъуэдэмыщхъуэу зыкъызыкъуипхъуэтри, къызэупщIащ:
– Удэнэ къуажэ, щIалэ? – жиIэри.
– Сы-Къэрэгъэшщ, – жэуап щестыжым, и нэгур нэхъри зэлъыIукIуэтри, си жэуапыр нэхъри нэхъ игъэтэмэмыж хуэдэу къыжьэдэкIащ:
– У-Иналхьэблэщ?! – и нитIыр си нэгум къриубыдэжри, аргуэру къызэупщIащ:
– Шэт ТIалым пцIыхурэ?
– Хьэуэ, сцIыхуркъым, ауэ и хъыбар зэхэсхащ.
– Уэ ущIалэщ, ар пцIыхунукъым. – ТIэкIу зиIэжьэри, аргуэру 133
щIэупщIащ. – Сыт хуэдэ и хъыбар зэхэпхар?
– Совет властыр гъэувынми граждан зауэми жыджэру зэрыхэтам и хъыбар.
– НтIэ, щIалэ, сэ бжесIэнур мыращ, – зэзэмызи сэ къызэплъу, языныкъуэхэми адэкIэ-мыдэкIэ зиплъыхьурэ, пищащ: – Шэт ТIалыми абы и адрей жылэгъухэми я гъащIэр къызэрекIуэкIар къэхутэ, уэ ужурналистщ, ахэр пщIэн хуейщ. Хэтхэ уарей жыпIа? – Аргуэру и нитIыр къыстриубыдащ абы.
– Уэрышхэ, – щыжысIэм, къэуIэбжьауэ, къызэупщIащ:
– Уэрыш Батокъуэ уи сыт?
– Ар си адэшхуэщ.
– Уэрышхэ Мыхьэмэталырэ Темыркъанрэ-щэ? – Ахэр Батокъуэ и шынэхъыщIэщ.
– ГъэщIэгъуэн жыпIащ. Ахэри, нэгъуэщI лIы ахъырзэманхэри дэсащ Иналхьэблэ. Ухуэмыхущ, абыхэм я IуэхущIафэхэр къыумыхутэжмэ.
Сэ Шэрум адэкIэ сызэреупщIынур сымыщIэжу щтэIэщтаблэ сыхъуащ. Абы дадэм гу лъитэри, едгъэкIуэкIыну зыщIэддза псалъэмакъым сыкъыхишыж щIыкIэу, пищащ:
– Уэ иджыри а псоми ухунэсынщ. Иджы сэ Шэт ТIалым сызэрыхуэзамрэ абы лIыгъэу дэслъэгъуамрэ пхуэсIуэтэнщ, гупсэхуу къедаIуэ, уегугъууи тхыж. Публицистикэ
А махуэм Шэру дадэ сэ куэд къысхуиIуэтэжащ. Ауэ а псоми нэхъ къыхигъэщырт Шэт ТIалым теухуа хъыбарыр. Ар сэ псори стхыжащ икIи «Ленин гъуэгу» газетым къытездзэжауэ щытащ 1988 гъэм мартым и 18-м. Мис Шэрум абы щыгъуэ къиIуэтэжар: «1918 гъэм и гъэмахуэм ди Къармэхьэблэ хужьыдзэм щыщ гупышхуэ къытеуат. Абыхэм цIыхухэр зэхэзехуэн ящIауэ, лажьэ зимыIэ куэд зэтраукIэрт. Нэхъыжьхэм унафэ ящIащ Псыхуабэ щыIэ Дзэ Плъыжьым кIуэуэ хъыбар ирагъэщIэну. А Iуэхур бгъэзэщIэну икъукIэ псэзэпылъхьэпIэти, зыри тегушхуэртэкъым. Сэ ар си пщэм дэслъхьащ. Шым зездзри Къармэхьэблэ сыдэжащ. Сэ зыми гу къыплъимытэу Псыхуабэ узэрыкIуэн гъуэгу сщIэрт. Шы ахъырзэмани сытести, гугъу дыдэ семыхьыщэу Псыхуабэ сынэсащ. Ауэ адэкIэ сызэкIуэлIэнури сызыбгъэдыхьэнури сщIэртэкъым. Къэзжыхьу уэрамым сыздыдэтым, зауэлI щыгъынкIэ хуэпа щIалэщIэ сыхуозэ. Ар хэтми сщIэртэкъым, бийм щыщми, сызыхуейр арами. Сытми, сытегушхуэри, сыбгъэдэлъэдащ. Сэлам есхри сызыхуейр хуэсIуэтащ абы.
– НакIуэ, – жери и щхьэр ищIащ щIалэщIэм.
Сэ шым сыкъепсыхри абы и ужь сиуващ, шыр си Iэдэжу. Сезышэжьар си япэ итщ. Сэри абы сыкIэлъокIуэ. СыщIегъуэжащи, сщIэнур сщIэркъым. Сызышэ щIалэр IэщэкIэ зэщIэузэдащ. И зыбгъу лъэныкъуэмкIэ сэшхуэ кIэрыщIащ, и бгырыпхым кIэрахъуэмрэ къамэмрэ къолэлэх. Езыри щIалэ Iэчлъэчщ. Сэ сыIэпцIанэлъэпцIанэщ. Апхуэдэу щэхуу зыкъомрэ дыкIуащ. ИтIанэ, сызэрыIэнкуным гу лъита хъунти, зыкъригъэзэкIри къызэупщIащ:
– Уэ езыр хэт ухъуну? – жиIэри.
– Сэ Къармэхьэблэ сыщыщщ, Шэрухэ сарейщ, СыхьэтджэрийкIэ къызоджэ, – естыжащ жэуап икIи сыщIегъуэжащ. Иджы мыбы сэ стеухуауэ псори ещIэ, езым и цIэ дыдэр сщIэркъым.
ЩIалэр къэувыIащ. Абы сызэпеплъыхь. Сэ щтэIэщтаблэ сыхъуащ. СызэрыпIейтеям гу щылъитэм, сишри зэпиплъыхьу щIидзащ. ИтIанэ и упщIэхэм пищащ:
– Уэ хэт узителъхьэр? Большевикхэра, хьэмэрэ.
– Дзэ Плъыжьырщ. Абы и дэIэпыкъуныгъэ сылъыхъуэу сыкъежьащ.
Сэ сызэпсалъэр хэтми сщIэртэкъым. ТIури дызоплъри дыщытщ. ИтIанэ ар мащIэу пыгуфIыкIащ. КъэIэбэри си дамитIыр иубыдащ, тIэкIуи сигъэсысри, адэкIэ пищащ:
– Си гупым укъыхыхьэн? Сэ Дзэ Плъыжьым сыхэтщ, сыкомандирщ. Си цIэр ТIалымщ, Шэтхэ сарейщ.
Абдежым сэ Шэт ТIалым къыщысцIыхуащ. Ар Иналхьэблэ зэрыщыщри къэсщIащ. Дыпсалъэурэ штабым дынэсащ. Iуэхур зыIутыр абы щыхуэсIуэтащ. Сэри Шэтым и гупым сыхагъэхьэну сыщIэлъэIуащ. Апхуэдэуи ящIащ. Сэ абы сыхущIегъуэжакъым. Шэтыр сыт и лъэныкъуэкIи си гъэсакIуэу, егъэджакIуэу икIи щапхъэу сиIащ. Граждан зауэр иуха нэужьи дэ тIур дызэныбжьэгъуу, зэкъуэшым хуэдэу дызэрылъагъуу дыкъекIуэкIащ ар дунейм ехыжыху. Хуабжьу сигу къоуэ абы гъащIэшхуэ къызэримыгъэщIар». 134 Публицистикэ
Шэру Сыхьэтджэрий и чэнджэщхэр къабыл сщIыри, сэ занщIэу щIэздзащ си къуажэгъухэм граждан зауэми Хэку зауэшхуэми щызэрахьа лIыгъэм ятеухуа дэфтэрхэр къэхутэным. ИкIи мурад сщIащ абыхэм ящыщ нэхъ гъэщIэгъуэнхэр ди адыгэ щIэджыкIакIуэхэм я пащхьэ ислъхьэну. Си тхыгъэм и етIуанэ Iыхьэр сыхуейт Шэру Сыхьэтджэрий гуапэу зытепсэлъыхьауэ щыта Шэт ТIалым и деж къыщыщIэздзэну.
ТIалым 1898 гъэм Иналхьэблэ адыгэ жылэжьым щыпсэуа мэкъумэшыщIэ Шэт Хьэмахуэ и унагъуэшхуэм къыщалъхуащ. Зэманыр хьэлъэт. ЦIыхухэр шэджэладжэу псэурт. Адэм тIэкIу щIэгъэкъуэн хуэхъуфыр бынхэм я нэхъыжь Хьэбалэ и закъуэт. ТIалым цIыкIу илъэсипщIым щIигъуа къудейт. Ар гурыхуэт, жант, Гумкъалэ (иджы Георгиевск) къыщыщыхутам щыгъуэ. Iэчлъэчт, къарукIэ езым хуэдэхэр хигъэщIэфырт, и ныбжьым емылъытауэ. Бзэ, цIыху хэтыкIэ ищIэнщ жери, и адэм щIакхъуэгъэжьапIэшхуэ иIэу зыгъэлажьэ урысылIым лIыщIэу иритащ. Абы игъэщIагъуэрт щIалэ цIыкIум и закъуэ хьэжыгъэ къэпыр къиIэтрэ зытрилъхьэжу щIакхъуэгъэжьапIэм зэрыщIихьэфыр. ЩIакхъуэри гу цIыкIукIэ щIакхъуэщапIэхэм, тыкуэнхэм, нэгъуэщI щIыпIэхэм ишэрт. НэгъуэщI къалэн куэди, езым и Iуэху хэмылъыххэу, игъэзащIэрт щIалэ цIыкIум. А псоми къадэкIуэу ар хуабжьу иужь итт урысыбзэр зэрызригъэщIэным.
Апхуэдэу екIуэкIыурэ, ТIалым гугъуехьри фIыуэ зыхищIауэ, урысыбзэри хъарзынэу ищIауэ япэ дунейпсо зауэр 1914 гъэм августым и 1-м къохъей. Абы и хъыбарри Кавказ Ищхъэрэм псынщIэу къос. Ди къэралым къытепсыха гузэвэгъуэр илъэс пщыкIух фIэкIа мыхъуа щIалэ цIынэм къыжьэхоуэ. Шэтыр щIолъэIу зауэм ягъэкIуэну. И теплъэкIэ, и инагъкIэ зыми и фIэщ хъуртэкъым абы и ныбжь нэмысауэ. Адыгэ щIалэщIэм псынщIэ дыдэу зыхещIэ сэлэт гъащIэр, къыгуроIуэ зауэр гуIэгъуэшхуэу зэрыщытыр, абы къулейсызыгъэм узэрыхуишэр, ар куэдым я дежкIэ хьэдагъэкIэ зэриухыр.
ТIалым Хэкум папщIэ и гъащIэр итыну хьэзырт. Ар хъыжьэу зауэрт, адрей и ныбжьэгъухэм щапхъэ яригъэлъагъуу. Зэрихьэ лIыгъэмрэ къигъэлъагъуэ хахуагъэмрэ папщIэ Георгий орденым и ещанэ нагъыщэр къыхуагъэфэщат, нэгъуэщI дамыгъэхэри къратат. Ауэ 1917 гъэм Февраль революцэр къохъей. Властыр Керенскэр зи пашэ, пIалъэкIэ къызэрагъэпэща Правительствэм Iэрохьэ. Иджы дунейр зэрыхъунур зыми ищIэркъым. Пащтыхьыр традзащ, правительствэщIэм и политикэр гурыIуэгъуэкъым. Iэнкун хъуа Шэт ТIалым Къэбэрдейм къегъэзэж, Иналхьэблэ дотIысхьэж. Ауэ куэд дэмыкIыу Октябрь революцэри къохъу. Властыр большевикхэм яубыд. Адыгэ щIалэр нэхъ зыщыгъуазэр икIи фIыкIэ зыщыгугъыр арати, абы и лъэныкъуэу мэув. А революцэм ижьри псынщIэу Кавказым къыщIеху. Шэтым лъэкI къигъанэркъым большевикхэм я политикэр пхыгъэкIынымкIэ. Абы гъусэ яхуохъу и адэ Хьэмахуэ, и къуэш нэхъыжь Хьэбалэ, КIэщт Аслъэнджэрий, СантIыкъ Къетыкъуэ, Уэрыш Батокъуэ, Архъагъэ Нэгъуей, Гувэжыкъуэ ТIатIым, Архъагъэ Тэркъан, Уэрыш Мыхьэмэталы, Къылшыкъуэ Исуф, Уэрыш Темыркъан, Гувэжыкъуэ Ехъщокъуэ, нэгъуэщI иналхьэблэдэс куэди. 135 Публицистикэ
1918 гъэм мартым и 18-м Налшык щыIэ реальнэ училищэм (иджы КъБКъУ-м и медицинэ факультетым) къыщызэIуахащ Налшык округым и гуащIэрыпсэухэм я лIыкIуэхэм я съездыр. Мартым и 21-м а съездым унафэ къыщащтэри, Къэбэрдей-Балъкъэрым Совет властыр щагъэуващ, икIи абы и орган нэхъыщхьэм – Налшык и окружной ЦIыхубэ Советым – хэтыну цIыху 30 хахащ. Съездым иужькIэ ди щIыпIэм и адрей жылагъуэхэми Совет властым и щIыпIэ органхэри щыхахыу щIадзэ. А гъэ дыдэм, гъэмахуэпэм, Иналхьэблэ щызэхаша зэхуэсышхуэм къыщызэрагъэпэщ Къуажэ цIыхубэ Совет, цIыху 13 хэту. Абы и Iэтащхьэу псори зэдэарэзыуэ хах КIэщт Аслъэнджэрий, абы и къуэдзэу ягъэув Гувэжыкъуэ ТIатIым. ЦIыхубэ Советым хагъэхьэ СантIыкъ Къетыкъуэ, ПщыукI Аслъэнбэч, Архъагъэ Нэгъуей, Уэрыш Мыхьэмэталы, Махъцы Хьэрун, Шал Хьэбыж, Хьэмдэхъу МамытIэ, Хьэмыкъуэ Хьэбыж, Шэт Мамызэ, Жылокъуэ ТIотI. Абыхэм къуажэм лэжьыгъэшхуэ щрагъэкIуэкIыу щIадзэ. Иналхьэблэ псэукIэщIэ щыухуэным жыджэру хохьэ Шэт Хьэмахуэ, Уэрыш Батокъуэ, абы и шынэхъыщIэ Темыркъан, и къуэ Сэлихь, Гувэжыкъуэ Ехъщокъуэ, Уэрдокъуэ Щыхьболэт, Лъакъуэдыгъу Исмел, Къылшыкъуэ Исуф, ШкIахъуэ ХьэпащIэ сымэ, нэгъуэщI куэди.
Ауэ, ди жагъуэ зэрыхъунщи, Кавказ Ищхъэрэм граждан зауэр къыщохъей икIи ар кIуэ пэтми зэщIоплъэ. Совет властым и бийхэр куэд хъурт. Абыхэм хуабжьу къадэIэпыкъурт нэгъуэщI къэралхэм къикIа, зауэ хуэIухуэщIэхэм хэзыщIыкI, зэуэн, бэнэн зимыжагъуэхэри. 1918 гъэм июным Псыхуабэ и Iэшэлъашэхэм Шкуро къыщызэрегъэпэщ цIыху мин зыхэт шуудзэ. Абы щIэпхъаджагъэ куэд Кавказым, Къэбэрдейри хэту, щрагъэкIуэкI. ВластыщIэм и бийуэ нэгъуэщI зы меньшевик Бичераховми Мэздэгу Советхэм я бийуэ зыкъыщеIэт. Шкуро и бандэм Нартсанэ (Кисловодск) еубыдри КъэбэрдеймкIэ къеунэтI. Пащтыхьыдзэм и офицер, ротмистр Даутокъуэ-Серебряков Заурбэч Солдатскэ станицэр хэщIапIэ ещIри дзэшхуэ къыщызэрегъэпэщ. Абы хузэфIокI Бахъсэн районыр зыIэщIилъхьэн, итIанэ октябрым и 7-м Налшык иубыдын. СтаврополькIэ къыкIуэцIрокI Деникиным и дзэр. А псори зыхущIэкъур Совет властыр тхьэлэнырт, абы и телъхьэхэр лъэныкъуэ егъэзынырт. Владикавказ щаукI Тэрч Совнаркомым и Iэтащхьэ Буачидзе Ной. Налшык и псэр щагъэн Налшык округым и комиссар Сахаров Алексей, Тэрч Совнаркомым хэт Молэ Таукъан.
Къыкъуэуа борэн дыджым и жьыр Къэбэрдейми Балъкъэрми я жылагъуэ псоми къанэ щIагъуэ щымыIэу ящIеху. Ар лъоIэс Иналхьэблэ адыгэ жылэжьми. Къуажэ цIыхубэ Советым хэтхэр, нэгъуэщI цIыху пэрыт куэди яубыд. 1918 гъэм и кIэхэм иналхьэблэдэсхэм ящыщу цIыхуи 10 Налшык къашэ. Куэдрэ гугъу ирагъэхьа нэужь ахэр ХьэтIохъущокъуэхэ я хадэм и бгъум и деж Налшыкыпсым и ныджэм щаукI. Апхуэдэ зи натIэ хъуахэм яхэхуащ КIэщт Аслъэнджэрий, СантIыкъ Къетыкъуэ, Уэрыш Батокъуэ, абы и шынэхъыщIэ Уэрыш Темыркъан, Уэрдокъуэ Щыхьболэт, Шэт Хьэмахуэ, Гувэжыкъуэ Ехъщокъуэ, Къылшыкъуэ Исуф сымэ. Абыи къыщызэтеувыIакъым хужьыдзэм хэтхэр. Иналхьэблэ къыщызэрагъэпэща властыщIэм и 136 Публицистикэ
телъхьэу къалъытэри, цIыху 13 яукIащ. ГъащIэщIэм и бийхэм гуузу яIэщIэкIуэдащ япэ гупым хэту Налшык яхуну ирахужьахэм ящыщу яIэщIэкIауэ щыта Архъагъэ Нэгъуей, Уэрдокъуэ Цурэ, Уэрыш Батокъуэ и къуэ Сэлихь сымэ, нэгъуэщIхэри.
Совет властым и бий а хьэщхьэрыIуэхэм нэгъуэщI жылагъуэхэми залымыгъэ куэд щызэрахьащ. Къапщтэмэ, Куба къуажэм щаукIащ Къалмыкъ БетIал и адэмрэ и къуэшхэм ящыщ зырэ, и благъэ куэдрэ. Псыхъурей сэшхуэкIэ щаупщIэтащ Къатхъэн Назир и адэр. Астемырей къуажэм щхьэпылъэ щащIащ Къэрэшей Хьэжумар и къуэшыр.
Апхуэдиз залымыгъэ зэрахьам цIыхубэр зэщIимыгъаплъэу къэнакъым. Абыхэм я пашэ мэхъу Большевик партым и лIыкIуэхэу Кавказ Ищхъэрэм къэкIуауэ щыIэхэм ныбжьэгъуфI яхуэхъуа Къалмыкъ БетIал, Къатхъэн Назир, нэгъуэщIхэри. Ахэр цIыхубэ зэщIэхъееныгъэм я пашэ мэхъу. Къалмыкъыр япэщIыкIэ Тэрч республикэм лъэпкъ IуэхухэмкIэ и комиссару ягъэув. ИтIанэ Къэбэрдей-Балъкъэр шу дивизием и командир ящI. Къатхъэн Назир мэхъу шэрихьэтыдзэм и пашэ икIи Дзэ Плъыжьым и лъэныкъуэу къоув.
Къэбэрдей-Балъкъэрым и жылагъуэ псоми дэсхэр, къанэ щIагъуэ щымыIэу, властыщIэм и телъхьэ мэхъу. Абыхэм зыкъыкIэрагъэхуркъым иналхьэблэдэсхэми. Шэт ТIалым и къуэш нэхъыжь Хьэбалэ щIыгъуу Псыхуабэ макIуэ. Ахэр хохьэ мыбы къыщызэрагъэпэща Дзэ Плъыжьым. Япэхэм дзэм къулыкъу щызыщIа, итIанэ япэ дунейпсо зауэм псыхьа щыхъуа щIалэщIэр взводым и командир ящI. ИтIанэ ар ягъэув эскадроным и Iэтащхьэу. Шэтым и гупыр жыджэру хэтащ Шкуро и бандэр зэхэзыкъутахэм, Нартсанэ (Кисловодск) хуит къэзыщIыжахэм. Иналхьэблэ щыщ щIалэщIэм езым и щхьэкIэ щапхъэ игъэлъагъуэу щызэуащ Минеральные Воды, Бургустан, нэгъуэщI щIыпIэхэм щекIуэкIа зауэ гуащIэхэми. Шэтым и гупым псом хуэмыдэу зауэ гуащIэ щригъэкIуэкIащ Къэрэшейм и гъунапкъэхэм. Хасаут и деж сэшхуэ зэхэуэм абы щызэтрикъутащ Деникиным и дзэ щхьэхуэхэр.
1919 гъэм Шэт ТIалым Къэбэрдей-Балъкъэрым къыщызэрагъэпэща, партизан плъыжькIэ зэджэ гупым хыхьащ. Абы къыщыщIэдзауэ граждан зауэр иухыху и псэ емыблэжу ар япэщIэтащ властыщIэм и бийхэм. 1920 гъэм ар ягъэув цIыхубэ милицэм и эскадроным и командиру. Мыбдежми Шэтым щапхъэ хьэлэмэтхэр къыщегъэлъагъуэ властыщIэм и бийхэм ебэнынымкIэ. 1922 гъэм ТIалым ягъэув Бахъсэн окрисполкомым и административнэ отделым и Iэтащхьэу. Куэд дэмыкIыу ар ягъакIуэ Прохладнэ окружной милицэм и унафэщIу. ИужькIэ ар щытащ Прималкэ Iэщ совхозым и Iэтащхьэу, райсоветым и унафэщIу. И гъащIэм и иужьрей илъэсхэр абы ирихьэкIащ Къэрэгъэш къуажэ советым и тхьэмадэу.
Шэт ТIалым дэнэ щымылэжьами, ар зэи и къару еблэжакъым.
И къалэн псори хьэлэлу игъэзэщIащ. Ар зыпэрагъэува IэнатIэ псоми гурэ псэкIэ пэрытащ. ГъащIэшхуэ къигъэщIакъым а лIы телъыджэм. Зэрыпсэуар илъэс 45-рэщ. Граждан зауэм, гугъуехь куэдым хиха уIэгъэхэмрэ гугъуехьхэмрэ лъэужьыншэ хъуакъым. А 137 Публицистикэ
псоми къахэкIыу игъуэта уз бзаджэм Шэтыр 1943 гъэм ихьыжащ. Абы бынищ къигъэнат – Николай, Шырэ, Зое сымэ. Ди жагъуэ зэрыхъунщи, а щыри псэужкъым. Николай Хэку зауэшхуэм и иужь илъэсхэм щIидзэри, илъэс щэщIым щIигъукIэ Къэбэрдей-Балъкъэр радиом щылэжьащ. Безрокъуэ Хужьрэ абырэ я макъ дахэмкIэ ди радиор илъэс куэдкIэ ягъэбжьыфIащ. Николай иужьрей илъэсхэм радиом и редактору лэжьащ. Абы и къалэмыпэм къыщIэкIа «Псей» пьесэм къытращIыкIа спектаклыр ИлъэсыщIэ къэс радиокIэ къату щытащ. Ди жагъуэ зэрыхъунщи, Николаи гъащIэшхуэ къигъэщIакъым, 1983 гъэм, и ныбжьыр илъэс 58-м иту, дунейм ехыжащ.
Шэт ТIалым зэрихьа лIыгъэм, къигъэлъэгъуа хахуагъэм папщIэ дамыгъэ зыбжани къыхуагъэфэщауэ щытащ. Абы теухуауи уэрэд зэхалъхьат. Ди жагъуэ зэрыхъунщи, а уэрэдыр къысхуэгъуэтыжакъым. Ауэ «Партизан къафэ» жыхуиIэр абы къытращIыкIауэ жаIэ. Ар зэгуэр «Кабардинка» къэрал къэфакIуэ ансамблым игъэзащIэу щытащ.
ВластыщIэр гъэувынымкIэ, нэхъри гъэбыдэнымкIэ, гъащIэщIэр ухуэнымкIэ, ар егъэфIэкIуэнымкIэ лъэкI къигъэнакъым ТIалым и къуэш нэхъыжь Шэт Хьэбали. Ар Дзэ Плъыжьым хэту хахуэу щызэуащ Ставрополь, Урысейм и нэгъуэщI щIыналъэ зыбжанэм. Иналхьэблэ къигъэзэжа нэужьи бэнэныгъэр зэпигъэуакъым. Болэт ТIутIэ, Гувэжыкъуэ ТIатIым, Уэрыш Нухь, Вэрокъуэ МатI, нэгъуэщI куэдми ягъусэу абы къуажэм лэжьыгъэшхуэ щригъэкIуэкIащ. Хьэбалэ яхэту а гупырщ япэ дыдэу Къэрэгъэш ТОЗ-кIэ зэджэр къызэзыгъэпэщауэ щытар.
Иджыри Хьэбалэ и цIэр къуажэдэсхэм ящыгъупщэркъым. Абы ипхъу Папу Хэку зауэшхуэр и гуащIэгъуэу екIуэкIыу дэ школым дыщригъэджащ. ИужькIи пенсэм кIуэху къуажэм и IэнатIэ зэмылIэужьыгъуэхэм щылэжьащ. Хьэбалэ и къуэ Шэт Борис щIэныгъэ зыбгъэдэлъ цIыхут, къызэгъэпэщакIуэ хъарзынэт. Хэку зауэшхуэм и пэкIи ар щекIуэкI зэманми комсомолым и Прималкэ райкомым щылэжьащ. ИтIанэ ар Къэрэгъэш къуажэ Советым и депутату икIи и секретару щытащ. Ди щIыналъэм Совет властыр щытекIуэным хэлъхьэныгъэфI хуэзыщIахэм ящыщщ Архъагъэ Нэгъуей и унагъуэр. Езым къызэригъэпэща шу гупым Нэгъуей хигъэхьат и къуитIыр – Хьэмидрэ Мэжидрэ. Хьэмид хохуэ Дзэ Плъыжьым и Къэбэрдей полкым. И хахуагъэр, и зэфIэкIыр, къарууфIэу, Iэчлъэчу зэрыщытыр, щхьэмыгъазэу зыкъызэригъэлъэгъуар къалъытэри, ар тIасхъэщIэх гупым я унафэщI ящI. Абы и фIыщIэкIэ хужьыдзэм удын зыбжанэ ирадз, зытеуахэр хагъащIэу. А псоми къыхэкIыу Иналхьэблэ щыщ адыгэ щIалэм и пщIэр Iэта мэхъу, икIи абы къалэн нэхъ инхэр игъэзэщIэну и пщэ къыдалъхьэ. Ар хахуэу щозауэ Кавказ Ищхъэрэм и мызакъуэу Урысейм и щIыналъэ куэдым. ЛIыгъэрэ хахуагъэрэ къигъэлъагъуэу Хьэмид и гъащIэр щет Воронеж и деж. Нэхъ лIыгъэншэу щытакъым Хьэмид и къуэш Мэжиди. Абыи и псэр Совет властыщIэм папщIэ Дон Iус Ростов и деж щитащ.
Куэд къигъэщIакъым Архъагъэ Нэгъуей и къуэш нэхъыщIэ 138 Публицистикэ
Тэркъани – илъэс 28-рэщ. Ауэ а зэман кIэщIым къриубыдэу абы хузэфIэкIащ и цIэр тхыдэм къринэн. Ар езыр Япэ дунейпсо зауэм Iэзэ хэхъухьа, псыхьа щыхъуа, Iэмал куэд къыщызыщIа, хахуэу хэта зауэлIт. 1914–1916 гъэхэм езым и жэрдэмкIэ зыхыхьа кавказ лъэпкъ «дивизэ Iэлым» хэту Австрие фронтым хамэ къэрал зэрыпхъуакIуэхэм щапэщIэтат, Георгий орденым и нагъыщитIи къыщихьат. 1917 гъэм Февраль буржуазие революцэр къыщыхъуам щыгъуэ Архъагъэр хуеякъым пIалъэкIэ къэунэхуа правительствэм хыхьэн. Абы и хэкум къигъэзэжащ, Октябрь революцэм и зэманым абы и лъэныкъуэ хъуащ икIи абы и телъхьэу къэуващ. 1918 гъэм и бжьыхьэм ар япэу хужьыдзэхэм япэщIэувахэм ящыщщ. ЯпэщIыкIэ Архъагъэр Кавказ лъэпкъ полкым и сотня шу гупым и командир ящI. ИтIанэ Тэркъан полкым и Iэтащхьэ мэхъу. Абы и полкыр гуащIэу щозауэ Тэрч и деж. ИужькIэ Иналхьэблэ щыщ адыгэ щIалэр хъыжьэу щозауэ Ставрополь. Абы текIуэныгъэхэр къыщихьауэ и хэкум – Къэбэрдей-Балъкъэрым – къегъэзэжри, Даутокъуэ-Серебряковым и дзэхэр хэгъэщIэным хэлъхьэныгъэфI хуещI. АбыкIи и къуэшым и лъи ещIэж. Ауэ абдежым къыщызэтеувыIэркъым Архъагъэр.
Ар щхьэмыгъазэу хужьыдзэхэм щапэщIэтщ Урысейм и адрей щIыналъэхэми. 1920 гъэм Тэркъан дзэм къулыкъушхуэ щиIыгъыу Къэбэрдей-Балъкъэрым къегъэзэж икIи мыбы щыIэ бандэхэм ерыщу япэщIэту и гъащIэр ет. Тэркъан хахуэу, щхьэмыгъазэу зэрыщытам теухуа уэрэди цIыхубэм яусыжат. ЛъэныкъуэкIэ щытакъым ШкIахъуэ Мыхьмуд и унагъуэри. Езыр ар къызэрыгуэкI мэкъумэшыщIэ унагъуэшхуэт. Мыхьмуд къуитху иIэт. Нэхъыжь дыдэ ХьэпIащIэ и деж къыщыщIэдзауэ нэхъыщIэ дыдэ Хьэмид и деж щиухыжу пщылIыпIэм итт. Абы къыхэкIыу ахэри ящыщт псэукIэщIэм щIэхъуэпсхэм. Арауэ къыщIэкIынщ и щIалэ нэхъыжьитIыр – ХьэпIащIи Хьэмзэти – Иналхьэблэ къыщызэра-гъэпэща шу гупым хигъэхьауэ щIыщытар. ЗэкъуэшитIри Ставрополь щызауэу властыщIэм папщIэ я гъащIэр щатащ Чернэ Балкэ жыхуиIэ щIыналъэм и деж.
Дадэ Iумахуэхэр
Сэ къэсщIэжым къриубыдэу ди Къэрэгъэш къуажэм лIыжь хьэлэмэтыщэ куэд дэсащ. Абыхэм «Дадэ IумахуэкIэ» еджэрт. Ахэр пщIэшхуэ зиIэ, акъылышхуэ зыбгъэдэлъ, зи щIыхьыр ин, лэжьыгъэм щымышынэ, псэукIэ, гуп хэтыкIэ зыщIэ цIыху телъыджащэхэт, ущиякIуэ хьэлэмэтыщэхэт. Я теплъэкIи, я зыIыгъыкIэкIи, я зыщIыкIэкIи сытым хуэдэуи екIут ахэр. Я псэлъэкIэ къудейр-щэ! УзыIэпашэу, уаущийуэ, удахьэхыу, куэдрэ гум имыхужу, дерс гуэрхэри къыхэпхыу, гъащIэ гъуэгуанэ гуэрми утрашэу, адэкIи абы узэрырикIуэнуми утрагъэгушхуэу. ЗыцIыхуу щыта дэтхэнэ зыми апхуэдэущ ахэр ягу къызэринэжар. Сэ си щхьэкIэ абыхэм ядэслъэгъуахэр игъащIэкIэ си гум ихужынукъым. Аращ абыхэм сатетхыхьыну сезыхулIари.
Уэтэр Сэлихь. ЛIышхуэтэкъым икIи цIыкIутэкъым, пшэртэкъым икIи гъуртэкъым. Ику итт. ЖьакIэ хужь кIыхь игъэкIырт, 139 Публицистикэ
екIупсу телъэщIауэ. Езыр нэсри къэсыжауэ бгырыс нэгут. Угъурлыфэрэ нурыр кърихыу. И ныбжьыр фIыуэ хэкIуэтами, Iэпкълъэпкъ дахэ иIэт, шэжыпкъым хуэдэу зэфIэту. Сэлихь апхуэдизу жанти, сыт хуэдэ Iуэхуми хунэсырт, ар псынщIэу зэпкъриудырт. Щхьэх жыхуаIэр ищIэртэкъым. Гухэхъуэт абы и пщIантIэ удыхьэну. Къабзэу зэлъыIухауэ, зэщIэпхъэнкIауэ, зыри здэмыщылъыпхъэ щымылъу апхуэдэт. Абы унитI дэтт. Ахэр и къуитIым я зырызт. Зауэм и пэкIэ ящIами, теплъэф яIэт. Кхъуэщыныщхьэт, ущыпсэуну тыншу яухуат. ХадэфI иIэт дадэм. Абы пхъэщхьэмыщхьэ жыгыу имыт щыIэтэкъым. Къабзэт, жыгхэр и чэзум иухъуэнщIырт. А зэманым жыгхэм хущхъуэ траутхэу щытакъым. Ауэ Сэлихь ахэр псы къабзэкIэ игъэпскIырт. Дадэм и жыг зехьэкIэм куэдым, абы ди адэри хэтыжу, щапхъэ къытрахат. Нащэ, бэдрэжан, нэгъуэщI хадэхэкI куэди игъэкIырт. Уэтэр дадэ и унагъуэр хуабжьу цIыху кIуапIэт. Хэт къыхуэмыкIуэми, уэрамымкIэ блэкI нэгъунэ, Сэлихь пхъэщхьэмыщхьэкIэ, хадэхэкIкIэ игъэхьэщIэрт. Дэри, дыщIалэ цIыкIуу школым дыщыкIуэкIэ, абы я дежкIэ дыблэкIырти, ди кIуэгъуэм и деж матэ цIыкIукIэ мыIэрысэ, кхъужьIэрысэ, нэгъуэщIхэр къыдихыурэ къытхуиугуэшырт икIи ар узыншагъэм и дежкIэ икъукIэ сэбэпу жиIэрт.
Уэтэр Сэлихь дадэм къуитI иIэт – Исмэхьилрэ Темболэтрэ. ТIури унагъуэт, езыхэри я щхьэгъусэхэри колхозым щылажьэрт, хъарзынэу псэурт. Ауэ къэхъея Хэку зауэшхуэм псори къызэтрикъутат. Исмэхьил и къуэ нэхъыжь Нурхьэлий школым кIуэрт. Абы къыкIэлъыкIуэ Хьэзрэталий и школ кIуэгъуэу арат. Ещанэ щIалэ цIыкIур зекIуагъащIэт. Исмэхьил и ныбжьыр илъэс 42-м иту дзэм ираджащ. Илъэсрэ ныкъуэкIэ фашистхэм ерыщу япэщIэтауэ, 1943 гъэм январым зауэм хэкIуэдащ. Абы и къуэш нэхъыщIэ Темболэти Хэку зауэшхуэр къызэрыхъейуэ нэмыцэ зэрыпхъуакIуэхэм япэщIэувахэм я сатырым хэуващ. И ныбжьыр илъэс плIыщI ирикъуа къудейт, абы и псэр Хэкум папщIэ щитам. 1942 гъэм Кавказ Ищхъэрэм къизэрыгуа бий бзаджэм ерыщу япэщIэту августым и 18-м ар зауэ гуащIэм хэкIуэдащ. Абы и щхьэгъусэ Хъансурэт щIалэу фызабэ IэнатIэ гугъум пэрыуващ. Темболэти и бынитIыр – Аркъуятрэ Хьэсэнри – адэншэу къыщынэм, абыхэм щхьэтепIэ яхуэхъуащ Сэлихь дадэр. И къуэрылъхухэр зыми яригъэхъуэпсакъым, псори зэщIипIащ, къигъэхъуащ, гъащIэм хишэфащ, псэуныгъэм хуигъэсэфащ, гъуэгу зырызыххэ тригъэуващ.
Сэлихь и къуэрылъхухэри, и нысэхэри хуэпэжащ дадэм. Псом хуэмыдэу фIыщIэрэ щытхъурэ хуэфащэщ Уэтэр дадэм и нысэ нэхъыщIэ Хъансурэт. ЩIалэу фызабэу къэнами, ар зыщIыпIэкIи еплъэкIакъым. И тхьэмадэмрэ и гуащэмрэ псэуху ябгъэдэсащ. Хъансурэт пашэхэм ящыщ зыуэ колхозым щылэжьащ щхьэкъэIэт имыIэу. Зауэ угъурсызым фызабэ ищIа а цIыхубзыр псом я дежкIи щапхъэт, цIыху телъыджащэт, лэжьакIуэ хьэлэмэтыщэт, анэфIт, гъунэгъуфIт, ныбжьэгъуфIт, сытым дежи гумащIэу, хьэлэлу, жыджэру дунейм тетащ. Илъэс зыбжанэ хъуащ ар дунейм зэрехыжрэ. И ахърэтыр нэху ухъу!
Сэлихь зи нэхъыжьыр Уэтэрхэ я закъуэтэкъым. Ар къуажэ 140 Публицистикэ
псоми я нэхъыжьыфIт. КъулыкъущIи ауэ къызэрыгуэкI къуажэдэси чэнджэщэгъуфI яхуэхъуфырт. И ныбжьыр илъэс бгъущIым щхьэдэхыху къызэфIэщIэ иIакъым. Ауэ баш къищта нэужьи и акъылым и жанагъым зыри хэщIауэ къыпхуэщIэнутэкъым. И башыр IитIымкIэ иубыдыжауэ, абы и жьакIэ хужьыбзэр теукъуэдияжауэ и жьэпкъым ар щIэгъэкъуэжауэ я куэбжэпэм деж щыт тетIысхьэпIэм махуэ псом тесыфынут, зыхуейуэ хъуам чэнджэщ щхьэпэхэр яриту, жьыри щIэри иущийуэ, щхьэрыуаIами гъуэгу
захуэ тригъэувэжыфу. ИтIанэ, и гурыхуагъэр апхуэдизу инти, щыцIыкIуам къыщыщIэдзауэ и гъащIэ кIыхьым илъэгъуа псори нобэ хуэдэу ищIэжырт икIи гурыIуэгъуэу къиIуэтэжыфырт. Дэ школым дыщыкIуэкIи дыкъыщыкIуэжкIи абыхэ я дежкIэ дыблэкIырти, пщэдджыжьым ди гукъыдэжыр зыхуэдэр зригъащIэрт, шэджагъуэм дыкъыщыкIуэжкIэ къэтхьахэм, ди Iуэхухэр зэрыщытым щIэупщIэрт. Дэ абы апхуэдизу дыщыукIытэрт, дыфIэлIыкIырти фIыуэ демыджэн тлъэкIыртэкъым. ИтIанэ, цIыхухэр зэщыхьэу, зэхъурджауэу, зэбийуэ идэртэкъым. Къаугъэ гуэр къэхъеямэ, «Ар Уэтэр дадэ зэхихмэ, емыкIушхуэ фыкъищIынщ», – жаIэмэ, ар занщIэу упщIыIужырт.
НэгъуэщI зы хьэл гъэщIэгъуэни хэлът дадэм. Сыт щыгъуи щимыхыу адыгэ фащэр щыгът. Гъэмахуэм къэптал екIу, щIымахуэм адыгэ цей, гъэмахуэм лъахъстэн вакъэ, щIымахуэм упщIэ лъей лъитIагъэрт. Бащлъыкъри екIупсу зыдилъхьэрт. ЖыпIэнурамэ, Уэтэр Сэлихь адыгэлIу псэуащ, дунейми тетащ. Ар адыгэ дадэ нэсу дунейм ехыжащ. Ахърэт нэху Тхьэм кърит!
Сыжажэ Хъерлы ди гъунэгъуу псэурт, зыпс фIэкI димызэхуакуу. Абы езым трилъхьа лъэс лъэмыжымкIэ дызэкIэлъыкIуэу. Псыр инт икIи уэрт, ухэпкIамэ, ущIигъанэу. Абы ди гъунэгъу икIи ди благъэ щIалэ цIыкIу, сэ си ныбжьу, Хъуэжэхэ ейуэ, фIыуэ дызэрылъагъуу, хэхуэри итхьэлат. Ар хуабжьу си жагъуэ хъуауэ щытащ. Илъэс дэкIмэ, Агъурбий цIыкIурэ сэрэ дызэгъусэу школым дыкIуэну арат. Езыр сабий дахэт, губзыгъэ цIыкIут. Пщэдджыжьым къызэрытэджу ди дей къакIуэрт, е сэ сыкIуэрт. Жэщ хъухуи дызэкIэрыкIыртэкъым. А цIыкIур псым зэритхьэлэрэ илъэс блыщIым щIигъужащ, ауэ иджыри ар сигу схуигъэхуркъым.
Иджы Хъерлы дадэ дежкIэ къэзгъэзэжынщ. Ар лIы лъагэтэкъым, ауэ хэщIыхьат, плIабгъуэт, Iэчлъэчт, икъукIэ къарууфIэт. Дадэм и хадэр зэритIыр гъущI гуахъуэшхуэт. Пщэдджыжьым жьыуэ хадэм ихьамэ, шэджагъуэм ирихьэлIэу ар фIыцIагъэу къызэригъэдзэкIырт. Дэ абы дехъуапсэрт. Псори дызэгъусэу дытIами, махуэ зыбжанэкIэ ди хадэр тIыным иужь дитт. Сыжажэ дадэ зэрыкъарууфIэм нэгъуэщI IуэхухэмкIи гу лъыстат. Зауэ нэужьым дэ гъэсыныпхъэр мэзым гу цIыкIукIэ къитшырт. А дадэм и закъуэ пхъэгулъэ къишэрт, шы е вы щIэщIа фIэкIа умыщIэну. Зауэ зэманым Хъерлы дадэ дякум дэж псым щхьэл трищIыхьат. Абы ар щIиухуар фейдэ гуэр къригъэщIын мурадкIэтэкъым. Гъэхэр икъукIэ хьэлъэт, цIыхухэр ерыскъыкIэ хуабжьу гугъу ехьырт. Хэт гъавэ тIэкIу, ар гуэдзми нартыхуми, пщIэншэу яхуихьэжырт. Дадэм щхьэл мывэ хъуреишхуэр и закъуэ къытрихыфырт. Ар иуIурти, ар- 141 Публицистикэ
гуэру и закъуэ трилъхьэжыфырт.
Сыжажэ дадэ къуищрэ зыпхъурэ иIащ – Хьэсэн, БетIал, Аслъэнбий, Хьэужан. БетIал щIалэ фызкъэмышэу, илъэс пщыкIубгъу ирикъуа къудейуэ 1939 гъэм Дзэм къулыкъу щищIэну ираджауэ щытащ. Ар иухыным куэд къэмынэжауэ Хэку зауэшхуэр къэхъеящ. Япэу бий бзаджэм япэщIэувахэм ар яхэхуащ. БетIал щызэуащ Украинэм, Ростов областым. 1942 гъэм и гъэмахуэм фашистхэр Дон Iус Ростов къыщебгъэрыкIуэм адыгэ щIалэщIэм и гъащIэр Хэкум папщIэ итащ. Хьэсэн бынхэм я нэхъыжьт, ауэ фыз къишэну хунэсатэкъым. 1941 гъэм Къэбэрдей-Балъкъэрым къыщызэрагъэпэщауэ щыта 115-нэ лъэпкъ шу дивизэм, и ныбжьыр илъэс 21-м иту, хыхьащ. 1942 гъэм и гъэмахуэм абы и псэр щитащ Ростов областым щыIэ Мартыновскэ районым.
Езы дадэми лIыгъэ къигъэлъэгъуауэ къэплъытэ хъунущ. Абы и пщIантIэм щIыунэшхуэ щищIат. Ар быдэу къригъэжыкIыжат. ИхьэпIэми гъущIыбжэшхуэ хилъхьат. Нэмыцэхэр ди къуажэ къыщыдыхьам, ди кхъухьлъатэхэм бомбэхэр къыщрадзых куэдрэ къэхъурт. Апхуэдэ бомбэ зыбжанэ ди хьэблэм къыщехуэхат. Зы бомби ди унэбгъум къыщыуэри, ди щхьэгъубжэр хиудат. А псом къыхэкIыу кхъухьлъатэ макъ зэрызэхихыу, Хъерлы хьэблэм фызуи сабийуи дэсыр и щIыунэм дригъэтIысхьэрт. Зы сабий е зы фыз къэту езыр абы нихьэнутэкъым. Апхуэдэу джэдкъуртым хуэдэу къыттеубгъуат а дадэр. Ауэ абы и закъуэтэкъым. Ди къуажэм нэхъыбэу къыдыхьар румынт. Абыхэм щырыщ-плIырыплIу пщыхьэщхьэ къэс къакIухьырт, гъэш, джэдыкIэ, нэгъуэщI ерыскъыгъуэхэр къыхахыу. Апхуэдэ зы гуп зы пщыхьэщхьэ гуэрым ди дей къыдыхьат. Дэ унагъуитIу зы пщIантIэ дыдэст. Iуэм ит жэмыр кърахуащ. Дэ ди гугъащ ар яхуу яшхыну. Ауэ къашыну арат. Жэмыр гъужат, лъхуэным иджыри мазэ зыбжанэ иIэт. Ар къишыну ди анэм и нысэгъу нэхъыжь Мадинэт ирахулIащ. Ауэ жэм гъужам шэ къыщIэкIынт. Фызым ар хуейуэ къимышу къагурыIуащ фашистхэм икIи автомат зыIыгъыр жэмым кIэщIэсым автомат дакъэмкIэ и щIыбым иуащ. Мадинэт къэукIуриящ. ЦIыхубзым и къуэ нэхъыжь СулътIан, илъэс пщыкIутхум ит хъунт, ар хуэмышэчу, и анэм еуам жьэхэлъэдащ. Фашистхэм щIалэ цIынэр къаубыдауэ яубэрэжь. Дэ, нэхъ цIыкIухэри, ди анэхэри дызэщIогъуагэ, дызэрогъэкIий. Iэщыр игъэзэщIэжу Iуэм ит Хъерлы ар зэхихащ. Гуахъуэр зэриIыгъыу асыхьэтым къэсащ. ЛIыжь губжьар къызэрыбгъэувыIэжыфын щыIэтэкъым. ГуахъуэкIыр быдэу иубыдщ, гуахъуэдзэр абыхэм яхуишийри, яжьыхэлъэдащ. Дэ псоми дигугъащ абыхэм дадэр къаукIыну. Ауэ кIэрахъуэ зыIыгъыр зэ дэуея фIэкIа, абыи автомат зыIыгъами кIакхъу щIачакъым. Я щхьэр дахри, фашистхэр щIэпхъуэжауэ щытащ. Дэри дыкъелащ, Хъерлыи псэууэ къэнащ. Ар мыхъуамэ, къэхъунур Алыхьырат зыщIэр.
Сыжажэ дадэ езыр къыщалъхуар Зеикъуэт. И адэр пасэу дунейм ехыжри, и анэр ди къуажэ Бэшорэхэ нашэжауэ арат. Езы Хъерлыи анэдэкIуэу, ныбжькIэ щIалэу, ди къуажэ нэкIуауэ арат. Абы лIы Iущ, лэжьакIуэшхуэ, IэпщIэлъапщIэ хьэлэмэт, цIыху телъыджэ къищIыкIат. Къуажэ псоми фIыуэ ялъэгъуат ар, пщIэшхуи хуащIырт. 142 Публицистикэ
Хъерлы дадэ къуэуэ къыхуэнар Аслъэнбий и закъуэщ. Ар сэ нэхърэ тIэкIукIэ нэхъыщIэт. Ауэ щIалэ хьэлэмэтыщэт. Аслъэнбий колхозым учетчикыу лэжьэн щыщIидзат. ИтIанэ мэкъумэш бригадэм и унафэщIу ягъэуващ. Зэрылажьэм хуэдэурэ, абы КъэбэрдейБалъкъэр къэрал университетыр инженер-механикыу къиухат. ИтIанэ ар ящIащ колхоз гаражым и тхьэмадэ. Сытым хуэдэу фIыуэ къызэригъэпэщат абы а зыпэрагъэува IэнатIэр. Машинищэм щIигъу и IэмыщIэм илът абыи, мылажьэу, дагъуэ иIэу зыри яхэттэкъым.
Аслъэнбий и адэ Хъерлы и хьэл куэд хэлът. Апхуэдэу къарууфIэт, жумартт, лэжьакIуэшхуэт, акъыл жан иIэт, ныбжьэгъукIи гъунэгъукIи фIыт. Абы сэ къыспищIын щыIэ хъунтэкъым. Къуажэм сыкIуэжауэ зэхихамэ, я унэ е Балъкъ псыхъуэ сишэу симыгъэхьэщIауэ сыкъиутIыпщынутэкъым. ЩыщIалэ цIыкIум Аслъэнбий хэлъа хьэл гъэщIэгъуэнхэми саблэкIыфынукъым. Псоми дигугъащ абы зауэлI къыхэкIыну. Пщэдджыжьым къызэрытэджу физзарядкэ ищIырт. ИтIанэ, увырти, командэ зритыжырт: «Смирно! Направо, налево, шагом марш. Запевай!» Апхуэдэурэ уэрэди жиIэу зыкъомрэ къикIухьырт. ИтIанэ, зауэм теухуа фильмхэр фIыуэ илъагъурт. Псом хуэмыдэу абы фIэфIт Маршал Василевскэм зыпищIыжыну, абы ещхь хъуну хуейт. А зэманым къуажэм кино гъэлъэгъуапIэхэр щыIэтэкъым. Кинохэр тхьэмахуэм зэ-тIэу къашэу арат. Апхуэдэм деж Аслъэнбий хьэблэм къыдэлъадэрт: «Нобэ зы кино къашащи, индийскэу, военнэу, Буденнэри хэту», – жиIэрти.
Хъерлы дадэ дунейм щехыжам щыгъуэ, Аслъэнбий илъэс пщыкIущым ит щIалэ цIыкIут. Ар гугъуехь куэдым Iууащ, хьэзаб зыбжани игъэващ. Жьы хъуа и анэ Кержыхъан тхьэмыщкIэр и кIэпхын жыпым из гуэдз щхьэкIэ ягъэтIысат. Ар лъэхъуэщым къикIыжыху Аслъэнбий ди дей щыIауэ щытащ. Ар ди унагъуэм щыщым хуэдэу хъуат. И адэуи и анэуи ибжыр ди адэмрэ ди анэмрэт. Сэри срикъуэшу, си шыпхъухэри и шыпхъуу фIэкIа ибжыртэкъым. КIыхьтэкъым Аслъэнбий и гъащIэр. И щIалитIым я гуфIэгъуи илъэгъуакъым. И къуэ нэхъыжь Альберт фызкъэмышэу, полицэм офицеру хэту Прохладнэ щылажьэу бзаджащIэхэм яIэщIэукIащ. ЩIалэ нэхъыщIэ Аслъэн къыщишар и адэр дунейм ехыжа нэужьщ. Абы иджы зы щIалэрэ хъыджэбзитIрэ иIэщ. А щIалэ цIыкIур лъапсэ быдэ хъуну, и къуэпсми зиубгъуну Тхьэшхуэм жиIэ!
Мысрокъуэ Сэфар дэбгъуэн щымыIэу зэкIужт. Лъагащэу щыттэкъым, ауэ Iэпкълъэпкъ шэщIа зиIэ лIыжь лъагъугъуафIэт. Дахэу, къабзэлъабзэу хуэпауэ, и нэгум угъурлыгъэр кърихыу, сытым дежи пыгуфIыкIыу, гуапэу псалъэу, Iущыгъэ фIэкIаи къыжьэдэмыкIыу апхуэдэт. Ди ищхъэрэкIэ уехрэ, япэ узыхуэзэ уэрамым псым узэрикIыу абыхэ я унэ кIыхьыр къытетт, кIэлындор кIыхьри Iутыжу. Я унэри я пщIантIэри сытым дежи къабзэу зэлъыIухат, зыщIыпIэ дежи саби фIеи щыплъагъунутэкъым. Дэ ди хьэблэ дыдэу щыттэкъым ар. Ауэ дэ абы я дей дыкIуэрейт. ДыкIуэхуи дадэм нэхъри дызыIэпишэрт, фо дигъэшхырт, и щхьэгъусэ Бэлэкуей нанэ щIакхъуэ хуабэ тхуигъажьэрт. Фоупси дытрагъэфыхьыжырти дыкъэкъеижу дыкъэкIуэжырт. Сэ си ныбжь бын иIэтэкъым Сэ- 143 Публицистикэ
фар дадэ, и къуитIымрэ и пхъуитIымрэ сэр нэхърэ нэхъыжьт. Ауэ сэ нэхъ си ныбжьэгъуу, нэхъ сыдэджэгуу щытащ дадэм и къуэш нэхъыщIэ Сэлмэн и къуэ Мурадин. Сэлмэн мафIэсгъэункIыфI гупым я Iэтащхьэт. Абырэ ди адэмрэ зэныбжьэгъуфIт. Сэлмэн езыр лIы телъыджэт, сабийкIэ гумащIэт. И къуэ Мурадин сэрэ шыгум дригъэтIысхьэурэ, дыкъыщришэкI куэдрэ къэхъурт. СощIэж зэгуэр щIалэ цIыкIуитIыр хуабжьу дигъэгуфIауэ зэрыщытар. СщIэртэкъым къыздрихар, бажэ шыр дахэ цIыкIу зырыз къыдитат. Абы и щхьэгъусэ Нунэ мафIэсгъэункIыфI гупым я пщафIэт. ИкъукIэ ерыскъы IэфI игъэхьэзырырт. Ди жагъуэ зэрыхъунщи, Сэлмэн зауэр къызэрыхъейуэ дзэм ираджащ икIи къигъэзэжакъым. Нунэ хуабжьу гугъу ехьу и бынхэр ипIащ, и гъащIэ псор колхозым и IэнатIэ нэхъ гугъу дыдэхэм хэту ихьащ. Фызыжьри абы и къуэ си ныбжьэгъу Мурадини, ди жагъуэ зэрыхъунщи, псэужкъым. ЗэрыжаIэщи, ямыIуэтэжу тIури дунейм ехыжащ. Сэфар дадэ къуажэ псом яфIэгъэщIэгъуэну хьэлыфI дыдэ хэлъащ. Абы бжьэ гъэхъуныр зыпищI щыIэтэкъым. И бжьэхэр щиIыгъыр матэт, езым ищIыжауэ. А бжьэматэ къомыр гъэмахуэм губгъуэм, мэкъупIэхэм, мэз лъапэхэм, нэхъыбэу гъэгъа здэщыIэ щIыпIэхэм ишэрт, щIымахуэм и пщIантIэшхуэм, яуфэбгъуауэ, дэтт. Гъэм къриубыдэу зыбжанэрэ фо щIихурт. Ауэ зыри ищэртэкъым. ЯпэщIыкIэ хьэблэм къыщрихьэкIырт, итIанэ къуажэм нэхъ хуэмыщIауэ дэсхэм яхуихьырт. Ари мащIэутэкъым къызэрырихьэкIыр, килограмм зыбжанэ зэрыхуэ кIэструлкIэт. Зэгуэрым, сощIэж, дадэм и щхьэгъусэ Бэлэкъей нанэ фо кIэструлышхуэ къытхуихьат. Ди пщIантIэм дэсыр си закъуэт. Сэ сыпщэдджыжьыкIуэти, школым сымэжэлIауэ сыкъэкIуэжат. Сэр нэхърэ нэхъыщIэхэр шэджагъуакIуэти, школым кIуат. Ди адэмрэ ди анэмрэ лэжьакIуэ щыIэт. ЩIакхъуэ Iыхьэрэ зы бжэмышхрэ къасщтэри, кIэструлым сыщхьэщытIысхьащ, фор гуейщей сищIыху сшхащ. ПщыхьэщхьэхуегъэзэкI хъуауэ псори къызэхуэсыжащ. Фо кIэструлышхуэр стIолым тетт. Ар зэралъагъуу псори къэгуфIащ. Ди анэм занщIэу къищIат ар Мысрокъуэхэ къызэрытхуахьар.
– Псоми тепщэч цIыкIу зырызрэ бжэмышрэ къафщтэ, фо фэзгъэшхынщ, – жиIащ ди анэм. Псоми тепщэч къащтэри, фом пэплъэу тIысыжащ. Сэ зызгъэхъейртэкъым. Абыхэм фор къахурилъхьэурэ ди анэр си дежкIэ къеплъэкIащ. Сэ фор залымыгъэкIэ къысIурацIэлъыным хуэдэу зызмыгъэхъейуэ сыщыст.
– Уэ тепщэч къэпщтакъыми-тIэ, Нурхьэлий? – къызэупщIащ ди анэр.
– Сэ фо сшхыркъым, сытеплъэнуи сыхуейкъым, – сотыж жэуап.
Ди анэм адрейхэм псоми фо яригъэшхащ, сэ ар зэрызмышхыр и жагъуэ хъуауэ, къэнар, кIадэ лъагэ диIэти, абы тригъэуващ. Зэманыр кIуэрт. Махуэ къэси фом хэщIырт. Ар зыгъэкIуасэр ди анэм къыхуэщIэртэкъым. «Нурхьэлий фо ишхыркъым, а фор зышхым зыкъэвумыс», – жиIэурэ унэм ис псори кърихуэкIырт. Сэ си закъуэ сыкъэнэху, зы бжэмышхрэ щIакхъуэ Iыхьэрэ къасщтэрт, фор зытет кIадэм деж стIолыр еслъэфалIэрти, срикъуху сшхырт. Апхуэдэурэ екIуэкIыурэ, зы махуэ гуэрым, фор шхын щIэздза къу- 144 Публицистикэ
дейуэ, сэ къыскIэлъыкIуэ си шыпхъу Рае къыщIыхьэжри сыкъиубыдащ. Асыхьэтым зыри жиIакъым. Ди анэр къэкIуэжу щилъагъум, гуфIэжу пежьащ:
– Мамэ, мамэ, фор зышхыр къэзубыдащ! – жери.
Рае и гуфIэгъуэшхуэм кIэ иIэтэкъым. Ар пэплъэрт сэ тезыр къызэрыстралъхьэнум. Сэри си пэр къыпылэлу сыщытт, ди анэм жиIэнум сыпэплъэу. Ауэ ди анэм къыжьэдэкIа псалъэхэм Рае занщIэу игъэупщIыIуащ, сэ си гукъыдэжыр къиIэтыжащ. «Хъарзынэщ ишхмэ, сэ фо имышх сигугъауэ, сыгузавэрт. И хьэлэлщ». Сэфар дадэ, дэ абыхэ я деж дыкIуа нэужь, фо дигъэшх къудейтэкъым, атIэ а ерыскъы телъыджэр зыщI бжьэм теухуауэ хъыбар Iэджи къытхуиIуатэрт. Абы къыджиIэрт бжьэм хуэдэу хабзэ зыхэлърэ лэжьакIуэшхуэрэ дунейм псэущхьэ зэрытемытыр. Мысрокъуэ дадэ и бынхэм я нэхъыжьыр Аружант. Ар егъэджакIуэт, лIыи дэкIуат, ауэ бын зэдагъуэтыну хунэмысу и щхьэгъусэ Болэт Аслъэнбий зауэм кIуащ. Абырэ ди адэмрэ Георгиевск (Гумкъалэ) зауэм щыхуагъасэхэм яхэхуат. Сэ сощIэж абы дыкIуэу зэрыщытар. Аружан закъуэт урысыбзэ зыщIэу къытхэтыр. Солдатскэ гъущI гъуэгу станцым деж зы мафIэгум зыкIэрытщIэм, абы дыкърахужым, нэгъуэщIым дафIитIысхьэурэ ахэр здэщыIэ лагерым дафIэкIуэрт. Псоми къытщхьэщыжу, зыгуэр зыхузэфIэкIыу къытхэтыр Аружан закъуэт. ЗауэлIхэр псыхъуэ гуэрым деж щагъасэрт. Дэ бгыпэм деплъыхыу, абыхэм деплъу дыщытт, дыдейхэр къэтлъагъумэ, къахэтцIыхукIмэ, дыгуфIэу. Ар 1942 гъэм и гъатхэрт. А гъэ дыдэм и гъэмахуэм ди адэр зыхэт гупыр япэу Мэздэгу и деж щыIухьащ зауэм. Аслъэнбий и гъащIэр абдеж лIыхъужьу щитащ сентябрым и 11-м. Аружан и гъащIэр адэкIэ къызэрекIуэкIам фIыуэ сыщыгъуазэкъым.
Сэфаррэ Бэлыкуейрэ я етIуанэ быныр щIалэт. Мухьэрбийт зэреджэр. Комбайнер Iэзэт. МахуэкIэ «Коммунар» комбайным тест, жэщкIэ зэрыIуэ машинэр игъэлажьэрт. Мухьэрбий апхуэдизу лэжьакIуэшхуэти, сешащ жиIэу къызэтеувыIэртэкъым. Зэгуэр, абы и хьэуазэпыгъэхуу комбайным сытест. Мухьэрбий зыгуэр ищIыжу щытт. И напэр апхуэдизу сабэм щIигъэнати, бригадирым абы и нэкIумрэ и щхьэпхэтIыгумрэ хузэхэмыхыжу, и щIыбагъымкIэ къэувауэ къепсалъэрт. Жэуап къыщримытыжым, «уэращ жыхуэсIэр», – жери и дамэм теуIуащ. Мухьэрбий къыщеплъэкIым, мыдрейр къэщтащ, зэрыщыуар къищIэжащ.
Апхуэдизу лэжьакIуэшхуэ лIы щэджащэр и жып лъэныкъуэм
из гуэдзым текIуэдэжауэ щытащ. Гъавэ къидыгъуауэ жаIэри лъэхъуэщым ирадзащ. Ар абы Iисраф ихъухьауэ къикIыжащ. И щхьэгъусэ Улэ дахи фызабэу, и бынхэри зеиншэу къанэри Мухьэрбий тхьэмыщкIэр, гъащIэшхуэ имылъагъуу, дунейм ехыжащ. Ауэ и щхьэгъусэри хъарзынэу псэужащ, и бынхэри лIакъым. И къуэ Адил щIэныгъэ нэхъыщхьэ зыбжанэ иIэщ, Къэрэгъэш курыт школым и унафэщIу илъэс куэдкIэ щытащ. Иджы пенсэм тIысыжащ.
Сэфар дадэ и етIуанэ щIалэр, къуажэм апхуэдэ дэмыс жыхуаIэм хуэдэу, икъукIэ Iэчлъэчт, бланэт, къарууфIэт. Лёвэт зэреджэр. И цIэри и бланагъэри зэхалъхьэжырти, нэхъыбэр «левкIэ» еджэрт. 10 Заказ №110 145 Публицистикэ
ЩIалэ цIыкIухэр ар ди гъусэу дэнэ дыкIуэми, дышынэртэкъым. Сыт хуэдэ гуп къытпэщIэувами, лъэныкъуэ иригъэзыфынут. Дэрэ Балъкъ адэкIэ къыщыс Солдатскэ станицэм щыпсэу щIалэжь цIыкIухэмрэ дыщызэзауэ куэдрэ къэхъурт. Вэрокъуэ Къазий зы бжыхь фIэкIа дяку дэмылъу тпэгъунэгъубзэт. Езыр нэгу угъурлы зиIэ лIыжь дахэт. НэкIу хъурейуэ, IуэнтIэжауэ пащIэшхуитI екIупсу тету, ауэ сытым и дежи къабзэу зэщIэупсауэ, зэщIэкъуауэ, къабзэлъабзэу къикIухьу апхуэдэт. ПIащэкIи уеджэнтэкъым, Iэпкълъэпкъ зэкIуж зиIэ лIы курытт. Зэ теплъэгъуэкIэ пщIэнтэкъым абы апхуэдиз къару кIуэцIылъу, апхуэдиз зэфIэкI иIэу, апхуэдиз лэжьыгъэ иригъэкIуэкIыфу. Ар гъукIэ Iэзэт. Дунейм теттэкъым абы гъущIым къыхимыщIыкIыф. Ар щылъащэ кIыщыр ди ищхъэрэкIэ тIэкIу уехмэ щытт. Сэ абы сыкIуэрейт. ИкъукIэ сфIэгъэщIэгъуэну сеплъырт Къазий зэрылъащэм. Абы дэпым хуэдэу гъэплъа гъущIым псэ хилъхьэ хуэдэт. ШэдыбжьымкIэ епщэурэ къигъэплъа гъущIыр сыджым трилъхьэрти, уадэмкIэ хихурт икIи Iэмэпсымэ гуэрым и теплъэ игъуэтауэ къыпэрихыжырт, псым хиIурти ипсыхьыжырт.
Псом хуэмыдэу Къазий къуажэм я щхьэпэн щыхъуар зауэ зэманымрэ абы и ужь илъэсхэмрэщ. Абырэ и щхьэгъусэ Сурэтрэ быних зэдагъуэтат – щIалитхурэ зы хъыджэбзрэ. Я хъыджэбз закъуэ Хьэужан цIыкIуу, балигъ мыхъуауэ яIэщIэкIащ, уз бзаджэ къеуалIэри. ЩIалитхум я нэхъыжь дыдэр Хьэчимт. Нэмыцэхэр ди къуажэ щыдахужам щыгъуэ, ар лIыпIэ иувэу хуежьа къудейт. Ауэ и адэм хуэдэу IэпщIэлъапщIэт, зэIусэм псэ хилъхьэу. Фашистхэм зэхакъута колхозыр къызэрагъэпэщыжырт. Къазий дадэ Iэдэ-уадэ дэнэ къэна, цIыхухэр губгъуэм зэрыщылэжьэну Iэмэпсымэхэр ищIырт – къитхъ, пхъэIэпэ, фIанэ, гуахъуэ, бел, нэгъуэщIхэри, зэрыпщафIэ Iэмэпсымэхэри хэтыжу, фалъэ, бжэмышх нэгъунэ ягъусэу. Ауэ абыхэм я закъуэтэкъым. Унагъуэм я бын нэхъыжь Хьэчим нэмыцэхэм зэтракъута техникэр зэригъэпэщыжыну иужь ихьащ. Мыхъужыну къыщыхъу тракторхэм нэхъ хъуну япкърылъ пкъыгъуэхэр къыхихыурэ абы зы трактор лажьэу зэригъэпэщыжащ. Абы хуримыкъу, пкърылъхьэжын хуей адрей пкъыгъуэхэри и адэм и кIыщым щыхуищIырт. А щапхъэм ирикIуащ нэгъуэщIхэри. Апхуэдэурэ трактор зыщыплI зэгъэпэщыжа хъуащ. Ауэ колхозым и губгъуэ псори ирибвэну ар мащIэт. Ахэр щывэфыр махуэм и закъуэт. Къазий дадэ а Iуэхум Iэмал къыхуигъуэтат. Абы фэтыджэнкIэ блэуэ уэздыгъэ ищIри и къуэм и тракторым и пэм хутригъэуват. Пэжщ, ар нуру блэртэкъым, ауэ тракторыр зрикIуэну вагъэбэкъур тыншу уигъэлъагъурт. Абы и фIыщIэкIэ Хьэчим зы жэщ-махуэм нормитI игъэзащIэрт. Мыдрей трактористхэри Къазий елъэIуащ апхуэдэ яхуищIыну. Куэд дэмыкIыу колхозым и трактор псори жэщкIэ вэ хъуат.
Къазий дадэ адрей и къуэхэри IэпщIэлъапщIэ защIэт, я адэм ещхь хъужат. Хьэчим кIэлъыкIуэ МэчрэIил зыхэмызагъэ щымыIэу апхуэдэт. Сэ нэхъ си ныбжьэгъур ЖэбрэIилт. Пэжщ, ар сэ нэхърэ илъэситIкIэ нэхъыжьт, ауэ дэ тIур дызэкIэрымыкIыу дызэныбжьэгъут. Дызэгъусэу губгъуэми мэзми дыкIуэрт, бэзэрри арат. 146 Публицистикэ
Сэ пхъэмкIэ сынэхъ IэпщIэлъапщIэт, ауэ ар гъущIхэкIхэмкIэ къыстекIуэрт. Абы гъущI фалъэри, лошкIэри, дзасэри, дыдри, нэгъуэщI хьэпшыпхэри дахэ дыдэу ищIырт. Зэгуэр дэ тIур и ужь дихьащ кхъухьлъатэ тщIыну. И пкъыр зэпкърытлъхьащ, и дамэхэри и кIэмажьэри гуэдгъэувэжащ, шэрхъхэри щIэддзыжащ, жьыхури пыдгъэувэжащ. Къэнэжар жьыхур къару иIэу зыгъэкIэрэхъуэнт. Ди къуажэ дэст «Иж-49» мотоцикл зиIэ. Ауэ абы и моторыр къыдитын идакъым. ИтIанэ дигу къэкIащ IэкIэ дгъэкIэрэхъуэну. Абы папщIэ дэ къэтщтащ зэрыкIыщтэ машинэм и шыбзэхэр щIэзыупскIэ, IэкIэ ягъэкIэрахъуэ шэрхъышхуэр. Ар зэ бгъэкIэрэхъуэху, жьыхур пщIэнейрэ игъэджэрэзырт. Ауэ зы цIыху фIэкIа зэрымыхуэ кхъухьлъатэ цIыкIур иригъэжьэф къудейт, ар лъэтэн хуэдэу хуабжьагъ иритыфыртэкъым. Дапхуэдэу мыхъуами, а кхъухьлъатэр тхуэгъэлъэтакъым. Ауэ ар яфIэгъэщIэгъуэну цIыхухэр, цIыкIуи ини, къызэхуэсурэ еплъырт. Къазий дадэ хуэдэу Iэдэб, сабыр, зэпIэзэрыт сэ си гъащIэ псом слъэгъуакъым. Си фIэщи хъуркъым абы хуэдэ щыIауэ! Зы гъэ гуэр абы и хадэр зэрыщыту хъарбыз ищIат икIи ар бэв хъуат. Зы махуэ гуэрым сэ слъэгъуат хъарбыз кIыхьышхуэхэр, хъуреишхуэхэр. Абыхэм сехъуэпсати, мурад сщIат зы къэздыгъуу сшхыну. Ди зэхуакум дэт бжыхьым гъуанэ хуэсщIри, сипщащ. Зы нэхъ ин къыщIэсчыну сыщыIэбэм, си щIыбагъымкIэ щызэхызох: «Ар хъуакъым». Сэ си пIэм сижыхьащ, сыкъызэфIэувэфыркъым. Си гур Iэджэми мажэ. «Сикъуну къыщIэкIынщ, сикъуми нэхъыфIщ, дыгъуакIуэ сызэрыкIуар ди адэм жриIэж нэхърэ. Си напэр текIакъэ, сыт сщIэнур?» Къазий дадэ къоIэбых, си Iэблэр еубыдри, жеIэ: «Къэтэдж, накIуэ, сэ хъарбыз хъуа къыпхуэзгъуэтынщ». Дадэм сыкъызэфIегъэувэ, си Iэпэр иIыгъыу хадэм сыхешэ. Хъарбызхэм етIыркъыурэ сыкърешэкI, итIанэ зы къыщIечри къызет: «Мэ, мыр хъуащ, шхы, уи хьэлэлщ. ДяпэкIэ хъарбыз ухуей хъумэ, сэ къызжеIэ». Сэ Къазий къызита хъарбызыр унэм къэсхьащ. Ар фIы дыдэу хъуат икIи IэфIт. Ауэ абы иужькIэ сэ дадэм и хадэм зэи сихьэжакъым икIи сыукIытэри абы селъэIуакъым. Ауэ, гъэщIэгъуэнракъэ, махуэ щIагъуэ дэкIакъым абы сэ хъарбыз къызимыту.
Апхуэдэ дадэ Iумахуэу Къэрэгъэш дэсар мащIэкъым, дэтхэнэми щхьэхуэу утетхыхь хъуну. Апхуэдэхэщ къапщтэмэ, ПщыукI Аслъэнбэч, Уэрыш Мыхьэмэталы, Гувэжыкъуэ ТIатIым, Хъуран МамытIэ, Нэгъуей Мухьэжыр, Гуэнгъэпщ Хьэзешэ, Хъуран ХьэкIашэ, Гъудэ Ахуэмгъуэт, Хьэмдэхъу МытIэ, Тэмазэ Ибрэхьим, Нэфон Залымджэрий, ЛIуп ТIалиб, нэгъуэщI куэди. Ауэ абыхэм ящыщу иджыри зы дадэ и гугъу сымыщIу сыблэкIыфынукъым. Ар ЛIуп ТIалибщ. И инагъкIэ ику итт, нэгу угъурлы иIэт, нэщхъейуэ зэи плъагъунутэкъым. Щэхуу псалъэрт, зэи и макъ зримыгъэIэту, ауэ жиIэр зыжриIэм пхрыкIырт, зэпсалъэм зыхищIэрт. ЖыпIэнурамэ, икъукIэ лIы зэпIэзэрытт. И ныбжьыр хэкIуэтауэ къалъытэри, ТIалиб зауэм ягъэкIуатэкъым. ХадэхэкI бригадэм и унафэщIу ягъэлажьэрт. Зыпэрыт IэнатIэми фIы дыдэу ехъулIэрт. Сэ фIыуэ сощIэж, иджыри зауэр екIуэкIырт. КъуажэкIэм хуэзэу Солдатскэ 147 Публицистикэ
станицэм хуэкIуэ гъуэгум и гупэм деж хадэхэкI бригадэр щыIэт. Абы щагъэкIа хадэхэкIыр бэв дыдэ хъуат. Дэ, щIалэ цIыкIухэр, абы хуабжьу дехъуапсэрт, ауэ хъумакIуэхэм дыхагъэхьэртэкъым. ЩIалэ цIыкIу гуп дыхъуу зэгуэр мурад тщIащ абы дыгъуакIуэ дыкIуэну. ПIэтIрэжаныр зыщIэт хадэм пабжьэ защIэкIэ депщылIащ. Абы дыкъыхэпщри, хьэсэм дыхэпщхьащ. ЗырызтIурытI нэхъ къыщIэдмычауэ, хъумакIуэ лIыжьым диубыдащ. Псори IэщIэкIри, пабжьэм хэлъэдащ, сэ сыкъиубыдауэ лIыжьым пщэпкъкIэ сыкърелъэфэкI, башри къыстехуэну къыщIэкIынт, бригадирыр асыхьэтым къэмысатэмэ.
– Уемыуэ, – жеIэри абы хъумакIуэр къызэтрегъэувыIэ, итIанэ си дежкIэ зыкъегъазэри, къызоупщI, – хэт урикъуэ?
Сэ сызикъуэр жызоIэ икIи согъуэг. Сызэщыджэурэ адрей си гъусэхэри къызегъэIуатэ. Иджы нэхъ Iеижу згъейр ахэр зэрысIуэтам щхьэкIэ абыхэм сызэракъункIэ хъунурт. Гупым сэ нэхърэ нэхъ цIыкIуу зыт яхэтыр, адрейхэр нэхъ инт. Нэхъ ин дыдэу къытхэтыр си цIэджэгъу Уэтэр Нурхьэлийт. Ар Уэтэр Сэлихь дадэ и къуэрылъхут, икъукIэ щIалэ гъэсат, дэ ди гъусэу дыгъуакIуэ нызэрыкIуари згъэщIагъуэрт. «Пабжьэм фыкъыхэкIи фыкъызбгъэдыхьэ», – жери ТIалиб маджэ. Си цIэджэгъур япэ къыхокI, адрейхэри къыхэкIыну унафэ яхуещI. ТIалиб псори дегъэуври, ди пащхьэм къоувэж.
– Хэт урикъуэ? – къоупщI ар си цIэджэгъум.
– Уэтэр Исмэхьил, – жэуап етыж абы.
– Уи адэр зауэм щыIэщ.
– ЩыIэщ.
– Уэрщ-щэ, хэт уи адэр?
– Мысрокъуэ Сэлмэн.
– Ари зауэм щыIэщ. – Абы къыкIэлъыкIуэу щытыр сэрати, къызоплъри, пещэ: – уэ уи адэ Хъызыри щыIэщ зауэм.
– Сэри си къуэшитI щыIэщ зауэм, – жери гупым къыхокIиикI псом нэхърэ нэхъ цIыкIу Сыжажэ Аслъэнбий.
– НтIэ, хьэмэ къилъхуа, фи адэхэр зауэм щыIэу, абыхэм Хэкум, фэр папщIэ лъы ягъажэу, фэ щхьэ дыгъуакIуэ фыкъэкIуа? Дэ мы хадэхэкIыр зыхуэдгъэкIыр ахэращ, фи адэхэм, фи къуэшхэм, мис а зауэм Iутхэм яхуедгъашэу едгъэшхыну, – щэхуу, ауэ хэкъузауэ къыдопсалъэ. ТщIа мыхъумыщIагъэм дыхущIегъуэжауэ, ар икъукIэ икIагъэу, напэтехыу зэрыщытыр къыдгурыIуэжауэ дыщытщ. ИтIанэ бригадирым пещэ: – Иджы сэ си унафэр мыращ. ДяпэкIи фыкъакIуэу фымыдыгъуэу сэ фыкъызбгъэдыхьэ, сэ фэ лэжьыгъэ къыфхуэзгъуэтынщ, мы хадэхэкIыр къыщыщIэтчыжкIэ фыкъыддэIэпыкъу, фрикъухуи фшхы, фи унагъуэми фэзгъэхьынщ.
Абы иужькIэ дэ зы махуэ къэмынэу а бригадэм дыкIуащ, хадэхэкIыр дыщылэжьащ. АпхуэдэлIт а ЛIуп ТIалиб дадэр. Ар зауэм и ужькIэ Налшык Iэпхъуауэ щытащ, адэкIэ и Iуэхухэр къызэрекIуэкIам сыщыгъуазэкъым.
къэдмыгъанэу яухыхуи тлъэкI 2015 148 Культурэ Дэтхэнэ лъэпкъри къыхэзыгъэщхьэхукIыр, мыкIуэдыжу е нэгъуэщI лъэпкъхэм яхэмышыпсыхьыжу къызэтезыгъанэр, икIи ар ипэкIэ зыгъэкIуатэр и бзэм, и культурэм, и искусствэм игъуэт
зыужьыныгъэрщ. Адыгэхэр щыпсэу щIыналъэхэм ящыщу КъэбэрдейБалъкъэрыр къапщтэмэ, абыхэм я зыужьыпIэ нэхъыщхьэу къэбгъэлъагъуэ хъунущ ЩоджэнцIыкIу Алий и цIэр зезыхьэ Къэбэрдей къэрал драмэ театрыр. Абы и гугъу щыпщIкIэ, япэ дыдэу уигу къэкIхэм ящыщщ Москва дэт -р къэзыуха, иужькIэ режиссёр IэщIагъэри а еджапIэм щызэзыгъэгъуэтыжа актёр цIэрыIуэ, Урысей Федерацэмрэ Къэбэрдей-Балъкъэрымрэ щIыхь зиIэ я артист, Абхъаз Республикэм и цIыхубэ артист, КъБР-ми Адыгэ Республикэми я Къэрал саугъэтхэм я лауреат Мысостышхуэ Пщызэбий. А актёр гъуэзэджэм и гъащIэ псор триухуат адыгэ театрым хуэлэжьэным, лъэпкъым и гъащIэр гъэдэхэным, егъэфIэкIуэным.
Мысостышхуэ Пщызэбий Зэбэч и къуэр 1935 гъэм октябрым и 15-м Аруан районым щыщ Псыгуэнсу къуажэм къыщалъхуащ. Ар зэрысабийрэ дихьэхырт актёр IэщIагъэм. Къуажэ еджапIэм щыщIэсым жыджэру щыджэгурт я къуажэгъу Црым Тобий къызэригъэпэща гупым. КъищынэмыщIауи, театр джэгум гу хуэзыщIа щIалэ цIыкIум а IэщIагъэмкIэ щапхъэгъэлъагъуэхэр и куэдт. Апхуэдэт и къуажэгъу артист цIэрыIуэхэу Болэ Мурат, Сонэ Мухьэрбий, Жыгун Тимэ сымэ. 1958 гъэм -р къиуха нэужь, Мысостышхуэ Пщызэбий ЩоджэнцIыкIу Алий и цIэр зезыхьэ Къэбэрдей къэрал драмэ театрым лэжьэн щыщIидзащ. Театрым щигъэзэщIа япэ ролхэм наIуэ къащIат Мысостышхуэм
зыми хэмыгъуэщэн творческэ зэфIэкIышхуэ зэрыбгъэдэлъыр. Ар лIэщIыгъуэ ныкъуэ нэблагъэкIэ – илъэс 45-кIэ – ирилэжьащ къыхиха IэщIагъэм, роль нэхъыщхьэу 100-м щIигъу игъэзэщIащ. Мысостышхуэм и ролхэм ящыщу цIэрыIуэ хъуащ ЩоджэнцIыкIу Алий и «Къамботрэ Лацэрэ» поэмэм къытращIыкIа спектаклым хэт Къамбот, ЩоджэнцIыкIу Алий и «Мадинэ» поэмэм хэт Заур, IутIыж Борис и «Тыргъэтауэ» трагедием хэт Джэгъэтей, ар дыдэм и «Эдип» пьесэм хэт Тиресий, Шортэн Аскэрбий и «Партым и лIыкIуэм» хэт Андрей, 149 Культурэ
Шэру Азрум и «Къэнэмэтрэ Къасболэтрэ» хэт Къасболэт, Щхьэгъэпсэу Мухьэмэд и «Мыщэ и къуэ Батырым» хэт Батыр, Къущхьэ СулътIан и «Ущымыуэ, Чэрим!» жыхуиIэм хэт Чэрим, Шолохов Михаил и «ЩIыщIэ къэIэтам» («Поднятая целина») хэт Давыдовыр, Розов Виктор и «Гъуэгу махуэ» («В добрый час») хэт Алексей, Бояджиев Мар и «ЩIакIуэкIапэм» хэт Азиз, Каплер Иосиф и «Уафэгъуагъуэ илъэсым» хэт Матвеевым, Шатров Михаил и «Революцэм и цIэкIэ» пьесэм къытращIыкIа спектаклым хэт Яшкэ, Островский Александр и «Гу пщтырым» («Горячее сердце») хэт Гаврилэ, Арбузов Алексей и «Си Марат тхьэмыщкIэ» («Мой бедный Марат») хэт Марат, Вольтер (Аруэ Франсуа-Мари) и «Магомет»-м хэт Саид, Мольер Жан-Батист и «ЗалымыгъэкIэ ягъэIэзэм» («Лекарь поневоле») хэт Сганарель, Ануй Жан и «Медея»-м хэт Ясон, Эдуардо де Филиппо и «Филумена Мартурано» хэт Риккардо, нэгъуэщIхэри. Ар ядэлэжьащ режиссёр цIэрыIуэхэу Моисеев Георгий, Теувэж СулътIан, Ерчэн Леонид сымэ.
ИгъэзэщIа ролхэм я гугъу ищIыжу, Мысостышхуэ Пщызэбий мыр жиIэгъат: «Дэтхэнэ актёрми иIэщ фIыуэ илъагъу образ. Си дежкIэ апхуэдэу щытщ Шортэн Аскэрбий и «Партым и лIыкIуэ» пьесэм хэт Андрей (Кировым) и ролыр… Ар лIыгъэшхуэ, хьэлщэн дахэ зыхэлъ цIыху щыпкъэу щытащ. Шолоховым и «ЩIыщIэ къэIэтам» щызгъэзэщIа Давыдовым и ролри сигу къинэжахэм ящыщщ. Розов Виктор и «Гъуэгу махуэ» пьесэм щызгъэзэщIа Алексей и ролыр сэ къыстратхыкIами ярейщ. Ар згъэзэщIэн сухыу сценэм сыкъыщикIыжа дакъикъэхэм нэхърэ нэхъ дэрэжэгъуэшхуэ сиIауэ сщIэжыркъым. Алексей и хьэл-щэным, и къабзагъэм, и Мысостышхуэ Пщызэбий «Эдип» спектаклым Тиресий и ролыр щегъэзащIэ. 2007 цIыхугъэм, и ерыщагъым сэ фIы куэд къыхэсхащ. ИкIи а фIыгъуэр си ныбжьэгъухэм, театрыр фIыуэ зылъагъухэм естыжащ. Актёрхэр аращ насыпкIэ дызэджэжыр».
Мысостышхуэ Пщызэбий художественнэ фильм зыбжанэми хэтащ. Абыхэм ящыщу Ковалев Марк триха «Колокол священной кузни» (1982) фильмым Абхъазым и ЛIыхъужь Лакобэ Нестор и образ телъыджэр къызэрыщехъулIам папщIэ, абы къыфIащащ «Абхъаз Ре- 150 Культурэ
спубликэм и цIыхубэ артист» цIэ лъапIэр. Апхуэдэуи, режиссёр Бондарчук Сергей триха «Красные колокола» (1982) фильмым Багратуни и ролыр, Журавлев Дмитрий триха «Лавина с гор» (1958) фильмым Хьэбалэ и ролыр щигъэзэщIащ, Къандур Мухьэдин триха «Потерянная в горах» фильмым, Амирэджиби Чабуа и «Дата Туташхиа» куржы фильмым, Къэрмокъуэ Мухьэмэд и тхыгъэм къытращIыкIа «Лъагъуныгъэм и хьэтыркIэ» адыгэ фильмым щыджэгуащ. 151
Мысостышхуэ Пщызэбий «Красные колокола» фильмым Багратуни и ролыр щегъэзащIэ. 1981 Пщызэбий Къэбэрдей къэрал драмэ театрым и режиссёру, режиссёр нэхъыщхьэу илъэс зыбжанэкIэ лэжьащ. Абы игъэуващ спектакль 20-м нэблагъэ. Апхуэдэщ, псалъэм папщIэ, Ширван-заде Александр и «Жин фIыцIэ» («Злой дух»), ЩоджэнцIыкIу Алий и «Къамботрэ Лацэрэ», Мольер Жан-Батист и «ЗалымыгъэкIэ ягъэIэзэ» («Лекарь поневоле»), Теппеев Алим и «Уи нэху» («Твой свет»), Хугаев Георгий и «Андро и Сандро», Кригценкэ А. и «Насыпыр Iыхьэ мыгуэшщ» («Счастье неделимо»), Шамхалов Мэжид и «Гуащэ» («Свекровь») жыхуиIэхэр, нэгъуэщIхэри. Абыхэм къахощхьэхукI Кавказ зауэм и гуауэмрэ тхыдэм и пэжымрэ наIуэу къызыпкърыщыжу Михаил
Лохвицкэм и «Уафэгъуагъуэ макъ» («Громовый гул») повестым къытрищIыкIа спектаклыр. А лэжьыгъэм режиссёрым и псэр хилъхьащ, и лъэпкъым папщIэ иIэ гурыгъухэр IупщIу къыщигъэлъэгъуащ.
Мысостышхуэ Пщызэбий и лэжьыгъэ нэхъыщхьэм къыдэкIуэу, Культурэ
тхэнми дихьэхырт – усэхэр, рассказхэр, пьесэхэр, уэрэдхэр итхыу, урысыбзэкIэ тха пьесэхэр адыгэбзэкIэ зэридзэкIыу щытащ. Абы и Iэдакъэ къыщIэкIа тхыгъэхэр щызэхуэхьэсауэ усакIуэ Лыкъуэжь Нелли къыдигъэкIащ «Дунейр чэзущ» зыфIища тхылъыр. Абы ихуа тхыгъэхэр щыхьэт зэрытехъуэщи, Пщызэбий зытетхыхьу щытар куэду зыгъэгузавэ, и гур хэзыгъэщI Iуэхухэрт. ГушыIэ зыхэлъ тхыгъэ псынщIэ цIыкIухэр иIэми, Мысостышхуэм и IэдакъэщIэкIхэм я нэхъыбэм гупсысэ куу ящIэлъщ, лъэпкъым, цIыхубэм я гукъеуэхэр щхьэтечауэ къыщыгъэлъэгъуауэ гъэпсащ. Щапхъэу къэпхь хъунущ, къапщтэмэ, «Адыгагъэр тхокIуэсыкI» усэр. Абы и пэщIэдзэм деж япэу гу зылъыптэр и гъэпсыкIэрщ. Ар ЩоджэнцIыкIу Алий и «Къамботрэ Лацэрэ» романым и гъэпсыкIэм тету, стопаиплIу зэхэт хорейкIэ тхащ, а романым и пэщIэдзэ сатырхэри эпиграфу къыщыхьащ. Усэм щIэлъ гупсысэ нэхъыщхьэр къэзыгъэщIыр лъэпкъым и псэкупсэ хъугъуэфIыгъуэхэр кIуэ пэтми IэщIыб зэращIым, цIыхухэм я зэхэщIыкIыр нэхъ лъахъшэ, я гъэсэныгъэри гущIэгъури нэхъ мащIэ зэрыхъум лирикэ лIыхъужьым кърит гукъеуэхэрщ. Псалъэм папщIэ, усэм и пэщIэдзэм къыщыгъэлъэгъуащ нобэрей языныкъуэ адыгэ щIалэхэм я «шыфэлIыфэр»: 152
Нобэ хуэдэу адыгэкъуэр
Ныкъуэгъасэу щытыгъакъым.
Япэ къэсым игъэшынэу
Напэншагъи илэжьакъым! Нобэ хуэдэу адыгэкъуэр
И лъэпкъ мащIэм хуэщIыIакъым!
Мылъкум и нэр къыщхьэрипхъуэу
И щхьэ закъуи хуэпщылIакъым!
Фыз быныбэр сондэджэру
Бэзэр шэдым хигъэсакъым!
Къилэжь мащIэр къыIэщIитхъыу
Ефэ-ешхэу дэтыгъакъым!
АдэкIэ усэм къыщокIуэ иджырей адыгэ бзылъхугъэм и теплъэр, зыхуэпэкIэр, хьэл-щэныр, гъэсэныгъэр здынэсыр IупщIу къыщыгъэлъэгъуа сатырхэр. Ахэр зэгъэпщэныгъэ зэфэзэщкIэ – ипэрей адыгэ бзылъхугъэмрэ иджырейхэмрэ я образхэр щызэпэщIэгъэувауэ – гъэпсащ:
Нобэ хуэдэу адыгъэпхъур
Хъурмыжбанэу щытыгъакъым! Культурэ
И щхьэгъусэм пэпсэлъэжу
Игъэпуду и хабзакъым. Нобэ хуэдэу адыгэпхъур
Нэхъуеиншэу щытыгъакъым!
Нэмысынши, укIытэнши,
ПцIыIуэпцIыши яхэтакъым!
ГуемыIуу ар хуэпауэ
Утыку къихьэу щытыгъакъым!
Нэхъыжь щыту ину псалъэу,
ТIысу шхэуэ ялъэгъуакъым. 153
Усэм и кIэм деж къыщызэщIэкъуэжащ икIи художественнэ Iэзагъ хэлъу къыщыгъэлъэгъуащ адыгэ цIыхухъумрэ адыгэ бзылъхугъэмрэ нобэкIэ я щыIэкIэ-псэукIэу ищхьэкIэ къыщыхьам лъэпкъыр зыхуашэ щыхупIэхэр: «адыгагъэм гужьеигъуэ къызэрылъысар», «нэхъыжь и псалъэм нэхъыщIэр ебакъуэ зэрыхъуар», нобэкIэ «хьэгъэщагъэм и пхъэр къызэрикIыр», «лъагъуныгъэм и псэр зэрыхэкIыр».
ИщхьэкIэ зи гугъу тщIа «Адыгагъэр тхокIуэсыкI» усэм нэмыщI, Мысостышхуэм и Iэдакъэ къыщIэкIащ «Псэм и уаз», «Бзаджэ» усэхэр, «Цыцэу зыц къызытемынэжын», «Къэгъази сIых», «СабырщIэгъей», «СыпкIэщIотхъыкI» гушыIэ, ауан рассказхэр, нэгъуэщIхэри. И тхыгъэ гъэщIэгъуэнхэмкIэ лъэпкъ литературэм хэлъхьэныгъэ пыухыкIа хуищIами, Пщызэбий тхакIуэу зэи зибжыжакъым. Тхэным зэрыдихьэхамрэ щIыдихьэхамрэ тепсэлъыхьу, артист цIэрыIуэм мыр жиIэгъауэ щытащ: «Сэ си щIалэгъуэр зэрызгъэкIуам, балигъ сыхъуа нэужь, си нэгу щIэкIахэм, гуапагъэ, цIыхугъэ зыдэслъэгъуа си ныбжьэгъухэм, лэжьэгъухэм, гъащIэ гъуэгу быркъуэшыркъуэм къыщысIэщIэщIа щыуагъэхэм сатетхыхьыж си хабзэщ. Стхыжхэм хэтщ уси, пьеси, уэрэди, расскази, ауани, гушыIи. Дауи, сэ сызэрытхэр зыфIэауани, аргуэру зы тхакIуэ мыкIуэмытэ къэунэхуащ жызыIэни щыIэнущ. Сэ сытхакIуэкъым, тхакIуэхэм сахэвбжэнуи сыхуейкъым. Ар си дежкIэ насыпышхуэIуэщ, къалэн абрагъуэщ. Сэ схузэфIэкIынурати, си гъащIэм и зы плIанэпэ цIыкIу си тхыгъэхэм яхухэсхауэ, ар сэр-сэру згъэдэхэжу, згъэщIэрэщIэжу, стхахэм сыкъеджэжрэ гухэхъуэгъуэ къызату сыпсэуащ…».
Мысостышхуэр и зэчийм, къыхиха IэщIагъэм я закъуэкъым зыхуэлэжьар. Абы сыт щыгъуи жылагъуэ, лъэпкъ Iуэхугъуэ мытыншхэр и пщэ къыдэхуэу икIи ахэр екIуу зэфIихыфу, щIэблэр егъэджэным, гъэсэным, дахагъэм къыхуэгъэушыным гулъытэшхуэ хуищIу щытащ. Режиссёр цIэрыIуэ Теувэж СулътIан игу къегъэкIыж: «Кавказ Ищхъэрэм искусствэмкIэ и институтым щыщезгъаджэм, си гъэсэн- Культурэ
хэм сытым дежи Пщызэбий щапхъэу къахуэсхьырт. НыбжьыщIэхэм къазэрыгурызгъэIуэным иужь ситт сэ езгъащIэр алыфбей къудейуэ зэрыщытыр, зыщагъэсэнур, я щIэныгъэм щыхагъэхъуэнур сценэр зэрыарар. Феджэмэ, фылажьэмэ, къыхэфха IэщIагъэр фIыуэ флъагъумэ, Мысостышхуэм хуэдэ фыхъунщ, яжесIэрт».
Пщызэбий телевидениеми радиоми я лэжьыгъэм и гуащIэ хилъхьащ. ЦIэрыIуэ хъуат икIи щIэупщIэшхуэ яIэт абырэ и щхьэгъусэ артисткэ цIэрыIуэ ЖьакIэмыхъу КIунэрэ ирагъэкIуэкIа «Хасэ», «Iэдииху», «Пшыналъэ», «Жьэгу пащхьэ», «Аркъэн», «Театрымрэ театреплъымрэ», «ГушыIэмрэ ауанымрэ» нэтынхэм. Радиом и «Дыщэ фондым» хэлъщ абыхэм я лэжьыгъэ нэхъыфIхэр. Мысостышхуэр хэтащ «Си бзэ – си псэ, си дуней» республикэ зэпеуэм и къэпщытакIуэ гупым, «Адыгэ Хасэ» жылагъуэ зэгухьэныгъэм и советым, Театрым и лэжьакIуэхэм я зэгухьэныгъэм. Апхуэдэуи, ар «Бжьамий» IуэрыIуатэ ансамблым и къызэгъэпэщакIуэхэм ящыщу щытащ. А ансамблым хэткIэрэ, абы и макъ лъэщыр щыIуащ дунейм и щIыпIэ куэдым – Москва, Варшавэ, Париж, Дамаск, Амман, нэгъуэщIхэми.
Мысостышхуэм ита интервьюхэм языхэзым щыжиIауэ щытащ: «Театрым зи гъащIэр езыпххэм икъукIэ гъуэгуанэ гугъу, ауэ пщIэшхуэ зиIэ къапэщылъщ… Насып иIэщ пэжыгъэм, захуагъэм, IуэхуфIым цIыхухэр хуэзыунэтIыф актёрым». Апхуэдэ актёр гъуэзэджэу щытащ езы Пщызэбий, и зэчийм хуиубзыхуа гъуэгуанэ гугъури дахэу, пщIэрэ щIыхьрэ пылъу икIун хузэфIэкIащ. Мысостышхуэм и лэжьыгъэфIхэр, къигъэщIа образ, роль гъэщIэгъуэнхэр республикэм исхэм ноби ящыгъупщэркъым. Актёр IэщIагъэм щиIэ зэфIэкIыр къалъытэри, абы къыхуагъэфэщащ къэралым и дамыгъэ лъапIэхэр. Апхуэдэщ «Лэжьыгъэм къызэрыщыхэжаныкIам папщIэ» (1958), «Лэжьыгъэм и ветеран» (1986) медалхэр, Абхъаз Республикэм Гулиа Дмитрий и цIэкIэ щыIэ Къэрал саугъэтыр (1984), Къэбэрдей-Балъкъэрым и Къэрал саугъэтыр (1998), Къэбэрдей-Балъкъэрым и ЩIыхь тхылъхэр (1965, 1996). Мысостышхуэ Пщызэбий артист гъуэзэджэу, щхьэгъусэфIу, адэфIу, ныбжьэгъуфIу, Хэкур фIыуэ зылъагъу цIыху екIуу дунейм тетащ. Iэужь дахэ къэзыгъанэ цIыхум и фэеплъыр зэи кIуэдыркъым. Апхуэдэ насып зи натIэ хъуахэм ящыщщ Пщызэбий. Людмилэ 154 Культурэ
Мысостышхуэ Пщызэбий хужаIахэм щыщ пычыгъуэхэр
Сэ Мысостышхуэ Пщызэбий соцIыху 1953 гъэм къыщыщIэдзауэ. Курыт еджапIэр къэзыуха ныбжьыщIэ зыбжанэ Москва еджапIэ ягъэкIуэну къыщыхахым, Пщызэбий, сригъусэу, япэ этюдыр ищIауэ щытащ. Ар дзапэ уэрэд щIэлъу жиIэну чэнджэщ естат, макъ телъыджэ иIэу къэслъытэрти.
Зыбгъэдэува IэнатIэр къыгурыIуэрти, ар егугъурт. Аращ -м къыдыщIэсахэм япэ ищауэ еджэныр къыщIехъулIари. Сэ ролыфI куэд дэсщIащ Мысостышхуэм. Режиссёрми актёрми образу къагъэщIу хъуар зэхуэдэу фIыуэ къехъулIэркъым, ар икIи Iэмалыншэкъым. Ауэ Пщызэбий къехъулIауэ роль куэд иIэщ. Абыхэм ящыщ зыщ Шолохов Михаил и «ЩIыщIэ къэIэтам» хэт Давыдовым и образыр. Ар Пщызэбий къызэрыгурыIуар, къызэригъэлъэгъуа щIыкIэр икъукIэ гъэщIэгъуэнщ. Абы и щыхьэтщ Шолоховым и тхыгъэм къытращIыкIа спектаклхэр Ростов щыщагъэлъэгъуам ди лэжьыгъэр нэхъыфIу къалъытауэ зэрыщытар.
Мысостышхуэр актёр гъуэзэджэ къудейкъым. Сэ нэхъапэIуэкIи гу лъыстат абы режиссёр хъарзыни къызэрыхэкIынум. Ар къыхэслъхьэри, 1970 гъэм Пщызэбий ягъэкIуащ -м и режиссёр курс нэхъыщхьэхэм щеджэну. Абы зыщигъэсащ егъэджакIуэ цIэрыIуэ Гончаров Алексей деж. ИужькIэ Гончаров сыхуэзауэ Пщызэбий и еджэкIэм сыщIэупщIати, ифI къызэрызжиIам хуабжьу сыщыгуфIыкIат. Мысостышхуэр 1972 гъэм къэкIуэжри, Къэбэрдей драмэ театрым и режиссёру, режиссёр нэхъыщхьэу илъэс зыбжанэкIэ лэжьащ. Режиссёрым и къалэнщ сценэм къыщыхъу Iуэхугъуэхэм набдзэгубдзаплъэу кIэлъыплъыну, ахэр ныкъусаныгъэншэу зэкIэлъигъэкIуэну. Актёрыр зэлIэлIэн хуейр и щхьэ закъуэрамэ, режиссёрым жэуап ехь сценэм щыджэгу дэтхэнэ зымкIи. Пщызэбий хузэфIэкIащ режиссёрым и къалэнри, актёр лэжьыгъэри щIыхь пылъу зэдихьын. Абы куэд пэлъэщыркъым. СулътIан,
Урысей Федерацэмрэ Къэбэрдей-Балъкъэрымрэ искусствэмкIэ
щIыхь зиIэ я лэжьакIуэ
Адыгэ театрым и утыкум бжьыпэр щызыIыгъахэм, абы роль телъыджэ куэд щызыгъэзэщIахэм ящыщщ Мысостышхуэ Пщызэбий. И роль псоми я гугъу сщIынкъым. Сигу къэзгъэкIыжыну сызыхуейр зы Iуэхугъуэщ. Абхъазым я цIыхушхуэ, зи цIэр жаIамэ, лъэпкъыр зыхуэтэдж Лакобэ Нестор и ролыр кином щызыгъэзэщIэн артист къэрал псом къыщалъыхъуэрт. ФIым и фIыжу къалъытэу «Мосфильм»-м зэхуишэсу зыхэдэжа артист 16-м къыхахар Пщызэбийщ. Къызэрыщыгугъар игъэпэжри, ди къуэш абхъазхэр игъэгуфIащ, икIи «Абхъаз Республикэм и цIыхубэ артист» цIэ лъапIэр къыфIащащ, Дмитрий Гулиа и цIэкIэ щыIэ Къэрал саугъэтри къратащ. Пщызэбий радиоми лэжьыгъэшхуэ щигъэзэщIащ. Абырэ КIунэрэ илъэс куэдкIэ ирагъэкIуэкIащ цIэрыIуэ хъуа, цIыхухэм фIыуэ ялъэгъуа «Iэдииху», «Жьэгу пащхьэ», «Пшыналъэ», «ГушыIэхэмрэ ауанхэмрэ», «Театрымрэ театреплъхэмрэ» нэтынхэр, нэгъуэщIхэри. Ахэр радиом и дыщэ фондым къыхэнащ. 155 Культурэ
Мысостышхуэр телевиденэми режиссёр нэхъыщхьэу щылэжьащ, зэфIэкIышхуэ къигъэлъагъуэу. Ауэ, сыт хуэдэу щымытми, абы игури и псэри здэщыIэр къызыхуалъхуа артистыгъэмрэ театрымрэти, абы игъэзэжащ. Мухьэмэд,
Къэбэрдей-Балъкъэрым и цIыхубэ тхакIуэ

ЩыIэщ артист, комикыу, нэгъуэщI ролхэр имыгъэзэщIэфу, щыIэщ артист, драматическэу, комикыу мыджэгуфу. Ауэ Пщызэбий а тIури зэхуэдэу къохъулIэ.
«ИстамбылакIуэм» абы щыжиIэ монологыр апхуэдизкIэ гущIыхьэщи, умыгъынкIэ Iэмал имыIэу укъызэщIещIэ. Уи нэгум къыщIегъэхьэж а зэман хьэлъэр зэрыщытар.
Мысостышхуэр гурыхуэщ, тхыгъэ куэд гукIэ ищIэу. А тхыгъэхэм гугъэтIысу къызэреджэр-щэ?
А псом ищIыIужкIэ, макъ дахи иIэщ, уэрэджыIакIуэу къэплъытэну. Ар артист куэдым яхузэфIэкIыркъым. Зырамыку,
тхакIуэ, Къэбэрдей-Балъкъэрым искусствэмкIэ
щIыхь зиIэ и лэжьакIуэ

Образыр, зэрытщIэщи, тIэкIу-тIэкIуурэ зэхэлъщ. Мис а тIэкIутIэкIухэр къыумыгъуэтауэ образыр пхуэгъэнэхуэнукъым. «Ещхь» пхуэщIынущ, ауэ «хуэдэ» пхуэщIынукъым. «ИстамбылакIуэ» спектаклым «ещхь» куэд хэтщ, ауэ «хуэдэ» и мащIэщ. «Хуэдэ» жыпIэмэ, Уэзырыкъуэ хьэзырщ. Уэзырыкъуэу джэгур Мысостышхуэ Пщызэбийщ. Мис ар образщ!.. Ар уи гум къонэ, уи нэгуми къыщIонэ – и хьэлкIи, и щэнкIи, уеблэмэ и пыIэ тегъэсыкIэкIи. ЩэныфIэу, укIытэхыу, ауэ, къэбгъэгубжьмэ, къопыджыну хьэзыру!.. ИкъукIэ си гуапэу Мысостышхуэ Пщызэбий и Iэр быдэу сокъуз! ЕфIакIуэ, ныбжьыщIэ! Аскэрбий,
тхакIуэ, Урысей Федерацэмрэ Къэбэрдей-Балъкъэрымрэ
искусствэмкIэ щIыхь зиIэ я лэжьакIуэ
1963 Хуабжьу срогуфIэ Мысостышхуэм и къеджэкIэм, и Iэзагъэм кIуэтэху зэрызиужьым. Тхьэм абы къритащ лъэпкъ литературэ тхыгъэхэр художественнэ и лъэныкъуэкIэ гъэзэщIэным и зэхэублакIуэ, и узэщIакIуэ зэрыхъун зэчий. Хьэчим,
Къэбэрдей-Балъкъэрым и цIыхубэ тхакIуэ

Мысостышхуэ Пщызэбий еджэныр къиухыу къыщигъэзэжам псори дыщыгуфIыкIауэ щытащ, «мис иджы къэдгъуэтащ щIалэ-лIыхъужь» 156 Культурэ
жытIэри, икIи дыщыуатэкъым. Илъэс куэдкIэ роль нэхъыщхьэхэр игъэзэщIащ абы. Пщызэбий апхуэдизкIэ цIыху жыджэрщ, гудзакъэ зиIэщи, театрым ар зэи къыщIыхьакъым е къыкIэрыхуауэ, е и ролыр имыщIэу. Хъусен,
Урысей Федерацэм и цIыхубэ артист

Мысостышхуэр щIалэ дыдэу къэзыцIыхуахэм, и талант абрагъуэм гу лъызытахэм сащыщщ. Пщызэбий игъэзэщIа дэтхэнэ зы ролри гукъинэжщ. Ауэ псом хуэмыдэу къыхэзгъэщыну сыхуейщ ЩоджэнцIыкIу Алий и «Мадинэм» Заур, Погодиным и «Кремлым и лIыкIуэм» Кировым, Шоу Ирвин и «ЛIыукIым» лIыукIым я ролхэр телъыджэу зэрыщигъэзэщIар. Леонид,
режиссёр, Урысей Федерацэм и цIыхубэ артист

Мысостышхуэр ящыщщ гъащIэм набдзэгубдзаплъэу хэплъэ, лъэпкъым и фIыр хуэсакъыу хъумэным зи гур хуэгъэпса, хабзэ тхуэхъункIэ къемызэгъ Iуэхугъуэхэм жьэнахуэу тепсэлъыхь икIи и IэзагъкIэ наIуэ къэзыщI ди цIыху пэрытхэм.
Пщызэбий и гъащIэмрэ и гуащIэмрэ я пщалъэр къыщыплъытэкIэ, къыхэгъэщыпхъэщ абы адыгэбзэр сценэм зэрыщигъэбзэрабзэр, усэ е рассказ къыщеджэкIэ, языныкъуэхэм гугъуу къалъытэ ди бзэм и IэфIагъымрэ и кууагъымрэ щIыфэр игъэтхытхыу зэрызыхыуигъащIэр. Мухьэб,
Къэбэрдей-Балъкъэрым щIыхь зиIэ и журналист
Пщызэбий сэ сыщрихьэлIащ гуфIэгъуэми, гуауэми, Iуэхушхуэхэми, зэрыхьзэрий гуэрхэми. Зэи къэхъуакъым хабзэр, нэмысыр, цIыхугъэр, зыIыгъыкIэ дахэр, адыгэ лъэпкъым и уардагъэр, щыпкъагъыр щыдэзмылъэгъуа.
Зэчиишхуэ бгъэдэлът – актёрышхуэт, режиссёрт, уэрэджыIакIуэт, тхакIуэт, усакIуэт, драматургт, егъэджакIуэт, жылагъуэ лэжьакIуэт. Эльдар,
Къэбэрдей-Балъкъэрым и цIыхубэ тхакIуэ Мысостышхуэм ди театрым роль нэхъыщхьэ куэд щигъэзэщIащ. Си фIэщ хъуркъым Пщызэбий къемыхъулIа лэжьыгъэ щыIэу. Абы и талант абрагъуэм хеубыдэ и макъ лъэщри, къызэрыфэри, сыт хуэдэ сэфэтым зэрихьэфри. Валерэ,
Урысей Федерацэмрэ Къэбэрдей-Балъкъэрымрэ щIыхь зиIэ я артист
Къэбэрдей-Балъкъэрым и мызакъуэу Къэрэшей-Шэрджэсми, Адыгейми, дунейм текъухьа адыгэхэр щыпсэу щIыпIэхэми зы къуажи къали щыIэу си фIэщ хъуркъым Мысостышхуэм и макъыр щымыIуа, ар 157 Культурэ
къыщамыцIыху. Абы къигъэлъагъуэр зыщ: Пщызэбий цIыхубэм я артисту аращ. Борис,
Къэбэрдей-Балъкъэрым щIыхь зиIэ и артист ЖьакIэмыхъу КIунэрэ Мысостышхуэ Пщызэбийрэ я макъ гъуэзэджэмрэ я адыгэбзэ къабзэмрэ хуэдэ, Болэ Мурат и ужькIэ, къэгъуэтыгъуейщ. Борис,
КъБР-м и цIыхубэ артист
Пщызэбий си къуажэгъу къудейкъым, дызэгъунэгъущ, дызыхьэблэщ. И сабиигъуэр гугъуу зэрыщытами сыщыгъуазэщ.
«КъардэнгъущI Зырамыку къыщалъхуа къуажэм, хьэблэм укъыщыхъуауэ гъуэгу пхэнж утеувэ хъунт? – жиIэрт Пщызэбий. – Си щхьэр лъагэу сегъэлъагъуж ди къуажэм къыдэкIа цIыху гъуэзэджэхэр си ныбжьэгъуу, си лэжьэгъуу зэрыщытам. Акъсырэ Залымхъан, Сонэхэ Баширрэ Мухьэрбийрэ, Болэ Мурат, Щхьэгъэпсо Мухьэмэд, Къардэн Борис, ШэрыIужь Анатолэ, Мэкъуауэ Николай – абыхэм ящыщ дэтхэнэри къащти, къуажэм, лъэпкъым куэд яхуэзыщIа цIыхущ». Мысостышхуэм и творчествэм и гугъу сщIынкъым. Абы зэчиишхуэ зэрыбгъэдэлъыр псоми ящIэ, ауэ ар Шолоховым и «ЩIыщIэ къэIэтам» зэрыщыджэгуам теухуауэ зы псалъэ жызмыIэу сигу зэгъэнукъым. Спектаклым хэт лIыхъужь нэхъыщхьэм, Давыдовым, и ролыр апхуэдизкIэ уи фIэщ хъууэ, гунэсу игъэзэщIати, а зы лэжьыгъэ закъуэм щхьэкIэ Урысейм и цIыхубэ артист цIэр фIэпщ хъунт. Пщызэбий гу щабэ зиIэ, хьэл-щэн дахэ зыхэлъ цIыху пэжщ, зи псалъэм тебгъуэтэж адыгэлIщ. И къуажэгъум, дэнэ щыщ адыгэми фIы къехъулIэмэ, щогуфIыкI. Абы и гум йожалIэ и лъэпкъым, и адэжь щIыналъэм ятеухуауэ Iуэху мыхъумыщIэ, мыщхьэпэ гуэр къэхъуамэ. Мысостышхуэм теухуауэ жыпIэныр гъунэжщ. Срогушхуэ апхуэдэ цIыху щэджащэ Псыгуэнсум къызэрыдэкIам, лъэпкъым къызэрыхэкIам.
МЫЗ Ахьмэд,
тхакIуэ Мысостышхуэ Пщызэбий 1953–1958 гъэхэм -м щеджащ, Сталиным и цIэкIэ ягъэува стипендиер къихьу. Къэбэрдей драмэ театрым абы роль нэхъыщхьэу 120-рэ, «Мосфильм»-м щытраха художественнэ фильми 6-м роль нэхъыщхьи къызэрыгуэкIи щигъэзэщIащ. Езым спектакль 20-м щIигъу игъэуващ. Драмтеатрым къыдэкIуэу, Пщызэбий дэлэжьащ «Бжьамий» ансамблми.
И Iэзагъэмрэ и зэфIэкIымрэ папщIэ Мысостышхуэм мызэ-мытIэу къыхуагъэфэщащ КъБАССР-м и Совет Нэхъыщхьэм и Президиумым, СССР-м и Гостелерадиом я ЩIыхь тхылъхэр. Ар Урысей Федерацэмрэ Къэбэрдей-Балъкъэрымрэ щIыхь зиIэ я артистщ, Абхъаз Республикэм и цIыхубэ артистщ.
Япэ дыдэу Мысостышхуэ Пщызэбий «къытракъута» Iэгуауэ гуфIэгъуэмрэ иужь дыдэу нэщхъейуэ Iэгу щыхуеуэжамрэ я зэхуакум дэлъщ гъуэгуанэ кIыхь, хьэуэ, зы мэскъал, зы къэлыдыгъуэ, зы цIыху гъащIэ гупыкIыгъуей. Нелли,
усакIуэ 158 Культурэ - - - - - 159 -




- - Культурэ - - - - - - - -
- - - - - - - - - 160 Культурэ - -


11 Заказ №110 162 163 * Хьэкъуажэ – щакIуэм ирах фIэхъус. 164 165 166 167 168 1 16. 