
январь 1 февраль
1958 гъэ лъандэрэ къыдокI
литературно-художественнэ журнал
Къэбэрдей-Балъкъэр Республикэм ЦIыхубэ хъыбарегъащIэ IуэхущIапIэхэмкIэ, жылагъуэ, дин зэгухьэныгъэхэмкIэ и министерствэмрэ КъБР-м и ТхакIуэхэм я союзымрэ къыдагъэкI Мыкъуэжь Анатолэщ:
Ацкъан Руслан, БакIуу Хъанджэрий, Бещтокъуэ Хьэбас, Гъэунэ Борис (жэуапыхь секретарь), Гъут Iэдэм, Къэжэр Хьэмид, Къэрмокъуэ Хьэмид, КхъуэIуфэ Хьэчим, ТIымыжь Хьэмыщэ, Уэрэзей Афлик, Хьэх Сэфарбий
2014 Псалъащхьэхэр
ЖьантIэ
Прозэ
КIыщокъуэ Алим къызэралъхурэ илъэси 100 щрикъум ирихьэлIэу
КIыщокъуэ Алим. Усэхэр. 3 Кавказ зауэр зэриухрэ илъэси 150-рэ щрикъум ирихьэлIэу
МэшбащIэ Исхьэкъ. Лъапсэрых. Романым щыщ пычыгъуэхэр. 15
Адыгэ хэхэс литературэ
Хьэтыкъуэ Умар. Новеллэхэр. 39
Балъкъэр литературэ
Уэрэзей Афлик. Лъэпкъ зэкъуэшыныгъэм и усакIуэ. 73
Отаров Керим. Усэхэр. 74
Литературэ щIэныгъэ. Критикэ
Хьэвжокъуэ Людмилэ. НасыпкIэ ноби къыддогуашэ. 83
Тхыдэ
Культурэ
ХьэфIыцIэ Мухьэмэд. Мысыр шэрджэс пащтыхьхэр. 89
Къэрмокъуэ Хьэмид. ЛIэщIыгъуэхэм я лъэужь. 121
Хьэвжокъуэ Людмилэ. ФыгумащIэ, цIыхухэ!. 129
Адыгэхэм я зэбиикIэу щытар. 135
Ди лъэпкъ хабзэхэр
IуэрыIуатэ
Нарт Щэуей и хъыбархэм щыщщ. 139
Адэм и чэнджэщ. Хъыбарыжь. 146
Нэщэнэхэр. 150
ЩIэблэ
Тембот Санитэ. Усэри цIыхум хуэдабзэщ. 151
Бемырзэ Зураб. Усэхэр. 156
«Iуащхьэмахуэм» и псалъалъэ
Псалъэм и купщIэр. 161 Мыз Ахьмэд. Псалъэзэблэдз. 162 ЖьантIэ
КIыщокъуэ Алим къызэралъхурэ илъэси 100 щрикъум ирихьэлIэу
Усэхэр Алим 3 ДИ СЭРЭ
ЛIэщIыгъуэ дапщэ къэдгъэщIами, Сэлам къытпежьэм дэ етхынщ.
Ди бзэр псэужмэ, апщIондэхукIэ
Си гугъуи ящIу зэхэфхынщ.
МакIуэ сыхьэтыр къимыгъазэу, Вагъуэм нэсыни хулъэмыкI.
Нэхъ згъэкIыхьынут бзэм и гъащIэр, АрщхьэкIэ зыми ар лъэмыкI.
КъэдгъэувыIэнут а сыхьэтыр,
АрщхьэкIэ ди бзэр гум пымыкI.
Си щIыбым илъу стелъщ сэ хьэлъэ, Бэлыхьу Iэджэм сыхэмыкI.
Сэ щIы къатиблыр къыслъысами, Си анэм и бзэр сIэщIэмыкI. ЖьантIэ
Щыблэр къыщыуэм щыщIэдзауэ
Вагъуэзэшиблым деж нэсыху – Аращ дэ гъуэгуу дызытетыр
Ди анэм и бзэр тхъумэжыху.

«Сэ нэгъуэщIыбзэщ тхылъ зэрыстхыр», – Адыгэм жиIэу зэхызох.
Сэ лIым жесIэнур къысхуэмыщIэ:
Пэжщ, ди бзэр мащIэу яIэщIоху.
Ауэ си ныбжьым куэд слъэгъуакъым
Анэдэлъхубзэр зыщI IэщIыб.
ДыщэпскIэ утхэм Iуэхур щхьэхуэщ, Сэ сигу темыхуэ бзэр зыуб.
Уэ бзэуэ къащтэ узэгуакIуэр, Дэ тIум ди Iыхьэ зэхэмылъ.
Еджэф си закъуэу сыкъэнами, Си бзэр схъуэжыну сыпымылъ.
СИ Си тхылъ напэм жьыр тоджагуэ, ФIы а жьыбгъэм игу имылъ.
Усэ къэскIэ вагъэбдзумэу
Жылэм пэплъэу зэбгъурылъщ.
Ситщ сэ вапIэм пхъэIэщэжьу, Вындхэм къахур си лъэужь.
Жылэу хэссэмэ сахуосакъыр, Къопщэр, къопщэр зэм акъужь.
Си мурадыр жылэу сосэ, Гурылъ къабзэр къызогъэкI.
И Iухыныр къыслъымысми, Ар Iузыхым сэ гукъэкI
КъысхуищIыни лъырырекI. 4 ЖьантIэ
Сэ щIы звэуэ сызытетыр
БжэныфитIым яхуэдизщ.
Еплъ итIани: гъавэр бэвщи,
КъэпышхуитIым мэхъур из.

Ди хэку аргуэру къызогъазэ.
Слъэгъуамэ къуршхэр, гур хохъуэж.
Удзымэ IэфIхэм чэф сащIауэ
Ди унэ тIэкIум сокIуэлIэж.
Ныбжьэгъухэр ноби къысхуосакъыр, Къызэдэуэни щагъэтыж.
Щхьэщытщ унащхьэм Iугъуэ мащIэ, Пшэм лъэIэсамэ, къемыхыж.
Сахуэзэм цIыхум, согумащIэ, СымыщIэ хэкур зэзгъэпщэн.
Дыдауэу гъащIэр сыт щIетхьэкIыр, Зэпыдгъэуауэ дылъэщэн?
Дэ махуи жэщи демызэшу, ДыпIащIэ-тхъытхъыу къыдожыхь.
Ди псэм нэхъ къищтэр дымыщIэжу, Дигу иримыхьыр хыдокухь.
Дунейм къутэхукIэ утетыну
Уи гугъэм, уи щхьэр къогъэпцIэж.
ГъэлъапIэ жэщыр, махуэм хуэдэу, Уи хэку дахащэр гъэлъэпIэж.
ДИ Сыкъыщалъхуауэ сэ си къуажэр
ПщIыхьэпIэм хуэдэу нэгум щIэтщ.
Хъыбархэр жыгым къыполъэлъри, Си гур Iэл хъуауэ къысфIолъэт. 5 ЖьантIэ
Мазэм и нурыр щхьэлым тепсэм, Ар псы къилъэту къыпфIегъэщI.
Щхьэл мывэр вууэ щыджэрэзкIэ, Къэпым илъ хьэдзэр къеунэщI.
Жыг хадэм уихьэу зуплъыхьамэ, Уэ зыдэбгъазэм итщ кхъужьей.
Дэтхэнэм пытри зыщIэр уэрщи, Жыг узыщIэтым удоплъей.
ЩIакхъуэмэм хэтщи Iугъуэ мащIэ, Уи нэм щIэмыбжьэу удехьэх.
Бжьыныху фIэдзащи уи пкIэунэм, ДэкIуей пкIэлъейкIи ар къехьэх.
Ди псы хъурейми ухэплъамэ, Бдзэжьейуэ хэсыр къыхощтыкI.
Дунейм уеплъамэ – ар пщIыхьэпIэщ, Дапщэрэ плъагъуми гум пымыкI.
И щIыбым сису шыр согъэхъур.
Сыкъепсыхыну Iэмалыншэщ.
Дыгъэр къухьэхукIэ семыпсыхми, МэгуфIэ сянэр – сыузыншэщ.

ЖаIэм, ар дэ ди бзэщ, «Шалушка» жаIэу зэрадзэкI.
Дэтхэнэр бзитIым я нэхъ лъэщыр?
МымащIэу тIури зэблокIукI.
Дэуэгъуи сщIыркъым сэ а тIури,
БзитIым текIуэнур я нэхъ лъэщщ.
Ауэ си дежкIэ нэхъ текIуапхъэр
«Щхьэлыкъуэрщ», ар нэхъ сфIэзэпэщщ.
Щхьэл мывэ хахыу зэ щытамэ, А къуэм мыхъуххэ удыхьэж. 6 ЖьантIэ
Ар уэрэдыжьу щагъэтащи, Иджы псы щIагъуи къэмыкIуэж.
Уэшхыпс къежэхыр зы чэнж дыдэщ, Ухыхьэм уихьу щымыта.
Куэншыб идзыпIэ хъуащ аузыр, Дэта щхьэлыжьри якъутащ.
Гужьгъэжь сэ си гум имылъами, Си гуауэр пшахъуэм щыщIаващ.
Пэслъыт уэ уи цIэм щремыIэ, Уи дежщ сэ си лъэр щыувар.
Уи псы IуфитIыр уэ гъэгуфIэ, Уи хьэли щэни умыхъуэж.
Уи цIыху псы къабзэ щыхуэныкъуэм
Я унэ укIуэм, къэгъэзэж.
Уэ ЗэкIэщIэуэ ухэкIуадэм, Уэ уи цIэ тIэкIури ныбдокIуатэ.

Сыжейми, си нэр зэтесхами
Щхьэлыкъуэ къуажэр щIэтщ си нэгу.
Бжьыхьэ жыг тхьэмпэу пыщэщахэм
Сахэлъу жьыбгъэм сагъэджэгу.
Къалэшхуэм дэсым сыхабжами, Щхьэлыкъуэ къуажэм сэ сахэтщ.
Ди унэ лъахъшэм сыхуозэшри, ПщIыхьэпIэ дыдэм къуажэр хэтщ.
Си щхьэр щыдэсхми сыдэкIакъым, Си псэр а къуажэм къыдэнащ.
Си адэ-анэр сэ къыспэплъэу
Ноби къысфIэщIу сыкъэнащ.
НэгъуэщI къэрали сэ сыгъакIуэ, Сэ сызыхуэзэр согъэпэж: 7 ЖьантIэ
– Уи лъахэ хъужыр сыт? – жаIамэ, – ФеупщI Щхьэлыкъуэ, – жызоIэж.
ЩыIащ си къуажэр щыныбаджэ, Бэлыхь телъами – темылъыж.
Нэхущым дежым зэщIотаджэ, Щхьэж и IэнатIэ къегъуэтыж. Нэхущ адакъэр зи сыхьэтхэр
Иджы машинэм къегъэуш.
ЩIыр къэзыгъазэу губгъуэм итыр
ПхъэIэщэ зыпыщIа гъущIышщ.
Си адэм сэрэ дызэгъусэу
ПщIэнтIэпсыр хуабэу етлъэщIэкIт.
Тхьэмахуэ енкIэ выкIэ двари
Нобэ сыхьэткIэ зэфIагъэкI. Сэр щхьэкIэ Iэджэм Iэджэ жаIэр:
Жагъуэгъу зимыIэ тет дунейм.
Хэт сыт жиIами сыщхьэлыкъуэщ, Ар гурыфIыгъуэу мэхъу сэтей.
Сыфщымыгъупщэм – ар си гуапэщ, Ди Iуэм итауэ ди жэмыжь
ДыщимыIэжкIэ, сыгузавэу
Ноби зызохуэ и лъэужь.
Сыкъуалэбзууэ къэслъэтыхьмэ, Щхьэлыкъуэщ дамэ щызгъуэтар.
Мы къуажэр, къалэм езгъэпщамэ, Япэ изгъэщу сыдэтаи.
Сыт хуэдэ унэ сыщIэсами, Щхьэлыкъуэ ятIэр си чырбышщ.
Си псэупIэщIэр къэзгъэнами, СфIэкIуэдыр куэду си дзэр мыш. 8 ЖьантIэ
Си жьыщхьэ нобэ сыпхуэусэм,
Псы IэфI исфари сигу имыкI.
Уэрэду си гум къопсэлъыкIыр, Къуажэжьыр си гум къошхыдыкI.

Си хэку нэхъ ини сыту сщIын?
КъызохуэбэкIри, гур зэгъэнщ.
Бжэгъу къащти, ар хэукIэ щIым, Чэзур къэсакъэ – къэгъэгъэнщ.
Дэ насыпышхуэу къытлъысахэм
Ящыщ тхьэм дищIкIэ зыхъумэф.
Дыгъэ жыпIамэ, къожьэражьэ, Уэшх ухуэныкъуэ – къешх щихабзэм
Къуалэбзу Iэджи мылъэтэф.
Шыр къизышари гъэм икIуэцIкIэ
КъыздикIа щIыпIэм мылъэтэж.
Сэ сыздэщыIэр жыжьэу къащтэ, Хэку сигу пымыкIым сыкъокIыж.
Гъы фхэткъэ, жыIи къысщIэупщIэ, Уэсэпс удзыпэм нэхъ къыщIокI.
Пшэр къытрихуэм – жьыбгъэ щыIэщ.
И кIэр илъэфу дэ тщхьэщокI.
Гъатхэр дахащэщ, псэр итхьэкъуу, Мыващхьэ дыдэм тоджэгухь.
Унащхьи пщIантIи зэщIолыдэ.
Шыр къизышахэм къаджэдыхь.
Сэ къысхуищIари хуэсщIэжыну,
Ныжэбэ жэщыр нэху согъэщ.
Игу хэзыгъэщIым хуэзмыгъэгъуу,
Си хэку и бийми саполъэщ. 9 ЖьантIэ
Си благъэм хукхъуэр хузокъухьыр, Сэри сытелъу сыщожей.
Фыкъыстеувэм тIэкIу фысакъыт, ЩIым лейр фIэмыфIу къыдоплъей.
Сыкъыщалъхуар мы щIыпIэрщ,
НэхъыфI къафIэщIым сыхэмыдэу, Мыращ си хэкури – хэзмыкухь.
Си махуэр вагъуэм пагъэнащи, Си жэщми жыжьэу къыспекIухь.
Уи мыви удзи къыздалъхуахэщ, Си гуауи гуапи япыщIащ.
ЕупщIыт бжейуэ жыг щэджащэм, ЕдэIу – си усэр къеIущэщ. Щхьэмыжыр плъагъурэ – ажэ жьакIи, ЩIым хэлъхьэ хьэдзи – къэкIыжынщ.
Си хьэсэр щIакIуэу схуаубгъуащи, ЩIы вам хэплъхьари уэ пшхыжынщ.
Къалэм пхъэIэщэу къызатари
Нобэр къыздэсым сIэщIэмыху.
Сэ си лъым ещхькъэ псыIэрышэр, Iэхъушэр къущхьэм пхудэмыху.
Ящоу си усэм сэ мэлымэ, Си Iэщу дэсхухэм къагъэзэж.
Сыт бэлыхьлажьэ къыстехуами, Си хэкуу дыщэр согъэпэж.
СфIэIэфIщ чыржыни, сипсри къабзэщ,
Уи мырамыси си босынщ.
Си хэкур псоми йоIэфIэкIри, Дэни сыгъакIуэ – сынэсынщ. 10 ЖьантIэ ХЭКУ
Хэкуу щыIэм уахэзмыбжэ, Псалъэу уэстри согъэпэж.
Уипс семыфэу махуэ згъащIэм, КъэзгъэщIахэм хэзмыбжэн.
Уи псы уэрхэр мажэ щхьэхьу, Я IуфитIыр напщIэм телъщ.
Гурылъ къабзэ сэ схуэхъуауэ
Нэм и нэхуу сэ си хэку.
Ухэкушхуэу жамыIами, Гушхуэ хэкум уэ пкIуэцIылъщ.
Уи лъыр бийхэм хуамыгъэгъуу
Бын зэуахэм сахэтащ.
Зы жэщ-махуэ къытхуагуэшмэ, Содэр жэщыр къыслъысам.
Махуэ бзыгъэр, нэр дэджылу,
Си хэку нэхум къыплъырес.
КъуитIым зырызу дэт зэпыту
Нобэр къыздэсым пситI къожэх.
Щызэхэлъадэм – зэкIэщIэуэщ,
Зэреджэр тIуми ягъэпэж.
Зым зыр жьэхоуэ, йоныкъуэкъур, Къиуамэ – гъусэр IуегъэкIуэт.
Е гъужрэ зи псыр мащIэ тIэкIур – Толъкъун нэхъ уэрым и лъэгущIэтщ.
Къуэ зыдэтахэр щамыIэжкIэ, Бжьыпэр нэхъ лъэщым еубыд.
ЗэкIэщIэуэныр щамыгъэту,
ЗызымыгъэнщIыр ирауд. 11 ЖьантIэ
ТекIуам псыхъуэшхуэр къылъысамэ, КIуэдар мэз Iувым къыщIэна?..
СыпсыIэрышэу гъуэгу щыдэсхым
КъыскIэщIэмыуэу хэт къэна?
Къызбгъурытахэм самыгъакIуэу
Си лъэрыгъыпсыр сфIыпачащ, Си ужь къитари къыскIэлъыуэрт, Бэлыхь ди пашэм дэсшэчащ.
Сэ зэкIэщIэуэм къикIыр сощIэ, Сэ къызэзэгъыр согъэпэж.
ПситIым я чысэ псыхъуэр хъумэ,
Я псэр а пситIым яхъумэж.

ЩIакхъуэ Iыхьэншэу сыкъэнами, Бииншэ махуи тхьэм симыщI.
Бийм и насыпи сэ къыстекIуэу,
Ныбжьэгъухэм я гуи хремыщI.
ЛIыгъэгъуэтыпIэр бийм уагъащIэ, Убэлэрыгъым, ухакъуащ.
Жагъуэгъу зимыIэр Iэхъуэ башщи, Нэхъ лъэрымыхьым щIэгъэкъуащ.

Си вагъуэр уафэм имызагъэ,
КIыфIым къыхэплъэм нур егуэш.
КъенэIуэкIари къытегушхуэм, И щIыбым иту зыхуегъэш.
Си гъащIэр удзу къызэщIоуэр,
Дыгъэпсым, уэшхым щогуфIыкI.
Махуэ зырызу къызэтехи – Си нэгу щIэкIахэр ягу имыкI. 12 ЖьантIэ
Жьыбгъэр Iэдэжу изошажьэ, Гъусэ схуэхъунур ирешэс.
Сэ хы толъкъуным сышэсащи, Сыщепсыхынум сынэгъэс.
Вагъуэ нур дахэр шхуэмылакIэщ.
Зэпычмэ, хъуакъэ гъуэгур кIэщI.
ЦIыху дэхуэхахэм сагъэгуIэм, Пшэ кIапэм нэпсыр къысхуелъэщI.
Си гъащIэр губгъуэу къаунэщIарэ, Гъэужь имытуи къренэж.
Къыслъыс нэмысыр зэIэпыфхыу
ФщIы махуэ закъуэ гукъыдэж.
* * * Сыщыгъупщакъым сэ мэзым:
Дэтхэнэ жыгми еупщI.
Си цIэ жызыIэр зыгуэрым, Джыдэ иIыгъщи, пеупщI.
Дэтхэнэ псыни уэ хэплъэ, Си напэр псынэм къыхощ.
Iубыгъуэ дапщэ ипфами, Псы къабзэм си цIэр фIызощ.
Гъыбзэ уэрэду сусахэр
Ди къуалэбзуми ягъэш.
Псалъэ щIэмылъми, макъамэм
Уэрэд фи хадэм щагуэш.
Пшэ зэмыфэгъуу фщхьэщыкIыр
Сэращ Iэрамэ зыщIар.
Фи псэр згъэтыншым си гуапэу,
Къабзабзэщ уафэу слъэщIар.
ФхущIызогъанэ пщыхьэщхьэм
Вагъуэ зырызи цIыху къэс, 13 ЖьантIэ
ФызыщIэхъуэпсыр къэсхьыну
Си шы лъакъуэхум сошэс.
ПшэкIэху къищIати нэхущым, Уафэр мыл гъуджэу ягъэж.
И щIакIуэ фIыцIэр ешыхьыжри,
Жэщыр щэхуцIыкIуу щIопхъуэж.
Мэкъу Iэнэу пшэр икъухьащи, Нурыр чэзууэ холыдэ.
Мэз бжэнхэм, пшэм хэбжьэкъуауэу, Къуэм и зэвыпIэр якудэ.
Жэщыр бгъуэнщIагъым щIэпщхьауэ
И пIалъэм пэплъэу мэжей…
Нур закъуэ кIыфIыгъэм хэдвгъадзи,
Нэху защIэ тщIыфынущ дунейр. 14 Прозэ Кавказ зауэр зэриухрэ илъэси 150-рэ щрикъум ирихьэлIэу Исхьэкъ
Лъапсэрых
Романым щыщ пычыгъуэхэр
Лабэ Iуфэ къыщежьауэ, дзэр къокIуатэ: хэт лъэсщ, хэт шущ, шыгури выгури гъунэжщ, топхэри къыздалъэф. Абазэхэ шухэр лъагапIэм тетщ, Щхьэгуащэ псыхъуэм къыдэужьгъауэ къэкIуатэ дзэм хоплъэри. Фоч, къэлат* уэ макъхэр къоIу, сэлэтхэм я сэшхуэхэр, къамэхэр дыгъэм полыд. Генерал Филипсон офицерхэм яжриIэ зэпытщ: «Абазэхэхэм фахуэсакъ, фатемыплъэкъукI!»
Генералым и унафэщи, дзэм уэрэд къыхадзэ, уэрэдыр Хуарзэ, Хьэджэхъу, Кхъужьыпс тIуащIэм дэс жылагъуэхэм ноIус, нэхъ жыжьи мэIу…
Мыхьэмэт-Iэмин и нэ плъызауэ дзэм яхоп- 15
лъэ. Уахэплъэ щхьэкIэ, дэнэ щыпщIэн урысыдзэм къыпхуамурадыр – аращ нэIибым хузэхэмыхур. Щамил и унафэкIэ къэкIуащ нэIибыр Абазэхэм – цIыхур зауэм хузэщIиIэтэн къалэнщ и пщэ дэлъыр. Хасэм и пащхьэ ихьэн хуейщ – пхузэхуэшэсын ари?.. Абы игъэгумэщIу шэсыжащ Мыхьэмэт-Iэмин. Дагъыстэным щыхъыбархэми щыгъуазэкъыми, игу ныкъуэнкъэ абы щхьэкIи…
Щамил и хъыбар къэIуащ. Дагъыстэным къикIа шум къыжриIащ Щамил урысхэм зэрызаритар. Заритами, псэущи, Алыхьым и шыкурщ – игу егъэфI нэIибым. ИмыщIэр езым и Iуэху зэрыхъунурщ – абы егъэгузавэ. Абазэхэхэм я хасэр щIэх дыдэ зэхыхьэнущ – сыт хасэм яжриIэнур? Хьэмэрэ ящибзыщIын – зытриубыдэнур ищIэркъым.
Мыбэлэрыгъмэ нэхъыфIщ: и щхьэхъумэр къриджэри, и пщэ дилъ- – Дагъыстэн шур Лабэ зэпрышыжи, утIыпщыж…
Шум къыхуихьа хъыбарым абазэхэхэр щымыгъуазэмэ нэхъ къищхьащ:
тагъэнщ…
Щамил къехъулIаращ нэIибым и щхьэм имыкIыр. Ара езыми къыщIэлъыр? Абазэхэхэм яхэкIыжрэ зитмэ, нэхъ тэмэмкъэ? Щамил зитащ – яукIакъым, тхъапIэ яшащ. Щамил нэхърэ нэхъ хахуэ езыр?! И щхьэр абазэхэхэм зэрахихыным егупсысыпхъэщ. И чэзу хъуащ. Ауэ апхуэдэ мурад зэриIэр къыдащIэмэ, абазэхэхэм къелынукъым – абыи шэч къытрихьэркъым нэIибым. «Генералым зыхуэгъэзэн хуейщ япэщIыкIэ» – абы триубыдэнми щощтэ. Филипсон мафIэ къащIидзащ абазэхэхэм – уи щхьэр абы и IэмыщIэ иплъхьэ хъурэ: уи кIэр бжыхьым дэпхуэжауэ аращ итIанэ. УаIэщIэкIуэдэнщ абазэхэхэм. Адыгэм я псэлъафэкъэ: псэр ящэри, напэр къащэху. Си напэри темыкIауэ, си щхьэри хэзмылъхьауэ сахэкIыжыфатэмэ, нэгъуэщI сыхуейтэкъым… Зэгупсысын и мащIэкъым * Къэлат – (жьы) щтауч зыIулъ кIэрахъуэ. Прозэ * * *
нэIибым. Генералым дзыхь хуимыщIмэ, езы пащтыхь дыдэр Кавказым къэкIуэнущи, абы и пащхьэ ихьэмэ, и Iуэху нэхъ дэкIынкIэ хъунт. Дапщэщ ар къыщысынур? Генералым зыхуигъэзэнщ япэщIыкIэ…
Зы шу зыщIигъури, Мыхьэмэт-Iэмин гъуэгу техьащ. Хьэджэхъу шытхым щхьэдэха къудейуэ, къэзакъ шухэм яIууащ.
– Фыхэт, дэнэ фыкIуэрэ? – къеупщIащ къэзакъхэр.
– Мыхьэмэт-IэминкIэ зэджэ нэIибыр сэращ, фи генералым деж сынэвгъэс.
Филипсон хъыбар ирагъэщIащ. Генералым и фIэщ хъуакъым:
– ПцIы иупс хъунщ, – жери. – Зыгуэрым хэвгъэзэрыхьагъэнщ.
– Хэдгъэзэрыхьакъым, – жраIащ генералым. – Абазэхэхэм я нэIибыращ. КъыпIущIэн фIэигъуэщ.
– Къевгъэблагъэ-тIэ, – унафэ ищIащ Филипсон.
НэIибыр ирагъэблэгъащ. Генералым зигъэгувакъым: и фащэр зыщитIагъэри, нэIибыр зыщIэс пэшым щIыхьащ.
– Еблагъэ, нэIиб. Сытым укъытхуихьа? ХьэщIэ утщIынщ…
– ХьэщIапIэ сыкъэкIуакъым, – жиIащ Мыхьэмэт-Iэмин, къызэфIэувэри. – Iуэху пхузиIэщ, зи щIыхьыр ин. Ди закъуэ дызэпсалъэмэ ар нэхъ сфIэигъуэщ.
Офицерхэми нэIибым и гъусэ щIалэми лъэныкъуэ зрагъэзащ. НэIибым и гъусэ щIалэм, Мырзэбэч, и гуапэ хъуакъым пэшым къызэрыщIагъэкIар.
– СынодаIуэ, нэIиб. Сытым укъытекIухьа? – жиIащ генералым.
– Нобэкъым уэрэ сэрэ дыщызэрыцIыхур. Дзыхь уэзгъэзащи, сыкъызытекIухьар сыбзыщIыжынкъым. Дагъыстэным къыщыхъуам ущыгъуазэщ. Сэ сыкъыщIэкIуар уи IэмыщIэ зислъхьэн щхьэкIэкъым, – жиIащ Мыхьэмэт-Iэмин. – ДызэгурыIуэн щхьэкIэщ сыкъыщIэкIуар. Абазэхэхэм я цIэкIэ сыкъэкIуащ, абыхэм сралIыкIуэщ. КIыхьлIыхь зумыгъэщIмэ нэхъ къэсщтэнущ. Iуэху пIэщIэгъуэщ.
Генералыр Мыхьэмэт-Iэмин къеплъащ. Тхьэм ищIэнщ зэгупсысар. Зыпэмыплъа Iуэхущ нэIибым кърихьэлIар. «Лъы игъажэ нэхърэ ифI зыкъришэжмэ, нэхъ фIэзахуэ хуэдэщ, – егупсысащ генералыр. – Щхьэ къыгурымыIуэрэ абазэхэхэр Урысейм зэрицIыхур – аращ къыщыщIэдзэн хуейр…»
– Дызэзауэ нэхърэ дызэфIмэ, сфIэтэмэмыр аращ, – жиIащ Филипсон. – Урысеймрэ Тыркумрэ Адрианополь зэрыщызэгурыIуэ лъандэрэ абазэхэхэр Урысейм щыщ хъуащ – абы ущыгъуазэщ уэ. Iэщэр ягъэтIылърэ я пIэ итIысхьэжмэ, абазэхэхэр зыми зэхэзехуэн ищIынукъым, фэри Урысейм фрицIыхущ – ар къагурыIуэн хуейщ абазэхэхэм. И чэзу хъуакъэ?
– Си псалъэр ескъухыжынукъым, сыкъыщIэкIуар сыбзыщIыжын муради сиIэкъым, генерал. СывэувэлIэн щхьэкIэщ сыкъыщIежьар. Ар къызэхъулIэнукъым абазэхэхэмрэ фэрэ фызэгурымыIуауэ. Абазэхэхэр утыкум къизнэ хъунукъым, кIэбгъу зысщIыжауэщ зэрыжаIэнур, си щхьэр къахэсхмэ. Абазэхэхэмрэ фэрэ фызэгурыIуауэ тхылъ къызэ- 16 Прозэ ти, шэч къысхуащIынукъым. Уэращ си щхьэр зэсхьэлIэнур, – жиIащ нэIибым.
– Iэщэр ебгъэгъэтIылъыжрэ абазэхэхэр я пIэ ибгъэтIысхьэжыфмэ, псалъэ узот уи щэхур сыбзыщIынкIэ. Абазэхэхэм шэч къыпхуезгъэщIынкъым. Мыр Iуэху цIыкIукъым, уэри къыбгуроIуэ ар, апхуэдэ лъэбакъуэ щыпчакIэ, – зрилъэфыхьащ генералым.
– Iуэху пIэщIэгъуэщ, уи щхьэм селъыт, генерал.
– СэркIэ зэфIэкIын Iуэхуу си гугъэкъым мыр, – жиIащ генералым.
– Тифлиси Бытырбыхуи щыгъэгъуэзэн хуейщ. Тхылъ едгъэхьын хуейщ Тифлиси Бытырбыхуи. ДызэрызэгурыIуам щыхьэт техъуэ тхылъ.
– Апхуэдэ тхылъ згъэхьэзыракIэщ, – жери нэIибым тхылъымпIэ напэ генералым хуишиящ. ЗаулкIэ зиIэжьэри къыщIигъужащ. – Сэ схузэфIэмыкIынумкIэ укъэзгъэгугъэнукъым, апхуэдэ хьэл сиIэкъым. Мыр хьэрыпыбзэкIэщ зэрытхар. ДызэрызэгурыIуэм щыхьэт тохъуэ, урысыбзэкIэ зэребгъэдзэкIмэ, шэч къытепхьэжынкъым.
– УрысыбзэкIэ зэддзэкIауэ ныпIэрызгъэхьэнщ, пщэдей нэхъ пIалъэ къыхэзгъэкIынкъым, – тхылъымпIэр зэпиплъыхьурэ жиIащ генералым. – ДызэгурыIуа нэужь, тхылъым Iэ щIэддзынщ. ХьэрыпыбзэкIи урысыбзэкIи. Дякум къыдыхьэнIауэ си гугъэкъым, абазэхэхэри фэри дызэувэлIапхъэщ мы Iуэхур. Абазэхэхэм щхьэкIэ умыгузавэ. Абазэхэхэр си псалъэм къеувэлIэнущ, сэ жысIэм фIэкIынукъым. КIыхьлIыхь мыхъуамэ, арат сызыхуейр, – и кIэн къикIыпауэ илъытэри, пыгуфIыкIащ Мыхьэмэт-Iэмин.
«НэIибыр щыхуэпIащIэкIэ, Тифлиси Бытырбыхуи я жэуапым сыпэплъэнкъым, тхылъым сэ щIэздзынщ Iэ, – жиIащ игукIэ генералым. – IэщэкIэ дапэлъэщыркъым абазэхэхэм, мы тхылъыр сэбэп къытхуэхъунри хэлъщ. АдэкIэ зэрыхъури тлъагъунщ…»
Генералым и пащхьэ здисым, Мыхьэмэт-Iэмини и щхьэ Iуэхут зэгупсысыр: «Зыри хузэфIэмыкIыфэ зытрегъауэ инэрал пащIацэм… Тифлиси ечэнджэщынущ, Бытырбыхуи лIыкIуэ иIуэхунущ… Абазэхэхэм я пIэ итIысхьэжын, Iэщэр ягъэтIылъын мурад ящIамэ, угуфIэн хуейщ, генерал. Абазэхэхэр къэвувыхьащ, Iэпхлъэпх фщIащ – сыт яхузэфIэкIыжын? Къыспэрыуэнукъым абазэхэхэр. ФIыщIэ къысхуащIын хуейщ – илъэсипщI хъуауэ садозауэ. Я кум сыдыхьэрэ абазэхэхэмрэ урысхэмрэ зэзгъэкIужмэ, аращ яхуэсщIэжыфынур. Си щхьэм и фейдэи хэлъщ абы…»
– Мырзэбэч, зыми къыддищIэ хъунукъым урыс генералым деж дызэрыщыIар. Уи гум иубыдэ ар! – и тхьэкIумэр хуиIуэнтIащ МыхьэмэтIэмин и шу гъусэм, гъуэгу техьэжауэ Хьэджэхъу шытхым щыдэкIыжым.

Абазэхэхэм я хасэм хэтхэри жылэ тхьэмадэхэри мэз лъапэм щызэхэувауэ поплъэ генералым. Хэт шущ, хэт лъэсщ. Ешащ псори. Гъэмахуэ шылэщи, пщIэнтIэпсыр къохуэх.
– Инэралым зегъэгувэ, щIемыгъуэжауэ пIэрэ? – жаIэ.
– Къэсыным сыхьэт ныкъуэщ къэнэжар, – жиIащ Мыхьэмэт-Iэмин. – Фыкъытримыч. ДызэгурыIуащ, дызэрызэгурыIуам щыхьэт техъуэ 2 Заказ № 22 17 Прозэ тхылъыр хьэрыпыбзэкIи урысыбзэкIи тхауэ къытIэрагъэхьакIэщ. Хасэм хэтхэри тхьэмадэхэри щыгъуазэ тщIащ тхылъым. Iэ щIэддзын хуейуэ аращ къытхуэнэжыр.
– Уи псалъэр ди фIэщ мэхъу, шэч пхуэтщIыркъым, пэж хъуамэ, арат дызыхуейр. Укъагъэгугъэ, псалъэ къуатри, укъагъэпцIэж, я псалъэм тебгъуэтэжыркъым, – жиIащ тхьэмадэхэм ящыщ зым.
– Узэригугъауэ псори хъутэмэ, нэгъуэщI щыIэт, – Мыхьэмэт-Iэмин игу ирихьакъым тхьэмадэм и псалъэр. – Дызэригугъауэ хъуатэмэ, апхуэдиз хьэзабым дыхэтынутэкъым… – Iэдакъэжьауэ ищIри, гъуэгум ириплъащ нэIибыр. – Къэсащ дызыпэплъэхэр. Инэралыр я пашэщ. ПедгъэжьэнIа хуейкъэ?
– ХьэщIэ ди жагъуэкъым дэ, ди щIасэщ, – жиIащ тхьэмадэхэм ящыщ зым. – Нэхъ къэблагъэмэ, шууитI-щы педгъэжьэнщ.
Пежьэри, генералыр кърагъэблэгъащ. Жылэм я пащхьэ иуващ нэIибыр.
– Тхьэм и нэфI зыщыхуэн жэмыхьэт! Хасэм и лIыкIуэхэ! Абазэхэхэм фIы къехъулIэмэ, нэгъуэщI сылъыхъуэркъым сэ. Аращ сызэрыфхэс лъандэрэ сызытелажьэр. Фи пащхьэ ит инэралымрэ сэрэ дызэпсэлъащ. Дызэпсэлъа къудейкъым. ДызэгурыIуащ. Абы щыхьэт тохъуэ мы тхылъыр. Тхылъыр урысыбзэкIи хьэрыпыбзэкIи тхащ. ТIури зы хьэрфкIи зы псалъэкIи зэщхьэщыкIыркъым. Хьэрыпыбзэр сэ адыгэбзэкIэ фхузэздзэкIынщ. Брагъун Ислъам урысыбзэ ещIэ. Урысыбзэр абы фхузэридзэкIынущ.
НэIибым и псалъэр лIы гъур кIыхь гуэрым IэщIихащ. Цей Хьэтыр-
– ФызэрызэгурыIуам щыхьэт техъуэ тхылъыр тхузэбдзэкIын и пэ къихуэу зыгуэркIэ сыноупщIынут, – жиIащ Цей Хьэтырбий.
– КъызэупщI. Сэ сыбзыщIынуIакъым.
– А тхылъым урысхэми Iэ щIадза?
Цей Хьэтырбий и упщIэр Брагъун Ислъам урысыбзэкIэ зэридзэкIащ – генералым къыгурыIуэн щхьэкIэ.
Генерал Филипсон къэкIуатэри нэIибым бгъурыуващ.
– Тхылъым сэри Iэ щIэздзащ, ауэ унафэ зыщIынур сэракъым, сэ нэхърэ нэхъыщхьэхэращ. Ар си пщэ щIыдэслъхьар лъэныкъуитIми Iэщэр дгъэтIылъын щхьэкIэщ. Ирикъункъэ лъыуэ дгъэжар! Зы махуи дэкIыркъым – дызэрыукI зэпытщ. Тифлиси Бытырбыхуи къысхуадэну си гугъэщ мы тхылъым Iэ зэрыщIэздзар. – И псалъэр иуха нэужь, генералым игукIэ жиIащ: «Фэ, абазэхэхэр, Урысейм фрицIыхущ, ар зыщывмыгъэгъупщэ».
Цей Хьэтырбий генералым зыхуригъэзэкIащ:
– Тхылъым сыт и пэрмэн, Урысейм я пащтыхьым Iэ щIимыдзамэ? НэгъуэщIкIи сыноупщIынущ: Щамил сыт и хъыбар, и Iуэхур сытым тет?
– Езыр арэзыуэ, Щамил Урысейм яшащ, и унагъуэри щIыгъущ, – жэуап къитащ генералым.
– ГъэщIэгъуэныр къыджепIаи!
– Езыр арэзыуи?
– Арэзыщ. Езым зыкъитащ, – и жэуапым къыщIигъуащ генералым. Гупым ящыщ зы нэIибым еупщIащ: 18
бийт ар. Прозэ – Мыхьэмэт-Iэмин, уэ сыт уи мурадыр?
– СэркIэ нэхъыщхьэр дызэрызэгурыIуаращ. Абы щыхьэт тохъуэ мы тхылъыр. Мыр зэрытхар хьэрыпыбзэщ, адыгэбзэкIэ фхузэздзэкIынщи, щыгъуазэ фысщIынщ. Абы феувэлIэнуми фемыувэлIэнуми, хуитыр фэращ. НэгъуэщI хэкIыпIэ диIэкъым нобэкIэ – ар зыгурывгъаIуэ. Тхылъым сыкъыфхуеджэнщ. Абы щыгъуазэ фытщIын щхьэкIэщ фыщIызэхуэтшэсар. Мыращ тхылъым итыр: «Дэ, абазэхэ уэркъхэми, лъхукъуэлIхэми, пщылIхэми тхьэлъанэ дощI Урысейм дыхуэпэжынкIэ, пащтыхьым и IэмыщIэ зитлъхьэнкIэ, абыи абы и дзэпщхэми я унафэхэм деувэлIэнкIэ, мыхъумыщIагъэрэ щIэпхъаджагъэрэ дымылэжьынкIэ. ЖыIэмыдаIуэхэр лъэныкъуэ едгъэзынкIэ, абыхэм яхуэфащэ тезыр ятетлъхьэнкIэ. Урысхэм емызэгъхэр зыхэтхункIэ, ди щхьэм къыдэдмыгъэкIуеинкIэ. Урысыдзэм къыхэкIуэсыкIауэ ди лъахэм зыщызыгъэпщкIу хьэхэбасэхэр зыхэтхужынкIэ, ахэр урыс дзэпщхэм я IэмыщIэ итлъхьэжынкIэ». Мыхьэмэт-Iэмин къыщIигъужащ: – Мы тхылъым щыгъуазэ тщIащ урыс дзэпщхэр, ахэр акъылэгъу къыддэхъуащ. Инэрал Филипсон тхылъым къыщIигъуащ: «Урыс пащтыхьым зэрыхуэпэжынумкIэ абазэхэхэм тхьэлъанэ ящIа нэужь, абы и шэсыпIэ хъун щхьэкIэ, щIалэ цIыкIу пщыкIуплI анэмэт къытхуащIынщ. АбыкIэ хъыбар едгъэщIэнущ урыс пащтыхьым. Ди диным зыри пэрыуэгъу хуэхъунукъым. ХьэжыщI е Истамбыл кIуэнуIамэ, пэрыуэ щыIэнукъым – я гъуэгур занщIэщ, я закъуэ ежьэми е я унагъуэ зыщIагъуми. Дзэм къулыкъу щащIэн щхьэкIэ зыри хагъэзыхьынукъым, ауэ апхуэдэ гукъыдэж зиIэм гулъытэ хуащIынущ. Абазэхэхэм я щIыр зыми къатрихынукъым, езыхэм къахуонэж псори. Дэтхэнэми и мылъкур къэралым къихъумэнущ. Абазэхэ уэркъхэм я пщылIхэр къытрахынукъым, абыхэм ящыщ гуэрхэр кIуасэрэ урысхэм я IэмыщIэ зралъхьэмэ, ахэр къратыжынущ, абы щхьэкIэ пщIэ Iахынукъым. Абазэхэхэм унафэщI яхуэхъунухэр урыс дзэпщышхуэм къахуигъэлъэгъуэнущ. Абазэхэхэм я унафэр зи IэмыщIэ илъ урыс къулыкъущIэхэр Мейкъуапэ дэсынущ, абазэхэхэм я Iуэхум ахэр щыхэIэбэнур абыхэм хабзэм къемызэгъ гуэр щалэжьам дежщ – ар езы абазэхэхэрами я тхьэмадэхэрами. Тхьэлъанэ дощI мы тхылъым ит псори дгъэзэщIэнкIэ. Тхьэлъанэ дощI Алыхьым и цIэкIэ, абы и лIыкIуэ Мухьэмэд бегъымбарым и цIэкIэ, тхьэ доIуэ ИнджылкIэ, ТеурэткIэ, ЗабурымкIэ, КъурIэнымкIэ. Тхьэм и нэфI къытщыхуэ! Iэмин!»
Мыхьэмэт-Iэмин тхылъымпIэ напэр иIэтри, къыщIигъужащ:
– Абазэхэхэм лIыкIуэ фыкъащIащ, мы тхылъымкIэ арэзы фыхъун щхьэкIэ. Си псалъэр щэнейрэ къыздыжыфIэ: «Ди тхьэлъанэщ!» НэIибым игъэIущахэр зэрыгъэкIиящ:
– Ди тхьэлъанэщ!
АбыкIэ арэзы мыхъуари мащIэтэкъым, я макъым зрамыгъэIэтыщэми. Хуэм-хуэмурэ къызэрыкIащ абазэхэхэр, зыр зым емыдэIуэж хъуащ. ЦIыхур Iэуэлъауэ щызэрыгъэхъум, Мыхьэмэт-Iэмин къэгузэващ.
– Урыс дзэпщхэри арэзы абыкIэ? – щIэупщIэни къахэкIащ.
– Арэзыщ. Арэзы дыдэщ! Мыарэзы къахэкIакъым.
– ГъэщIэгъуэныр къыджыбоIэри! ПцIы къытхуэбупсыркъэ?
– СыгушыIэ фи гугъэ? 19 Прозэ зы:
Утыкум къинауэ къыщыхъуащ Мыхьэмэт-Iэмин.
Зы шу къеупщIащ:
– ИнджылкIи, ТеурэткIи, нэгъуэщI гуэркIи тхьэлъанэ тщIын хуейуэ къытпэбубыдащ. Сыт ахэр зищIысыр? КъыджепIэркъэ!
– Чыристан тхылъщ ахэр. Чыристанхэм тхьэ щаIуэнум деж а тхылъ лъапIэхэм теIэбэурэ тхьэлъанэ ящI. – Ар жиIэри нэIибыр егупсысащ: «Абазэхэхэр зэрызехьэ мыхъу щIыкIэ Iуэхум кIэ етын хуейщ. КъызэрыкIмэ, куэдыIуэм щIэупщIэнущ абазэхэхэр».
– НэгъуэщI гуэркIи дыноупщIынут, нэIиб. Уи Iуэху зэрыхъунум дегъэгузавэ. Сыт уи мурад? Щыгъуазэ дыпщIыркъэ, – къеупщIащ хасэм и лIыкIуэхэм ящыщ зы тхьэмадэ. Мыхьэмэт-Iэмин и гум къишхыдыкIащ абы и IупэфIэгъухэм ящыщ – Шу пашэ къытхуэхъури, Мыхьэмэт-Iэмин дигъэщхьэрыуакъым, дигъэплъэкъуакъым. Иджы дэнэкIэ игъазэми, и гъуэгур махуэ ухъу.
НэIибыр зыхуеиххэ псалъэт ар. Уанэгум здисым, Мыхьэмэт-Iэмин и псалъэм къыпищащ:
– Сэ сыщIэпсэури сыщIэлажьэри фэращ. Абазэхэхэращ. Дэни сыщреIэ, сыти къысщрырещI, Алыхьыр сигу ихунукъым. Алыхьым и ужькIэ фэращ сиIэр. Тхьэлъанэ тщIащ нобэ, ди Iуэхум депцIыжынукъым…
Генералыр шэсыжащ. ШууитI-щы гъусэ хуащIащ. Гъусэ хуащIахэм къахэплъэри, генералыр пыдыхьэшхыкIащ.
– Сыноплъри, урысыфэ птетщ. Хьэмэ сыщыуэрэ? – къеупщIащ – Фэ стет къудейкъым, сыурысщ, – жиIащ щIалэм.
– Абазэхэм дауэ укъыщыхута? – игъэщIэгъуащ генералым.
– Сэракъым къыщыхутар, си адэращ. КъэкIуасэри, абазэхэхэм къахыхьащ, яхэсыхьащ, – жэуап къритащ щIалэм. – Яхэсыхьа къудейкъым: я диным ихьащ, ядэзэуащ. Апхуэдэр щымащIэкъым Абазэхэм.
– Ахэр къыдатыжын хуейуэ зэрызэдухылIар зэхэпхакъэ?
– Зэхэсхащ. Абы фыщымыгугъ: зыми нигъэзэн мурад иIэкъым. Къыватыжынукъым абазэхэхэм… ХьэщIэм щхьэкIэ я псэр ятыфынущ абазэхэхэм – игъащIэ лъандэрэ къадекIуэкI хабзэщ, а хабзэм ебакъуэр хьэрэм ящI.

Абазэхэхэмрэ урысхэмрэ зэгурыIуэжащ – жыжьэ нэIусащ а хъыбарыр. Псоми къабыл ящIакъым абазэхэхэмрэ урыс дзэпщымрэ зэIэпаха псалъэр. ЦIыхур хьэщIэщым щызэрихьэлIамэ е гъуэгум щызэхуэзамэ, зи гугъу ящIыр аращ. Абазэхэхэм яча лъэбакъуэр ягу ирихьащ бжьэдыгъухэм, къэбэрдейхэм, беслъэнейхэм. Шапсыгъхэм, убыххэм, садз абазэхэм зэралъытэмкIэ, абазэхэхэр щыуат, дахэ къыжраIэурэ урысхэм къагъэпцIауэ арат…
Генерал Филипсон, абазэхэхэм екIужа нэужь, и IитIыр зэтедзауэ щысакъым: гъуэгу ирегъэщI, мэзыр иреупщIыкI, абы и унафэщи, къэзакъхэмрэ абазэхэхэмрэ сату зэдащI, бэзэрым щызэрохьэлIэ. Аркъудейкъым: дохутыр къахуегъакIуэ, сымаджэ хьэлъэхэр Мейкъуапэ 20
щIалэхэм ящыщ зым. Прозэ ирегъашэ. Абазэхэхэмрэ урыс сэлэтхэмрэ зэфIмэ, аращ генералыр зыхуейр, ахэр зэгуригъэIуэн щхьэкIэ, сытри илэжьынущ, ар зигу иримыхь къэзакъхэм я пэр щIым щихуэнущ…
Абазэхэхэм я нэхъыбэр арэзы хъуащ Мыхьэмэт-Iэмин ича лъэбакъуэмкIэ. Сытым къыхихами, ичащ апхуэдэ лъэбакъуэ: езым зэрилъытэмкIэ, лъыгъажэ зауэм къыхэзышын лъэбакъуэ. МащIэщ а лъэбакъуэм и пэжыпIэм щыгъуазэр. Щыгъуазэщ урыс пащтыхьыр, генерал Филипсон. Кавказым и тет Барятинскэр, езы нэIибыр. КъагъэпцIауэ я фIэщ хъуртэкъым абазэхэхэм, мафIэм къыхэкIащи, ари Тхьэм и фIыщIэщ…
Псом нэхърэ нэхъ гузавэр шапсыгъхэмрэ убыххэмрэт: мафIэлыгъейм и мэр ялъэIэсырт абыхэм. Шапсыгъхэмрэ убыххэмрэ я лIыкIуэхэр Мыхьэмэт-Iэмин къыхуеблэгъащ. А хъыбарым Абазэхэр зэлъищIысащ. Генерал Филипсон дежи нэсащ хъыбарыр – бзэгу зыхьын бгъуэтынтэкъэ!
Генералым унафэ ищIащ, къэгубжьри:
– Шапсыгъхэмрэ убыххэмрэ дэ къыдозауэ. Абазэхэм ихьэну хуиткъым абыхэм я лIыкIуэхэр. Иреубыди, Мейкъуапэ кърырегъашэ. Аращ Мыхьэмэт-Iэмин жефIэнур.
(Шапсыгъхэмрэ убыххэмрэ я лIыкIуэхэм яхэтащ Занокъуэ Къарэбатыррэ Бэрзэдж Джырандыкъуэрэ.)
Абазэхэм щымащIэкъым шапсыгъхэмрэ убыххэмрэ я лIыкIуэхэр къазэрыхуепсыхар зи гуапэ мыхъуахэр. «Сыт ахэр къыщIэкIуар, къытхуаIуэхур сыт? Урысхэм дазэрыгурыIуэж лъандэрэ я зэран къыдэкIакъым, гъуэгу тхурагъэщI, дохутыр къытхуагъакIуэ, ди сымаджэхэм къоIэзэ. Къыдэфыгъуэрэ шапсыгъхэмрэ убыххэмрэ? Дахуэныкъуэкъым, ди ужь ирырекI, я Iуэху къытхрамылъхьэ…»
Шапсыгъымрэ Убыхымрэ я лIыкIуэхэр хьэщIэщым ирашащ. Бэрзэдж Джырандыкъуэ и псалъэр жыжьэ къыщыщIидзащ:
– Нэху щымэ, дыгъэр къыщIокI, щIымахуэр йокIри, гъатхэр къохьэ, абы гъэмахуэр къыкIэлъос. Дунейр шэрхъщи, мэкIэрахъуэ. А дунейм тетщ адыгэхэри. Зы бзэкIэ дыпсалъэми, ди акъыл зэтехуэркъым, дызэгурыIуэркъым, аращ ди мыгъуагъэ псори къызыхэкIыр. Кърурэ пэт пашэ яIэщ. Занокъуэ Сэфарбий зи ужь итар адыгэ лъэпкъхэр зэрызэгуигъэхьэнырщ. КъехъулIакъым. Нэхъ белджылыуэ жысIэнщи, и жагъуэгъухэм кърагъэхъулIакъым. Ди жагъуэгъухэращ лъакъуэпэщIэдз къытхуэзыщIыр, дызэгурызымыгъаIуэр.
– Узахуэщ, Джырандыкъуэ. Акъылэгъу сыбдохъу, – жиIащ Мыхьэмэт-Iэмин.
НэIибым игукIэ жиIэр нэгъуэщIт: «Сызыхуейр къезгъэщIащ абазэхэхэм. Езыхэм я пщIыхьэпIэ къыхэхуэнутэкъым, сэ ягу къэзмыгъэкIатэмэ. ЕзгъэкIужакъэ урысхэм! Аращ шапсыгъхэмрэ убыххэмрэ ягу темыхуэр. Iуэхур сэ къыстевмыщIыхьыж: сэ сыфхэкIыжын мурад сщIакIэщ – си шым уанэ теслъхьащ. Лъэрыгъым сиувэмэ, макIуэри мэлъей жыхуаIэр сэращ».
Мыхьэмэт-Iэмин и псалъэм къыпищащ:
– Алыхьым и Iэмырщ псори. Абазэхэхэр я пIэ итIысхьэжащ, урысхэм екIужри. Щапхъэ зытрахым хуэдэщ абазэхэхэр. Занокъуэ Сэфарбий и чэзум деувэлIатэмэ, иужькIэ ди щхьэм кърикIуа псор ди нэгу щIэкIынутэкъым. 21 Прозэ НэIибым и псалъэр абы нэсауэ, хьэщIэщым зы щIалэ къыщIэпкIащ.
– Сыт ар?
– Къэзакъ шууипщI къокIуэ. Плъырхэм ялъэгъуащ.
– Сыт къызытекIухьар. Фапежьи, къевгъэблагъэ, – жиIащ нэIибым.
Шу прагъэжьа щхьэкIэ, къэзакъхэм къеблэгъэн ядакъым.
– Къеблэгъэн ядэркъым. Уэращ къызыкIэлъыкIуар, захуэгъазэ, – щIэх дыдэ къагъэзэжащ къэзакъхэм прагъэжьа щIалэхэм.
епсыхын къэна, – ЕмыкIу сыкъэвмыщI, – яжриIащ нэIибым Къарэбатыррэ Джырандыкъуэрэ. – КъыщысщIэупщIакIэ, захуэзгъэзэн хуейуэ къыстохуэ. Зызгъэгувэнкъым, – жери Мыхьэмэт-Iэмин хьэщIэщым икIащ.
дэнэ Къэзакъ шу зыбгъупщI щытт куэбжэпэм, абазэхэхэри адэ-мыдэкIэ – Фыкъеблагъэ. Щхьэ фемыпсыхрэ? – жиIащ нэIибым.
– ДопIащIэ, депсыхынукъым. Генерал Филипсон тхылъ къыпхущызэхэтт.
дигъэхьащ.
Тхылъыр къаIихащ къэзакъхэм. Урысыбзэ зыщIэ абазэхэ щIалэм IэщIилъхьащ тхылъыр:
– Къеджэ. Инэралым къитхыр ящIэн хуейщ псоми.
Генерал Филипсон къитхырт:
«Шапсыгъхэмрэ убыххэмрэ я шу пашэхэр уи деж зэрыщыхьэщIэм щыгъуазэ сыхъуащ. Ахэр ди бийщ дэ. Абазэхэхэм я нэIибым и унэ ихьэ хъунукъым ахэр. АбыкIэ дызэгурыIуауэ щытащ, уи псалъэм щхьэ уепцIыжрэ? Фи хабзэм сыщыгъуазэщ сэ: фи хьэщIэхэр фубыду къызэрытхуэвмышэнур сощIэ. Уи унэ иумыгъэс ахэр. Зэребгъэжьэжыр нэзгъакIуэ къэзакъ шухэм я нэкIэ ялъагъун хуейщ. Абазэхэм къихьэ хъунукъым шапсыгъ тхьэмадэхэри убых дзэпщхэри – апхуэдэ псалъэ зэIытхатэкъэ? Псалъэм утемытыжынумэ, си нэщIыбагъкIэ апхуэдэ блэжьынумэ, дяпэкIэ дызэрыпхущытынур нэгъуэщIущ. Генерал Филипсон».
Хэплъэгъуэт нэIибым и Iуэхур: шэми ес, шхуми ес. ХьэщIэщым исхэми куэбжэпэм щызэхэтхэми яфIолIыкI, къэзакъ шухэри ежьэжакъым, нэIибым къажриIэнум поплъэри зэхэтщ.
– Инэралым игу къыщIызэбгъэн лажьэ сиIэкъым. Тхьэр щыхьэтщ абыкIэ, – жиIащ Мыхьэмэт-Iэмин, игу къызэрыгъуэтыжа нэужь.
– УиIэкъым! УиIэкъым! – къыдежьууащ куэбжэпэм щызэхэт абазэхэхэр. ХьэщIэщым исхэми зэхахащ нэIибым и псалъэр.
Къэзакъ шухэр ежьэжа нэужь, Мыхьэмэт-Iэмин хьэщIэщым ихьэжащ, и цыр уауэ.
– Уигу умыгъэныкъуэ, нэIиб, псори къыдгурыIуащ, – жиIащ Бэрзэдж Джырандыкъуэ. – Уи Iуэху фIы ирикIуэ. Дэ дежьэжынщ. НакIуэ, Зан и къуэ.
Шапсыгъхэмрэ убыххэмрэ ежьэжащ.

Мыхьэмэт-Iэмин зы шу щIалэ зыщIигъури гъуэгу техьащ, Мейкъуапэ шытхыр зэпиупщIауэ къэзакъ плъырхэм яIууащ.
– Фыхэт, дэнэ фыкIуэрэ? – къапэуващ къэзакъ плъырхэр. 22 Прозэ – Дыхэтми фи инэралым ещIэ. Инэралым дежщ сыздэкIуэр, – жиIащ нэIибым.
Филипсон деж яшащ нэIибыр.
– Еблагъэ, нэIиб, – къыпежьащ генералыр. – УкъызэрыкIуэнум шэч къытесхьэртэкъым. Ебгъэжьэжащ, жоIэ, уи хьэщIэхэр?
– Бэрзэдж Джырандыкъуи Занокъуэ Къарэбатыри сапэплъакъым сэ, сымыщIэххэу ныстепсыхащ. Ахэр нызэрысхуепсыхар дэнэ къыщыпщIа?
– Сыкъэплъэнэф уи гугъэ? – гушыIэ зищIащ Филипсон. – Уэрэ сэрэ дызэгурыIуащ, ди дзыхь зэдгъэзащ, си нэщIыбагъкIэ щумылэжьIамэ аращ сызыхуейр.
– Сэ узэхызощIыкI уэ. Иджыпсту себгъэубыдрэ хьэпсым сибдзэкIэ губгъэн пхуэсщIынукъым, – жиIащ Мыхьэмэт-Iэмин. – СхузэфIэкIыр яхуэзлэжьащ абазэхэхэм, сакъыхэкIыжа зэрыхъунуращ сымыщIэр.
«И щхьэращ зытегузэвыхьыр, – жиIащ генералым игукIэ. – КIэбгъу зищIыжынущи, щIэпщыпIэр илъагъуркъым… Абазэхэхэм пашэ захуэпщIри, бгъэжэкъуащ, ар къащIэмэ, узэпкъратхъынщ абазэхэхэм. Шэрджэсри уэракъэ къыдэзыуштар? Уэращ! Ахэри бгъэжэкъуащ. Шапсыгъхэмрэ убыххэмрэщ жыхуэсIэр – укъызэмылыххэнур ахэращ!..»
– Абазэхэхэм уранэIибщ илъэсипщI хъуауэ. ПщIэ къыпхуащIрэ абазэхэхэм? Шэч къытепхьэркъэ абы? – и нэр къытриубыдэри генералыр къеупщIащ Мыхьэмэт-Iэмин.
– АбыкIэ щхьэ укъызэупщIрэ? – игъэщIэгъуащ нэIибым. – Шэч къытепхьэрэ? Филипсон.
– Сэракъым абыкIэ узэупщIыпхъэр. Езы абазэхэхэращ, – жиIащ 23
– Абазэхэхэр я пIэ изыгъэтIысхьэжыфар сэракъэ? Сэракъэ абазэхэхэр къывэзыгъэкIужар? – генералым гукъанэ хуищIу фэ зытригъэуащ Мыхьэмэт-Iэмин. – ПщIэ къысхуащI си гугъащ нобэр къыздэсым.
– Иджы-щэ?
– Пщэдей къэхъунур хэт ищIэрэ? Зэ уэфIщ, зэ уэлбанэщ…
– Псалъэ Iущщ…
– Аракъэ сакъыхэкIыжын мурад щIэсщIар. ЗысIэжьэ хъунукъым. Мэрем къакIуэ хасэ зэхуэсшэсынущ. Абазэхэ тхьэмадэхэр кърихьэлIэнущ хасэм. УнакIуэрэ Бытырбыху пIэщIэгъуэкIэ сраджэу яжепIатэмэ, къысхуэпщIэну псор къысхуэпщIат. Мы зэм сыкъыумыгъэщIэхъу, Тхьэр узогъэлъэIу.
Генералым фIэтхьэмыщкIэ хъуащ нэIибыр. – Унагъуэр-щэ? – къеупщIащ Филипсон.
– Си унагъуэр Абазэхэм къизнэнущ зэкIэ, иужькIэ ныскIэлъыкIуэжынщ. Абазэхэхэм сывубыдауэ, гъэр сыфщIауэ яжепIэми содэ.
– Хьэуэ, ар хъункъым. Ар яжетIэмэ, абазэхэхэр къызэдилъынщи, я нэIибым къыкIэлъыпхъэрынщ: ущранэIибкIэ, уахъумэн хуейуэ къатохуэ – аракъэ адыгэ хабзэм жиIэр?.. Бытырбыху укIуэн хуейуэ пащтыхьым унафэ ищIауэ яжетIэнщ абазэхэхэм. Езы абазэхэхэм я Iуэху зэрыхъунумкIэщ пащтыхьыр къыщIыпхуейр. Ар хъункъэ?
– Хъун хуэдэщ… Абазэхэхэр къыскIэлъыпхъэрынкIэ сошынэ…
– Къэзакъ шууищэ пщIыдгъунщ, – жиIащ генералым. Прозэ – Ар куэдыIуэщ. Шу зыбгъупщI си гъусэмэ, арэзы сыхъунущ.
– Хэт уи пIэ къибнэнур? Хэт хуэпщIрэ дзыхь? – къеупщIащ генералыр.
– НэIиб яхуэхъун я гъунэжщ абазэхэхэм. Си хъумакIуэрами ядэнущ. Жьэ щIэт закъуэмэ, – пыдыхьэшхыкIащ Мыхьэмэт-Iэмин. – А къулыкъум Iэджэ щIонэцI, зэщыхьэжынкIи мэхъу, ар зэпаубыду.
«Мыр зэ си натIэм икIащэрэт, – жиIащ генералым игукIэ. – И гум илъыр зыщ, и жьэкIэ жиIэр нэгъуэщIщ. Абазэхэхэм я нэIибащ, иджы ауан ещI, ящодыхьэшх. Зэпыту укIуэ, егъэзыпIэ пхуэхъун бгъуэтмэ».
Мыхьэмэт-Iэмин и Iэр къиубыдыжащ генералым: – Гъуэгу махуэ! Сакъ, умыбэлэрыгъ. УзэрыкIуасэр къащIэмэ, абазэхэхэр къыпкIэлъыпхъэрынщи, лъэмбытI уагъэчынкъым!
– ЗыщIэзгъэхьэмэ! Псыжь сызэпрыкIмэ, дэнэ сыкърахыжын?..

Адыгэ хэкум куэд щIауэ къыхуэнэхъуейт урыс дзэпщхэр. Ди щIым къещэ зэрыпхъуакIуэ мащIэ щызэблэкIакъым абы: Суворов, Ермолов, Барятинскэр, Засс, Вельяминов, Филипсон, Евдокимов сымэ, нэгъуэщIхэри. Генерал Раевскэм и закъуэщ ди хэкум и псэм къемыщар…
Генерал Евдокимовыр 1804 гъэм Наур станицэм къыщалъхуащ. И адэр Уфа и Iэшэлъашэм къыщалъхуащ, Шэшэным лъы щигъэжащ, дзэм къыхэкIыжа нэужь, Наур станицэм щыпсэуащ, щылIари щыщIалъхьэжари аращ. И адэм иIэ фIыщIэм и хьэтыркIэ Евдокимов Николай гу къылъатащ, ирагъэджащ, дзэм хагъэхьащ. Сэлэтым къыщыщIидзэри, полковникым нихусащ.
Нэгъабэ, 1859 гъэм, Щамил зыубыдар Евдокимовырщ, абы щхьэкIэ генерал ящIащ. Кавказым и тет Барятинскэм Евдокимовым и пщэ къыдилъхьащ: адыгэ хэкур икIэщIыпIэкIэ зэрыпхъуэн хуейщ. Генерал Филипсон поплъэ Евдокимовыр, къалэн къыщащIам тепсэлъыхьын хуейщи. Зэтеплъэ хъуркъым урыс генералитIыр, итIани зэхуэмызэнкIэ Iэмал иIэкъым – я къалэн ягъэзэщIэн хуейщ.
Илъэс щэщIым щIигъуауэ дзэм хэтщ Евдокимовыр, лъы зэригъажэ Iэщэр щигъэтIылъа къэхъуакъым. Арат зэрыгушхуэр: «Топ уэ макъ щызэхэсхкIэ, си гур мэпсэху, бгырыс хьэдэхэм сызэребакъуэм срогушхуэ…»
Адыгэхэм я псэлъафэщ: «Е зылэжьыр ем Iуоуэ». Евдокимовым щхьэкIэ пхужыIэнутэкъым ар. Лъы игъажэ зэпытщ, ауэ абы щхьэкIэ губгъэн къыхуэзыщIа ирихьэлIакъым. Игу зыгъэныкъуэр и нэкIущхьэм телъ дыркъуэрщ – шэшэнхэращ къытезыдзар. Аращ абы «нищкIэ» щIеджэр…
«Шэрджэсхэм щIэх дыдэ ягъэунэхунщ ауан сыкъэпщI хъунрэ мыхъунрэ», – йогупсыс Евдокимовыр, къикIукI-никIукIыу жыхафэгум здитым.
ЩIызэгуэпар хэт ищIэн: и нэщхъыр зэхилъхьэри стIолым бгъэдэтIысхьэжащ Евдокимовыр. Здэщысым, и нэгу къыщIохьэж Щамил къызэрыIэрыхьа щIыкIэр. Гуниб жылэр бгыщхьэм исщ, къуршыбгъэм и абгъуэ фIэкIа пщIэнукъым. Щамил и быдапIэм ухудэп- 24 Прозэ лъеймэ, уи пыIэр пщхьэроху, апхуэдизкIэ лъагэщ, задэщи. Зы лъагъуэ закъуэщ бгым узэрыдэкIыфынур. Урысыдзэм къаувыхьащ жылэр. Махуищ мэхъури, жылэм езэгъыркъым: Iимамым и зауэлIхэр къахоуэ, я псэр ятын хьэзырщ. Я псэр ямытауэ я бийм зратынукъым.
Полковник Евдокимовыр, сэлэтищэрэ щэ ныкъуэрэ зыщIигъури, мюридхэр зыпэмыплъа лъэныкъуэмкIэ къыщебгъэрыкIуащ. Щамил щаубыдащ бгыщхьэм ис жылэм…
«Зыубыдар сэрат, фIыщIэр фельдмаршал Барятинскэм лъагъэсащ, – шей здефэм игу къегъэкIыж Евдокимовым. – Губгъэн яхуэсщIыркъым, си цIи къраIуащи, Тхьэр арэзы къахухъу. Фельдмаршалым генерал цIэр къысфIригъэщащ, пащтыхь дотэри дамыгъэ лъапIэкIэ къызэтащ. Иджы, мис, шэрджэсхэр згъэбэяун хуейуэ си пщэ къралъхьащ. Бэяун ямыдэмэ, зэтезукIэнурэ я лъапсэм псы изгъэжыхьыжынущ. Сыт есщIэми яхуэфащэщ шэрджэс жыIэмыдаIуэхэм. Генерал Филипсон и щхьэр къегъэпцIэж, абазэхэхэм епсэлъылIэурэ. Шэрджэсхэм я щIыр, къанэ щымыIэу, Урысейм ей хъун хуейщ! Урысхэр ирикъурэ къадэхуэIамэ, аращ шэрджэсхэм щхьэкIэ дигу пыкIын хуейр…»
Евдокимовыр гупсысэм къыхишащ лъэ макъым: майор Уланскэр къыщIыхьэри, генерал Филипсон къызэрысар къыжриIащ.
– КъыщIэшэ, – жиIащ Евдокимовым, и Iэр и щIыбкIэ щызэридзауэ щхьэгъубжэм здыбгъэдэтым. Бжэр къыщыкIыргъым зэплъэкIащ, пыгуфIыкI зищIри, и Iэр генерал Филипсон хуишиящ. – Еблагъэ, Григорий Иванович. УкъызэрыкIуар си гуапэщ. Шэрджэсхэм уаIууакъэ, дауэрэ уакъыблэкIа? Дауэ защIрэ, ди унафэм къеувэлIэн я мурадкъэ шэрджэсхэм?
– Абазэхэхэр я пIэ итIысхьэжа хуэдэщ, дызыгурымыIуэр шапсыгъхэмрэ убыххэмрэщ, – жиIащ Филипсон. – Абыхэм я гугъу пхуэсщIын ипэ сынохъуэхъунущ генерал узэращIам, орден лъапIэ къузэратам щхьэкIэ. Тхьэм уригъэфIакIуэ, Урысейм ухуолажьэри, нэхъыбэжи пхуэфащэщ. Уэракъэ Щамил зыубыдар – уэр фIэкI ар зыми хузэфIэкIынутэкъым.
– Тхьэразэ къыпхухъу, генерал, ауэ а Iуэхум сэ хэсщIыхьар мащIэщ. Фельдмаршал Барятинскэращ абы дыхуэзыунэтIар, сэ абы и унафэр згъэзэщIауэ аркъудейщ. Ди пащтыхь дотэр куэдрэ тхурепсэу, дэ дысэлэтщ, абы и унафэр дапщэщи дгъэзэщIэн хуейуэ ди пщэ къыдохуэ.
– Узахуэщ, генерал, – жиIащ Филипсон. – Аращ тхуэфащэр.
– УкъыщIезгъэблэгъар бжесIэнщ иджы. СыбзыщIынкъым: абазэхэхэм я Iуэхум дегъэгузавэ дэ. Абыхэм депсалъи дагурыIуи хъун си гугъэкъым. Нобэ щыщIэдзауэ зэхэсхын сфIэфIкъым абазэхэхэм дагурыIуауэ, къыдэкIужауэ фэ зытрагъэуа щхьэкIэ, ахэр хьэщэхурыпхъуэщ. Абазэхэ хьэщхьэрыIуэхэм дащIыгурыIуэн щыIэкъым, зауэр кIыхьлIыхь тфIащIынущ абыхэм – аращ абазэхэхэм депсалъи дагурыIуи щIэмыхъунур. – Ар ди акъыл закъуэкIэ длэжьа Iуэхукъым… – Псалъэр IэщIихын мурад ищIат Филипсон, ауэ Евдокимовыр къыпэрыуащ:
– Ар дыгъуасэщ, вэсэмахуэщи, зэфIэкIащ. Iуэху пIэщIэгъуэ къытлъыкъуэкIащ, абы дытепсэлъыхьын щхьэкIэщ укъыщIезгъэблэгъар. Уэри зэхэпхагъэнщ: шапсыгъхэм, убыххэм, абазэхэхэм меджлис къызэрагъэпэщын мурад ящIащ, Европэм зыщагъэIун щхьэкIэ. Ар яхуэбдэнкIэ Iэмал зимыIэщ. Лъы щыдгъэжащ мы лъахэм! Уи Iуэхур 25 Прозэ сон.
щызэфIэкIащ Шэрджэсым. Тифлис укIуэн хуейуэ къалэн къыпщащIащ. Абазэхэхэм пцIы якIэлъызепхьауэ къащымыхъун щхьэкIэ, IэнатIэщIэ къуатынущ, си унафэм ущIэтынущ дяпэкIэ.
– Пащтыхьымрэ хэкумрэщ къулыкъу зыхуэсщIэр! – жиIащ ФилипЗаулкIэ зиIэжьэри, Евдокимовым и псалъэм къыпищащ:
– Уи щхьэм ирумыгъажэ, генерал. Сыт пщIэн: дэ псори дысэлэтщ, унафэ къытхуащIмэ, дгъэзэщIэн хуейуэ ди къалэнщ… НакIуэ, шеибжьэ зырыз дефэнщ. СыноупщIынути, даIимауэ сщогъупщэ: хэт МыхьэмэтIэмин и пIэ ирагъэувауэ жыхуэпIэр? И цIэр сщыгъупщэжащ, ауэ абы и къуэшыр си псэм къызэрещар сощIэж – сыIуипIэ пэтащ. СыIуипIэнуи къыщIэкIынт, сэ япэ симыщатэмэ: си шэм къелакъым…
Генерал Филипсон гъуэгуанэ жыжьэ зэрытехьам и хъыбарыр дэни нэсащ – Шэткъали, Лабински, Мейкъуапи, Бжьэдыгъукъали. Шапсыгъхэми убыххэми я деж нэсащ хъыбарыр.
Абын, Ил, нэгъуэщI жылагъуэ куэди зэтрафыщIакIэт, зэтрагъэсхьат, цIыхур хы ФIыцIэм и Iуфэм Iуахуат. Урысыдзэм дзэпщ хуэхъунур хэт дяпэкIэ – ар къазэрыфIэIуэху щыIэтэкъым хы Iуфэм щызэтелIэ шэрджэсхэм. А къулыкъур хэт IэщIалъхьэми я зэхуэдэт адыгэхэм, абы щхьэкIэ зыми зихъуэжынутэкъым – ар къагурыIуэрт шэрджэсхэм. Убыххэми садзхэми къазэрыфIэIуэхуа щыIэкъым а хъыбарыр. Абазэхэхэрат абы нэхъ тегузэвыхьыр – урысхэм ягурыIуауэ ялъытэрт абыхэм, я пIэ изэгъэжауэт къазэрыщыхъур. «КъытхэIэбэIамэ» жари арагъэнт щIэгузавэр абазэхэхэр. 26


1861 гъэм и гъатхэт. Бэрзэдж Джырандыкъуэ щхьэгъубжэм доплъ, и нэр хы уфафэм къыхутечыркъым. Илъэс хыщI нэхъыбэ ептынкъым хьэжым, цIыху Iэчлъэчт, щхьэпэлъагэкIэ уеджэнтэкъым. «ЩIалэ гъакIуи, кIэлъыкIуэж» – хьэжым игу къэкIыжащ адыгэ псалъэжьыр, и къуэр къызэрыгувэм щхьэкIэ мэгузавэ. И къуэр, Ислъэмбэч, здигъэкIуар Абазэхэращ, абы и Iуэху зытетыр зригъэщIэн щхьэкIэ.
«Бгым исщи, къапэплъэр ящIэркъым, – жиIащ Джырандыкъуэ игукIэ. – Мыхьэмэт-Iэминрэ инэрал Филипсонрэ къызэрагъэпцIар щхьэ къагурымыIуэрэ? Дэкум хуэдэущ къызэрагъэпцIар! Къэбэрдейхэм ядэплъейри, абазэхэхэр урысхэм екIужащ – ар къащхьэпэн я гугъэмэ, щоуэ. Ермоловым вакъэ зэв иригъэуващи, къэбэрдейхэм я Iуэхури щIагъуэкъым, беслъэнейхэми я жьэ щапхами ярейщ – я хъыбари къэIуркъым. Дэ дыкъэзымыгъэпцIа щыIэж! Тыркухэм тхьэ щаIуэртэкъэ къыддэщIыну. КъызэрыщIидзыжам еплъ: я щIыб къытхуагъэзэжри Урысейм дращащ. Инджылызхэми франджыхэми IэджэкIэ дыкъагъэгугъащ, утыкум дыкърамынэну къыджаIэурэ кIэбгъу Прозэ защIыжащ – къытхуащIа щыIэкъым. Езы адыгэ лъэпкъхэр-щэ? Зэкъуэувэным, зэдэзэуэным и пIэкIэ, щхьэж и куэбжэпэ щозауэ, зэдэшэсын мурад яIэкъым – я пщIыхьэпIэм къыхэхуэркъым ар. Урыс пащтыхьым ди щIыр еубыд, лъапсэрыхыр къытхуегъакIуэ, дэ ди IитI зэтедзауэ дыщысщ, ди щIыр къызэрабзыхьым щхьэкIэ дил узыркъым. Занокъуэ Сэфарбий цIыху губзыгъэт, жыжьэ плъэфырт – адыгэ лъэпкъхэр зэгуигъэхьэн и мурадащ. И ахърэтыр нэху ухъу… Абы дедэIуамэ, иужькIэ къытщыщIа псор къытщыщIынутэкъым. И къуэм, Занокъуэ Къэрэбатыр Тхьэм хузэфIигъэкI и мурадыр: меджлис къызэригъэпэщын хьисэп иIэщи, ар къехъулIэмэ, цIыхум гукъыдэж къаритынут. Меджлис диIэ хъумэ, абы и цIэкIэ дуней псом захуэдгъэзэнщ: дызэхэзыщIыкIын гуэр къытекIынкъэ мы дунеишхуэм. Ди хуитыныгъэм дыщIэзэунущ, ди псэр пытыху – ар я фIэщ ирехъу хэти. НэгъуэщI хэкIыпIэ слъагъуркъым…»

Кавказ Ищхъэрэм ижь-ижьыж лъандэрэ адыгэ лъэпкъ пщIыкIутI щопсэу: абазэхэхэр, шапсыгъхэр, бжьэдыгъухэр, кIэмыргуейхэр, къэбэрдейхэр, мэхъуэшхэр, натхъуэджхэр, адэмийхэр, еджэрыкъуейхэр, беслъэнейхэр, хьэтыкъуейхэр, убыххэр. ЩIыри хъупIэри я куэдщ адыгэхэм, я къуршхэр задэщ, я мэзхэр щхъуантIэщ, япсхэр уэрщ. Гъэмахуэр кIыхь щохъу адыгэ хэкум, я щIымахуэр кIэщIщ, я бжьыхьэр щхъуэкIэплъыкIэщ, я гъатхэр пэрымэм зэщIещтэ, я жэщхэр бзыгъэщ, я махуэхэр уэфIщ. КIэщIу жыпIэмэ, жэнэтым исщ адыгэхэр.
Кхъужьей жыг лъагэм и жьауэм хэтщ Бэрзэдж Джырандыкъуэрэ зы щIалэрэ. Махуэр хуабэщ, дыгъэр мэдзакъэ, ауэ тIуми зыхащIэркъым ар: адыгэ фащэр ящыкъузащ, гъуэгу техьэным зыхуащIа хуэдэщ, я сэшхуи я къами я бгым ищIащ, я кIэрахъуэри хьэзырщ.
Бжьэпэм тетщи, ялъагъу урыс кхъухьхэр – хы Iуфэм щыплъырщ ахэр.
тащ.
«Меджлисым и хъыбар щыдгъэIунщ дуней псом, – ар и щхьэм икIыркъым убых дзэпщым. – Урысхэм депсэлъэнщ япэщIыкIэ, мафIэ къызэрытщIадзам щхьэкIэ къэдгъэнэнкъым. ДызэгурыIуэмэ, нэгъуэщI дыхуейтэкъым. Тыркуми, Инджылызми, Франджыми депсэлъэнщ итIанэ, лIыкIуэ яхуэдгъэкIуэнщ. Ауэ ахэр къыдэбзэджэкI зэпытщ…»
Джырандыкъуэ къыбгъэдэс щIалэр Абазэхэм къикIащ.
– Шэрджэс меджлисым бжьэдыгъухэмрэ къэбэрдейхэмрэ ящыщ хыхьэнукъэ? – Джырандыкъуэ къеупщIащ абазэхэ щIалэр.
– Абыхэм дзыхь ебгъэз хъунукъым: ахэр Урысейм еувэлIащ.
– НэIибым и зэманым дэри, абазэхэхэр, урысхэм дефIыжауэ щы-
– Ущоуэ. ФефIыжакъым, псалъэ гъущэ зэIыфхауэ аркъудейщ, – жиIащ Бэрзэдж Джырандыкъуэ. – ЗэгурыIуамэ, абазэхэхэм я хэкури зэрапхъуэри урысхэм. НэIибым фигъэжэкъуауэ аркъудейщ, дэкум хуэдэу фыкъигъапцIэри, езым хьэрэкIуэсэкIэ ищIащ… Евдокимовыр хьэщэхурыпхъуэщ, Филипсон ебзэджэкIри къулыкъу къыIэщIихащ. Филипсон нэхъ дыгурыIуэнкIэ хъунут…
Абазэхэхэм, шапсыгъхэм, убыххэм, садзхэм я хасэр 1861 гъэм 27 Прозэ гъэмахуэпэ мазэм и пщыкIущ махуэм зэхыхьащ. Хасэр щызэхыхьар Убыхыращ. Адыгэ меджлис-парламент щыхахащ хасэм, абы тхьэмадэ пщыкIутху хагъэхьащ. Меджлисым къызэщIиубыдэ щIыналъэр куей пщыкIутI иращIыкIащ, куейхэм я муфтийхэр, хеящIэхэр, жылагъуэ тхьэмадэхэр ягъэнэхуащ, дзэ къызэрагъэпэщащ, шу мин пщыкIутху хъууэ. Хасэм хэтахэр зэгурыIуащ, зэакъылэгъу хъури: Урысейми, Тыркуми, Инджылызми, Франджыми зыхуагъэзащ, хасэм и мурадри меджлис щIыхахари хуатхащ.
Адыгэ меджлисым зыщыгугъар къехъулIакъым. Шэрджэсхэм я унафэр ябзри ядыжакIэт 1860 гъэм и бжьыхьэку мазэм: урыс пащтыхь Александр ЕтIуанэм унафэ ищIат шэрджэсхэр хэкум ихун хуейуэ. Генерал Лорис-Меликовыр Истамбыл кIуэри тыркухэм епсэлъылIащ хэкум ираху шэрджэсхэм я Iуэхум теухуауэ.

Меджлисым лэжьэн щIидзащ. Хасэм зэрыщызэгурыIуати, урысхэм деж лIыкIуэ гуп ягъэкIуащ. ЛIыкIуэхэм я пашэр Занокъуэ Къарэбатырт. Абы щIагъуащ Бэрзэдж Джырандыкъуэ и къуэ Ислъамрэ нэгъуэщI зылIрэ. Щызэхуэзэн хуей щIыпIэр ягъэнэхуати, абы нэсри Шэрджэс меджлисым и лIыкIуэхэр епсыхащ. Евдокимовырат зыIущIэн хуейр. Ари къэсащ. Хуейм къихьащ ар. Къэзакъ шу зыбгъупщI щIыгъущ.
– Фыкъэзгъэгугъати, сыкъэкIуащ, – жиIащ Евдокимовым. – Депсыхынкъым, уанэгум дызэрисуи дызэпсалъэ хъунущ. ЗытIэжьэн мурад диIэкъым. Фигу къеуэр къызжефIэ.
– Абазэхэхэм, убыххэм, шапсыгъхэм я меджлисым дрилIыкIуэщ, – жиIащ Занокъуэ Къарэбатыр. – Дывэпсэлъэн щхьэкIэщ дыкъыщIэкIуар. Меджлисыр Шэрджэс къэралым и унафэщIщ…
Занокъуэм и псалъэр нригъэгъэсакъым Евдокимовым:
– Апхуэдэ къэрали апхуэдэ меджлиси сщIэркъым сэ. Си щыпэзэхэхщ.
– Апхуэдэ къэрали апхуэдэ меджлиси къыщызэдгъэпэщащ адыгэ хэкум, – жиIащ Занокъуэ Къарэбатыр.
– Абы щыгъуэ си жэуапыр мыращ: сэ сысэлэтщ, нэгъуэщI къэралым и лIыкIуэм сепсэлъэн хуейуэ си пщэ дэлъкъым. НэгъуэщIкIэ фыкъызэупщIынумэ, схузэфIэкIыр фхуэсщIэнщ, – жиIащ Евдокимовым.
фызыщIэлъэIун щыIэмэ, – ДызэрынолъэIунур зыщ, генерал: ди щIым фикIыж, къэзакъхэри ифшыж. Гъуэгуи тхуэвмыщI, лъэмыжи тхутевмылъхьэ ди псы уэрхэм – дахуэныкъуэкъым, – къыпищащ Занокъуэ Къарэбатыр и псалъэм. – КъыджумыIэми, дыщыгъуазэщ уи жэуапым. Урысеймрэ Тыркумрэ зэрызэгурыIуар дощIэ. Ди нэщIыбагъкIэщ зэрызэгурыIуар, акъылэгъу дадэхъунукъым къэралитIми.
– Къэралхэм я унафэр скъутэжын щхьэкIэкъым сыкъыщIэкIуар, – жиIащ Евдокимовым, тэмакъкIэщI къэхъуауэ. – Губгъэн пхуэсщIыркъым, Занокъуэ, – фхуэдмыщIэфынур къытпэбубыда щхьэкIэ. Зауэм дыхэтщ, ди пащтыхьымрэ ди къэралымрэ си пщэ къыдалъхьар согъэзащIэ. НэгъуэщIкIэ фыкъысхуэмеймэ, сожьэж. ПсыхэкIуадэщ 28 Прозэ ди зэIущIэр, сыкъэкIуэххэни хуеякъым, – жиIащ Евдокимовым, шыщхьэр ириIуэнтIэкIри. – Кавказым и тетым зыхуэвгъэзэн мурад
фщIауэ зэхэсхащ. Тифлис дэсщ Кавказым и тетыр. Хъыбар фхуезгъэщIэнщ.
Къэзакъ щхьэхъумэхэр и ужь ищIауэ, Евдокимовыр ежэжьэжащ, и щIыб Шэрджэс меджлисым и лIыкIуэхэм къахуигъазэри.

фэр.
1861 гъэм гъэмахуэку мазэм и пэщIэдзэм Шэрджэс меджлисым и лIыкIуэхэр – Бэрзэдж Джырандыкъуэ, Бырдж Хьэсэн, Тхьэгъущэ Исмел сымэ Тифлис нэсащ. ЛIыкIуэхэр Кавказым и тет фельдмаршал Барятинскэм и хэщIапIэм екIуэлIащ. Куэбжэм деж офицер къыщыIущIащ.
– Фыхэт, сытым фыкъытекIухьа? – къеупщIащ офицерыр.
ЛIыкIуэхэм я цIэ ираIуащ, Кавказым и тетым хуэзэн зэрыхуейр офицерым жраIащ:
– Генерал Евдокимовыращ апхуэдэ чэнджэщ къыдэзытар.
– ЗаулкIэ фыкъыспэплъэ: хъыбар фэзгъэщIэжынщ.
Офицерым щIэх дыдэ къигъэзэжащ:
– Бэрзэджыр дэтхэнэра?
– Сэращ. – Уэрамэ, накIуэ. Адрейхэр мыбдеж къыщытпэплъэнщ – аращ унаБарятинскэр зыщIэс сэрейм щIашащ Бэрзэдж Джырандыкъуэ. ЩIаша щхьэкIэ, фельдмаршалым хуагъазэркъым: ежьащ, пщэдей къэсыжынущ – аращ къыжраIар.
– Гъуэгу кIыхь фытетащ, пщэдей пщIондэ зывгъэпсэху…
Нэху ягъэщри, трагъэзащ. Барятинскэм IуагъэщIакъым. Езыгъэблэгъар абы и къуэдзэращ – генерал-адъютант Орбелиани. Абы и стIолым трилъхьащ Джырандыкъуэ здихьа тхылъымпIэр.
ТхылъымпIэм ирижэри, Орбелиани и нэр къиIэтыжащ:
– Мыбы къикIын щыIэкъым. Фи щхьэр къывогъэпцIэж.
– Уи пащхьэ ислъхьар Шэрджэс меджлисым и тхылъщ. Меджлисыращ мыр си пщэ къизылъхьар, – жиIащ Бэрзэдж Джырандыкъуэ, генерал-адъютантым ней-нейуэ еплъри. – Меджлисыр хэзыхар Шэрджэс къэралыгъуэращ. Шэрджэс лъэпкъхэр зэгухьэри къэрал яухуащ. Абы дрилIыкIуэщ дэ.
– Кавказым апхуэдэ къэрал къызэрыщыунэхуам сыщыгъуазэкъым сэ, – жиIащ Орбелиани.
– НэгъуэщI къыджепIэнукъэ? Генерал Евдокимовым уигъэIущами ярейщ уэ! – къэлыбыным нэсат Бэрзэдж Джырандыкъуэ.
– Сэри генерал Евдокимоври дызыхуэлажьэр Урысей къэралыгъуэращ. Меджлис жыхуэпIэр зэбгрывутIыпщыкIыжи, Iэщэр вгъэтIылъ, фи пIэ фитIысхьэжи, фызыхэс къэралым фыхэзагъэ. Сэ нэгъуэщI бжесIэнукъым.
– НэгъуэщI къыджевмыIэнумэ, пщIэншэрыкIуэ дыхъуащ. Захуэмрэ къуаншэмрэ зэхэдмыгъэкIауэ детIысэхынукъым: Бытырбыхуи дынэсынщ, Тыркуми, Инджылызми, Франджыми дыкIуэнщ… 29 Прозэ

Ар жери, Бэрзэдж Джырандыкъуэ Шэрджэс меджлисым и лIыкIуэхэр гъуэгу тришэжащ.
ИувыкIауэ пащтыхьым поплъэ абазэхэхэри, къэзакъхэри, сэлэтхэри – псоми я щыпэлъагъущ: иджыщ пащтыхьыр Кавказым къыщыкIуар.
КIий-гуо макъ къэIуащ:
– Пащтыхьыр къэсащ! ИугъащIэ ди пащтыхь дотэм! И гъащIэр – Щхьэ зэрыгъэкIийрэ? Я хьэм бажэ къиубыда? – ягъэщIэгъуащ кIыхь ухъу!
абазэхэхэм. – Аращ я хабзэр. Пащтыхь я щыпэлъагъущ.
Пащтыхьым Евдокимовымрэ Лорис-Меликовымрэ щIыгъущ. Къэзакъ шухэм къаувыхьауэ, Александр ЕтIуанэр абазэхэхэм ябгъэдэкIуэтащ.
– Укъызэрытхуеблэгъар ди гуапэщ! – жаIащ абазэхэхэм.
– Шэрджэсхэр фызибийкъым сэ, хэгъэрейуэщ фызэрыслъытэр, – жиIащ урыс пащтыхьым, Шэрджэс меджлисым хэтхэм ябгъэдэкIуатэри. – Тхьэм фригъэфIакIуэ, псэукIафIэ фыхъу. ФIыгъуэ къывэуалIэмэ, аращ сэ сызыхуейр. Урысейр псоми ди зэхуэдэщ, Урысейм зиузэщIмэ, абы ис лъэпкъхэми заузэщIынущ. Шэрджэсхэми зыщаузэщIынущ Урысейм – шэрджэсхэри Урысей къэралыгъуэм щыщщ. Къэрал гъунапкъэр дгъэбыдэн хуейщ, абы щхьэдэхыпIи дэпщыпIи иIэ хъунукъым. Ди гъунэгъу къэралхэм сату ядэтщIын щхьэкIэ, хы Iуфэм дызэрыкIуэ хъун гъуэгу дызэрыхуэныкъуэм фыщыгъуазэщ шэрджэсхэр. Гъуэгум и ужь дихьащ, ТIуапсыи, ЦIэмэзи, Анапи нэтхусынущ гъуэгур. Фэ фщыщ гуэрхэм я щIапIэхэмкIэ блэкIынущ гъуэгур, ар зыгуэркIэ зэран къыфхуэхъумэ, дэ пщIэ къыттенэнукъым. Жылагъуэ гуэрхэр дгъэIэпхъуэн хуей хъуми, аращ – ахэри хедгъэлъэфэнукъым. Урысейм феувалIэрэ фыхэпсэухьмэ, фIыгъуэщ къыфхудэкIуэнур, шынагъуэ фыхэхуэнукъым, фи хабзи фи дини зыри къыхэIэбэнукъым. Дызэпэувауэ дызэрызэзауэрэ куэд щIащ, зауэм фIы къытхуихьакъым фэри дэри. ЗауэкIэ къэфхьын щыIэкъым, урысыдзэр лъэщ дыдэщ, абы фыпэлъэщынукъым, фи щхьэр хэфлъхьэн фIэкI.
Пащтыхьым и псалъэр нигъэса нэужь, сэлэтхэмрэ къэзакъхэмрэ зэрыгъэкIиящ. КIий-гуо макъыр щыувыIэжынум пэплъэри, Цей Хьэтырбий утыкум къихьащ.
– Ди унафэр урыс пащтыхьым ищIакIэщ, и пщэ ар дэдмылъхьарэ пэт, – жиIащ Цейм. – Абырэ дэрэ ди акъыл зэтехуэркъым, игъащIэкIи зэтехуэнукъым. Дэри тфIэдахэщ ди хэкур, ди лъахэм пэтщIын щыIэкъым, абы и хуитыныгъэращ иджыри къэс дызыщIэзэуар, дяпэкIи дыщIэзэунущ ди хэкум и хуитыныгъэм. Урыс пащтыхьым дыкъегъэгугъэ: ди хабзи, ди унафи, ди дини къыхэIэбэнукъым. Шыгъу Iэбжьыб псы лэгъупым хэвдзэт: напIэзыпIэм хэкIуэдэнущ. Ди лъэпкъри аращ: Урысейр инщ, ди лъэпкъ мащIэр Урысейм хэткIухьынущ. Урыс пащтыхьым жиIащ: «Кавказыр дыдей хъунущ». Хьэуэ, жызоIэ сэ: Кавказыр е ди хэкущ, е ди кхъэлъахэщ. ХьэщIэм псалъэ жагъуэ жраIэ хабзэкъым – 30 Прозэ
аращ адыгэм ди хабзэр. А хабзэм себэкъуэнущ нобэ. Мыращ пащтыхьым жесIэр: уэ удихэгъэрейкъым, удибийщ!
ЦIыхур Iэуэлъауэ зэрыгъэхъуащ. Шэрджэсхэр къебгъэрыкIуэн къафIэщIри, къэзакъхэм пащтыхьыр къаувыхьащ, я сэшхуэхэр кърагъэлъэтри. Зы адыги епхъуакъым и къами и сэшхуи.
– Урыс пащтыхьыр ди хьэщIэщ нобэ. ХьэщIэм хуэфащэ хабзэм дебакъуэмэ, игъащIэкIэ хъуэн тхуэхъунщ! – жиIащ Цейм. – Пащтыхьым и псалъэм къыщIигъужынIамэ, дедэIуэнущ.
И тэрмэшхэм ящыщ зым зыхуригъэзэкIащ пащтыхьым. ЛъэбакъуитI-щы къичри, тэрмэшым жиIащ:
– Пащтыхьым и псалъэм къытригъэзэжыркъым. Зэхэфхар къывгурыIуамэ, фи гум ивубыдэ – аращ пащтыхьым къывжиIэр.

Инджылызым щыкIуэм гугъу ехьащ адыгэ лIыкIуэхэр. Хым щызэпрыкIым урыс кхъухьхэр къеплъакIуэрти, абыхэм зыщагъэпщкIун хуей хъуащ. Истамбыл нэсыху хым щытетар жэщущ, махуэкIэ хы Iуфэм есылIэурэ.
Истамбыл нэса нэужь, япэ къаIущIар Джеймс Беллщ.
– Гъуэгум и нэхъ хьэлъэр къэфкIуащ, – лIыкIуэхэм, Дзэпщ Исмелрэ Хъущт хьэжымрэ, я гур фIы къахуищIащ абы. – Зыдгъэгувэжынкъым: Франджым дынэсмэ, Инджылызри жыжьэжкъым.
Инджылызым Уркварт Дэвид къащыпэплъэрт Шэрджэсым и лIыкIуэхэм: абы щыгуфIыкIащ Дзэпщ Исмел – а тIур нэIуасэ зэхуэхъуауэ зэрыцIыхурт. Инджылыз парламентым къыщыпсэлъэнущ Исмел, абы щыжиIэнури и хьэзырщ. Дуней псом щреIу зауэм хэт шэрджэсхэм ятелъ хьэзабым, лей къазэрытехьэм и хъыбар. Зауэм хэзыдзар шэрджэсхэм я псэм къещэ урыс дзэпщхэрщ, урыс пащтыхьым къариуштащ ахэр, адыгэ хы Iуфэм кхъухьхэр кърашэлIащи, бэуапIэ къратыркъым, нэгъуэщI къэралхэм сату дащIыфыркъым, Шэрджэсым кърагъэхьэIакъым – ар щхьэ хузэфIэкIрэ Урысейм, адыгэхэм къадэщIын теткъэ мы дунейм, зыми ил узыркъэ егъэзыгъэ хъуа адыгэхэм щхьэкIэ?.. Дзэпщ Исмел и щхьэм икIыркъым ар, и гупсысэм хэт зэпытщ.
– ПщIэншэрыкIуэ дымыхъумэ арат Хъущт хьэжымрэ дэрэ дызыхуейр. Гынрэ топрэ тшэфамэ, пщIэншэрыкIуэ дымыхъуауэ тлъытэнут, – жиIащ Дзэпщ Исмел.
– Инджылызым къыфхуащIэфынур сэ дэнэ щысщIэн, Исмел, сэ схузэфIэкIынуращи, гыни, топи, нэгъуэщI Iэщэ гуэрхэри фхуэдгъэхьэзыращ. Ахэр икIэщIыпIэкIэ зэрыфIэрыдгъэхьэнум иужь дитщ. Шэрджэсыр зыхэт хьэзабым щыгъуазэр мащIэкъым. Фэ фимыкIуэтыж закъуэ, – жиIащ Белл. – Урысхэм закъевмыгъэгъапцIэ, дахэ къывжаIэкIэ фемыдаIуэ, Iэщэр фымыгъэтIылъ. Европэм игу техуэнукъым Урысейм къывих лейр. Куэд яхьыжынукъым: Урысейм теуэнущ европей къэралхэр, абы и Iэ-и лъэр япхынущ – лей зэрихьэжыфынукъым дяпэкIэ, ар хуадэнукъым…
Махуэ тIощIым щIигъукIэ гъуэгу тетащ адыгэ лIыкIуэхэр. Лондон нэсри, зы махуи загъэпсэхуакъым: зылъежьам и ужь ихьащ. Зы кхъухь 31 Прозэ
из Iэщэ щIэлъэIуати, кхъухьитI-щыкIэ къагъэгугъащ.
Инджылыз пащтыхь гуащэм къахуигъэкIуам, зиусхьэн Дуглас, иригъэблэгъащ лIыкIуэхэр. ЛIы гъур кIыхьщ Дуглас, лIыкIуэхэм къащыгуфIыкIауэ фэ тетщ. Уркварти ящIыгъущ лIыкIуэхэм. Ар я тэрмэшщ.
– Куэд щIауэ дыфкIэлъоплъ дэ, Шэрджэсым и Iуэху зытетым дыщыгъуазэщ, – жиIащ Дуглас. – Нэхъапэми дывдэIэпыкъуащ, дяпэкIи дывдэIэпыкъунущ. Фэращ дэ дызителъхьэр. Урысейр къыжьэдумыкъуэмэ, хъийм икIыпэнущ. Кърым зауэм и ужькIэ дызэрызэгурыIуащи, дэ дызэрывдэщIри дызэрывдэIэпыкъури Урысейм ищIэ хъунукъым.
Дуглас и иужьрей псалъэр шэуэ къытехуащ Дзэпщ Исмел. «Инджылыз меджлисым дыкъыщагъэпсэлъэнукъым – аращ мы зиусхьэным и псалъэм къикIыр», – гу лъитащ Дзэпщ Исмел.
– Зы лъэIу сиIэт, – жиIащ Дзэпщ Исмел. – Инджылыз меджлисым сыкъыщыпсалъэ хъунукъэ?
– Хъунущ. Сыт щIэмыхъунур? Дэ зыми и жьэ дубыдыркъым, – жэуап къритащ Дуглас. – Iэщэ зэрывэттыр къыхэбгъэщынкIэ Iэмал зимыIэщ – ар зыщумыгъэгъупщэ закъуэ. Дакъикъибл нэхъыбэкIэ укъэпсалъэ хъунукъым. Парламентым хэтхэм дакъикъитхущ иратыр.
ПIалъэр къыщысым, шэрджэс лIыкIуэхэр парламентым яшащ. Дзэпщ Исмел псалъэр къылъысащ. Джеймс Белл къыбгъурыуващ – ар тэрмэшщ.
КIыхь зригъэщIакъым Дзэпщ Исмел: дакъикъиблкIэ фIэкI уамыгъэпсэлъэнумэ, уигу къеуэ псор дауэрэ яхуэпIуэтэн? Нэхъыщхьэм гу лъаригъэтащ: лъыгъажэ зауэм зэрыхэтым, ар къазэрытехьэлъэм, дэIэпыкъуэгъурэ къадэщIынрэ зэрамыIэм. Инджылыз парламентым иритащ Шэрджэс меджлисым дуней псом зэрызахуигъазэ Псалъэр.

– Сэ сежьэн хуейщ, си унафэм къедаIуэ, – жриIащ генерал Евдокимовым полковник Сердюковым. – Мейкъуапэ къыщыщIэдзауэ Псыхуабэ нэс къэзакъ плъырхэр гъуэгум тегъэувэ: шэрджэс абрэджхэр къеджэдэжьэнкIэ мэхъу. Фахуэсакъ абыхэм, фыбэлэрыгъмэ, фыIуапIэн хьэзырщ.
– ДатеплъэкъукIынкъым! – жери пэшым щIэкIыжащ Сердюковыр.
И закъуэ къыщынэм, генералыр гупсысэм хэджэрэзащ: «Кавказым и тетыр щIэх дыдэ къызэджэн си гугъащ – щхьэ зигъэгувэрэ? Сыкъызэрытричыр ищIэркъэ? ЩIымахуэр къихьэху къызэджакъым, иджы гъуэгум щызекIуэгъуейщ. Зыри къыщыщIынтэкъым тетым, езыр къакIуэрэ псори и нэкIэ зригъэлъэгъуатэмэ. МафIэм дызэрыхэтыр ищIэркъэ? Кавказым дзэуэ исым Iэтащхьэ щыхуащIакIэ, ар и къалэнщ зиусхьэн Романовым. Дэ ди псэ деблэжыркъым, лъы догъажэ, фIыщIэр зылъысыр езыхэращ. Пащтыхьым сигу ебгъэркъым: къулыкъукIэ сыдригъэкIуэтеящ, къызэтащ, граф цIэр къысфIищащ. Кавказми къэкIуащ, ди Iуэху зытетыр и нэкIэ зригъэлъэгъуащ, бгырысхэр зэрыхьэкIэкхъуэкIэр и нэгу щIэкIащ. ФIыщIэ къыхуащIыным щIэнэцIым и щхьэ зэрыхьщ, дэ ди 32 Прозэ
IэнатIэр зэуапIэрщ…»
Евдокимовым и нэгу щIэт зэпытщ мафIэ щIадзэурэ зэтрагъасхьэ жылэхэр, гужьеяуэ мэзым щIэлъэдэж сабийхэр, и тхьэкIумэм икIыркъым абыхэм я гъы макъыр. А псори къыфIэIуэхукъым генералым, и нэгум щIэт, и тхьэкIумэм ит зэпыт щхьэкIэ, къыхэскIыкIынукъым – зэсэжагъэжьщ лъэгуажьэм къэсу лъыуэ зыхэтар. ЩIэгузавэр нэгъуэщIщ: Кавказым и тетым щIриджэрщ. «Къулыкъум сытригъэкIынкIэ хъунукъэ? Ари къызищIэфынущ. И нэфI къызэрыпщыхуэщ… Зауэр и кIэм нэзгъэблэгъащ, зы махуэ сепсыхакъым. Иджы лъэныкъуэ срагъэзмэ, си вагъуэр ижауэ аращ. Хэт Ермолов сымэ зигу къэкIыжыр? Ермоловыракъэ Къэбэрдейр зыгъэбэяуар? И цIэ ираIуэжрэ иджы? Езыр зи пIэ иува Барятинскэр-щэ? Засс, Вельяминов, Филипсон сымэ-щэ? Ящыгъупщэжащ ахэри. Къулыкъур сIэщIахрэ лъэныкъуэ срагъэзмэ, сэри аращ къыспэплъэр. Къулыкъум сытрихун мурад ищIми, и къуэш нэхъыжьым, ди императорым, къыхуидэнкъым: ар къысщытхъуащ, фIыщIэ къысхуищIащ. «Шэрджэсхэм я джабэр щIэбудащ», – жери. Хьэуэ, си IэнатIэр сIэщIахын си гугъэкъым, ахэр сэ къысхуейщ иджыри – зауэр и кIэм нэдгъэсыху…»
Евдокимовыр зэрымыгугъауэ къыщIэкIащ: Кавказым тет хуащIа Романовыр къыщыгуфIыкIащ, IэплIэешэкIкIэ иригъэблэгъащ. Шэрджэсхэм иращIылIа зауэр здынэсам щIэупщIащ тетыр. Евдокимовым кIыхь зригъэщIакъым: – Мы гъэм и гъатхэм кIэ еттынущ шэрджэсхэм. – Ар дэгъуэкъэ! – гуфIащ тетыр. – Пащтыхьри сэри дыпщогугъ абыкIэ. ТекIуэныгъэм дыхуеужьэрэкIын щхьэкIэ, сыткIэ дыбдэIэпыкъун? Сыт нэхъ ухуэныкъуэ?
– Кхъухь дыхуэныкъуэнущ. Шэрджэсхэр хым зэпрызышын кхъухь, – жиIащ Евдокимовым.
– Кхъухь фыщыдгъэщIэнкъым.
– Кхъухь дыщымыщIэмэ, Iэрэ жьэрэ зэхуэзыхь къиднэнкъым Шэрджэсым, я лъапсэр нэщI тщIынщ…

Евдокимовыр жьэмыгъуэ ипсэлъыкIауэ къыщIэкIащ: шэрджэсхэм я лъыр щагъэжа зауэр и кIэм нэблэгъат. Ар нэрылъагъу хъуащ 1864 гъэм и щIымахуэм.
Офицерхэм ящыщ зым игу къигъэкIыжащ: «ДебгъэрыкIуауэ бгым дохьэ. Ди дзэр щалъагъукIэ, шэрджэсхэр зэрогъащтэ. Нэхущым уэс Iув къесащ, уаещ. Жыгыщхьэм идиихьа бгырыс лIыжь дрихьэлIащ. ЛIыжьыр щхьэпцIэщ, лъапцIэщ. Плъыр хъунт лIыжьыр, уае къытехъуэри, жыгыщхьэм идиихьащ. Шэрджэс къуажэ зыбгъупщI дгъэсащ зы махуэм. ЛIы цIэрыIуэ зэджэр, лIыкIуэ къытхуащIащ, къыдагъэпсэлъэн щхьэкIэ. Къару къахуэнэжатэкъым шапсыгъхэм, къытпэувыжыфынутэкъым. «Дызэвгъэпсалъэ» – аращ ар лIыкIуэ къыщIащIар. Тыркум кIуэнущи, я гъуэгур зэпыдмыупщIмэ, гуэр, Щауэ КъасболэткIэ 3 Заказ № 22 33 Прозэ
нэгъуэщIым щIэлъэIужыркъым шапсыгъхэр. Хуит тщIымэ, гъуэмылэ здащтэнут. «Къэнар хьэрэм фхухъу» – арагъэнщ, дауи, ягукIэ жаIэр…»
Шэрджэс меджлисыр ягъэса нэужь, шэрджэсхэр зэувэлIэжыфакъым – я щхьэр я лажьэщ псоми. Меджлисыр щэнейрэ зэхуэсати, я акъыл зэтехуакъым, дзыхь зэхуащIыжыртэкъым.
Занокъуэ Къарэбатыр игу къокIыж и адэми, Сэфарбий, меджлис къызэригъэпэщын мурад зэриIар. Ар и хъуэпсапIэ зэпытащ Сэфарбий, дунейм тетыху – къехъулIакъым…
Занокъуэ Къарэбатыри арат и гуращэр – шэрджэсхэр зэгуигъэхьэныр. Зыри къедэIуакъым абы. Къэрабгъэм ящыщтэкъым Къарэбатыр, нобэ къэшынауэ къыфIэщIащ – Тхьэм ищIэнщ къызыхэкIар.
Шэсри, Бжьэдыгъукъалэ къикI гъуэгум техьащ Къарэбатыр. Нобэ нэщIщ гъуэгур. Дыгъуасэ дзэ фIыцIэр щызэхэзекIуащ, шыбжькIэ ялъэф топхэм къаIэт сабэм Iур икудауэ.
Гупсысэ мыфэмыцхэм къыхэкIыфыркъым Занокъуэ Къарэбатыр: «МазитI и пэкIэ хуэстха лъэIум жэуап къритакъым пащтыхьым. Езыр зыгуэр хуей хъумэ, мэкъакъэ-мэкIэцI. Щыхуэмейм деж дэгу сагъро зещI. Хуеймэ, и унафэр икъутэжыфынущ пащтыхьым. Абазэхэхэм ягъэкъуаншэр Евдокимовыращ, къагурыIуэркъым пащтыхьым и Iизын хэмылъауэ генералым зы лъэбакъуи зэримычынур. Дызыщымыгугъыным дыщыгугъащ, дыкъэплъэнэфти, дыплъэкъуащ. Сыт иджы тщIэнур, сыт къытпэплъэр? Нэгум щIэлъыр лъэгум кIуащ жыхуаIэракъэ…»
Гъуэгум техуэжыркъым цIыхур – зи лъэ вакъэ изылъхьэфыр хы Iуфэм зэрохь. Уапэувмэ, къодэIуэжынукъым зи щхьэр щIэзыхьахэр. Сыт Тыркум къащыпэплъэр – ар зыми ищIэркъым. Я бзи я хабзи ямыщIэми, я диныр зыщ, гущIэгъу къыхуащIынкъэ?
Я хэкур зэрыпхъуакIуэхэм щахъумащ абыхэм, я лъахэри, я къуршхэри, я хъупIэхэри, я хадэхэри къызэранэкI иджы. КъызэранэкI я адэжьхэм я кхъэхэр…
Къарэбатыри изэгъэжыркъым и унэ. «Урысейм зыхуейр зыIэригъэхьащ. Сыт урыс пащтыхьым адыгэхэм къажриIар? «Си IэмыщIэ зыкъифлъхьэн фымыдэмэ, Тыркум фыIэпхъуэ!» Шэч хэлъкъым: Урысеймрэ Тыркумрэ ди нэщIыбагъкIэ зэгурыIуащ. Тырку
кхъухьхэр хы Iуфэм Iузщ. КъэралитIыр зэрызэгурыIуам щыхьэт техъуэркъэ ар? Хэкум фикIын фымыдэмэ, залымыгъэкIэ фитхунущ – аращ урыс пащтыхьым къызэригъэгугъар. И псалъэр егъэпэж урыс пащтыхьым: дзэ фIыцIэр къариутIыпщащ, адыгэхэм лъапсэрыхыр къахуигъэкIуэн щхьэкIэ…»
Зы махуэ дигъэкIри, Занокъуэ Къарэбатыр Сошэ (Сочэ) деж кхъухьым щитIысхьащ, и унагъуэр зыщIигъури…
ЦIыхум ягу ебгъащ Занокъуэ Къарэбатыр. Япэ зригъэщащ – аращ ягу щIебгъар. Абы и ужьыр зэрахунум шэч къытрахьэркъым шапсыгъхэм: а зы гъуэгуращ псоми къащIэлъыр. Ар зэрыгъуэгу мыгъуэр къагурыIуэркъым я нэхъыбэм: Тыркур жэнэт унапIэ яхуэхъун къафIощI… 34
* * * Прозэ

И IэмыщIэ илъ убых унагъуэ щиплIыр здришэжьэнути, Бэрзэдж Джырандыкъуэ генерал Гейман деж кIуащ, гъуэгу тхылъ къыIихын щхьэкIэ. Абы щыгъуазэ офицер гуэрым итхыжыгъащ: «… Шэджагъуэ нэужьым Бэрзэдж Джырандыкъуэ къэкIуащ. Тхьэмадэ пщыкIутхуи щIыгъущ. Генерал Гейман къащыдыхьэшхащ убыххэм:
– Си деж щхьэ фыкъэкIуа иджы? Европэр къыфщхьэщыжын фигугъатэкъэ? Дэнэ щыIэ фыкъэзыгъэгугъахэр? Слъагъуркъыми ахэр. ТопкIи фыкъагъэгугъат – топи слъагъуркъым.
– Зыми дыщыгугъыжыркъым дэ, утыкум дыкъранащ, – жэуап итащ Бэрзэдж Джырандыкъуэ. – ДыкъыщIэкIуар дывэпсэлъэн щхьэкIэщ.
– Фыкъыдэпсэлъэн мурад фщIащ. Сыт фыкъыщIыдэпсэлъэнур: фэ фыхахуэщ, фыщхьэмыгъазэщ. Хьэмэрэ фыкъыдэзэуэн фи мурад, текIуэнур къэфщIэн щхьэкIэ? – жиIащ генералым.
– Дызэрыфпэмылъэщэнур къыдгурыIуащ, итIани къару гуэри къытхуэнащ дэ. Дызэзауэмэ, ди цIыхур хэкIуэдэнущ – абы дыхуейкъым. Дызэвгъэпсалъэ – аращ дыкъыщIэкIуар, – жиIащ Джырандыкъуэ.
– Шыпсэ севмыгъэдаIуэ! Сэ фызоцIыху фэ! Тыркум фызэрыкIуэну гъуэгур фымыщIэмэ, абазэхэхэмрэ шапсыгъхэмрэ феупщI.
Ар жери, генералыр убыххэм ябгъэдэкIыжащ…»
Апхуэдэ жэуапщ генерал Гейман убыххэм къаритар. НэгъуэщI къыхуэнэжатэкъыми, Бэрзэдж Джырандыкъуэ и унагъуэри и IэмыщIэ илъ цIыхухэри гъуэгум хуигъэхьэзыращ, бгым къришри хы Iуфэм къащыпэплъэ кхъухьхэм иригъэтIысхьащ… 35

1864 гъэм и гъатхэм Кавказым и тет Романов Михаил пащтыхьым хуитхащ: «Лабэ къыщыщIэдзауэ Псыжь псыхъуи ТIуапсэ псыхъуи ди бийхэр дэдгъэкъэбзыкIащ». Пащтыхьыр гуфIащ: «ФIыщIэр ди Тхьэшхуэм ейщ!»
Генерал Гейман хъыбар игъэIуащ: «1864 гъэм гъатхэпэ мазэм Навагин быдапIэм (иджы Сочэ) шэрджэсхэм я иужьрей гъуащхьэр щызэтетфыщIащ. Кхъухьхэм зэрогуэ шэрджэсхэр, Тыркум зэрыхьынущи. Кхъухьыр къомэщIэкI – шэрджэс куэдыIуэ щызэтрихьащ хы Iуфэм. Хы Iуфэм къэмысаи щыIэщ: бгым къикIыурэ къызэрохь. Кхъухь дыщIыхуейр аращ. Шэрджэсхэр Кавказым идгъэкъэбзыкIын мурад щыдиIэкIэ, зы кхъухьми кхъухьитIми дрикъунукъым. Бгы дурэшхэм зыдэзыгъэпщкIуа шэрджэсхэр къызэщIыдокъуэ – зы цIыхуи къиднэнукъым бгым…»
«… Шэрджэсхэр зытедгъэкъэбзыкIа щIым къэзакъ станицэ 52-рэ нэгъуэщI жылагъуи 3-рэ идгъэтIысхьащ, унагъуэ 4374-рэ дэсщ абыхэм, – Бытырбыху хъыбар иригъэщIащ Евдокимовым. – Шынагъуэр ящхьэщыкIащ абыхэм – шапсыгъ къиднэжакъым: топи, нэгъуэщI Iэщи Прозэ

хуэныкъуэжкъым. Я хади я лъапси къызэранэкIащ шэрджэсхэм: гъавэ щыщIэнукъым мы лъахэм къэдгъэIэпхъуэхэр – псори я хьэзырщ, дыпсэунщ жаIэмэ…»
Кавказ зауэм кIэ зэригъуэтам и щIыхькIэ Къуэбыдэ дзэр щиувыкIащ. Псори нэжэгужэщ – я хьэм бажэ къиубыдащ жыхуаIэращ. Кавказым и тет Романов Михаил дзэм и пащхьэ иуващ, абы и щIыбагъ къыдэтщ генералхэмрэ офицерхэмрэ.
– Кавказ зауэм кIэ игъуэтащи, абы щхьэкIэ сынывохъуэхъу, – дзэм къахэгуоуащ Романовыр. – ЛIыгъэ зефхьащ фэ! ФIыщIэ хузощI фэ фщыщ дэтхэнэми! ФIыщIэ хузощI ди Тхьэшхуэм! Зауэм хэкIуэда лIыхъужьхэр зэи тщыгъупщэнукъым дэ: лъы ягъажэурэ къазэуащ абыхэм мы лъахэр – ар псэупIэрэ тыншыпIэрэ тхуэхъунущ дэ!
Я жьафэр къехыркъым генералхэми, офицерхэми, сэлэтхэми – псоми я гуфIэгъуэщ. Махуэри уэфI дыдэщ нобэ – 1864 гъэм накъыгъэ мазэм и 21-м…
Къуэбыдэ щиувыкIауэ зэщIэгуауэ дзэм зырыз-тIурытIурэ блокI я лъэпкъэгъухэм къакIэрыхуахэр – хы Iуфэращ ахэр здэпIащIэр: нэгъуэщI къахуэнэжакъым. Я хэкум лъапсэрыхыр къыхуагъэкIуащ…
Кавказ зауэм кIэ игъуэтащ. КIэ зымыгъуэтыр адыгэхэм къатепсыха насыпыншагъэрт. Зауэм къелахэм я щхьэр щIахьащ, бгым къикIыурэ хы Iуфэм зэрохь.
Хы Iуфэм зэрыхьми, я гугъэр хахыжакъым: гува-щIэхами зэгуэр къагъэзэжынкIэ хъунущи, ар я гурыфIыгъуэщ.
Зауэм и кIэр зи нэгу щIэкIа гуэрым, Тихомиров Л. А. игу къегъэкIыж: «… Шэрджэсхэр я лъахэм ирахун щIадзакIэт, дэ Темрыкъуэ къалэ цIыкIум дыщыдэсам щыгъуэ. Дагъыстэным зауэр зэрыщекIуэкIамрэ Щамил зэраубыдамрэ сэ сызэрыщыгъуазэр а псор зи нэгу щIэкIахэм я гукъэкIыжхэмкIэщ. Псыжь адрыщIрэ хы ФIыцIэм и Iуфэмрэ зауэр зэрыщекIуэкIар си нэкIэ слъэгъуауэ сыщыгъуазэщ. А насыпыншагъэм и хъыбар гууз Iэджи срихьэлIащ, ар зи нэгу щIэкIахэм ятхыжауэ. Сэри сытетхыхьын мурад сиIащ а зауэ гущIэгъуншэм, хъыбар куэд зэхуэсхьэсауэ щытащ, ауэ а псор стхыжыным сыхунэсакъым, щхьэусыгъуэ гуэрхэм къыхэкIри».
КъуэкIыпIэ Кавказыр къазэуа нэужь, Барятинскэм дзэпщхэр Тэрчкъалэ (Владикавказ) щызэхуишэсауэ щытащ, КъухьэпIэ Кавказыр къэзэуа зэрыхъунум тепсэлъыхьын щхьэкIэ.
Генерал Филипсон зэрилъытэмкIэ, шэрджэсхэм уагурыIуэфынут, мафIэ ящIумыдзэми, – ар абы щигъэунэхуащ абазэхэхэм я деж. Ар щхьэгъэпцIэжущ Барятинскэми адрей урыс дзэпщхэми зэралъытар.
Шэрджэсхэр хэзэгъэнукъым Урысейм, игъащIэ лъандэрэ щхьэ- 36
* * * Прозэ
хуитщ ахэр, зым и IэмыщIи илъакъым ахэр – аращ Iэрыубыд щIыпхуэмыщIынур. КъыщомыдэIуэнукIэ, Iэщэрэ мафIэкIэ хэгъэзыхьын хуейщ. Урысейм еплъытмэ, шэрджэсхэм тхыдэм и гъуэгуанэ кIыхь къызэпачащ. Пасэрей алыджхэм япыщIауэ щытащ шэрджэсхэр, илъэс мин зыбжанэм и кIуэцIкIэ зэрыпхъуакIуэ куэд къещащ шэрджэсхэм я хэкум, къеща щхьэкIэ, я лъэгу щIагъэувэфакъым: зэрыпхъуакIуэхэр е зэхакъутащ, е езыхэр зэщIэкIуэжащ, шэрджэсхэм фIырыфIкIэ уазэрыпэмылъэщынур къагурыIуэурэ. Я хэкури я щхьэри зэрахъумэжыфын къару яIэти, абы къыкъуэгушхукIырт шэрджэсхэр, зи щхьэр бийм хуэзыгъэщхъ лъэпкътэкъым ахэр. Тыркухэр динкIэ къагухьэми, абыхэм я IэмыщIи зралъхьэн мурад яIэтэкъым шэрджэсхэм, IэщэкIэ къалъихьэрэ – зэрызрагъэцIыхужын къаруи ябгъэдэлът шэрджэсхэм. Урысейм и гугъу пщIымэ, IэщэкIэ фIэкI ахэр Iэрыубыд яхуэщIынутэкъым.
Евдокимовым къыгурыIуащ ар щIэх дыдэ. Шэрджэсхэм уахэзэгъэнукъым, уи лъэгум щIумыгъэувауэ. УатегуплIэрэ хэбгуэмэ, итIанэщ шэрджэсхэр жыIэдаIуэ щыхъунур. Ар хузэфIэмыкIмэ, Урысейр зэи тыншынукъым. Европейхэмрэ тыркухэмрэ зауэ къращIылIэмэ, Урысейм и Iуэхур хэплъэгъуи шынагъуи хъунущ. Шэрджэсхэри къадэщIынущ абыхэм – аращ шэрджэсхэм кIэ етыпэн щIыхуейр. Дауэ кIэ зэрептыфынур? И ныкъуэр зэтеукIауэ, и ныкъуэр хэкум ихун хуейщ. Абы яхутекIакъым Евдокимовыр, хэт къыпэрыуами, хэт къечэнджэщами. ЩIэныгъэ лъэпкъ имыIами, акъылыншэкIэ уеджэнтэкъым Евдокимовым, жыжьэ плъэфырт: шэрджэсхэр зэтраукIэмэ е лъэныкъуэ ирагъэзмэ (я хэкур ирагъэбгынэмэ), Псыжь къыщыщIэдзауэ хы ФIыцIэм и Iуфэм нэс Урысейм ей хъунут…
Барятинскэм зэрилъытэмкIэ, захуэт Евдокимовыр. Дагъыстэнхэр зэтриукIакъым Барятинскэм: я пIэ иригъэтIысхьэжри, я хэкум къринащ…
Шэрджэсхэм я Iуэхур щхьэхуэщ. Евдокимовыр щIэзахуэр аращ: е дэ, е ахэр – дязыхэзщ, лъэпкъитIри дизэгъэнукъым а хэкум. Дызэдэпсэуфынукъым: зым кIэ етауэ, адрейм лъахэр къахуэнэн хуейщ. Урысхэм кIэ ягъуэт нэхърэ нэхъыфIщ, лъахэр къахуэнэмэ. КIэ зыгъуэтын хуейр шэрджэсхэращ… Евдокимовым акъылэгъу дэхъуащ Барятинскэр – Кавказым и дзэпщ нэхъыщхьэр…
Дзэпщ нэхъыщхьэр бгырысхэм ящыгъуазэщ 1835 гъэ лъандэрэ. Абыхэм езауэурэ, зыбжанэрэ уIэгъэ хъуащ Барятинскэр. Зы хъуэпсапIэ иIэщи, абы хуэнэхъуеиншэщ: Ермоловымрэ Воронцовымрэ ящхьэпрыкIыжмэ, и цIэр Iунущ. Бгырысхэр иджыри къэс я лъэгу щIагъэувэфакъым урыс дзэпщхэм, Барятинскэм ар хузэфIэкIынущ: КъуэкIыпIэмкIэ щыпсэу лъэпкъхэр хигуащ, къыхуэнэжар шэрджэсхэрщ. Дауэ, сыт хуэдэ щIыкIэкIэ ахэр зэрыхигуэнур? ЛIакъуэлIэшщ Барятинскэр, щIэныгъэ иIэщ, уэркъ хабзи хэлъщ, зэуэнщ къызыхуигъэщIар – абыкIэ лъэрымыхькъым. Ауэ…
«Ауэращ» хэзыгъаплъэр: лъэпкъ псо зэтебукIэ хъурэ? Егупсысагъэнщ абы «уэркъыгъэм» иригушхуэ дзэпщыр. Куэд дыдэкIи егупсысагъэнкъым: лъэпкъ жыIэмыдаIуэм и лъапсэм псы игъэжыхьыжын хуейщ – аращ зытриубыдар. Апхуэдэ чэнджэщкъэ Евдокимовым кърихьэлIэр? Щхьэ емыдаIуэрэ абы? Захуэ хъунщ Евдокимовыр: шэр- 37 Прозэ
джэсхэм я лъапсэм псы игъэжыхьыжын хуейщ. И чэзу хъуащ. Пащтыхьым хъыбар егъэщIэн хуейщ, лъэпкъ псо зэтебукIэн мурад пщIамэ, – арыншауэ хъунукъым: Европэм псалъэмакъ къыщаIэтынкIэ мэхъу – абы пащтыхьри езыри хуейкъым, я нэ къыхуикIыркъым апхуэдэ псалъэмакъым. Генерал Филипсон абазэхэхэм ягурыIуэн хузэфIэкIащ, ахэр я пIэ иригъэтIысхьэжыфауэ щытащ. Барятинскэм апхуэдэ мурад гуэр иIагъэнкIэ мэхъу – хунэсакъым: 1861 гъэм сымаджэ хъури, гукъыдэж иIэжакъым, къыкIэлъыкIуэ гъэм Кавказым икIыжын хуей хъуащ, и гъащIэр нэгъуэщI къэралхэм щигъэкIуащ итIанэ, дунейм щехыжари аращ…
Шэрджэс хэкур къэзызэуам и фIыщIэр къылъысакъым Барятинскэм, фIыщIэ къызэрихьар Евдокимовым гъуэгу зэрыритамрэ абы акъылэгъу зэрыдэхъуамкIэщ.
Евдокимовым акъылэгъу къыдэхъуащ пащтыхь Александр ЕтIуанэри – аратэкъэ шэрджэсхэм къажезыIар: «Зыкъэфтын фымыдэмэ, хэкум фикI».
Шэрджэсхэр ирахумэ, я щIыр нэщI хъунущи, къэзакъ игъэтIысхьэ – ар зыщигъэгъупщакъым Евдокимовым: адыгэ хэкум из ищIащ къэзакъ жылагъуэхэр. Абыхэм къыдахуахэр, шэрджэсхэр, хэт гъуэгум телIыхьащ, хэт хы Iуфэм IукIуэдащ. Къелар Тыркум Iэпхъуащ…
ЗэзыдзэкIар Хьэмидщ 38 Адыгэ хэхэс литературэ
Новеллэхэр Умар
Хуитыныгъэм и бэракъхэр
Махуэр уэмти, Демирхисар сыкъыщикIыжым гъуэгум сызэхиукIауэ, Джюмаибалы сынэсащ. Гъуэгум сызэхиукIат, сешаселIати, гъуанэдэсри зыхэсщIакъым, нэху щыху, лIам хуэдэу, сыжеящ. Сыхэжеенуи къыщIэкIынт, пщэдджыжьым Iэуэлъауэм сыкъимыгъэушамэ: уэрамым кIийгуо макъ, уэрэд макъ къыдоIукI, цIыхур къыдэужьгъащ. Дыгъэр къыдэкIуэтеящи, дыгъэ бзийр щхьэгъубжэIупхъуэ пIащIэм къыпхопс. Зызукъуэдийри, сыздэхущхьэм сигу къэкIыжащ нобэ зэрымахуэшхуэр – тырку революцэм и махуэщ! ФIыгъуэ Iэджэ къытхудэкIуакъэ революцэм – Iэгуауэ мащIэ иращIэкIа абы! Ноби аращ цIыхур уэрамым къыщIыдэужьгъар – нобэ хуэдэ махуэм унэм уис хъурэ! Сыкъэтэджри щхьэгъубжэм сыбгъэдыхьащ: «ЦIыхум сахэплъэнщ», – жысIэри. Уэрамым псыдзэ къыдэуа фIэкI пщIэнукъым, – цIыхур апхуэдизкIэ Iувщи. Уэрамыщхьэм тет тыкуэн гъуэмбырэщхэм валах, бэлгъэр сатуущIхэр къыщIоплъ – куэд щIакъым абыхэм мы уэрамыр хэщIапIэ зэращIрэ. Я щыпэлъагъу хъунщ цIыху Iув: иувыкIауэ жьэкIэ йоплъ зи Iэ-зи лъэр щIэзыдз щIалэгъуалэм – кIий-гуоуэ, бэракъхэр ящхьэщыхуарзэу, уэрамым ирокIуэ тырку щIалэ жанхэмрэ пщащэ щIыкIафIэхэмрэ…
ЗызмытхьэщI щIыкIэ, шэнтыр щхьэгъубжэм бгъэдэзгъэкIуэтащ. Къэхьэуэ ефапIэм пасэрей граммофоным и макъ икIар къыщIоIукI – кIий-гуом къыхыхьащ ари, ядожьу зэрыхузэфIэкIкIэ.
Уэрамым оркестр къытехьауэ къэслъэгъуащ. Оркестрым и ужь итщ Джюмаибалы дэс дзэм щыщ зы пакIэ: къалэм и тетхэр зыщIэс унэмкIэ макIуэ, дауи. Майор набдзэ Iувыр, зригъэщIеикIауэ, уанэгум исщ, шы пщIэгъуалэм и тхьэкIумэр ирисауэ зеплъыхь, еса хъункъыми. Майорым и ужь ит аскэр щIалэхэм я Iэ-я лъэр щIадз, уэрамыщхьэм тет пщащэ нэутхэхэм нащхьэ хуащIурэ. Я щхьэр ирасауэ, зэпадзыж аскэр щIалэ лъэрызехьэхэм:
Ди аскэрхэр щхьэмыгъазэщ!
Бийм и джабэр щIэдудынщ!..
Аскэрхэм я ужь зы зиусхьэн щхьэкъэб ислъэгъуащ: и щхьэр игъэкIауэ мэбакъуэ, бийм и джабэр щыщIиуда зауэ гуащIэм къыхэкIыжа къудейщ жыпIэнщ. Щхьэкъэбым и ужь имыщIар укIуэдыж: еджакIуи, къулыкъущIи, хьэулеи, Iэщыхъуи, шырыкъущIи, сондэджэри, бдзэжьеящи, къазыхъуи, хьэтхауи – цыджан нэгъунэ! Бэракъ плъыжьышхуэри ягъэпIий. Бэракъ щIыфэм хьэрф гуэрхэр тетщ, жыжьэти, тетыр схузэхэхуакъым. Шынэ-шынэ абрагъуэ хуэдэ, бэракъ лъабжьэм къыщIоплъ пыIэ плъыжьхэр зыщхьэрыс цIыху Iэдэбыншэхэр, абыхэм 39 Адыгэ хэхэс литературэ
я ужь итщ сохъустэ нэмысыфIэхэр, еджакIуэ жыIэмыдаIуэхэр, къалэдэс Iуэхуншэхэр. Я макъыр икIащ, зэрыгъэкIийурэ:
Бийм и джабэр щIэдудынщи, Ди щIы кIапэ тетхужынщ!..
АпхуэдизкIэ зэрогъэкIийхэри, я пщэ лъынтхуэр къызэрыхэжар солъагъу. Хуабэвэхщи, пщIэнтIэпсыр къожэх уэрамым зыщызылIэжхэм – ари зыхащIэжыркъым: нобэ тыркум я махуэ лъапIэщ, нобэ хуэдэ махуэкъэ цIыхур уэрамым къыщыдыхьэр! Къыдыхьащ, я гуфIэгъуэщи, я гум жьы щыдихужа махуэщи!..
Афиян сефа хуэдэ, гупсысэм сыхэхуащ. Сигу къэкIыжащ ди къэралыр зыIут IэнатIэр. Узэхъуэпсэн IэнатIэкъым. ПIэм къыхэнэжа сымаджэ хьэлъэм ещхьщ нобэ Тыркур. Ди жагъуэ-ди щIасэми, зыдумысыжын хуей хъунущ: и пIэм йоуджыхь нобэ ди къэралыр, и псэ пыт къудейщ, зэхэвынэщи, къищэхэжыпэнкIэ мэхъу…
Бжэр къыIуихри, хьэщIэщыр зей урымыр къыщIыхьащ.
– Шым уанэ трезгъэлъхьащ, – жиIащ урымым.
Разлыкъ сыкIуэн хуейт нобэ. Разлыкъи щагъэмахуэшхуэ, дауи, – абы сыхэплъэнущ жыпIэркъэ. Зысхуапэри, урымым къыщIихьа къэхьэуэбжьэм сефащ…
Сыхьэт нэхъ дэкIатэкъым Пэпаз Байры джабэм сыщыкIэрыхьам. Сепсыхащ, джабэм сыщыкIэрыхьэм, – шыр гугъу езмыгъэхьын щхьэкIэ. Махуэ уэфIщ, уафэм зы пшэ Iэрами ислъагъуэркъым. Бгыщхьэм чэщанэ хужьхэр къоплъых. Къэрал гъунапкъэхэр зыхъумэхэр щIэсщ а чэщанэхэм. Жьы мащIэ къопщэри, дыгъэ жьэражьэм и пщтырыр къыстехьэлъащэркъым. Гъуэгур мывэ лъэгущ – шым къызэрехьэлъэкIыр зыхызощIэ. ДэнэкIи плъэ – мывэ фIэкI плъагъуркъым: икъухьарэ къэплъыжауэ кIэрылъщ джабэм, иныжь гуэрым мывэ жылэ ипхъа фIэкI пщIэнкъым.
Пэпаз джабэ укIэрыхьамэ, нэгъуэщI дуней утехута хуэдэщ – цIыхуи псэущхьи къытемыхъуауэ. Мазэр апхуэдэщ жаIэ. Мазэм укъытехута фIэкI сыткIэ пщIэн? Жыг закъуэтIакъуэ срохьэлIэ, джабэ нэкIум дыгъэм кIэрижьыхьауэ. Телеграф пкъои уаIуоуэ – а зыращ мыбы цIыху къызэрысар къызэрыпщIэнур. Телеграф пкъохэр къопэзэзэхри зэхэтщ, уэшхымрэ уэсымрэ, жьыбгъэмрэ дыгъэ гуащIэмрэ ягъэуфIыцIауэ.
Бгыщхьэм сихьащ. ПщIэнтIэпсыр изокъуэкI, си нэри щоункIыфIыкI: сызэрешара хьэмэрэ бгыщхьэм семысарэ?
Бгыщхьэм сыщыбэуэн мурад сщIауэ, зы шу къысIэщIэлъэгъуащ. И фащэкIэ офицер хуэдэщ. Епсыхауэ, бгыщхьэм щобауэ ари: пэртэбакъыр зэтрихауэ, тутын ешыхь.
Шум сыбгъэдыхьащ, сэлам есхащ, здэкIуэмкIэ сеупщIащ. КъыпыгуфIыкIри, сэлам къызихыжащ лейтенантым:
– Разлыкъ сокIуэ. Уэ-щэ?
– Сэри аращ сыздэкIуэр.
– Абы щыгъуэ дызэгъусэщ.
ЩIалэ зэкIужт, плIабгъуэт, и нэ фIыцIитIым ущIэплъамэ, Iэпхлъэпх ящIа къаплъэным уIуплъауэ къыпфIэщIырт.
Гъуэгум ущызэрихьэлIамэ, ууэршэркъэ? Офицерхэм я хабзэжьщ ар: щхьэусыгъуэ ягъуэтамэ, псалъэр ирамыдзауэ къагъэнэнукъым. 40 Адыгэ хэхэс литературэ
Iуэнур?
Мывэ дытетIысхьащ. Тутын щIэдгъанэри, дыпсалъэурэ, политикэм дынэсащ. Нобэ сызыхэта махуэшхуэм и гугъу хуэсщIащ лейтенант щIалэм, сызэрыгуфIар жесIащ. Ар фIэмащIэ хъуащ лейтенантым.
– УгуфIэн къудейр мащIэщ! Тыркум абы нэхъ махуэ лъапIэ диIэкъым! Ди лъэпкъ махуэшхуэщ! Зы махуэрэ зы жэщрэщ зэрыдгъэлъапIэр – ар сфIэкIэщIыIуэщ, аращ сигу къеуэр. Махуэ къэс згъэлъэпIэнт – махуи жэщи!
– ЗэрыжыпIэмкIэ, нобэрей махуэм пэпщI щыIэкъым? – зыхуезгъэзэкIащ офицер щIалэм. ЖиIэм сеплъын сфIэфIти, щIызгъужащ: – Хэт ар зи махуэшхуэр? Сыт хуэдэ лъэпкъ зыгъэлъапIэр?
– Уэсмэн лъэпкъыращ зи махуэшхуэр! Абы шэч къытепхьэрэ?
– Уэсмэн лъэпкъкIэ узэджэр тыркухэра?
– Хьэуэ! Тыркухэм я закъуэкъым. Уэсмэн псоми я махуэшхуэщ!
Лейтенант щIалэм и нэ фIыцIабзэр къыстриубыдащ: «Ар умыщIафэ щхьэ зытебгъауэрэ?» Офицерым и акъылымрэ и щIэныгъэмрэ здынэсыр згъэунэхун мурад сщIыри, сеупщIащ:
– Хэт «уэсмэн псори» жыхуэпIэр?
– Iэгъу! – къэуIэбжьащ щIалэр. – Уэсмэнщ хьэрыпри, арнаутри, урымри, бэлгъэрри, сербри, валахри, шэрджэсри, хуртри, ермэлыри, тыркури. КIэщIу жыпIэмэ, псори – Уэсмэн къэралыгъуэм ис псори!
– ЗэрыжыпIэмкIэ, а псори зы лъэпкъщ, аракъэ къызэрыбгуры-
– Зы лъэпкъщ. КъыбгурымыIуэн хэлъ абы?
СыпыдыхьэшхыкIащ.
– Шэч къытызохьэ…
– Сыт щхьэкIэ?
– КъызжеIэт: ермэлыхэр лъэпкъ?
– Лъэпкъщ.
– Арнаутхэр-щэ?
– Арнаутхэри лъэпкъщ.
– Бэлгъэрхэри лъэпкъ?
– Лъэпкъщ.
– Сербхэр-щэ?
– Сербхэри.
Сыдыхьэшхри, си щхьэр згъэкIэрэхъуащ.
– Абы щыгъуэ. есэп жыхуаIэр пщIэркъым уэ.
Си псалъэр къыгурыIуакъым лейтенантым, и нэр къригъэжри къызэплъащ.
– Есэп пхуэщIыркъым. БжыгъитI зэрызэхалъхьэм ущыгъуазэкъым. Ущыгъуазэми, къибдзэркъым, уи фIэщ хъуркъыми.
Лейтенантым сыдэгушыIэ къыфIэщIагъэнщ: и нэр къыстриубыдауэ, къызоплъ. И жьэр зэтримых щIыкIэ си псалъэр нэзгъэсащ:
– КъыбгурымыIуафэ зытумыгъауэ. Зы жэуап фIэкI сыхуейкъым: бжыгъитI зэрызэхалъхьэ хабзэм ? Ущыгъуазэ?
– Сыщыгъуазэщ. ХызощIыкI.
– Ущыгъуазэмэ, схузэхэлъхьэт. МышхумпIипщIым мышхумпIий хэлъхьэ, мышхумпIибгъуи щIыгъуж. МышхумпIэ дапщэ хъурэ псори?
– ТIощIрэ блырэ!
– Пэжкъэ?
– Пэжщ. 41 Адыгэ хэхэс литературэ
– МышхумпIэм мышхумпIэ хэплъхьэ хъунущ, хэплъхьэмэ, я бжыгъэр къэпщIэнущ. Ауэ мышхумпIипщIым пхъэгулъийрэ мыIэрысибгъурэ хэплъхьэ хъунукъым. ЩIэмыхъунур зэлъэпкъэгъукъыми, аращ. МышхумпIипщIым пхъэгулъийрэ мыIэрысибгъурэ хэплъхьэмэ, сыт къыщIидзынур? Зыри къыщIидзынукъым! Математикэм и хабзэхэм уемыбэкъуэнумэ, зыкIи зэмыкIуалIэ лъэпкъхэр, тхыдэхэр, хьэл-щэнхэр, лъэпкъыбзэхэр, лъэпкъ хабзэхэр зэхэптхъуэ хъунукъым, зэхэптхъуэкIэ зы лъэпкъ къыпхущIегъэдзынукъым. Уэ псори зэхыботхъуэри, зы лъэпкъ къыщIыбогъэдз – уэсмэн лъэпкъ. АбыкIэ ущоуэ.
Лейтенантым тутыныр Iурыхуащ. И нэр къригъэжауэ къызоплъ: и щыпэзэхэх хъунт апхуэдэ псалъэ. И фIэщ хъуакъым жысIэр. И фIэщ мыхъуами, щIэслъэфыжакъым. Щапхъэ заул къыхуэсхьащ. Уэсмэн лъэпкъ зэрыщымыIэр жесIащ, ар политикхэм зэрагъэпцIа псалъэщ жесIащ. Урымхэри, бэлгъархэри, сербхэри зэщэр зыщ: тыркум зэраIэщIэкIынщ. Гува-щIэхами кIэбгъу защIыжынурэ, лъэныкъуэ зрагъэзыжынущ, тыркухэм зыхагъэпшэхъуэн мурад яIэкъым, я нэ къыхуикIыркъым абы.
Лейтенантым зыри къызэрыгурымыIуар солъагъу: и нэр къригъэжауэ си пащхьэ исщ, жесIэр и тхьэкIумэ иригъэхьэркъым. Тутыныр нэтфысащ.
– Уэрэ сэрэ ди акъыл зэтехуэнукъым, дызэгурыIуэнуи си гугъэкъым, – жиIащ лейтенантым, си псалъэр и щхьэ иримыгъэхьауэ.
Дыкъэтэджыжащ. Шы IумпIэр дубыдыжри, мывалъэ шытхым диЛейтенантым нэбгъузкIэ сыхуоплъэкI. Гу лъызотэ зэрыумэзэхам – еплъых зэпытщ. Зэзэмызи къоувыIэ, зыгуэр игу къэкIыжа хуэдэ, итIани и псалъэр ирекъухыжри йожьэж.
– Узахуэщ, уэрэ сэрэ ди акъыл зэтехуэнукъым, зэтемыхуэми, сэ жысIэм уеувэлIэн хуей хъунущ, – сыхуеплъэкIащ лейтенантым. – Сэ жысIэр пэжщ.
– Хьэуэ, – идакъым лейтенантым. – Пэжкъым.
Шытхым дыздитым, адэ-мыдэкIэ щикъухьа жылагъуэ цIыкIухэр долъагъу, СимитлийкIэ блэж псыIэрышэм щIэп кIапсэ хуэдэ зеукъуэдий, джабэ нэкIухэм жыг закъуэтIакъуэм зыкIэраудыгъуэ, бгы лъапэм былым щхьэрыуахэр щызоджадэ, мэл зыбгъупщI Iуащхьэ жьыщIэхум теувауэ, джэп ящI.
ПщIэнтIэпсыр еслъэщIэкIри, лейтенантым сеупщIащ:
– Сыт щIэмыпэжыр? Уи фIэщ щхьэ мыхъурэ?
Лейтенантым икIуэтыжын мурад иIэтэкъым.
– Уигу къызумыгъабгъэ, – жиIащ офицер щIалэм, зэрызахуэм шэч къытримыхьэжу. – Сэ жысIэращ цIыхушхуэхэми жаIэр. – КъулыкъущIэхэр псори цIыхушхуэ къыфIэщI хъунт лейтенантым. – Къэрал унафэр зыIэщIэлъхэми абыхэм я дауэгъухэми я акъыл зэтохуэ а зымкIэ: уэсмэнхэр зы лъэпкъщ! Дэр нэхъ делэ уи гугъэ ахэр? Акъыл зиIэ къинэжакъэ ди къэралым? Сэри сыакъылэгъущ абыхэм жаIэмкIэ. Ахэр захуэщ, щыуэркъым.
И псалъэм текIынукъым, дауи, лейтенантыр. Хьэкъ щыхъуащ
ар, и лъым хэтщ, щIилъэфыжыни и мурадкъым, ар дэнэ къэна,
кIуэ пэтми нэхъ къызэрокI, нэхъри къызжьэхекъузэ, си псалъэм сыхущIригъэгъуэжын хьисэп иIэщи.
хьащ. 42 Адыгэ хэхэс литературэ
– Уэ зэрыжыпIэмкIэ, Тыркум щIэныгъэрэ акъылрэ зиIэ исыжкъым, псори ахьмакъщ, псори щоуэ, псори къэплъэнэфщ. ФэфI ибоплъри Тыркум… Тхьэм уригъэфIакIуэ…
Егъэзыхыгъуэм дынэсащ. Едгъэзыхмэ, къуэ зэпыдупщIын хуейт. Къуэм дыщхьэщыхьэри, дыкъэувыIащ. Лейтенантыр нэжэгужэ къэхъуащ:
– Плъэт, тхьэм и нэфI зыщыхуэн: уэсмэнхэр зэрызылъэпкъым и щыхьэткъэ мор?
Ар жери, и Iэр ишиящ: къуэ адрыщIым бэлгъэр жылэ цIыкIу ист. Зы километр хуэдэкIэ тпэжыжьэщ бэлгъэр жылэ цIыкIур. Жыг закъуэтIакъуэ дэслъэгъуащ жылэ цIыкIум, нэпкъым къелъэн хуэдэ къыщхьэщыувауэ.
Лейтенантым и Iупэр зэтехьэжыркъым:
– Плъагъурэ? Плъагъуркъэ бэлгъэр къуажэм щедза бэракъ плъыжьхэр? Сыт бэракъ плъыжьхэр щыхьэт зытехъуэр? Нобэ уэсмэн лъэпкъым я махуэшхуэщ, а махуэ лъапIэм зэш дищIащ Уэсмэн къэралым ис лъэпкъхэр – лъэпкъышхуи лъэпкъ цIыкIуи! Аращ мо жылэм къыдэплъ бэракъ плъыжьхэр щыхьэт зытехъуэр! Хуитыныгъэмрэ зэшыгъэмрэ я бэракъщ ар! Iэдакъэжьауэ сщIыри, жылэ цIыкIумкIэ сыплъащ: лейтенантым и нэр жанщ – бэракъ плъыжь къыдоплъ бэлгъэр жылэм.
– Хуитыныгъэмрэ зэшыгъэмрэ я бэракъщ жоIэ?
Лейтенантым зигъэгусафэ зытригъэуащ:
– Унабгъэ, зиунагъуэрэ! Плъагъуркъэ зэрыбэракъыр? Сыт уи фIэщ щIэмыхъур? Уи нитIкIэ плъагъур уи фIэщ хъун хуейкъэ? Шэч къытыбохьэ иджыри? Уи гум хьэрэмыгъэ илъщи, аращ шэч къыщIытепхьэр. Уэсмэн жылэщ мор – ди лъэпкъ махуэ лъапIэр зи щIасэ уэсмэн жылэщ! Дэсыр бэлгъэрми, уэсмэн жылэщ! Уэсмэну залъытэж! Пщэдей бий къыттеуэ хъужыкъуэмэ, Уэсмэн къэралым щхьэкIэ лъы ягъэжэнущ абыхэм – япэ ищауэ плъагъунщ!
– Мо бэлгъэрхэми?
– Мо бэлгъэрхэм! Нэхъ уэсмэнлы уагъэлъыхъуэнщ! НэгъуэщI лъэпкъ кърадзэркъым абыхэм, уэсмэн лъэпкъым ди махуэшхуэми пащI щыIэкъым. Дунейм теткъым уэ уи фIэщ хъун! Уи нэкIэ плъагъури уи фIэщ хъуркъым – ар дауэ? Уэшх блэкIам щIакIуэ кIэлъумыщтэж: ди адэжьхэр акъылыншэти, зэрышхыурэ къекIуэкIащ. Нобэ аракъым: Уэсмэн къэралым ису хъуар – муслъымэни джаури! – дызэшщ, дызылъэпкъщ! Сыт ар уи фIэщ щIэмыхъур? Уи фIэщ мыхъун хэлъ абы? Бэлгъэр жылэ цIыкIум хуитыныгъэм и бэракъ плъыжьхэр щхьэщохуарзэ, уэсмэнхэм я махуэшхуэр я щIасэщ, ягъэлъапIэ – уи нэкIэ плъагъуркъэ? Жылэм дыдыхьэмэ, зэхэпхынщ жаIэр! «ИугъащIэ уэсмэн лъэпкъым! ИугъащIэ уэсмэн махуэ лъапIэм!» – аращ зэхэпхынур!
Лейтенантыр къызэрыкIащ, сэ сыпэрыуэркъым.
– Уэсмэн лъэпкъыр зэкъуэуващи, къытпэлъэщын щыIэкъым! КъытпэщIреувэт зыгуэр! И пэр щIым щытхуэнщ! И нэвагъуэр едгъэлъагъужынщ! Ар тхузэфIэкIынущ дэ! ЩIытхузэфIэкIынур, зы лъэпкъ дыхъуащи, аращ. Дызэшщ псори! Псори дыуэсмэнщ!
Къуэм дыщхьэщытщ, бэракъ плъыжьхэр зыщхьэщыхуарзэ бэлгъэр жылэ цIыкIумкIэ доплъэри. Лейтенантым си Iэблэр къиубыдащ, псэлъэнкIэ зигъэнщIа нэужь:
– Дыдэбгъэхьэн жылэ цIыкIум? Уи нэкIэ плъагъунщ псори дызэ- 43 Адыгэ хэхэс литературэ
рызэшыр, псори дызэрыуэсмэныр! Думыгъэщхьэх – дыдэгъэхьэ жылэ цIыкIум. Дехъуэхъунщ ди махуэ лъапIэмкIэ. IэплIэ, ба яхуэтщIынщ.
Лейтенантым си ужь икIыныфэ теткъым, жылэ цIыкIум дыдэмыхьауэ. Жылэри тпэжыжьащэкъым – зы километр хуэдизщ дяку дэлъыр. Къуэр зэпыдупщIмэ, сыхьэт ныкъуэкIэ дынэсынущ бэлгъэр жылэм. Къуэм къыпэткIухьмэ, сыхьэтрэ ныкъуэрэ дыхуейщ, жылэ цIыкIум дынэсын щхьэкIэ. Зыкъомрэ зыхэзгъэзэгъакъым: «СопIащIэ, Разлыкъ къыщыспоплъэ», – жысIэри. Лейтенантыр скIэрыкIакъым, арэзы сыхъуху. «СыгушыIащ, уэращ захуэр», – жесIа нэужьщ нэхъри къыщыскIэрыхъыжьар. КъыщыскIэрыхъыжьэм, и гуапэ сщIащ:
– НакIуэ, сыкъытебгъэхьащ.
Къуэм дыдыхьащ. Лейтенантыр япэ итщ, и лъэр псынщIэщ. Къуэ кIуэцIыр гъущэщ, пшахъуэмрэ мывэкIэщхъымрэ дыгъэм къигъэплъащ. Шыр IумпIэкIэ долъэф – зэрыдэддзыхар яфIэфIыщэ хуэдэкъым.
Къуэ кIуэцIым зы лъагъуэ къыщыдгъуэтащ. Жылэ цIыкIум дришэлIэн хуейт лъагъуэм, зэрыхуэдгъэфэщамкIэ. Къуэм дыдэтурэ зыкъомрэ дыкIуэри, дэгъэзыкIыгъуэм дыкIэрыхьащ. ДэгъэзыкIыгъуэ задэщи, лъэбакъуэ зыбгъупщI тчымэ, дыкъоувыIэри добауэ, пщIэнтIэпсыр идолъэщIэкI. Деша-делIауэ къуэм дыдэкIри, сэтейм дыкъытехутащ.
Жылэ цIыкIум дынэблэгъащ. Къуажэбгъур пхъэнкIий идзыпIэщи, бадзапцIэр уэрщ. Блынхэм фIэлъ бэракъ плъыжьхэр жыжьэжкъым – лъэбакъуэ щэ ныкъуэ хуэдизщ къэнэжар. «Жылэм дыдыхьэн и пэ дыбэуэнщ», – жытIэри дыкъэувыIащ: дешат, пщIэнтIэпсыр къыдэжэхырт, сабэми дыщIигъэнат. Хьэ гъуабжэшхуэ, дыкъыщилъагъум, макъ икIакIэ банэурэ, къытпежэжьащ. Вэнвейм хэпэщэщыхь кхъуэхэм я щхьэр ирасэри я нэ зэвхэр къыттраубыдащ: «Хэт жылэм къыдэщхьэрыуар?»
Къуажэ гъунэм зылI щотIэ. Хьэр бэна щхьэкIэ, лIым и щхьэр къиIэтакъым, гу къытлъимытэхха хуэдэщ.
Блыным фIэдза бэракъ плъыжьхэм сеплъащ, си нэр тезубыдэри. Шыбжий плъыжь благъэт блыным фIэдзар! Зы унэ лъэбышэ фыз гуэр къыщIэплъащ, зэхэуфIеярэ и Iэщхьэр дэхьеяуэ – ятIэ зэрихьэ хъунт. Хьэ гъуабжэм щIимычэ щхьэкIэ, фызыр къыхуилъакъым: ней-нейуэ къыджьэхэплъэри, и Iуэху и ужь ихьэжащ.
Блыным фIэлъ шыбжий плъыжь благъэхэр щилъагъум, лейтенантым и фэр шэхум хуэдэ хъуащ, и Iупэм едзэкъэжащ: хуитыныгъэм и бэракъ къыфIэщIар шыбжийуэ къызэрыщIэкIам къигъэлыбащ! ТIэуэ хэт лIым бгъэдэкIуатэри, лейтенантым и пщэр хишащ:
– Сэлам алейкум!
ЛIыр къыдэплъеиххакъым, сэлам кърихыжын дэнэ къэна. И щхьэр зэрыщIэгуауэ, тыркубзэ ныкъуэкIэ къызэридзэкIащ лIым:
– Тыркубзэ къызгурыIуэркъым!
Лейтенантри сэри ди пIэм дижыхьащ. Щэлъахъэ зэрылъ брулыжь нэхъей, дыдыкъауэ ди пIэ дитщ, ди нэ догъэупIэрапIэри. Хьэжьри ткIэрыкIыркъым, къыджьэхопхъуэ, унэм къыщIэплъ фыз щхьэц бапхъэхэм нэкIэ дашх, вэнвейм хэшхыхь кхъуэхэми дакъыфIэIуэхужкъым. ТIэуэ хэт лIым и щIыб къытхуигъэзащ, нэгъуэщI зэхэзекIуэ дэтлъагъуэркъым жылэ цIыкIум: «Хьэдэ ираха мыбы!..»
Лейтенантым и Iэблэм сыкъекъуащ: 44 Адыгэ хэхэс литературэ
– НакIуэ, дыдэгъэкIыж мы жылэм.
ЦIутI жиIакъым лейтенантым, си ужь къиувэжащ, и щхьэр къыфIэхуауэ. Гукъыдэж лъэпкъ иIэжкъым лейтенантым, зы псалъи хузэпыщэжыркъым, и пщэ лъынтхуэр къыхэжыху, къызэдэуауэ пщIэжынукъым.
ПхъэIэщэм къыщIэхужа выжь нэхъей, ди цыр уауэ къуэм дыдыхьэжащ, лъагъуэм дытехьэжри шытхым дыкъихутэжыху, дызэплъэкIакъым. Шытхым дихьэжа нэужь, сызэплъэкIащ, бэлгъэр жылэ цIыкIум шыбжий плъыжь благъэхэр къыдоплъ, ущымыгъуазэмэ, бэракъ плъыжь фIэкI зэрыпщIэн щыIэкъым. Дауи щрети, шыбжий плъыжьыр жыжьаплъэу зылъагъу гуэрхэр гуоункIэ мэхъу: «ИугъащIэ!.. ИугъащIэ!..»
Ахьмакъ
Истамбыл пшагъуэ щхьэщылъщ махуищ хъуауэ. Пащтыхьым и сэрейри щIиуфащ пшагъуэ Iувым. Скъар мывэкIэ къэщIыхьа псыхъурейм щхьэщыт удз гъэгъахэри пшагъуэм хилъагъукIыжыркъым пащтыхьым, щхьэгъубжэм бгъэдэувауэ дэплъ пэтми.
Янычархэм* лэгъупыр щхьэпрадзащ. Сипаххэм** я офицерхэр зэтраукIэжри, къалэр яхъунщIэн мурад ящIауэ загъэхьэзыр. Къэрал гъунапкъэм Iут дзэр къызэтракъутэурэ кърагъэкIуэт. Уэзырхэм я щхьэр храгъэлъхьащ – зы уэзыр къелакъым янычархэмрэ сипаххэмрэ. Пащтыхьым и бейгуэлхэри зэтраукIащ. Хэплъэгъуэ хъуащ пащтыхьым и Iуэхур: традзынкIэ мэхъу, къыхуэнэжар мащIэщ. Хэт щыгугъын, хэт къригъэлын пащтыхьыр? Куэсэ-уэзыр фIэкI зыщыгугъын иIэжкъым. Куэсэ-уэзыр къриджащ пащтыхьым, къэрал мыхъурыр IэщIилъхьэн папщIэ.
И псэр IукIауэ, лIыжь гъур цIыкIу къыщIыхьащ пащтыхьыр зыщIэс пэшышхуэм. И нэр щIригъэлъафэри, лIыжь кхъахэм пащтыхьым и лъабжьэм зыщIидзащ.
ЛIыжь цIыкIум къыхуеплъыхри, пащтыхьым и Iэр къэдабэ щхьэнтэмкIэ ишиящ:
– ТIыс!
ТхьэмыщкIафэ зытригъэуащ пащтыхьым, къэралым къыщIэзэрыхьа шынагъуэр къыгуригъэIуащ: янычархэмрэ сипаххэмрэ зыкъаIэтащ, жыIэмыдаIуэ хъуащ, дзэр къокIуэт, къэралыр хэкIуэдэжынущ, абы фIэкIмэ. Хэт къэралыр къезыгъэлыфынур? Пащтыхьыр къэзыхъумэфынур хэт? Зи псалъэм цIыхур къыфIэлIыкI лIы ткIийщ! Къэралым щхьэкIэ зи лыр уз, Iулъхьи къинэмыщIи зыхэмызагъэ, акъылышхуэ зиIэ лIы губзыгъэщ!
– Уэ пхуэдэщ! – къыжриIащ лIыжь цIыкIум. – Уэзырышхуэ къулыкъур пIэщIызолъхьэ!
ЛIыжь цIыкIум, и тхьэкIумэ игъэкIауэ пащтыхьым едаIуэри, и щхьэр къиIэтащ, и нэ къихуауэ.
– ГущIэгъу къысхуэщI, ди пащтыхь дотэ! – жиIащ лIыжь цIыкIум. – Къэрал Iуэху дяпэкIэ сыхэмыIэбэжыну тхьэ сIуащ. Си лIэгъуэр къэсащ – нобэ-пщэдейщ. Нэмэзлыкъ фIэкI, нэгъуэщI къысхуэнэжакъым сэ!
* Янычархэр – тырку пащтыхьым и дзэщ; зыкъыщаIэтынум деж лэгъупхэр щхьэпрадз я хабзэт янычархэм.
** Сипаххэр – тырку пащтыхьым и шуудзэ. 45 Адыгэ хэхэс литературэ
– Дауэ?!
Пащтыхьым и нэр лIыжь цIыкIум къытриубыдащ – зыIуригъэлъэдэнт асыхьэтым! Алыхьым деж нэмысын псалъэщ ар: пащтыхьри къэралри утыку къыщранэ махуэ нобэ?! Бэлыхь зэрыхэхуар илъагъуркъэ Куэсэ-уэзыр?!
ЛIыжь цIыкIум къыщIэкIиящ пащтыхьыр, Iей зыкъыхуищIащ, фIы зыкъыхуищIащ – зыхигъэзэгъакъым.
– Си щхьэр пебгъэупщIмэ, дыщэм хуэдэщ, – жиIащ Куэсэ-уэзыр, и нэпсыр къыщиудри. – СегъэукI, си щхьэр пегъэупщI, ауэ къэрал мыхъурыр къысIэщIумылъхьэ!
Пащтыхьыр зэщIэуфIыцIащ. ЗригъэщIеикIри, IэлфIыцIэу къызэкIуэкIауэ, кIиящ:
– ЩIэфш!
Пащтыхьым и щхьэхъумэхэр къыщIэлъадэри, лIыжь цIыкIур чачэу щIалъэфащ. ЛIыукIхэр хьэзырыххэщ, я джатэ щIалъыкIауэ, пщIантIэм щызэхэтщ: зыц яхэхуауэ къащыхъунукъым, уи щхьэр паупщIынумэ.
И губжьыр нэхъ еупIэхыжа нэужь, пащтыхьыр хэгупсысыхьащ. Зыгъэгупсысэн иIэтэкъэ: янычархэр уэрамым къыдэужьгъащ, сипаххэм узыIурагъэлъэдэнущ, пащтыхьымрэ къэралымрэ епцIыжар гъунэжщ – шынагъуэр къыщIэзэрыхьащ. Куэсэ-уэзым и щхьэр пригъэупщIкIэ, езыр къелыну? Езыми и щхьэр щыхилъхьэн махуэр къэсынкъэ – Куэсэ-уэзыр иригъэукI щхьэкIэ къагъэнэнукъым: тахътэм кърадзынщи, кIэ игъуэтащ. Пащтыхьым къыгурымыIуэр зыщ: къэрал мыхъурыр Iихын щхьэ имыдарэ Куэсэ-уэзыр? ЯукIмэ, щхьэ нэхъ къищта? ЦIыху Iущщ Куэсэ-уэзыр, Iущым я Iущыжщ: ещIэ, гува-щIэхами, дунейм зэрехыжынур, абы шэч къытрихьэркъым. Нобэ улIэми, пщэдей улIэми, зыкъэ, аращ дунейм ехыжкIэ къыщIемыхьэлъэкIыр.
И пащхьэм ит щхьэхъумэм жьэхэплъащ пащтыхьыр, гупсысэм къыхэхужа нэужь: – ФымыукI! Хьэпсым ивдзэ! Тхылъи, тхылъымпIи, къалэми евмыт!
Щхьэхъумэр щIэжыжащ, и кIэр иудэу.
ЛIыжь ерыщым къэрал мыхъурыр IэщIигуэн мурад ищIат пащтыхьым, зихъунщIэ-зимыхъунщIэми. Ажалым щыщтакъым Куэсэ-уэзыр, ажалым щымышынэм укъигъэщIэхъунукъым – апхуэдэкъэ пащтыхьым хуэмыгъуэтыр! Апхуэдэщ къэрал мыхъурыр зыIэщIэлъхьэн хуейр! И пащэхэмрэ и пщIантIэм дэт бзитIщхьитIхэмрэ ицIыхужыркъэ пащтыхьым: тхьэгъэпцI защIэщ, щхьэхуещэщ, фитIнэщ, хьэщэхурыпхъуэщ – укъэзыгъэпэжын яхэткъым. «ФезгъэукIынущ!» – яжеIэт абыхэм! Уи пащхьэ зыкърагъэукIуриенщи, укъабзеихьынщ: «ГущIэгъу къытхуэщI, думыгъэукI, ди бын къеплъ!.» Зыр зым хущIэбжэнущ, я щхьэр хахын папщIэ, зым адрейм пцIы трилъхьэнущ, зэрышхыжынущ. А бзаджэнаджэхэм еплъыт хъурэ Куэсэ-уэзыр! Акъыл иIэщ, Iущщ, бажэм хуэдэщ, къэрали хузехьэнущ. Джатэ и щIагъ щIэхуами, къэдзыхэнукъым. Дыщи дыжьыни хуэший, къулыкъуи IэщIэлъхьэ – дэпшэхыфынукъым, къопцIыжынукъым. МылIэжын я гугъэщ модрей щхьэхуещэхэм, мылъку зэрызэхуалъэфэсынщ зэщэр.
Дауэ IэщIигуа хъуну къэрал мыхъурыр Куэсэ-уэзыр? Ажалым щыщтэркъым, и щхьэр щIигъэлъэхъшэн щыIэкъым – дыщэкIи, дыжьынкIи, къулыкъукIи. Алыхь закъуэрщ зыфIэлIыкIыр: зэрылIэжынур ещIэ.
Пащтыхьыр гупсысэм хэхуэжащ. 46 Адыгэ хэхэс литературэ
гъусэ хуэфщI!
«ЛIэныгъэм нэхъ шынагъуэ щыIэ?»
Тахътэм здисым, абы куэдрэ егупсысащ пащтыхьыр. ЦIыху губзыгъэр ажалкIэ къыпхуэгъэIурыщIэнукъым. АкъылкIэщ узэрыпэлъэщынур. Абы егупсысурэ, пащтыхьыр щхьэукъуащ. Щхьэукъуэурэ жей Iувым хилъэсащ. И нэгу щIокI: щIалэ ныбжьым иувэжа хуэдэщ. Iустазыр къыщхьэщыхьауэ елъагъу. Iэджэ щIащ Iустазыр дунейм зэрехыжрэ – щхьэ епщIыхьрэ?.. Iустазым къыжриIэ хуэдэщ: «Ахьмакъ псэлъэгъу хуэпщIмэ, цIыху губзыгъэр жыхьэнмэ мафIэм пэрыбдза хуэдэщ.»
Пащтыхьыр къызэщыужащ. И нэм щIоIуэтыхь, и нэгу щIэкIа пщIыхьэпIэм егупсысурэ. Къэтэджри зиукъуэдиящ. Ахьмакъыр псэлъэгъу хуэпщIмэ, цIыху губзыгъэр жыхьэнмэ мафIэм пэрыбдза хуэдэщ. Жыхьэнмэ мафIэм хрыресхьэ-тIэ Куэсэ-уэзыр! Аращ хуэфащэр! ЕбгъэукIкIэ пхуэгузэвэнукъым.
Пащтыхьым и щхьэхъумэхэр къриджащ:
– Зы ахьмакъ къэвгъуэт икIэщIыпIэкIэ! Къэвгъуэти, Куэсэ-уэзыр Щхьэхъумэхэмрэ хьэтхауэхэмрэ зэрехьэжьащ, къалэр щIапщытыкIащ – зы ахьмакъ дагъуэтакъым. ТхьэмахуэкIэ къызэхажыхьри, уэтэрым зы ахьмакъ къыщагъуэтащ. Илъэс щэщIрэ тхурэ и ныбжьт уэтэрым къыщагъуэта мэлыхъуэм. Iэчлъэчщ, пIащэщ, Iэпщацэщ, ауэ и жьэр зэщIихакъэ – нэсри къэсыжауэ ахьмакъщ! Нэхъ ерыщи нэхъ гурымыкъи хэт урихьэлIэн – шыдым хуэдэщ. «Шыд» дзыри мэлыхъуэ щIалэжьым щIытеIукIар арат. Нэмыс, фIэлIыкI, укIытэ жыхуэпIэр бжэгъукIэ къраудми ищIэркъым мэлыхъуэ щIалэжьым, нэмэзлыкъ теувакъым игъащIэм, зы махуэ нэщI исакъым.
«Шыдыр» мэлыхъуэ пщыIэм щIэх къытрашыфакъым пащтыхьым и щхьэхъумэхэмрэ хьэтхауэхэмрэ: къапэуври мэлыхъуэ башкIэ къахэуащ, гуарцэ къариутIыпщащ. Сытми, япхри, пащтыхь сэрейм къалъэфащ мэлыхъуэ щIалэжьыр. Къалъэфри, хьэпсым ирадзащ.
Куэсэ-уэзыр нэмэзщыгъэ егъажэри исщ хьэпсым, и щхьэр щыпаупщIынум поплъэ. И щхьэр паупщIкIэ гузавэркъым, нэгъуэщI кърамыщIэмэ.
Хьэпсым ирадза нэужь, жэщищ-махуищкIэ яхуэбэяуакъым мэлыхъуэ щIалэжьыр: мэхъуанэ-мэцIанэ, зелIэж, и щхьэр блыным иреудэкI. Иужьым ешри сабырыжащ, пхъэ гъуэлъыпIэм итIысхьащ, и лъакъуэр зыщIиупщIэри. И бгырыпхым дэIуа накъырэр къыдихауэ йопщэ, пхъэ гъуэлъыпIэм итIысхьауэ.
Куэсэ-уэзыр зы псалъи жиIэркъым, нэмэз щыгъэр егъажэри щысщ, накъырэр зыIурыс щIалэжьым гу лъимытэххэ хуэдэщ.
Абы тетурэ, тхьэмахуэ дэкIащ, тхьэмахуитIи дэкIащ.
Пащтыхьым и щхьэхъумэхэмрэ и хьэтхауэхэмрэ къакIэлъоплъ мэлыхъуэ щIалэжьымрэ Куэсэ-уэзыррэ. Пащтыхьым деж нагъэсащ:
– Хьэпсым ахьмакъ зэриддзар зыхищIакъым Куэсэ-уэзыр, гу къылъитэххакъым. ЛI тщIэнур?
– Мэлыхъуэм нэхърэ нэхъ ахьмакъ къэвгъуэт! – жери щхьэхъумэхэмрэ хьэтхауэхэмрэ ирихужьащ. Къэралыр къызэхажыхьащ: мэлыхъуэ щIалэжьым нэхъ ахьмакъ ягъуэтакъым.
– Зэ дывмыгъэпIащIэ-тIэ, – жиIащ пащтыхьым.
Мазэ дэкIащ. Мэлыхъуэ ахьмакъым и накъырэр, къыIэщIэужэгъуати, хыфIихуэри, плIанэпэм зыдиудыгъуащи, и пэр дрелъэфейри 47 Адыгэ хэхэс литературэ
щысщ.
Пщэдджыжь гуэрым мэлыхъуэм и гъы макъым къигъэушащ Куэсэ-уэзыр. Сабий хуэдэ зэщоджэ лIы домбейр! «И щхьэгъусэр игу къихьагъэнщ», – мэлыхъуэр фIэгуэныхь хъуащ Куэсэ-уэзыр.
– Сыт ущIэгъыр?
Хьэпсым зэрырадзэ къыжьэдэкIатэкъым Куэсэ-уэзыр.
лъандэрэ а зы псалъэм фIэкI Мэлыхъуэм и нэпсыр Iэщхьэ фIейкIэ ирилъэщIэкIащ: и нэкIур плъыжьыбзэ хъуат, жэгундэ хуэдэ.
– СыщIэгъыр бжесIэмэ, укъысхуэгубжьынщ.
– Сыпхуэгубжьынкъым, къызжеIэ.
– Уэлэхьи, укъысхуэгубжьынкIэ!
– Сыпхуэгубжьынкъым.
Мэлыхъуэр къыщиудыжащи, нэхъри зэщоджэ. «Сыту пIэрэ игу къеуэр? Щхьэ зилIэжрэ?» – игъэщIэгъуащ Куэсэ-уэзыр.
– КъызжепIэркъэ, тхьэм и нэфI зыщыхуэн: сыт ущIэгъыр?
– ЖызумыгъэIэ: укъысхуэгубжьынущ.
– ЖыIэ, умышынэ.
– Зы ажэжь хэтщ си мэл хъушэм. Ар сигу къэбгъэкIыжащи, аращ Мэлыхъуэм и нэпсыр щIилъэщIыкIыжри, ныбафэуз хъуауэ мэдысыщIэгъыр.
хьэшх.
– Си ажэжьым и жьакIэмрэ уи жьакIэмрэ зэщхьыркъабзэщ!
Куэсэ-уэзыр зы псалъэ къыпидзыжакъым. Къэтэджри, бжэм теуIуащ. Къэрэгъулым и щхьэр бжэм къыдигъэжащ.
– Пащтыхь дотэм хъыбар схуевгъащIэ: къэрал мыхъурыр 48
къыIызох! – жиIащ Куэсэ-уэзыр.
Зы илъэс нэхъ дэкIыжакъым: зауэр увыIащ. Янычархэр ягъэсабырыжащ, сипаххэми фIы зыкърашэжащ. ДыгъуэгъуакIуэхэмрэ пащтыхьым епцIыжахэмрэ хуэфащэр иращIащ. Къэралыр и пIэ иувэжащ. Пащтыхьым «уэху!» жиIэжащ, и гур зэгъэжащ. Зыт къыгурымыIуэр: сыт мэлыхъуэм Куэсэ-уэзыр кърищIар?
Пащтыхьыр зэгуэрым абыкIэ еупщIащ Куэсэ-уэзыр.
Хьэпсым щиса махуэ плIыщIыр игу къэкIыжри, Куэсэ-уэзыр плъыжь хъуащ.
– Зыри къызищIакъым, – жиIащ Куэсэ-уэзыр. – Лажьэ зимыIэ мэлыхъуэр си зэранкIэ бэлыхь зэрыхэхуар сигу схутегъэхуакъым. Аращ сыщIыщIегъуэжар – мэлыхъуэ хейм хьэзабыр щхьэщысхын папщIэ.
Ныбэгъуэхьэш
Гочэ* яубыдри зэтраухъуэнщIащ тыркудзэм. БыдапIэм аскэрищэрэ щэ ныкъуэрэ къыданэри, дзэр щхьэщыкIащ. Пащтыхьымрэ пащтыхьым щIыгъуу дзэмрэ поплъэри, илъэсым щIигъуауэ быдапIэм дэсщ аскэрищэмрэ щэ ныкъуэмрэ.
Къызылэлм кIуэ гъуэгур а быдапIэмкIэ блэкIырт. Бжьыхьэр къихьауэ, Куэсэ-уэзыр и къуэдзэхэм ящыщ къэсащ быдапIэм. Абы къажриIащ пащтыхьыр иран гъунапкъэм къызэрыщыгувэр – щIэх къэкIуэнукъым. БыдапIэм Iэщи гыни дэзщ, къемэщIэкIынур ерыскъыращ – мазищ-плIы нэхъыбэ ирикъунукъым. Сыт ящIэнур? Бгы * Гочэ – бэлъкъан щIыналъэщ. лIэщIыгъуэм Тыркумрэ Австриемрэ абы куэдрэ щызэзэуащ. Апхуэдэ зауэхэм ящыщ зыщ хъыбарым лъабжьэ хуэхъуар. Адыгэ хэхэс литературэ
зэжынщ.
хьауэ.
щхьэдэхыпIэхэм уэс къыщесащи, кIуапIэ яIэжкъым, щIымахуэр икIыху быдапIэм дэсын хуейщ.
Бэрхъан-бей, щхьэгъубжэ зэвым бгъэдэувауэ, аузым доплъэ. Хэплъэгъуэщ я Iуэхур, ерыскъыр къаIэщIэухауэ, быдапIэм къыдэнэнкIэ шынагъуэщ.
– Алыхьым и гущIэгъур инщ! – жиIащ Бэрхъан-бей, хэгупсысыПщэдджыжь гуэрым Махъмут-агъа къыщIыхьащ Бэрхъан-бей деж. Игу къэкIам еплъ: Адельсберг, е Рискинч, е Брег щхьэ къэбубыд мыхъурэ! Гробинки* дэбгъакIуэ хъунущ. Ерыскъы щагъуэтынущ а къалэхэм – къахъунщIэнщ.
– БыдапIэр хэт къыхуэдгъэнэн? – щIэупщIащ Бэрхъан-бей.
– Аскэр щэ ныкъуэ къыдэднэмэ, абы яхъумэфынущ быдапIэр.
– Аскэрищэ фIэкI димыIэу, дауэ дазэрытеуэнур? Дапэлъэщын?
– Аскэрищэм дрикъунущ.
– Аскэр щэ ныкъуэм быдапIэр яхуэIыгъын?
– МахуипщI нэхъыбэ дыкъэтынукъым: къэтхъунщIэнщи, къэдгъэ-
– МахуипщI дэнэ къэна, сыхьэтипщIым къэхъунур пщIэнукъым.
ЦIыху губзыгъэщ Бэрхъан-бей, кърикIуэнкIэ хъунум емыгупсысауэ, Iуэху пхухыхьэнукъым. Таучэлыншэкъым – хьэуэ, икIи цIыху хахуэщ, лIыгъэ хэлъщ. ЛIы хэщIыхьащ, щхьэ гъумщ, и щхьэр къытехьэлъэрэ жыпIэнщ, плъэгъуамэ. АкъылкIэ зыхуэупсам ящыщщ Бэрхъан-бей – алейкIэ щхьэ гъум! И акъылыращ къыдэзыхар – лъэпкъ цIэрыIуэ къыхэкIакъым. Дзэ пашэ цIэрыIуэщ зэрыщIалэ лъандэрэ. Пащтыхьым дзыхь къригъэзри, зауэ кIыхьыр щекIуэкI лъахэм и гъунапкъэм тет быдапIэм дагъэтIысхьащ: «Сыти щIэ, быдапIэр бийм щыхъумэ!» – жари. Пащтыхьым дзэ къишэху, быдапIэр бийм Iэригъэхьэж хъунукъым Бэрхъан-бей. ЖыIэгъуафIэщ ар, уи къарум къихьмэ. Аскэрищэрэ щэ ныкъуэрэщ быдапIэм дэсыр. Аскэрищэр быдапIэм дэпшрэ зэуакIуэ-хъунщIакIуэ епшажьэмэ, къэнам быдапIэр яхузэтеIыгъэн? БыдапIэм аскэр щэ ныкъуэ фIэкI къызэрыдэмынэжар къищIэнщи, бийр къобгъэрыкIуэнщ. Сыт яхузэфIэкIынур аскэр щэ ныкъуэм? Аращ Бэрхъан-бей хэзыгъаплъэр.
– Ерыскъыр къытIэщIэухэмэ, тщIэнур сыт? – щIэупщIащ Махъмут-
– Алыхьым и гущIэгъур инщ! – жиIащ Бэрхъан-бей.
– ЩIымахуэр къэсащ…
– Алыхьым и гущIэгъур инщ.
– ТщIэнур сыт жызоIэ!
– ТщIэни тшхыни дгъуэтынщ.
– Дымыгъуэтмэ-щэ? Дыкъаувыхьмэ-щэ?
– Алыхьым дыкъихъумэнщ!
Махъмут-агъа захуэт: хытIыгум хуэдэщ быдапIэр. Къалэ унэсын щхьэкIэ, махуитI гъуэгу дэлъщ. ЩIымахуэр къатеуэмэ, щIиIубащ: яшхын дэнэ къыздрахынур? БыдапIэр бгынауэ икIуэтыжын хуей хъунукъэ итIанэ? Бийр гъуэгум тезщ – уикIуэтыжыфын, аскэрищэрэ щэ ныкъуэрэ фIэкI уимыIэмэ? Пащтыхьым и дзэр къыщысынур хэт ищIэрэ – зыми ищIэркъым. Гъэмахуэми къэмысынкIэ мэхъу. УдэлIыхьынукъэ быдапIэм апщIондэху?
ЗауэлIыжьщ Махъмут-агъа, Iэджэ и нэгу щIэкIащ. Илъэс агъа.
* Адельсберг, Рискинч, Брег, Гробник – Бэлъкъаным ит къалэхэщ.
4 Заказ № 22 49 Адыгэ хэхэс литературэ
плIыщI хъуауэ хэтщ дзэм. И пащIэ-жьакIэр зэщIэтхъуами, Iэщэр игъэтIылъакъым. Бэрхъан-бей и жыIэм фIэкIынукъым Махъмутагъа, пщIэ хуещI, итIани… Егупсысауэ пIэрэ Бэрхъан-бей мы Iуэхум? Iуэху джэгукъым. БыдапIэм къыдэнащ, щIымахуэр къэсмэ. Шхыныр къаIэщIэухэнщи, быдапIэм дэлIыхьынщ. Аращ Махъмут-агъа щIэгузавэр.
– Сыт и мыхьэнэ быдапIэм дыдэскIэ? ДыдэкIыркъым, дыдэплъыркъым. ДыдэлIыхьынущ.
Бэрхъан-бей погуфIыкI:
– Умыгузавэ, Махъмут-агъа! Алыхьым дыкъелъагъу. Алыхьым и гущIэгъум дыхинынкъым.
– ИтIани…
– Алыхьым и гущIэгъур инщ жысIакъэ!
Пэшым зы чауш* къыщIыхьащ – щIалэ пащIэ фIыцIэ, хэщIыхьауэ.
– Зиусхьэн! СэмэгурабгъумкIэ щыт чэщанэм ис къэрэгъулым чэруанакIуэ къыIэщIэлъэгъуауэ жеIэ. СыкIуэри сеплъати, чэруан си гугъэкъым. Дзэуэ къысфIощI, – жиIащ чаушым.
– Куэд хъурэ?
– ЦIыху щищ-щиплI хъунщ жызоIэ.
– Гайдук хъунщ.
Бэрхъан-бей къэтэджащ.
– Деплъынкъэ! – жери пэшым щIэкIащ, и цей къуакIэр щиупщIэри чэщанэм дэжеящ. Махъмут-агъарэ чаушымри кIэлъыдэжеящ чэщанэм.
Чэщанэм иувэри, Iэдакъэжьауэ ищIащ Бэрхъан-бей. Пщэдджыжь пшагъуэ мащIэм къыхэкIа гупышхуэр илъэгъуащ Бэрхъан-бей.
– Гайдуккъым! ЗауэлI защIэщ! – жиIащ Бэрхъан-бей. – Дыкъаувыхьын мурад яIэщ, дауи.
зэхигъэкIыфакъым.
Махъмут-агъа и нэр жан дыдэтэкъыми, гайдукрэ зауэлIрэ – Сыт зауэлI къыщIыпфIэщIыр?
– Бжырэ бэракърэ яIыгъщ. ТопитIи къыздалъэф.
– Сыт тщIэнур?
– Алыхьым дыщыгугъынщ. УпIащIэ хъунукъым. Дегупсысынкъэ СыхьэтитI нэхъ дэкIакъым: биидзэр къэсри быдапIэр къаувыхьащ, зэрогъэкIий, зэрогъэгуо, я IэштIымыр ягъэдалъэ, аскэрхэм къохъуэн-къоцIэн. Куэбжэр ягъэбыдащ, къебгъэрыкIуэкIэ, быдапIэр къахуэщтэнукъым. Езыхэри дэкIыфынукъым быдапIэм, ныбгъуэхьэшым къинащ.
«КъыдэбгъэрыкIуэ хъумэ!» – жари, быдапIэм дэсхэм загъэхьэзыращ, фочхэр яузэдащ, я сэшхуэхэр, джатэхэр щIэлъыкIа хьэзырщ. Бэрхъан-бей унафэ ищIри, аскэр тIощI хуэдиз фIамыщIым етIысылIащ, яущэбын щхьэкIэ. ФIамыщIыр иригъэущэба нэужь, гыныр зыщIэлъ щIыунэм и бжэр Iуригъэхащ Бэрхъан-бей. ЩIыунэм ихьэри, япэ зыIуплъа къэп зыбгъупщI иригъэунэщIащ Бэрхъан-бей, гыныр адрей къэпхэм щхьэщригъэкIутэри, къэп нэщIхэм фIамыщI сабэр из яригъэщIащ. ФIамыщI сабэр из ящIри, къэпхэм я щхьэр щхьэщапхыкIыжащ. ЩIыунэм къикIыжри псыкъуийм бгъэдыхьащ Бэрхъан-бей. Махъмут-агъаи чаушри щIыгъущ. Псыкъуийм иплъэри, чаушым еджащ Бэрхъан-бей:
иджыпсту.
* Чауш – дзэлI, унтер-офицер. 50 Адыгэ хэхэс литературэ аскэрхэм.
– Си гъуэлъыпIэ щIагъым хъуржынитI щIэлъщи, къысхуэхь.
Махъмут-агъа къытреч:
– Иджыпсту къыдэбгъэрыкIуэнущ. Топыр егъэузэд.
– Хьэуэ. п дыхуеинукъым.
– Бийм я топыр къыттрагъэпсащ.
– Къыттрегъапсэ – сыт яхуэпщIэр?
– Ди IитI зэтедзауэ дыщысыну?
– Дыщысынукъым.
– Сыт-тIэ тщIэнур?
– Аскэрхэм яжеIэ: сэ нэзгъэзэжыху, кIакхъу щIрырамыч!
– Хъунщ.
Махъмут-агъа IумыкIыж щIыкIэ чаушыр къэсыжащ, хъуржынитI къихьри. ХъуржынитIым я щхьэр итIатэри, ярылъыр псыкъуийм ирикIутащ Бэрхъан-бей.
Махъмут-агъарэ чаушымрэ я нэр ягъэупIэрапIэ, зыри къагурыIуакъым.
– Иджы депсалъэ хъунущ ди бийм. Дыхагъэзыхьмэ, зеттынщ.
– Зеттынщ жыпIа?!
– БыдапIэм дыдэкIынщи, хуит яхуэтщIынщ жыхуэсIэщ.
– Уи фIэщ хьэмэ угушыIэрэ, зиусхьэн?
– Си фIэщщ.
– Гыныр ди гъунэжщ, Iэщэ диIэщ. Ерыскъыми мазищкIэ дрикъунущ. Сыт быдапIэр щIеттынур? Аскэрхэм къыпхуадэн ар?
– Абы щхьэкIэ умыгузавэ. НакIуэ, си ужь ниуви. Сэ сагурыIуэнщ Бэрхъан-бей дэкIуеипIэм теуващ, и пащIэкIэ щIэгуфIыкIыурэ. Махъмут-агъаи чаушри къыкIэлъоущ, зоплъыжри я дамэр драгъэуей. Бэрхъан-бей ещIэ: тырку аскэрым сыт хуэдэ унафэри игъэзэщIэнущ, уи псалъэр тIэужыIэ ищIынукъым, бийм зет жумыIэ закъуэмэ. АбыкIэ ухэзэгъэнукъым: и псэ пытыху, бийм зритынукъым. Зритын хъумэ, зиукIыжынущ, ауэ бийм и IэмыщIэ зрилъхьэнукъым.
«КъэзгъэдэIуэфмэ, сеплъынщ», – жиIащ Бэрхъан-бей игукIэ.
Блыным техьа нэужь, Махъмут-агъа зыхуригъэзэкIащ:
– Аскэр пашэхэр къысхуеджэ. Дызэпсэлъэн хуейщ. КIуэ, еужьэрэкI!
Блыным здытетым, бийм и дзэм хэплъащ Бэрхъан-бей: зауэлI щищым щIигъунущ. ЗэщIэузэдащ, загъэлIыхъулIыбжь, мурадыфI яIэкъым.
ДакъикъитI-щы нэхъ дэмыкIауэ, Махъмут-агъа аскэр пашэхэр къызэхуишэсащ. Пащтыхьым нэгъабэ кърита сэшхуэм зытригъащIэри, Бэрхъан-бей аскэр пашэхэм я пащхьэ иуващ.
– Дыкъэзыувыхьахэр дэр нэхърэ зэрынэхъыбэр фолъагъу. ХуэдитIкIэ нэхъыбэщ. БыдапIэм дыдэсмэ, ерыскъыр мазищщ зэрытхурикъунур. МазищкIэ дыдэлIыхьынкъым быдапIэм, икIи дыдаукIыхьынкъым, бийр къыдэбгъэрыкIуэкIи къытпэлъэщынукъым
– езэгъыпIэ иIэкъым быдапIэм. Шхыныр къытIэщIэухэмэ-щэ? ДыдэлIыхьакъэ итIанэ быдапIэм? Дызыщыгугъын диIэкъым. ЩIымахуэр икIыху, пащтыхьым дзэ къришэжьэнукъым. КъыщIримышэжьэнур, бгым къыщхьэдэхыфынукъыми, аращ – щIымахуэр икIыху, уэс телъынущ. БыдапIэм дыдэкI хъунукъым.
– Сыт щIэмыхъунур?
– ЩIэмыхъунур флъагъуркъэ: хэлъыр куэбжэ зэвщ, куэбжэ зэ- 51 Адыгэ хэхэс литературэ
Iуащхьэм вым дыщыдэкIкIэ зырыз-тIурытIурэ дызэтраукIэнущ, къытетIысхьэнурэ. Къэнар аузым даукIыхьынущ.
Махъмут-агъа къыщичын хьэзырщ.
– Бийм зеттынукъым дэ! – къыхэкIиикIащ Махъмут-агъа.
– Зеттынукъым. «Зеттынущ» жызыIар хэт? Сэ жысIа? ЖысIакъым. Бзаджагъэ дыхуекIуэнщ – аращ зи ужь ситыр.
– Дауэ?
– ДыкъэбгъапцIэркъэ?
– Дыщыгъэгъуазэт!
– Дзыхь къысхуэфщIи, фыкъызэдаIуэ. Бийм зестын мурад сиIэкъым сэ, сызэребзэджэкIынщ сызыхэтыр! Фи фIэщ хъурэ?
– Мэхъу!
– Хъумэ, аскэрхэм я деж вгъэзэжи, фысакъ. Сэ унафэ сымыщIауэ, зы лъэбакъуэ фымыч! ДызэгурыIуэрэ абыкIэ?
– ДызэгуроIуэ!
Аскэр пашэхэм блыным зытрагуэшэжащ. Махъмут-агъа Бэрхъанбей къыбгъэдэнащ.
– Тэрмэшыр къысхуевджэ! – жиIащ Бэрхъан-бей.
Тэрмэшыр зыщIагъури, Бэрхъан-бейрэ Махъмут-агъарэ блыным теуващ куэбжэм ищхьэкIэ.
– СыткIэ къытхуей хъуа мыхэр, еупщIыт! – жери Бэрхъан-бей тэрмэшыр япэ иригъэщащ. БыдапIэр къэзыувыхьахэм еупщIащ тэрмэшыр.
ТыркубзэкIэ жэуап къратыжащ:
– БыдапIэр хуит къытхуэфщIыж! Фыарэзыуэ фыкъыдэмыкIмэ, 52
дынывэбгъэрыкIуэнурэ фызэтедукIэнущ!
КъебгъэрыкIуэнухэм тыркубзэ зыщIэ яхэтти, Бэрхъан-бей тэрмэшыр IуигъэкIуэтащ.
– БыдапIэм дыдэкIынщ, дызэгурыIуэмэ. ДызэгурывгъаIуэ.
– ДызэгурыIуэнщ. ЖыIэ.
ЦIыхуищэрэ щэ ныкъуэрэ дыдэсщ быдапIэм. Псори дызауэлIщ. Сабии, цIыхубзи, лIыжь-фызыжьи ди гъусэкъым. ФыкъыдэбгъэрыкIуэкIэ, быдапIэр къыфхуэщтэнукъым. Iэщэ ди куэдщ, гын ди куэдыкIейщ! Ерыскъыри ди мащIэкъым – дызрикъун диIэщ. Ди Iэщэм хуэдэ флъэгъуакъым. ЗылI къытхуэвгъакIуэ: ди Iэщэри, гынри, ерыскъыри едгъэлъагъунщ, ди зауэлIхэми еплъынщ. ПцIы дыупсрэ дымыупсрэ и нэкIэ ирелъагъу! Шэс фэттынщ, фи цIыхур нэкIуэжыху. ИтIанэщ дыщызэгурыIуэнур – быдапIэр хуит фхуэтщIынрэ фхуэдмыщIынрэ.
Бийр зыбжанэрэ зэчэнджэщащ, къызэрыгъэплъауэ. Сытми, акъылэгъу хъуащ Бэрхъан-бей жиIамкIэ. ЗылI къагъэкIуащ, Iэщэ имыIыгъыу. Езыхэми зы аскэр бийм иратащ шэс папщIэу. ПлъакIуэ къэкIуа лIым быдапIэ кIуэцIым зыщиплъыхьащ: гын зыщIэлъ щIыунэми щIашащ, топхэри, фочхэри, сэлэтхэри ирагъэлъэгъуащ.
– УкъэзыгъэкIуам деж гъэзэжи, уи нэкIэ плъэгъуар яжеIэж! – яутIыпщыжащ лIыкIуэр.
ЛIыкIуэр быдапIэм даутIыпщыкIыжри, шэсыр къыдагъэхьэжащ.
Сыхьэт ныкъуэ дэкIащ. Бэрхъан-бей жэуапым поплъэ. Жэуап къратыркъым. ДакъикъипщIи дэкIыжащ сыхьэт ныкъуэм и ужькIэ. Зыгуэр къэгуоуащ тыркубзэкIэ.
– СыткIэ дызэрызэгурыIуэнур? Сыт фызыхуейр? Фызыхуейр жыфIэ! Адыгэ хэхэс литературэ роIуэ!
Бэрхъан-бей жэуап итыжащ:
– Мы быдапIэм илъэситI хъуауэ дыдэсщ. ЩIымахуэр къэблэгъащи, быдапIэм дыкъыдэнэнущ мы гъэми. Фыкъытпэмыувмэ, быдапIэм дыдэкIынущ. «Фи Iэщэр вгъэтIылъ» жывмыIэ закъуэ – шыхэри, гынри, ерыскъыри къыфхудогъанэ. Дэ ди хэку дыкIуэжынущ.
Зэчэнджэщыжри, быдапIэр къэзыувыхьахэр арэзы хъуащ. БыдапIэм щхьэ ебгъэрыкIуэн хуей, аскэрхэр щыдэкIыжынукIэ! ДэкIыжыну къудейкъым: шыри, гынри, ерыскъыри къыхуагъэнэнущ! УебгъэрыкIуэмэ, зыкъоми букIынщ, зыкъоми къаукIынщ. УзэрыукIыж нэхърэ нэхъыфIкъэ, дахэкIэ узэгурыIуэмэ? Дауи, нэхъыфIщ, акъыл хэлъщ абы. Мы аскэрхэм я пашэр губзыгъэ гуэр хъунщ!.. ДрырекIыж быдапIэм, зэпытрэ зэкIэсу ирекIуэ! Дэнэ кIуэн? Жыжьэ кIуэнукъым: гъуэгум телIыхьынущ, гъуэмылэ щыздрамыхьэжьэкIэ. Шхын щхьэкIэ мылIэмэ, гайдукхэр гъуэгущхьэм тесщи, зэтраукIэнущ.
– Дыарэзыщ! – къэгуоуащ быдапIэр къэзыувыхьахэр. – Дызэгу-
– Дыкъэвгъэгугъэрэ ди гугъу къэвмыщIынкIэ? – щIэупщIащ Бэрхъан-бей. – БыдапIэм дыщыдэкIкIэ фыкъыдэжэнукъэ?
– Дывэжэнукъым! Псалъэ фыдот!
– ФепцIыжынкъэ фи псалъэм?
– ДепцIыжынкъым!
– Ар сыткIэ ди фIэщ фщIын?
– Тхьэ фхуэтIуэнщ!
– НтIэ, – жиIащ Бэрхъан-бей, – дэ щэрэ щэ ныкъуэрэ дохъу, фэ щищым фыщIегъу. ГупитI зыфщIи, зы гупым я Iэщэр ирырегъэтIылъ. ИтIанэ зэхуэдэ дыхъунущ. БыдапIэм дыдэкIа нэужь, къыдыхьэнур Iэщэ зыIыгъхэращ. Iэщэ зыгъэтIылъахэр иужькIэ къыдыхьэнщ. Гынрэ топрэ къыфхудогъанэ. БыдапIэм фи топитIри дэфшэ. Ауэ псалъэ къыдэфт мо Iуащхьэм дынэсыху, быдапIэм фыныдэмыкIынкIэ!
Бийр абы нэхъ игъэчэнджэщащ. Зыкъомрэ зэчэнджэщри, бзаджагъэ халъэгъуакъым абыи: псалъэ птамэ, уепцIыж хъунукъым. Бийм гупитI зращIыкIащ. Зы гупым Iэщэр ягъэтIылъащ.
Куэбжэр къызэIуахри, Бэрхъан-бей япэ къыдэкIащ быдапIэм. Ар лъэст. Бэрхъан-бей и ужь итщ аскэрищэрэ щэ ныкъуэрэ. Аскэрхэм я фочхэр, мэIухухэр, сэшхуэхэр, джатэхэр, афэ джанэхэр дыгъэм полыд. Лъэбакъуэ щитI хуэдизкIэ къыбгъэдэкIуэтащ аскэрхэр быдапIэм. Бийр зэрыгъэкIийуэ дохьэ быдапIэм. БыдапIэм зэрыдэгуэри, я бэракъхэр чэщанэхэм фIадзащ. Топхэри далъэфащ, хыв плIэпкъкIэ. БыдапIэм и щIыбкIэ къэнар гухэмрэ хьэлъэ зытелъ къыдырхэмрэщ; гухэм гынри къранащ – ягу къэмыкIыжарэ е къафIэмыIуэхуарэ: «Аскэрхэр щIэпхъуэжащ, я шыкIэ мафIэ егъэуауэ!»
Бэрхъан-бей, быдапIэм лъэбакъуэ щитI хуэдизкIэ къыбгъэдэкIуэта нэужь, къуэдзэм еджащ:
– Махъмут-агъа! Iуащхьэр убыд!
Аскэр щэ ныкъуэ зыщIигъури, Махъмут-агъа Iуащхьэм зыщигъэбыдащ напIэзыпIэм. БыдапIэм и сэмэгурабгъумкIэ чыцэм хэт шыгухэмрэ къыдырхэмрэ яубыдащ аскэр плIыщI ежажьэри. БыдапIэм дэзэрыгуахэм къагурыIуакъым тыркухэр зыхэтыр: я нэр кърагъэжауэ, блыным тетщ, аскэрхэм къакIэлъоплъри. Зыр зым йоупщIыж: «Сыт къэхъуар? Сыт мыбы къыдащIэр?»
Блыным къегуоухащ: 53 Адыгэ хэхэс литературэ
– БыдапIэм фыдэкIыжащ! Щхьэ фымыкIуэжрэ?
Бэрхъан-бей дыхьэшхащ:
– Фыкъэдувыхьащ! Зыкъэфт!
Блыным тетхэр зэплъыжащ. Иужьым, я пыIэкур къызэрыраудар къагурыIуэжри, зэхэзежэ хъуащ, зырыгъэкIиящ, зэрыгъэгуоуащ, аскэрхэм къехъуэнащ, къецIэнащ, шабзэшэ къраутIыпщащ, фочхэри яузэд. Шыгухэмрэ къыдырхэмрэ къыбгъэданахэр аскэрхэм зэраубыдари зэрапхари ялъэгъуащ быдапIэ блыным тетхэм.
Бэрхъан-бей гуоуащ:
– ФысфIэтхьэмыщкIэщ! Шэр фымыух – иужькIэ къыфщхьэпэжынщ! Гум къивна гыныр сэ къысIэрыхьащ. Гын фимыIэмэ, фи фочи фи топи сыт и мыхьэнэ? Баш хуэдэщ! БыдапIэм фыкъыдэкIыфмэ, феплъ: зырыз-тIурытIурэ фызэтедукIэнщ! Зыкъэфт! Зыкъэфтын мурад фщIымэ, дызэпсэлъэнщ.
Фочауэ макъыр зэпыуащ, быдапIэр щым хъуащ.
Бэрхъан-бей нэхъри яжьэхекъузэ: бгъэгупсысэ хъурэ куэдрэ! Я акъылым ихун хуейщ, ягу къихьэжыху зыпIэжьэ хъунукъым.
– Топ къыфхуэдгъэна щхьэкIэ, гыни шэи къыфхуэдгъэнакъым. Фи лIыкIуэм езгъэлъэгъуа къэпхэм илъыр гынкъым, фIамыщIщ. Фи фIэщ мыхъумэ, къэпыщхьэр фтIати, феплъ. Псыкъуийм щхъухь хэскIутащ – фефи, феплъ, ари фи фIэщ мыхъумэ. Махуищ дэкIмэ, псы щхьэкIэ фызэтелIэнущ. Фи жагъуэ-фи щIасэми, зыкъэфтын хуей хъунущ. Си IэмыщIэ филъщ, кIуапIи-жапIи фиIэкъым, фыIэмалыншэщ!
БыдапIэм Iэуэлъауэ къыдоIукI, уIэгъэ хъуахэм я щэIу макъыр зэхыбох, топхэр зэралъафэ. Сыхьэт ныкъуэ дэкIагъэнщ, абы тетурэ. Акъыл зиIэ быдапIэм дэсарэт жыпIэ хъунущ: акъыл зиIэ къахэкIащ. Псым еплъри – шыугъэщ, хадзар хэт ищIэрэ? ЩIыунэм щIэлъадэри къэпыщхьэр ятIэтащ: къэпым илъыр фIамыщI сабэщ. Псы ямыIэмэ, гын ямыIэмэ, сыт зыщыгугъынур? Тыркухэр кIуэжын я гугъати, къагъэкIэрэхъуэжри быдапIэр къаувыхьащ. Ныбгъуэхьэшым къинакъэ! Тыркухэм зратын фIэкI, нэгъуэщI къахуэнэжакъым.
Егуоуащ тыркухэм:
– БыдапIэр къыфхуэдгъэнэнщ, дызэгурыIуэмэ. ДызэгурывгъаIуэ.
– СыткIэ дызэрызэгурыIуэнур?
– Ди Iэщэр ттевмых. Ди Iэщэр ттевмыхмэ, лъэныкъуэ зедгъэзыБэрхъан-бей арэзы хъуакъым. Топи, фочи, гыни зыдэмылъыж быдапIэ уи натIэм ибукIэн! Iэщэр дебгъэхрэ быдапIэм удэтIысхьэжмэ, ныбгъуэхьэшым уитIысхьэжауэ аракъэ! Я щхьэкIэ ягъэунэхуащ ар!..
– Ар хъункъым! – жиIащ Бэрхъан-бей.
– Хъунур сыт-тIэ? Дауэ дызэрызэгурыIуэнур?
– ДызэрызэгурыIуэнуращ: быдапIэм Iэщэ дапщэ дэлъмэ, блыным къевдзыхынщ: топи, фочи, сэшхуи, джати, къами, мэIуи, шабзи, бжыи. Iэщэр дыбжынщи, тщывгъэпщкIуаIарэ тщывмыгъэпщкIуаIарэ къатщIэмэ, итIанэ деплъынщ.
– Сыт дызэплъынур?
– Дызэплъынур вжесIэнукъым, Iэщэр блыным къевмыдзыхауэ.
МахуищкIэ зралъэфыхьащ быдапIэм дэсхэм: «Тыркухэм щхьэр ягъэуз!» – жари. ЖэщкIэ къыдэкIуэсыкIын мурад зыщIыр куэбжэм IуаукIыхь – мазэгъуэ нэхущ! Аскэрхэм уаIэщIэкIын: быдапIэр къаувыхьащи, бзуи къыдэлъэтыкIыфынукъым. БыдапIэм даубыдахэр нущ. 54 Адыгэ хэхэс литературэ
Бэрхъан-бей.
псыхуэлIэм еукI, гынри къаIэщIоухэ. Абы фIэкIмэ, зэтелIэнущ. ЛI ящIэнур? Щхьэ зыфIэтым къыгуроIуэ ящIэн хуейр: затын фIэкI къахуэнэркъым.
Ещанэ махуэм, нэгъуэщI къахуэнэжатэкъыми, Iэщэр блыным къраутIыпщхьэхащ. Блыным, уэф хуэдэ, къещэщэхащ топи, фочи, сэшхуи, джати, къами, мэIуи, шабзи, бжыи.
Аскэрхэм Iэщэр зэщIакъуэри Iуащхьэ къуагъым щызэтралъхьащ. Iуащхьэ къуагъым щызэтралъхьэн и пэ Iэщэр иригъэбжащ Бэрхъанбей. ЦIыху щищым я Iэщэщ – къагъэпцIакъым. Аскэрхэр зыщIигъури, быдапIэ куэбжэм бгъэдыхьащ Бэрхъан-бей. БыдапIэм дэсхэм егуоуащ:
– Блыным фыкъех, чэщанэм фыкъикIи, пщIантIэм фыщызэхуэс!
Сыт ящIэжынт: Iэщэншэщ, хуащI я унафэщ.
Я сэшхуэхэр кърахри, аскэрхэр быдапIэм дыхьащ. ПщIантIэм щызэхэувэжащ бийр. Бэрхъан-бей хуеямэ, цIыху Iэщэншэхэр быдапIэм диукIыхьыфынут – зылI къелынтэкъым. Бийм и псэтэкъым Бэрхъанбей зыхуейр. Зыхуейр ерыскъыт.
– Нэхъыжьхэр фыкъыхэкIи, фыкъызбгъэдэкIуатэ! – унафэ ищIащ КъыхэкIри, Бэрхъан-бей бгъэдэкIуэтащ: я щхьэр къыфIэхуащ, псы яхуэлIащи, я Iупэр гъущIащ, я дамэр гуэхуащ, щхьэпцIэщ, бгынтIэщ, лъызащIэщ, зэхэуфIеящ.
– Хэт фи пашэр?
ЛIышхуэ гуэр къыбгъэдыхьащ, жьакIагъуэ хъужауэ. И нэр къож лIым, и фэр пыкIащ. Петонлеч цIэрыIуэт ар. И бийм и пащхьэ иува нэхърэ зэуапIэм къыщаукIамэ, нэхъ къищтэнт Петонлеч.
Бэрхъан-бей жиIащ:
– БыдапIэм уи цIыху щэ ныкъуэ къыдэзнэнущ шэсу. Уэ адрейхэр дэшыж. Мазэ пIалъэ узот: хьэжыгъэ къэп мин, прунж матэ щитху, мэл щитху, дагъэ фэнд щитIрэ щэ ныкъуэрэ, кхъуей матищэ, жызумыпс фэнд щитI къысхуэпшэнщ. Мазэм и кIуэцIкIэ къысхуумышэмэ, быдапIэм къыдэзна цIыху щэ ныкъуэр сукIынущ.
Петонлеч нэхъри фагъуэ хъуащ, и дзэр зэригъэшхащ.
Бэрхъан-бей тэрмэшым жриIащ:
– ЕупщIыт мыбы: псы хуэлIэрэ? Псы ефэнт?
Петонлеч жэуап къритыжакъым.
Бэрхъан-бей аскэритI-щы псыхьэ игъэкIуащ. Псыкъуийм псы пэгун къыщрагъэхъуащ аскэрхэм. Езым псы фалъэ ирифри, пэгуныр Петонлеч хуишиящ Бэрхъан-бей.
– Ефэ. ТIэкIу шыугъэщ – шыгъур хэткIухьыпакъым иджыри. Щхъухькъым псыкъуийм хэскIар – шыгъущ хэскIутар. Шыгъум фигъэшынащ, щхъухь фи гугъэри. Ажалым ущышынэ хъурэ? ЛIыр ажалым щышынэркъым.
Петонлеч, махуищ хъуауэ псы Iубыгъуэ Iухуатэкъыми, пэгуныр игъэщIеящ. Адрейхэри ежащ псыкъуийм – псы щхьэкIэ лIэрт.
Бэрхъан-бей и бийр щIыунэм иришэхащ, аскэрхэм къэпыщхьэр яригъэтIатэри къэпым илъыр Петонлеч къригъэлъэгъуащ.
Къэпыр щхьэщыдгъэури, фIамыщI сабэ щхьэщыткIутауэ аращ, и лъабжьэм щIэлъыр гынщ. Плъагъурэ? – жери фIамыщI сабэр къритхъужащ къэпым. – Гын си куэдщ, дапщэщ ухуейми, къытегъази, быдапIэр къэувыхь – сыпхуэгъэзащ! 55 Адыгэ хэхэс литературэ
Я псыхуэлIэ ирагъэкIа нэужь, Петонлеч и зауэлIхэр зэбгъурыувэжри быдапIэм дэкIыжащ, я дзэпщыр я пашэу. Псывэм хакухьа джэд фIэкI пщIэнтэкъым ахэр, быдапIэм щыдэкIыжым плъэгъуамэ.
Мазэ пIалъэр къыщысым, быдапIэм кърашэлIащ Бэрхъан-бей Петонлеч пиубыдауэ хъуар: хьэжыгъи, прунжи, дагъи, кхъуеи, жызумыпси, мэл щитхуи къыздахуащ. ИлъэсищкIэ яхурикъунут ар: пащтыхьыр лъэданэ ина щхьэкIэ, быдапIэм дэсхэр гузэвэжынукъым.
Абрэдж пщащэ
Нэху зэрыщ лъандэрэ дызытет лъагъуэм зэ къуэм дыдешэ, зэ джабэ нэкIум зрешэкIри къуацэ-чыцэхэм дыпхокI, ди лъэгум мывэкIэщхъыр къыщIолъэлъ. ЩакIуэ сежьауэ арати, Къумдере щыщ зылI гъусэ сщIащ. «Нэхъ шэрыуэрэ хьэкIэкхъуэкIэм я пIалъэ нэхъ зыщIэрэ ди куейм щыбгъуэтынукъым», – жари сагъэцIыхуащ лIыр.
Дунейр уфащ, уэшх мащIэ къызыпхедз. Гъуэгур зэхуэдитI итщIыкIагъэнт, сыщешам: къуакIэбгыкIэм сызэхиукIащ, фочри къызэхьэлъэкI хъуащ.
– ТIэкIу дыгъэбауэ, жесIащ си гъусэм.
ЛIыр пыдыхьэшхыкIащ. Ешауэ фэ теткъым, гъуэгур зыхищIакъым, уеплъмэ, нэхъ жан хъуауэ къыпфIэщIынущ: къуакIэбгыкIэми гъуэгуакъуэми есэжащ, дауи.
– Уеша?
– Сешари сыт… – зызумысыжакъым, хуэмыхуфэ къызиплъынщ жысIэри. ЩакIуэ фочым нэмыщI, махуищкIэ дызрикъун гъуэмылэри си щIакIуэри лIым и плIэм илъщ, къехьэлъэкIыуи фэ теткъым. Хуэмыхуфэ зрезгъэплъ хъурэт апхуэдэлIым: сэр нэхърэ куэдкIэ нэхъыжьщ, пащIэ-жьакIэм тхъугъэ хидзащ, итIани сыщIыхьэнукъым.
– Зэ думыгъэпIащIэ, уемышамэ, – жиIащ лIым. – Мо бгыр къызэднэкIмэ, Акковук нэс гъуэгур занщIэщ – къыптехьэлъэнукъым.
Дежьэжри, сыхьэт ныкъуэ хуэдэкIэ дыкIуауэ, псей жыгышхуэ дрихьэлIащ. Жыгыр щыхупIэм щхьэщытт. – Дыбауэ хъунущ иджы, – жиIащ щакIуэжьым, къэувыIэри.
Фочыр жыгым езупсейри, сетIысэхащ. Тутын къисхри лIым хуэс-
– Тутын зырыз дгъэсынщ, дыщысыху.
ЛIым тутыныр сIихакъым.
– Мыбдей тутын ущефэ хъунукъым.
– Сыт щIэмыхъунур? – згъэщIэгъуащ сэ.
– Хъунукъым…
ЛIым и щхьэр игъэсысащ. ИтIанэ къыщIигъуащ:
– Ялнызэфе и фэ идоплъ мы щыхупIэм. Мыбдейращ щыкIуэдар…
ЩыхупIэм щхьэщыт псей закъуэр уэшхым иуфэнщIащ, жьы къыкъуэуащи, жыг къудамэхэр зэредзэ; къуэ кIуэцIым пшагъуэ гуэрэнхэр къыдошэсыкI.
– Хэт ар, дауэ зэрыкIуэдари? – сеупщIащ щакIуэжьым.
ЛIыр етIысэхащ, и фочыр и куэщIым иригъэувэри зыбжанэрэ хэп-
– Илъэс щэ ныкъуэм сыщхьэдэхащ, – жиIащ лIым. – СыщIалэ цIыкIут Ялнызэфе и хъыбар щызэхэсхам. Хъыбар Iэджи теIукIащ лъащ.
шиящ: 56 Адыгэ хэхэс литературэ
абрэджым…
– Абрэджым жоIэ?
– Абрэджт. ЦIыхубз абрэдж щыIауэ пщIэрэ? И хъыбар зэхэпха?
– Зэхэсхакъым. ГъэщIэгъуэныр къызжепIаи!
ЩакIуэжьым и гуапэ хъуагъэнщ ар зэрызгъэщIэгъуар. Iэджэм яхуиIуэтагъэнщ абрэдж цIэрыIуэм и хъыбарыр: сабийуэ зэхихами, къыIэщIэмыужэгъуауэ иIуатэ хъунщ иджыри къэс.
– Илъэс пщыкIух хъуа къудейт ар, бгым щихьэжам. А зыпхъуращ и адэм иIар. Мэзхъумэм щIыхуэ иритати, зыбжанэрэ зыкIэлъигъэкIуащ Ялнызэфе и адэр: фIишхын мурад ищIат. «Мыпхуэдизрэ укъыскIэлъымыкIуэ!» – жери мэзхъумэм къиукIащ Ялнызэфе и адэр. Ялнызэфе жандармэм хуэтхьэусыхащ: «Си адэр зыукIар уощIэ, щхьэ умыгъэтIысрэ?» – жери. Жандармэр фадэм дихьэха гуэрт. «Уи адэ си лажьэкъым сэ! – къыжриIащ. – Иджыри зэ укъысхуэтхьэусыхэнщи, уи бзэгур къистхъынщ!»
Хъыджэбз цIыкIур шынакъым. «Си адэр зыукIар умыгъэтIысмэ, пхуэфащэр уэсщIэнщ!» – жриIащ жандармэм. Ар игу техуэнт жандармэм: лажьэ зимыIэ хъыджэбз цIыкIум бзаджэ къытритхъуащ, къехъуэнри кърихужьэжащ.
Ялнызэфе къуажэм дэкIащ абы и ужькIэ. Дунейм къытехьэжакъым зыкъомрэ. Жандармэр зыгуэрым зэшэзэпIэ ищIащ. ЗыукIар ягъуэтакъым. «Ялнызэфещ зыукIар, и адэм илъ ищIэжащ», – жаIащ зыкъомым. Зыкъомми я фIэщ хъуакъым: «Ялнызэфе Измир Iэпхъуащ, и благъэ деж щопсэу», – жари.
Тхьэмахуэ дэкIауэ, мэзхъумэри къиукIащ Ялнызэфе. АбыкIи къызэтеувыIакъым: лей зезыхьа бзаджэнаджэ зыбжанэ къиукIащ. Лей зезыхьам защIэжыркъэ: унэм икIын шынэ хъуащ, я псэр IукIащ, уеблэмэ ди куейр ябгынэурэ нэгъуэщI жылэ Iэпхъуэу щIадзащ. Дэнэ Iэпхъуэми, Ялнызэфе IэщIэкIакъым: я лъэужьыр ехури IуепIэ. Зы цIыхуи теплъэркъым езым, къыздикIи здэкIуэжи зым ищIэркъым. Анэдолэм ис абрэджхэр гуп-гупурэ зэхуос. Ялнызэфе гъусэ ищIакъым – и закъуабзэт.
Илъэс пщыкIутхум щIигъукIэ бгым исащ Ялнызэфе. ЦIыхупсэ зытригъэплъакъым илъэс пщыкIутхум и кIуэцIкIэ. И ужь ихьаи къелакъым – и ужь ихьар къиукIащ. Ди жылэм щыщ ирихьэлIамэ, къоупщI: «Лей къыфкIэлъызэрахьэрэ? Хэт Iулъхьэ Iихрэ?» Апхуэдэм и цIэ зрегъащIэри, къеукI. Лей зэрахьэни Iулъхьэ Iахыни шынэ хъуащ къулыкъущIэхэр, хьэтхауэхэр, сондэджэрхэр, хеящIэхэр.
Къулеижьхэм къахуеIуэху: мыпхуэдэ тхьэмыщкIэм фыдэIэпыкъу, мопхуэдэ щIалэ зеиншэм къевгъашэ, уасэ хуэфти; лъэмыж тефлъхьэ, еджапIэ евгъэщI… Игъэшынащ щэныбэжьхэр! Зыгуэрым лей ирахмэ, лей зрахым жеIэ: «Си гугъу къэвмыщI: Ялнызэфе сыхуэтхьэусыхэнщи, фезгъэукIынщ!»
Дытыншащ илъэс пщыкIутхум! Ди жылэ хъунщIакIуэ къыдыхьэжакъым, лей щызэрахьэжакъым. Мэлым нэхърэ нэхъ Iэсэ хъуащ къулыкъущIэхэри хьэтхауэхэри! Iулъхьэ Iахын дэнэ къэна, я кIэр я бэкъум даупщIащ, лъапэпцIийуэ къакIухь хъуащ. Зи фIыщIэр, дауи, Ялнызэфещ! Ялнызэфе и цIэр ираIуэмэ, хьэрэм зышхымрэ лей зезыхьэмрэ я щхьэфэцыр мэтэдж. Лажьэ зимыIэм я гугъу ищIыркъым Ялнызэфе, зеиншэм, фызабэм, къулейсызым ядоIэпыкъу, зэрыхузэфIэкIкIэ защIегъакъуэ, жылэр и нэIэм щIэтщ. Псалъэм щхьэкIэ жысIэнщи, 57 Адыгэ хэхэс литературэ
нос…
мэжджытым сэху трамыкIауэ илъэгъуакъэ – Ялнызэфе молэм хъыбар кърегъащIэ: «Мэжджытыр зумыхьэмэ, уи лъапсэр згъэсынщ!»
КIыхь зезгъэщIащ, уезгъэшамэ, уигу къызумыгъабгъэ. И кIэм сыСеке куейм урым хъунщIакIуэ гуэр къыщыунэхуащ а зэманым. Аскэр къагъэкIуащ, урым хъунщIакIуэр ирагъэубыдыну. Iэхэлъахэр щIапщытыкIыурэ, аскэрхэр ди деж къэсащ. Урым хъунщIакIуэм и лъэужь техьакъым аскэрхэр. Ди деж къэсауэ, Ялнызэфе и хъыбар зэхахащ аскэрхэм. «Урымыр щыдмыгъуэткIэ, ар дубыдынщ» – Ялнызэфе и ужь ихьащ аскэрхэр. Ялнызэфе и хэщIапIэр зрагъащIэри, бгым ихьащ. Мы псей жыгыжьым деж къыщаувыхьащ Ялнызэфе. Бзэгу зыхьар уэ къащIэ: зыгуэрым бзэгу имыхьамэ, и лъэужь техьэнутэкъым, бэлэрыгъауи къаIэрыхьэнутэкъым Ялнызэфе.
«Зыкъэт!» – егуоуащ аскэрхэр Ялнызэфе.
Ялнызэфе къажриIаращ:
– Фэ, аскэрхэр, фызидэлъху хуэдэщ. Филъ згъэжэну сыхуейкъым. Си гугъу къэвмыщI: фыслъэгъуакъым-сыкъэфлъагъужакъым!»
Аскэрхэм ар ядэнт! ФочкIэ зэдеуащ!
Ялнызэфе къахэуэри, зыбжанэ уIэгъэ къищIащ – зыри къиу-
– Си гугъу къэвмыщI: филъ згъэжэнукъым! Фызидэлъху хуэдэщ!..
Аскэрхэр зэхэзежэ хъуащ, адэ-мыдэкIэ зыкъуадзэурэ, Ялнызэфе нэхъри къаувыхь: «Псэууэ къэдубыдынщ!» – жаIа хъунщ.
Ялнызэфе къахэгуоуащ:
– Хэт илъ вгъэжэнур, си дэлъху цIыкIухэ! Лъы фымыгъажэ – фыхущIегъуэжынщ… Сыкъэфлъэгъуакъым-фыслъагъужакъым!
Аскэрхэр абрэдж пщащэм зэдеуащ:
– Дытехуащ! – кIиящ аскэрхэр.
Гын Iугъуэр кIуэдыжа нэужь, аскэрхэр мы псей жыгыжьым къепщылIащ. Ялнызэфе ягъуэтакъым: е псэууэ, е лIауэ. Ягъуэтар Ялнызэфе и нэмэз щыгъэмрэ щхьэфIэпхыкI удзыфэмрэщ. Уэри щIыри ягъэзри езыр ягъуэтыжакъым – е и псэущхьэ, е и хьэдащхьэ!
Ялнызэфе зыри теплъакъым абы лъандэрэ. Мэлыхъуэхэм зэрыжаIэмкIэ, уафэм нэхугъэ гуэр зэзэмызэ къохри мы щыхупIэм жэщкIэ къыщхьэщохьэ…
кIакъым.

ЩакIуэжьым и хъыбарыр нигъэсащ. Пшапэр зэхэмыуэ щIыкIэ Акковук дынэсын хуейти, афIэкIа дыщыс хъунутэкъым – дыкъэтэджыжащ. Уэшхри теуащ, дыгъэр пшэ зэхуакум къыдэплъыжащ. Си фочыр зыпщIэхэслъхьэжри щыхупIэм сыщхьэщыхьащ. АпхуэдизкIэ къуэ куути, си щхьэр унэзащ, сыщеплъыхым. Къуэ кIуэцIым пшагъуэ гуэрэнхэр щызоджалэ, бгъэжьитI-щы къуащхьэм щхьэщытщ.
– Аскэрхэм заIэримыгъэхьэн щхьэкIэ, бгым елъагъэнщ Ялнызэфе, – жысIащ сэ, щакIуэжьыр къыщызбгъэдыхьэм.
– Хьэуэ! Хьэуэ! – идакъым щакIуэжьым. – Бгым елъэнутэкъым Ялнызэфе, Алыхьыр и фIэщ хъурти.
– Лъэтэжа-тIэ?
– Хэт ищIэрэ? Мыбдеж щыкIуэдащ. Мы псей жыгыжьым деж. 58 Адыгэ хэхэс литературэ
– Ар уи фIэщ хъурэ?
И нэр щIиукъуанцIэри къызэплъащ щакIуэжьыр:
– Ар зи фIэщ мыхъу дэскъым ди жылэ! Илъэс щэ ныкъуэ хъуауэ Сыт пэбдзыжынт щакIуэжьым? Пэздзыжын згъуэтакъым: жылэм яIуатэ…
ямыщIэ яIуэтэнукъым…
ГъукIэ
Махуэр зи кIыхьагъым щызэпыуркъым кIыщым сыдж макъыр. ГъущI плъар сыджым трегъэлъадэри, уадэ хьэлъэмкIэ йоуэ гъукIэр – мафIэ хъуаскIэр мэлъейри, кIыщ кIуэцIыр зэщIагъэнахуэ.
ГъущI хъарым ираубыда аслъэным ещхьщ гъукIэр, апхуэдизкIэ пIащэщ, Iэчлъэчщ. ИлъэсипщI мэхъу мы кIыщым зэрыщIэтрэ, абы лъандэрэ и Iэдакъэ къыщIэкIа сэшхуэхэмрэ къамэхэмрэ цIэрыIуэ хъуащ – тырку гъунапкъэхэм щхьэдэхащ! Истамбыл дэс янычархэм сэшхуэ, джатэ, къамэ къащэхунумэ, япэ зэплъыр Хьэжэлий и дамыгъэрщ: абы и дамыгъэ телъмэ, сэшхуэми, джатэми, къамэми укъагъэщIэхъунукъым.
Жырыр тIэунейрэ зэрапсыхь щIыкIэм щыгъуазэт Хьэжэлий. Абы ипсыхьамэ, сэшхуэ дэнэ къэна, къамэри бгъэш хъурт, бгъэшкIэ зэпылъэтынутэкъым. Хьэжэлий фIэкI, зыри щыгъуазэтэкъым жырыр тIэунейрэ зэрапсыхь щIыкIэм и щэхум. ГъукIэгъэсэн къищтэртэкъым, псэлъэгъуейт, кIыщым къыщыщIэкIри зэзэмызэт. Фызи, быни, благъи иIэтэкъым Хьэжэлий – и щхьэ закъуэ-и лъакъуитIт. ЩыгъукIэ куейм щыхэхэст Хьэжэлий. КIыщым зыгуэр къыщIыхьамэ, псалъэмакъыр Iэщэм, гъущIым, жырым, мафIэм фIигъэкIыртэкъым. УасэкIэ ухигъэзыхьынутэкъым – ептыр и Iыхьэт, къодэуэнутэкъым.
Iэджэ ягъэхъыбарырт гъукIэм щхьэкIэ. «Пащтыхьым и благъэщ», – жызыIи щыIэт. «ЯукIынути, зигъэпщкIури, лъэныкъуэ зригъэзащ», – жаIэрт нэгъуэщIхэм. «ФIыуэ илъэгъуа хъыджэбзыр лIати, ар игу щIыхьэри и щхьэр кърихьэжьауэ аращ» – апхуэдэ хъыбари кърахьэкIырт цIыхум.
Лъэпкъ къызэрыхэкIар Хьэжэлий и фэми къиIуатэрт: и нитIыр жант, къабзэт, нэкIу угъурлыфэт; и щхьэ и уасэ зыщIэж цIыхур гъуэщэнукъым – апхуэдэт Хьэжэлий, и псэлъэкIэ къудейри арат щыхьэт зытехъуэр: жьэнахуэт, и бзэр шэрыуэт, и псалъэр кIэщIт. Хэт езыр, сыт лъэпкъ, дэнэ къикIа – ар зыми ищIэртэкъым. ЯмыщIэми, цIыхум фIыуэ ялъэгъуат, ирипагэрт я къалэм апхуэдэ гъукIэ зэрыдэсым.
Псоми жаIэрт:
– Ди Хьэжэлий!
– Ди гъукIэ Iэзэ!
– Хэт къыпэхъун ди гъукIэм!
– Жырым и щэхур ещIэ!
ГъущI тыкъырым нартыху бзий хуэдэу пIащIэу сэшхуэ къыхэпхуныр тынш! Ар хузэфIэкIырт Хьэжэлий, абыкIэ къыщIыхьэн щыIэтэкъым.
Илъэс пщыкIутIым итт ар, и адэр щаукIам. Къулыкъушхуэ зэрихьащ и адэм – бейлербей* IэнатIэ бгъэдэтащ. Игу къебгъа хъунти, пащтыхьым иригъэукIащ. ЩIалэ зеиншэр и адэ къуэшым зришэлIэжащ. * Бейлербей – куеишхуэм и Iэтащхьэ. 59 Адыгэ хэхэс литературэ Хьэжэлий и адэ къуэшыр уэзирт, къулейт, пщIэ иIэт. ЩIалэ цIыкIур иригъэджэн и мурадащ и адэ къуэшым, цIыхушхуэ, къэрал унафэщI къыхэкIынкIэ щыгугъырти.
Хьэжэлий щIалэ пагэу къыщIэкIащ: игу техуакъым тхьэмыщкIафэ къызэрыраплъар. «Зым и щIыхуи сыхуейкъым!» – арат игу темыхуар. И адэ къуэшым къыкIэщIэкIуэсыкIыжащ щIалэ цIыкIур. Хьэулейуэ дэувэжри, къыздыщыщIимыдза къэнэжакъым. ИкIэм-икIэжым, Эрзрум гъукIэ лIыжь гуэрым щрихьэлIэри абы гъукIэгъэсэн хуэхъуащ.
ГъукIэ лIыжьым Iэджэ къригъэлъэгъуащ щIалэм. Аращ жырыр тIэунейрэ зэрапсыхь щIыкIэм щыгъуазэ зыщIар. Хьэжэлий гурыхуэт, и нэм илъагъур и IитIым ящIынут. Зы махуэ зыщIригъэхакъым гъукIэн зэрыщIидзэрэ, пщIэнтIэпсыр къызэрыпыжым гу лъитэххэркъым, щышхэнумрэ щыжеинумрэ фIэкI етIысэхынукъым. Уи гур хэхъуэрт, Хьэжэлий ипсыхьа сэшхуэр е къамэр плъэгъуамэ, пIэщIэлъамэ! Зи гум мафIэ щыблэ цIыху Iэзэ дыдэт апхуэдэ сэшхуэрэ апхуэдэ къамэрэ зыпсыхьыфынур. Хьэжэлий и сэшхуэр, езым и дамыгъэ тримыдзэми, зыхэгъуэщэн щыIэтэкъым, ар дэни къыщацIыхурт, дэни щыцIэрыIуэт. ГъукIэн зэрыщIидзэрэ зыщысхьыжакъым Хьэжэлий, и гуащIэрэ и IэщIагъэрэ еблакъым. Тхьэм жиIэмэ, и щхьэ псэумэ, иджыри сэшхуэ Iэджи, къамэ Iэджи, джатэ Iэджи ипсыхьынщ Хьэжэлий – арат гъукIэм и гуращэр.

сыджым упщIыIужар А махуэм, пщэдджыжь нэмэз ищIри, Хьэжэлий сыджым еувэлIащ – сыхьэтипщI нейкIэ къиIэтакъым и щхьэр, уадэр игъэтIылъакъым. ПщыхьэщхьэхуегъэзэкI хъуауэщ пщIэнтIэпсыр щрилъэщIэкIар: гъущI зригъэтIылъэкIащ, зызэпилъэщIыхьыжри кIыщыбжэм иуващ. БжьыхьэкIапэм бзур щозэгъэж, муIэзиным и макъ зэпышыр мэжджытымкIэ къоIукI – ичынды нэмэзым и чэзущ.
Андез ищтэщ, и Iэщхьэр кърихьэхыжри кIыщым къыщIэбэкъукIащ гъукIэр, кIыщыбжэр иридзылIэри (IункIыбзэ ирит и хабзэтэкъым) мэжджытым кIуащ.
къытрихыжри Къалэ гъунэм щыт мэжджытым екIуалIэ хабзэр нэхъ хуэмыщIахэрат. Мэжджытым азэнджапIи хэттэкъым, муIэзиныр щхьэгъубжэм къыIуувэурэ азэн джэрт, нэмэз щIыгъуэ хъуамэ.
Мэжджытым щыщIыхьэм, гъукIэм гу лъитащ цIыхур нобэ зэрыIувым. Адрей махуэхэм мэжджытым уэздыгъищт щыпагъанэр, ныщхьэбэ мэжджытым уэздыгъэ псори щыпыгъэнат, нэщI мазэ къихьа хуэдэ.
Хьэжэлий бжэщхьэIум ебакъуэри етIысэхащ. Къыбгъурысхэм къыжраIащ Конья дэрбыщитI* къызэрикIар: дэрбыщитIыр жасы хъуху къахуеджэнут Руми**и пшыналъэ цIэрыIуэм – «Месневи».
Нэмэз ящIри, цIыхур зэхэтIысхьэжащ. ГъукIэри и пIэ икIакъым: «Дэрбыщхэм седэIуэнщ», – жери.
Я макъ утIыпщауэ, дэрбыщитIыр чэзу-чэзууэ къахуеджащ Руми и пшыналъэ цIэрыIуэм – жасы хъуху я жьафэр къехакъым. Пшыналъэр зыхищIащ Хьэжэлий, и гум ешыкъылIащ.
Руми и пшыналъэр и гум хыхьауэ, гъукIэр мэжджытым къыщIэ-
* Дэрбыщ – щоджэн (священник).
** Руми Джалаледин – къэжэр усакIуэшхуэ, философ. 60 Адыгэ хэхэс литературэ
кIыжащ. Жэщыбг хъуами, и жеин къакIуэтэкъыми, жьым хэтын мурад ищIащ Хьэжэлий. Жэщыр бзыгъэщ, хуабэщ. Вагъуэзэшиблым, дыжьын кIанэ хуэдэ, уафэм зрагуэшащ.
Лъэмыжым нэсри, лъэмыж натIэм зытригъэщIащ Хьэжэлий. Псым вагъуэхэр къыхоплъ, псыхъуэ дзэлым жэнэт бзухэр щобзэрабзэ. Абы ятхьэкъуауэ, лъэмыжым тетщ гъукIэр – дэнэ здэпIащIэр: Вагъуэзэшиблым загъэзэным* куэд хуейщ иджыри.
Хьэжэлий и щIыбагъкIэ макъ къыщыIуащ асыхьэтым:
– Хэт ар?
ГъукIэр къащтэри зэплъэкIащ: лъэмыжым фIыцIагъэ гуэрхэр къытехьауэ къыбгъэдэкIуатэрт.
– Сэращ. – жиIащ Хьэжэлий, шынауэ.
– Уэ ухэт?
– Сы-Хьэжэлийщ.
ФIыцIагъэхэр къыбгъэдыхьащ.
– Уэра ар, Хьэжэлий? – къацIыхужащ гъукIэр.
ГъукIэм игу къихьэжатэкъым, къэщтати.
– Ди гъукIэра хуэдэщ, ы?
– Сэращ.
– Жэщыбгым сыт мыбдей щыпщIэр?
– Зыри.
– Iэгъу! Зыри умыщIэуи? Уи уадэр псым хыумыгъэхуауэ пIэрэ?
Жэуап яритыжакъым гъукIэм. Къыбгъэдыхьахэр къицIыхуащ: жэщ къэрэгъулт. ХъунщIакIуэхэми ящышынэртэкъым цIыхур къэрэгъулхэм зэращышынэм хуэдэу: зэкъуэхуауэ уаIэрыхьамэ, уи щхьэр фIашхыкIынущ. Афиян йофэри уэрамым къыдохьэ, уи закъуэ уапэщIэхуакъэ – укIуэцIакъухьынущ. ГъукIэ цIэрыIуэм къракуакъым жэщ къэрэгъулхэм.
– Уи акъылым уикIа?
– СикIакъым.
– Унафэм ущыгъуазэкъэ? Жасы нэмэзым и ужькIэ уэрамым укъыдыхьэ хъунукъым – ар щхьэ умыщIэрэ? Ари къалэ гъунэм!
– СощIэ.
– ПщIэмэ, лъэмыжым щхьэ утет – жэщыбгым фIэкIащ. Сыт мыбдей щыпщIэр? – кърахухь жэщ къэрэгъулхэм.
– Зыри.
– Бдзэжьей уещэрэ-тIэ?
Абыи жэуап иритыжакъым гъукIэм.
Жэщ къэрэгъулхэм ящIэрт гъукIэр зэрыхьэрэмыншэр – и гугъу ящIакъым. ЩыбгъэдэкIыжым, къраутIыпщащ:
– Жэщыбгым къыумыджэдыхь: узыIууэнур пщIэнукъым.
Хьэжэлий лъэмыжым къытекIыжащ. Руми и пшыналъэр и щхьэм итщ иджыри – и гум зэрыхыхьащ. Жэнэт бзухэри мэбзэрабзэ. Псы Iуфэм Iут чэтымкIэ хьэ банэ макъ къоIукI.
Зы цIыхупсэ ирихьэлIакъым къыздэкIуэжым – къалэ уэрамхэр КIыщыбжэр IугъэузэщIыкIауэ ирихьэлIэжащ гъукIэр. Мэжджытым щыкIуэм бжэр зэрыридзылIар ещIэж.
«Жьым Iуихауэ пIэрэ?» – аращ гъукIэм зыхуихьар.
Сыджымрэ Iэдэ-уадэмрэ фIэкI, щIэпхын щIэлъкъым кIыщым. ГъущIыкIэ щхьэкIэ дыгъу щIыхьэн кIыщым?
нэщIщ.
* Вагъуэзэшиблым загъазэмэ, нэху мэщ. 61 Адыгэ хэхэс литературэ КIыщым щIыхьэжри, бжэIулъэ иритащ. Жэщ къэрэгъулхэр и нэгу щIэтщ иджыри: сыт зыхуеяр? Жэщым уэрамым удэт хъунукъэ? Мыхъунумэ, щхьэ ямыубыдарэ? ЯубыдкIэ, сыт пахын гъукIэм? Абыи егупсысащ гъукIэр.
Ешащ нобэ – зэрешар иджыпстущ щызыхищIар. Уэздыгъэри пигъэнакъым: плIанэпэм дэт пхъэ гъуэлъыпIэм зригъэукIуриери мыщафэр зытрипIащ.
Пщэдджыжьым жьыуэ бжэм зыгуэр къытеуIуэри, къигъэушащ.
Хьэжэлий къызэфIэтIысхьащ.
– Хэт ар?
– Бжэр Iух! ПсынщIэу!
Хэжеяуэ къыщIэкIащ гъукIэр – жьыуэ зиужь и хабзэт. Дыгъэм и бзийр кIыщым къыщIедзэ – нэху зэрыщрэ куэд щIащ абы щыгъуэ. Дауэ хъуа ар, щхьэ хэжея? ИгъащIэм къыщыщIакъым, щыхэжея къэхъуакъым кIыщым зэрыщIэт лъандэрэ. Нэху щакъэ – сыджым бгъэдэувэрт, уадэр къищтэрти. Иджы сыт къэхъужар? Гувауэ зэрыгъуэлъыжарагъэнщ.
ЗыкъиIэтри, гъукIэм бжэIулъэр Iуихащ. Бжэр къызэIужри, нэхур гъукIэм и нэм къыщIидзащ. ГъукIэм и пащхьэ итт жэщ къэрэгъулхэм я пашэр, хьэтхауэ зыщыплIи къеувэкIауэ. Я бгым ищIа сэшхуэмрэ къамэмрэ я Iэпщэр яIыгъщ хьэтхауэхэм.
Хьэжэлий, и нэр къихуауэ, яIуплъащ «хьэщIэхэм» – пщэдджыжь нэмэзым зыхуейр сыт?
– Хьэжэлий, уигу къыдумыгъабгъэ: уи кIыщыр къэтщын хуейщ.
– Сыт щхьэкIэ?
– Буракъ-бей и чэтымрэ и унэмрэ яхъунщIащ ныжэбэ.
– Сыт, яхъунщIамэ?
– Аракъэ уи кIыщыр къэтщын щIыхуейр!
– Сэ сыт си лажьэр?
– Лъэмыж щIагъым мэл щыфIагъэжащ дыгъуакIуэхэм. Буракъбей и ахъшэр зэрылъа бохъшэри къыщIанащ лъэмыж щIагъым. Ахъшэр яхьащ, бохъшэр къыхыфIадзэжащ!
– Сыт хузиIуэху жызоIэ?
– ХуиIуэхури? Буракъ-бей и бохъшэм ещхьыркъабзэ кIыщ бжэIупэм къыщагъуэтащ хьэтхауэхэм. Уи бжэщхьэIуми еплъ – лъызащIэщ!
И нэм дыгъэр къыщIидзэрти, и нэр къехьэлъэкIыурэ иIэтри, гъукIэр бжэщхьэIум еплъащ: бжэщхьэIум лъы пцIа телът! «Дэнэ къыздикIар?» – зыхуихьынур ищIэркъым гъукIэм.
– КъинэмыщIауи, – къыжьэхекъузэ къэрэгъул пашэм, – ныжэбэ лъэмыжым ущалъэгъуащ. Сыт лъэмыжым щыпщIар?
Хьэжэлий жэуап иритыжыфакъым.
– Къэфщ, – жиIащ къэрэгъул пашэм.
Хьэтхауэхэр кIыщым зэрыщIэгуащ. Сыджым бгъэдыхьэри, хьэтхауэхэм ящыщ зы кIиящ:
– Мыдэ фыкъаплъэт!
ГъукIэр зэплъэкIащ: сыдж къуагъым мэлыфэ къуэлът. Дэнэ къыздикIар? Мэлыфэр цIынабзэщ, зэрытрахрэ куэд щIакъым. Хьэтхауэхэр зэ къэрэгъул пашэм йоплъ, зэ гъукIэм къыхуоплъэкI.
– Ахъшэр дэнэ щыбгъэпщкIуар? – щIэкIиящ къэрэгъул пашэр гъукIэм. 62 Адыгэ хэхэс литературэ – Сыт ахъшэ?
– Зыумысыж! Мэлыфэр кIыщым щхьэ къыщIэхута?
– Мэлыфэр къыздикIар сщIэркъым.
– НтIэ, хэт зыщIэр? Си адэшхуэра?
– СщIэркъым.
ИмыщIэр пэжт. Абы еплъакъым: и Iэблэр яубыдри, гъукIэр ялъэфащ. Хьэтхауэ пашэр къеупщIащ:
– Сыт жэщыбгым лъэмыжым щыпщIар?
Сыт щищIар? ЩищIар ялъэгъуащ жэщ къэрэгъулхэм. Жэщ къэрэгъулхэр захуэщ: къыщIиджэдыхьын щыIэкъым жэщыбгым. Унафэм щыгъуазэкъэ? Жэщыбгым лъэмыжым щытетакIэ, зыгуэр IэщIэщIащ, дауи.
Буракъ-бей мэл щитху ищати, къыщIихар ныжэбэ кIуам фIадыгъуащ. ЩIалэ пIащэжьитI къаIэщIэлъэгъуащ жэщ къэрэгъулхэм – псым зэпрыкIыжрэ пэт. Къэрэгъулхэр щыхьэт зэрытехъуэмкIэ, а тIум я зыр гъукIэм ещхьт.
Жэщыбгым лъэмыжым утраубыдамэ, бохъшэ нэщIыр кIыщ бжэIупэм къыщагъуэтыжамэ, мэлыфэ цIынэр сыдж къуагъым къыкъуахамэ, хэтыт шэч зыхуащIынур? ГъукIэращ, дауи! Тхьэр бгъэпцIакъэ, уаIэщIэкIмэ! КъинэмыщIауи, гъукIэр хэхэсщ. ПцIы бупсынумэ, лIам телъхьэ.
ГъукIэм и Iэ сэмэгур паупщIын хуейуэ унафэ ищIащ хеящIэм.
Абы щыгъуэщ Хьэжэлий щышынар. Шынэри, и фэр пыкIащ, и Iупэм едзэкъэжащ. И лъэр щIэщIэурэ, къэтэджыжащ. ХеящIэм йоплъ, и нэр къихуауэ.
– Си Iэр пывмыупщI, – елъэIуащ хеящIэм. – Си щхьэр пывупщI!
ИгъащIэм лъэIуакъым а зэм фIэкI.
ХеящIэ лIыжьыр пхуигъэкIуэтынт: жиIам пхутекIынукъым.
– Хьэуэ, – къыжриIащ гъукIэм. – Уэ лIы букIакъым. ЛIы букIатэмэ, уи щхьэр пезгъэупщIынут. ЛIы щыпIэщIэмыукIакIэ, уи щхьэр пезгъэупщI хъунукъым – хабзэм идэркъым. Блэжьам и уасэщ къыплъысыжынур. Удыгъуащи, абы и уасэр упшыныжын хуейуэ уи пщэ къыдохуэ. Аращ уи Iэр щIыпезгъэупщIынур. Укъысхуэарэзыкъэ?
ГъукIэм и щхьэфэцым зрисащ: и щхьэр игу пыкIми, и Iэр игу пыкIынутэкъым Хьэжэлий! И Iэр пымытыжмэ, къами сэшхуи хуэпсыхьыжынукъым. И IитIыракъэ афэ джанэр зэпызыгъэлъэт сэшхуэр зэрипсыхьыр!
ГъукIэр хьэпсым ирадзащ. И Iэр щыпаупщIынум поплъэри исщ хьэпсым. И Iэр пыбупщIмэ, сытым щыщыж гъукIэр? Муслъымэным нэмэз умыщI жепIэри уи Iэр паупщIри тIури зыкъэ! И Iэр примыгъэупщIын щхьэкIэ, хеящIэм иритын ахъши иIэкъым гъукIэм – сыт ищIэнур?
Къалэдэсхэм ягу къащIэмыгъумэ, зыщыгугъын иIэкъым ХьэжэИ насып кърихьэкIри, зигу къыщIэгъун къахэкIащ. Сэшхуэ, къамэ, джатэ зыхуипсыхьа Iэджэ къэуващ: «Ди гъукIэжьым и Iэр педгъэупщIынкъым!» – жари. ЗэгурыIуэри Хьэжы Мэхьмэд деж кIуащ. (Абы нэхъ къулей дэстэкъым къалэм). Хьэжы Мэхьмэд куэдрэ зрилъэфыхьащ: хьэсы гуэрт, сомым утриукIэнут. Щыхагъэзыхьым («УлIэмэ, дыуэщI дынэкIуэнкъым!» – жраIащ), дэнэ кIуэжынт:
– Зэпыту фыкIуэ! – къажриIащ. – ГъукIэм и уасэр хуэстынщ, лий. 63 Адыгэ хэхэс литературэ
дызэгурыIуэмэ.
схуэхъумэ.
– Сыт дызэрызэгурыIуэнур? – еупщIащ Хьэжы Мэхьмэд.
– ДызэрызэгурыIуэнуращ: и Iэр пезгъэупщIынкъым, лIыщIэ – Сыт ебгъэщIэнур?
– Бэзэрым треуви, лы схурещэ.
Егупсысри, модрейхэр арэзы хъуащ:
– Хъунщ, – жаIащ, – гъукIэр къэдгъэдэIуэнщ.
КIуэри, Хьэжы Мэхьмэд къариухылIар жраIащ гъукIэм. ГъукIэм зрилъэфыхьащ:
– Ар схузэфIэкIынкъым.
Хагъэзыхьащ:
– Сыт илъ абы? Лы пщэуэ бэзэрым утеткIэ, къыпщыщIынур сыт? Умыерыщ, еувалIэ.
ЕувэлIащ – сыт ищIэнт? И Iэм и уасэр щитым, гъукIэр Хьэжы Мэхьмэд деж лIыщIэу Iууващ.
Хьэжы Мэхьмэд шхыдэрей гуэрт, зыхуэарэзы дунейм теттэкъым, апхуэдизкIэ нэпсейти, уэрамым щыдыхьэкIэ и жып зы хъурыщэ ирилъхьэртэкъым: «Зыгуэр къызэлъэIумэ», – жери.
ГъукIэр бэзэрым теуващи, лы еупщIатэ, ещэ. Абы къыщынэркъым: нэхущым къотэджри чэтым макIуэ, мэл еукI, зэIехри бэзэрым ехь.
Пшапэр зэхэуэху, Хьэжы Мэхьмэд и жьэр кIэригъэкIыркъым гъукIэм: «Мыр щIэ, мор щIэ!» Кърипэсри хъудырщ, езыр шхэрэ къэкъеижамэ, къупщхьэ къыхуедз – хьэщ жыпIэнщ и лIыщIэр! Бэзэрым къикIыжакъэ – унэ лъэгур илъэсын хуейщ гъукIэм. Мэзи макIуэ, псыи къехь – кIэщIу жыпIэмэ, Iэпыдзлъэпыдзщ, къытралъхьэр и хьэлъэщ, пхъэнкIий нэгъунэ и пщэ дэлъщ.
Ар ишэчынт Хьэжэлий, хъудырми зытригъэгусэнтэкъым. Хуэмыхьыр Хьэжы Мэхьмэд кърихъуэныращ:
– Ей, си лIыщIэ! – къреIуэкI махуэ къэс. – Уи Iэр пезгъэупщIакъым: и уасэр стыри укъэсщэхуащ. Укъэзмыщэхуатэмэ, уIэшэтэкъэ!
Абы нэхъ гъукIэр: цIыхум фIы къыпхуищIарэ къуихъуэныжмэ, абы нэхъыкIэ щыIэ! Уи щхьэр хэплъхьэпэми, нэхъыфIщ абы нэхърэ.
зэрылIыкI щыIэтэкъым Ар зы махуэмэ, хъунт. МахуитIмэ, хъунт! КIэ иIэн хуейкъэ зэ! Хьэжэлий, и дзэр зэригъэшхми, и IэнатIэм бгъэдэтщ, зыщIригъэхыркъым. Жей зыхуегъэныкъуэ, махуэм етIысэхыркъым, и пщэ къыдалъхьэр ещIэ. Хьэжы Мэхьмэд и жьэр кIэригъэкIыркъым абы щхьэкIэ:
– Уи Iэм и уасэр стащ!..
– Сымытамэ, уIэшэт!..
– Сэращ укъезыгъэлар!..
Махуэ къэси къытошхыхь Хьэжы Мэхьмэд, и жьэм къихь къигъанэркъым, къытримытхъуэ щыIэкъым. Зи щIыхуэ телъыр арэзы ищIын щхьэкIэ, гъукIэр и фэм икIынущ. Хьэжы Мэхьмэд арэзы пхуэщIын! И нэ цIыкIуитIыр къытреубыдэри къыжьэхоплъыхь, даIимауэ кърехъуэн: «Сэ узипщылIщ, узиунэIутщ, уи псэр си IэмыщIэ илъщ, си псалъэм ебакъуи, еплъ!» Сыт ебгъэщIэнур Хьэжэлий: и дзэр зэтрекъузэри Хьэжы Мэхьмэд зыхуегъэлъахъшэ, и лъыр къавэми, и Iэр зыхунэсын щыIэкъым. Зэгуэпурэ, зэгуэудыным нэсащ гъукIэр. 64 Адыгэ хэхэс литературэ «ЛIо сщIэнур?» – гупсысэм егъалIэ гъукIэр. Гупсысэ щхьэкIэ, ищIэнур къыхуэгупсысыркъым.
Зыгуэрым и IэмыщIэ зримылъхьэн щхьэкIэ, Хьэжэлий гъащIэм пыкIыфынут, и щхьэр игъэлъахъшэу есатэкъым. Иджы зэрыхъуам еплъ: цIыху нэпсейм и IэмыщIэ ихуащи, и щхьэм хуитыжкъым, лъэбакъуэ лей ичмэ, къыщIэкIуэжынущ.
КIуэсэн? Хьэуэ, ар и напэм техуэнукъым. КIуасэмэ, дыгъум и фэ къраплъынущ. Псори къытехуэнущ итIанэ. МыкIуасэщи, дауэ, дапщэрэ зэришэчынур мо нэжэсыр?
… Тхьэмахуэ махуэт. Зыбжанэ щIащ гъукIэр Хьэжы Мэхьмэд зэрилIыщIэрэ. Хьэжэлий чэтым кIуащ а махуэм, мэл къихьри иукIащ, мэлыбгъуэр фIидзэжри лъэрымывэм бгъэдэтIысхьащ: «Хьэдзэгъейр* слъынщ», – жери: мэлыр зэIыхын хуейт. Хьэдзэгъейр щIелъыкI, и щхьэм илъыр нэгъуэщIщ: «ЛIо сщIэнур? Сыт си Iэмал?» И дзэр зэтрикъузэурэ, и Iупэм едзэкъэжащ гъукIэр, хьэдзэгъейр здилъым. Хьэжы Мэхьмэд къэса щIыкIэкъым. Къэсмэ, Iэджэ къытритхъуэнщ – и хабзэжьщ: «Ухэжеящ! Бэзэрыр зэбгрыкIыжащ! Мэлыр зэIыпхакъым иджыри къэс!..»
Хьэдзэгъейр здыщIилъыкIым, гъукIэм и щхьэм икIыркъым: «ЛIо сщIэнур? Сыт си Iэмал?» Абы здегупсысым, гу лъитакъым Хьэжы Мэхьмэд къызэрыIухьам.
Макъейм къыдэскIащ гъукIэр:
– Сыт узэлIалIэр?
Хьэжэлий и щхьэр къиIэтащ. Лулэр зыIуригъэсри, Хьэжы Мэхьмэд къыпэтIысащ.
– Сэ солъ. Хьэдзэгъейр.
Хьэжы Мэхьмэд къыжьэхэлъащ:
– Нэху зэрыщ лъандэрэ хьэдэр бгъея? Щхьэ умылъарэ?
ГъукIэм зишыIащ, и щхьэр къиIэтри Хьэжы Мэхьмэд хуеплъэкIащ. Блэ Iуплъа къыфIэщIащ гъукIэм.
И лIыщIэр къыщыIуплъэм, Хьэжы Мэхьмэд къэуIэбжьащ:
– Сыт укъыщIызэплъыр? Уи щIыхуэ стелъ хуэдэ!
Зыри пидзыжакъым Хьэжэлий. И лъыр къовэ, армыгъуейуэщ зызэришыIэр. Модрейм и жьэ къихь къигъанэркъым, бзаджэ къытретхъуэ.
– Усэхъуащ, пшхыр къэблэжьыжыркъым, напэ уиIэкъым!
Дауэ ишэча алъандэм! Езыми егъэщIэгъуэж. Жей Iувым хэта къыфIэщIыжащ гъукIэм, иджыпстууэ къыщохъу къыщызэщыуар. Хьэжы Мэхьмэд жьэхэплъащ гъукIэр, хьэдзэгъейр и Iэгум дидзэурэ.
Хьэжы Мэхьмэд къэгужьеящ, лулэр Iурыхури, и нэр къригъэжащ:
– Уи Iэр зэрыпезмыгъэупщIар пщыгъупщэжа си гугъэщ уэ! Сэр мыхъуамэ, уIэшэт! Сыт укъыщIызэплъыр, уи нэжьыр къибгъэтIэтIауэ? Уи щIыхуэ стелъ жызоIэ?
ГъукIэм абдежми зишыIащ, зы псалъи пидзыжакъым, дыхьэшхыпцIа фIэкI. И фэр шэхум хуэдэ хъуауэ, къыщылъэтри гъукIэр пхъэдакъэм бгъэдыхьащ, и Iэ сэмэгур пхъэдакъэм трилъхьэри хьэдзэгъей жанымкIэ пигъэлъэтащ.
Хьэжы Мэхьмэд и нэр къыщихуащ.
– Мэ уасэ зыщIэптар! Уи щIыхуэ стелъыжкъым!
И Iэ лъызащIэр къищтэри Хьэжы Мэхьмэд хуидзащ гъукIэм. Хьэ-
* Хьэдзэгъей – джатэ лIэужьыгъуэ.
5 Заказ № 22 65 Адыгэ хэхэс литературэ
жы Мэхьмэд и жьэр иущIа фIэкI, сыт къыпидзыжынт?
Лъыр къызриутхыкI IэфракIэр фIипхыкIри, гъукIэм и щхьэ ирихьэжьащ. ГъукIэр къыздикIари здэкIуэжари зыми ищIэркъым нобэр къыздэсым. Мывэ пхъэIущIыпIэ
Джабий-ефэнды* унэм итIысхьэжа лIыжьхэм ящыщтэкъым, ищIэшхуэ щымыIэми. Зэрегупсысырат: «Шхын щхьэкIэ сылIэркъым, зыми сыкъыхуэткъым: сыт сызезыхуэр?» ИтIани зы пщэдджыжь дигъэкIыркъым жьыуэ зимыужьауэ. Зеужьри, дунейм тохьэ дыгъэр къыкъуэмыкI щIыкIэ.
А дунейращ Джабий-ефэнды гу зыщимыхуэр. ЩIэныгъэ иIэщ, еджащ, и щIэныгъэр къызэригъэсэбэп щымыIэми: езым зэрыжиIэмкIэ, хуэныкъуэ хъуакъым зэи. Библиотекэ ирихьэлIамэ, Джабий-ефэнды подыхьэшхыкI: щIэныгъэр щIэгуауэ щIэлъкъэ! Джабий-ефэнды зэрилъытэмкIэ, тхылъхэр чырбыш хуэдэщ – блыным хэлъ чырбыш: тхылъри библиотекэм щызэтелъщ, чырбыш нэхъей, зыр зым егъэкъуауэ. УщрихьэлIэ елъэпэуауэ хыфIэхуэн хуейщ тхылъыр. ХыфIумыхуэкъэ – и зэран къокIыжынщ: узэблашын фIэкI, къыпхуащIэн щыIэкъым тхылъым. Тхылъыр зи нэрыгъ цIыхур гъащIэм пэIэщIэ мэхъу, и акъылыр мэутхъуэ, ахьмакъ хъупэнри хэлъщ. ГъащIэмрэ тхылъымрэ зэпэхъун? Зэпэхъункъым: гъащIэм махуэ къэси зехъуэж, и пIэ иткъым – ар зыщыбгъэгъупщэ хъурэ! Зыщыбгъэгъупщэрэ тхылъым удишэхамэ, ущыунэхъуа махуэщ, уи пIэ укъинащ, шы лъэхъа нэхъей. ГъащIэм щэху Iэджэ хэлъщ, Iэджищэу зэхэухуэнащ, и щIэм унэплъысынукъым. ЩIэныгъэри, философиери, литературэри зыми и пэрмэнкъым, гъащIэм пэIэщIэмэ. Истамбыл щапхъэ пхуэхъунукъэ! Истамбыл и уэрамхэм узыщрихьэлIэ дэтхэнэми и гъащIэр тхылъ хуэдэщ! Апхуэдиз тхылъ щIэзыджыкIа щыIэ? ЩыIэкъым, ар зыми хузэфIэкIынукъым. Хыр къыщIэбгъэлъэфын: апхуэдэщ гъащIэр. ГъащIэм и тхылъым щыщ зы пычыгъуэ закъуэ бджыфамэ, ари куэд и уасэщ…
ГъащIэм и тхылъыр зыджхэм ящыщ зыуэ зелъытэж Джабийефэнды. Ар иригушхуэрт пэщIэдзэ еджапIэр къызэриух лъандэрэ «зы чырбыш цIыкIуи» зэрызэримыгъэдзэкIам – хуэныкъуэ хъуакъым абы лъандэрэ. Хьэблэм дэсхэм зэралъытэмкIэ, Джабий-ефэнды нэхъ щIэныгъэлI дунейм теттэкъым. ЛIы хъурей цIыкIум къалэм и дэтхэнэ уэрамми ущрихьэлIэнут. И зекIуэкIэри хьэлэмэт гуэркъэ: топ хуэдэ джэрэз къыпфIэщIынт ар, уэрамым ущрихьэлIамэ. УрихьэлIакъэ – къыббгъэдэувэнурэ уиущиинущ, чэнджэщ Iэджэ къуихьэлIэнущ, и Iэр уи дамащхьэм къытрилъхьауэ. Жьыри щIэри игъэIущырт Джабий-ефэнды, зэхэдз иIэтэкъым, псоми чэнджэщэгъурэ уэршэрэгъурэ яхуэхъурт.
Газет къищэхуртэкъым икIи еджэртэкъым Джабий-ефэнды: «Газетым щIэпт ахъшэр псым хэбдза хуэдэщ». ПцIы фIэкI, пэж ятхынукъым газетхэм – абы шэч къытрихьэркъым Джабий-ефэнды. «Си нэкIэ сымылъэгъуар си фIэщ хъунукъым», – аращ псоми яжриIэр. Лъакъуэрыгъажэри, граммофонри, кинори, радиори, телефонри, маршынэри, кхъухьлъатэри Джабий-ефэнды и фIэщ щыхъуар а псор и нэкIэ илъэгъуа нэужьщ; и нэкIэ илъагъун и пэ уIущIамэ, и тхьэкIумэ жыжьэуи * Ефэнды – пщIэ зиIэ, зиусхьэн. 66 Адыгэ хэхэс литературэ иригъэхьэнутэкъым, ауан укъищIын фIэкI: «Куэд жыбоIэ уэ!» Гъатхэ пщэдджыжь гуэрым, дыгъэр жыгыщхьэм къитIысхьа къудейуэ, Джабий-ефэнды хадэм ихьащ. Хадэр зэщIэгъэгъати, мэ дахэр и Iум щыз хъуащ. Хуэрэджэмрэ пхъэгулъеймрэ хужьыгъэм щIагъэнащ, бжьэри къепщIэкIащ. Мэ дахэр и бгъэм щыз хъуху зыжьэдишэри, Джабий-ефэнды хэщэтыкIащ:
– Сыту телъыджэ! Сыту дахащэ!
«ЩIымахуэ кIыхьым, уэсымрэ уэшх щIыIэмрэ, жьыбгъэмрэ уэтIпсытIымрэ ягъэбэмпIа цIыхум гъэ къэси къыхуопсых гъатхэр, къыхуопсыхри цIыхум я гум жьы дрегъэхуж, гухэхъуэрэ дэрэжэгъуэрэ къарет, ауэ куэд икIуркъым: узэплъэкIыу укъызэплъэкIыжыху, хьэндырабгъуэ зэмыфэгъухэри мэ гуакIуэри мэкIуэдыж, удз гъэгъахэр мэлъэлъэж… Аращ дунейр зэрызэхэлъыр: чэзу зимыIэ щыIэкъым…»
Абы здегупсысым, Джабий-ефэнды гу лъитэркъым дыгъэм зэщIигъэнахуэ уэсэпс щыгъэм лъакъуащхьэкIэ зэрыхэтым; гу лъита нэужь, хадэм къокIыжри пщIантIэм докI. Уэрамым зэрыдыхьэххэу, Джабий-ефэнды и щхьэм щIотIахъуэ: «Дэнэ сыкIуэн нобэ?» Унэм икIа нэужьщ, и щхьэм абыкIэ щеупщIыжыр.
«Чырпыджы, Велиефэнды, Балыкълы, Iэюб, Сютлюдже… – кърибжэкIащ Истамбыл и хьэблэхэр. – Хьэуэ…»
Блыным идз жьауэм хэтурэ здэкIуэм, адакъэ Iуэуэ зэхихащ Джабий-ефэнды. И щхьэр ирисэри дэплъеящ: уафэр бзыгъэщ, зы пшэ Iэтэ цIыкIуи иплъагъуэркъым уафэм. Махуэр уэфI хъунущ.
«Адакъэри уи фIэщ пщIы хъужынукъым иджы, – жиIащ Джабийефэнды. – Сыт я лажьэ адакъэми: джэд плIыщI-плIыщI къалъос адакъэ къэс – уи щхьэр щIыуагъэхьэнкъэ апхуэдизым! Я щхьэр джэдым щIрагъэхьэри, аращ адакъэр имычэзууэ щIэIуэр…»
Джабий-ефэнды къэувыIэри и жьакIэм хэпэщэщыхьащ, уафэм дэплъеящ: хьэуэ, уэшх къешхынукъым нобэ. Дэнэ-тIэ щрихынур мы махуэ телъыджэр? Куэд щIат Скутари зэрыдэмыхьэжрэ. Босфор и Iуфэм Iусщ а хьэблэр. «Си ныбжьэгъужьхэм я деж зезгъэхьын жызоIэ?» – дэрбыщхэр игу къэкIыжащ Джабий-ефэнды.
Джэш хисэ нэхъей, ежьэжащ Джабий-ефэнды, уэрамышхуэм дыхьэри Топкъалы кIуэ трамвайм зридзащ. Вагоным цIыхур изт: къовэкъобжэ, зи щхьэфэ имыIэбэ щыIэкъым. «Я къэвэбжэ зэIуахащ!» – зэгуоп Джабий-ефэнды, и Iэр и тхьэкIумэм Iуилъхьащ, и нэр иуфIыцIри плIанэпэм зыдигъэзэгъащ. «Дэгу сагъроуэ щхьэ сыкъимыгъэщIарэт?» – жери абыи егупсысащ Джабий-ефэнды, цIыху Iувым я къэвэбжэр зэIуахауэ щахэхуэм.
Сиркеджий нэсри, и нэр къызэтрихащ, гурымурэ. Абдеж трамвайм къыщикIри, Галатэ лъэмыжым техьащ, лъэмыжыр зэпиупщIри Скутари кIуэ кхъухьым итIысхьащ.
Пщэдджыжь дахащэт. Кхъухь уэнжакъым къриху Iугъуэ фIыцIэр дамэкIэ щIахулыкI хы тхьэрыкъуэхэм, хытIуалэм дэт Хъыджэбз чэщанэр дыгъэм полыд.
Илъэс щэ ныкъуэ хъуауэ дэсщ Джабий-ефэнды Истамбыл, итIани Хъыджэбз чэщанэм дыхьакъым. Хэт дэмыхьэнрэт а чэщанэм! ЕзыгъэщIари хэт? ЩрагъэщIым щыгъуэ къэблэмкIэ къриху жьыбгъэр къепщакъэ, иужькIи дауэ къела чэщанэ лъагэр къэблэ жьапщэм? И щхьэр а псом трекъутэ Джабий-ефэнды – зэригъэщIэгъуэнур ищIэркъым. «Нобэ нэхъ пIалъэ къыхэзгъэкIынкъым, сыкIуэнщи, чэща- 67 Адыгэ хэхэс литературэ
нэм и щэхур къэсхутэнщ», – жеIэ Джабий-ефэнды, ар игу ирилъхьауэ.
Кхъухьыр хы Iуфэм есылIа нэужь, Джабий-ефэнды триубыдащ: Хьэрамэ кхъухь тедзапIэм нэс кIуэнщи, абдеж кхъуафэжьей къыщищтэмэ, чэщанэри жыжьэжкъым.
Ахьмэдие мэжджытыр къызэринэкIри, Къарлыкъ Iуащхьэ хуэкIуэ уэрамым дыхьащ Джабий-ефэнды. ЛъэщапIэ гуэр нэсри, лъэщапIэм щыщIэплъэм, къэуIэбжьащ. Хъыджэбз чэщанэри IэщIэхужащ асыхьэтым: лъэщапIэм щIилъэгъуам елъытауэ, сытым щыщ Хъыджэбз чэщанэр!
– Сыт телъыджэ! Сыт телъыджэ! – мэIущащэ къэувыIауэ.
ЛъэщапIэм илъэс плIыщI зи ныбжьын лIышхуэ щIэтщ, пащIэ фIыцIэ хъужауэ. Джыдэ IэщIэлъщи, джыдэми нэр тепыIэркъым – IэпэIэсэ гуэр хъунщ. ГъэщIэгъуэныр аракъым. ГъэщIэгъуэныр лIыр зыбгъэдэт пхъэIущIыпIэрщ: скъар мывэ хужьыбзэм къыхэщIыкIащ пхъэIущIыпIэр!
«КъысфIэщIауэ пIэрэ?» – жери Джабий-ефэнды и нэм щIэIуэтыхьащ. Зигъэщхъри щIэплъащ лъэщапIэм: щыуакъым – пхъэ IущIыпIэр скъар мывэ хужьыбзэм къыхэщIыкIащ. ИтIани шэч ещI: пхъэ дакъэжь хъунщ, лэч хужькIэ лауэ. Йоплъри, егъэщIагъуэ: пхъэIущIыпIэр скъар мывэм къыхащIыкI хабзэ?
Джабий-ефэнды игу къэкIыжащ скъар мывэр пхъэм нэхърэ куэдкIэ зэрынэхъ лъапIэр. И щхьэм щIэтIахъуэщ, и жьакIэм хэпэщэщыхьри хуигъэфэщащ: тыкуэну щытагъэнщ мы лъэщапIэр, махъсымэ е шху щащэу, иужьым мо пхъащIэм Iэрыхьэри скъар мывэ дапхъэр пхъэIущIыпIэ ищIащ.
Джабий-ефэнды пыдыхьэшхыкIащ: «Щхьэхынэ гуэр хъунщ мы пхъащIэр! Мывэр пхъэIущIыпIэ ящIрэ? Джыдэдзэр Iуигуэнукъэ?» Аракъэ Джабий-ефэнды хузэхуэмыгъэхъур: хабзэ зыхэмылъ щыIэкъым, хабзэм уебакъуэмэ, гува-щIэхами къыпщIэкIуэжынущ. ЛъэщапIэм щIэт пхъащIэр ебэкъуащ а хабзэм. ЩIебэкъуар зэхимыгъэкIауэ, лъэщапIэм блэкIынкъым!
ЛъэщапIэ бжэщхьэIум теуващ Джабий-ефэнды.
ПхъащIэм и щхьэр къиIэтащ: «УзыхуейIа?» Жэуап иритыным и пIэкIэ Джабий-ефэнды езыр щIэупщIащ:
– Мы лъэщапIэм узэрыщIэтрэ куэд щIакъым, пэжкъэ?
– Пэжкъым.
– Мыр лъэщапIэу щытакъым. Мыбы махъсымэ щащэу щытащ.
– Ари пэжкъым.
– Сыт-тIэ зищIысар?
– Зыри. ЛъэщапIэр сэ сщIащ. Си IэкIэ.
– Хъунщ. Мо мывэ пхъэIущIыпIэр дэнэ къыздикIар?
– ЕзгъэщIащ.
Джабий-ефэнды и напщIэр хишри и нэр пхъащIэм триубыдащ.
– Делэ ухъуа жызоIэ? Уи щхьэр зэкIуэкIа?
– Сыхъуакъым. Си щхьэри зэкIуэкIакъым.
– Зи акъыл зэтесым мывэр пхъэIущIыпIэ ищIын?
– Сыт щIимыщIынур?
– Ууэщхъунщи, скъар мывэри пкъутэнщ, джыдэдзэри Iубгуэнщ.
– Сэ сыуэщхъу си хабзэкъым.
– Илъэс дапщэ хъуа узэрыпхъащIэрэ?
– Илъэс тIощI. 68 Адыгэ хэхэс литературэ – Мы мывэра илъэс тIощIми уи пхъэIущIыпIэр?
– Илъэс пщыкIутху хъуащ мывэр пхъэIущIыпIэ зэрысщIрэ.
Джабий-ефэнды пхъэIущIыпIэм екIуэтэлIащ. ПхъащIэр подыхьэшхыкI, и нэкIу тхъуэплъым пащIэ фIыцIэр щыдолъей-къыщолъых.
– Илъэс пщыкIутхум и кIуэцIкIэ зэ закъуи ууэщхъуакъэ?
– Сыуэщхъуакъым. Еплъ.
Джабий-ефэнды нэгъуджэр зыIуригъэсащ, мывэ пхъэIущIыпIэм зытригъащIэри, зыбжанэрэ зэпиплъыхьащ. Скъар мывэм и щIыфэм джыдэм и зы дзэкъапIи къыщигъуэтакъым. Джафабзэщ скъар мывэм и щIыфэр, абджыпсым хуэдэщ! ИтIанэ езы пхъащIэм зыхуригъэзэкIри, и лъакъуэм къыщыщIэдзауэ и щхьэм нэс зэпиплъыхьащ. «ЦIыху губзыгъафэ теткъым мыбы», – жиIащ игукIэ.
– ЗэрыжыпIэмкIэ, зэи ууэщхъуакъым? – еупщIащ аргуэру.
– Дыкъызэрыплъагъущ.
– Си фIэщ пщIын уи гугъэ ар? – нэхъри хигъэзыхьащ пхъащIэр. – Апхуэдэ къэхъурэ? ЖаIэуи яIуатэуи зэхэсхакъым!
– Къохъу. Сэ сыIэпэIэсэщ. Джыдэр сIэтын и пэ изогъапщэ. Аращ сыщIэмыуэщхъур. Си щхьэ сытешыныхьыркъым. Сытешыныхьтэмэ, скъар мывэр пхъэIущIыпIэ сщIынтэкъым.
Джабий-ефэнды и тэмакъым щIэхуэж щыIэкъым:
– Си щIалэ, – жиIащ, – IэпэIэсагъэм елъытакъым ар!
– НтIэ, сыт зэлъытар?
– Уэ зыри къыпфIэIуэхукъым, аращ. Мы дунейм теткъым къыпфIэIуэху! Ухьэлэболэжьщ!
– Сэри! Сэ къысфIэмыIуэхуIауи?!
– КъыпфIэIуэхукъым!
ПхъащIэм и нэщхъыр зэхиукIащ. Джыдэр пхъэIущIыпIэм трилъхьэри, пхъащIэр лIыжь зэпэхъурейм жьэхэплъащ, нэкIэ ишхын хьэзыр хъуауэ:
– КъысфIэIуэхуIарэ къысфIэмыIуэхуIарэ дэнэ щыпщIэрэ уэ?
– ЩысщIэри? КъыпфIэIуэхуIауэ щытатэмэ, джыдэр пхуэгъэIэрыхуэнтэкъым.
– Уэ сыти къысхуегъэкIуэкI: сэ сыуэщхъу си хабзэкъым! ИгъащIэми сыуэщхъуакъым! Си IэщIагъэм сесащ! Къыспэхъуни щыIэкъым! Куэд къэббжынущ уэ! ЗыIуегъэх! АфIэкIаи зызумыгъэлъагъу. Уи щхьэр къопщI уэ!
Джабий-ефэнды и щхьэр къэпщIми, сыт худиIуэху: и щхьэпхэтIыгум джыдэ къралъхьауэ къыщыхъуащ, а псалъэ дыджыр щызэхихым. И жагъуэ ищIа пхъащIэм, игу иримыхьын зэхригъэха – къриутIыпщам еплъ! Нэмысыншэ гуэр хъунщ пхъащIэр, нэхъыжьым апхуэдэ псалъэ щрипэскIэ.
ЛъэщапIэм къыщIэкIыжауэ, хоплъэ Джабий-ефэнды, и нэгъуджэри зыIуихыжакъым. «Iэрыхуэщ! IэпэIэсэщ! – Джабий-ефэнды и щхьэр егъэкIэрахъуэ, и дзэр зэрегъэшх. – Уахьмакъщ! Ирапхым ухуэдэщ!»
ЗегъэцIыхужын хуейкъэ мы ахьмакъым! Мыхъун къыжреIэ – еплъыт абы! Ар дауэ: скъар мывэ пхъэIущIыпIэ пщIы хъурэ? ЖаIэуи яIуатэуи зэхихакъым. И щыпэлъагъущ. Мыхъун зэрищIэр къыгурумыгъэIуэжмэ, ахьмакъыр уэращ! Ар игу техуэнукъым Джабий-ефэнды. «ЗыфIэIэрыхуэщ, зыфIэIэпэIэсэщ мы ахьмакъым. ЗегъэцIыхужын хуейщ – аращ хуэфащэр!» 69 Адыгэ хэхэс литературэ Джабий-ефэнды, и щхьэр къиIэтыжри, пхъащIэм зыхуригъэзэкIащ.
– Сакъ! Пщэдей нэхъ пIалъэ уиIэкъым: ууэщхъунурэ джыдэдзэр Iубгуэнущ!
Жэуап пэплъакъым: лъэщапIэм къыIуигъэзыкIыжри уэрамым дыхьэжащ, пхъащIэм хузэгуэпурэ. Хузэгуэпам къыщинакъым: уэрамым тет тыкуэнхэмрэ лъэщапIэхэмрэ щыщIэупщIэурэ, скъар мывэр пхъэIущIыпIэ зыщIа пхъащIэм и хъыбар зэхуихьэсащ.
КъызэрыщIэкIамкIэ, ар пхъащIэ цIэрыIуэт, Алийт зэреджэр. Валидейатыкъ хьэблэм дэсщ, и унэ цIыкIур кхъуэщыныщхьэщ, фыз къызэришэрэ куэд щIакъым. Джабий-ефэнды зэупщIа псоми къыжраIащ: Алий нэхъ цIэрыIуэрэ нэхъ IэпэIэсэрэ Истамбыл пхъащIэ дэскъым!
«Зы гъущI Iунэ игъэбгъунлъакъым игъащIэм, – щотхъу псори пхъащIэм. – Джыдэр егъэIэрыхуэ, щыуэщхъуа къэхъуакъым. Истамбыл дэнэ къэна, Европэми щыбгъуэтынукъым скъар мывэр зи пхъэIущIыпIэ пхъащIэ. Ей, Алий удэмыджэгу!»
И щхьэр ещIри, Джабий-ефэнды япедзыж Алий щытхъухэм: «Пэж хъунщ, хъарзынэщ, и насыпщ, тхьэм иригъэфIакIуэ». ИгукIэ жиIэр нэгъуэщIщ: «Зэ фымыпIащIэ: пщэдей къыщыщIынур флъагъумэ, фигу сыкъэвгъэкIыж».
Шэджагъуэ хъуатэкъым. «Сэ уэ сыпхурикъункъэ!» – жери, Джабий-ефэнды Йениджамий мэжджытым и пщIантIэм дыхьащ. Зыхурикъунур, зэрыгурыIуэгъуэщи, пхъащIэрат.
«ЗегъэцIыхужын хуейщ! ЗыкъыфIэщIыжащ!» – арат Джабийефэнды зэгупсысыр. ПхъащIэр зэригъэуэщхъунщ и щхьэм илъыр: щхьэ зыкъыфIэщIыжагъэххэ! Ар игу техуэнт Джабий-ефэнды! Мыхьэнэншэ дыдэкIэ пхуэгъэхутыкъуэнущ цIыхур, и ужь уихьэмэ. Джабийефэнды и щыпэщIэкъым ар: Алий хуэдэ куэдым я пащIэр яхуиупсащ! Хуэгъэзащ Алии! Деплъынкъэ хузэфIэкIым.
Мэжджыт пщIантIэм къыдэкIыжри (нэмэз ищIын и гугъати, щIегъуэжащ), Джабий-ефэнды лы зыщащэ тыкуэнымкIэ иIуэнтIащ, зы мэлыбгъуэ къищэхури лы гъэжьапIэм нэс иригъэхьащ.
– Сыхьэт дапщэкIэ пхуэгъэжьэн мэлыбгъуэр? – еупщIащ лы зыгъажьэм.
гъэсащ.
– СыхьэтитI нэхъ сыпэтынкъым, – къыжриIащ.
– ЕужьэрэкI! – жери езыр лъэныкъуэкIэ тIысащ, лулэри зыIурипщIантIэм:
Лулэр зыIуригъэсауэ щысащ Джабий-ефэнды, лыр жьэху. Лыр жьа нэужь, зы щIалэ къриджэри мэлыбгъуэр IэщIилъхьащ.
– Си ужь къиуви, мыр сэ сыздэкIуэм нысхуэхь – узгъэфIэжынщ.
Чавуш псым зэпрыкIри, Валидейатыкъ хьэблэм дыхьащ Джабийефэнды, кхъуэщыныщхьэ унэ цIыкIум и куэбжэм бгъэдыхьащ:
– Дыкъэсащ дыздежьам, – жери.
Куэбжэм теуIуащ, щIалэр иутIыпщыжри. ЦIыхубз макъ къыдэIукIащ – Хэт ар?
– Сэращ.
– Уэ ухэт?
– Мыр АлийкIэ зэджэ пхъащIэ цIэрыIуэм и унэ? Скъар мывэ пхъэIущIыпIэ зиIэращ жыхуэсIэр?
– И унэщ.
– ПхъащIэм си пщэ кърилъхьат мэл хуэзукIын хуейуэ. Мэлыр 70 Адыгэ хэхэс литературэ худэплъейри.
згъажьэри къэсхьащ.
Куэбжэр къызэIужащ. Куэбжэм къыдэIэбыкIри мэл жьагъэр Iахащ Джабий-ефэнды. Iахри, куэбжэр кърадзылIэжащ.
Джабий-ефэнды и пащIэкIэ щIэгуфIыкIащ.
– Щи, скъар мывэ пхъэIущIыпIэм кIэ иIэщ пщэдей!
Куэбжэм тет бжыгъэм еплъащ Джабий-ефэнды:
– Блы. Блы. – Джабий-ефэнды и щхьэр игъэкIэрэхъуащ.
ПхъащIэм деж пщэдей кIуэмэ, пхъэIущIыпIэр лъэлъауэ ирихьэлIэнущ – абы шэч къытрихьэжыркъым Джабий-ефэнды. Истамбыл имыгъэзэжын мурад ищIащ Джабий-ефэнды. Скутари хьэблэм дыхьащ: «ЧэруанакIуэхэм я хьэблэм жэщыр щисхынщ», – жери.ПхъащIэ цIэрыIуэр гувауэт и унэ зэрихьэж хабзэр. БжэщхьэIум ебэкъуэжакъэ – Iэнэм пэротIысхьэ – ар и хьэлщ игъащIэм.
Мэл жьагъэм кърихьэлIэжащ пхъащIэр.
– Мэлыр дэнэ къипха? – игъэщIэгъуащ пхъащIэм, и щхьэгъусэм – Уэ къебгъэхьащ, – жэуап къритыжащ и щхьэгъусэм.
– Делэ ухъуа?
ПхъащIэм и фызыр, Къасымпаща щыщ Iимамым и пхъур, тэмакъкIэщI гуэрт. Фызыр къэлыбащ, и Iэр и шхужьым иригъэувэри, и лIым зыпищIыжащ:
– Делэ ухъуа жоIэ?
ЛIым сыт къыпидзыжынт?
– Къэздыгъуа уи гугъэ? Дэнэ уфIэщIрэ къыздисхар?
– СщIэркъым.
– Уи ныбжьэгъухэр къыпхуэмыупсауэ пIэрэ?
– Зыри хэсщIыкIыркъым.
– Нобэ къебгъэхьащ, къызэребгъэхьар умыщIэжыфэ зытебгъэуауэ, укъысщыхьэжыну ара иджы? Къызэребгъэхьар пщыгъупщэжа?
– Сэ зыри сщыгъупщэжакъым, – жиIащ Алий, и щхьэр егухауэ.
– Щыщ пщIэжыркъым! УщIегъуэжамэ, умышх! СыздэжьыщIэм, зы хьэулей къытеуIуащ куэбжэм: «Мыр АлийкIэ зэджэ пхъащIэ цIэрыIуэм и унэ?» – жери. «НтIэ», – щыжысIэм, мэл гъэжьар къысIэщIилъхьащ.
– Сыт и шыфэлIыфэ?
– ХамэлI и шыфэлIыфэ сеплърэ сэ? Си Iэр куэбжэм дэсшиикIри къеIысхащ мэлыр.
– И псэлъэкIэри пщIэжыркъэ?
– И псэлъэкIэри сщIэжыркъым. Си натIэм изукIэн?
АфIэкIа хэлъакъым: зэлIзэфызыр зэщыхьэжащ. Лы дзэкъэгъуэ зыIуигъэхуакъым пхъащIэм. Мэл дэнэ къэна, къытехьати, и фызым ипщэфIами еIусакъым. Зэгуоп, къыхуэщIэркъым: хэт мэлыр къезыгъэхьар? ШейтIан IэщIагъэ хэлъмэ-щэ мы Iуэхум? И унагъуэр зэтрикъутэн мурад ищIауэ, и ужь зыгуэр къимыхьауэ пIэрэ?
А пщыхьэщхьэм къэхьэуи тутыни ефакъым пхъащIэр. Гъуэлъыжа щхьэкIи жейм езэгъакъым. ИгъащIэм а зы жэщырщ жейм щемызэгъар. И фызми и нэбдзыпэ къехакъым, и жьэр кIэригъэкIакъым нэху щыху: «Пщыгъупщэжа хъунщ мэлыр къызэребгъэхьар, къэгубзыгъыжыт…»
– Бзаджэнаджэ зэран къыпхуэхъуамэ, пщIэрэ? Iэзэ зэгъэплъ, дыуэ егъэтх…
Пщэдджыжьым, нэмэзи имыщIауэ, лъэщапIэм кIуащ Алий. Бжэ- 71 Адыгэ хэхэс литературэ щхьэгъубжэр Iуихащ. АпхуэдизкIэ хэгупсысыхьати, Джабий-ефэнды, япэ къищауэ, лъэныкъуэкIэ зэрыщысми гу лъитакъым пхъащIэм. Джыдэр къищтэри, зы пхъэбгъу пхъэIущIыпIэм трилъхьащ. Джабийефэнды елъагъу а псор, елъагъури и пащIэкIэ щIогуфIыкI.
Хьэрэм хъун мэлыращ пхъащIэм и щхьэм илъыр. «Хэт къысхуригъэхьынкIэ хъуну?» – йогупсысри и акъыл хуэзэркъым, и щхьэр зыфIеудыж.
Джыдэ жаныр иIэтащ пхъащIэм, пхъэбгъум щеуэм, уэщхъури, – Дауэ уехъулIэрэ, IэпэIэсэ? – зэхихащ пхъащIэм и щIыбагъкIэ скъар мывэр хиупщIащ!
къыщыIуа макъыр.
зыхьар сэращ.
ПхъащIэр зэплъэкIащ: дыгъуасэ лъэщапIэм щIихужа лIыжь зэгуэудыгъуэр къоплъэри щысщ.
– Сыт къыпщыщIар, уи нэр щхьэ къижрэ?
ПхъащIэм и жьэр иущIа фIэкI, псалъэ хузэпыщэжакъым.
Хуэфащэр къыщыщIакъэ пхъащIэм: нэхъ Iэзэ щымыIэ и гугъэжати, уэщхъуащ! ЩIэуэщхъуар сыт жыIэт? Джабий-ефэнды феупщI абыкIэ. И жэуапыр хьэзырщ: «ЗыкъыпфIэщIыж хъунукъым. ЗыкъыпфIэщIыжакъэ – кIэ уиIэщ! ЗыкъызыфIэщIыжауэ уна щыIэкъым…»
– ЗумыукIыж, – жриIащ Джабий-ефэнды пхъащIэм. – Мэлыр нэ-
– Ы?
– Сэращ.
– Сыт щхьэкIэ?
– ЗозгъэцIыхужын щхьэкIэ.
ИтIани, зыкъомрэ гупсысэри, къыщIигъужащ:
– ЦIыхум щхьэ къыщIритар гупсысэн папщIэщ. ТемыгупсысыкI щыIэкъым. Iэщыращ темыгупсысыкIыр – ар зэи зыщумыгъэгъупщэ. Пщыгъупщэмэ, зыкъыпфIэщIыжауэ аращ.
ЛъэщапIэм къыщIэкIыжрэ пэт, зригъэзэкIри, пхъащIэм хуидзащ:
– ЗыкъыпфIэщIыжащ, си къуэш. УщыкIащ. ГъащIэм хабзэ хэлъщ. Абы и хабзэм упэуващ уэ. ПхъэIущIыпIэр пхъэщ къызыхэщIыкIын хуейр! Скъар мывэр уи лъэщапIэм щIэхи, пхъэIущIыпIэр пхъэм къыхэщIыкI. Ямылей умылэжь дяпэкIэ!
Зы сыхьэт дэкIатэкъым, Джабий-ефэнды Хьэрамэ кхъухь тедзапIэм деж кхъуафэжьей щитIысхьам. Дыгъуасэ игу ирилъхьатэкъэ ар: Хъыджэбз чэщанэм и щэхур зримыгъэщIауэ, и унэ ихьэжынукъым. Сыт ар хым щIыхащIыхьар? Сыт абы кърагъэкIыр? Джабий-ефэнды хыри илъагъужыртэкъым, игу апхуэдизкIэ хэхъуати: пхъащIэ зыкъызыфIэщIыжам зригъэцIыхужащ: «СыкъищIэнщ дяпэкIэ!..»
ЗэзыдзэкIар Хьэмидщ 72 Балъкъэр литературэ Лъэпкъ зэкъуэшыныгъэм и усакIуэ
Отаров Керим балъкъэр литературэр зыгъэбжьыфIа, балъкъэр усыгъэм и лъабжьэр зыгъэтIылъа усакIуэ нэхъыфI дыдэхэм ящыщ зыщ.
УсакIуэр Бахъсэныщхьэ щыIэ Гирхожан къуажэм 1912 гъэм къыщалъхуащ.
Гирхожан къызэрымыкIуэу щIыпIэ дахэщ, щIыуэпсыр и плъыфэ псомкIи щызэщIэлыдэу. Бахъсэныпсышхуэм и хъущIэ макъри, къуажэм дэж псы цIыкIум и ушэ макъри, къэрэгъул бжыхьу еувэкIа къуршыжьхэм я уардагъри Гирхожан деж щызэхыхьэжауэ, усакIуэ гъуэгуанэ зыщIэлъ ныбжьыщIэм и псэр дахагъэкIэ япсыхьурэ, усыгъэм и фIыпIэ псори халъхьэ, и къэухьым зрагъэузэщI хуэдэт. 73
И адэ Сэрэмырзэ пасэу, 1924 гъэм, дунейм ехыжами, щIалэ цIыкIум лъэкIащ пэщIэдзэ щIэныгъэ зригъэгъуэтын, щIэныгъэншагъэр щагъэкIуэд еджапIэ унэхэм щылажьэурэ, и къэухьым зригъэубгъун. ИужькIэ, 1934 гъэм, Отаровым Налшык дэт педагогикэ техникумыр къеухри, республикэм щекIуэкI щэнхабзэ ухуэныгъэм жыджэру хохьэ. Абы и анэдэлъхубзэр щригъэджащ педагогикэ техникумым, совпартшколым. УсакIуэ ныбжьыщIэр 1938 гъэм щыщIэдзауэ, езыр щIэлъэIуу Хэку зауэшхуэм кIуэхункIэ, КъБАССР-м и ТхакIуэхэм я зэгухьэныгъэм и правленэм и унафэщIу лэжьащ. Отаровым и тхыгъэхэм дунейм къытехьэу щIадзащ лIэщIыгъуэ блэкIам и 30 гъэхэм. А зэманыр, къэралышхуэм и адрей щIыпIэ псоми хуэдэу, Къэбэрдей-Балъкъэрым и мэкъумэшымрэ промышленностымрэ зыужьыныгъэшхуэхэр ягъуэту щыхуежьа лъэхъэнэт.
Адрей литераторхэми хуэдэу, Отаровым а илъэсхэм итхахэр республикэм, къэралым щекIуэкI Iуэхугъуэшхуэхэм пэджэжырт. Ауэ усакIуэм и усыгъэм псом хуэмыдэжу зыщиужьар Хэку зауэшхуэм и илъэсхэрщ. ЖыпIэну ирикъунщ урыс усакIуэшхуэхэу Сурков А., Гудзенкэ С., Прокофьев А., Симонов К. сымэ бгъэдагъэувэу Отаровми и цIэр къраIуэу зэрыщытар. Критик нэхъ лъэрызехьэхэм балъкъэр усакIуэм и тхыгъэхэр яджырт, зэпкърахырт, абыхэм ятеухуа лэжьыгъэхэр ятхырт.
Зи лъахэм ирагъэкIа балъкъэрхэм ялъэгъуа нэщIэбжьэ псори Отаровми и фэм дэкIащ. Ари ящIыгъуащ лъахэм ирагъэкIыу илъэс 13-кIэ Азием щыпсэуа и лъэпкъэгъухэм.
Балъкъэр литературэр зыдж нобэрей критикхэм, литературоведхэм къызэралъытэмкIэ, балъкъэрхэм я дежкIэ хьэлъэ дыдэу щыта илъэсхэм жьэнахуэрэ пэжу япэу тетхыхьар Отаровыр аращ. Зытетхыхьари балъкъэрхэм я закъуэкъым, атIэ балъкъэрхэми ещхьу лей зытехьа адрей лъэпкъхэри гулъытэншэ ищIакъым.
Балъкъэрхэр къэкIуэжа нэужь, усакIуэм гуащIэшхуэ ирихьэлIащ лъэпкъхэм я гум Iей зэхуимылъу, нэхъапэми зэрыщытам ещхьу, зэшхэм хуэдэу зэдэпсэуным.
Мыри гулъытэншэу къэбгъанэ хъунукъым. Къэбэрдей щIыналъэр зыпищI щымыIэу фIыуэ илъагъурт усакIуэм. Ар наIуэу къыхощ за- Балъкъэр литературэ уэм щыщыIа илъэсхэм итха языныкъуэ усэхэм. А усэхэм Отаровым мызэ-мытIэу къыщыхегъэщ «Сыщалъхуа Къэбэрдейм сыхуэзэшащ», «Къэбэрдейм сызышэжыну гъуэгур къыщызгъуэтыжынур дапщэщ», жиIэурэ.
Балъкъэр усакIуэ пажэм адыгэ тхакIуэхэр и ныбжьэгъуфIу зэрыщытари хыболъагъуэ и тхыгъэхэм. Псалъэм папщIэ, апхуэдэхэщ КIуащ БетIал, КIыщокъуэ Алим сымэ яхуитха усэхэр.
Бахъсэныпс щытетхыхькIэ, Отаровым нэхъ зытригъащIэр а псыр балъкъэрми адыгэми зэхуэдэу зэрателажьэрщ. Бахъсэнщ балъкъэрхэм я Iэщыр псы щрагъафэр, адыгэхэм я хьэсэм щIагъэлъадэр.
1957 гъэм Къэбэрдейр Урысейм зэрыгухьэрэ илъэс 400 зэрырикъур Совет къэралышхуэм Iэтауэ щагъэлъэпIащ. А махуэшхуэм ехьэлIауэ Отаровым а гъэ дыдэм итхауэ щытащ адыгэхэм зэрехъуэхъу «Къэбэрдей» поэмэр. Отаров Керим и тхыгъэхэр бзэ куэдкIэ зэрадзэкIащ. Псалъэм
папщIэ, нэгъабэ, усакIуэр къызэралъхурэ илъэси 100 щрикъум ирихьэлIэу, абы и усэхэр къалмыкъыбзэкIэ, чувашыбзэкIэ тхылъ щхьэхуэхэу къыдагъэкIащ.
Иджыблагъэ дунейм къытехьащ «МафIэр жьэгум щыблэхун» усэ тхылъри, Уэрэзей Афлик зэридзэкIауэ. Абы итщ Отаровым и усэхэр, балладэхэр, поэмэхэр. А тхылъыращ къызыхэтхар нобэ фи пащхьэм итлъхьэ усэ гупри. 74
Усэхэр Керим
ПШЭ Лермонтов М. Ю. деж
Сыщытехьэм и бжьэпэм Бахъсэн,
Си гугъэххакъым мыпхуэдэ къэслъагъун,
Пшэ хужь щхьэхынэ цIыкIур мэщхьэукъуэ,
КъыIэпымыхуу уэшхыу зы ткIуэпс закъуи.
Ауэ пшэплъыр къыщыдыхьэрэным,
Къоушри, пещэжыр и гъуэгуанэм.
ПхосыкIыр шэжыпсыфэ уэгум,
ПхолъэтыкIыр зигъэщIагъуэу, джэгуу.
Жьыбгъэ, щхьэ къытепхрэ къыр щхьэ тхъуам
Пшэ хужь цIыкIуу зэштегъэу хуэхъуар? –
Нэпс лъагъуитI, нэщхъей дыдэу лъэужьыр,
Къожэхыжыр и нэкIум къыр иныжьым. Балъкъэр литературэ Пшэ хужь нэщхъыфIэр мэджэгу гукъеуэншэу,
Дыгъэ бзийхэр пшэкIэплъым къыхишу.
Бзу хужь гуэрми, пшэ хужьым
Къыдэджэгуурэ, къеху и лъэужьыр.
ЩIалэгъуэрщ зекIуэр зи щIасэр,
ЩIыпIэ пхыдзахэм и лъэр нихусу.
Зи жьакIэ тхъуаи, зи щIалэгъуэ екIуи,
Iэджэщ щIы хъурейм щызэхэзекIуэр.
Гъуэгуанэ къиинхэр пхуэмыятэу,
Щес уи гъуэгум, пшэ чэсей, щылъатэ!
Уи уэгу лъагъуэр сытым дежи нэхуу,
Сыхуейщ утехьэну уэ гъуэгу махуэ.
СызэрыцIыкIурэ псэм щызгъафIэ лъахэм
Унэсым, къеблыжынщ къару къыпIэщIэухэр.
Ухъужынщи пшэшхуэ абрагъуэ,
ЩIым къытебгъэIуэнщ уи уафэгъуагъуэр.
ПэгункIэ къепкIыхынущ уи уэшхыпсыр
Гъэгъа хуэлахэм къахэплъхьэжу я псэр.
Уэшх хуабэкIэ щыптхьэщIкIэ гуэдз щхьэмыжыр,
МэкъумэшыщIэм нэкIу сабалъэр хуэплъэщIыжу,
ХъупIэхэм, мэзхэм уащытешхэкIэ,
Зэхэпхмэ макъхэр къиIукIыу щIылъэмкIэ,
Ар – уэшх берычэтыр яхуэзыхьым
Къыпхуохъуахъуэ, яIэту уи щIыхьыр.
Н. М.
Къожэхыр бгым акъужьыр щэхуу,
Вагъуэ бзийхэм хъупIэр ягъэнэхур.
Къуажэр жейм хелъафэ,
Гуэлыпс щхьэфэм
Мазэм бзий щхъуантIэхэр щхьэщелъэфыр. 75 Балъкъэр литературэ Щхъыщхъ гуэр нэхъ мыхъуми щымыушэу,
ИхъуреягъкIэ даущыншэщ.
ЩитIысыкIауэ джабэ лъапэм,
Загъэпсэхур мэлыхъуэ ешахэм,
Къыр лъагэжьым, бгыжь сатырхэм къатещхьэлъэу,
МазэщIэр къыхосыкI нэхущ пшэкIэплъым.
Иджыри къарууншэу, фагъуэу
Жыжьэ дыдэу къыщылъагъуэ вагъуэр
ЩIым и даущыншэ дэрэжэгъуэм Хьэщыкъ ищIауэ къыхуоплъыхыр.
Апхуэдэ дакъикъэм и IутIыжщи уи псэм, УзыIэпешэр мыпхуэдэ гупсысэм:
Мы къуршхэмрэ уэрэ фи закъуэщ,
Псэ тыншыгъуэу, зы къомыныкъуэкъуу.
Ауэ къэлъагъуф жэщым идза ныбжьыр,
МэкъупIэм хэджэгухь акъужьыр.
ИтIанэ къэплъагъунщ дунейр нэгъуэщIу,
Гу лъыптэнщ пшагъуэм мэл зэрыщыхъуакIуэм,
Ар зэрыбауэр зыхэпщIэнщ уегуакIуэу.
Хьэуэ,
Ущоуэ,
Ущизакъуэкъым дунейм;
Удз мэ гуакIуэр жьым кърехьэ уи Iум.
Джыдауэ макъи мэзымкIэ къыщоIур…
ЩIакIуэжьыр къыптепIауэ хуабэу
Ужеиныр сыт и уасэ ныжэбэ!
Ущызигъусатэм ныжэбэ мы джабэм,
Зы щIакIуэ закъуэм тIури дигъэхуабэу,
Дыкъэтэджатэм пщэдджыжьым зэгъусэу,
Нэхущ пшэплъым сыхэплъэурэ, си псэ,
НыбжесIэнут мыпхуэдэу си псалъэр:
Дыхьэшх!
ПыгуфIыкI!
Модэ наплъэ! –
Бгым мыпIащIэу къожэхыр акъужьыр,
ХъупIэм хонэIукI вагъуэ лъэужьыр… 76 Балъкъэр литературэ Укъэслъыхъуэу жэщ кIыфIым сыхоплъэ,
Ауэ зи къысхуэлъагъуркъым уи теплъэр. 1938 Жэщым щIакIуэ фIыцIэр щIылъэм треубгъуэ,
Пшэм къыхокIри, мазэр къыщхьэщохьэ губгъуэм.
Хэгупсысыхьу мэщхьэукъуэ сэхураныр,
Нэщхъейуэ зыщIыпIэ щоушэ шыкIэпшынэр.
Уэрэдыжьыр!
Ар ещхьщ уIэгъэжьым,
МыкIыжу зэи и дыркъуэжьыр. Оркестрым и макъамэ зэхэлъыр,
Пшыналъэ игъэшыр баяным,
ПэхъункIэ хъуну гухэлъу
Ди псэм къыщришым шыкIэпшынэм!
Зэм макъамэр мэдэхащIэ, зэм мэгубжьыр,
Псым зэпролъэтри хадэм йохьэ,
Хэгъуэгу мыцIыхухэм къыщекIухьри,
Аргуэру къегъэзэжыр и жьэгужьым.
ЙодаIуэ бгыхэр жэщкIэ шыкIэпшынэм,
Жыгхэми ар хэлъщ я жей нэбэнэушэм.
Зэхэсхащ сэ а макъамэр нэхъапэми,
Ауэ жэщ кIыфIу сыщIодэIу ныжэбэ япэу.
Ар топсэлъыхьыр мызэщIа гугъэхэм,
ЩIалэгъуэ хъуэпсапIэм, гухэлъ пщтырым… Жэщым щIакIуэ фIыцIэр щIылъэм треубгъуэ,
Пшэм къыхокIри, мазэр къыщхьэщохьэ губгъуэм.
Хэгупсысыхьу мэщхьэукъуэ сэхураныр,
Нэщхъейуэ зыщIыпIэ щоушэ шыкIэпшынэр.
1939 77 Балъкъэр литературэ КIыщокъуэ Алим деж
ГъащIэм ирищIылIа зауэр
Ажалым, жэщ пхыплъыпIэншэм игъэгулэзауэ,
Щызэпигъэум зы меданкIэ,
Хьэуам, къэгуфIэжауэ, зэщыпсыкIыу,
Гъатхэ къуршыпс къабзэм зыхегъапскIэ.
Зэхэуэ гуащIэм и мафIэсыр
ЕгъэункIыфIыж гъатхэ уэшхыпсым,
ЗэтеувыIащ топыжьхэм я гъуагъуэр,
Тыншу хэлъщ даущыншагъэм губгъуэр.
Орел пэмыжыжьэу
Дилъщ окопым,
Зэхэуэ макъхэр щыувыIащи жыжьэу,
Гъатхэ жэщыбгым зыдокъузылIэ гуапэу. Зэманыр йож шэ щхьэмыгъазэу,
БлэкIам ищIэжыркъым къэгъазэ.
Гъатхэ щымым хуэзэша бзуущхъуэр,
Дамэр щIиупскIэу хосыхьыр жэщ нащхъуэм:
Зауи ажали щымыIэххэ хуэдэ,
Къриш зэпытщ бзуущхъуэм и уэрэдыр!
1942 ДЕЖ
УхапIыкIащ уэ лъэхъэнэ нэжэсым,
Зауэм ущеблэжакъым уи щIалэгъуэм,
НыкъуэжыIэу зэпыудащ уи усэр,
Сэлэт зи гъащIэр щызытауэ зауэ губгъуэм!
КъыпхуэкIуэхэм, къыпхуахьу сэлам нэхур
Жыг сатыр дахэу яIущIэнущ щихухэр.
Акъужьым щиху тхьэмпэр щIигъэхъаеу,
ЩIеупскIэ хуэму щихухэм я нэщхъейр!
Слъэгъуащ дыгъуасэ нэIурыту 78 Балъкъэр литературэ Зауэм щыптраха сурэтыр.
НыбжьыщIэм уи нэхэр плъызырт зыщIыпIэ.
ГъащIэ къытпэщылъым и щIэдзапIэм
Зыми тщIэркъым къритхар ди натIэм!
Мыжурэ щыпыджи, дыщыхэти мафIэм
Хэку лъагъуныгъэр ди псэм щыдгъафIэрт!
Ди щIалэгъуэри пщIэншэу мыкIуэт,
ДызауэлIт дэ икIи дыусакIуэт!
Къызэхуихьэсу цIыхухэм я гуауэр,
ЗауэлI лIыхъужьут гур къызэреуэр!
ЦIыхугуми иIэщ гъунапкъэ, –
Щызэтрихьахэр хуэхьыжакъым.
ФIэкIуэдащи бынхэм я лейр,
Мэщыгъуэ, нэщхъейщ Къэбэрдейр!
Гум къыщыкIыжкIэ уи нитI къабзэр,
МыпIейтеину хулъэкIкъым си псэм,
Ноби, къеуэу уи гум ещхьыркъэпсу,
Уи сатырхэр фIыкIэ къытхуоупсэ! 1963 Урысейм и Iэхъулъэхъум
КъыIэщIэкI усакIуэхэр
КъыпхуэкIуэурэ,
УщыхуащIым Iыхьлы а щIыналъэм,
КъыпхуаIуатэурэ я гухэлъыр,
Кавказ, ущIэдэIуащ усакIуэ псалъэм.
Укъалъытэри езыхэм я ныбжьэгъуу,
КъуахьэлIащ я гуауи, я гуфIэгъуи.
ХьэщIэ лъапIэу къеблэгъати Пушкин,
И щытхъу сатырхэм уагъэинырт.
Лермонтов, уи уэгур фIэщIэщыгъуэу,
Щызэригъэпсалъэрт щэхуу вагъуэр.
Уи деж мафIэм щыхалъхьэну я щхьэр
Гугъэу, къихут усакIуэхэр пащтыхьым.
Ахэр къилъыхъуакъым бгырысышэм,
Уи гуапагъэр яхуэхъуащ анэ быдзышэ. 79 Балъкъэр литературэ НэгъуэщI гуэрт зылъыхъур бгырысышэр,
Бгырысышэр хъуакъым нэщанэншэ.
Къэзэуат зауэм и бэракъыр жьым зэрихьэрт,
Пащтыхьым и дзэ фIыцIэр хэкум къихьэм.
Си щIыналъэ!
Гуапагъэм и пщалъэ,
Быдэщ уи хьэли, уи джати.
Зи щхьэр къозыхьэлIахэм анэмэту
АнэнэпIэсу уахущымыту,
Иребгъэфащ анэ быдзышэр пэрыхьэту.
Уэс уахътыншэм и уахътыншэ нэхум
Хэту бгыщхьэхэм я псэхэр щыпсэхуу,
Къуршыбгъэм ещхьщ усакIуэ гъуэгур,
ХуеIэ зэпыту бгым и щыгум.
Сытым щыгъуи си къуршыжьхэр
ХьэщIэ лъапIэу абыхэм япежьэрт.
ЩIэгъэкъуэн и хьэщIэр щыхуей къэхъумэ,
И мывэ къыр быдэхэм яхъумэу.
Езым я хэкум къарита гущIыхьэр
КъыпхуаIуэтэну къурш куэщIым къыщитIысхьэм,
Гуауэм иужьыгу я нэкIу къэплъам
Уи акъужьырщ Iэ ядэзылъар.
Бгырыс пщащэ нэ фIыцIэм И нэм къыщIих хъуаскIэм
УсакIуэм и сатырхэм зыщагъэпскIырт. ИкIи Кавказым и гуапагъэр
Хыхьащ абыхэм я усыгъэм.
Блэлъэтами, бгырысышэр темыхуэу,
ЛIыукIым щIакIуэкIапэм тришэри щэхуу,
ПигъэкIащ усакIуэр дуней нэхум.
Урыс усакIуэхэ!
Фытлъэгъуати фIыуэ,
Фихукъым ди гум! 80 Балъкъэр литературэ Фи уэрэдхэм щывгъэфIа Кавказ
Фи фэеплъыр еIэт уафэм нэс!.
Мэшыкъуэ Iуащхьэр уардэу хэбэкъукIыу,
И шы лъэ макъыр пшэхэм къахэIукIыу,
Къысхуэблагъэурэ, къыщыхэкIым пшагъуэм,
ПщIыхьэпIэ нэхум хуэдэу къызолъагъур Сэ къызбгъэдыхьэу Лермонтовым и теплъэр.
Сэ соплъ абы,
Езыри сэ къызоплъыр.
1955 СИ Сыт хуэдизрэ къэкъуэлъами щIалэгъуэр,
Гъуэгуанэ дапщэ зэпичами гугъуу,
Къытехъуакъыми дунейм уахътыншэ,
Зы кIэух гуэрым сыт щыгъуи дыхуешэ.
Зы жэщ гуэр иплъхьэнщи лъахъэр уи шым,
Уэри зебгъэщIынщ, зыбгъэпсэхуну,
Уимыгъэбауэу уи псэм къыхыхьэну хуэшым
И лъахъэм Iэпкълъэпкъ псор зэщIиубыдэнущ.
Уи адэжь унэмкIэ плъэ уи гур,
А унэм къыщыппэплъэ жьэгум
Хуэпабгъэу, щогъупщэжри ешыр,
Абы кIуэж гъуэгум утрешэ.
Ухуейми хьэлъэр ибдзыжыну плIэм,
ЗыхощIэ – жьыгъэр къыптогуплIэ!
НэгъуэщI гъуэгу щыIэуи умыщIэу,
Гуапагъ къолъыхъуэ, ухущыщIэу!
Ухуейкъым уэ нэгъуэщI гъуэгуани,
Сабиигъуэм уимышэжынум!
Дамыгъэ нэхъ лъапIи темыту мы щIыгум,
Къыщоблэ жыжьэу сабиигъуэм и жьэгур! БЗУ Къарууншэ хъуакIэщ щIымахуэр,
Хъунущ иджы кIуэжу зигъэпсэхуми.
6 Заказ № 22 81 Балъкъэр литературэ Дехъуэхъунщ жей IэфI ирихьэкIыну!
ЩхъуантIагъэу зэщыхуэпыкIауэ,
Дежьауэ куэдрэ, дигу къэкIауэ, КъытхуэкIуэ гъатхэм гъатхэпежьэ,
ХуэтщIыну дожьэ, зыдмыIэжьэу.
СурэтыщI нэсу лэгъупыкъум
И лъакъуэ зэмыфэгъухэр уафэ бгыкъум
Зэпригъэжу бгыхэм, губгъуэм
Ятреубгъуэ удз алэрыбгъур.
Лэч плъыжьрэ хужьрэ зэхищIэу,
И дыхьэрэныр жыгхэм трелъащIэ.
Балий жыгыжьри, зригъэууэ дыгъэм,
Щхьэгъубжэ лъабжьэм щIэтщ, гъэгъэнкIэ гугъэу.
Балий къудамэм бзу нэщхъыфIэм
Уэрэд щыжеIэр, тIэкIу зыкъысхуигъафIэу.
Бзу цIыкIуми, си гъусэу пежьэу гъатхэм,
Макъ гуакIуэкIэ къреш и уэрэд дахэр.
И пшэкIэплъым къуэкIыпIэ дыгъэм,
Нэхущ даущыншэм и щымыгъэм
Ходжэгухь бзу цIыкIум и пшыналъэр,
Гъатхэ пшынэ Iэпэу зэрылъэлъу:
Къэтэджи, еплъ мо дыгъэ лъагэм,
Абы и бзийхэр зэрылыдым!
Насыпри мурадри пхузэпищэу,
Къыпхуоушыр гъатхэм и нэхущыр!
Си абгъуэ щысщIыр псы адрыщIым
Къэзгъанэри, хъыбарегъащIэ
Сыкъэлъэтауэ уи деж, балией жыг щхьэкIэм
СыфIэтIысхьащ, узгъэфIэну уэрэдкIэ.
Къэтэджи, зыщыплъыхь мы дуней дахэм,
Дамэм телъу къыпхуэсхьащ уэ гъатхэр,
Жыг хадэ зэщIэгъагъэм и мэ гуапэр,
Дыгъэ къытхущIэкIым и бзий хуабэр! 82 Литературэ щIэныгъэ. Критикэ НасыпкIэ ноби къыддогуашэ
Сэ згуэшт насыпыр сыщымысхьу, ХэзгъэщIуи хьэдзэ къысщымыхъут; КъызэмылъэIуми яIэщIэслъхьэт, КъызэлъэIуаи сымыгъэщIэхъут. Лиуан
Гъубжокъуэ Лиуан усакIуэ нэхъ псэ пIащIэ дыдэхэм ящыщу ди литературэм къыхэнащ. «Дэтхэнэ усакIуэри псэ пIащIэщ» жызыIэни щыIэнщ, ауэ абыхэми яхэтщ дунейм и къэхъугъэ псори нэхъ куууэ зыхэзыщIэхэр, гурэ псэкIэ зыгъэвхэр. Апхуэдэхэм я гъащIэр гъэунэхупIэ зэфэзэщщ, лъэпощхьэпохэмкIэ гъэнщIащ. ДэкIыгъуэ задэм хуэдэт Гъубжокъуэм къигъэщIа лIэщIыгъуэ ныкъуэр: и гъащIэ мащIэм къриубыдэу абы гугъуехь куэд игъэунэхуну къыхуиухат, икIи абыхэм япсыхьащ усакIуэм и дуней еплъыкIэмрэ и зэхэщIыкI-гупсысэмрэ. 1980 гъэхэм икухэм критик Iэзэ Сокъур Мусэрбий пэжу гу зэрылъитащи, «гущIэгъумрэ гумащIагъ щабэмрэ бжьыпэр щаIыгъщ Гъубжокъуэ Лиуан и лирикэм». Апхуэдэ гурыщIэхэр усакIуэм и псэм къыщызыгъэушар зэрысабийрэ и нэгу щIэкIа Iуэхугъуэхэрщ, фызабэу къэна и анэ закъуэм нэхъ гурыфIыгъуэ имыIэу къызэрытэджарщ. Аращ анэм и образыр Гъубжокъуэм и усыгъэм тепщэ щыхъуныр къэзыхэкIари. Анэм и гу пцIанагъэр, щабагъыр, быным хуиIэ лъагъуныгъэ куур лъабжьэ яхуэхъуащ «Си анэм», «Къауц щхьэнтэ», «Кхъуейжьапхъэ», «Согъэджэгу облигацэ», «Насып иIэкъым гужьейм» усэхэм, «Анэм и нэпсхэр» балладэм, «Насыпгуэш», «Иужьрей мыIэрысэхэр» поэмэхэм – Лиуан и анэ Лихъэ хуигъэпса фэеплъ мыкIуэдыжынхэм. «АдэIэ щабэр и щхьэфэм къытеIэбэну» зи насып къимыхьа усакIуэм и гъащIэм щынэхъыщхьэр, гурыфIыгъуэу щиIэр «анэ гумащIэ бзэ IэфIырт». Анэм и фэеплъ телъыджэщ Гъубжокъуэм и зы усэм къыхэщ къауц щхьэнтэр: ар зыщIа анэм хуэдэу гуапэщ, хуабэщ, щабэщ, и къуапитIыр къишийуэ IэплIэ къришэкIыну къэлъаIуэ хуэдэ пIэкум исщ, езы усакIуэри къауц щхьэнтэм, анэм и фэ иреплъри, псэ зыIутым хуэдэу, йопсалъэ: 83
Къауц щхьэнтэ фэеплъ,
Уэ узиIэщ пIэщхьагъыу.
Согъэтынш –
Сешам, щхьэр узогъэщIыр.
Пхэлъщ анэIэ хуабагъи,
Анэм Iэр къысщIиIыгъэу
Сэ и куэщI зизгъэщIауэ
КъысфIощIыр. («Къауц щхьэнтэ») Литературэ щIэныгъэ. Критикэ Апхуэдэ Iэмалыр – къэгъэпсэуныгъэр – усакIуэхэм куэдрэ къагъэсэбэп хабзэщ усэм и купщIэр нэсу щIэджыкIакIуэхэм зыхрагъэщIэн папщIэ. Абы и сэбэпкIэ зэфIэгъэува мэхъу дэтхэнэ художественнэ тхыгъэми и лъабжьэу щытыпхъэ психологизмэр. Абы и лъэныкъуэкIэ къапщтэмэ, къэбэрдей литературэм зыужьыныгъэ нэхъ щигъуэтар зауэ нэужьырщ, хэхауэ 50-60 гъэхэрщ. Ди литературэм цIыхупсэм и зэхэлъыкIэм, щытыкIэм, цIыхум и гурыгъу-гурыщIэхэм нэхъ тегъэпсыхьауэ хэтыр Нало Ахьмэдхъан и «Псыхьэ нанэ», Гъэунэ Борис и «Уэ къэкIуэж закъуэ, папэ» рассказхэрщ. Нэхъ иужьыIуэкIэ психологизмэм зыужьыныгъэшхуэ щигъуэтащ новеллэ жанрым, псом хуэмыдэу къыхэгъэщыпхъэщ Нало Заур и «Хьэбалэ и пхъэ гуащэр». Зи цIэ къитIуа тхыгъэхэм ябгъурыбгъэувэ хъунущ анэмрэ бынымрэ зэрызэпыщIа къуэпсыр езы ажал дыдэми зэрыхузэпымычыр къэзыхэщ «Къауц щхьэнтэ» усэр. Абы Гъубжокъуэм художественнэ Iэзагъ хэлъу къыщигъэлъэгъуащ псэхэм я зэпыщIэныгъэр, бзэ дахэкIэ къэIуэтарэ образ-нэщэнэ (образ-символ) лъэщкIэ щIэгъэбыдэжауэ. Анэм теухуа нэгъуэщI зы усэми апхуэдэ образ-нэщэнэу къыхощ усакIуэм и анэм хэт нэхъри нэхъ IэфIу хуипщэфIу щыта адыгэ шхыныгъуэр – кхъуейжьапхъэр: СIухуащ сэ цIыхуфI куэдым я шхын Iэджэ,
Абыхэм фIыщIэ ини лъызогъэс,
Ауэ си анэр сызэримыIэжрэ
Сшхыжакъым сщыхъуу кхъуейжьапхъэ гунэс.
(«Кхъуейжьапхъэ»)
Гъубжокъуэ Лиуан и усыгъэм щытепщэ образхэм ящыщщ ПСЫР: къуршыпсыр, псыIэрышэр, псыежэхыр, гуэлыр, тенджызыр, хыр. КъухьэпIэ къэралхэм псыр къазэрыщыхъур ди лъэпкъ зэхэщIыкIым техуэркъым: абыкIэ псыр къэукъубейрэ дунейр зэтезыкъутэ къару емынэу, шынагъуэу – псыдзэу – цIыхухэм я зэхэщIыкIым хэпщащ. Ди къэралымкIэ, къапщтэмэ, хэхауэ ди лъэпкъым и дежкIэ укъэIэбэжмэ, псыр гъащIэм и нэщэнэщ, адыгэ псалъэжьым зэрыжиIэщи, «псыр псэхэлъхьэжщ».
Псым и образымкIэ Гъубжокъуэм и усыгъэм гупсысэ зэмылIэужыгъуэхэр къэгъэлъэгъуа, гурыщIэ зэхуэмыдэхэр къэIуэта щохъу. Псалъэм папщIэ, абы и усэхэм псыр (нэхъыбэрэ тенджызыр) зэм лъагъуныгъэ къабзэм и нэщэнэщ («Тенджыз Iуфэм», «Тенджызым дэрэ дызэщIыгъуу…», «ШыгъушыпсыпIэм хэлъщ тенджызыр…», «Псынэм и лъагъуныгъэ»), зэм дунейр къызэриухуэрэ гъащIэм къыдекIуэкI хабзэ ткIийхэр къызытещ гъуджэщ («Тенджызым сопсалъэ», «Тенджыз хабзэ», «Бдзэжьеймрэ тенджызымрэ», «Тенджыз, тенджыз, зэзакъуэ щхьэ уемышрэ…», «Тенджыз толъкъунхэм зэдащIыр шыгъажэ…», «Хышхуэ Мамыр…», «Псы сыхуолIэ»), зэми усакIуэр щалъхуа икIи и сабиигъуэр щигъэкIуа Шэрэдж Iуфэ Iус Жэмтхьэлэ жылэм и фэеплъщ («Шэрэдж толъкъунхэр», «Нэри пэри ехь, къиуащ Шэрэджи…»). «Шэрэдж толъкъунхэр» усэр апхуэдэ дыдэ фIэщыгъэ иIэу 1961 гъэм къыдэкIа япэ тхылъми езы Гъубжокъуэм и творчествэми зэхэублапIэ икIи гъуазэ яхуэхъуат. А усэм наIуэу къыхощ ищхьэкIэ зи гугъу тщIа нэщэнэр – псыр гъащIэм и щIэдзапIэу зэрыщытыр. Усэм и купщIэр къызэщIэкъуауэ къапщтэмэ, псыр фIым, къабзагъэм я лIыкIуэщ, абы 84 Литературэ щIэныгъэ. Критикэ къыдэкIуэуи, Шэрэдж и Iуфэ Iут ГЭС-р зыгъэлажьэу цIыхухэм нэхугъэ къахуэзыхь къару лъэщщ: «УоIунщI турбинхэм нарт къарукIи, Хуогуэшыр нэху унагъуэ къэс, Быутх ткIуэпс пIащэр хъуауэ хъуаскIэ Уи къуакIэ кIыфIхэми лъоIэс». УсакIуэр щIохъуэпс апхуэдэ къару зэрамыщIэж – цIыхухэм яхуэщхьэпэн, ягу дыхьэн – и усэхэми къалъыкъуэкIыну:
Шэрэдж, гуащIафIэу уи толъкъунхэр
Зэрытелажьэм ещхьу бэм,
Арат си усэм и сатырхэр
Хъуамэ си лъэпкъым хуэщхьэпэн. («Шэрэдж толъкъунхэр»)
Образ ухуэкIэкIи, художественнэ къэIуэтэкIэкIи, зэрытха бзэкIи Лиуан нэхъ къехъулIахэм ящыщщ «Шэпсы и Iуфэм» усэр. Шэпсы ТIуапсэ къалэм пэгъунэгъуу тенджыз ФIыцIэм хэлъадэ псы цIыкIущ. Ар мащIэу утхъуауэ, и плъыфэкIэ шэм ещхьу зэрыщытырщ апхуэдэ фIэщыгъэ игъуэтыныр къызыхэкIар. Аращ Гъубжокъуэм щIитхыр: «УкъыщIэж къысфIощIыр анэ бгъафэм, Уэ анэ быдзышэу сыт бдагъуэн?!» Шэпсы и образыр щищIкIэ, усакIуэм эпитет, зэгъэпщэныгъэ, метафорэ телъыджэхэр къегъэсэбэп: зэм псы цIыкIур «мэз бжэну лъакъуэ псынщIэщ», зэм «адыгэш мыгъасэм хуэдэу Iэлщ», зэми адыгэ шууейуэ и Iуфэм щепсыхыу щытахэм «анэм къыкIэрыхуа шыщIэу якIэлъыжэурэ мэщыщ». Мы усэми псыр фIым и лъагъуэхэшу къыщегъэлъагъуэ усакIуэм.
Дэтхэнэ усакIуэ нэсми хуэдэу, Гъубжокъуэ Лиуан и лъэпкъ зэхэщIыкIыр лъагэт, Хэкум, къыщалъхуа щIыналъэм хуиIэ лъагъуныгъэр куут. Абы и щыхьэтщ «Хуитыныгъэм и хадэ», «Си лъэпкъым», «Къуршхэр плъырщ», «Iуащхьэмахуэ», «Адыгэ шы фIэдзапIэ», «Адыгэ уанащIэхэр», «Шыгъажэм», «Псалъэр Налшыкщ», «Налшык» кхъухь», «Лъахэм и щIыхуэ», «Си жылэжь», «Жэмтхьэлэ», «Сыщалъхуа къуажэм командировкэ» усэхэр, нэгъуэщIхэри. Псом хуэмыдэжу цIэрыIуэ хъуащ композитор Молэ Владимир макъамэ зыщIилъхьа «НэкIуэж щэбэтым къуажэм» усэр. Ар щалъхуа щIыпIэм, Iыхьлыхэм яхуэзэша псэм и къыхуеджэныгъэщ: хущIэмыхьэ зэпыту зи гъащIэр кIуэ усакIуэм и псэр дэуэгъу къыхуэхъу хуэдэщ, и адэм и пщIантIэжьым, и анэм и фэеплъ жылэжьым игъэзэжыну: 85
НэкIуэж щэбэтым къуажэм,
Сэ къуажэр сигу къэкIащ,
СыхущIэмыхьэу жысIэу
Илъэсыр изгъэкIащ.
Бланэ щалъху йокIуэж,
Бланэ щалъху йокIуэж.
(«НэкIуэж щэбэтым къуажэм»)
Уэрэдыр бэм ягу зэрыдыхьам и щыхьэтщ ар ди уэрэджыIакIуэ куэдым зэIэпахыу зэрыжаIэр. Апхуэдэщ ХьэхъупащIэ Хьэсэн, Къашыргъэ Мухьэмэд, ЦокIыл Азэмэт, Бекъул Аслъэн сымэ. Гъубжокъуэм и Iэдакъэ къыщIэкIащ нэгъуэщI уэрэд зыбжани: «Лъагъуныгъэр къандесджэгу- Литературэ щIэныгъэ. Критикэ къым» (макъамэр зытхари япэу уэрэдыр зыгъэзэщIари Тхьэбысым Умарщ), «Уи цIэр Мадинэ хьэмэ Маринэ?» (макъамэр Къардэн Хьэсэн ейщ), «Удз дахэхэми яIэщ цIэ зырыз…» (макъамэр Гъубжокъуэ Ритэ ейщ), «Псынэм и лъагъуныгъэ» (макъамэр Къул Амир ейщ), «Псалъэр Налшыкщ» (макъамэр Молэ Владимир ейщ), «Iуащхьэмахуэ» (макъамэр Молэ Владимир ейщ), «Дыгъэм и лъагъуныгъэ» (макъамэр Гъубжокъуэ Ритэ ейщ). Гъубжокъуэм и сабий усэхэу «Къэрабэ», «Гущэкъу уэрэд» жыхуиIэхэм макъамэ ящIэзылъхьари и щхьэгъусэ Ритэщ. «Къэрабэ» уэрэдыр Тхьэмокъуэ Барэсбий игъэхьэзыра теленэтыным япэ дыдэ щыжызыIар Лиуан и къуэ Алимщ. Гъубжокъуэм и псалъэ зыщIэлъ уэрэдхэр ди лъэпкъ гъуазджэм мыкIуэдыжыну къыхэнащ, ахэр ноби радио-, теленэтынхэм щIэх-щIэхыурэ щоIу.
Гъубжокъуэ Лиуанрэ абы и щхьэгъусэ Ритэрэ сыт и лъэныкъуэкIи зэакъылэгъут, псэкIэ зэгуэгъут, абыхэм хуэдэт «я псэр зы чысэ илъщ» щIыжаIари. Лиуан и лъагъуныгъэ лирикэм и фIыпIэщ Ритэ хуитха «Щхьэгъусэ» усэр, ар зэщхьэгъусэ псоми я гимн хъуауэ жыпIэми ущыуэнукъым. «Щхьэгъусэ» псалъэм и къэхъукIэ-зэхэлъыкIэр IэкIуэлъакIуэу къигъэсэбэпкIэрэ, Гъубжокъуэм гъащIэм и философие куу бзэ шэрыуэкIэ а усэм къыщиIуэтащ: щхьэгъусэр – «щхьэм псэкIэ и гъусэ» цIыхурщ икIи а псалъэхэм хуэдэу зэхэжыхьа къэгъуэтыгъуейщ: 86
Щхьэгъусэ,
Щхьэгъусэ, –
ЦIыху Iущт япэ дыдэ
А псалъэ зэхэлъыр Зэгъусэ зыщIар.
Щхьэгъусэ! –
А псалъэм бгъуэтынкъым нэхъ быдэ –
Ар жыру псыхьащ,
Ар насыпкIэ гъэнщIащ.
(«Щхьэгъусэ»)
Усэм и къыщIэдзапIэм къыщыхьа «щхьэгъусэ» псалъэм тIэу къызэрытригъэзэжым тхыгъэр лъэныкъуитIкIэ ирегъэфIакIуэ: япэрауэ, усэм и ритмикэр макъамэм хуэдэу зэхэпхыу ешэщI, нэхъ къеджэгъуафIэ, гукъинэж ещI, етIуанэрауэ, нэщэнэ (символикэ) и лъэныкъуэкIэ уеплъмэ, пкъыгъуитIыр – «щхьэ» «гъусэ» – зэхэувэу зы псалъэ – «щхьэгъусэ» – къызэрагъэщIым хуэдэу, цIыхуитIым зы гъащIэ гъуэгуанэ зэдыхаш. А псор зэпэлъытауэ усэ купщIафIэ къэзыгъэщIыфынур, дауи, Тхьэр зэчийкIэ зыхуэупса цIыхурщ, икIи къыхэгъэщыпхъэщ Гъубжокъуэ Лиуан и тхыгъэ дапщэ урысыбзэкIэ зэрадзэкIами, «Щхьэгъусэ» усэр зэзыдзэкIыфын къазэрыхэмыкIар.
Гъубжокъуэм ди литературэм щыщIэщыгъуэ образ телъыджэ къыщигъэщIащ «Гъуджэшхуэ» усэми. Гухэлъ зыхуищIа пщащэм пэIэщIэ лирикэ лIыхъужьыр йохъуапсэ махуэ къэскIэ абы и напэлъагъукIэ зызыгъэнщI гъуджэшхуэм:
КъызэрыгуэкI гъуджэшхуэ, зызыгъафIэу
ФIыуэ слъэгъуам и пэш плIанэпэм дэт, Литературэ щIэныгъэ. Критикэ Сэр нэхърэ минкIэ унэхъ насыпыфIэу
Уи фIэщ уэ зыщIыфыну щыIэр хэт?!
Уэ уоплъэ и нэгу махуэ къэс си мыгъуэм,
КъыпщыгуфIыкIыуи и щхьэцыр еухуэн…
Сэ ар зэрызмылъагъум срищыгъуэу
Илъэсхэр зэрызгъакIуэр сыткIэ пщIэн! («Гъуджэшхуэ»)
Гъубжокъуэ Лиуан и философие лирикэр зыхэбгъэгъуэщэн щыIэкъым, ищхьэкIэ къызэрыхэдгъэщауэ, абы наIуэу къыхощ усакIуэм и гумащIагъэр, и псэ махагъэр. Псэ къабзагъэм и щапхъэщ «Си лъахэ – си удз дахэ», «ГуфIэгъуэм гуауэр и лъэпагъщ…», «Шэхэмрэ хьэдзэхэмрэ», «Нартыху закъуэ», «Бдзэжьей», «Хы тхьэрыкъуэхэр», «Ныбжьэгъур сиIэу щIэгъэкъуэнуэ», «Хыхьащ щIым хуабэр…», «Хъыджэбз цIыкIур щIэтщ жыг лъабжьэм…», «Автобус къэувыIэпIэм деж» усэхэр, нэгъуэщIхэри. Сыт хуэдэу псэ пIащIэу ущытын хуейт «Сэ уэшхым куэдрэ сиуфэнщIащ…» усэр птхын папщIэ?! Усэм и лирикэ лIыхъужьыр зыуфэнщIа уэшхым гукъанэ хуищIкъым, абы «вагъэр игъэнщIащи»; и Iэпэм къыхэуа розэ банэми губгъэн хуиIэкъым «гъэгъахэм я хьэтыркIэ». ЦIыхугъэ нэсым и щапхъэщ усэр зэриухыж едзыгъуэр:
Мэз бжэным фочыр езгъэпщат,
ЗикI кIакхъур схущIэчакъым:
ЩIэжьей абы кIэлъыущар
Зеиншэ сщIын слъэкIакъым. 87 («Сэ уэшхым куэдрэ сиуфэнщIащ…»)
Гъубжокъуэм и Iэдакъэ къыщIэкIащ тхылъ куэд. Абыхэм ящыщщ «Ди къуажэ щIалэ цIыкIухэр» (1960), «Пионерым и лIыгъэ» (1964), «Насыпгуэш» (1970), «Жэщ гупсысэхэр» (1973), «Зэманым и джэрпэджэж» (1977), «Пули и зёрна» (1977), «Къэрабэ» (1979), «Солнечная сторона» (1984), «Эхо Эльбруса» (1986), «ДыгъапIэ» (1987) тхылъхэр, нэгъуэщIхэри. Ахэр щыхьэт тохъуэ Лиуан балигъхэми сабийхэми гу зэIухакIэ зэрахуэтхам.
2013 гъэм «Эльбрус» тхылъ тедзапIэм къыщыдэкIащ «Псэухэм папщIэ сопсэу»* тхылъыр. Абы щызэхуэхьэсыжащ Гъубжокъуэ Лиуан и гъащIэмрэ и творческэ гъуэгуанэмрэ теухуа тхыгъэхэр, и усэхэр (адыгэбзэкIи урысыбзэкIи), усакIуэм тыгъэ къыхуащIа тхылъхэм къыхутратха тхыгъэ кIэщIхэр, ныбжьэгъухэм къыхужаIа псалъэ гуапэхэр, абыхэм я гукъэкIыжхэр, апхуэдэуи езым теухуауэ ятха усэхэмрэ балладэмрэ. Тхылъым и гуэлъхьэну къокIуэ Гъубжокъуэм къыхуагъэфэща щIыхь тхылъхэр, дипломхэр.
Адыгэ псалъэжьым «фIы щIэи, псым хэдзэ» жеIэ, «къыпэкIуэжынум ущымыгугъыу, псапэ щIэ» къригъэкIыу. Ауэ цIыхум дунейм щилэжь IуэхуфIхэр псыхэкIуадэ хъуркъым. Зи IэужьыфIым пщIэ нэс къызыхуихьахэм ящыщщ Гъубжокъуэ Лиуани. УсакIуэ зэчиифIэм и цIэр ноби цIыхухэм яIурылъщ, и тхыгъэхэм зэIэпахыу йоджэ. Абы и щхьэусыгъуэри гурыIуэгъуэщ: и зы усэми зэрыщитхыгъащи, ар зэи щIэхъуэпсакъым и щхьэ закъуэ насыпым – усакIуэр игъэпIейтейрт лъэпкъым и къэ-
*Лиуан Губжоков: Живу для живых Сост. и автор вступит. статьи Л.Б. Хавжокова. Нальчик, 2013. Литературэ щIэныгъэ. Критикэ кIуэнум икIи игъэщIагъуэрт «уи щхьэ си щхьэ нэхърэ – си щхьэ гуэр» жыхуаIэр зи псэукIэ зэрыщыIэр: Гъубжокъуэм и псэ зэхэлъыкIэри и дуней еплъыкIэри нэгъуэщIт:
«СяужькIэ хуейми удзи къремыкI.» –
ЖиIат, жи, цIыху Iей гуэрым, ЩылIэм щыгъуэ.
СызэрыцIыкIурэ си гум зэи имыкI А псалъэ Iейхэр – ноби срощыгъуэ.
Ар дауэ цIыхум и жьэ къыжьдыукI: «СяужькIэ хуейми удзи къремыкI.»
Уэшх къошх,
Е цыIэрылъхьэу уэсыр къос –
Ди щIылъэр щремыщIэ зэи удз дахэ!
Ажалыр бжэм нэхъ благъэщ –
Хъумэ къэс –
«Си ужьыр махуэ пхухъу.» –
БжызоIэ, лъахэ!
КъызыхэкIа лъэпкъым зи гъащIэри зи гуащIэри щхьэузыхь хуэзыщIа усакIуэщ Гъубжокъуэ Лиуан. 88 Людмилэ,
филологие щIэныгъэхэм я кандидат Тхыдэ Мысыр шэрджэс пащтыхьхэр
Абыхэм ятеухуауэ къыдэкIащ икIи къыдокI тхыгъэшхуэхэр, романхэр, повестхэр. Курыт лIэщIыгъуэм щыIа мамлюкхэм я къэралыгъуэм и лъэщагъым, и ехъулIэныгъэ инхэм тетхыхькIэрэ, КъуэкIыпIэм и щIэныгъэлI цIэрыIуэхэр, къэхутакIуэхэр, тхыдэм елэжьхэр, географхэр мызэ-мытIэу къытеувыIахэщ икIи къытоувыIэ Мысырымрэ (Египет) Сириемрэ мамлюкхэм щаIэщIэлъам экономикэ псэуныгъэм, щэнхабзэм, гъуазджэм я лъэныкъуэкIэ абыхэм зыужьыныгъэ ин ягъуэтауэ зэрыщытам.
Хэт-тIэ а мамлюкхэр? Ахэр къэрал жыжьэм дауэ къыщыхутат? Сыту щыта ахэр икIи илъэс 737-рэ лъандэрэ абыхэм я нэIэ щхьэ трагъэт?
Мысырым, апхуэдэу абы и гъунэгъу Сириемрэ Палестинэмрэ я политикэ гъащIэр I – лIэщIыгъуэхэм икъукIэ гурыIуэгъуейт. ЕпщIанэ лIэщIыгъуэм и япэ илъэсипщIым Мысырым бжьыпэр щаубыдат фатIимидхэм. Ахэр хъалиф Алий «пэжырытелъхьэмрэ» абы и щхьэгъусэ Мухьэмэд бегъымбарым ипхъу ФатIимэтрэ къызэралъхуам къыхэкIкIэ, унафэ зыщI лIэужьу къэгъуэгурыкIуэрт. Я къэрал щыхьэру фатIимидхэм хах Нил Iуфэ 969 гъэм щаухуа Каирыр (хьэрыпыбзэкIэ аль-Къахьирэщ – «удэзыхьэх» къокI), иужькIэ щIэх дыдэу КъуэкIыпIэ Гъунэгъум щыIэ къалэхэм я нэхъ ин дыдэ хъуар. ЕпщIанэ лIэщIыгъуэм и кIэуххэм фатIимидхэм къазэу Палестинэмрэ Сирием и щIыналъэ Iыхьэшхуэрэ. ФатIимидхэм (910 – 1171) я хъалифэт къохъу.
Курыт лIэщIыгъуэм щыIа муслъымэн лIакъуэ куэдым ещхьу, зауэ хуэIухуэщIэ и лъэныкъуэкIэ фатIимидхэм я щIэгъэкъуэнт езыхэм я щхьэхъумэ гвардиер. Абы хагъэхьэхэр къыхахырт лIыщIэу къащта магърибхэм, тыркухэм, апхуэдэу Суданым щыщ негр гъэр нэхъ щIалэхэу бэзэрхэм къыщащэхуу Мысырым къашахэм, иужькIэ зауэ Iуэхухэм хурагъэджахэм. ИкIэм-икIэжым фатIимид хъалифыр хуэмхуэмурэ щхьэхуимыту епха мэхъу гвардием бжьыпэр щызыIыгъхэм.
1171 гъэм мысырыдзэм и унафэщI Сэлэдин (и лъэпкъкIэ хьэмшэрийт) гвардиер щIэгъэкъуэн ещIри, иужьрей фатIимид хъалиф аль-Адидэ тредз икIи езыр сулътIану мэув. ФатIимидхэм я тепщэныгъэр апхуэдэу еух икIи бжьыпэр илъэс 79-кIэ зыIыгъа айюбидхэм я лIакъуэр Мысырым щоув.
Айюбидхэр текIуа иужь, фатIимидхэм я щIыналъэм суннизмэм лъэ быдэ щегъуэт. Пэжщ, диным итхьэкъуа фидаIинхэр (губгъуэрысхэр) Сэлэдин тIэунейрэ IэмыкIуэлъэмыкIуэу тоуэ, икIэмикIэжым сулътIаныр хъумакIуэншэу мыпсэужыф мэхъу, жэщкIэ нэху къыщекIри и щхьэм хуригъэщIа чэщанэрт. Сэлэдин къигъэшын хузэфIокI щхьэзыфIэфI хъуа, зи пIэм имызэгъэж Суданым щыщ негрхэм къыхаха фатIимид гвардиер икIи къэралым и къару нэхъыщхьэ ещI пщIэкIэ яIыгъ хьэмшэрий, тырку зауэлIхэр. Ахэр къигъэсэбэпурэ, зауэ ярещIылIэ Сириемрэ Палестинэмрэ щыIэ франджыхэм.
ЕпщыкIузанэ лIэщIыгъуэм и кIэухым ЩIыкурытых (Средиземнэ) тенджызым и къуэкIыпIэм щыIэ къэралхэм жорзехьэхэр къыщоунэху. Абыхэм Сириемрэ Палестинэмрэ фIаубыда щIыналъэхэм къыщызэрагъэпэщ Къудус (Иерусалим) пащтыхьыгъуэр икIи абы и блыгущIэту 89 Тхыдэ
къэралыгъуищ – Триполи, Эдессэ графствэхэр, Антиохий пщыгъуэр. А къэралыгъуэхэр феод цIыкIухэу игуэшыжырт, абыхэм я тепщэхэр баронхэмрэ лIыхъусэжьхэмрэт. Жорзехьэхэм я щIыналъэр ищхъэрэкIэ къыщыщIидзэрти, псыгъуэ кIыхьу къаблэмкIэ кIуэрт километр 1200-кIэ.
Жорзехьэхэм Сириер зэрыщыту къазэун яхузэфIэкIакъым: абы и къуэкIыпIэ лъэныкъуэр – Хьэлэб, Хьамэ, Хьэмус, Щам (Дамаск) къалэхэр – зингид тырку лIакъуэм, жорзехьэхэм я бийуэ фатIимидхэм ирагъэкIуэкI бэнэныгъэр мызэ-мытIэу дэзыIыгъым, и IэмыщIэ йохуэ.
Жорзехьэхэм я бийуэ фатIимидхэм ирагъэкIуэкI бэнэныгъэм Сэлэдин къыпещэ. Щам къеубыд, япэм зингидхэм яIэщIэлъу щыта Сирием и щIыналъэхэр абы гуегъэхьэжри, Сэлэдин «къэзэуат зауэм» щIедзэ. 1187 гъэм Тивериадэ гуэлым деж абы франджыхэр къыщеухъуреихь икIи Иерусалимым и пащтыхьыр, и дзэр зэригъусэу, гъэр ещI. Жорзехьэхэм къахуэнэжар Триполи графствэмрэ Антиохий пщыгъуэмрэт, хуабжьу къагъэбыдыхьа къалэ-быдапIэ Тирыр щIыгъуу. Ауэ Сэлэдин хузэфIокI Мысырри, Сириери, Месопотамием и зы Iыхьи зэман кIэщIкIэ зэгуигъэхьэну. АрщхьэкIэ, езыр дунейм йохыжри, IэщIэлъа щIыналъэхэр зэкIэщIолъэлъыж. Сэлэдин иужь къинахэр зыхэтар франджыхэм мамыру ядэпсэунырт, уеблэмэ франджы пащтыхь Фридрих ЕтIуанэм Иерусалим иратыж.
Айюбидхэм яку къыдэхъуа зэгурымыIуэныгъэхэм лIакъуэр къигъэтIасхъэрт. Жорзехьэхэр тIэунейрэ хущIэкъуащ езы Мысыр дыдэм щитIысыкIыну. Къапщтэмэ, 1219 гъэм абыхэм зэман кIэщIкIэ яIыгъащ Дамиеттэ. Апхуэдэу иужьрей айюбид сулътIан МуIэззэм Туран-шах и зэманым, 1249 гъэм Дамиеттэ деж Людовик ЕпщыкIузанэр зи пашэ франджыдзэр щотIысыкI, арщхьэкIэ 1250 гъэм и пэщIэдзэм Мансурэ деж щекIуэкIа зауэм а дзэр щызэтракъутэ, пащтыхьри гъэр ящI.
Туран-шах иужькIэ тепщэныгъэр зыIыгъа Сэлихь Нажмудин и зэманыгъуэм (1240 – 1249) мысырыдзэм нэхъ лъы пщтыр зыщIэту хэтар мамлюкхэрт, къащэхуу зауэ хуэIухуэщIэхэм хуагъэса цIыху щхьэхуимытхэрт. Ахэр нэхъыбэу къахэкIат Псыжь Iуфэ адыгэхэмрэ къыпчакъхэмрэ, хы ФIыцIэм Iулъ губгъуэхэм монголхэм гъэр къыщащIри Италием къикIа сондэджэрхэм иращат, аргуэру нэхъ лъапIэжу Мысырым и сулътIаным ищэхужат. Гъэр ящIахэр муслъымэн диным ирагъэхьэрти, хьэрыпыцIэ фIащырт, зауэ хуэIухуэщIэхэм хуагъасэрти, пащтыхьым и гвардием хагъэхьэрт.
Зыщыпсэу хэкум щыхэхэсми, зэкIэ къыпщыхъурт ахэр тепщэхэм я щIэгъэкъуэну. Мамлюкхэм я къарур къызэрыгъуэтыжа иужь, езы сулътIан дыдэр IумпIафIэ къащI. Къэралым нэгъуэщI дэIэпыкъуныгъэ щимыIэу, ар мамлюк дзэ унафэщIхэм я бжьым щIохьэ, езыхэр хуеймэ, ар абыхэм трахуфынут е нэгъуэщIкIэ зэрахъуэкIыфынут.
Ар къыщощI иужьрей тепщэу щыта айюбид сулътIан МуIэззэм Туран-шахым. 1250 гъэм и накъыгъэм Мансурэ деж жорзехьэхэр щыхагуа иужь, мамлюкхэм ар яукI икIи абы и пIэм Шэджэрэт ад-Дурр сулътIану ягъэув. АрщхьэкIэ мазищ нэхъ дэмыкIыу а цIыхубзыр традз, бжьыпэр еубыд мамлюкхэм я дзэзешэ Айбек (1250–1257). Абдеж щыщIедзэ бахъритхэм я тырку мамлюк лIакъуэм. Абы игъуэта цIэр къежьэныр къызыхэкIар мамлюкхэм я казармэр япэщIыкIэ Нил хэт хытIыгухэм ящыщ зым – ар-Рэудэм – зэрыщыIарт. «Бахър» псалъэм 90 Тхыдэ «тенджыз» жиIэу къокI. «ЩIэныгъэ» тедзапIэм 1971 гъэм къыщыдэкIа «Муслъымэн лIакъуэхэр» тхылъым (зэзыдзэкIар П. А. Грязневичщ) Манчестер дэт университетым и профессор Клиффорд Босуорт щетх: «Мамлюкхэм я унафэ щIыкIэр гъэщIэгъуэнт, абыхэм яхэтыжт езы сулътIаным и «уней дыдэхэр». Зи щхьэ хуимытыж мамлюкхэрт лъагэу дэкIуеифынур. Мамлюк щхьэхуитхэм, я бынхэри ящIыгъуу, дзэми къэралми къулыкъу нэхъ лъахъшэхэрт щаIыгъыну зыхуитыр». 91 Бжьыпэр яубыда нэужь, тырку мамлюкхэм хьэмшэрийхэр лъэныкъуэ ирагъэз икIи къэралым и тепщэхэм яхохьэ. Илъэси 130-кIэ зыми я блыгу ахэр щIэтакъым. А зэманым къриубыдэу Iэтащхьэу мамлюк 25-рэ зэблахъуащ, абыхэм яхэтащ адыгэхэри.
Сыт хуэдэ зэфIэкI бахъритхэм ямыIами, ахэр адыгэ мамлюкхэм япэщIэувэфакъым. 1382 гъэм бурджитхэм я тепщэныгъэр ягъэув. К. Босуорт къызэрилъытэмкIэ, а цIэр Каир дэт быдапIэ ал-Бурджым, Къэлэун сулътIаным и гвардиер здэщыIам, къытокI. Иужьрей къэхутэныгъэхэр тегъэщIапIэ тщIыкIэрэ, языныкъуэ Iуэхугъуэхэр дубзыхуну дыхуейт. Пэжу, Бурдж цIэр Къэлэун и цIэм епхащ. «Ал-Бурдж» быдапIэр «Бэдж» адыгэ унэцIэм къытокIыж. Ар зэрыпэжым щыхьэт тохъуэ хьэрып тхыдэтх Бадрэддин Элайни (1361 – 1451), къулыкъу IэщIэлъу сулътIан зыбжанэм Каир щадэлэжьар. «Чингиз-хъан и IуэхущIафэхэр мазаем и 25-м 1221 – мазаем и 14-м 1222 гъэхэм» лэжьыгъэм абы щетх: «Абы и тепщэныгъэм зиужьа нэужь, и къуэхэр хэку зэмылIэужьыгъуэхэм игъэкIуащ, яхузэфIэкIыр къаубыдыну, зыпэлъэщыр ягъэкIуэдыну.
Абыхэм лъэгущIэт ящIащ тырку лъэпкъхэр, аланхэр, ассхэр,
адыгэхэр, урысхэр, а къэралхэм щыпсэу нэгъуэщIхэри; ахэр къагъэIурыщIащ ятеуэкIэрэ, яхъунщIэкIэрэ, гъэру яубыдкIэрэ, я щIыналъэхэр нэщI ящIкIэрэ. Гъэр хъуахэр Сириемрэ Мысырымрэ яшащ. Ахэрщ мамлюкхэр къызытехъукIыжари».
К. Босуорти абы щыхьэт тохъуэ: «Бахъритхэр нэхъыбэу къызытехъукIар монголхэмрэ хьэмшэрийхэмрэ яхэзэрыхьыжа, къаблэ лъэныкъуэмкIэ урыс губгъуэхэм щыпсэуа къыпчакъхэрамэ, бурджитхэм я нэхъыбэр зыщыщар Кавказым щыпсэу адыгэхэращ. Мамлюкхэм я тепщэныгъэр иухыным нэблэгъэху (I лIэщIыгъуэм и пэщIэдзэхэм) зауэлIхэм я нэхъыбэр адыгэхэм къыхашу щытащ».
Головин Иван итха «Кавказ цIыхухэр» тхылъым, 1854 гъэм Лондон къыщыдэкIам, итщ: « лIэщIыгъуэм щыщIэдзауэ Бэгъдад и Тхыдэ бэзэрхэм щащэрт зэуэкIэм хуэIэзэ адыгэхэм я сабийхэр». Абыхэм ящыщ щIалэ цIыкIу гуэрым зэреджэр Мыхьмуд Бейбэрст. ЯпэщIыкIэ ар Бэгъдад щащэ, иужькIэ Хьэлэб къыщащэхуж Сэлихь Нажмудин и гвардием щхьэкIэ.
Бейбэрс – еплIанэ мамлюк сулътIаным – и гъэщIэгъуэнщ, лъэпощхьэпои и къекIуэкIыкIар куэдщ. ЗэуэкIэм щыхурагъаджэ дерсхэр къиуха нэужь, ар мамлюкыдзэм хагъэхьэ, псынщIэуи докIуей. Мансурэ деж щекIуэкIа зэхэуэшхуэм акъыл зыхэлъ дзэзешэу зыкъыщегъэлъагъуэ. Жорзехьэхэр зэрызэхакъутэу, Туран-шах сулътIаным и бийхэм я унафэщI ар щэхуу мэхъу. Бейбэрси яхэтащ Тураншах сулътIаныр зыукIахэм. Апхуэдэу къэгъазэ имыIэу абы и гъуэгум трегъэкIуэт Къутызи.
1260 гъэм, муслъымэнхэр монголхэм ятекIуа иужь, абы сулътIан тахътэр еубыд. Мысырымрэ Сириемрэ я унафэщIым цIэщIэ – аз-Зэхьир Рукн ад-Дин Бейбэрс Езанэ аль-Бундукдари – зыфIещыж. И лъэр къэралым щегъэбыдэри, и гъунапкъэхэм хигъахъуэу щIедзэ. ТекIуэныгъэ щIэмычэу къызэрихьым, къихъунщIэхэр щымысхьыжу и дзэм зэрахуигуэшым къыхэкIкIэ, мамлюк хъыжьэхэм деж ар цIэрыIуэ щохъу икIи илъэс пщыкIублкIэ къыхэмыщтыкIыу сулътIан унафэр еIыгъ.
МысырыщIым къит хъерыр къиIэтын мурадкIэ, абы унафэ ещI псы зэрыщIагъэлъадэ гъуэгухэр зэрагъэпэщыжыну, IущIапIэхэр, кIэнауэхэр яухуэну. Абы и тетыгъуэм Мысырымрэ Сириемрэ я щIыналъэхэр щIэрыщIэу ягуэшыж.
Бэгъдад монголхэм зэраIэрыхьар, хъалифэтым и къуэкIыпIэ щIыпIэхэм дежкIэ нэщхъеягъуэшхуэу щытар, сэбэп мэхъу Мысырым и къэрал щIыб сатум зиужьынымкIэ.
ЕпщыкIущанэ лIэщIыгъуэм и кум къыщыщIэдзауэ Мысырым
кIуэцIрыкIырт Индием, КъуэкIыпIэ Жыжьэм, Африкэм, ЩIыкурытыхым и Iуфэм I къэралхэм къикI гъуэгу нэхъыщхьэхэр. Апхуэдэ щIыкIэкIэ, Бейбэрс и тетыгъуэм щыгъуэ Каир, Александрие къалэхэр КъуэкIыпIэмрэ КъухьэпIэмрэ сату щызэдащI щIыпIэм и курыкупсэ мэхъу. СулътIаным сату IуэхухэмкIэ зэгурыIуэныгъэ зыбжанэ ярещIылIэ Генуи, Сицилиеми, Испаниеми.
Мысырым и тхыдэтх цIэрыIуэ ал-Макризи (1364 – 1442) щыхьэт зэрытехъуэмкIэ, Бейбэрс къыщалъхуар къыпчакъ губгъуэрщ, абы и нэхэр щхъуантIэт, езыр къамылыфэт, макъ лъэщ иIэт, гуащIэт. Инджылыз къэхутакIуэ Уильям Моер зэритхымкIэ, а сулътIаныр тыркут. «Ал-Мазарэт ал-исламие уэл асар ал-Арабие» («Хьэрып муслъымэн мавзолейхэмрэ кхъэлэгъунэхэмрэ», 4-нэ том, 406-нэ нап.) тхылъым дэ къыщыдогъуэт Бейбэрс сулътIаныр къызыхэкIар адыгэу. «Аз-Зэхьир Бейбэрс сулътIаным и гъащIэм и къекIуэкIыкIар» лъэпкъ романым («Художественнэ литературэ» тхылъ тедзапIэм 1975 гъэм урысыбзэкIэ къыщыдэкIащ) дыкъыщоджэ: «ИтIанэ сулътIаным унафэ ищIащ и блыгущIэт Шахин улемхэм кърата чэнджэщыр игъэзэщIэн хуейуэ. Шахин и пщылIхэм ящыщ зы игъэкIуащ гъэрхэр зыщэм я нэхъыжьым деж. ЗэкIуэлIэнум и пащхьэ иувэри, ежьам жиIащ: «СулътIаным щхьэхъумэ нэс къыхуэхъуну мамлюк къищэхунут. Ар 92 Тхыдэ хуейщ гъэр 75-рэ – абы щыщу 25-р адыгэу, 25-р абхъазу, 25-р куржыуэ».
СулътIаным къыхуагъуэт мамлюкхэр. Абыхэм яхэтт адыгэ щIалэ Бейбэрс, нэгъуэщIу жыпIэмэ «бий пэрыс» – бийм япэ лъэщIыхьэ. Абы теухуа хьэрып лъэпкъ романыр илъэсищэ зыбжанэкIэ зэхалъхьащ. А тхыгъэм и цIэр япэ дыдэу къызыхэщар Мысырым и тхыдэтх Ибн Ийас (1448 – 1524) и лэжьыгъэрщ.
Европэм щыщ кIэлъыплъакIуэ, Мысырым и медицинэ IуэхущIапIэ нэхъыщхьэм и унафэщI франджы Клот-бей 1840 гъэм томитI хъууэ а къэралым щыгъуазэ узыщI тхылъ къыдигъэкIат. Абы къыщыгъэлъэгъуащ Бейбэрс теухуа романыр зэрыцIэрыIуэр.
Абы лъабжьэ хуэхъуащ адыгэ сулътIан Iущым и къуэдзэу щыта Мухьэдин ибн Абд аз-Зэхьир (1223–1293) итхахэр, тхыдэтххэу алМакризирэ Ибн ТIэхьри-Бырдирэ (1409–1470), нэгъуэщIхэм я лэжьыгъэхэр. Иджырей хьэрып тхакIуэ Тахьэ Хъусейн и сабиигъуэри къуажэм щигъэкIуащ, «Махуэхэр» зыфIища и гукъэкIыжхэм Бейбэрс теухуа романыр къуажэдэсхэм фIы дыдэу зэралъагъум, абы щIэхщIэхыурэ къахуеджэу зэрыщытам и гугъу щещI.
Дунейпсо Ленин саугъэтым и лауреат инджылыз тхакIуэ цIэрыIуэ Олдридж Джеймс и «Каир» тхылъым зэрыщитхымкIэ, Бейбэрс и пщIантIэр, таурыхъхэм зэрыщыжаIам хуэдэу, гъэщIэгъуэнт, къулейт, и дэтхэнэ зы блыгущIэтми IэнатIэ гъэщIэрэщIа иIэт, къапщтэмэ, мыпхуэдэхэу: Шыхэм я тет, Хьэкъущыкъузехьэ, Шхыным и IэфIагъыр зэхэзыгъэкI, Жэщ вакъэхэр зыхъумэ, нэгъуэщIхэри. Ахэри мамлюкхэт, пщы хьэкъ къахьырт, быдапIэм щрагъэкIуэкI зэIущIэхэми хэтт.
Дэтхэнэ зы эмирми езым фIэфIыпсу Бейбэрс и тахътэр иубыдынут. АрщхьэкIэ ал-Макризи «псори зылъагъу» аз-Зэхьир и гъащIэ къекIуэкIыкIам зэрыщитхыжымкIэ, сулътIаныр Iэмал хуекIуэрти, щIыпIэ куэдым къыщыхутэрт. Зыми ищIэртэкъым дэтхэнэ дакъикъэм ар дэнэ деж щытынуми, абы щигъауэрт зыукIыну къещэхэр. Бейбэрс тутыни шагъыри Каир зыри щригъафэртэкъым, къалэр «игъэкъэбзэн» щхьэкIэ, ефапIэ псори зэхуищIыжат, жорзехьэхэм къыздрашэкIыу щыта, Европэм къраша цIыхубз къэхьпэхэри хэкум ирихужат. И быдапIэм и гъунэгъуу абы Пэжым и телъхьэ чэщанэ щеухуэ, тхьэмахуэмрэ мэремымрэ зэIущIэхэр щригъэкIуэкIын папщIэ, лIыкIуэхэр къригъэблагъэрт. 1264 гъэм Бейбэрс унафэ къыдегъэкI цIыхубзхэм щхьэтепхъуэ, цIыхухъу щыгъын зэрахьэну хуимыту. А илъэсым Каир гъаблэ къыщохъу икIи сулътIаным уэркъ псоми къалэн ящещI щыхьэрым щыпсэу къулейсыз унагъуэ пыухыкIахэр езыхэм я хьэкъкIэ ягъэшхэну.
Мамлюкхэм ятеухуауэ хъыбар гъэщIэгъуэнхэр дэ къыщыдогъуэтыж Мысырым щыщ тхыдэтх икIи бзэ щIэныгъэхэм елэжьа Амин ал-Хьэули деж. Абы и «Нилрэ Индылрэ я зэпыщIэныгъэхэр» тхылъым (КъуэкIыпIэ литературэм и тхылъ тедзапIэ, Мэзкуу, 1962) дыкъыщоджэ: «Мысыр сулътIанхэм мамлюк минхэр яIащ», икIи абыхэм я бжыгъэм зэпымычу хэхъуэрт, сыту жыпIэмэ «мамлюк зылъэкIхэм я Iыхьлыхэмрэ я гъунэгъухэмрэ зрашалIэрт, зэрахузэфIэкIкIэ къулыкъушхуэ къаубыдынымкIэ абыхэм ядэIэпыкъурт».
Мамлюкхэм хьэрыпхэм ирагъэцIыхуащ къымызыр – шышэм къыхэщIыкIа фадэр. Аз-Зэхьир Бейбэрс уеблэмэ къымыз щраф Iэнэхэр къызэригъэпэщырт. 93 Тхыдэ Мамлюкхэм ядэплъейри, Мысырым щыпсэу цIыхубэм я нэхъыбэм адыгэ пыIэ щхьэратIагъэу щIадзат. Нобэ Нил Iуфэ щыпсэухэм щIыхь зыпылъу къалъытэ Кавказ лIыхъужьхэм зегъэщхьыныр.
Бейбэрс зэрымыщIэкIэ хэкIуэдащ. Езым и ныкъуэкъуэгъу Къахьер иригъафэу IуипIэн мурадкIэ щхъухь зыхэлъ фадэбжьэ игъэхьэзырат. АрщхьэкIэ Къахьер Iэмал хуокIуэри, бжьэр зэрехъуэкI. Бейбэрс а щхъухьыр ирифа иужь, махуэ щэщIщ зэрыпсэужар. Абы щыгъуэ ар илъэс 50-м зэрыщхьэдэха щыIэтэкъым.
Монголхэм щезэуа лIэщIыгъуэм муслъымэнхэм я зыгъэпщкIупIэ нэхъыщхьэу щытар Каирщ. КъэхутакIуэ Димышкъи 1300 гъэм итхыгъат: «Зэи мыкIуэдыжыну» къалэм щыпсэухэр абы щыгъуэ зы мелуаным нэст, сыту жыпIэмэ монголхэм яIэрымыхьэн папщIэ мыбы муслъымэн къэралхэм щыпсэухэр щызэхуэсырт».
Адыгэ мамлюк сулътIанхэм ягъэпажэрт щIэныгъэлIхэр, IэщIагъэлIхэр, егъэджакIуэхэр. Илъэс 200-кIэ ахэр сэбэпышхуэ хуэхъуащ щIэныгъэмрэ гъуазджэмрэ я лэжьакIуэхэм Каир и щэнхабзэ гъащIэм зрагъэIэтынымкIэ. Къалэм мамлюкхэм щаухуащ мэжджыти 150-рэ, еджапIэхэр, мавзолейхэр. А псори архитектурэ гъуазджэм и хъугъуэфIыгъуэхэм ящыщт. Олдридж Джеймс и «Каир»-м щетх: «А лъэхъэнэм унэщIэ хьэлэмэт куэд яухуащ, адыгэ мамлюкхэм я IэдакъэщIэкIыу Каир къыщагъэнащ архитектурэ фэеплъу плIыщI».
Бахърит сулътIан Къэлэуни (къызыхэкIар адыгэщ), нэхъ иужьыIуэкIэ абы и къуэ Ан-Насири Каир ухуэныгъэ хьэлэмэтыщэхэр щрегъэкIуэкI. 1284 – 1285 гъэхэм уэрамым Къэлэун щрегъэухуэ къалэм и псэуалъэ дахэ зэхэт. Ар Iыхьищу игуэшырт: мавзолейр, сымаджэщыр, еджапIэр. Мавзолейри еджапIэри нобэр къыздэсым я дахагъэр яфIэмыкIуэдауэ щытщ, ауэ сымаджэщым щыщу къэнар абы и блынхэрщ. Ар лэжьащ 1284 гъэм къыщыщIэдзауэ 1850 пщIондэ. Сымаджэхэм щеIэзэн папщIэ абы Iэмал псори щыIэт.
Къэлэун езым ухуакIуэхэр кърихулIэрт. Танжер щыщ къэхутакIуэ Ибн БатIутIэ, 1326 гъэм сымаджэщыр зылъэгъуам, зэритхымкIэ, «абы и дахагъэр къызэрыбгъэлъэгъуэн псалъэ къэгъуэтыгъуейт».
Къэлэунрэ абы и къуэмрэ – монгол принцессэ Аслъун Хьэтун къилъхуа ан-Насир ад-дин Мухьэмэдрэ – Мысырыр илъэс 52-кIэ яIыгъащ. Каир и тхыдэм пхуэмыIуэтэн хуэдизу къулеягъ щигъуэта, абы щIэныгъэмрэ гъуазджэмрэ лъагэу зыщиIэта лъэхъэнэм щыIа унафэщI IэкIуэлъакIуэхэм я сатырым ан-Насир хоувэ. Ар адрейхэм къащхьэщыкIырт фIэщхъуныгъэ ин хэлъу, зыхуейр пхигъэкIыфу, зыми емыпха унафэщIу зэрыщытымкIэ, уеблэмэ езым нехьэкъехуэ мамлюкхэм сулътIаныр щыту я макъ зрагъэIэтыфыртэкъым. Ибн БатIутIи игъэщIагъуэрт ан-Насир и цIыхуфIагъыр, и напэ къабзагъэр, апхуэдэу абы и гугъу ищIыжырт сулътIаным пщIэкIэ лIыукIхэр къищтэурэ и ныкъуэкъуэгъухэм зэребэнам.
Феодализмэм хабзэ хуэхъуа и зэныкъуэкъуныгъэхэр хыумыбжэмэ, мамлюк дзэзешэхэм фIэщхъуныгъэ яхэлъу Мысырым я лъэр щагъэбыдэрт. Ар къызыхэкIым и щхьэусыгъуэр мырат: ахэр Нил Iуфэ къэкIуатэкъым хамэщI къаубыдын мурадкIэ дзэ къашэу хьэмэ абы ис лъэпкъхэр Кавказ жыжьэм щыпсэу адыгэхэм я фейдэ папщIэ яхъунщIэну. Ахэр къэкIуатэкъым мыбы Камбиз зи пашэ къэжэр зэрыпхъуакIуэхэм, Македонский Александр зи Iэтащхьэ алыджхэм, Сэлим Шынагъуэр зи дзэзешэ тыркухэм хьэмэ Наполеон зи унафэщI 94 Тхыдэ
франджыхэм ещхьу. Езыхэм я фIэфIыныгъэкIэ ахэр Мысырым къыщыхутакъым. Кавказым пызыщIэ псори абыхэм трахат.
Мамлюкхэм я уэркъ псэукIэр сэбэп хъурт къэралыр зэгуэгъэхьэнымкIэ. Апхуэдэу сату гъуэгухэр, псом хуэмыдэу ЩIыкIурытыхыр, монголхэми жорзехьэхэми зауэ драгъэкIуэкI пэтми, адыгэ сулътIанхэм я зэманым нэхъ шынагъуэншэт. Зэманым кIуэцIрыплъыфа ан-Насир езым и фейдэ зыхэлъ зэгурыIуэныгъэхэр нэгъуэщI къэралхэм ярищIылIэрт. Апхуэдэт, псалъэм папщIэ, Дыщэ Ордам, къуэкIыпIэмкIэ щыIэ монголхэм я бийм, ириухылIар. Ар дыдэмкIэ абы и гъунапкъэхэр егъэбыдэ. КъимыдэкIэ, ан-Насир Константинополь мамырыгъэ щытыкIэ диIыгът. Апхуэдэ щытыкIэкIэ Мысырыр, экономикэ и лъэныкъуэкIэ КъуэкIыпIэ Гъунэгъум и курых къэралхэм ящыщу нэхъ зызыужьар, къухьэпIэм е къуэкIыпIэм къикIа къэзэуакIуэхэм я къебгъэрыкIуэныгъэхэм пэлъэщырт. Хабзэ ткIий зыхэлъ, сыт и лъэныкъуэкIи зи IуэхущIафэхэр даIыгъ мамлюкхэм я дзэ лъэщым хузэфIэкIащ къэралым и щхьэхуитыныгъэр, щэнхабзэр, зыужьыныгъэр ихъумэжыну.
Мыбдеж гу лъытапхъэт мыпхуэдэ зы Iуэхугъуэм. – лIэщIыгъуэхэм щыIа европей тхыдэтххэр мамлюкхэм я зэманыгъуэм мыIупщI дыдэу тепсэлъыхьырт. Ар къызыхэкIар гурыIуэгъуэщ: мамлюк сулътIанхэм мызэ-мытIэу жорзехьэхэм удын ирадзащ. Мысырымрэ Сириемрэ ахэр щытепща илъэсхэм ЩIыкурытыхым и къуэкIыпIэ лъэныкъуэхэм нэхъапэм къыщаубыдауэ щыта щIыналъэ куэди абыхэм яIэщIэкIыжат. Абы гъэщIэгъуэн хэлъкъым, курыт лIэщIыгъуэм Европэм щыпсэуа тхыдэтххэм, зыплъыхьакIуэхэм Нил Iуфэ къэрал зэгуэт щыухуэнымкIэ мамлюкхэм я фIыщIэр зэхъуэкIауэ къызэрагъэлъэгъуамкIэ.
Ан-Насир и ужькIэ абы и къуибгъум Мысырыр зэрахьащ. Ауэ абыхэм ящыщ дэтхэнэри куэдрэ тетакъым. Бахърит мамлюкхэм я тепщэныгъэр и кIэм нэблэгъат.
1382 гъэм сулътIан ящIащ аз-Зэхьир Сейфеддин Беркъукъу. Абдеж щыщIедзэ адыгэ мамлюкхэм я лIакъуэм. Абыхэм бжьыпэр илъэси 135-кIэ яIыгъащ. Мамлюкхэм я къарумрэ я ехъулIэныгъэхэмрэ адыгэхэм я деж псом хуэмыдэу нэхъри IупщI щохъу. Муслъымэн дунейм абыхэм къыщахь пщIэшхуэ, монгол мажусийхэмрэ чыристан жорзехьэхэмрэ
я зэхэкъутакIуэ щIыхьыр. Адыгэхэм я IэмыщIэ илът къухьэпIэмкIэ Киренаики нэс, къаблэмкIэ Нубиерэ Массавэрэ, бещтокIэ Тавр бгыхэм нэс. НэгъуэщIу жыпIэмэ, адыгэ мамлюк пащтыхьыгъуэм нэхъ империе абрагъуи, нэхъ лъэщи а лъэхъэнэм КъуэкIыпIэ Гъунэгъум щыIакъым. Абыхэм яхъумэрт Аравием и щихъ-къалэхэр. ЕпщыкIутхуанэ лIэщIыгъуэм адыгэ мамлюкхэм я бий нэхъыщхьэр уэсмэн сулътIанхэрат. Я къэрал кIэрыдзэну абыхэм къухьэпIэм щаIыгът Дийарбакррэ Зулгадыр-огуллары тыркумэн пщыгъуэмрэ.
К. Босуорт зэритхымкIэ, адыгэ мамлюкхэр Мысырымрэ Сириемрэ я тепщэу щыщытам абыхэм я экономикэ псэукIэм лъагэу зиIэтат, щэнхабзэм, гъуазджэм заузэщIат, псом хуэмыдэу архитектурэм, кхъуэщын гъэжьэным, гъущIым елэжьыным заужьат. А зэманырщ 95 Тхыдэ
дамыгъэми и къежьапIэр. ЕпщыкIуханэ лIэщIыгъуэм и пэщIэдзэхэрщ адыгэхэм ныкъуэкъуэгъу щагъуэтар. Ахэр португалхэт, Васкэ да Гамэ и фIыщIэкIэ, Африкэм и хъуреягъкIэ гъуэгу щыпхызышу мамлюкхэм я щIыналъэм кIуэцIрыкI КъухьэпIэ Гъунэгъум кIуэрыкIуэм тету щрагъэкIуэкI сатур къэзыгъэмэщIахэр.
Бахъритхэмрэ бурджитхэмрэ я тетыгъуэм Мысырым щыпсэухэт а зэманым и тхыдэтх ин дыдэу тIу – ал-Макризирэ ибн-Хъалдунрэ. Ибн-Хъалдун Беркъукъу щытепщэм щыгъуэ хеящIэт. Абы итха «Пролегоменэ» лэжьыгъэ цIэрыIуэм цIыху псэуныгъэм теухуауэ къыщиIэта Iуэхугъуэ куэдым нобэр къыздэсым я мыхьэнэр кIуэдакъым. «ИбнХъалдун и тхылъыр, – етх Олдридж Джеймс, – Макиавелли и лэжьыгъэхэм, илъэсищэ дэкIа иужь дунейм къытехьа пэтми, я щхьэкIэ мэув. Ибн-Хъалдун Маркс ипэ илъэсищэ бжыгъэкIэ гу лъитат зэрылажьэ Iэмэпсымэхэмрэ IуэхущIапIэ мылъкумрэ тхыдэ зыужьыныгъэм зэрепхам». Беркъукъу и тепщэгъуэм ар щыхьэт зытехъуэр умыгъэщIэгъуэну пхузэфIэкIыркъым: «Къэрал унафэм и хэкIыпIэ нэхъыфI дыдэр фIагъырщ. ЦIыхубэр дэзыхьэх сулътIаныр – дэтхэнэ хьэпшыпми и уасэр фIыуэ зыщIэмрэ къэралым губзыгъэу унафэ щызыщIымрэщ».
Беркъукъу бжьыпэр щиубыдам, адыгэ мамлюкхэм я бжыгъэр минитIым нэблагъэрт. Абы и тепщэгъуэм и кIэхэм (1399 гъэм) а бжыгъэр, тхыдэтх Ал-Бэдр ал-Айни къызэригъэлъагъуэмкIэ, зауэлI минитхум щIигъуат. В. Тизенгаузен и «Дыщэ Ордам и тхыдэм щыщ» тхылъым (Бытырбыху, 1884, езанэ том) дыкъыщоджэ: 1394 гъэм гъатхэпэм и 23-м Беркъукъу сулътIаныр Щам къэкIуащ, икIи абы къыпчакъ хъан Тохъутэмыщ и хъыбарзехьэр къригъэблагъэри, езыхэм я зэхуэдэ бийуэ къалъытэ Тамерлан зэгъусэу ебэныну елъэIуат. Абдежым адыгэ мамлюкхэм я Iэтащхьэм Самаркандым и эмир шынагъуэм тхыгъэ хурегъэхь, Мысырымрэ Сириемрэ къагуэтхэм я Iуэху химылъхьэну. Тамерлан бжьыбжьу Беркъукъу жэуап къретыж: «Дэ дыбжыгъэншэщ. Дэ датокIуэ зыри зыпэмылъэщхэм. Дэ къытпэщIэмыувэр псэууэ къонэ. Дэ и Iэр къытхуэзыIэтыр иужькIэ щIогъуэж».
Ауэ абы Беркъукъу игъэшынакъым. Абы и дзэр Самаркандым и тепщэхэм я бийуэ еунэтI. АрщхьэкIэ Тамерлан, «адыгэ мамлюкхэр щымышхэм щигъэтIэхъуэн» гурылъыр зэрехъуэкIри, Тохъутэмыщ хъаным и дежкIэ зегъазэ. Тхыдэтх ибн-Хьэджарэ Эласкалани мыпхуэдэу етх: 1395 гъэм жэпуэгъуэм и 15-м къыпчакъхэр зэрыщыту зэхакъутауэ щытащ. Мысырым и сулътIаныр хунэсакъым абыхэм ядэIэпыкъуну.
Зэхьир Сейфеддин Беркъукъурэ абы и къуэ Фэрэджрэ ирагъэкIуэкIа IуэхугъуэфIхэм ятеухуауэ дэ дыкъыщоджэ епщыкIубланэ лIэщIыгъуэм псэуа тырку къэкIухьакIуэ Эвлие Челеби къыдигъэкIа «ЗекIуэлIым и тхылъым» («ЩIэныгъэ» тедзапIэ, Мэзкуу, 1983): «Тамерлан и дзэ фIыцIэр Иылдырым Бэезид-хъан, Къарэ-Исуф сымэ щебгъэрыкIуам, Ахьмэд Джелаир сулътIаныр (Бэгъдад и унафэщIыр – Хь. М.) кхъухьым итIысхьэу Анталие къикIыу Мысырым щыкIуэжам, Бэркъукъу сулътIаным деж гъэпщкIупIэ къыщигъуэтат».
Беркъукъу Мысырымрэ Сириемрэ я сулътIан тахътэр тIэу иубыдат: 1382–1389 икIи 1390–1399 гъэхэм. Тыркумэнхэу Диярбакыррэ Къарэмамидхэмрэ я дэIэпыкъуныгъэхэр къигъэсэбэпурэ, уэсмэнхэм щезэуам, абы и гъунапкъэхэр зыкъомкIэ егъэбыдэ.
Беркъукъу и мавзолейр абы и къуэ ан-Насир Фэрэдж еухуэ, и 96 Тхыдэ
адэм иужькIэ ар илъэс 13-кIэ сулътIанащ. 1405 гъэм ар зэрехъуэкI ал-Мэнсур Издин Абдул-Хьэзиз, ауэ мазэ бжыгъэ нэхъ димыгъэкIыу Фэрэдж тепщэгъуэр еубыдыж. 1411 гъэм дунейм щыяпэ дыдэу Фэрэдж цIыхухэр пщылIыпIэ ирамыгъэтыну хабзэ къыдегъэкI.
Аргуэру зы илъэс докIри, Беркъукъу и къуэр зэрехъуэкI МуIэед Щихъ сулътIаным. Ар хабзэ дахэ зыхэлът, усакIуэт, музыкантт. Езыр хьэпсым щрагъэса щIыпIэм деж МуIэед щрегъэухуэ Каир нэхъ къекIуу иджы дэт мэжджытыр.
Адыгэ мамлюк лIакъуэм щынэхъ цIэрыIуэхэм ящыщт Ашрэф Сейфеддин Барэсбей сулътIаныр. Каир и Iэгъуэблагъэхэм абы флот ин щеухуэ икIи 1426 гъэм Кипрыр къеубыд. ХытIыгум и унафэщIыр Барэсбей гъэр ещIри, Iэхъулъэхъу илъу Мысырым къешэ. Илъэс 16-
кIэ сулътIанащ, а зэманым къэралым и гъунапкъэхэр Азие ЦIыкIум къыщыщIидзэрти, Евфрат и Iуфэхэм нэсырт. Мысырым и къэзэуныгъэр а лъэхъэнэм и щыгу дыдэм нэсат икIи щIэныгъэхэм я доктор Ибрэхьим Алий ТIэрхьэн «Адыгэ мамлюкхэм я къэралыгъуэр» тхыгъэм зэрыщыжиIэмкIэ, ар муслъымэн дунейми, муслъымэн щэнхабзэми я курыкупсэ хъуат.
Барэсбей 1438 гъэм мэкъуауэгъуэм и 7-м емынэ узым ихьащ. Абы иужькIэ екIуэкIа илъэс 30-м бжьыпэр яIыгъащ адыгэ Iэтащхьэхэу Исуф, Джэкъмакъ, Инал ЕтIуанэм, Хъущкъуэдэм, Былбей сымэ.
Къулеягъри тхьэмыщкIагъэри Каир щызэгъусэт, дыгъуэныр псори зэсэжат, абы щхьэкIэ тезыр хьэлъэ тралъхьэми. Сатум пыщIахэр къулей зэрыхъум къишэрт абыхэм я егъэлеиныгъэр. ХущIыхьэгъуэ зэрагъуэтыр пыщIат зэрагъэщIэращIэ ислъам гъуазджэм зэрызиужьым, тхыпхъэщIыпхъэ хьэлэмэтхэр щыплъагъурт мэжджытхэмрэ дин Iуэхум щыхуеджэ еджапIэхэмрэ я мызакъуэу, мамлюк къулейхэмрэ сатуущIхэмрэ я унэхэм. Ауэ къызэрыгуэкI цIыхухэри щIэкъухэрт я псэупIэхэр ягъэщIэрэщIэну. «Каир зы уни дэткъым жэзым къыхэщIыкIа хьэпшып гуэр щумыгъуэтыну», – епщыкIутхуанэ лIэщIыгъуэм и пэщIэдзэм етх ал-Макризи. Мамлюк къулейхэм я унафэкIэ ислъам гъуазджэм и тхыпхъэщIыпхъэхэм IэщIагъэлIхэм адыгэ дамыгъэхэм ящыщ гуэрхэр халъхьэрт. Ноби ахэр щыплъагъунущ курыт лIэщIыгъуэм яухуа чэщанэхэу, унэхэу, быдапIэхэу Сирием (Щам, Хьэлэб, Хьэмус), Ливаным, Палестинэм, Мысырым (Каир, Александрие, Дамиеттэ) щыхъума хъуахэм. Олдридж Джеймс и «Каир»-м щыжеIэ: «Нобэр къыздэсым щытщ абыхэм (адыгэхэм – Хь. М.) яухуа фэеплъ инхэр. Ахэр куэд мэхъу, ауэ фэеплъитIыр нэхъ дахэщ, адрейхэм ямыщхьу нэхъ хьэлэмэтщ, нэр пIэпихыу архитектурэм ущыдэзыхьэхщ».
1468 гъэм сулътIан тахътэр еубыд къэралыр илъэс 28-кIэ зезыхьа Ашрэф Сейфеддин Къеитбей. ЗылъэкI гуэрым ар щIалэ цIыкIуу къищэхуат. Адрей мамлюкхэм хуэмыдэу, Къеит-бей и анэдэлъхубзэр ищIэжырт икIи сыт щыгъуи игу ихуртэкъым зыщалъхуа адэжь хэкур – Кавказыр. ЗэхэщIыкI нэс зэриIэм и щыхьэту, абы гъуэгу, еджапIэ, быдапIэ, лъэмыж куэд ирегъэухуэ. Бекпэши Абрэхьмэн Зэкий и «Илъэс мин япэкIэ Каир и щытыкIар» тхыгъэм дыкъыщоджэ: «Къеит-бей лэжьыгъэм дэни щынэсырт. И гулъытэкIэ цIэрыIуэт, абы и зэманым щыIа фэеплъхэр джыным удимыхьэхыу къанэркъым, ахэр умыгъэщIэгъуэни пхузэфIэкIыркъым. Къеит-бей щыпсэуа гъэщIэрэщIа 7 Заказ № 22 97 Тхыдэ
лъэхъэнэр архитектурэ ухуэныгъэ гъуэзэджэ куэд зэрищIамкIэ ещхьыркъабзэщ ан-Насир ад-дин Мухьэмэд щыпсэуа зэманым. Адыгэ
мэжджытхэм зэпымычу зыIэпашэ дуней псом и щIыпIэ Iэджэм къикIа архитекторхэр, сурэтыщIхэр, туристхэр».
Къеит-бей унафэщI Iущ къудейм къыщымынэу, дзэзешэ лIыхъужьт. Зыхэта къэзэуныгъэ куэдым «Зыри зытемыкIуэж мамлюк Iэтащхьэ» цIэр абы къыщехь.
Закиров Сэлихь и «Дыщэ Ордамрэ Мысырымрэ я дипломат зэхущытыкIэхэр» тхылъым (Мэзкуу, 1966) щетх: «Дзэ лъэщ зиIа мамлюкхэм я къэралыгъуэ зэгуэтым, экономикэ зыужьыныгъэ лъагэ зыгъуэтам, мызэ-мытIэу удын иридзащ жорзехьэхэм, монголхэм, уэсмэн тыркухэм».
Уэсмэн сулътIаныр къызэрытеуэнум Къеит-бей нэхъ пасэу гу лъетэ. 1485 гъэм Сирием и гъунапкъэм щыIэ Аданэ, Таре къалэхэм йобгъэрыкIуэри, махуэ зыбжанэм къриубыдэу къеубыд. Тырку сулътIаным и малъхъэмрэ пэщэ зыбжанэрэ гъэр ещI. Уэсмэн тепщэ губжьам игу ирелъхьэ Мысырыр къизэуну. Мамырыгъэ зэщIылIэным теухуауэ Къеит-бей къыхилъхьа псори лъэныкъуэ ирегъэзри, тырку сулътIаным 1488 гъэм аргуэру дзэщIэ зэхуешэс икIи Азие ЦIыкIум и щIыналъэм зауэщIэм щыщIедзэ. Адыгэ мамлюкхэм я Iэтащхьэ езы Къеит-бей аргуэру тыркухэм ятокIуэ.
Къеит-бей къыгурыIуэрт Уэсмэн къэралыгъуэшхуэм упэщIэт зэрымыхъужынур икIи мамырыгъэ зэрырищIылIэным щIэкъуу хуожьэ. Мамырыгъэ къращIылIэн папщIэ тыркухэм къыпаубыд Азие ЦIыкIум щыфIаубыда щIыналъэ псори иратыжын хуейуэ. ИкIэм-икIэжым адыгэ сулътIаным 1491 гъэм абыхэм яретыж Тарерэ Аданэрэ. Апхуэдэу еух епщыкIутхуанэ лIэщIыгъуэм и кIэм екIуэкIа тырку-мысыр зауэр. Еух зауэ хуэIухуэщIэхэмкIэ нэхъ къэрал къарууншэм бий нэхъ лъэрызехьэхэм удын лъэщхэр щридза зэпэщIэтыныгъэр.
Къеит-бей лIа иужь, Къанщауэ Гъур къытемыувэ щIыкIэ, илъэситху иримыкъум унафэщIиплI зэрахъуэкI – ан-Насир Мухьэмэд, Къансыхъу аз-Зэхьир, Джэмболэт ал-Ашрэф, Тумэн-бей Адыл сымэ. А илъэсхэм Мысырым и сатур йохуэх. Мамлюкхэм къахуэнэжар зыт – Индием и муслъымэн унафэщIхэм елъэIунырт, къеныкъуэкъу щымыIэу тенджыз Плъыжьым къыщызыкIухь португал кхъухьхэм ебэнынымкIэ къадэIэпыкъуну. ДэIэпыкъуныгъэ абыхэм ягъуэтакъым. ЗэгурымыIуэныгъэр тенджызым щеух. Суэц флот щаухуэн папщIэ къаша пхъэхэкIхэмкIэ венецианхэр мамлюкхэм къадоIэпыкъу. КхъухьыщIэхэм ярысу адыгэхэр Индием макIуэ икIи 1508 гъэм Бомбей и гъунэгъуу португалхэм удын гуащIэ щрадз. Зы илъэс дэкIа иужь, мамлюк тенджыз зауэлIхэм я Iуэхум зехъуэж. Абыхэм я флотыр Диу хытIыгум деж щызэтракъутэ.
Къанщауэ Гъур 1501 гъэм сулътIан мэхъу. А зэманым абы илъэс 60 и ныбжьт. Зи унафэр къыIэрыхьа къэралым тхьэмыщкIагъэ ин ишэча пэтми, зэфIэкIышхуэ зиIэ цIыхум хэкум зэIумыбзу илъ Iуэхухэр пIалъэ кIэщIкIэ зэпкърех. Мысырым и финанс щытыкIэр ирегъэфIакIуэ.
Унафэ зэрищIа илъэс 15-м къриубыдэу абы
Каир кIэнауэ куэд щрегъэтI, еджапIэ-мэжджытрэ школрэ щрегъэухуэ. Адыгэ тхьэма-дэм и щIыхькIэ школым «ал-Гъури» цIэр фIащ. Къанщауэ Гъур библиотекэ хьэлэмэт ар-Рамилэ деж щрегъэщI, 98 Тхыдэ
Каир и Къалэжь хьэблэм щхьэл зыбжанэ къыщызэIуех. Зи ныбжьыр хэкIуэта сулътIаныр усакIуэхэм, макъамэр фIыуэ зылъагъухэм, музыкантхэм сыт щыгъуи яхуэжумартт. Адыгэ хэкум къикIыу ар Мысырым къыщыкIуам балигъ ныбжьым итти, и цIэ дыдэ Къанщауэ Гъурыр ихъуэжакъым.
1516 гъэм уэсмэнлыхэм мамлюкхэм я къэралым зауэ иращIылIэ. Езы сулътIаныр я пашэу мысырыдзэм СириемкIэ еунэтI, тырку зэрыпхъуакIуэхэм яхуэкIуэу. 1516 гъэм бадзэуэгъуэм и 24-м, Мэрдж-Дэбикъ деж, Хьэлэб и бещто лъэныкъуэмкIэ ахэр щызэхуозэ. Тыркухэр бжыгъэкIэ адыгэхэм нэхърэ куэдкIэ нэхъыбэт, абы нэмыщI топ куэд яIэт. Бийм и къарур мамлюкхэм къалъытакъым. Къанщауэ Гъур яукI, и дзэри зэтракъутэ.
1517 гъэм щIышылэм и 22-м сулътIан Сэлим Шынагъуэр Каир дохьэ икIи мазэ бжыгъэ фIэкIа темыта иужьрей мамлюк сулътIан Ашрэф Тумэн-бей и щхьэр пелъэ. Абдежым Мысырри Сириери Уэсмэн империем и блыгу щIохуэ.
Моер Уильям «Мамлюкхэм я тхыдэм» къыщыхегъэщ: «Философие, политикэ я лъэныкъуэкIэ адыгэ мамлюкхэр лъэщт, апхуэдэу абыхэм Iэщэр дэгъуэу ягъабзэрт, шы тесынкIи IэкIуэлъакIуэт». Абы зэрыжиIэмкIэ, адыгэ мамлюкхэм къагъэнащ уэсмэн зэрыпхъуакIуэхэм зи инагъым, зи дэгъуагъэм, дахагъэм зыри ирамыщIэфа щэнхабзэ телъыджэм и фэеплъышхуэхэр».
Мысырым и щхьэхуитыныгъэр трахами, уэсмэнлыхэм езы мамлюкхэр дунейм трахужакъым, атIэ илъэс 297-кIэ абыхэм къэралым щаIэ пщIэр яIыгъащ. А зэманым мамлюкхэр етIуанэу Iэтащхьэу щыщыта лъэхъэнэу мэув. Уэсмэн империем и щIыналъэхэм хабжати, Мысырым нэпцIу унафэ щызыщIыр тырку сулътIаным къигъэкIуа пэщэрт. Пэж дыдэу, къэралым и мухьэфэзэ щIыналъэ псоми унафэр щызейр «бек» зыфIаща мамлюк эмирхэрт. Абыхэм щIыхэм я нэхъыфIхэр яIэщIэлът. Мухьэфэзэ къэс бек щхьэхуэ иIэжт, тыркухэр зыхуейр абыхэм къратырт.
Сэлим сулътIаным уэркъ бейхэм я зэпеуэныгъэр наIуэу диIыгъырт. АрдыдэмкIэ абы «ахэр игуэшырт икIи унафэ яхуищIырт». Мызэ-мытIэу пэщэхэми, мамлюкхэми, бейгуэлхэми яку зэныкъуэкъуныгъэхэр къыдэхъуэрт. Уэсмэн Iэтащхьэм мурад гуэркIэ и зауэлIхэр игуэшырт, адыгэ мамлюкхэмрэ (къэссемитхэмрэ) тырку бейгуэлхэмрэ (фикэритхэмрэ) зэригъэныкъуэкъурт. Адыгэ мамлюкхэм я етIуанэрей хьэмтетыгъуэм теухуауэ гъэщIэгъуэн куэд итщ франджы еджагъэшхуэ Константин Франсуа Вольней и «1783, 1784, 1785 гъэхэм Сириемрэ Мысырымрэ къызэрыщыткIухьар» тхылъым. УрысыбзэкIэ ар зэрадзэкIри, 1791 гъэм Мэзкуу къыщыдэкIащ. А тхыгъэм (еянэ Iыхьэ) уэсмэн зэрыпхъуакIуэхэм я бийуэ ирагъэкIуэкIа зэщIэхъееныгъэм и унафэм щIэту щыта адыгэ пэщэ Алий-бек (1728 – 1772) и гъащIэр къыщыгъэлъэгъуащ. Илъэс 22-рэ щыхъуам ар Мысырым и зы мухьэфэзэм и унафэщIт. Илъэс 13 дэкIа иужьщ адыгэлIыр аль-Бэлэд щихъ – адрей мухьэфэзэ псоми я унафэщI – щыхъуар. А гъэм абы «ал-Кэбир» («Телъыджэ») цIэ лъапIэу щIыхь ин зиIэр къыфIащ. Мазэ зыбжанэ докIри, Каир щыIэ тырку гарнизоныр зэтрекъутэри, къалэр къеубыд, итIанэ Аравиемрэ Сириемрэ мамлюкыдзэм я пашэу макIуэри текIуэныгъэ зыбжанэ къехь. Алий-бек Меккэ и хъалифу хах. Ап- 99 Тхыдэ
хуэдэ щIыкIэкIэ Мысырыр Уэсмэн империем къыIэщIокIыжри зыми IэщIэмылъ къэрал аргуэру мэхъуж.
Уэсмэнхэм я зэман хьэлъэхэми Мысырым щыщ бекхэм хуитыныгъэ нэс яIащ мамлюкыдзэр, армие псор гъэбыдэнымкIэ. А хуитыныгъэр абыхэм къагъэсэбэпащ: зауэлI ящIыну щIалэщIэ куэд Кавказым кърашащ, я нэхъыбэр адыгэхэу, абазэхэу е мингрелхэу. Абыхэм ящыщт илъэс 13 зи ныбжь абэзэхэ Исуф, Псыжь Iуфэ I Щоджэн Даут и къуэр. ИужькIэ ар мамлюк нэхъ цIэрыIуэ дыдэхэм яхыхьащ. Аращ Алий-бек ал-Кэбир зыфIищыжу лIыхъужьыгъэрэ акъылкIэ и цIэр жыжьэу зыгъэIуар. Ауэ ар гъащIэ кIэщIт. Алий-бек мамлюкитIым, Мурад-бекрэ Ибрэхьим-бекрэ, зэдэзыгуэшахэм, зэрахъуэкI. Наполеон Каир къытеуэху а тIур Мысырым и унафэщIу щытащ. Мамлюкхэмрэ франджыхэмрэ щызэзэуащ 1798 гъэм бадзэуэгъуэм и 21-м Нил адэкIэ, Эмбабэ деж, Джэзирэ пэмыжыжьэу. А зэхэуэр зи нэкIэ зылъэгъуа, адыгэхэм къахэкIа тхыдэтх Абдел-Рэхьман ал-Джэбэрти и «Биографие, тхыдэ гъэщIэгъуэнхэр» тхылъым щыжеIэ адыгэхэр шыщхьэмыгъазэу Наполеон и дзэм зэребгъэрыкIуар.
МахуиплI нэхъ дэмыкIыу, Наполеон Каир дохьэ икIи езым и тепщэныгъэ абы щегъэув. Ал-Джэбэрти щыхьэт зэрытехъуэмкIэ, къыщIедзэ «зауэшхуэхэм, щхьэфэцыр зыгъэхъей къэхъукъащIэхэм, насыпыншагъэ шынагъуэхэм, хьэзаб шэчыным, къехуэкIыным, зэхэзэрыхьам, залымыгъэм, зэкIэлъымыкIуагъэм, зэхэкъутэныгъэм, кIэщIу жыпIэмэ зэхъуэкIыныгъэ инхэм» я лъэхъэнэм.
тепщэныгъэр 100
Мамлюкхэр щызэтраукIа Наполеонрэ мамлюкхэмрэ
Мамлюкхэм я мавзолейр
быдапIэр. Франджым и консулу Тифлис дэса Гальбэ 1824 гъэм генерал Вельяминовым письмо хуигъэхьащ. Консулым итхырт Бонапарт и «мысыр зекIуэр» зэфIэкIауэ Франджым къыщигъэзэжым, езым щIыгъуу мамлюк Хьэзешэ Алий къызэрыздишар. ИужькIэ илъэс 12-кIэ ар Фонтенебль быдапIэм Iуэхузехьэу щылэжьащ. КъызэрыщIэкIамкIэ, а мамлюкыр Псейкупс и Iуфэм щыпсэуа абэзэхэ унагъуэм щыщт. Илъэс 14-м иту ар гъэру яубыдри, Анапэ къашащ икIи тырку гуэрым иращэгъащ. ИужькIи а тыркум Алий нэгъуэщI гуэрым ирищэжащ. Сытми, ныбжьыщIэр Мысырым къыщыхутащ икIи мамлюкхэм хагъэхьащ.
И адэжь хэку къэкIуэжыну щIалэм мурад ищIащ икIи къилъыхъуэу хуежьащ и Iыхьлыхэр. ИтIанэ ар щIэупщIэрт мылъку гуэр къылъысыжынкIэ хъунуми. КъызэрыщIэкIамкIэ, жьы дыдэ хъуа и адэри, и адэ къуэшхэри псэут, нэгъуэщI и Iыхьлы гъунэгъухэри щыIэт. Ауэ, дэ дызэрыщыгъуазэмкIэ, абы и хэку къигъэзэжакъым. Сыт щхьэкIи къигъэзэжынт, Кавказым икIыу мыпхуэдэ жэуап Iэрыхьэжамэ: Тхыдэ
«Мылъку лей лъэпкъ диIэкъым, ди щхьэ зэрыдгъэпсэужын фIэкIа» жиIэу.
Апхуэдэ щIэщхъу Iейхэри адыгэ мамлюкхэм къащыщIырт.
Адыгэ мамлюк сулътIанхэр, игъащIэ лъандэрэ къэгъуэгурыкIуэ адрей уэркъ псоми хуэдэу гъэпщылIакIуэу щыт пэтми, езы къэралым щыпсэухэм я деж абыхэм пщIэшхуэ щаIэт. ИлъэсиблкIэ Iэтащхьэу щыта Беркъукъу ас-Сэлихь Хьэжым тридза иужь, цIыхубэм псэлъафэу жаIэрт: «Беркъукъу и щыхьхэм я гъусэу кIуэжащ, Хьэжыр ивхэм я гъусэу къэкIуащ». НэгъуэщI зы щапхъи. Сэлим сулътIаныр Къанщауэ Гъур, итIанэ Тумэн-бей ятекIуа нэужь, етIуанэу зи цIэ къитIуар щхьэпылъэ щищIым, Каир щыпсэухэр къызэрыIэтат, тырку зэрыпхъуакIуэхэм я къанлыгъэр ямыдэу. Къалэдэс къызэрыгуэкIхэм ягъэщIагъуэрт Тумэн-бей лIыгъэ хэлъу, и щхьэр зыкIи имыгъэщхъыу лIэныгъэр къызэрищтар.
1801 гъэм франджыхэм Мысырыр ябгынэ, абыхэм я пIэ къиува инджылызхэм, тыркухэм Мысырым щаIа тепщэгъуэр зэфIагъэувэж.
Албанием щыщ Мухьэмэд Алий илъэситхукIэ бэнэныгъэ гуащIэ ядригъэкIуэкIащ адыгэ мамлюкхэмрэ тыркухэмрэ, текIуэныгъи къихьащ. Мамлюк бекхэр дикъузэ щыхъум, инджылызыдзэм КаиркIэ иунэтIащ. ЛIыхъужьыгъэрэ цIыхугъэрэ зыдалъагъу адыгэхэм инджылызхэр яхуэарэзыт, иджыкIи ахэр хущIэкъурт Кавказым къикIа лIыпхъэхэм я щIэблэм бжьыпэр ирагъэубыдыжыну. АрщхьэкIэ, гъэпцIагъэ зэхакъутащ. Гъэр къащIахэр пщылIу ящэрт. Британием и зауэлI 450-м я щхьэхэр бжэгъухэм фIаIури, Каир уэрамыщхьэхэм къытрагъэуват.
кIэлъызэрахьэри, инджылызхэр Мухьэмэд Алий мамлюк бекхэм я къарум, пщIэшхуэ зэраIэм пыIэгъуэ къритыртэкъым. Арати, абы мурад ещI адыгэхэр хьилагъэкIэ зэтриукIэну. ФIыуэ илъагъу и къуэ Турсун-пэщэр Хъиджаз зэрыкIуэм и щIыхькIэ гуфIэгъуэ ефэ-ешхэ ищIу игъэIури, 1811 гъэм гъатхэпэм и 1-м адыгэ бек 500 къригъэблэгъащ. Абы щыгъуэми зыпхигъэIукIат дахэкIэ ягурыIуэн мурад иIэу.
Мамлюкхэр арэзы хъури, Шэхъин-бек я пашэу, къеблэгъахэщ. Пэщэм дзэхэм я еплъыныгъэр иригъэкIуэкIа нэужь, адыгэ бекхэр, дэкIыпIэ зэвым дэту чэщанэм къыщыдэкIыжым, занщIэу гъущI куэбжэ хьэлъэхэр я гупэмкIэ щызэхуащIыж икIи блын лъагитIым я зэхуаку бэнзэвым ахэр къыдонэ. ЦIыхуу 500-м щыщу псэууэ къэнар зы закъуэщ, адрейхэр къызэтраукIащ лъагэу къытес Iэрнэутхэм, Мухьэмэд Алий и цIыхухэм.
А IуэхущIафэ шынагъуэм и хъыбарыр дуней псом щызэлъащIысат. Ягу къагъэкIыжырт урыс пащтыхь Петр Езанэр, абы шабзауэхэр зэрызэтриукIар. Бонапарт Наполеон зауэшхуэ иригъэкIуэкIахэр игъэлъапIэу зи сурэтхэм къыщызыгъэлъэгъуа франджы сурэтыщIбаталист цIэрыIуэ Верне Орас а къэхъугъэр зэрекIуэкIар къызыфIигъэщIыжри, «Мамлюкхэр зэрызэтраукIар» сурэтыр ищIауэ щытащ. Тхыдэм теухуа романхэр иджырей хьэрып литературэм япэу къыхэзыхьа Зейдан Джорджи (1861 – 1914) адыгэ мамлюкхэм ятритхыхьащ роман зыбжанэ – «Уэсмэнхэм тахътэр яубыд», «ГъэрыпIэм ихуа Мэхьди», «Мамлюкхэм я IуэхущIафэр», «Мамлюк щIэпхъуэжар» жыхуиIэхэр. Ардыдэм теухуащ Абу Хъадид Мухьэмэд 1926 гъэм къыдигъэкIа «Мамлюкым и пхъур», Дэлил Ибрэхьим «Амир Хъайдар» (1945) зыфIаща романхэр, Рамзи Ибрэхьим и «Мансурэм и лIыхъужьхэр» пьесэр (1915), нэгъуэщI тхыгъэ куэди. 101 Тхыдэ
Инджылыз еджагъэшхуэ Дж. Камерон къызэрибжамкIэ, Наполеон къытеуэн и пэкIэ Мысырым адыгэ мамлюк мин 40 исащ. Инджылызхэр щиIэпхъукIыжа 1803 гъэм къэралым мамлюкыу щыпсэужар мин 20 къудейщ. Бекхэр зэтраукIэу унагъуэ Iэджи Iисраф ящIа нэужь, мамлюк минитIым нэст къэнэжар.
Мухьэмэд Алий и къуэрылъху Исмэхьил и тетыгъуэм ирихьэлIэу Урыс-Кавказ зауэр иухат. Псыжь Iусауэ хэкум иIэпхъукIахэм ящыщу адыгэ минищым Мысырыр екIуэлIапIэ ящI. Абыхэми псэууэ къэна мамлюкхэм къатехъукIыжа щIэблэми я цIэр фIыкIэ ягъэIуащ. Куэдым зратат дзэ къулыкъум, адрейхэм къахэкIащ еджагъэшхуэхэр, сурэтыщIхэр, архитекторхэр, тхакIуэхэр, егъэджакIуэхэр, артистхэр.
«Мамлюкхэм я етIуанэ къэралыгъуэр къызэрыхъуар» лэжьыгъэм хьэрып тхыдэтх Хьэким Амин Абдел-Сайед мыпхуэдэу щетх: «Курыт лIэщIыгъуэхэм Мысырым иIа тхыдэм адыгэхэм увыпIэшхуэ щаубыд, ахэр я псэ емыблэжу Iуэхум зэрыхуэпэжым зэщIигъэстащ икIи, зэщIиIэтащ I лIэщIыгъуэм и кIэухымрэ лIэщIыгъуэм и зэхуэдитIымрэ екIуэкIа хьэрып революцэхэр».
А лъэхъэнэхэм Мысырым щыпсэуа адыгэхэм, фIыуэ ялъагъу я хэкум сыт хуэдизкIэ пэмыIэщIэми, я лъэпкъ напэр ягъэпудакъым – щэнхабзэкIэ, щIэныгъэрэ литературэкIэ, зауэ хуэIухуэщIэрэ къэрал зехьэнкIэ зэфIэкIышхуэ яIэу зыкъыщагъэлъэгъуа къэралым, хэку етIуанэ яхуэхъуам, и пщIэр лъагэу яIэту, хуэпэжу къулыкъу хуащIащ. 102
Мысырымрэ Сириемрэ я сулътIан МуIэед (Къэрмокъуэ) Сейфеддин (1412–1421 гъгъ. – тепщэу щыщыта илъэсхэр)
Мысыр щIэныгъэлI, тхакIуэ цIэрыIуэ ал-Макъдиси Iэбу-Хъэлид (1416–1483)
Мысыр тхыдэтх щэджащэ Ийас Мухьэмэд (1448–1524)
Мысырымрэ Сириемрэ я сулътIан Джэмболэт Ашрэф (1500–1501 гъгъ. – тепщэу щыщыта илъэсхэр)
Мысырым и сулътIан Алий-бек алКэбир (1728–1773) Тхыдэ
УсакIуэхэр
Мысыр шэрджэс пащтыхьхэм я щIэблэр
Хьэрып литературэм и классикхэу Баруди (Нэурзокъуэ) Мыхьмудрэ Щэукъий Ахьмэдрэ я гъукIэгъэсэну, абыхэм ирагъэжьа лэжьыгъэм хуэпэжрэ ар япэкIэ зэрагъэкIуэтэным я гъащIи, я гуащIи зэрыхуэгъэпсар нехьэкI-къехьэкI хэмылъу жаIэу щыIащ Джэрым Алийрэ (1881 – 1949) Абазэ Хьэзизрэ (1899 – 1969). А тIури адыгэт икIи хьилмышхуэ зыбгъэдэлъ я хэкуэгъу нэхъыжьхэм пщIэшхуэ къыхуащIу къэгъуэгурыкIуащ. Апхуэдэ зэхущытыкIэм и лъэужь хыболъагъуэ абыхэм я IэдакъэщIэкIхэр щызэбгъапщэкIи.
Джэрымыр ящыщащ Урыс-Кавказ зауэм и илъэс хьэлъэхэм хэкур зыбгынахэм, и натыхъуей унэцIэри ихъумащ. Абы дэгъуэу ищIэрт и анэдэлъхубзэр икIи адыгэ хабзэм фIыуэ хэзыщIыкI лIыуэ щытащ.
Хьэрып литературэр зыджхэм иужьрей усакIуэ нэхъ ин дыдэхэм ящыщу къалъытэ Джэрымыр.
ЩIэныгъэ абы щызригъэгъуэтар Инджылызырщ, нэхъ зыпыщIауэ щытари егъэджакIуэ Iуэхурщ. ИужькIэ Алий щылэжьащ Мысырым щIэныгъэ IуэхухэмкIэ и министерствэм.
Джэрымыр ящыщщ Каир Хьэрыпыбзэм и академие къыщызэIузыхахэм. Бзэм теухуауэ томищ хъууэ абы къыдигъэкIа лэжьыгъэшхуэри гъэхуа псэлъэкIэм зэрызыхуагъасэ тхылъри КъуэкIыпIэ Гъунэгъум щыцIэрыIуэщ. Абы къытрыригъэдзащ «Аль-Муджмал», «Муфассал» щыщ классикэ тхыгъэхэр, лIэщIыгъуэм псэуа усакIуэ Ибн Фарис и псалъалъэрэ аз-3амахъшар и грамматикэмрэ (I – лIлI.). 1934, 1940 гъэхэм Алий къыдигъэкIыгъащ Баруди Мыхьмуд и тхыгъэхэр щызэхуэхьэса диван (усыгъэ тхылъышхуэ). АрдыдэмкIи къигъэлъэгъуащ хьэрып усыгъэм увыпIэ лъагэ щызиIэ усакIуэ щэджащэм и хьилмым пщIэуэ хуищIыр зэрыиныр.
Джэрымым и усэхэм нэхъыбэу яхыболъагъуэ ахэр классикэ къупхъэм Iэзэу зэригъэтIысхьар, зэхэщIыкI куумрэ хэплъыхьа дахагъэмрэ я IэмыркIэ къызэрыгъэщIар.
1938 – 1939 гъэхэм томищ хъууэ Каир къыщыдигъэкIа тхылъыр
щыхьэт зэрытехъуэщи, абы нэхъ къигъэсэбэпыр усэ бзыпхъэ нэхъ инхэрщ. УсакIуэм и бзэм куэдрэ ущрохьэлIэ щIыпIэцIэхэм, бзэм хэкIуэдыкIыжа псалъэхэм, курыт лIэщIыгъуэм псэуа классикхэм я цIэхэм къытепщIыкIауэ къигъэсэбэп фIэщыгъэхэм.
Хьэрып тхылъеджэм деж Джэрым Алий цIэрыIуэ щыхъуащ критикэм иIэту зыщытхъуа и тхыдэ романхэмкIи. Андалусием щытепща хьэрыпхэм абы яхуиусащ «УсакIуэ-пащтыхь» тхыгъэшхуэр. Мыбдеж, шэч зэрытщIымкIэ, Стэнли Лэнпул и IэдакъэщIэкI «Маврхэр – Испанием» жыхуиIэм ижь къыщIихуагъэнущ абы. А тхыгъэр Алий хьэрыпыбзэкIэ Iэзагъэ ин хэлъу зэридзэкIащ. Адрей тхыдэ романхэу «Чэщанэхэм я гуащэ», «ЩIыхьщIэкъу усакIуэ», «Рашид и пщащэ» жыхуиIэхэр ятеухуащ фатIимид тепщэхэм, усакIуэ МутIэнэбби, Бонапарт Наполеон и зекIуэм, I лIэщIыгъуэм и пэщIэдзэм Мысырыр яхузэрымыгъэгуэшу Инджылызымрэ Франджымрэ ирагъэкIуэкIа зэныкъуэкъум.
Абазэ Хьэзиз пасэу усэ тхын щIидзащ. Адыгэ мамлюкхэм я щIэж щIалэщIэр, Мысыр курыхым и къуажэ тхьэмадэм и унагъуэ къыщы- 103 Тхыдэ
тэджар, ирагъэцIыхуащ Щэукъий Ахьмэд. УсакIуэ щэджащэм къилъытащ щIалэм и япэ лъэбакъуэхэр узыншэу. ИужькIэ Абазэм пкърышыпсыхьащ Барудирэ Щэукъийрэ я усэ гъэпсыкIэм хэлъ Iэзагъыр, абы къыдэщхьэлъащ икIи дэгъэгъащ, а щIыкIэмкIи Хьэзиз хъуащ иджырей хьэрып усыгъэм и тхьэгъуш нэхъ лъэщ дыдэхэм ящыщ зы.
30 гъэхэм Абазэм газетхэм, журналхэм къытрыригъэдзащ неоклассикэ усэ зыбжанэ. Щэукъий Ахьмэд и чэнджэщкIэ абы итхащ усэу зэхэлъ «Къеисрэ Лубнэрэ» пьесэр.
1943 гъэм Хьэзиз къыдигъэкIащ «Гужьеям и гурым макъ» диваныр, дунейм ехыжа и щхьэгъусэм хуиусар. А тхылъым къыщыгъэлъэгъуащ Мысырым щыпсэу цIыхубэм я гъащIэм хэлъ гугъуехьхэр.
ИужькIэ Абазэ Хьэзиз и Iэдакъэ къыщIэкIащ драмэ тхыгъэ зыбжанэ. Абы и нэхъыбэр теухуащ ислъам тхыдэм ипэ къихуэ лъэхъэнэм. Ахэр «Ал-Абасэ» (1947), «ЛIыхъужь» (1950), «Шэджэрат ад-Дурр» (1951), «Андалусием и къухьэжыгъуэ» (1952), «Шахрийар» (1954), «Чырэм и нур» (1961), «Къейсэр» (1963) пьесэхэрщ. ГъащIэм и къэхъукъащIэ зэхуэмыдэхэм теухуащ «Бжьыхьэ тхьэмпэхэр» (1957), «Захьрэ» (1968) пьесэхэр.
Абазэ Хьэзиз и тхыгъэхэм набдзэгубдзаплъэу кIэлъыплъащ хьэрып критикэр. ФIыи хужаIэрт, къыщракъухьи къэхъурт.
Литературэм традиционализмэм и лъабжьэр щызыгъэбыдэ АлАккад, Тахьэ Хъусейн, Ал-Уэкил сымэ Абазэр ягъэзахуэ. Реалист еплъыкIэм и телъхьэхэм ар мытэмэму къалъытэ. Абыхэм ящыщу АлАлим, ан-Нэкъаш сымэ къызэралъытэмкIэ, Абазэм и усыгъэр буржуазие жьгъейм и философием ипщэкIэ кIуэркъым икIи зэрыщыту зэран хуохъу жылагъуэ зыужьыныгъэр IупщIу плъагъуным.
Баруди хуэдэу, Абазэ Хьэзизи и гъащIэр тхэн къудейркъым зытриухуар. Каир дэт университетым и юридическэ факультетыр къиуха нэужь, ар лэжьащ генеральнэ прокуратурэм и департаментым и унафэщIым и къуэдзэу.
30 гъэхэм Абазэр парламентым хагъэхьэ, ар Къэлюбие, Фаюм, Минье, Порт-Саид, Асьют вилайетхэм я тхьэмадэу щытащ. 1946 гъэм къулыкъур еутIыпщ, литературэм и къару псомкIи зритын папщIэ.
Абазэ Хьэзиз Хьэрыпыбзэм и академием куэдрэ хэтащ. Мысырымрэ Сириемрэ я гъуазджэмрэ литературэмрэ я Хасащхьэм хыхьэ усыгъэ къудамэм и унафэщIт, къэралым ис усакIуэхэм я Ассамблеем и тхьэмадэт. Абы и ныбжьэгъуфIт Джэрнуси Хъалид. А тIум ассамблеем хэт адрей цIыху 27-ри я акъылэгъут, а псоми литературэр традиционализмэм хэкIыкIын хуейуэ къалъытэрт.
Мыбдеж Джэрнуси щхьэкIэ псалъитI-щы щыжыIапхъэщ. УсакIуэ хъуну щIалэр къыщалъхуащ Араби Ахьмэд и зэщIэхъееныгъэм лIыгъэ къыщызыгъэлъагъуэу хэта адыгэ офицерым и унагъуэм.
Каир дэт университетыр къиуха нэужь, ар лэжьащ журналисту, мыдрисэм и егъэджакIуэу. 1936 гъэм Мысыр радиом иригъэкIуэкIащ усыгъэм и зэхьэзэхуэ. Абы хэта цIыху 346-м ятокIуэри, Джэрнуси къехь япэ саугъэтыр. «Гупсысэм и хуитыныгъэ» – арат ар цIэрыIуэ зыщIа усэм зэреджэр. Илъэс 19 докIри, Джэрнуси Хъалид ХьэрыпыбзэмкIэ академием и саугъэтыр къыхуагъэфащэ (1952 гъэ).
И гугъу щIыпхъэщ нэгъуэщI зы усакIуэми – Сабри Исмэхьил (1854 – 1923), адыгэ мамлюкхэм я щIэблэм, Щэукъий Ахьмэд, Камил Мустэфа, МутIран Хъалил, нэгъуэщI тхакIуэ цIэрыIуэхэм я ныбжьэгъуу щытам. 104 Тхыдэ
Академик Крачковский Игнатий (1883 – 1951) къызэрилъытэмкIэ, Сабри и тхыгъэхэм къыщигъэщIэрэщIэжащ пасэрей усыгъэр икIи ар нобэ Мысырым и усакIуэ нэхъ инхэм ящыщу къалъытэ. Сабри Исмэхьил щхьэкIэ хьэрыпхэм «усакIуэхэм я щихъ» жаIэ. Абы и усыгъэм зэпещIэ традиционализмэмрэ романтизмэмрэ. Сабри и творчествэр лъэхъэнитIу зэпауд. Япэ лъэхъэнэм курыт лIэщIыгъуэхэм я усыгъэ акъужькIэ бэуащ ар, етIуанэм – къызэригъэпэщащ романтикэкIэ гъэнщIа лирикэ, уэрэд куэд итхащ, социальнэ Iуэхугъуэхэм ехьэлIа усэхэр дунейм къытригъэхьащ.
Мы дунеижьым хабзэу къыщокIуэкI:
Гужьейм, дзыхьмыщIым гъащIэр дызокIуэкI.
Уи хэкур хамэм хэутэн ищIам,
Уи лъэпкъыр ещхькъэ бзэншэу бжьым щIэщIам.
Хьэзаб мыухщи, поткIукI гуIэ нэпс,
Имылъагъужу ди нэм дыгъэ нэпс.
ДыхэмыкIыжщи апхуэдэу бэлыхь,
Ди щыгум джатэр щхьэщагъэджэгухь.
ИтIани аркъым: тщIынщ зэтес дунейр,
ЩIэныгъэр, гуащIэдэкIыр хъум дыдей.
ЛIэщIыгъуэрыбжэу кIыфIыгъэм хэтар
Плъагъунщ, ныбжьэгъу, дыгъэпсым хэтшау.
ИтIанэ зауэм щIэбэг тепщэу хъуар
Iэпхлъэпх ищIынут ди къару бэгъуам, – 105
апхуэдэу щетх Сабри Исмэхьил «ГупсысапIэ» зыфIища и усэм.
Мысырым щыщ адыгэ усакIуэхэм ятеухуа ди хъыбарыр дыухынщ Теймур Айшэ (1840 – 1902) и IуэхущIафэмкIэ. Теймур унэцIэр зэрихьэу литератор цIэрыIуэ хъуахэм къахэкIа бзылъхугъэм и адэ Исмэхьил политикэ Iуэхузехьэт. Абы и пхъум щIэныгъэфI щригъэгъуэтащ и унагъуэм. Айшэ уэрсэру ищIэрт бзэ зыбжанэ, хьэрыпыбзэкIэ, къэжэрыбзэкIэ, тыркубзэкIэ усэ итхырт. Журналхэм, газетхэм куэдрэ къытехуэрт абы и хъыбархэри, нэгъуэщI тхыгъэхэри.
Теймур Айшэ и япэ усэ тхылъыр Истамбыл къыщыдигъэкIащ. Прозэми усыгъэми абы нэхъ щищIасэр классикэ тхэкIэрт. ХIХ лIэщIыгъуэм хьэрып гъащIэм щызекIуэу щыта хабзэхэр къэплъытэмэ, усыгъэ уафэм къыдэшэсея вагъуэщIэр зэрыбзылъхугъэм псори къигъэуIэбжьырт. Айшэ муслъымэныгъэр къызэпызыуду ялъытэрт, ауэ а псоми пэувыфащ адыгэ пщащэр. КъуэкIыпIэ Гъунэгъум и цIыхубз псоми япэ абы хузэфIэкIащ журналхэм, газетхэм и тхыгъэхэр трыригъэдзэн. «ЦIыхубзыр, абы и бэнэныгъэр, и гуащIэдэкIыр» зыфIища и тхылъым хьэрып еджагъэшхуэ Тахьэ Ахьмэд къыщегъэлъагъуэ цIыхубз зэщIэхъееныгъэм япэу Теймурыр зэрыхыхьар. 1896 гъэм Айшэ къегъэув муслъымэн цIыхубзхэр гъэрыпIэм къишауэ щхьэхуит щIын хуейуэ, Европэм щыщ адрей бзылъхугъэхэм нэхърэ ахэр щIэнэхъыкIэн щымыIэу. ИужькIэ абы хиша гъуэгум ирокIуэ нэгъуэщI усакIуэ цIыхубзхэри – Ал-Иазиджи Уардэрэ Марраш Мэремрэ. Абыхэм я усэ, новеллэ, публицистикэ тхыгъэ куэд траухуэ социальнэ Iуэхугъуэхэм.
Теймур Айшэ и публицистикэр икъукIэ сэбэпышхуэ къыхуэхъуащ Мей (Зияд Мэрем). А цIыхубз тхакIуэ цIэрыIуэм, иджырей КъуэкIыпIэм Тхыдэ
фIэлIыкI нэхъ ин дыдэ щызиIэхэм ящыщым, и гуащIэр зэрызэфIэувам Теймур Айшэ и фIыщIэшхуи хэлъщ. 1925 гъэм тхыгъэ щхьэхуэ абы хуитхауэ щытащ и адыгэ егъэджакIуэм. 106
Хьэрып литературэм и
неоклассик Нэурзокъуэ Мыхьмуд (1838–1904)
Хьэрып усакIуэхэм я пащтыхь Щэукъий Ахьмэд (1870–1932)
Хьэрып литературэм и классик Теймур Мыхьмуд (1894–1973)
Хьэрып тхакIуэ цIэрыIуэ Юсеф ас-Сибаи (1917–1978)
ТхакIуэхэр
Ди хъыбарым и къыкIэлъыкIуэ напэкIуэцIхэр тедухуащ адыгэ
мамлюк ахъырзэманхэм къатепщIыкIыжа мысыр тхакIуэхэм. Абыхэм я цIэхэр хьэрып литературэм мыкIуэдыжыну къыхэнащ, я IэдакъэщIэкIхэр ядж курыт еджапIэхэм щIэсхэми, студентхэми, къызэрыгуэкI тхылъеджэхэми.
Мысыр новеллэм и япэ вагъэбдзумэр къэзыхьауэ ялъытэр Теймур Мухьэмэдщ (1892 – 1921). Ар къыщалъхуащ филолог лъэрызехьэ, хьэрып классикэ литературэмрэ IуэрыIуатэмрэ я къэхутакIуэ, пасэрей тхылъыжьхэмрэ Iэрытххэмрэ я зэхуэхьэсыжакIуэ Теймур-пэщэ Ахьмэд и унагъуэм. Я анэр пасэу щылIэм, Мухьэмэд щIалэ цIыкIуми абы и къуэшхэми я гъэсэныгъэр и пщэ дилъхьэжащ я адэ шыпхъу Теймур Айшэ.
ТхакIуэ хъуну ныбжьыщIэр и сабиигъуэм щыщIэдзауэ литературэ Iуэхум хэша мэхъу, я унагъуэм исхэм тхылъым пщIэуэ хуащIыр зэрыиным и фIыщIэкIэ. А псор, дауи, лъэужьыншэ хъуакъым Мухьэмэд и дуней еплъыкIэр щызэфIэувэм. Курыт щIэныгъэ абы щызрегъэгъуэт европей курыт еджапIэхэм ещхьу Каир дащIыхьам. А илъэсхэм белджылы къохъу литературэмрэ гъуазджэмрэ абы лъагъуныгъэ зэрыхуиIэр. Апхуэдэ гукъыдэжыр сыт и лъэныкъуэкIи къыдаIыгъ и адэмрэ абы и шыпхъумрэ. ИлъэсипщI ныбжьым къыдыщIедзэ Мухьэмэд усэ тхыныр. Поэзием лъагъуныгъэу абы хуищIар зыкIи ужьыхакъым и гъащIэ мащIэр иухыху.
Абы къыдэкIуэу Теймур Мухьэмэд дихьэхырт гъуазджэм и нэгъуэщI лIэужьыгъуэхэми. Псом хуэмыдэу фIыуэ илъагъурт театрыр. ЕджапIэм щыщIэс зэманым ар куэдрэ кIуэрт спектаклхэм, езым я унагъуэ театрым щыджэгурт, абы щагъэлъэгъуэну пьесэхэр итхырт. Мухьэмэд и къару щоплъыж публицистикэми. Абы къытрырегъадзэ социальнэ-жылагъуэ икIи хабзэ-бзыпхъэ къэхъукъащIэхэм ятеухуауэ тхыгъэ зыбжанэ.
Курыт щIэныгъэ зригъэгъуэта нэужь, ар Париж макIуэ. Илъэсищ- Тхыдэ
кIэ абы щедж европэ литературэр, щыгъуазэ зещI франджы щэнхабзэм, кIэлъоплъ я хьэл-щэнхэм, я хабзэхэм. А къалэм и нэгу щыщIэкIахэр, гукъинэж нэхъ щыхъуахэр Мухьэмэд щызэхуихьэсыжащ «Париж теухуа гукъэкIыжхэр» тхылъым.
Дунейпсо зауэм и пэщIэдзэ зэманым ар ирихьэлIащ Мысырым щыIэу. Абы къехъулIакъым и еджэныгъэр и кIэм нигъэсыну, ауэ, жыIэн хуейщ, алъандэрэ зыхуеджами, зригъэщIами я фIыщIэкIэ Мухьэмэд пасэу къызэрыжэпхъар, Iуэху еплъыкIэ нэхъ зэрыубыда иIэ зэрыхъуар.
Зауэ екIуэкIымрэ революцэ зэщIэхъееныгъэмрэ я толъкъунхэм зэщIищта къэралым Теймур Мухьэмэд зыщрегъэужь щэнхабзэ Iуэху зехьэн и лъэныкъуэкIэ иIэ зэфIэкIымрэ къарумрэ. А зэманым къытрыригъадзэ тхыгъэхэм къызэрагъэлъагъуэмкIэ, ар пэIэщIэт политикэ и лъэныкъуэкIэ къабзэу икIи бзыгъэу укъуэдия еплъыкIэм. Ар либералт, зыпылъари зыщ – цIыху щхьэ закъуэм иIэн хуей хуитыныгъэм, демократием, зэхуэдэныгъэм къыхуеджэныгъэкIэ къыхузэщIэIэтэнырщ.
Зауэ, зауэ нэужь илъэсхэр Теймур Мухьэмэд и литературэ лэжьыгъэм и нэхъ купщIафIэ зэману уващ. Абы етх публицистикэ лэжьыгъэ зыбжанэ, щэнхабзэм, еджэныгъэм, псом хуэмыдэу литературэм теухуауэ. Мухьэмэд и пьесэхэри и хъыбар нэхъыфIхэри а лъэхъэнэрщ дунейм къыщытехьар.
Теймур етхьэкъу драматургием. Абы етх «Хъарым ис бзу цIыкIу», «Абу ас-Саттар – ефэнды», «Ныбжьэгъугъэ жумарт» пьесэхэр, ахэр сценэм щыгъэувыным холэжьыхь, сыт щыгъуи пыщIэныгъэ быдэ яхуиIэщ Париж и театр гупхэм.
«Ас-Суфур», «Ал-Мимбар» газетхэм Мухьэмэд къытрыригъэдза и тхыгъэхэр сэбэп мэхъу театр критикэр къызэщыунымкIэ. Ар ятотхыхь ХХ лIэщIыгъуэм и пэщIэдзэм и драматург, актер цIэрыIуэхэу ал-Юсуф Роз, Хъиджази Сэламэ, Идэ Хьэзиз, ал-Мэхьди Мунир, нэгъуэщIхэми.
Теймур Мухьэмэд Мысырым и япэ театр критик икIи тхыдэдж инщ.
Тхэн Iуэхум абы щиIэ зэфIэкIыр нэхъ къыщынэIуар новеллэхэрщ. Абыхэм я нэхъыбапIэр щитхар 1917 – 1918 гъэхэрщ икIи «Нэхэм ялъагъу псор» псалъащхьэр иIэу «Ас-Суфур» газетым къытрырегъадзэ. А хъыбархэм яхыболъагъуэ кинематограф еплъыкIэкIэ къэпхъуэта хъуа теплъэгъуэхэр. КинокIэ дигъэлъагъум хуэдэу тхакIуэм ди нэгу къыщIегъэувэ жылагъуэр псэуныгъэ и лъэныкъуэкIэ зэрызэтепщIыкI лIэужьыгъуэ зыбжанэ.
Теймур Мухьэмэд новеллэ куэд дыдэ и къалэмыпэм къыщIэмыкIами (псори тIощIым ноблагъэ), ар ялъытэ мысыр литературэм и жанр кIэщIым и лъабжьэр зыгъэтIылъауэ. Социальнэ Iэпкълъэпкъыу гъащIэм къыхигъуатэхэм пэжым и фащэ япэу щызытIэгъар аращ. А гупсысэм арэзы тохъуэ хьэрып литературоведхэри, КъуэкIыпIэ Гъунэгъум щыпсэу къэралхэм я литературэр зыдж журт академик Крачковский Игнатий, украин профессор Крымский Агафангел, азербайджан академик Али-заде Абдулкерим, урыс профессор Коцарев Николай сыми.
И гъэпсыкIэкIэ Теймур Мухьэмэд и новеллэхэр гупитI ипщIыкI хъунущ. Япэрейм хохьэ жылагъуэ-политикэ, цIыху псэукIэм теухуа Iуэхугъуэхэр къыщиIэт хъыбархэр («Дыгъумрэ дыгъумрэ», «МафIэгум», «ХьэгъуэлIыгъуэрэ дыуэщIрэ», «Кофем хэт шэрэ сабэм хэт шэрэ», «Унэ угъурлы», нэгъуэщIхэри). ЕтIуанэ гупым хеубыдэ 107 Тхыдэ
хабзэмрэ нэмысымрэ пыщIауэ цIыхубзым гъащIэм щиубыд увыпIэм, нэчыхьым, унагъуэм, лъагъуныгъэм теухуа тхыгъэхэр. Апхуэдэхэщ, псалъэм папщIэ, «Си тхьэ, хэт мы насыпыр къыщIэбгъэщIар?», «Уэрам. унэ №22», «Сабийуэ щытащ, щIалэ жэпхъа къыхэкIащ» новеллэхэр. ФIыуэ упхрыплъмэ, гу лъыботэ мы хъыбархэри социальнэ Iуэхухэм къуэпскIэ зэрапыщIам.
Теймур Мухьэмэд и новеллэхэм я нэхъыбапIэм тхылъеджэм и гупсысэр къыхуагъэуш мыхъумыщIагъэр, Iеягъэр мылъкумрэ къулыкъумрэ къазэрыпкърымыкIым, атIэ цIыху Iейхэм, бзаджэхэм мылъкури къулыкъури езыхэм яй зэращIым. Апхуэдэ гупсысэхэр и нэщэнэу щытащ ХХ лIэщIыгъуэм и пэщIэдзэм щыIа уэркъ-демократ Iуэху еплъыкIэм.
Теймур Мухьэмэд узэщIакIуэ-идеалистт. Социальнэ мыгъуагъэ псори зэрыбгъэкIуэд хъуну абы къилъытэр мыпхуэдэ хэкIыпIэт – ар цIыхум и зэхэщIыкIым зегъэужьын, щIэныгъэм зегъэубгъун, зылъэкIхэр зылъэмыкIхэм ядэгъэIэпыкъун. Апхуэдэ щIыкIэкIэ тхакIуэм хуэщIауэ псэухэр къыхуриджэрт я мылъкумкIэ къулейсызхэм зыщIагъэкъуэну, ядэгуэшэну.
«ЩIыхьымрэ медалымрэ ятхьэкъуа» хъыбарым Теймур Мухьэмэд щIалэщIэ бейм нехьэкI-къехьэкI хэмылъу жреIэ: «Уэ уи хэкур, ныбжьэгъу, хуэныкъуэщ уи хъугъуэфIыгъуэм щыщ. Хуейщ ар тхъэжыгъуэм къыхуигъэсэбэпыну. Уэ къыпщогугъ тхьэмыщкIэхэр, пщIэ зыщIамыт еджапIэ зиIэну хуейхэр; къыпщогугъ жьыкIэфэкIэ хъуахэр, узым, къулейсызыгъэм, жьыгъэм зэщIиIулIахэр. Уэ къонэцI сабий унэншэхэр. Уэрмырамэ, хэт къахузэIуихын абыхэм сымаджэщхэр, уэрмырамэ, хэт хулъэкIын ар? А зы гъуэгурщ уэ нэхъ пхуэфащэу щыIэр».
Теймур Мухьэмэд уэркъ-либерал гупхэм я Iуэху еплъыкIэр хэIущIыIу ещI. Апхуэдэ гупсысэр абыхэм я дежкIэ гъащIэм и зыужьыкIэм къилъхуа гъуазэт, абы къигъэщIа хабзэт.
«Нэхэм ялъагъу псор» тхылъым ит дэтхэнэ новеллэри къащти, Iэмал имыIэу абы ущрохьэлIэ жылагъуэм хэлъ мыгъуагъэхэм щыщ зыгуэр.
Теймур Мухьэмэд хуабжьу егъэгуейщей мызахуагъэхэм: зылъэкIхэм зыхулъэмыкIхэр зэрагъэпщылIым, тхьэмыщкIэм и лъэр бейм зэрыщIиудым. Абы и тхыгъэхэм куэдрэ ущрохьэлIэ зэныкъуэкъузэпэщIэувэныгъэхэм.
ТхакIуэ набдзэгубдзаплъэр кIыфIыгъэмрэ нэхугъэмрэ зэхэгъэщхьэхукIауэ къэгъэлъэгъуэным хуэIэижьт, икIи ар зи телъхьэ лъэныкъуэр сыт щыгъуи IупщIт: ягъэикIэхэмрэ ягъэпудхэмрэт. Теймурыр и бийт икIи екIурабгъу имыIэу ебэнырт цIыху Iейхэм, напэншэхэм.
Хъыбархэм ящыщ зыбжанэ дунейм къытехьэным щхьэусыгъуэ хуэхъуащ езы тхакIуэм и гулъытэ жаныр гъащIэм и къэхъугъэ куэдым зэрыпыщIар. Щапхъэу къэтщтэнщ «Кофем хэт шэрэ сабэм хэт шэрэ» хъыбарыр. КIэщI дыдэу къэпIуэтэжмэ, мыращ Мухьэмэд и нэ къыфIэна Iуэхугъуэр.
А пщэдджыжьым езы тхакIуэр и ныбэ изу пщэдджыжьышхэ ищIри IуэхукIэ ежьащ Александрие кIуэну. Вокзалым деж щрихьэлIащ куэдым езыгъэгупсыса Iуэху: зы лIы гуэрым, зэрыпIащIэм къыхэкIкIэ IэщIэхури, шэ зэрыт и кхъуэщыныр къутащ, ауэ шэр Iисраф хъууэ кIуэдакъым – фейцейуэ хуэпа щIалэжь цIыкIухэу пэмыжыжьэу щыт- 108 Тхыдэ
хэр къажэри, сабэм хэлъэда шэр джэдум хуэдэу бзэгукIэ къабзеижу щIадзащ. ТхакIуэм а теплъэгъуэм игу къигъэкIыжащ пщэдджыжьышхэм кофе иримыфыфу абы хикIэн хуея шэр джэдум зэрыритыжар.
Хъыбарыр еух мыпхуэдэ псалъэхэмкIэ: «О, Азалыхьталэ, нышэдибэ кофем хэскIэн хуея шэм дауэ селъэстэуэнкIэ хъуа, мыбдежым мы тхьэмыщкIитIым сабэм хэт шэр анэ быдзышэм хуэдэу ирафу?!»
Апхуэдэ кIэуххэр хьэл яхуэхъуащ Теймур Мухьэмэд и новеллэхэм я нэхъыбапIэм. Абы тхылъеджэр къыхуриджэ хуэдэщ езым дэгупсысэну: захуэу пIэрэ цIыху лажьэншэр яубыду лъэхъуэщым зэрырадзэр, лIыукIхэр, дыгъуэгъуакIуэхэр щхьэхуиту дунейм зэрытетыр («Дыгъумрэ дыгъумрэ»), цIыхум и пщIэр мылъку бгъэдэлъымкIэ къызэралъытэр («Махуэшхуэ хьэндрэфий»)?
«ХьэгъуэлIыгъуэрэ дыуэщIрэ» хъыбарым хэт цIыхуитIым я гъащIэхэмкIэ къэгъэлъэгъуа мэхъу дунеитI зэпэщIэувар. ГущхьэIыгъым и къуэр малIэри телъщ, а зэман дыдэм пэщэм и къуэм фыз къригъэшауэ хьэгъуэлIыгъуэшхуэ хуещI. Пэщэм ауи идэркъым хьэдэ щIэзылъхьэ къулейсызым зыгуэркIэ зыщIигъэкъуэну. Ар дунеитIым, гъащIитIым я плъыфэ, я щытыкIэ зырызщи, ахэр зэрызэпэщIэтым и щапхъэ нэрылъагъущ. Мылъку зиIэмрэ зимыIэмрэ щызэбгъэдэс, зым и пщIэнтIэпс адрейм щишх псэукIэм зэныкъуэкъум нэхъ зыкъыщеIэт.
«ХьэгъуэлIыгъуэмрэ дыуэщIымрэ» щекIуэкI зэныкъуэкъум уигу къегъэкIыж Чехов Антон и «ХэплъапIэ» тхыгъэр.
ЩIэныгъэм цIыхум и дунейр нэхъ нэху, къабзэ зэрищIыр хьэкъыу зыпхыкIа тхакIуэм и тхыгъэхэри хуигъэпсырт а Iуэхум. Абы и лъэныкъуэкIэ щапхъэфIщ «МафIэгум» хъыбарыр. Мы тхыгъэм купщIэ нэхъыщхьэ хуэхъуар мэкъумэшыщIэм къыщхьэщыжынырщ, абы цIыхугъэ кIэлъызехьэнырщ. А хъыбарым Теймур Мухьэмэд щыдегъэлъагъу адыгэ лIыжь угъурлыр, жылэм я тхьэмадэу хахар. А образыр езы тхакIуэм фIы дыдэу зэрилъагъур белджылы ещI хуэсакъыу, икъукIэ Iэзэу плъыфэхэр къызэригъэсэбэпымкIэ.
«Купем къыщIыхьащ илъэс 60 зи ныбжьын тхьэмадэ. Абы и нэхэр дахэщ, езыр нэкIущхьэплъу зэрыщытым къегъэлъагъуэ ар адыгэ лъэпкъым къызэрыхэкIар. И пащIэ кIапитIыр тхьэкIумэ лъэдакъэхэм нэсрэ хужыпIэну йокIуэкI. Ар къэтIысащ си гупэкIэ, гъуэгуанэ техьа псоми я нэгур щIиджыкI пэлъытэу зэпиплъыхьу», – етх Теймур Мухьэмэд.
«Мыбдежи абдежи», «Мысырым щыпсэухэр гъащIэм къыщIыкIэрыху щэхухэм ящыщ зы», «Унэ угъурлы», «Уэрам. унэ №22», «ЩIыхьымрэ медалымрэ ятхьэкъуа» хъыбархэм къыщыгъэлъэгъуащ щIэныгъэ зэгъэгъуэтынымрэ гуманист Iуэху еплъыкIэ и лъэныкъуэкIэ тхакIуэм и псэр нэхъ зезыхуэмрэ.
Илъэс 29-рэщ Теймур Мухьэмэд къигъэщIар. Абы щыщу литературэ лэжьыгъэм лъос илъэсипщI иримыкъу. Сыт хуэдэ къэхъугъэхэмкIэ гъащIэр къэмыукъубеями, адыгэ мамлюкхэм къащIэхъуа тхакIуэм и цIэм игъащIэкIэ пыщIауэ щытынущ мысыр новеллэмрэ лъэпкъ театрымрэ.
ТхакIуэм и къалэмыпэ къыщIэкIа псори зэхуахьэсыжри, томищ хъууэ Каир къыщыдагъэкIащ 1922 гъэм. Япэ томыр, «Псэм и лыдыкIэ» жыхуиIэр, къызэIуех Теймур Мухьэмэд и гъащIэмрэ и лэжьыгъэмрэ теухуауэ абы и къуэш Теймур Мыхьмуд итха пэублэ псалъэмкIэ. И къуэшым иригъэжьа лэжьыгъэм сыткIи хуэфащэу къыпищащ Тей- 109 Тхыдэ
мур Мыхьмуд. Ар хъуауэ щытащ мысыр модернистхэм я школым и пхыгъэкIакIуэ нэхъ цIэрыIуэ дыдэ. Мыхьмуд иджырей реалист новеллэ жанрым и къызэгъэпэщакIуэу, Мысырыр щыгъэтауэ, хьэрып къэрал псом къыщалъытэ.
«Теймур Мыхьмуд ди литературэм щиубыд увыпIэр ебгъапщэ хъунущ Чеховымрэ Горькэмрэ – урыс, Мопассан – франджы литературэхэм щаIыгъ увыпIэхэм», – апхуэдэу тхакIуэм хужиIащ мысыр критик цIэрыIуэ Хаддад Абу Фарид Мухьэмэд. «Хьэрып литературэр – ХХ лIэщIыгъуэм» тхыгъэм академик Крачковский Игнатий щыжеIэ: «Новеллэр иджырей мысыр литературэм утыкур нэхъ щызыубыда жанрщ. Абы къыдэплъеящ адрей хьэрып къэралхэри. Къапщтэмэ, апхуэдэщ Иракыр. Сириер езым и гъуэгукIэ абы къекIуэлIащ Джэбран и зэман лъандэрэ, абы къыгухьэри, а зэщIэхъееныгъэр япэкIэ зыгъэкIуэтэн куэдкIэ щIэгъэкъуэн хъуащ. Ауэ абыхэм я цIэрыIуагъэр я къэрал гъунапкъэм икIакъым икIи Теймур Мыхьмуд фIэкIа зыми хузэфIэкIакъым а жанрым и тхьэмадэу хьэрып къэрал псоми хэIущIыIу щыхъун».
Псэу щIыкIэ Мыхьмуд хъуауэ щытащ иджырей хьэрып литературэм и классик. 1947 гъэм тхакIуэм, и гуащIэм пщIэшхуэ зэрыхуащIым и щыхьэту, Каир Хьэрыпыбзэм и Академием и саугъэт кърат. ИлъэситI докIри, Теймур нэхъыщIэр абы и академикыу хах.
Ар 1894 гъэм мэкъуауэгъуэм и 16-м къалъхуащ. Теймур-пэщэ Ахьмэд тхэныр фIыуэ иригъэлъэгъуат и къуэ гъэфIэн Мыхьмуди. ИщхьэкIэ къызэрыщыдгъэлъэгъуащи, Мухьэмэд и гъуэгум ирикIуащ и къуэш нэхъыщIэри. И зыгъэпсэхугъуэ зэманыр къуажэ нэхъ пхыдзахэм щигъакIуэурэ, абы анэ быдзышэу пкърышыпсыхьащ феллахьхэр зэрыпсалъэ бзэ къулейр, къэIуэтэкIэ дахэрэ IуэрыIуатэм и ауан щIыкIэкIэ узэдар. Мухьэмэд щIыгъуу абы нэхъ гъунэгъуу зригъэцIыхуащ мэкъумэшыщIэхэм я гъащIэр, икIи иужькIэ ахэр къыщигъэсэбэпыжащ и хъыбархэм, повестхэм, пьесэхэм.
1939 гъэм Теймур Мыхьмуд и хъыбархэр щызэхуэхьэсауэ
къыдэкIа тхылъым къызэрыщигъэлъэгъуащи, абы и гуащIэр зэфIэувэным икъукIэ сэбэп къыхуэхъуащ и адэр, и къуэш нэхъыжьыр, и адэ шыпхъу Теймур Айшэ, абы къыдэкIуэу тхылъ зэджахэр, езым гъащIэм щызригъэгъуэта Iуэху еплъыкIэр.
1914 гъэм Мыхьмуд мазэ зыбжанэкIэ Iэрызехьэу пIэм хэлъащ. Узым и зэранкIэ абы еджапIэ ищхьэр къыхуэухакъым. Апхуэдэу щыхъум, мурад ещI тхэн лэжьыгъэм ерыщу зритыну. Адыгэ щIалэм куэд щIеджыкI, зрегъащIэ къухьэпIэ литературэр. Псом хуэмыдэу франджыхэм яйр. И лэжьыгъэм и пэщIэдзэ лъэхъэнэм ар етхьэкъу Мопассан. ИужькIэ итхахэм хыболъагъуэ тхакIуэ ныбжьыщIэр Чеховым зэрыдэплъейр.
Урыс литературэр щIэгъэкъуэн къызэрыхуэхъуам теухуауэ Теймур Мыхьмуд 1958 гъэм етх: «Нобэр къыздэсым ефIэкIыныгъэр сэ изот цIыхугъэ жумартагъкIэ Iэта урыс литературэм, Чеховыр собж новеллэ зытххэм я нэхъ Iэзэ дыдэу. Сэ псэкIэ зыхызощIэ псэкупсэ къуэпс гуэрхэмкIэ урыс литературэм, гъуазджэм сазэрыпыщIар».
20 гъэхэм я пэщIэдзэм хуозэ Теймур Мыхьмуд и япэ рассказхэр дунейм къыщытехьар. Абыхэм гъащIэр къыщигъэлъагъуэрт зэрыщыт дыдэм хуэдэу, къызыфIэгъэщI IэмыркIэ дунейм теплъэныр IэщIыб зэрищIыр белджылыт. И хъыбар нэхъ пасэхэм сюжет яхуэхъур ар фIыуэ зыщыгъуазэ, жэщ-махуэ жыхуаIэм хуэдэу зыхэс, езым къедза 110 Тхыдэ
«дуней цIыкIурт». «Щихъ Джумэ», «МытIу Алий и адэш» япэ тхылъхэм Теймур Мыхьмуд зыкъыщигъэлъэгъуащ тхакIуэ-реалисту. Ар хуабжьу игъэпIейтейрт мысыр феллахьхэм, къулыкъущIэхэм, буржуазие курытымрэ жьгъеймрэ къахэхъукIа цIыхухэм я гъащIэр зыхуэдэм.
ТхакIуэм къегъэлъагъуэ мэкъумэшыщIэ къызэрыгуэкIхэм я гъащIэ гугъур, сыт щыгъуи къыкIэрыхуарэ зыщIэхъуэпс тIэкIуми лъэIэсыну зэфIэкI зимыIэхэр. Хьэжьвакъэжьышхрэ IулъхьэкъеIыхыу псэу къулыкъузехьэхэмрэ буржуазие жылагъуэм хэлъ мыхъумыщIагъэхэмрэ сэтей къыщищIкIэ, абы ирогубжь, ирогубжь фэрыщIхэм, пцIыупсхэм, Iужажэхэм, къулыкъущIэкъухэм, н.
Буржуазие цивилизацэм и щIыб зэрыхуэгъэзар псом хуэмыдэу наIуэу абы къыщигъэлъэгъуащ къалэм теухуа и хъыбархэу къулыкъущIэхэм, сатуущIхэм, «щIалэгъуалэ дыщэм» теухуахэм.
Теймур Мыхьмуд и новеллэхэр зэрытха бзэм теухуауэ жыIэн хуейщ ар зы лъэныкъуэкIэ къызэрыгуэкIыу, къегъэкIуэкI-негъэкIуэкI, зэрызелъафэ хэмыту зэрызэщIэлъэщIар, нэгъуэщI лъэныкъуэкIэ къапщтэмэ, ар икъукIэ шэрыуэщ икIи купщIафIэщ. ТхакIуэм къегъуэтыф зи гугъу ищIым дэплъагъун хуей щытыкIэ нэхъыщхьэр икIи ар апхуэдизкIэ нэхуу, къабзэу уегъэлъагъури, нэм къыIуидзэр зи гугъу ищIым и теплъэ къудейркъым, атIэ тхылъеджэр негъэплъыс абы игу лъащIэм. Адыгэ щIалэм и новеллэхэр кIэщIщ, напэкIуэцI зыщыплIщ зэрыхъур. Абы и рассказхэр, япэ ит адрей тхакIуэхэм яйм ебгъапщэмэ, хуэхейщ ущие егъэлеям.
Фахьури Хъаннэ зэрыжиIэмкIэ, «Теймур Мыхьмуд иджырей хьэрып литературэм щыяпэу къигъэщIащ образ щэджащэхэр, икIи ахэр къигъэлъэгъуащ бгъуагъкIи, кIыхьагъкIи, кууагъкIи». Гу лъотэ
цIыхухэр, зи гугъу ящIым къызэщIиIэтауэ, Iуэхум хуэжыджэру
зэрызэпсэлъылIэм, икIи абы наIуэу къегъэлъагъуэ Теймур-драматургым Iэзагъышхуэ зэрыбгъэдэлъыр.
ТхакIуэм куууэ къегъэлъэгъуэф и лIыхъужьхэм я гурыгъу-гурыщIэхэр, я гупсысэр. Ауэ ар пкъынэ-пкъынэу зэпкърихыу аркъым, атIэ Iуэхум къыщыхъу-къыщыщIэхэм епхауэ цIыхум и псэм зэрызигъазэр дегъэлъагъу, абы щыгъуэми псалъэ куэди, теплъэгъуэ зыбжани къимыгъэсэбэпу зэ тегъэпсэгъуэкIэ къегъэнэхуэф нэхъ хэубыдыкIауэ гу зылъыуигъэтэнур.
Теймур Мыхьмуд къыдигъэкIащ новеллэхэр зэрыт тхылъу тIощIым щIигъу. Ахэр лIэщIыгъуэм и япэ Iыхьэм мысыр жылагъуэм и гъащIэм реалист гъуджэ яхуохъу, къигъэщIа художественнэ теплъэхэр а лъэхъэнэм и фащэ ящыгъыу къызэщIотаджэ. Абы и новеллэхэр бзэ куэдкIэ зэрадзэкIри къыщыдагъэкIащ Нью-Йорки, Лондони, Парижи, Мадриди, Рими. УрысыбзэкIэ щхьэхуэу къыдэкIахэм нэмыщI, «Былътырыкуих», «Уэздыгъэ щIыхухэр», «Иджырей хьэрып новеллэхэр», «КъуэкIыпIэ новеллэхэр», «Хьэрып тхакIуэхэм я рассказхэр», «КъуэкIыпIэ альманах» сборникхэм ихуащ икIи дунейм къыщытехьащ Мэзкууи Ленингради. КъызытехъукIа адыгэ мамлюкхэм Iэзэу ягъабзэу щыта джатэр къалэмкIэ зэзыхъуэкIа тхакIуэр, хьэрып литературэм и классикыр, къалэмым ирилэжьащ адэшхуэхэм яхэлъа лIыгъэмрэ къабзагъымрэ яхуэфащэу. Абы и тхыгъэхэр хьэрып утыкум къикIри дунейпсо утыкум ихьащ, цIыхубэм я пащхьэ къалэн лъапIэ зэрыщигъэзащIэм и нэщэнэу. 111 Тхыдэ
40 гъэхэм Теймур Мыхьмуд и гуащIэм символизмэм ижь къыщIеху, фIэщхъуныгъэ зыхэмылъ цIыхупсэ ешам, нэщхъеягъуэрэ Iейрэ фIэкIа гъащIэм хэзымылъагъуэм пэгъунэгъу мэхъу. Ауэ тхакIуэр реализмэм пIалъэкIэщ зэрытебэкъукIар, абы щыгъуэми езым и гъуэгу пхызыхыну хущIэкъум псы нэпкъ зэсылIэн къыщилъыхъуэ лъэхъэнэм IэщIэкI хабзэ щIэщхъуущ ар къэплъытэ зэрыхъунур. 50 гъэхэм я пэщIэдзэм, реализмэм и гъуэгум къытеувэжа нэужь, Теймур Мыхьмуд къыхуриджащ мыпхуэдэу: «ЦIыхубэм ябгъэдэлъ гъуазджэр – ар гъащIэм и гъуазджэщ».
1952 гъэм и бадзэуэгъуэ мазэм екIуэкIа революцэмрэ абы иужькIэ щыIа зэхъуэкIыныгъэхэмрэ лъэужьыншэ хъуакъым Теймур Мыхьмуд дежкIэ. 1957 гъэм хьэрып къэралхэм я тхакIуэхэм Каир щрагъэкIуэкIа ещанэ зэхуэсышхуэм абы къыщыхуреджэ лъэпкъ-щхьэхуитщIыжакIуэ бэнэныгъэм нэхъ жыджэру хэтынхэу. Нэхъ пасэу, 1953 гъэм, Мыхьмуд къыдигъэкIауэ щытащ «Уэрамыщхьэ музыкант» тхылъыр. Абы ит хъыбархэм ящыщ «Демонстрацэ» жыхуиIэм игу щIэгъуу къыщегъэлъагъуэ пащтыхьыгъуэм и бий бэнакIуэхэр. «Революционерхэр» (1955) повестыр тхакIуэм триухуащ «офицер щхьэхуитхэу» Насер Гамал зи унафэщIхэм къаIэта зауэм. Хьэрып хэгъуэгухэм я цIыхубэм хамэ къэрал къикIа щIыдагъэ монополиехэм иращIэкI бэнэныгъэр къыщыхощ «Шамрухь» романым. Мы тхыгъэшхуэм мысыр литературэм щыяпэу лэжьакIуэбэ классыр къыщыгъэлъэгъуащ революцэ къару лъэщу.
Теймур Мыхьмуд и цIэр ину Iуащ гъащIэ, тхыдэ Iуэхухэм ятеухуа и пьесэхэр щызэхуэхьэса тхылъ куэдхэмкIи. Академик Крачковский Игнатий къызэригъэлъагъуэщи, ар «ящыщкъым ехъулIэныгъэ зэпцIагъащIэм игъэжакъуэхэм. Теймур Мыхьмуд ерыщу и IэдакъэщIэкIым йолэжь: япэкIэ кIуэ къудей мыхъуу, къигъэзэжрэ къытрыригъэдза пьесэхэр, новеллэхэр, повестхэр щIэрыщIэу кхъузанэм щIигъэкIыжрэ нэхъ лъэщ ищIу, хэбгъэзыхьмэ, зэрыщыту щызэрихъуэкIыпэ къэхъуу».
ТхакIуэм къигъэщIащ илъэс 79-рэ. Ар Каир щылIащ 1973 гъэм. Псэуху абы лъэкI къимыгъанэу и гуащIэ хилъхьащ Мысырым и жылагъуэ, литературэ гъащIэр ефIэкIуэным. 1964 гъэм Мыхьмуд хах радиомрэ телевидениемрэ папщIэ тхэ драматургхэмрэ тхакIуэхэмрэ я Ассоциацэм и тхьэмадэу. Ар «Ал-Киссэ» журналым и редакцэм и унафэщIу щытащ. Теймур Мыхьмуд хьэрыпхэр нэхъ зыгъэпIейтей Iуэхугъуэхэм ятеухуауэ Каир, Александрие, Бейрут дэт университетхэм лекцэ къыщеджэрт. Абы и Iэдакъэ къыщIэкIащ новеллэм и тхыдэмрэ теориемрэ теухуа къэхутэныгъэ куэд («Новеллэ зэратх щIыкIэм и Iэмалхэр», «Хьэфиз новеллэтхщ», «Гъуазджэм дэ дызэрыхуэныкъуэр», «ТхакIуэ IэщIагъэм сыхуэзыгъэуша къуэпсхэр», н.), апхуэдэу бзэщIэныгъэм, филологием я Iуэхугъуэ зыбжанэм елэжьащ.
Мысыр литературэм новеллэ жанрым и лъабжьэр щызыгъэтIылъахэм ящыщ зыуэ, Теймур Мыхьмуд и ныбжьэгъуфIу икIи и ныкъуэкъуэгъуу, махуибгъу къудей фIэкIакIэ абы нэхърэ мынэхъыжьу щытащ Лашын ТIэхьир Мыхьмуд. Ар адыгэ офицер унагъуэм къыщалъхуащ 1894 гъэм мэкъуауэгъуэм и 7-м. Инженер еджапIэр къиуха нэужь, ТIэхьир куэдрэ Iуэху щищIащ ЛэжьыгъэхэмкIэ департаментым. Абы Iэзэу ищIэрт къыдалъхуа и адыгэбзэр. Ар хэту щытащ 1935 112 Тхыдэ
гъэм Каир къыщызэIуаха «Адыгэ зэкъуэшыныгъэ» хасэм. Лашын къуэшыгъэкIэ япыщIат адыгэ куэдым, апхуэдэу Сирием, Иорданием, Тыркум икIа мухьэжырхэм. ТхакIуэ цIэрыIуэм фIыуэ ицIыхурт Амман щыщ адыгэ студентхэу Нэгуэр Наурыз, Архагъэ Хьисэ, Шурдым Ахьмэд сымэ, ХХ лIэщIыгъуэм и 40 – 50 гъэхэм Каир щеджауэ щытахэр.
Лашын ТIэхьир пасэу дихьэхащ литературэм. 1925 гъэм, нэгъуэщI тхакIуэ щIалэхэри щIыгъуу, абы къызэригъэпэщащ «ЕджапIэщIэ» хасэр икIи илъэситIкIэ къыдигъэкIащ «Фаджр» журналыр. Абы и напэкIуэцIхэр зыхухахыр езыхэм я IэдакъэщIэкIхэм я закъуэтэкъым, атIэ зи жьауэ щIэт инджылыз, франджы, нэмыцэ, урыс литературэхэм щыщ зэрадзэкIырти традзэрт. 1926 гъэм Исамадин Насиф щIыгъуу ТIэхьир хьэрыпыбзэкIэ зэридзэкIащ Достоевский Федор и «МыкIуэдыжын щхьэгъусэ» жыхуиIэр.
«ЕджапIэщIэм» и лъэхъэнэм ирохьэлIэ адыгэ щIалэм и хъыбархэр щызэхуэхьэса япэ тхылъитIыр – «Бжьамийм и пыдыхьэшхыкI», «ЯIуэтэж.» зыфIищахэр – къыщыдэкIа зэманыр.
1934 гъэм Крачковский Игнатий и тхыгъэхэм ящыщ зым мыпхуэдэу щитхащ: «ТеймуритIми я IэдакъэщIэкIхэм икъукIэ куэд ялэжьащ иджырей тхакIуэхэм я лъэхъэнэм дежкIэ; иджырей хьэрып литературэм псори зыхущIэплъ жанр нэхъ зыкъизых щыхъуащ новеллэр. Абыхэм я лъэхъэнэгъуу къэдгъэлъэгъуэфынущ Убейд зэкъуэшхэр е «Бжьамийм и пыдыхьэшхыкI», «ЯIуэтэж.» тхылъхэу ауанкIэ псыхьахэр зытха Лашын ТIэхьир».
Теймур Мухьэмэд и новеллэхэм и фащэкIи, и купщIэкIи яподжэж Лашыным и новеллэ «Къуажэм теухуа гукъэкIыж» жыхуиIэр, «ЯIуэтэж.» тхылъым итыр. Ар къызэрыщIидзэр мыращ: хъыбарыр къэзыIуэтэжыр и ныбжьэгъум щIыгъуу макIуэ къыщалъхуа, щапIа, къыщыхъуа къуажэм. Ахэр абы нос мэрем махуэу икIи я щхьэ Iуэху тIэкIу зэрахуэну хуожьэ.
Япэ псалъэхэм къыщыщIэдзауэ гу лъыботэ хабзэу къекIуэкI къуажэ гъащIэр къетхэкIыныр тхакIуэм IэщIыб зэрищIыр.
ЕтIощIанэ лIэщIыгъуэм и пэщIэдзэм мысыр тхакIуэхэм хьэл яхуэхъуауэ щыта этнографическэ узэдыкIэм пэIэщIэщ ар. МэкъумэшыщIэ псэукIэм хэлъ сыт хуэдэ Iуэху я нэхъ жьгъейри тхакIуэм къелъытэ икIи мыхьэнэшхуэ ирет, къалэн ин игъэзэщIэн хуейуэ тхыгъэм хигъэувэурэ. Феллахьхэм я тхьэмыщкIагъэр нэхъ къыхэгъэбелджылыкIауэ къегъэлъагъуэ абы: я щыгъынхэр фIыцIэщ икIи зэхэчэтхъащ; имычэзууэ жьы хъуа цIыхухэм я нэщхъыр зэхэлъщ; узым зэблишарэ пщIэнтIэпсымрэ гугъуехьымрэ зэрагъэлымпIыжа нэкIу зэлъахэр гъащIэм дощыгъуэ; фаджэу, ныбаджэу, сымаджэу зи сабиигъуэр къуажэ уэрам фIейм щызыхь ныбжьыщIэ лъапцIэрыщэхэр къамылъхуами нэхъыфIтIи жыуагъэIэу къулейсызщ. КIэщIу жыпIэмэ, Лашын сыт хуэдэ Iэмалри къегъэсэбэп, хэкум илъ залымыгъэр нэхъ гущIыхьэу къигъэлъэгъуэн папщIэ. Уеблэмэ псы зэрыщIагъэлъадэ шэрхъышхуэхэр зыгъэкIэрахъуэ вы ешахэм дунейр зэрафIэмыIэфIыжри щыхьэт тохъуэ мысыр жылагъуэм зы IэфIыгъэ закъуи, зы гурыфIыгъуэ гуэри зэрыдэмылъым.
ТхакIуэм нехьэкI-къехьэкI хэмылъу къигъэлъэгъуащ феллахь гъащIэр зэрыщыт дыдэр. Пэжщ, абы зи гугъу ищIхэм ятеухуауэ «щIэн хуейр мыращ» жиIэу зыми триубыдэркъым, атIэ илъагъу псор тхыгъэкIэ игъэбелджылыуэ аращ. Апхуэдэу фIэкIа имыщIми, а къигъэ-
8 Заказ № 22 113 Тхыдэ
лъэгъуэжыр апхуэдизкIэ Iэзэу икIи гум хыхьэу уи пащхьэ кърегъэувэри, плъэмыкIыу уогъэщIагъуэ псалъэм и къарумкIэ абы зэфIигъэкI лэжьыгъэм и инагъыр.
Лашыным зи гугъу ищIхэм я пэжагъыр пепхьэх хъунукъым реалист унэтIыныгъэщIэм тет иджырей тхакIуэхэу Шаркауи Абдурахьмэнрэ (1920 гъэм къалъхуащ) Идрис Исуфрэ (1927). Новеллэ зыбжанэм адыгэ тхакIуэм къыщеIэт цIыхубз гъащIэм теухуа упщIэхэр икIи, абыхэм я жэуап къилъыхъуэурэ, сэтей къещI бзылъхугъэм и Iуэху зыIутыр. Щапхъэ белджылыхэмкIэ дегъэлъагъу хуитыныгъэ зимыIэ щхьэлъащIэр гугъу зэрехьыр. «ЖыIэдаIуэм и унэ» хъыбарым лIыхъужь нэхъыщхьэу хэт Наимэ цIыхубз щIалэщ икIи дахэщ. «Ар зэрыгуакIуэм лъабжьэ хуэхъур, – етх Лашын ТIэхьир, – мыIэрысэм хуэдэ и нэкIуркъым, шатэм хуэдэу и напэ хужьыркъым, мазэ ныкъуэм хуэдэ и набдзэ къурашэркъым, щам чыцIыбжьэхэр уигу къэзыгъэкI и пэ захуэркъым, мраморым хуэдэу цIанлъэ и бгъитIыркъым. Ар – мис а псэкупсэ дахагъ жыхуэтIэу сурэтыщIхэр къызэщIэзыIэтэ, усакIуэхэр мыжеиж зыщI дахагъэу цIыху гъэсам и унэм щIыхьэ насыпырщ». И насыпыншагъэти, Наимэ и щхьэгъусэ Мыхьмуд цIыху жьейщ, дыджщ. Абы Наимэ фызу къыщIишар унэрэ феддан зыбжанэ хъу щIапIэрэ зэриIэрщ. Наимэ и лIым дихь гъащIэр мыгъуэщ, гуныкъуэгъуэхэмыкIщ.
КъикI щымыIэми, мызэ-мытIэу абы и мурадащ апхуэдэ псэукIэм зригъэхъуэжыну, щымыхъум, Мыхьмудым къыбгъэдэкIыжащ. Ауэ абы и лIыр хуейтэкъым и фызымрэ езымрэ зэбгъэдэкIыжыну, арати, хеящIэм унафэ ищIащ зилI дэпсэужыну хуэмей муслъымэн цIыхубзхэр здэщыIэ щIыпIэм Наимэ ягъэкIуэну.
Езыр зэрыхуейм хуэдэу зи гъащIэр зыухуэну хэта бзылъхугъэм и мурадхэр пщIыхь дахэм хуэдэу щылъэлъэжым, апхуэдэ хуитыныгъэ зэримыIэри къыгурыIуэу и гугъэр абы щыхихыжым, Наимэ къегъэзэж Мыхьмуд деж, къегъэзэж, хамэлI и гупэ хэгъуэлъхьэну къыхуихуа нэужь. Мыхьмуд и гуфIэгъуэм гъуни нэзи иIэтэкъым икIи ар къызыхэкIар и щхьэгъусэм къызэрыригъэгъэзэжыфартэкъым, атIэ лъэпкъ хъункIэ зыщыгугъ сабийр къыщалъхуну зэманыр къызэрыблэгъарт.
Пщащэм и гурыщIэхэмрэ адэ-анэм я мурадхэмрэ зэтемыхуэу зыщызэраупсейм теухуа новеллэхэри иIэщ Лашын ТIэхьир. Абы и роман «Хьэуа зыщIымыгъу Iэдэм» жыхуиIэр 1934 гъэм дунейм къытехьащ. Ари зытеухуар егъэджакIуэ цIыхубзщ, Мысырым япэу щхьэхуит щыхъуа бзылъхугъэхэм ящыщ зыщ.
40 гъэхэм я пэщIэдзэм зэчиишхуэ зиIэ тхакIуэм тхэн щигъэтащ, абы щхьэусыгъуэ хуэхъуари зым и дежкIи мыгурыIуэгъуэу. ТIэхьир и иужьрей тхылъу новеллэхэр щызэхуэхьэсар, «Жьым ихь щхьэтепхъуэр» зыфIищар, 1940 гъэм Каир къыщыдэкIащ. Абы иужькIэ Лашыным тхылъ къыдигъэкIын дэнэ къэна, газетхэм, журналхэм зыри къытрыригъэдзакъым, япэм абыхэм щIэмычэу и хъыбархэр традзэу щытами.
Урыс литературовед Коцарев Николай къызэрыхигъэбелджылыкIымкIэ, «Лашын и IэдакъэщIэкIхэм хьэл нэхъыщхьэ яхуэхъуахэм ящыщщ купщIэмрэ а купщIэр зыкIуэцIылъ фащэмрэ зэрызэпэшачэр. Абы и зэманым апхуэдэ узэрыщрихьэлIэр зэзэмызэххэт. Лашын и лIыхъужьхэр икъукIэ куэд мэхъу. Абыхэм я дунейр зыхуэдэмкIэ тыншу уи нэгу къыщIэбгъэхьэфынущ зауитI зэхуаку лъэхъэнэм мысыр жылагъуэр (псом хуэмыдэу къалэ гъащIэр) зэрыщытар. 114 Тхыдэ
Лашыным и лIыхъужьхэм ящыщ куэд гъуэгу зэхэкIыпIэм щыгупсысэу урохьэлIэ, къыхахынур ямыщIэу: е заукIыжын хуей мэхъу, е къэзыухъуреихьыр псэм темыхуэж мэхъури, ар ямыбгынэу хъуркъым.
Лъэпкъым къыдэгъуэгурыкIуэ щэнхабзэмрэ къызэщыуныгъэ, къэщIэрэщIэжыныгъэ, е нэгъуэщI гуэру «нэхьдэ» псалъэм къиубыдхэмрэ зэтемыхуэу къилъытэрт тхакIуэм.
Лашын ТIэхьир 1954 гъэм дунейм ехыжащ. Абы и хъыбархэр урысыбзэкIэ зэдзэкIауэ Мэзкуу къыщытрадзащ «Мысыр новеллэхэр», «Хьэрып прозэ» сборникхэм. 1960 гъэм адыгэ тхакIуэм и тхыгъэ псори зэхуэхьэсауэ Каир къыщыдэкIащ. Абы пэублэ псалъэ хуитхащ мысыр новеллэтх цIэрыIуэ, литературовед икIи дипломат Хакъкъи Ехья.
Теймур зэкъуэшхэмрэ Лашын ТIэхьиррэ я зэчийм пщIэшхуэ хуищIырт, абыхэм я ныбжьэгъуфIт тхакIуэ, журналист икIи социолог Мэзхьэр Исмэхьил, иджырей мысыр киноактер цIэрыIуэ Мэзхьэр Ахьмэд и адэм.
Студенту щыщыта зэманым, 1908 гъэм, щыщIэдзауэ абы къыдигъэкIырт «Аш-Шааб» газетыр. Илъэсибгъу дэкIа нэужь Мэзхьэрыр «Ал-Усур» журналым и редактор нэхъыщхьэ мэхъу. ТхакIуэ щIалэм и дуней еплъыкIэр зэфIэуващ Дарвинрэ Сарруф Екъубрэ (1852 – 1927) я щIэныгъэр и гъуазэу. Сарруф ливан тхакIуэщ, Каир щыпсэуащ, «Ал-МукътэтIэф» журналым и тхьэмадэт.
Мэзхьэр Исмэхьил хьэрыпыбзэкIэ зэридзэкIащ Дарвин и лэжьыгъэ «ЛIэужьыгъуэхэм я къэхъукIэ» жыхуиIэр. ИужькIэ ар «АлМукътэтIэф» журналым и редактор нэхъыщхьэ ящI. АбыкIэ хэIущIыIу щIыным пещэ европей щIэныгъэмрэ щэнхабзэмрэ я ехъулIэныгъэхэр, эволюцием ехьэлIауэ Дарвинрэ Спенсеррэ я гупсысэхэр. Абыхэм къадэкIуэу Мэзхьэр Исмэхьил йолэжь хьэрып гупсысакIуэшхуэхэм я тхыдэм ехьэлIа Iуэхухэм икIи абыхэм я псынащхьэр Европэм ирепх. 60 гъэхэм абы къызэIуех «Жылагъуэм и энергетикэм и теориер», ар долажьэ «Франклин» америкэ тхылъ тедзапIэм, США-м и социолог-щIэныгъэлIхэм я лэжьыгъэхэр зэредзэкI. 1967 гъэм Бейрут къыщыдегъэкI езым и гъащIэм теухуа тхыгъэр – «ЩIалэгъуэм и гугъуехьхэр» повестыр.
Мысыр тхакIуэхэу адыгэхэм къахэкIахэм ящыщу адэкIэ сыкъытеувыIэну сыхуейт театр лэжьакIуэшхуэ икIи режиссер цIэрыIуэ Уахьбэ Исуф и къуэш нэхъыщIэ, иджырей драматург, новеллэтх Iэзэ Уахьбэ СэIэдин.
СэIэдин и япэ хъыбархэр щытригъэдзар 1942 гъэрщ. Ар хэтащ 1952 гъэм бадзэуэгъуэм и 23-м екIуэкIа революцэм, ди эрэм ипэкIэ 525 гъэм Мысырым къэжэрхэр къыщытеуа лъандэрэ щыIа дэкъузэныгъэр тридзу, пащтыхьыгъуэр икъутэу къэралым и щхьэ и унафэ ищIыжыну хуит зыщIа зэщIэхъееныгъэм. ИлъэсихкIэ Уахьбэр полицэм хэтащ. А зэманым абы гъащIэм щилъэгъуахэр, и лэжьыгъэм зыщрихьэлIахэр сэбэп къыхуэхъуащ бзаджащIэхэр къэубыдыным теухуа и новеллэхэр щитхым.
1958 гъэм СэIэдин «Аш-Шахьр» журналым и редактор нэхъыщхьэу ягъэув. А илъэсым дунейм къытехьащ Уахьбэм и новеллэхэр щызэхуэхьэса и япэ тхылъыр. 1961 гъэм Каир щагъэуващ абы и япэ пьесэ «Алыхьым къихъумэр» жыхуиIэр. Абы къыщыгъэлъэгъуащ 1952 гъэм и бадзэуэгъуэ мазэм ипэкIэ екIуэкIа Iуэхугъуэхэр. Пщыхэм зыпэщIасэу мэкъумэшыщIэхэр ерыщу къыщыукъубея 1951 гъэм 115 Тхыдэ
къуажэм къыщыхъуахэм теухуащ «Ещанэ класс зиIэ вагон» (1962) жыхуиIэр.
1964 гъэм Уахьбэ СэIэдин и пьесэ «Бадзэнэфхэм я лъэмыж» жыхуиIэм къытращIыкIыу спектакль ягъэувауэ щытащ. А драмэм къиIэт Iуэхугъуэхэр теухуащ 1952 гъэм и бадзэуэгъуэм екIуэкIа революцэр къыщыблэгъа зэманым къалэхэмрэ къуажэхэмрэ къыщыхъуну зыпэплъэ зэхъуэкIыныгъэхэм. Спектаклхэр псори зыгъэувар СэIэдин и къуэш Исуфщ.
Инджылыз тепщэм и бийуэ Мысырым и цIыхубэм 1919 гъэм ирагъэкIуэкIа бэнэныгъэрщ зытеухуар «ГъэсакIуэ», «ГъущI Iунэхэр» пьесэхэр. Ахэр Каир дэт Лъэпкъ театрым 1967 – 1968 гъэхэм щигъэуващ Уахьбэ Исуф. «Псы зэрыщIагъэлъадэ шэрхъибл» – аращ зэреджэр хьэрып-журт ещанэ зауэу 1967 гъэм екIуэкIам кърикIуахэм тепсэлъыхь драмэм.
Литературэ гупхэм зэныкъуэкъу гуащIэ яхилъхьауэ щытащ Уахьбэ СэIэдин и пьесэм къытращIыкIыу ягъэува «Сценэ къуагъ жэщтеуэ» спектаклым. А пьесэм къэрал Iуэхузехьэхэр литературэмрэ критикэмрэ зэрыхэпщэфIыхьым и щхьэтепхъуэр трех.
Уахьбэм европей драматург зыбжанэм я пьесэ зэридзэкIащ, литературэм ехьэлIа Iуэхугъуэхэм ятеухуауэ критикэ тхыгъэхэр журналхэм, газетхэм къытрыригъэдзащ.
Азиемрэ Африкэмрэ я тхакIуэхэм я тхыгъэ къыхэхахэр щызэхуэхьэса библиотекэу томипщI хъум и япэ тхылъыр – «КъуэкIыпIэ Гъунэгъум и тхакIуэхэм я тхыгъэ къыхэхахэр» жыхуиIэр – Мэзкуу дэт «Прогресс» тхылъ тедзапIэм 1978 гъэм къыщыдэкIауэ щытащ. Ар щытрадзэ махуэхэм дунейм ехыжащ ас-Сибаи Юсеф, а томыр зыгъэхьэзырахэм ящыщ зыр. Ар пщIэкIэ къащта лIыукIым Кипр хытIыгум щыIэщIэкIуэдащ. Хьэрып тхакIуэ цIэрыIуэр икIи жылагъуэ лэжьакIуэшхуэр президент Насер Гамал и ныбжьэгъуфIу, и щIэгъэкъуэну щытащ, 1952 гъэм екIуэкIа бадзэуэгъуэ революцэм жыджэру хэтащ.
Адыгэ мамлюкхэм къатепщIыкIыжа литератор цIэрыIуэ Сибаи Мухьэмэд и унагъуэм 1917 гъэм къралъхуащ Юсеф. ЩыцIыкIум къыщыщIэдзауэ ар дихьэхауэ еджэрт урыс, къухьэпIэ къэралхэм я классикхэм я IэдакъэщIэкIхэм. Илъэс пщыкIуплI щрикъум ар адэншэу къэнащ. Апхуэдэу щыхъум, Юсеф мурад ищIащ и гъащIэр дзэм ирипхыну икIи дзэзешэхэр щагъэхьэзыр еджапIэм щIэтIысхьащ. Ар къиуха нэужь, мамлюк нэсхэм ещхьу, ар шуудзэм хыхьащ, иужькIэ танкыдзэм зритыжащ. 1952 гъэ революцэр къэхъеиным куэд имыIэжу ас-Сибаи ягъэув дзэм и музейм и нэхъыщхьэу, итIанэ Мысырым и танкыдзэхэм я унафэщIым и къуэдзэу.
Литературэмрэ гъуазджэмрэ ехьэлIа IуэхухэмкIэ щыIэ Хасэм и тхьэмадэу ар 1956 гъэм хах. ИлъэситI докIри, Азиемрэ Африкэмрэ я къэралхэм я зэакъылэгъуныгъэм и организацэм и генеральнэ секретару ягъэув. Президент Насер и лъэIукIэ ас-Сибаи илъэс зыбжанэкIэ Мысырым щэнхабзэмкIэ и министр IэнатIэм пэрытащ.
Жылагъуэ лэжьыгъэхэмкIэ гъэнщIауэ щытащ адыгэлIым и гъащIэр: ар ящыщт ТхакIуэхэм я союзымрэ новеллэтххэм я клубымрэ къызэзыгъэпэщахэм, я редактор нэхъыщхьэт «Ар-Рисалэ алДжадидэ», «Лотос», «Ахар саа» журнал цIэрыIуэхэм. 116 Тхыдэ
Ас-Сибаи Юсеф и гуащIэ ирихьэлIащ Азиемрэ Африкэмрэ щыпсэу лъэпкъхэм я щхьэхуитыныгъэм щIэзэууэ ирагъэкIуэкI бэнэныгъэм быдэу щызэкъуэувэным. Ар и телъхьэу щытащ Мысырым Совет Союзымрэ адрей социалист къэралхэмрэ пыщIэныгъэ быдэ яхуиIэным. МамырщIэкъу лэжьыгъэу ас-Сибаи иIэр къалъытэри, 1960 гъэм абы къратащ Мамырыгъэм и дыщэ медалу Ф. Жолио-Кюри и цIэкIэ щыIэр.
Ас-Сибаи мызэ-мытIэу щыIащ ди къэралым.
1947 гъэм Каир къыщыдэкIауэ щытащ Юсеф и новеллэхэр щызэхуэхьэса «НэкъыфIэщIхэр» тхылъыр. 1933 гъэм къыщыщIэдзауэ и тхыгъэхэр яриту щытащ Мусэ Сэлам къыдигъэкI журналхэм.
40 гъэхэм и кIэухым тхакIуэм IэщIыб ещI и тхыгъэхэр нэхъ зытриухуэ лъагъуныгъэ зэрызехьэхэр, щхьэзакъуэ-лъакъуитI романтизм гъунапкъэм йобакъуэри, революцэ романтизмэм зрет, иужькIэ критикэ реализмэм хуокIуэ.
«ФитIнэ лъапсэ» (1949) япэ роману ас-Сибаи итхар теухуащ 1952 гъэ революцэм ипэкIэ мысырлыхэм я гъащIэм и лъэныкъуэ зэмылIэужьыгъуэхэм. УрысыбзэкIэ къыдэкIам и пэублэ псалъэм мыпхуэдэу щыжиIащ Исуф: «ФитIнэ лъапсэ» си романыр стхащ Мысырыр колонизаторхэм я лъэгудыгъуэм щыщIэгурымыхь, лъэпкъ, социальнэ гъэпщылIыныгъэхэм я лIэужьыгъуэ щIэгъэщхъуэжахэм щагъэгуIэ, кIэ зимыIэ гъэпщылIыныгъэм щитхьэлэ лъэхъэнэм; мысырлыхэр я щхьэхуитыныгъэм щIэзэууэ лъы щагъажэ, хуитыныгъэм, щIакхъуэ Iыхьэм, къэщIэрэщIэжыныгъэм, мамырыгъэм щыщIэбэн зэманым».
Ас-Сибаи Юсеф и Iэдакъэ къыщIэкIащ тхылъ 50-м щIигъу, публицистикэ тхыгъэ куэд. Роман къудейуэ абы иIэр 20-м нызэрохьэс. Юсеф и тхыгъэ нэхъыфIхэу къалъытэ революцэ романтизмкIэ псыхьа романхэу «Си гур къызэтыж» (1955), «Гъуэгу къэзыгъэзэж» (1958) жыхуиIэхэр, иджырей гъащIэм теухуа романхэу «Дэ ди закъуэкъым» (1969), «ГъащIэр – напIэдэхьеигъуэщ», «Дэ банэ тсэркъым» (1973), Асуан псы IущIапIэр зэраухуам теухуа «Зэманым нэхърэ нэхъ лъэщ» (1966) пьесэр, нэгъуэщIхэри.
«Си гур къызэтыж» романыр езы тхакIуэм и гъащIэм триухуащ. Абы къыщыгъэлъэгъуащ 1952 гъэ революцэр къыщыхъеину лъэхъэнэм мысыр офицерхэм я дуней еплъыкIэр зыхуэдар. «Гъуэгу къэзыгъэзэжыр» повестыр топсэлъыхь япэ хьэрып-журт зауэу 1948 гъэм екIуэкIам.
УрысыбзэкIэ зэдзэкIауэ Юсеф и тхыгъэ зыбжанэ традзащ ди деж къыщыдэкI «Иностранная литература», «Огонёк» журналхэм.
Мэзкуу, Ташкент, Ленинград тхылъ тедзапIэхэм дунейм къыщытехьащ «Псызехьэр лIащ», «ФитIнэ лъапсэ», «Дэ банэ тсэркъым» романхэмрэ рассказхэр щызэхуэхьэса «ЦIыху угъурлыщэхэр» тхылъымрэ.
1974 гъэм ас-Сибаи и литературэ лэжьыгъэм хуагъэфэщауэ щытащ «Лотос» саугъэтыр.
Юсеф адэ гулъытэ хуищIырт и хэкуэгъухэу литературэм зи гъащIэр пызыщIахэм. Псом хуэмыдэу ар хуэгуапэт Абазэ Сэруэт, роман, повесть, пьесэ, хъыбар куэд зи Iэдакъэ къыщIэкIа, европей тхакIуэхэм я Iэрытххэм я зэдзэкIакIуэ Iэзэм. Сэруэт и ехъулIэныгъэхэм щыгуфIыкIырт ас-Сибаи. Юсеф адыгэ щIалэр тригъэгушхуэрт тхыдэм хыхьэжа темэхэр къитIэщIыжыну икIи сыткIи фIэкъабылт езыхэр къызытепщIыкIыжа адыгэ мамлюкхэм куэд щагъэхъа зэман жыжьэм нэсыжу тетхыхьыну. 117 Тхыдэ
Абазэм и IэдакъэщIэкIхэм я нэхъыфIщ «Ибн-Аммар» повестыр, «ГъащIэ и гъащIэж» пьесэр, «Нил Iут чэщанэ» романыр.
1959 гъэм абы Каир къыщыдигъэкIащ къуажэ гъащIэм тепсэлъыхь роман «Махуэхэм защызыдзей» зыфIищар, Мысырым и къэрал саугъэтыр зыхуагъэфэщар. 1960 гъэм Абазэ Сэруэт къыдегъэкI «Дыгъэр иджыри къыкъуокI» романыр, ЕтIуанэ дунейпсо зауэм иужькIэ мысыр щIалэгъуалэм я псэукIэр зыхуэдэм теухуар. Абы къыщыгъэлъэгъуащ щIэблэщIэ къэхъум гъащIэщIэ ухуэным хузэфIэкI хилэжьыхьу езым хуэфэщэн увыпIэ екIу щиубыдын папщIэ фIэщхъуныгъэ зэрыщыIэр.
Литературэ гъуэгум и япэ лъэбакъуэхэр 50 гъэхэм зыча Абазэ Сэруэт ноби игъэтIылъакъым и къалэмыр. Абы и хъыбар, пьесэ, роман куэд традзэ «Ас-Сэкъафэ» журналым, «Ал-Гумхурие» газетым, тхылъ щхьэхуэу къыдокI.
Иджыпсту Мысырым адыгэу мини 100 хуэдиз щопсэу. Абыхэм я анэдэлъхубзэр ящIэжыркъым, ауэ я хабзэхэр яхъумащ, я тхыдэм щыгъуазэщ, лъэпкъ шхыныгъуэхэр дэгъуэу ягъэхьэзыр. 1932 гъэм Каир абыхэм къыщызэрагъэпэщащ «Адыгэ зэкъуэшыныгъэ» хасэр. Абы и унафэщIу щытащ Гъалиб Хьэмид-бекрэ Ростом Рашидрэ. Хьэмид-бек хьэрыпыбзэкIэ зэридзэкIащ Жэрэщты Исмэхьил итха «Кавказым и тхыдэр». Ростом Рашид и къуэрылъхут Уэсмэн Рыфкъий генералым, Тэуфикъ-хедивым и зэманым дзэзешэ министру щытам. Абы и адыгэ унэцIэ дыдэр Фэукъуэщ.
1920 гъэм Рашид къиухащ Сорбоннэ университетыр. ФуIэд Езанэмрэ Фэрыкъурэ Мысырым я пащтыхьхэу щыщытам, абыхэм къэралым къулыкъу лъагэхэр щаIыгъащ. Ростом Рашид и тхыгъэхэр къытригъадзэрт «Ал-РисалэI» («Тхыгъэхэр») икIи «Ал-МукътэтIэф» («Тхыгъэ къыхэхахэр») журналхэм. Абы и цIыхугъэфIт Рушди Расым – «Адыгэхэмрэ Мысырымрэ», «Алий-бек ал-Кэбир», «Ар – си лъэпкъщ! Адыгэр и лъэпкъым топсэлъыхь», «Адыгэ лъэпкъым и къекIуэкIыкIам и нэщхъеягъуэхэр», «Ислъамымрэ щхьэхуит гупсысэмрэ» тхыгъэхэр зи IэдакъэщIэкI адыгэ щIалэр. Урыс-Кавказ зауэм теухуащ Рушди итха «Жан» повестыр. Ар 2004 гъэм Налшыки къыщыдэкIащ (адыгэбзэкIэ ТIымыжь Хьэмыщэ зэридзэкIащ). Иорданием и адыгэ жылэхэм Ростом Рашид 1932 гъэм щыIащ. 1933 гъэм мазаем и 9-м абы Амман игъэхьащ письмоищ – Нэхущ Мысхьуд, абы и къуэ Хьэмид, ипхъу Iэминэ сымэ я деж. И тхыгъэхэм ящыщ зым Рашид мыпхуэдэу щитхащ: «Фи бынхэм яжефIэж абыхэм Хэку зэраIэр, абы нэхърэ нэхъ дахи дунейм зэрытемытыр. Фи щIэблэм Кавказыр зэи ящывгъэгъупщэ хъунукъым. Абыхэм иращIэ: адыгэхэр лъэпкъ къабзэщ, лэжьэрейхэщ, щхьэхуитыныгъэр фIыуэ ялъагъу, уафэ къащхъуэм и лъабжьэм шэрджэсу къызэрыщалъхуам папщIэ я щхьэр лъагэу иралъагъуж икIи я гъащIэр яухыху къызыхэкIа лъэпкъым хуэфащэу щрет.».
ХамэщI къыщыхута адыгэ хэхэсхэм яхуэлэжьэным Ростом Рашид и гъащIэ псор триухуащ. Абы и лъэпкъэгъухэр игъэгушхуэрт, мылъкукIэ ядэIэпыкъурт. Каир и институтхэм щеджэ адыгэхэр абы и унэ щыпсэурт. Кавказым и тхыдэр щызэхуэхьэса библиотекэ къулей дыдэ Рашид иIэт. Сирием, Иорданием, Ливаным, Палестинэм къикIыу Мысырым еджакIуэ къакIуэ адыгэ псоми абы и тхылъхэр хуиту къагъэсэбэпырт. Жьы дыдэ хъуауэ ар 1976 гъэм дунейм ехыжащ.
«Мамлюк щIэпхъуэжа» жыхуиIэ тхыгъэмкIэ хьэрып литера- 118 Тхыдэ
турэщIэм къыхыхьащ тхыдэ романыр. Ар и IэдакъэщIэкIщ Зейдан Джирджи (1861 – 1914).
ТхакIуэ хъуну щIалэ цIыкIур Бейрут щыпсэу унагъуэ тхьэмыщкIэм къыщалъхуащ. ЩыныбжьыщIэм Джирджи бэIутIэIу куэд Iууащ, ауэ зэи къэдзыхакъым. ВакъэлъэщIу щыта щIалэ ерыщым япэщIыкIэ фармацевт IэщIагъэр зригъэгъуэтащ, итIанэ пщыхьэщхьэ еджапIэм инджылызыбзэ щиджащ. 1882 гъэм ар Мысырым кIуащ, дохутыр хъун гурылъ иIэу. Зейдан и гурылъыр къыщемыхъулIэм, «Зэман» газетым лэжьыгъэ къыщигъуэтащ. Илъэсищ нэужьым абы Бейрут егъэзэж. Ливаным Джирджи щиджащ пасэрей журтхэм, хьэмшэрийхэм, къэжэрхэм я бзэхэр. ИтIанэ Зейдан и щIэныгъэм Лондон щыхигъахъуэри, Каир Iэпхъуэжыпащ.
1888 гъэм щыщIэдзауэ абы зрет тхакIуэ IэщIагъэмрэ къэхутэныгъэ лэжьыгъэмрэ. Илъэсищ нэужьым Джирджи къызэIуихащ типографие, ар лъабжьэ хуэхъуащ иджыпсту хьэрып къэралхэм нэхъ ин дыдэу щыIэ «Дар ал-Хьилал» тхылъ тедзапIэм.
Зейдан Джирджи роман 22-рэ итхащ. Абы щыщу 17-р ислъамым и пасэрей тхыдэм теухуащ. «Мамлюк щIэпхъуэжа», «Мамлюкхэм я IуэхущIафэ», «Мэхьди гъэр ящIащ» романхэр тхакIуэм Мысырым иса ди лъэпкъэгъухэм я гъащIэм тритхыхьащ.
ТхакIуэм и IэдакъэщIэкIхэр бзэ куэдкIэ зэрадзэкIащ. Зейдан и тхыгъэхэр Лондон, Париж, Рим, Берлин, Ленинград, Дели, Коломбэ, Тегеран, Баку, Истамбыл къыщыдэкIащ. Джирджи и романхэм тхыдэм щыгъуазэ уащI, ахэр бзэ тыншкIэ, дахэкIэ, къызэрыгуэкIкIэ тхащ.
Дэ ди тхылъеджэри, сызэригугъэмкIэ, дихьэхагъэнщ япэу дунейм адыгэбзэкIэ къытехьа «Мамлюк щIэпхъуэжа» романым. Ар шэрджэс мамлюкхэм къащыщIа щIэщхъум топсэлъыхь. КъыщыдэкIар Мейкъуапэщ.
«Мамлюк щIэпхъуэжар» Хъуажь Мухьэмэд-Хъер адыгэбзэкIэ Мухьэмэд-Хъер адэжь щIыналъэм къызэрыкIуэжрэ илъэс 41-рэ хъуащ. Ар Джулан лъагапIэхэм хиубыдэ Барекъэ къуажэм къыщалъхуащ, ныбжьыщIэу Сирием иIэпхъукIащ, Иорданием куэдрэ щыпсэуащ. Дамаск дэт университетыр къиухри, Хъуажьыр уэчылу лэжьащ.
Хэкум къигъэзэжа нэужь, абы хьэрыпыбзэкIэ зэридзэкIащ «Къэзанокъуэ Жэбагъы» жыхуиIэ тхылъыр, МэшбащIэ Исхьэкъ и «Бзиикъуэ зауэ» романыр, КъурIэн лъапIэр (Нало Зауррэ Болий Мустэфаррэ и гъусэу).
Мухьэдин (Жамбей) Хъалид 1922 гъэм шыщхьэIу мазэм и 17-м Каир къыщалъхуащ. Абы дзэ щIэныгъэхэмкIэ еджапIэмрэ Каир дэт университетым и сату факультетымрэ къиухащ.
Насер Гамал и гъусэу Хъалид яхэтащ мысыр пащтыхьыр 1952 гъэм тезыдза «Офицер щхьэхуитхэр» хасэр къызэзыгъэпэщахэм.
1964 гъэм Жамбейр «Ал-Ахъбар» газетым и редактор нэхъыщхьэу ягъэуващ. ИужькIэ ар Хьэрып социалист союзым (АСС) и ЦК-м хагъэхьэ.
1975 гъэм и жэпуэгъуэ мазэм, АСС-р и лъабжьэу, Жамбейм Лъэпкъ-прогрессивнэ парт (НПП) къызэрегъэпэщ. АСС хасэр зэбграутIыпщыкIыжа нэужь, 1977 – 1980 гъэхэм ар НПП-м и тхьэмадэу, иужькIэ и генеральнэ секретару мэлажьэ.
1978 гъэм къыщыщIэдзауэ илъэс зыбжанэкIэ НПП-м и орган «АлзэридзэкIащ. 119 Тхыдэ
Ахьали» газетым и редакцэм и унафэщIуи щытащ. КъуэкIыпIэ Гъунэгъум щыIэ щытыкIэр захуагъэм тету зэтес щIыжыным, къэралым и жылагъуэ-политикэ гъащIэм демократием и хабзэхэр щыгъэувыным теухуа и тхыгъэхэр мызэ-мытIэу Хъалид а газетым къытрыригъэдзащ.
Жамбейрщ мамырыгъэм и телъхьэхэм я зэщIэхъееныгъэр Мысырым къыщызэзыгъэпэщари. 1958 гъэм къыщыщIэдзауэ Хъалид Мамырыгъэр хъумэнымкIэ мысыр лъэпкъ Советым и генеральнэ секретарщ, Мамырыгъэр хъумэнымкIэ Дунейпсо Советым и вицепрезидентщ. Iуэху щхьэпэм хуищIа хэлъхьэныгъэ инхэм къапэкIуэу абы Жолио-Кюри и цIэкIэ щыIэ дыщэ медалыр къратащ. 1970 гъэм Жамбей Хъалид хуагъэфэщащ «Лъэпкъхэм яку мамырыгъэр щыгъэбыдэнымкIэ» щыIэ Дунейпсо Ленин саугъэтри.
Адыгэ мамлюкхэм къэралыр щаIэщIэлъа лъэхъэнэр Мысырым и тхыдэм хэбдз зэрымыхъунум ещхьу, абы и литературэри къызыфIэбгъэщIыфынукъым Баруди, Щэукъий, Теймур зэкъуэшхэр, Абазэ зэкъуэшхэр, Джэрымыр, Лашыныр, Сабри, Уахьбэ, ас-Сибаи, нэгъуэщIхэри хэмыту. Курыт лIэщIыгъуэхэм адыгэ мамлюкхэм куэд ялэжьащ Мысыр къэралыгъуэр лъэщ хъунымкIэ. Нобэр къыздэсым Каири, Александрии, Щами, Хьэлэби хэщIа щIагъуэ щымыIэу дэтщ абыхэм я ухуэныгъэ хьэлэмэтыщэхэу архитектурэ телъыджэм и фэеплъ ину къэнахэр. Апхуэдэ ухуэныгъэхэм, сыт хуэдэу щымытми, зэманым зыщыдигъазэкIэ зэхъуэкIыныгъэ гуэрхэм я лъэужь къыщытенэ къохъу, ауэ адыгэ мамлюкхэм къатепщIыкIахэм я литературэ IэдакъэщIэкIхэр зэрыщыт дыдэм хуэдэу фэеплъ мыкIуэдыжщ нобэ псэу лIакъуэхэми, пщэдей къалъхунухэми я дежкIэ, ар я псэкупсэ хъугъуэфIыгъуэщ хьэрып къэрал псоми, и хъугъуэфIыгъуэщ къэщIэрэщIэжа КъуэкIыпIэ Гъунэгъум и щэнхабзэр зыфIэгъэщIэгъуэн дэтхэнэ зыми. 120 Мухьэмэд,
ЩIэныгъэхэмкIэ Дунейпсо Адыгэ Академием и вицепрезидент, Урысей Федерацэм
щэнхабзэмкIэ щIыхь зиIэ и лэжьакIуэ Тхыдэ
ЛIэщIыгъуэхэм я лъэужь
ЩIэныгъэлIхэм къызэрахутамкIэ, адыгэшым и ныбжьыр илъэс минищым ноблагъэ. Нартхэм я лъэхъэнэм дунейм къытехьэри, апхуэдиз гъуэгуанэ къызэпичащ абы, шы лъэпкъ цIэрыIуэхэм ящыщ зы хъун папщIэ.
Адыгэхэм ижь-ижьыж лъандэрэ шы зэрызэрахуэм щыхьэт тохъуэ археологхэм щIы щIагъым къыщIахыж пасэрей хьэпшыпхэри пасэрейхэм къызэранэкIа хъыбархэри. Тхыдэм къыхэнащ мыпхуэдэ хъыбар: пасэрей дзэпщ цIэрыIуэ Александр Македонскэм и адэм, пащтыхь Филипп, Псыжьрэ Тэнрэ къыщищэхугъащ… шы мин тIощI. 121
Пасэ дыдэу цIэрыIуэ хъури, адыгэшым и пщIэмрэ и уасэмрэ зэи ехуэхыжакъым, абы щыхьэт техъуэфынущ мы зы щапхъэри: шы ящэхун щхьэкIэ, сатуущIэхэр щызэхыхьэ кърым бэзэрхэм адыгэшыр нэгъуэщI шы лъэпкъхэм елъытауэ хуэдэ 20-25-кIэ щынэхъ лъапIэт. Пасэрей дзэпщхэм я деж къыщыщIэдзауэ, шуудзэ зыгъэшэс дэтхэнэми адыгэшым пащI щыIакъым, ар щхьэусыгъуэ хуэхъури, адыгэшым и лIэужьыр жыжьэ нэсащ, абы илъ ящIэтщ нобэ дуней псом щыцIэрыIуэ шы лъэпкъ куэдым. Пасэрейм мыпхуэдэ псалъэ къызэринэкIащ: цIыхум дамэ къритакъым тхьэм, дамэ къыщримытым, шыкIэ къыхуэупсащ. Дамэ пэлъытэт шыр цIыхум дежкIэ. Гъуэгуанэм я нэхъ кIыхьри игъэкIуэщIыфырт адыгэшым, еш ищIэртэкъым, зекIуэлIыр гъуэгум къыщытрини къэхъуакъым. Бгылъэ ихьамэ, адыгэшыр мэз бжэным хуэдэт, бгы задэми, щыхупIэми, лъагъуэ зэвми, къуршыпс уэрми щыщтэртэкъым – шыщIэ ныбжьым щитым щыщIадзэрти, а псом хуагъасэрт.
Шы лъэпкъ цIэрыIуэ зыбжанэ къагъэхъуащ адыгэхэм. Нэхъ цIэрыIуэхэм ящыщт щолэхъур, трамыр, абыкъур, бекъаныр, есэнейр, нэгъуэщIхэри – шыр зей лъэпкъым я цIэр фIащыжауэ. Зейм я дамыгъи традзэрт шым, зы лъэпкъым и дамыгъэ нэгъуэщI лъэпкъым къигъэсэбэпи хъунутэкъым. ЩолэхъукIэ зэджэ шы лъэпкъым мыпхуэдэ хъыбар къыдогъуэгурыкIуэ. Шыр зейм, Щолэхъупщым, и дамыгъэр нэгъуэщIхэми къагъэсэбэп щыхъум, пщым ар къезыщIэр къиумысын мурад ищIащ. Пхъэшыкъу лъагэ игъэуври, пщым дамыгъэ нэпцI зытелъ шыхэр зэхуригъэхусащ, езым ишхэри яхиутIыпщхьащ. Пхъэшыкъум ихьэри, пщым шыхэр игъэщтащ яхэуэурэ. Щигъащтэм, пхъэшыкъум елъэфар езым ишхэрщ, дамыгъэ нэпцI зытелъ шыхэр пхъэшыкъум къинащ. «Пхъэшыкъум къинар щолэхъукъым, щолэхъур пхъэшыкъум елъащ», – жиIащ пщым. Абы иужькIэ Щолэхъупщым и дамыгъэ зыми къигъэсэбэпыжакъым…
Гъуэгуанэ кIыхь зэригъэкIуэщIыфым, тафэри бгылъэри зэризэ- Тхыдэ
хуэдэм нэмыщI, адыгэшыр Iущт, жэщ мазэхэми гъуэщэнутэкъым, епсыхамэ, ямылъахъэми, зейм бгъэдэкIынутэкъым, апхуэдизкIэ есэрти. Адыгэшым итхьэкъуа тхакIуэ цIэрыIуэ гуэрым мыпхуэдэ псалъэ къызэринэкIащ: «ФIамыщIым хуэдэщи, къарапцIэщ, и лъэр псыгъуэщ, и нэ дахитIыр птригъэкIыркъым, и гуащIэр-щэ! Ибгъэлъамэ, къыжьэдэпкъуэжыху къызэтеувыIэнукъым; къосэнщи, хьэм хуэдэу уи ужь итынущ…» Абы щIыдгъужынщ: адыгэшым нал щIалъхьэу щытакъым, и лъэбжьанэр апхуэдизкIэ быдэти. * * *
Нарт эпосым и купщIэр дунейм къызэрытехьэ лъандэрэ адыгэхэм къадогъуэгурыкIуэ дамыгъэкIэ зэджэр. ЩIы щIагъым къыщIэкIащ илъэс минищым нэблагъэ ныбжь зиIэ дамыгъэ, кхъуэщын къутахуэхэм, мывопцIэхэм, къинэмыщI пасэрей хьэпшыпхэм къытенауэ. Тхыдэр щыхьэт тохъуэ дамыгъэхэм мыхьэнэшхуэ зэраIэм. КъыщежьагъащIэм дамыгъэм и къалэнар зыщ: абыкIэ ягъэнахуэу щытащ цIыхум бгъэдэлъ мылъкур – шым, Iэщым, унагъуэм щызэрахьэ хьэпшыпхэм, Iэмэпсымэхэм традзэурэ. Хуэм-хуэмурэ ар хъуащ лъэпкъым и дамыгъэ, и къалэнми зиубгъуащ. Дамыгъэр нэхъ иужьыIуэкIэ традзэ хъуащ мывэ сынхэм, ныпхэм, Iэщэ-фащэхэм.
Дамыгъэр лъэпкъым и тхыдэ пэлъытэщ, абы уригъуазэмэ, белджылы пхуэщынущ лъэпкъхэм я къежьапэр, абыхэм зэпача гъуэгуанэр. Куэдрэ урохьэлэ лъэпкъ зыбжанэм зы дамыгъэ щызэрахьэ. Зы дамыгъэ зэрахьэнкэ мэхъу уеблэмэ зэхамэ, зэпэжыжьэ лъэпкъхэми. Зэрымыщагъэкэ зэтехуэнкэ мэхъу лъэпкъ зыбжанэм зэрахьэ дамыгъэр – нэхъыбапэм деж аращ зэрыхъу хабзэри, итани лъэпкъ зыбжанэм зы дамыгъэ зэрахьэу урихьэлэмэ, апхуэдэ лъэпкъхэм зы щэдзапэ яэу плъытэ мэхъу – зы лым къытекауэ. Зы дамыгъэ зезыхьэ лъэпкъ куэд ущрохьэлэ, псалъэм папщэ, къэбэрдейхэмрэ кахэ адыгэхэмрэ я деж, езыхэм ямыщэжынкэ мэхъу ахэр зэрызэшыр, зы лым къызэрытехъукар – зэшхэр зэрызэфэкуэдрэ куэд щамэ, ауэ къызытехъукам къахуигъэна дамыгъэр ягъэгъуащэркъым.
Лъэпкъ дамыгъэхэм пщэшхуэ щаащ пасэрей адыгэхэм я деж, нэхъыбэрэ къызэрагъэсэбэпари шым традзэурэщ, хабзэ гъэщэгъуэни яхэлъащ шыр зейм елъытауэ. Шым и кэбдз сэмэгум дамыгъэ тезыдзэ хабзэр пщырат; кэбдз ижьым тедзауэ урихьэлэмэ, ар зи шыр е уэркът, е лъхукъуэлт. Абы щхьэусыгъуэ иащ. Шу гуп зэдежьэмэ, щырыщурэт зэрызэбгъурыувэ хабзэр, пщыр, нэхъыщэми, яку дагъэувэрт, абы и шым и дамыгъэр щауфэн щхьэкэ. Пщым и сэмэгурабгъумкэ увыр уэркъ шу нэхъыжьырати, абы и дамыгъэр зытелъын хуейр шым и кэбдз ижьырат; пщым и ижьырабгъур зылъысым и дамыгъэр шым и кэбдз сэмэгум телът, ар уэркъыуи лъхукъуэлуи щрырети. Апхуэдэ хабзэкэ зэбгъурыувамэ, шууищми я дамыгъэхэр гъэпщкIуа хъурт. Шууищым зы яхэкын хуей хъумэ, хэкыр ижьырабгъумкэ щытырати, ар къабгъурыувэжыху, модрей шууитым я дамыгъэхэр зэрыщэхъумауэ 122 Тхыдэ
къанэрт.
къэгъуэгурыкуащ адыгэхэр. Тхыдэр щыхьэт Лъэпкъ дамыгъэхэм къалэн зэмылэужьыгъуэ куэд ирырагъэзащэу тохъуэ, псалъэм папщэ, адыгэ дзэпщхэм я ныпхэм дамыгъэ хащыхьу зэрыщытам. Зекуэ щежьэкэ, зэрыхабзэти, дзэпщым нып здрихьэжьэн хуейт, и лъэпкъ дамыгъэр хэщыхьауэ. Лыгъэ зэрихьауэ зауэм хэкуэда цыхум и кхъащхьэм щыхасэрт ар къызыхэка лъэпкъым и дамыгъэ зытелъ нып, абы кхъащхьэдэсэкэ еджэрт. А хабзэр ди деж къэсакъым, къэсар мывэ сынырщ: мывэ сыным ноби хащыхь лъэпкъ дамыгъэр, ар щыхьэт тохъуэ нобэрей мывэ сынхэм пасэрей нып кхъащхьэдэсэхэр щэдзапэ зэрахуэхъуам. Лъэпкъ дамыгъэхэр традзэрт хьэгъуэлыгъуэм, вакуэ щыдэккэ, къаныр щрашэжкэ, шурылъэс щыджэгукэ зэрахьэу щыта ныпхэми. Адыгэ уэрэдыжь гуэрым мыпхуэдэ псалъэ хэтщ: «Емынэм и бэракъ фIыцIэр Мэртазэхэ къыщызэфIащIэ». Тхыдэм ущымыгъуазэмэ, а псалъэм къикIыр къыбгурыIуэнукъым. Бэракъ фIыцIэ трагъэувэу щытащ емынэ узым ихьа унагъуэм я унащхьэм, я лъэпкъ дамыгъэр хэщIыхьауэ…

Пасэрейм жиIащ: «Унэм зыщыгъаси, хасэм кIуэ». Нартхэм я хасэ лъандэрэ адыгэхэм къадогъуэгурыкIуэ а псалъэжьыр.
Мыри жиIащ пасэрейм: «Гупсыси, псалъэ. Зыплъыхьи, тIыс». Ха- 123
сэм яхыхьэ нарт щауэр зэрагъэIущ псалъэщ ар.
ЗекIуэ ежьэ нартым жраIэ: «ПащIэгъэлыгъуэ джэгу хэлъкъым». Гъуэгу утехьэрэ Iэщэ къыщипхакIэ, уи щхьэр щыхэплъхьи къэхъунщ жыхуиIэщ…
Апхуэдэ псалъэ Iущ куэд къызэринэкIащ пасэрейм. ЛIэщIыгъуэ кIыхьхэм я акъылрэ я щIэныгъэрэ къызэщIакъуауэ ди деж къэсащ пасэрейм къызэринэкIа псалъэ Iущхэр. Ныбжьышхуэ зэраIэм, губзыгъагъэ зэраIуатэм, щIэблэ Iэджэм зэрызэIэпахам и хьэтыркIэ абыхэм псалъэжькIэ еджэ хъуащ. Псалъэжьым нэхъ псэ быдэ щыбгъуэтынукъым IуэрыIуатэм, ар дяпэ итахэм нобэрей щIэблэм къыхуагъэна уэсят пэлъытэщ, и къарур мыкIуэщIауэ, и лъымрэ и Iэпкълъэпкъымрэ мыупщIыIуауэ ди зэманым къэсауэ. Псалъэжьым ди деж къихьэсащ пасэрей цIыхум и дуней еплъыкIэмрэ и гупсысэмрэ, аращ абы и къалэн нэхъыщхьэр – дуней зылъэгъуа, гъащIэм и IэфIи и дыджи зыгъэва цIыхум и акъылымрэ и щIэныгъэмрэ щIэблэхэм яхуэхъумэн. ЛIыгъэм щIапIыкIа, абы и уасэр зыщIэ цIыхущ щIэблэм мыпхуэдэ псалъэ къыхуэзыгъэнэфынкIэ хъуну щытар: «ЛIыгъэр Iыхьэ мыгуэшщ», «ЛIы и псалъэ епцIыжыркъым», «ЛIыхъужь и джатэ бзэщхъуркъым», «ЛIыгъэ зиIэр мазэхэм мэгушхуэри, лIыгъэншэр мазэгъуэм мэшынэ», «ЛIыгъэм Iэщэр хуэжыIэщIэщ», «Iэщэ зыгъэдалъэм илъ япэ мажэ».
Пасэрейхэм къызэранэкIа псалъэжьхэм уригъуазэмэ, гу лъыботэ адыгэхэм лIыгъэм, цIыхугъэм, захуагъэм, пэжыгъэм, ныбжьэгъугъэм пащI зэрыщымыIам, щIэблэр апхуэдэ хъугъуэфIыгъуэхэм Тхыдэ
щIагъэджыкI зэпытурэ къызэрыгъуэгурыкIуам. Хабзэр псом япэ изыгъэща лъэпкъым и щэблэм къыхуигъэнащ мыпхуэдэ псалъэхэр: «Хабзэр бзэгупэкэ къахьыркъым», «Хабзэр убзэ зыфэщым хуэпщэнум и ныкъуэ къегъанэ», «Жьантэм ущэмыкъу – пхуэфащэмэ, къыплъысынщ».
Гупсысэм и лъащэкэ еджэ хабзэщ псалъэжьым. Абы шэч хэлъкъым. Псалъэжьым иуатэ гупсысэр зы цыхум е цыху гупым, зы хьэблэм е зы жылэм, зы гъэм е зы лэщыгъуэм я акъылкъым. Ар зэман кыхькэ зэфоувэ, лъэпкъ псом я акъылымрэ я щэныгъэмрэ къызэщекъуэ. Абы щыхьэт техъуэфынущ дэтхэнэ адыгэ псалъэжьри. Техъуэфынущ, псалъэм папщэ, «Дунейр шэрхъщи, мэкэрахъуэ» псалъэжьыр. Лэщыгъуэ кыхь эджэм япсыхьащ а псалъэжьыр, пасэрей адыгэхэм ябгъэдэлъа акъылымрэ щэныгъэмрэ къапкърыкащ.
Ныбжьышхуэ щаэкэ, псалъэжьхэм лэщыгъуэ эджэм я лъэужь яхъумащ, лэщыгъуэхэм къащхьэдэхыурэ къыщыгъуэгурыкуэм къызэщакъуащ ди тхыдэм и пэжыпэр. Абы ипкъ иткэ жыпэмэ, ди псалъэжьхэр ди тхыдэм и гъуджэ пэлъытэщ. Иджыри къэс жаэ: «Емынэм къелар Хъумбылейм ихьыжщ». Илъэс щит и ныбжьщ а псалъэжьым, и мыхьэнэри нобэрей цыхум дежкэ гурыуэгъуэщ, мыгурыуэгъуэр (нобэрей щэблэм ямыщэжыр) апхуэдэу жаэнкэ хуей щэхъуарщ. Тхыдэр щыхьэт зэрытехъуэмкэ, епщыкуиянэ лэщыгъуэм и кэухым Къэбэрдейм емынэ узыр щыятэри, лъэпкъым и нэхъыбапэр ихьауэ щытащ – цыхуипщ къэс бгъур ихьауэ хуагъэфащэ. Емынэм къела мащэр пащтыхьыдзэм пэувыгъащ, я хэкур зэрырамыгъэпхъуэн щхьэкэ. Пащтыхьым и дзэмрэ адыгэхэмрэ щызэзэуар Хъумбылей псым дежщ: бий къанлыр емынэм къела мащэм «къытекуащ». Абдежым жаащ: «Емынэм къелар Хъумбылейм ихьыжщ», – жари. Емынэ узымрэ пащтыхьым и дзэлхэмрэ ета нэужьщ Къэбэрдейм и щыналъэм и нэхъыбапэр щыфэкуэдар – тури лъапсэрых яхуэхъуащ адыгэхэм.

Балигъ хъууэ шырэ Iэщэрэ зэригъэпэща нэужь, нартыр зекIуэ йожьэ. ЗекIуэм къыщонахуэ нартым и лIыгъэр: зекIуэ щIежьэ хабзэр бийр хагъэщIэн, ялъ ящIэжын щхьэкIэщ е шыбз гуартэ къахун папщIэщ. Нарт хъыбархэм къызэрыхэщщи, зекIуэ ежьэмэ, нартхэм гъуэгуанэшхуэ зэпач: Индыл зэпрокI, хы тIуащIэм дохьэ. Индыл зэпрыкIащ Насрэн ЖьакIэ зи шу пашэ нартхэр – Ашэ зыукIа Лъэбыцэжьей Индыл адрыщIкIэ тIуащIэм дэсщ; Уэзырмэдж хы тIуащIэм дыхьащ кхъуафэм итIысхьэри; чынтыр зи ныкъуэкъуэгъу Бэдынокъуэ и зекIуапIэр Тэн губгъуэщ – нарт хъыбархэм къызэрыхэщщи, Тэн иригъуазэурэ мэзекIуэри чынтым яхохьэ, чынтыр хегъащIэри шыбз гуартэ къеху. ЗекIуэм апхуэдэ гуэркIэ цIэрыIуэ щымыхъуа яхэткъым нартхэм. Жьы хъууэ и унэ итIысхьэжыху, е и щхьэр хилъхьэху (нэхъыбэм дежи аращ зэрыхъур), епсыхыркъым нартыр, Iэщэри игъэтIылъыркъым. Адыгэ- 124 Тхыдэ
хэм апхуэдэ хъыбар къадэгъуэгурыкIуэнтэкъым, зекIуэм хэт зэпытурэ я дунейр къамыхьатэмэ. Ди тхыдэм ущыгъуазэмэ, адыгэр зы махуэ епсыхауэ е и Iэщэр игъэтIылъауэ уи фIэщ мыхъуным хуэдизщ. ЗэрыпхъуакIуэ Iэджэм натIэрыуапIэ къащIауэ, къумым къикI, хым къызэпрыкI зауэшыхэм псэугъуэ ирамыгъахуэу, лIэщIыгъуэ кIыхьхэм къыпхыкIащ адыгэхэр, я псэр дзапэкIэ яIыгърэ лъы щрамыкIут махуэ ямылъагъуу. ЗэрыгурыIуэгъуэщи, апхуэдэ дунейр ижь-ижьыж лъандэрэ зи натIэ адыгэхэр зауэм хуэщIауэ псэун хуей хъурт, я щIэблэр лIыгъэм щIапIыкIын хуейуэ я пщэ къыдэхуэрт. Аращ нарт эпосми нэгъуэщI IуэрыIуатэхэми зекIуэлI хахуэр щIагъафIэр, абы и щапхъэм щIэблэр щIыщIагъэджыкIыр. Ижь-ижьыж лъандэрэ цIэрыIуащ адыгэ шур – абы щыхьэт тохъуэ адыгэхэм я тхыдэм щыгъуазэ дэтхэнэри. «3ы адыгэ шум хигъэщIэфынущ бий шу тIощI, – итхыгъащ адыгэ лъахэм къихьа хьэрып тхакIуэ гуэрым. – Ар ишкIи, и IэщэкIи, и лIыгъэкIи хэти йофIэкI». НэгъуэщI зыми итхыгъащ: «Дунейм теткъым адыгэ шуудзэм пэхъун. Ар ежьэмэ, мафIэ лыгъэм зидза хуэдэщ. Адыгэ шу зыбгъупщIым зэхакъутэнущ шууищэ». НэгъуэщIми етх: «Адыгэ шур бийм и дзэм хыхьамэ, аслъэныр Iэщ хъушэм хэлъэда хуэдэщ. Абы и сэшхуэр уафэхъуэпскI пэлъытэщи, бийр лъэрыщIыкI зэтрещIэ». Пасэрей тхыдэджхэм къызэраIуэтэжымкIэ, зауэм Iухьамэ, адыгэ шум и псэр пытыху зиттэкъым, бийм псэууэ зыIэригъэхьэнутэкъым, апхуэдэ къызыщыщIыр цIыхум хабжэжыртэкъым, гъуси ящIыжыртэкъым.
тхакIуэхэм, щIэныгъэлIхэм, дзэпщхэм, Илъэсым нэблагъэкIэ гъуэгу щытет щыIэт зекIуэ ежьар. Я пашэр Iущмэ, дуней илъэгъуамэ, зекIуэ ежьа шу гупыр гъуэгум щыгъуэщэнутэкъым. ГъуазэкIэ еджэу щытащ зекIуэ ежьа шу гупым я пашэм. Гъуазэр ныбжькIи лъэпкъкIи къыхахыртэкъым, гъуазэ ящIыр зекIуэлIхэм я дзыхь зрагъэз, пщIэ зыхуащI, лIыгъэ зыхэлъ цIыху Iущырт. Гъуазэм и псалъэм емыдаIуэ, абы и унафэм емыувалIэ зекIуэм къыхэкIыртэкъым. ЗекIуэ ежьа шу гупыр кIуэдыпIэ ихуэнуми зылъежьар къехъулIэнуми зэлъытар гъуазэрат, арат абы и пщIэр щIэлъагэр.
ЗекIуэ хабзэр куэдрэ яхэлъащ адыгэхэм – лIыгъэ зэхэгъэкIыпIэу. Ар хэбгъэгъуащэ хъунукъым иужькIэ дунейм къытеужьгъауэ щыта хъунщIакIуэ-дыгъуакIуэ гупхэм.

Археологхэм щIы щIагъым къыщIахыж пасэрей Iэщэхэм ящыщщ джыдэр. Тхыдэр щыхьэт зэрытехъуэмкIэ, мывэм къыхащIыкI зэрыхъу лъандэрэ пасэрейхэр джыдэм ирищакIуэу, иризауэу къэгъуэгурыкIуащ, ар шабзэми джатэми нэхърэ нэхъ пасэу къытехьащ дунейм. ЩIы щIагъым куэдыкIейуэ къыщIэкIыж пэтрэ, зэзэмызэххэщ нарт хъыбархэм джыдэм и цIэ къыщраIуэр: Iэщэу къежьами, абы и Iэщэ «къалэныр» хуэм-хуэмурэ фIэкIуэдри, унагъуэм щызэрахьэ Iэмэпсымэ хъуащ. Джыдэм Iэщэ «къалэн» щиIам пасэрей адыгэхэр абы зэреджэу щытар нэгъуэщI псалъэщ – «уэщ» («уэн» псалъэм и лъабжьэгъущ, 125 Тхыдэ
ар щыхьэт тохъуэ джыдэр пасэрейхэм Iэщэу зэрызэрахьам). «Джыдэ» псалъэр нэгъуэщIыбзэм къыхэкIащ, ар адыгэбзэм къыщыхыхьам щыгъуэ джыдэм «Iэщэ» мыхьэнэ иIэжакъым – унагъуэм щызэрахьэ Iэмэпсымэ хъуакIэт (абы нэхърэ нэхъ IэщэфI къагупсысати), аращ хамэбзэм къыхэкIа псалъэм («джыдэм») адыгэ псалъэр («уэщ»-р) иригъэкIуэтын, абы и пIэ иувэн щIыхузэфIэкIар.
«Уэщ» псалъэр лъэныкъуэ егъэза хъуа щхьэкIэ, ар адыгэбзэм хэкIуэдыкIыжакъым: «джыдэм» нэхърэ нэхъ мащIэрэ къагъэсэбэпми, адыгэбзэм ноби къыщызэтенащ, и мыхьэнэм зэрызихъуэжа щIагъуэ щымыIэу. Шабзэми джатэми нэхърэ нэхъыжьщ уэщыр – пасэрей цIыхум япэ дыдэ къищта Iэщэщ ар: япэщIыкIэ мывэм (псалъэм папщIэ, щтаучым), иужькIэ гъущIым (бронзэм) къыхищIыкIыурэ. Шабзэр, иужькIэ джатэр зэрихьэ хъуа нэужь, пасэрейм гу лъитащ шабзэри джатэри уэщым нэхърэ зэрынэхъ Iэрыхуэм. Ар щхьэусыгъуэ хуэхъури, уэщыр IэщIыб ищIыжащ пасэрейм, нэхъ тэмэму жыпIэмэ, ар унэм къринэри, шабзэрэ джатэкIэ зызэщIиузэдащ. Псэ быдэу къыщIэкIащ а тIур: адыгэхэм шабзэри джатэри зэрахьащ епщыкIубгъуанэ лIэщIыгъуэ пщIондэ. Япэ дыдэ къежьа Iэщэм – уэщым – апхуэдэ гъащIэ иIакъым; нэхъ гъащIэ кIыхь хъуащ уэщым къытехъукIыжа Iэщэр – маит хъужыр (секирэ жыхуаIэр). 126

Нартыр гъуэгу техьэн, зекIуэ ежьэн и пэ Iэщэ-фащэкIэ зызэщIеузадэ – зекIуэ ежьа нартым нэхъыбэрэ дэплъагъур шабзэрэ джатэрэщ; бжы е бжыщхьэ дыкъуакъуи зэрехьэ нартым. Тхыдэр щыхьэт тохъуэ шабзэри, джатэри, бжыри япэ дыдэ къежьа Iэщэхэм зэращыщым. Джатэ ящI щыхъуар, зэрыгурыIуэгъуэщи, гъущIыр дунейм къытехьа нэужьщ, абы и пэ ящIащ шабзэмрэ бжымрэ, ауэ а тIури Iэщэ шынагъуэ щыхъуар гъущIыр къежьа нэужьщ: щIы щIагъым куэдыкIейуэ къыщIокIыж шабзэшэмрэ бжымрэ палъхьэу щыта гъущI папцIэхэр. Джатэм и гугъу умыщIыххэми, нартхэм я лъэхъэнэ лъандэрэ адыгэхэм зэрахьа шабзэмрэ бжымрэ епщыкIубгъуанэ лIэщIыгъуэм къэсащ: шабзэрэ бжыкIэ зэщIэузэдауэ Кавказ зауэм хэтащ адыгэ шухэр. Хъан-Джэрии нэгъуэщI щыгъуазэхэми зэратхыжамкIэ, адыгэ зауэлIым зэрихьэ шабзэр Iэщэ шынагъуэт, ар фочым нэхърэ зэрынэхъ тIасхъэ щыIэтэкъым, фочышэр здынэсым шабзэшэри нэсырт, ар зыщIхэм (шабзащIэхэм) я IэщIагъэм пщIэшхуэ иIэт, адыгэ шабзэхэр куэдыкIейуэ ящэхурт нэгъуэщI лъэпкъхэм (Хъан-Джэрий щыхьэт зэрытехъуэмкIэ, кърым хъанхэм я дзэр зэрызэщIэузэдар адыгэхэм я деж къыщащэхуа шабзэт).
Нарт хъыбархэм зэзэмызэщ къамэрэ сэшхуэрэ къыщыхэхуэр. Абы и щхьэусыгъуэр гурыIуэгъуэщ: къамэри сэшхуэри къыщежьар иужькIэщ – курыт лIэщIыгъуэхэрщ. Джатэм нэхърэ зэрынэхъ Iэрыхуэм гу лъата нэужь, адыгэхэм ящI хъуащ зи цIэр жыжьэ дыдэ Iуа сэшхуэр: адыгэ сэшхуэкIэ заузэдауэ щытащ, псалъэм папщIэ, урыс пащ- Тхыдэ
тыхьым и шуудзэм, езы «сэшхуэ» псалъэри урысыбзэм хыхьащ – аращ урысхэм я «шашкэр» къызытекIар.
«Лэныстэ» псалъэм иджырей адыгэбзэм щиIэ мыхьэнэр зэрабз Iэмэпсымэщ. Ауэ къызыхэкIа латиныбзэм абы щиIар нэгъуэщI мыхьэнэщ: пасэрей латинхэр лэныстэкIэ зэджэу щытар Iэщэ лIэужьыгъуэщ – дротикщ. Тхыдэр щыхьэт тохъуэ пасэрей адыгэхэми апхуэдэ Iэщэ лIэужьыгъуэ зэрызэрахьам: дротик зыбжанэ я бгым ищIауэ шэс я хабзащ пасэрейхэм, бийм ираутIыпщурэ иризауэу.
Пасэрейхэм, псалъэм папщIэ, алыджхэм, Iэщэ гуэр яIащ баллистэкIэ еджэу: абыкIэ мывэ ядзурэ къалэ блыныр якъутэрт. Пасэрей адыгэхэми апхуэдэ Iэщэ гуэр зэраIам щыхьэт тохъуэ нарт эпосыр: Гъуд къалэ къыщащтэм, нартхэм Батрэз къалэм дадзэ… Нарт эпосым апхуэдэ хъыбар къыщIыщызэтенар, дауи, щхьэусыгъуэншэкъым: баллистэ (къалэ зэракъутэ) Iэщэ пасэрей адыгэхэм ямыIатэмэ, я IуэрыIуатэм абы и лъэужь къыщызэтенэнутэкъым.
Адыгэбзэм ихъумащ пасэрей Iэщэм (баллистэм) и цIэри – «мывэдз». «МывэдзкIэ» (баллистэкIэ) якъутэри, нартхэм Гъуд къалэ къащтащ (нарт хъыбархэм къызэрыхэщымкIэ, Гъуд къалэ мывэ сэреиблкIэ къэщIыхьауэ щытащ). Нарт эпосым къыхэнар а зы къалэм и цIэрами, пасэрей адыгэхэр, зекIуэ ежьэурэ, нэгъуэщI быдапIэхэми ебгъэрыкIуэу зэрыщытам тхыдэр щыхьэт тохъуэ.

«Сэ къэрабгъэр зы псалъэкIэ хахуэ, хэкум и хъумакIуэ сощIыф, дыгъум и хьэлыр зыхызогъэн; си пащхьэ къиувэфынукъым цIыху бзаджэр; сэ цIыхугъэншагъэм, икIагъэм срабийщ…»
Пасэрей адыгэ джэгуакIуэхэм ящыщ зым къызэринэкIа псалъэщ ар. Тхыдэр щыхьэт тохъуэ адыгэ джэгуакIуэхэм я псалъэм апхуэдэ къару зэриIам. ДжэгуакIуэм апхуэдиз пщIэ иIэти, абы и нэмысыр зыкъутэр ягъэпшынэу щытащ.
Дауи, апхуэдиз пщIэ хуащIын щхьэкIэ, джэгуакIуэм и IэщIагъэм мыхьэнэшхуэ иIэн хуейт. Нэгумэ Шорэ зэритхыжамкIэ, дзэр зауэм щыIухьэм деж джэгуакIуэхэр, шы пщIэгъуалэ шэсырти, дзэм и пащхьэ иувэрт: бийм пэува дзэр пасэрей лIыхъужьхэм я хъыбар щIагъэдэIурт, хэкум и щIыхьымрэ и хуитыныгъэмрэ хъумэным цIыхур къыхураджэрт. Зауэр увыIэху, джэгуакIуэхэр лъагапIэ тест, дзэм кIэлъыплъу: хэт лIыгъэ игъэлъагъуэрэ, хэт къэрабгъагъэ къыкъуэща? А псор джэгуакIуэхэм иужькIэ яус уэрэдым халъхьэрт: лIыгъэ зезыхьар ягъэлъапIэрт, къэрабгъагъэ зыдалъэгъуам и цIэри ябзыщIыртэкъым – абы и цIэри жылэм хэIуэрт. Уэрэдым дэуэгъу иIэтэкъым, абы псалъэ хадзыжынуи джэгуакIуэр хагъэзыхьынуи зыри хуиттэкъым. ЛIыгъэ зезыхьа, хэкум, лъэпкъым папщIэ зи псэр зэуапIэм щызыта цIыхум, жылэм я унафэкIэ, джэгуакIуэхэм уэрэд хуаусырт. ЛIыхъужьыр щIалъхьа нэужь, абы и Iыхьлыхэм джэгуакIуэ цIэрыIуэхэр кърагъэблагъэрт, дунейм ехыжа лIыхъужьым уэрэд хурагъэусын щхьэкIэ. Уэрэдыр яу- Тхыдэ
сыху, джэгуакIуэхэм лъэныкъуэ зрагъэзырт. Уэрэдыр яуса нэужь, жылэм къыдыхьэжырти, цIыхур уэрэдым щIагъэдэIурт. Уэрэдыр цIыхум ягу ирихьамэ, абы дамэ къытекIа пэлъытэти, хэку псор зэлъищIысырт.
Къалэнышхуэ я пщэ дэлъащ адыгэ джэгуакIуэхэм, ахэращ тхыбзэ зимыIа лъэпкъым и тхыдэр зыхъумар, нарт хъыбархэр, пшыналъэхэр, нэгъуэщI IуэрыIуатэхэр ди деж къэзыхьэсар. ДжэгуакIуэм ищIэн хуейт лъэпкъым и тхыдэмрэ и IуэрыIуатэмрэ. А псор, дауи, зы джэгуакIуэм и гум ириубыдэфынутэкъым: зым нарт хъыбархэмрэ пшыналъэхэмрэ ихъумэрт, адрейм пасэрей уэрэдыжьхэр уахътыншэ ищIырт; бжьамийм епщэри, шыкIэпшынэм еуэри щхьэхуэт. ХьэщIэ къахуепсыхами, ар исыху, хьэщIэщым джэгуакIуэхэр кърашэрт, хьэщIэр уэрэдкIэ, къафэкIэ трагъэун, пасэрей хъыбархэм ирагъэдэIуэн щхьэкIэ…
Адыгэ джэгуакIуэхэм лIэщIыгъуэ кIыхьхэм къыпхахащ, гукIэ яхъумащ Сосрыкъуэ, Бэдынокъуэ, Ашэмэз, Насрэн ЖьакIэ, Сэтэней Гуащэ сымэ я хъыбархэмрэ я пшыналъэхэмрэ. АфIэкIа фIыщIэ ябгъэдэмылъатэми, адыгэ джэгуакIуэхэм я цIэр уахътыншэ хъунт. Хьэмид 128 Культурэ, !
«Пшыналъэр бгъунлъэмэ, лъэпкъыр мэукIытэ», – жиIэгъащ ПащIэ Бэчмырзэ. Пшыналъэр зымыгъэбгъунлъэу лъэпкъ щIыхьыр зыIэтхэм, адыгэм и цIэр фIыкIэ зыгъэIухэм ящыщщ Къэбэрдей-Балъкъэрымрэ КъэрэшейШэрджэсымрэ я цIыхубэ артист, уэрэджыIакIуэ Мэремыкъуэ Хъусен.
Мэремыкъуэр 1948 гъэм мазаем и 12-м Бахъсэн куейм хыхьэ Ислъэмей къуажэм къыщалъхуащ. Къуажэ еджапIэм къыщызэрагъэпэща хорым солисту уэрэд щыжиIэрт, езым зригъэсэжауэ пшынэ еуэрт. И сабиигъуэм юристу еджэну щIэхъуэпсырт, тхыдэми дихьэхырт, ауэ «IэщIагъэм цIыхур къыхех» жыхуаIэ псэлъафэр Хъусен деж нэрылъагъу щыхъуащ. И анэ Къэрэжан и гущэкъу уэрэдхэмрэ и адэ Билал жиIэу щыта уэрэдыжьхэмрэ щIапIыкIа щIалэ цIыкIум и макъыр зэрыдахэм, зэчий зэрыбгъэдэлъым пасэу гу лъитащ я къуажэ еджапIэм и унафэщI Безыр Нухь. Абы и чэнджэщкIэ Мэремыкъуэм япэ лъэбакъуэр гъуазджэм хечэ икIи иужькIэ, 1966 гъэм, Налшык дэт музучилищэм щIотIысхьэ. А еджапIэм Мэремыкъуэм къыщыдеджащ уэрэджыIакIуэ, актёр цIэрыIуэ хъуахэу Пщыгъуэш Юрэ, Тут Заур, Пщыншэ Хьэлым, Къуныжь Алим сымэ. А гупым теухуауэ композитор Молэ Владимир игу къегъэкIыж: «Сэ Мэремыкъуэм и япэ егъэджакIуэхэм сащыщщ икIи сощIэж къуажэ щIалэ цIыкIухэм яжепIэр къапхъуатэу, макъамэм и тхыдэр зрагъащIэу зэрыщытар. Абы щыгъуэм къэгъуэтыгъуейт уэрэджыIакIуэ цIэрыIуэхэм ягъэзащIэ уэрэдхэр зытетха пластинкэхэр. Ауэ Тут Заур апхуэдэ зыбжанэ зыIэригъэхьати, зэрыгупу, абыхэм зрагъэщхьу, уэрэдхэр ягъэзащIэрт, жэщ-махуэ ямыIэу уэрэд жыIэкIэм зыхуагъасэрт. Аращ лъэпкъ гъуазджэм хэлъхьэныгъэ хуищIыну абыхэм ящыщ дэтхэнэми щIыхузэфIэкIар».
Мэремыкъуэм иIащ зыдэплъеин, щапхъэ зытрихын егъэджакIуэ Iэзэхэр. Апхуэдэщ, псалъэм папщIэ, Къуэдзокъуэ Владимир, Хьэсанэ Мусэ, Темыркъан Юлие, Проскуринэ Варьянэ, нэгъуэщIхэри. Гъуэгугъэлъагъуэ хуэхъуа а нэхъыжьыфIхэр Хъусен игу фIыкIэ къегъэкIыж, нобэр къыздэсми абыхэм фIыщIэшхуэ яхуещI.
Музучилищэм илъэситIкIэ щеджауэ, 1968 гъэм Хъусен дзэм ираджэри Куйбышев (иджы Самарэ) къалэм къулыкъу щещIэ. Дзэм щыщыIа зэманым Мэремыкъуэр Куйбышев гарнизоным уэрэдымрэ къафэмкIэ и ансамблым солисту хэтащ, нэхъ иужьыIуэкIэ ансамблым и унафэщIым и къуэдзэ хъуащ. А ансамблым и дирижёр нэхъыщхьэ, генерал-лейтенант Тимчинский Андрей Хъусен сыт щыгъуи къыжриIэрт ар уэрэдым къызэрыхуигъэщIар, уэрэд жыIэныр IэщIыб ищIынкIэ Iэмал зэримыIэр. А лъэхъэнэм Мэремыкъуэм и гъусэу а ансамблым хэтащ макъ лъэщ зиIэ, иужькIэ уэрэджыIакIуэ цIэрыIуэ хъуа щIалэхэр: Украинэм щIыхь зиIэ и артист Сливоцкий Михаил, Урысейм щIыхь зиIэ и артист Беленко Михаил, нэгъуэщIхэри. Дзэм и ансамблым 9 Заказ № 22 129 Культурэ
зэрыхэта пIалъэм къриубыдэу Хъусен ди къэралым и щIыпIэ куэдым щыIащ, и макъ гуакIуэм лъэпкъ зэхуэмыдэхэр щIигъэдэIуащ.
1970 гъэм Мэремыкъуэм музучилищэр къызэриухамкIэ диплом къратыж, икIи Налшык дэт Музыкэ театрым и хорым уэрэджыIакIуэу хохьэ. Нэхъ иужьыIуэкIэ ар Къэрал телевидениемрэ радиомрэ я хорым и уэрэджыIакIуэ мэхъу, музучилищэм щрегъаджэ, абы къыдэкIуэуи а еджапIэм и «ШыкIэпшынэ» ансамблым, Харитонов Валерий зи унафэщIым, и солистщ. Нэхъ гъэщIэгъуэныжыращи, пхъэм щелэжьу Налшык дэта «Эльбрус» комбинатым «Iуащхьэмахуэ» фIэщыгъэцIэр иIэу уэрэдымрэ къафэмкIэ ансамбль Хъусен къыщызэрегъэпэщ икIи абы и унафэщIу илъэс зыбжанэкIэ мэлажьэ. «КъБР-м и цIыхубэ ансамбль» цIэ лъапIэр зыхуагъэфэща, «Югмебель» зэгухьэныгъэм иригъэкIуэкIыу щыта зэпеуэхэм я лауреат хъуа а гупым, ди къэралым и мызакъуэу, хамэ къэралхэми мызэ-мытIэу концертхэр щитащ. 1984 гъэм Мэремыкъуэр Къэбэрдей-Балъкъэр къэрал филармонием и солист мэхъу, илъэс зыбжанэ нэхъ дэмыкIыуи, 1990 гъэм, «КъБР-м и цIыхубэ артист» цIэ лъапIэр къыфIащ. А хъыбарыфIыр щызэхихам, Хъусен Абхъазым щыIэт, концерт щиту. «Утыку сыкъихьэу уэрэд жысIэн хуейуэ си цIэр къыщраIуэм, – игу къегъэкIыж Мэремыкъуэм, – си цIэмрэ унэцIэмрэ «Къэбэрдей-Балъкъэрым и цIыхубэ артист» псалъэхэр пыту къраIуащ. Къэхъуар занщIэу къызгурыIуакъым, ауэ залым щIэсхэри оркестрри зэщIэтаджэу Iэгуауэшхуэ щысхуаIэтым, композитор Даур Аслъэн утыку къихьэу а цIэ лъапIэр къызэрысфIащар и макъыр гъэхуауэ, утIыпщауэ щыжиIэм, си тэмакъыр зэуэ щиубыдыкIат… Илъэс тIощIкIэ сызыпэплъа дакъикъэт ар…»
Зи гурылъхэр зэзыгъэхъулIэф, зи мурадхэм щхьэмыгъазэу хуэкIуэ цIыху ерыщхэм ящыщми, унагъуэ хъууэ къалэн куэд и пщэ къызэрыдэхуам къыхэкIкIэ, Хъусен къыхиха IэщIагъэм Мэзкуу щыпищэнри, а лъэхъэнэм Къэбэрдей-Балъкъэрым щэнхабзэмкIэ и министру щыта Ефэнды Джылахъстэн и жэрдэмкIэ Куржым и къалащхьэ Тбилиси щеджэнри IэщIыб ищIын хуей мэхъу. Арами, и Iэр зэтридзэу тIысыжыркъым, зэрысабийрэ зыщIэхъуэпса IэщIагъэр зрегъэгъуэт – Къэбэрдей-Балъкъэр къэрал университетым тхыдэмкIэ и къудамэр къеух.
Уэрэд жыIэнми утыку ихьэнми нэхъ тезыгъэгушхуа, и творчествэм щIэдзапIэ хуэхъуа Iуэхугъуэхэм ящыщу Мэремыкъуэм игу къегъэкIыж «Зэныбжьэгъугъэр псом нэхърэ нэхъ лъапIэщ» фIэщыгъэм щIэту 1969 гъэм екIуэкIа, художественнэ самодеятельнэ гупхэм я телезэпеуэр, «Утыкум зевгъэубгъу» нэтыныр, нэгъуэщIхэри.
лъэпкъ уэрэдхэр гъэзэщIэнымкIэ Хъусен и творческэ гъуэгуанэм щриплъэжкIэ, къыхегъэщхьэхукI 1973 уэрэджыIакIуэ ныбжьыщIэхэм я союзпсо зэпеуэу Воронеж къалэм щекIуэкIам ди республикэм и лIыкIуэу ягъэкIуауэ зэрыщытар, япэ нагъыщэ зиIэ дипломи абы къызэрыщыхуагъэфэщар. Абы Мэремыкъуэм адыгэ цIыхубэ уэрэдих щыжиIат, «Сэрмахуэ», «Мэлыхъуэм и тхьэусыхэ» уэрэдыжьхэри хэту. А зэпеуэр псом хуэмыдэу Хъусен гуимыхуж щызыщIар къэпщытакIуэ гупым и унафэщIу абы щыIа, СССР-м и цIыхубэ артист Федосеев Владимир и псалъэ гуапэхэрт. Артист лъагъуэм теувагъащIэ ныбжьыщIэм абы къыжриIат и макъри и уэрэд жыIэкIэри зэрыгуакIуэр, зэпеуэм кърихьэлIа псоми я нэхъыфIу къызэрилъытэр. АрщхьэкIэ къэпщытакIуэ гупым яхэтт Совет Союзым хыхьэ республикэ псори гъэм 130 Культурэ
«политикэ и IуэхукIэ» зэгурыгъэIуэныр, «зым и жагъуи ямыщIыныр» зи пщэ дэлъхэр. Абыхэм я унафэкIэ а зэпеуэм зэрыхэтамкIэ Мэремыкъуэм диплом къратауэ аркъудейщ, ауэ абы щызэхуэса ныбжьыщIи 186-м ящыщу фIым я фIыжу къыхаха цIыхуихым Хъусени яхэтащ. Шэч хэлъкъым а Iуэхугъуэр уэрэджыIакIуэ зэчиифIэм и творчествэм зиужьынымкIэ сэбэп зэрыхъуам.
1979 гъэм и гъатхэм Къэбэрдей-Балъкъэрым и литературэмрэ гъуазджэмрэ я махуэхэр Адыгейм и къалащхьэ Мейкъуапэ щекIуэкIауэ щытащ. Абы хэта Мэремыкъуэ Хъусен и уэрэд жыIэкIэр цIыхухэм апхуэдизкIэ гунэс ящыхъуати, уэрэджыIакIуэ Iэзэм хуэгъэза фIыщIэ псалъэ иту «Адыгэ псалъэ» газетым и редакцэм тхыгъэ къагъэхьащ, ар газетми къытрадзэжауэ щытащ. Гурэ псэкIэ зыхуэлажьэ цIыхубэм щытхъу псалъэ куэд къыхужаIащ Мэремыкъуэм. Мейкъуапэ щекIуэкIа зэIущIэм абы и гъусэу хэта тхакIуэ Хьэх Сэфарбий фIыуэ илъагъу уэрэджыIакIуэм теухуауэ итхыгъащ: «Гъуазджэм и лэжьакIуэхэм къащыхэкI щыIэщ Тхьэм кърита зэчийм – езым и фIыщIэ лъэпкъ зыхэмылъым – нэмыщI, зыри зыдумылъагъу. Хъусен апхуэдэкъым. Абы зэи ауэ сытми уэрэд пхужиIэнукъым – дапщэщи хелъхьэ и гур, и псэр».
Апхуэдэуи, Хъусен фIыкIэ игу къокIыж 1995 гъэм и бжьыхьэм КъБР-м и литературэмрэ гъуазджэмрэ я махуэхэр Мэзкуу зэрыщагъэлъэпIар, абы щиIа ехъулIэныгъэхэр, хуаIэта Iэгуауэшхуэр.
гумызагъэр и УэрэджыIакIуэ зэфIэкI щеплъыжащ макъамэм и жанр зэхуэмыдэхэм. Апхуэдэщ оперэхэр, опереттэхэр. Уигу къимынэжынкIэ Iэмал иIэкъым абы «Травиата» оперэм Гастон и партиер зэрыщигъэзэщIар. Хъусен ди къэралым и композитор цIэрыIуэхэм я уэрэд зыбжани урысыбзэкIэ игъэзэщIащ. Абыхэм ящыщщ, псалъэм папщIэ, Кажлаев Мурад и «Долалай», Плиев Христофор и «Маленький джигит» уэрэдхэр. Абы иригъэтхауэ радиом и фондым хэлъщ уэрэд 300-м щIигъу, зы компакт дискрэ диск гигантитIрэ къыдигъэкIащ, тхакIуэ, кинорежиссёр Къандур Мухьэдин и фIыщIэкIэ Лондон кассетэ щригъэтхащ.
Псыпэ лъэужьыфIэу къыхущIэкIат япэу Хъусен радиом щригъэтха «Нанэ» (псалъэхэр ЩоджэнцIыкIу А., макъамэр Тхьэбысым У.) уэрэдымрэ «ГъущIыпсэ и уэрэд» жыхуиIэ уэрэдыжьымрэ. Абыхэм къакIэлъыкIуа уэрэдхэм къахихыжри, Мэремыкъуэм къыдэкIыным хуигъэхьэзыращ дискиблу зэхэт альбом. Япэ дискым – «Зым щэ хэплъхьэмэ» («1100») зыфIищам – уэрэду, макъамэу, усэу зэхэт, лъэпкъым и тхыдэ гуузым теухуа «Адыгэ» жыхуиIэ композицэр тетщ. Мэремыкъуэм и мызакъуэу, абы я макъ щоIу ХьэIупэ ДжэбрэIил, Мысостышхуэ Пщызэбий, ЖьакIэмыхъу КIунэ, нэгъуэщIхэми. Дискым и фIэщыгъэм тепщIыхьмэ, а композицэр – «зыщ», абы нэмыщIкIэ дискым тетщ Хъусен нэхъ пасэу игъэзэщIахэм къахихыжауэ уэрэдищэ.
ЕтIуанэ дискым – «Щэм зы хэплъхьэмэ» («1001») фIэщыгъэ зиIэм – псалъэжьу 100-рэ (Къанокъуэ Баширрэ Мэремыкъуэ Хъусенрэ зэпадзыжу жаIэу; зытеухуа и лъэныкъуэкIэ гупитхуу зэщхьэщыхауэ, гуп къэскIи макъамэ щхьэхуэ щIэту) макъамэ зыщIэт зы хъуэхъурэ (щIэныгъэ-къэхутакIуэ институтым IуэрыIуатэмкIэ и къудамэм и щIэныгъэ лэжьакIуэ Табыщ Мурат итхыжауэ) тетщ.
Ещанэ, еплIанэ дискхэм – хорыр ежьууэ, лъэпкъ макъамэ Iэмэ- 131 Культурэ
псымэхэр щIэту иригъэтха цIыхубэ уэрэдхэр щызэхуэхьэсащ; етхуанэ, еханэ дискхэм симфоническэ оркестрыр щIыгъуу иригъэтхахэмрэ шыкIэпшынэ макъ зыщIэтхэмрэ; ебланэм зи макъамэм хэлэжьыхьыжа, «къигъэщIэрэщIэжа» уэрэдхэр тетщ.
Мэремыкъуэ Хъусен игъэзащIэ уэрэд псори зы Iуэхугъуэм зэрешалIэ – абыхэм купщIэшхуэ ящIэлъщ. «Уэрэдым щынэхъыщхьэр псалъэхэращ, – жеIэ Хъусен. – Псалъэхэр къомыхуэбылIэмэ, уэрэдыр щIыжыпIэни щыIэкъым, абыкIэ цIыхум я гум удыхьэфынукъым… Псалъэ купщIэншэ зыщIэлъ уэрэдым гъащIэ иIэкъым». Мэремыкъуэм игъэзащIэ уэрэдхэм я нэхъыбэм къыхощ езым и дуней еплъыкIэр, и хьэл-щэныр, и псэ зэхэлъыкIэр. Псалъэм папщIэ, абы и щыхьэт наIуэкъэ Къэбэрдокъуэ Борисрэ Джэдгъэф Борисрэ зэдатха «ФыгумащIэ, цIыхухэ!», Гулиа Дмитрий и псалъэхэм (зэзыдзэкIар Бицу Анатолэщ) езы Мэремыкъуэм макъамэ щIилъхьауэ игъэзащIэ «ЦIыху» уэрэдхэр?! Ахэр гъэнщIащ ущие псалъэрэ гъащIэм, псэуныгъэм гу хуозыгъэщI гукъыдэжкIэ. Псэм лъэIэсрэ акъылми зригъэузэщIу, гъуэгу пхэнж теува цIыхум зыкъригъэщIэжу гъэпсащ «ФыгумащIэ, цIыхухэ!» уэрэдым и дэтхэнэ псалъэри: 132
СащIыр блэкIахэм нэпсылэ,
КъаскIэурэ псэр мэгужьей,
Жьыбгъэм зэрихуэ жьуджалэу,
Iэджэ йохыжри дунейм.
Сыту мащIащэ мы гъащIэр,
ГъащIэр къысфIощI вагъуэиж.
Гуапагъэ дэ зэхуэдвгъащIэ,
Тхэмылъу, цIыхухэ, зэиж!
«Си концертым щIэса, си уэрэд щIэдэIуа цIыхухэр къызбгъэдыхьэу «дигу щIыхьащ, дыбгъэгъащ» къыщызжаIэкIэ, гуапэ лей сщохъу, – жеIэ Хъусен. – ЦIыхур згъагъыну пщэрылъ зыщысщIыжкъым, гуфIэгъуэ нэпс фIэкIа зыми Тхьэшхуэм щIримыгъэгъэкIкIэ. Си уэрэдхэм зы цIыху нэхъ мыхъуми зыщIигъэгупсысыжмэ, фIым къыхуигъэушмэ, ар си дежкIэ къызэрымыкIуэу насыпышхуэщ!».
Хъусен и уэрэдхэм къахэбгъуэтэнущ Хэкур, лъэпкъыр, адыгагъэр, цIыхугъэр, анэдэлъхубзэр зыгъэлъапIэхэр. Апхуэдэщ «Iуащхьэмахуэ» (псалъэхэр Гъубжокъуэ Л., макъамэр Молэ В.), «Адыгэ нэмыс» (псалъэхэр Хьэнфэн А., макъамэр Даур А.), «Си анэбзэ, си адыгэбзэ» (псалъэхэр Джэдгъэф Б., макъамэр Къардэн Хь.), «Напэ» (псалъэхэр Бахъуэ Б., макъамэр Мэремыкъуэ Хъу.), «Жьым фымыщI и жагъуэ» (псалъэхэр Гъубж М., макъамэр Тхьэбысым У.), «Си нанэ» (псалъэхэр Джэдгъэф Б., макъамэр Тхьэбысым У.), «Нэхъыжьхэм къытхуэфщIам унафэ» (псалъэхэр Къанкъул ФI., макъамэр Къэбэрдокъуэ Б.), «Хъуромэ» (псалъэхэр Бэрбэч З., макъамэр Къардэн Хь.), «Къафэжь» (псалъэхэр Къэжэр П., макъамэр Бэрэгъун В.), «ШыкIэпшынэ» (псалъэхэр КIэщт М., макъамэр Темыркъан Б.), «Пшынэ фIыцIэ» (псалъэхэри макъамэри Къуэдз А.), «Сосрыкъуэ и пшыналъэ», нэгъуэщIхэри.
Хэплъыхьыпауэ къыхэха защIэщ, купщIэшхуэ зыхэлъщ Мэремыкъуэм и лъагъуныгъэ уэрэдхэри: «Уи цIэр Мадинэ хьэмэ Маринэ?» (псалъэхэр Гъубжокъуэ Л., макъамэр Къардэн Хь.), «Адыгэ пща- Культурэ
щэ» (псалъэхэр Дэбагъуэ М., макъамэр Къантемыр Т.), «Сэ слъэкIатэм» (псалъэхэр ШэджыхьэщIэ Хь., макъамэр Къэбэрдокъуэ Б.), «Си гъатхэ» (псалъэхэр Тхьэгъэзит З., макъамэр ХьэIупэ Дж.), «Сэрэтинэ» (псалъэхэр Хьэжмэстафэ А., макъамэр Даур А.), «Ленэ дахэкIей» (псалъэхэр Бахъуэ Б., макъамэр Къардэн Хь.), «Хэт усIэщIиха?» (псалъэхэр Бахъуэ Б., макъамэр Къардэн Хь.), «Мес, жыгхэм тхьэмпэр япохуж…» (псалъэхэр Джэрыджэ А., макъамэр Жырыкъ З.), «Сытым щыгъуэ сыкъэпщIэну?» (псалъэхэр Дэбагъуэ М., макъамэр Даур А.), «СыщIыхьэжыну унэм слъэмыкI» (псалъэхэр Къэрэмырзэ Ю., макъамэр Даур А.), «УщытеткIэ, дахэ, мы дунейм» (псалъэхэр ШэджыхьэщIэ Хь., макъамэр Тхьэбысым У.), «Хэт уэ пхуэдэу слъагъужын» (псалъэхэр Тхьэзэплъ Хь., макъамэр Даур А.), нэгъуэщI куэди. Абыхэм я нэхъыбэр цIыхубэм дзапэ уэрэду яIурылъщ.
Хъусен и репертуарым хэбгъуэтэнущ гушыIэ уэрэдхэри: «Купсэ» (цIыхубэ уэрэд), «Мэкъуауэм и уэрэд» (шэрджэс цIыхубэ уэрэд), «Хъэрахъэ» (псалъэхэр Щоджэн Хь., макъамэр цIыхубэм ейщ, КIарэ Ф. хэлэжьыхьыжауэ). «Хъэрахъэ» уэрэдыр ящыщщ япэу клип зытрахахэм.
«Си уэрэд нэхъыфIыр иджыри жысIакъым, си псэм ар къилъыхъуэ зэпытщ, – жеIэ Хъусен. – ЗгъэзэщIа уэрэд щэ бжыгъэхэм сахэплъэжмэ, си творчествэм и фIыпIэу икIи адыгэм я гимну къэплъытэ хъуну къысфIощI «Нэхъыжьхэм къытхуэфщIам унафэ» жыхуиIэр.
Ей-ей, нэхъыжьхэм къытхуэфщIам унафэ,
Вагъуэижхэм дышэсынщи алъпу,
УафэхъуэпскIри тщIауэ дэ IумпIафIэ,
Къетхьэхыни ди Iэгу пцIанэм илъу!
Ей-ей, нэхъыжьхэм къытхуэфщIам унафэ,
КъыфIэтхынкъэ уафэм лэгъупыкъур,
ХьэщIэ къакIуэм, хуэтщIынщ санэхуафэ,
Едгъэлъагъуу дызэрынарт лъэпкъыр!..». 133
Мэремыкъуэм и макъым, и зэфIэкIым теухуауэ Даур Аслъэн жиIэгъащ: «Абы зы еджапIэми щыхурамыгъэджэфын цIыхубэ уэрэд жыIэкIэкIэ Тхьэр къыхуэупсащ. Уэрэдыр гъэхуауэ, зэхэщIыкIыгъуэу жеIэ, уэрэдыжьым хэпща образхэр и макъымкIэ уи нэгу къыщIигъэхьэн лъокI. Иджырей композиторхэм ятха уэрэдхэри абы и макъымкIэ цIыхубэ уэрэду мэIу».
Хъусен уэрэджыIакIуэ цIэрыIуэхэу Къуныжь Хьэждал, КIуж Борис, Уэтэр Анатолэ сымэ я лъагъуэм пызыща, ауэ езым и макъкIэ лъэпкъ щэнхабзэм хэувэфа, хэлъхьэныгъэшхуи хуэзыщIа уэрэджыIакIуэщ. Абы фIэкъабылщ и уэрэдхэр иджырей щIалэгъуалэм зэрагъэзащIэр, ахэр Iэмыпсымэ зэмылIэужьыгъуэхэмкIэ къызэрагъэщIэрэщIэжыр гуапэ щохъу. КъыдэкIыным хуигъэхьэзыра дискиблу зэхэт альбомым дэлъ тхылъым Хъусен мыпхуэдэу щетх: «СыволъэIур, мы уэрэдхэр вгъэзащIэ, нэхъ дахэу, нэхъыфIу, Iэмэпсымэ нэхъыбэ къэвгъэсэбэпкIэрэ нэхъ екIу фщIы! Ауэ, сыволъэIур, макъамэр фымыхъуэж, псалъэхэр зэвмыхъуэкI!».
«НобэкIэ ди щэнхабзэр сыт хуэдэ щытыкIэ ит, уэрэджыIакIуэ нэскIэ узэджэн диIэ?» упщIэмкIэ зыщыхуэдгъазэм, «УэрэджыIакIуэ диIэщ, ауэ ахэр, я ныбжь хэкIуэтащи, утыку къихьэжыркъым. ЩIалэгъуалэм Культурэ
я гугъу пщIымэ, къыдалъхуауэ макъ зиIэу, уэрэд жызыIэфу яхэтыр закъуэтIакъуэххэщ», – жиIащ Хъусен.
ЛъагапIэ гуэр къэзыгъэIурыщIэф, Iуэхушхуэ зэфIэзыхыф цIыхум абыхэм зэралъэIэсыну Iэмалхэри къыдэгъуэгурыкIуэ хабзэщ. Мэремыкъуэ Хъусен зэи зытемыкIыну гъащIэм гъуазэ щыхуэхъуа хабзэхэм дыщыщIэупщIэм, жиIащ: «Iей пщIауэ, фIы ущымыгугъ, фIы пщIауэ, ухущIемыгъуэж! Сэ сызэрылIэжынур сщIэуэ сопсэу. Абы къыпкърокI лъэужь дахэ къэзгъэнэным, захуэу, пэжу дунейм сытетыным сыхуэзыунэтI, апхуэдэ дыдэуи IейкIэ сяужь къихьэм Iей есщIэжыным е сыхущIэбжэным сыпыIузыш гупсысэхэр. МыхъумыщIагъэ гуэр зэзакъуэ нэхъ мыхъуми зыдэслъэгъуа цIыхум сигу ебгъэ хабзэкъым, атIэ ар си дежкIэ щымыIэжу аращ. А гупсысэхэрщ си гъащIэми си творчествэми гъуазэ яхуэхъуар. «» цIэр зепхьэн папщIэ, абы хуэфащэу ущытыпхъэщ. Си зы уэрэдым – «ЦIыху» жыхуиIэм – мыпхуэдэу хэтщ:
УлIыжь кхъахэми е уэ ущIалэми,
Убей дыдэми, умэжэщIалIэми,
СынолъэIу, зэи уигу иумыгъэху,
ЩIым тет псоми уахуэдэщ –!
Къыплъысауэ щрет пащтыхьыгъуэри,
ЗумыгъэщI щхьэзыфIэфI лъэкIыныгъэм уэ,
Пагэр, мылъкукIэ удафэр хуэмыхущ,
ГущIэгъуншэ умыхъу, уэ! 134
ГъащIэм куууэ пхыплъыф цIыхур и гупсысэхэмкIэ къыщыбдэгуашэкIэ, уи пащхьэ къису къикIуа гъуэгуанэр щызэтрипщIыкIыжкIэ, зэзэмызи и макъ жьгъырумкIэ къыхидзэрэ уэрэд едзыгъуэ зэхуэмыдэхэм ущыщIигъэдэIукIэ, гухэхъуэгъуэу къыплъысыр псалъэкIэ къэIуэтэгъуейщ. Апхуэдэ гукъыдэж мыухыжкIэ Мэремыкъуэ Хъусен
яхуэупсащ, ноби яхуоупсэ и лъэпкъэгъухэм, псэм пищI и адэжь щIыналъэм. Людмилэ Ди лъэпкъ хабзэхэр
Адыгэхэм я зэбиикIэу щытар
Адыгэм лей къылъысар имыгъэгъун щхьэкIэ и гъащIэр итыфынут. Ар зэи тхьэусыхакIуэ кIуэнутэкъым, «лей къызихащи, унафэ хуэфщI, суд фщIэ» жиIэу. АтIэ, и псэр пытмэ, къращIар ирищIэжынут. КъауIар лъэрымыхь хъуарэ езым хузэфIэмыкIынуми, лъэпкъым цIыхухъу исмэ, абы лейр игъэгъунутэкъым. Арат судри унафэри.
Зыгуэр къауIамэ е къаукIамэ, лей зезыхьамрэ зытехьамрэ я лъэпкъхэр бий зэхуэхъурт икIи Iэмал имыIэу ялъ ящIэжын хуейт. КъэзыуIам е къэзыукIам и лъэпкъым щыщу хэт къахуэзами, абы деж лъыр щащIэжынут, ауэ езы дыдэр къапэщIэхуэмэ нэхъ къащтэрт. КъэзыукIар яукIыжу, ар зыукIар яукIыжурэ лъэпкъитIыр хьэлэч щызэрыщI куэдрэ къэхъурт. ЛъэныкъуитIми ящыщу зыри пхуэтхьэусыхэнутэкъым. Апхуэдэ гуауэ къуажэм къыдэмыхъуэным псори хущIэкъурт. Псалъэм папщIэ, апхуэдэ Iуэху къэхъуамэ, къуажэ лIыжьхэр зэхуэсырти, лъэпкъитIыр зэрызэгурагъэIуэжыным егупсысырт.
Къуажэ лIыжьхэр лей къызытехьам деж кIуэрти хуэгузавэрт: – Фэбжь хъуами, тхьэм лажьэ имыщIкIэ, Iуэху къыфтепсыхар хуабжьу ди жагъуэ хъуащ. Лей къывэзыхам тхьэм къыхуимыгъэгъукIэ, дэри хуэдгъэгъункъым, – жаIэрти игу фIы хуащIырт. УIэгъэр зыхуэдэри Iуэхур къызыхэкIари зрагъащIэрт. ЯуIар къуаншэу щытми, зыуIар арат нэхъ ягъэкъуаншэр. УIэгъэ ящIам деж къыдэкIыжа лIыжьхэр зэрыIыгъыу уIэгъэ зыдзам деж кIуэрт.
– Фыкъуаншэщ, фыбзаджэщ, фыIэпей-лъэпейщ, къуажэм бэлыхь къыдэфлъхьащ, къуажэм дахум фыхуэдэщ, фыугъурсызщ, – жаIэрти егиерт, ягъэшынэрт, ищIам хущIрагъэгъуэжырт. ЛIыжьхэр абыкIэ зыхэтыр къуаншагъэ зылэжьар ягъэшынэу, «дыщыуащ, унафэ къытхуэфщI» жрагъэIэну арат.
Апхуэдэм деж къуаншагъэ зыбгъэдэлъхэм:
– Къуажэм узыхь дыфхухъу, дыкъуэншащ, къытхуэвгъэгъу, жылэм къытхуэфщIыр ди унафэщ, – жаIэрти лIыжьхэм я IэмыщIэ зралъхьэрт. ЛIыжьхэри зыхуейр арати, Iуэхум хуит хуэхъурт.
– АтIэ, унафэу фхуэтщIымкIэ фыарэзыуэ ди IэмыщIэ зыкъифлъхьэ! – жаIэрт.
– Берычэт бесын, жылэм узыхь дыфхухъу, фэ къытхуэфщIыр ди унафэщ, – жаIэрти я Iуэхум унафэ тращIыхьыну жылэр хуит ящIырт.
Удын зыдзам удын къызэрытехуэжынур фIыуэ ищIэрти, ар зытримыгъэхуэжын щхьэкIэ, сытри къыпхуищIэнут. Арат ар Iуэхум псынщIэу щIеувалIэри.
Хуитыныгъэ къаIэрыхьа нэужь, лIыжьхэр уIэгъэ зытехуам деж аргуэру кIуэрт. УIэгъэм еплъырт, Iэзэм еупщIырти, зэрыхъужыну зэманыр зыхуэдизыр зрагъащIэрт. А псори тэмэму зэхагъэкIа нэужь, уIэгъэ зытелъым епсалъэрт.
– Удын къыптехуар ди жагъуэщ, лей къыплъысауэ долъытэ. ЛIы ущыхъукIэ, е укъауIэнщ, е буIэнщ. Уфызу щытамэ, зыри 135 Ди лъэпкъ хабзэхэр
къыпщыщIынтэкъым. Уэ ущыпэублэкъым, укIэухкъым, апхуэди къохъу. «Iей мыхъу фIы хъужыркъым» жыхуаIэращ. Лей къуахар яхуэдгъэгъункъым. Къуажэ щыхъукIэ, апхуэдэ гуэрхэри къыдохъуэ, апхуэдэ Iэджэми унафэ тращIыхь. Уи Iуэхур тIэкIу мыхъумыщIэ хуэдэу хъуами, тхьэм захуэм хуигъазэ. Ди IэмыщIэ зыкъифлъхьэу фи Iуэхум унафэ тетщIыхьыну хуит дыкъэвмыщIмэ, ди гуапэкъым икIи дыарэзыкъым, – жраIэрт.
Удын зытехуа адыгэлIыр абыкIэ арэзы хъункIэ Iэмал иIэтэкъым. Ар зыхуейр къращIар ярищIэжыну, уIэгъэ къезыдзам уIэгъэ тридзэжыну арат.
– Берычэт бесын, жылэ, ди Iуэхур къыффIэIуэхуу фыкъызэрыкIуам щхьэкIэ. Абы нэхърэ нэхъ гугъуехь тхьэм къывимыткIэ. Жылэр бэлыхьым тхьэм щихъумэ, жылэм щхьэузыхь дыфхухъу! Ауэ япэщIыкIэ къыдащIар етщIэжынщи, итIанэ жылэм сыт хуэдэ унафэ фыхуейми къытхуэфщI! Дэ къыттехуа удыныр мыхъужауэ зыри вжетIэфынукъым. Ди унафэ дэ тщIыжынщ, – жаIэрти, зытрамыгъэхьэурэ зыкIэлъагъакIуэрт. Ауэ лIыжьхэри мы Iуэхум яужь щIихьэр абы хуэдэ джэгу цIыкIукIэ ягъэбэяужын мурадтэкъым.
– Фи Iуэхур ди IэмыщIэ къифлъхьэу унафэ тетщIыхьыну хуит дыкъэвмыщIмэ, нобэ щыщIэдзауэ фи пщIантIэ дыкъыдыхьэнкъым, фылIэми фыщIэтлъхьэнкъым. Нобэ фыкъыдэмыдаIуэми, фэри жылэм фыщыхуеин къэхъужынщ. Жылэм емыдаIуэу фIы зэхъулIа щыIэкъым, фыщIегъуэжынщ. Фыкъыдэлъэпауэу аракъэ? ДяпэкIи фи набжьэ щIэлъ, къыфщыщIынур зыхуэдэр фщIэрэ? – жаIэрти, зэрагъэшынэным пылът икIи икIэм-икIэжым къагъэдаIуэрти, Iуэхум унафэ тращIыхьыну хуит зыкърагъэщIырт.
Зэманым декIуэкI хабзэм тету, лIыжьхэм я унафэкIэ, медатыр* жаIэрти лъэныкъуитIми лIы тIурытI храгъэхырт. Медатыр мыбы си Iуэхум унафэ нэхъ трищIыхьыфынщ, нэхъ хэплъэфынщ жиIэу дэтхэнэми езым хихыжырт. Медатыр къуажэм щыщми хамэ жылэми хъунут.
ЛIы тIурытIыр зэпэтIысырт, къуажэ старшынэр яхэтIысхьэжырти унафэ ящIырт.
Медату хахахэр псом япэу уIэгъэм деж кIуэрти еплъырт, Iэзэм IэзапщIэу къариухылIэнур зыхуэдизыр зрагъащIэрт. Абы иужькIэ уIэгъэ зыдзам уIэгъэр зридзам хуищIэн хуейхэр къалъытэрти, унафэ пыухыкIа ящIырт. Псалъэм папщIэ, уIэгъэм зы мазэкIэ игъэсыну пхъэуэ мыпхуэдиз, фошыгъуу, хугуу, хьэжыгъэу, дагъэу, уэздыгъэ дагъэу мыпхуэдиз. УIэгъэр зэратхьэщIын сабыну, ар зэрапхэн щэкIыу мыпхуэдиз. Сымаджэр хъужыху хуэлэжьэну зы лIыщIэ. ЩIэупщIакIуэм яшхыну зы выщIэ е зы жэмыщIэ, Iэзэм иратыну IэзапщIэр. Хъужа нэужь гъэфIэжу мыпхуэдиз, – жаIэрти, псори зэхэхауэ ягъэувт. Ар зытещIыхьари зы мазэт. Зы мазэм къриубыдэу уIэгъэр мыхъужмэ, аргуэру кIуэрти еплъырт икIи щIэрыщIэу унафэ тращIыхьыжырт. МазэкIэ хъужамэ, унафэр зэрыщытауэ къэнэжырт. Унафэ ящIар тхылъым ирырагъатхэрти, медатхэмрэ старшынэмрэ Iэ традзэжырт.
Ауэ а унафэм зы цIыхуми гу лърагъатэртэкъым. Ар щэхут.
* Медат – (жьы) зэбийхэр зэзыгъэкIуж, судыщIэ. 136 Ди лъэпкъ хабзэхэр
Унафэу ящIынур зэфIэкIа нэужь зэбий лъэныкъуитIми распискэ къыIахырт: «Фэ фщIа унафэмкIэ дыарэзыщ» жиIэу иту, ауэ распискэр къыщыIахым деж унафэ ящIар зыхуэдэм зыри щыгъуазэтэкъым. А унафэм мыпхуэдэуи хатхэрт – сымаджэр хъужу къэтэджыжыху зэбиитIми гъуэгу зэхущанэну. НэгъуэщIу жыпIэмэ, зэбий лъэпкъитIым ящыщ зэхуэзамэ, гъунэгъу зэхуэмыхъупэ щIыкIэ гъуэгум дадзыхын хуейт. Дэзыдзыхам мыдрейр кIэлъыкIуэу еуэрэ иукIамэ, ари ягъэкъуэншэнут…
Мы унафэ псори зэфIэкIа нэужь абы лъэпкъитIри щыгъуазэ ящIырт.
Къыщыхъу щыIэт мылъкур зытын хуейр а мылъкур фIэкуэдыIуэу арэзы щытемыхъуэ, щытхьэусыхэ. Ауэ мы дунейр хъурейуэ къызэхикIухьами, дэнэ щымытхьэусыхами, медатым ящIа унафэр зыми къикъутэфынутэкъым.
УIэгъэр хъужа нэужь, унафэ ящIам тету, гъэфIэж хурагъэщIырт, зыуIар яуIам деж кIуэрти, «сыкъуэншащ, къысхуэгъэгъу», жиIэрти я Iэр зэрагъэубыдыжырт, биигъэ зэхуамыIэжу зэгурагъэIуэжырт.
Къуажэм укIыгъэ гуэр къыдэхъуамэ, «нэгъуэщI гуауэ къэмыхъу щIыкIэ» жаIэрти, къуажэдэс лIыжьхэр зэхуэсырт, ежэрти пIалъэ къыхамыгъэкIыу зэрызэгурагъэIуэжыным хэтт. Ауэ лIы зыукIам лъы уасэу сом 2000-3000 ирагъэтырт. Абы къищынэмыщIауэ, лIы зыукIам и лъэпкъыр яукIам ейм деж ягъакIуэрти зэрагъэкIужт, я Iэр зэрагъэубыдыжт. УкIыгъэ къыщыхъуам деж Iуэхур куэдкIэ нэхъ гугъут, уIэгъэм емыщхьу. ЛIыжьхэр мыбы нэхъ елIалIэрт, нэгъуэщI гуауэ къытрамыгъэхъуэжу Iуэхур зэфIэкIыху етIысэхынутэкъым. «Бэлыхьым бэлыхь къытехъуэжурэ, къуажэр гуауэ хэмыкI хъунущ», – жаIэрти, зэрыжылэу Iуэхур зэрызэтрагъэувэжыным хущIэкъурт. А зэманым къуажэ лIыжьхэм яхузэфIэкIыу щытащ апхуэдэ Iуэхушхуэхэр судым намыгъэсу, законым Iэрамыгъэхьэу езыхэм зэтрауIэфIэжыну.
Ауэ къаукIар хейуэ къыщIэкIамэ, езыри лъэпкъ пхъашэ щыщмэ, Iуэхур судми, законми, къуажэми, лIыжьхэми я деж нагъэсыртэкъым, ялъ езыхэм ящIэжырт.
Адыгэ зэбиикIэм лIыгъэрэ хабзэрэ хэлъу щытащ. Зыгуэрым бий иIэрэ, имыукIынкIэ Iэмалыншэу къилъыхъуэу къикIухьурэ, и бийм щIыпIэ зэкъуэхуам щыхуэзамэ, ауэ абы Iэщэ имыIыгъмэ, хабзэм идэртэкъым уезэуэну. Езэуами, лIыгъэншагъэт, фызыгъэм пащIырт.
– ЕI, бетэмал, сыту дэгъуэу укъыспэщIэхуат, ауэ Iэщэ пIыгъкъым, Iэщэ пIыгъамэ, уи гъащIэр бухат. АтIэ, уIэщэншэу дауэ узукIын, фыз сыщымыхъуакIэ? ДяпэкIэ Iэщэншэу зыкъысхуумыгъазэ, – жиIэрти иутIыпщыжырт.
Пасэрей лIыхэм, я щхьэ щымытхъужын щхьэкIэ, ящIа лIыгъэр яIуэтэжыртэкъым. ЗыIуэтэжыр лIыгъэншэу къалъытэрт. «СщIа псор жысIэжым мы лIыжь щхьэщытхъур къысфIащ» щIыжиIар аращ Нартыгу и уэрэдым. Адыгэм и щIалэгъуэм зэрихьа лIыгъэр лIыжь хъуху иIуэтэжу щытакъым. Нартыгуи аращ. И хьэдрыхэ кIуэгъуэм уэрэду къиIуэтэжауэ аращ.
Адыгэ нэмысым щыщт: цIыхубз щыту мыхъуэнэныр, и губжьыр, тэмакъкIэщIыгъэр имыгъэлъэгъуэныр. ЦIыхубз щыту Iэщэ къипх хъунутэкъым. Iэмал имыIэу зэщыхьэн хуей хъуами, цIыхубз кърихьэлIамэ, 137 Ди лъэпкъ хабзэхэр
цIыхубзым и нэмысым и хьэтыркIэ къайгъэр ягъэбэяужырт, Iэщэ кърахар иралъхьэжырт.
«Iэщэр щыхуэфащэми щыхуэмыфащэми къыумых, къипхамэ, хуэфащэ ирумыщIауэ иумылъхьэж! ЦIыху ирибгъэшынэн щхьэкIэ Iэщэм нэпцIу уримыджэгу, къыщIипхын хуейр япэщIыкIэ зэгъащIэ!» – жаIэрт.
Iэщэр къипхауэ цIыхубз къуихьэлIамэ, Iэщэр иумылъхьэжыныр напэтехыу ялъытэрт. Зырамыкурэ Хьэзешэрэ зэратхыжамкIэ 138 IуэрыIуатэ
Нарт Щэуей и хъыбархэм щыщщ
Къанжрэ Нэрыбгейрэ
Къанж щакIуэ дэкIащ. Мэзым щIыхьэри шэджагъуэ нэужь пщIондэ щэкIуауэ, зы бжэн къищэкIури пщыIэ хисащ. Бжэныр зэIихщ, дзасэм пиIури мафIэ ищIащ. МафIэм здыбгъэдэсым, лъэ макъ зэхихауэ къыщыхъуащ. Зиплъыхьа щхьэкIэ къыIэщIэлъэгъуаIакъым. «КъысфIэщIагъэнщ», – жери Къанж мафIэм бгъэдэтIысхьэжащ.
Лы жьэрымэр мэзым щIэз хъуащ. ЗэпхыдэIукIри, лъэ макъ зэхихауэ къыфIэщIащ аргуэру. ЗыщиIэтым, лъэ макъыр мэзым хэкIуэдэжащ: зыгуэр къызэреплъакIуэм шэч къытрихьакъым абы иужькIэ.
«КъызэплъакIуэм къызбгъэдыхьэн къызикуркъым, мэзым сыхэувэнщи, лы жьэрымэм къыкIэлъыкIуэрэ къыкIэлъымыкIуэрэ сеплъынщ», – жери Къанж дзасэр мафIэм къыпэригъэкIуэтащ, и шыр шхуэмылакIэкIэ иубыдри мэзым хыхьащ. Жыг къуагъ къыкъуэуващи, пщыIэмкIэ къоплъэ, къодаIуэ. МащIэрэ къуэта жыг къуагъым, куэдрэ къуэта – къаплъэмэ, мэзым къыхэкIри зы бзылъхугъэ мафIэм къыбгъэдыхьауэ елъагъу.
Бзылъхугъэр хуэсакъыпэурэ мафIэм къыбгъэдыхьащ, дзасэм хуеIэбыхри зы лы Iыхьэ къищтащ, щтэIэщтаблэщи, и нэр къоху, зэрымэжэщIалIэр нэрылъагъущ.
«Дэнэ къикIа мыр?» – жери Къанж егъэщIагъуэ.
Бзылъхугъэр едзэкъэху, Къанж жыг къуагъым къыкъуэкIакъым: «Згъэщтэнкъым», – жери.
Заулрэ зиIэжьэри, мэзым къыхэкIащ Къанж.
Бзылъхугъэр къэщтащ, мэзым хэлъэдэжын и гугъами, и пIэ икIыфакъым, и лъэр щIэхури.
– ЕмыкIу уэсщIащ, – жиIащ бзылъхугъэм, Къанж къыщыбгъэдыхьэм.
хугъэм.
– Мэз нэщIым щхьэ ущIэт, хэт ущыщ? – еупщIащ Къанж бзылъ-
– Мэзым сыкъыщыхъуащ сэ, – жиIащ бзылъхугъэм. – МэзылIым срипхъущ. Мэзым пщыIэ къыхэпщIыхьауэ щыслъагъум, сытегушхуэри сыкъыббгъэдыхьащ, губгъэн къысхуумыщI. НэрыбгейкIэ къызоджэ.
Бзылъхугъэр пщыIэм къытринэри, Къанж мэзым хыхьэжащ; и щэкIуэн зэфIэкIа нэужь, Нэрыбгейр мэзым къыхишри щхьэгъусэ хуэхъуащ Къанж.
Нэрыбгейм и къуэ закъуэ
Къанж мэзым къыщIиша бзылъхугъэр блэнейрэ лъхуащ. Къилъхур жьэгум дигъэтIысхьэурэ, блыри мафIэм иригъэсыжащ: «Нартхэ яхуэфащэкъым», – жиIэурэ. Аргуэру лъхуащ Нэрыбгейр. Къилъхуар жьэгум дигъэтIысхьэри езыр щхьэщыувэжащ.
Яжьэ пщтырыр зэIищIэурэ сабийр мафIэ дэпым ириджэгуу щилъагъум, Нэрыбгейм жиIащ:
– Мыр нартхэ яхуэфащэщ, лIы яхуэхъунщ. 139 IуэрыIуатэ
Нартхэ еджэри сабийр яритащ:
– Къэхъумэ, мыбы фигъэукIытэнкъым, мыр фпIы, – жери. Езыр яхэкIыжащ. ЩахэкIыжым, нартхэр еупщIащ:
– Дауэ зэрытпIынур, дэнэ щытпIынур, сабийр быдзышэ хуейкъэ?
– Хуейкъым, – къажриIащ Нэрыбгейм. – Iуащхьэмахуэ дэфхи, бгитI зэхуакум дэвгъэтIысхьэ: мылыпсыр быдзышэ хуэхъунщ, бгъэм япIынущ.
Нэрыбгейм и къуэ закъуэр, Щэуей зыфIащар, Iуащхьэмахуэ драхьейри бгитI зэхуакум дагъэтIысхьащ.
Мылыпсыр и быдзышэу, Нэрыбгейм и къуэ закъуэр бгъэм япIащ, и ныбжь нэсри нартхэм къахыхьэжащ.
Къанж и къуэ Щэуей жыхуаIэжыр аращ. Нэрыбгейм и къуэ закъуэкIи еджэ хъуащ абы.
Нартхэм щакIуэ ядежьауэ
Нартхэр щакIуэ ежьащ. Къанж и къуэ Щэуей еджакъым, яфIэщIалэт, лIыгъэ далъэгъуауэ яцIыхуртэкъым.
Я щакIуэ тхьэмадэр Насрэн ЖьакIэти, Къанж и къуэ Щэуей Нас-
– ЩакIуэ сыздэфшэ. ФхуэзмыщIэфIами, Iэпыдзлъэпыдз сыфхуэ-
– Хъунщ, – къыжриIащ Насрэн ЖьакIэ. – Iэпыдзлъэпыдз утхуэрэн ЖьакIэ елъэIуащ:
хъунщ, – жери.
хъунумэ, уздэтшэнщ.
хэр.
– Иджы, – къыжраIащ Къанж и къуэм, – дэ къуэм дыдыхьэнурэ, дыщэкIуэнущ, уэ пщыIэ хэси, мафIэ щIы, лэгъупыIэмпIэ зэфIэдзэ.
Ар къыжраIэри, нартхэр мэзым хыхьащ.
Къанж и къуэм пщыIэ хисащ, мафIэ ищIри лъэгъупыIэмпIэ Нартхэр къыщыгувэм, Къанж и къуэр мэзым щIыхьащ, зы мэз зэфIидзащ.
бжэн къыщIихури иукIащ.
къеупщIащ:
Бжэныр вауэ, нартхэр пщыIэм къытехьэжащ. Мэзым махуэ псом щIэта щхьэкIэ, нартхэм къащэкIуаIакъым, зэхэукIауэ къагъэзэжащ.
Бжэныр вауэ къыщрихьэлIэжым, нартхэр лэгъупым къетIысэкIащ.
Бжэн блатхьэр къищтэри, Насрэн ЖьакIэ Къанж и къуэм – Мыр бжэныл хуэдэщ, дэнэ къикIа?
– Гъунэгъу Iыхьэщ, – жиIащ Щэуей. – ДяпщэкIэ щакIуэ пщыIэ къыщыхасащ. «Мэз нэщIым къыщIэкIыжмэ, едзэкъэнщ», – жари зы бжэн къытхуахьащ.
– Тхьэразэ къахухъу, – жиIащ Насрэн ЖьакIэ, – дызэхащIыкIащ, я пщIэ ттекIуэдэнкъым.
Нартхэр шхэху, пшапэр зэхэуащ. – Шыр хэт хигъэпщын? – еупщIащ Насрэн ЖьакIэ нартхэм.
Шыр хэзыгъэпщын къахэкIакъым нартхэм: «Дешащ, дызэхэукIащ», – жари щхьэусыгъуэ ящIащ.
Мэз лъапэм трихуэри, Къанж и къуэм нартхэм я шыр жэщым хигъэпщащ, нэхущым пщыIэм къытрихуэжащ. 140
Къанж и къуэ Щэуей зыщIагъури, къуэ ебланэм щепсыхащ нарт- IуэрыIуатэ
къытенащ.
Нартхэр шэсри мэзым щакIуэ хыхьащ етIуанэ махуэми. Къанж и къуэр пщыIэм къытранати, мафIэ ищIащ, лэгъупыIэмпIэ зэфIидзэри мэзым хыхьащ, зы щыхь къыщIихури иукIащ.
Щыхьылыр вауэ, нартхэр пщыIэм къытехьэжащ: зэрыIэнэщIщ – къащэкIуаIакъым. Щыхьылым къетIысэкIащ нартхэр. Щыхь блатхьэр Насрэн ЖьакIэ и пащхьэ ирилъхьащ Къанж и къуэм.
– Дэнэ къикIа мы щыхьыр? – игъэщIэгъуащ Насрэн ЖьакIэ.
– Гъунэгъу Iыхьэщ, – жиIащ Щэуей. – Ди гъунэгъу щакIуэхэм къыдатащ, мэз нэщI фыкъызэрыщIэкIыжынур ящIэрти.
– Тхьэразэ къахухъу, – жери Насрэн ЖьакIэ щыхь блатхьэр къищтащ. – Гулъытэ яIэщ, я пщIэ ттекIуэдэнкъым.
Шхэн яухри, Насрэн ЖьакIэ щIэупщIащ:
– Шыр хэт хигъэпщын ныжэбэ?
Шыр хэзыгъэпщын къахэкIакъым нартхэм, щхьэусыгъуэ ящIащ: «Дешащ-делIащ», – жари.
Шыр етIуанэ жэщми хигъэпщащ Къанж и къуэм.
Нэху щыри, нартхэр мэзым щакIуэ хыхьащ, Къанж и къуэр пщыIэм МафIэ ищIри, лэгъупыIэмпIэ зэфIидзащ Къанж и къуэм, мэзым хыхьэри зы бланэ къыщIихуащ, бланэр иукIри лыр фIидзащ.
Бланэлыр вауэ, пщыIэм къытехьэжащ нартхэр. Ещанэ махуэми къайхъулIаIакъым, IэнэщIу къагъэзэжащ.
Нартхэр тхьэрыкъуэф Iэнэм къригъэтIысэкIри, Къанж и къуэм бланэлыр лэгъупым къыхихащ, блатхьэр Насрэн ЖьакIэ и пащхьэ ирилъхьащ.
– Бланэри дэнэ къикIа? – игъэщIэгъуащ Насрэн ЖьакIэ.
– Бланэри ди гъунэгъухэм къыфхуахьащ, – жиIащ Щэуей.
– Тхьэразэ къахухъу, дагъэунащ, я пщIэр ттекIуэдэнкъым, – жери Насрэн ЖьакIэ блатхьэр къищтащ.
Бланэлыр яшхри, нартхэр зэгъэжащ – шыр хэзыгъэпщын къахэкIакъым: аргуэрыжьти, щхьэусыгъуэ ящIащ: «Дешащ, дызэхэукIащ», – жари.
Нартхэм я шыр ещанэ жэщми хигъэпщащ Къанж и къуэм. Шыр хигъэпщри, пщэдджыжьым пщыIэм къытрихуэжащ. Нартхэр шэсауэ мэзым щыхыхьэм, Къанж и къуэр Насрэн ЖьакIэ елъэIуащ:
– Гъусэ сыфщI, фызэщакIуэр сывгъэлъагъу, – жери.
– ДызэщакIуэм укъиукIыни, – жиIащ Насрэн ЖьакIэ. – Махуищ хъуауэ и ужь дитщи, тхуещIэIаркъым. И дзапэфIанэмкIэ къопыджмэ, щIалэр утфIиукIынкъэ.
Нартхэр махуищ хъуауэ зэщакIуэр къуэ ебланэм дэс кхъуэпIащэрт, тракIутэ щхьэкIэ, яхуещIэIартэкъым, яIэщIэкIырти, шабзэшэр банапцIэм яфIыхыхьэжырт.
Мэзым здыщIашэн ядакъым Къанж и къуэр:
– УщIалэщ, кхъуэпIащэм утфIиукIынущ, – жари.
Нартхэр пщыIэм текIа нэужь, Къанж и къуэр шэсри къуэм дыхьащ, кхъуэпIащэр банапцIэм хихутэри банапцIэм хиукIыхьащ.
КхъуэпIащэр шыплIэм къыдидзауэ къуэм къыщыдэкIыжым, мэзым щакIуэ хыхьа шухэм ящыщ зы къыIущIащ Къанж и къуэм.
– Уи гъусэхэр дэнэ пхьа? – еупщIащ Къанж и къуэр шум.
– КхъуэпIащэм и ужь итщ, Iэуэлъауэ щызэхэсхым сэ мыбыкIэ къэзгъэзащ, – жиIащ шум. 141 IуэрыIуатэ
– КхъуэпIащэм и ужь фикI, – жриIащ Щэуей шум. – КхъуэпIащэр сэ къэзукIащ. Кхъуэ блатхьэр фи Iыхьэщ, – жери кхъуэ блатхьэр къыщIигъэхуащ.
Кхъуэ блатхьэр шум сапэкIэ хуишиящ Къанж и къуэм. Хуишия щхьэкIэ, шум кхъуэ блатхьэр хуэIэтакъым.
Шум кхъуэ блатхьэр щыхуэмыIэтым, Къанж и къуэм зы жыг къиухуэри къриухъуэнщIэхащ, блатхьэр жыг къудамэм фIидзащ.
– Мэз нэщI щIэта жыхуаIэращ, – жиIащ Къанж и къуэм. – Нартхэр мэзым къыхэкIыжмэ, блатхьэм зы Iыхьэ къыпыупщIи, яхуэхь. Махуэ къэс зы Iыхьэ яхуэпхьмэ, мэзым щIэтыху игъэмэжэлIэнукъым, – жери Къанж и къуэр къежьэжащ, нартхэр махуищ хъуауэ зи ужь ита кхъуэпIащэр шыплIэкIэ къихьри. Къанж и къуэм и лIыгъэр
Къанж и къуэ Щэуей, и ныбжь нэсри нартхэ къахыхьэжауэ ядызекIуэми, лIыгъэ-шыгъэкIэ хузэфIэкIынур къаригъэлъагъуртэкъым, зекIуэ ежьэн хъумэ, шу закъуэт, гъусэ ищIыртэкъым.
– Нэрыбгейм и къуэ закъуэм и лIыгъэ здынэсыр дэ къыфхуэтхутэнщ, – жари Iэнейм и къуитIыр къэуващ.
– Дауэ къызэрыфхутэнур? – жаIащ нартхэ. – ЗекIуэ щежьэкIэ и ужь дихьэнщи, ищIэм деплъынщ, – жаIащ – И ужь фихьауэ фыкъищIэмэ, фIы щIывигъэхынкъым, – ЗыкъедгъэщIэнкъым, и ужь къызэплъэкIмэ, дыкъимылъагъуу.
зы теуэгъуэкIэ дитынщ, Къанж и къуэ Щэуей, зекIуэ ежьэн хъури, гъуэгу техьащ. Iэнейм и къуитIри кIэлъыдэкIащ, и лъэужьым теувэри.
Махуищ гъуэгу икIуауэ, Къанж и къуэр къызэплъэкIащ: шууитI къыкIэлъыкIуэрти, епсыхри зыщIигъэхьащ.
– Iэнейм и къуитIыр дэнэ фежьа? – къеупщIащ Къанж и къуэр. – Хэт и лъэужь зефхуэр?
Iэнейм и къуитIыр Iэнкун хъуащ.
– Гъусэ дыпщIмэ, гъусэ дыпхуэхъунущ, – жаIащ Iэнейм и къуитIым.
Iэнейм и къуитIыр гъусэ ищIри, Щэуей гъуэгу техьэжащ.
Гъуэгу техьэжри, махуищ гъуэгу зэпачащ.
Махуищ гъуэгу зэпачауэ, тIуащIэм дыхьэж шы лъэужь ирихьэлIащ.
– Сэ тIуащIэм сыдыхьэнущ, – жиIащ Къанж и къуэм. – Мы лъэужьыр здэкIуэр къэзмыхутауэ къэзгъэзэжынукъым. Iэнейм и къуитIыр мыбдей фыкъыщыспэплъэ. Зы мазэкIэ къэзмыгъэзэжмэ, фыкIуэж – фыкъыщIыспэплъэжын щыIэкъым.
Iэнейм и къуитIым ар къажриIэри, Щэуей тIуащIэм дыхьащ, шы лъэужьыр ирихужьэри.
Махуэ гъуэгу зэпичауэ, банапцIэ чо ирихьэлIащ Къанж и къуэр.
Чом зы пщащэ къыдэкIащ – нэгъуэщI къыIэщIэлъэгъуакъым.
– Уи закъуэ щхьэ удэс тIуащIэм? – еупщIащ Къанж и къуэр пщащэм. – Мыбы къыдыхьэ лъэужьыр хэт и лъэужь?
– Ди адэм и шы лъэужьщ, – къыжриIащ пщащэм. – Ди адэм тIуащIэм сыкъыдигъэтIысхьауэ сыдэсщ, ди адэм и шы лъэужьым Iэнейм и къуитIым. 142
фыIэщIэкIуэдэнщ. IуэрыIуатэ
кърикIуэфым сритынущ – ар и псалъэщ. Махуэ гъуэгу пкIужмэ, ди унэм псы Iуфэм ущрихьэлIэнущ. Ди адэр зекIуэ ежьауэ къэтщ, унэм исыр ди анэм и закъуэщи, укIуэмэ, адэкIэ зэрыхъунум ди анэм ущигъэгъуэзэнщ.
Къанж и къуэр шэсыжри, махуэ гъуэгу икIуауэ, псы Iуфэм зы унэ щрихьэлIащ. И шыр фIэдзапIэм фIидзэри, езыр хьэщIэщым ихьащ.
Iэнэ кърихьэри, хьэщIэщым бысым гуащэр къихьащ. И Iуэху зэрыхъуар щыжриIэм, бысым гуащэм Къанж и къуэ Щэуей къыжриIащ:
– ЛIыжьым и къэсыжыгъуэщ, унэм къихьэжмэ, уи Iэнэм къэтIысынурэ фызэдэшхэнущ. Фызэдэшха нэужь, къыбжиIэнущ: «НакIуэ, ди хьэщIэ, зыкъэтплъыхьынщ», – жиIэнурэ. Уигъэшэсынурэ уришэжьэнущ. Ди мэл пщыIэми утришэнущ, ди Iэхъушэри уигъэлъагъунущ, ди шыбз гуартэми ухигъэдэнущ – къыхэпхынур уэ пщIэжынщ.
Бысым гуащэм зэрыжиIауэ, пщащэм и адэр зекIуэ къикIыжри къыдыхьэжащ, хьэщIэм къыбгъэдэтIысхьэри жэщищ-махуищкIэ къыбгъэдэсащ.
Жэщищ-махуищкIэ къигъэхьэщIа нэужь:
– НакIуэ, ди хьэщIэ, зыкъэтплъыхьынщ, – къыжриIащ Къанж и къуэм, игъэшэсри иришэжьащ.
Мэл пщыIэм тришэри, лIыжьым къыжриIащ:
– Узыхуейм хуэдиз пыху.
– Мэл щхьэкIэ сыкъежьакъым, – жиIащ Къанж и къуэм. – ЗекIуэ сыкъежьащ.
Мэл пщыIэм тришыжри, лIыжьым и Iэхъушэр къригъэлъэгъуащ.
Iэщи къыIихын идакъым Къанж и къуэм:
– Былым щхьэкIэ сыкъежьакъым, – жери.
Шыбз гуартэри къригъэлъэгъуащ:
– Шы пхуэхъун хэплъагъуэмэ, узот, – жери.
– Шыи сиIэщ, си шым нэхъыфI сыхуейкъым, – жиIащ Къанж и 143
къуэм.
ЛIыжьым гу лъитащ хьэщIэр къызытекIухьам.
– Си пхъум псэлъыхъу и мащIэкъым, – къыжриIащ итIанэ. – Уэр фIэкI зыхуэфащэ къахэкIакъым: зыр былымым итхьэкъуащ, зым шы ихуащ. Сэ сызыхуейр шырэ былымрэ щхьэкIэ тIуащIэм къыдыхьэ щауэкъым.
Iэнейм и къуитIым «нобэ мазэ мэхъу» щыжаIэм, Къанж и къуэ Щэуей тIуащIэм къыдэкIыжащ, и шыплIэм пщащэ дэсу.
Къанж и къуэр хашэркъым
ШукIасэ жьы хъури и унэ итIысхьэжащ, шыи шэсыжыркъым, зекIуэми яхыхьэжыркъым. ХьэщIэ къыхуепсыхмэ, хьэщIэм ябгъэдэсщ, дуней зылъэгъуа лIыщи, хъыбар и мащIэкъым.
Махуэ гуэрым хьэщIэ гуп къыхуепсыхащ ШукIасэ.
ХьэщIэ гупыр тхьэмахуэкIэ исащ ШукIасэ и хьэщIэщым. И хьэщIэхэр езым и ныбжьт, зекIуэ Iэджэрэ зэдежьат, Iэджэ зэдагъэхъауэ ягу къагъэкIыжын я гъунэжт.
– ШукIасэ, Къанж и къуэм узэрырихьэлIэгъам дебгъэдаIуэркъэ, – къелъэIуащ хьэщIэхэм ящыщ зы.
– Къанж и къуэм сызэрырихьэлIэгъар зэи сIуэтэжакъым. Сигу IуэрыIуатэ
ШукIасэ.
къэкIыжмэ, си напэр ноби мэс, – жиIащ ШукIасэ.
– АтIэми дегъэдаIуэ – зыщIыпIи утхьыжынкъым, – хагъэзыхьащ Щыхагъэзыхьым, и пащIэкIэ щIэгуфIыкIри, ШукIасэ Къанж и къуэм зэрырихьэлIэгъар яхуиIуэтэжащ и хьэщIэхэм.
… Си щIалэгъуэт абы щыгъуэ, си щIалэгъуэми, лIы сыхъуауэ зыслъытэжырт, дунейр скъутэфын къысфIэщIырт, зэзмыкунрэ сызытемыгушхуэнрэ щыIэтэкъым.
Унэм сизэшыхь щыхъум, зекIуэ сежьэн мурад сщIащ: си ныбжь нэсатэкъэ, пащIэ стеттэкъэ!
Сэ схуэдэ зыбжанэ гъусэ къысхуэхъури дыдэшэсыкIащ. Гъуэгу
дытехьэри тхьэмахуэкIэ дызэхэзекIуащ, дызэхэзекIуэ щхьэкIэ дызрихьэлIи къыдихьэлIи щыIэкъым.
Махуэ гуэрым, депсыхауэ мэз лъапэм дыщызэхэсу, гъуэгум зы шу кърикIуэу къэтлъэгъуащ. Шум гу зылъедгъэтэнкъым жытIэри мэзым дыхэуващ. Дыхэуващи, шум дыпоплъэ, тхъунщIэн мурад тщIауэ.
Шур къэблэгъащ. И шыфэлIыфэ щытлъагъум, Iэнкун дыхъуащ: мафIэр къыIурех жыхуаIэм хуэдэт! Мэзым япэ къыхэлъэтын къытхэмыкIыурэ, шур къэсри блэкIащ; гу къытлъитакъым.
Шур блэкIа нэужь, дызэрыгъэгушхуэжащ щIалэ гупыр, дигу къызэрыгъуэтыжри. Мэзым дыкъыхэцIэфтри, шум и ужь диуващ: мор зылIщ, дэ щIалэ гуп дохъу. Шум дыщIыхьэри ди шабзэ зэIуддзащ. Сэ япэ ситти, си шабзэшэр япэ здзащ. Шабзэшэр шум и афэ джанэм къигъэлъеижащ. Си гъусэхэри зэдеуащ шум, зэдеуа щхьэкIэ, шхий къытехуауэ къыщыхъуакъым. Дыплъэмэ, шур къэувыIауэ долъагъу: епсыхащ, епсыхри шыныбэпхыр щIикъузэжащ, шэсыжри зыкъигъэзащ.
Шум зыкъыщигъазэм, дызэрыгъэщтэжри къыщIэттхъуащ. КъыщIэттхъуа щхьэкIэ, жыжьэ дигъэкIуэнт! КъытщIыхьэри къыдэIэдэкъауэурэ щIалэ гупыр уанэгум дыкъриудащ. Си гъусэхэм хэт пабжьэм, хэт мэзым зыхадзащ, сэ гъуэгум сыкъыщытенэм, къеIэбыхри шум сыдрихьеящ, сызэкIуэцIиуплIанщIэри уанэм лъатэпскIэ срипхащ, щIакIуэ кIапэкIэ сыщIиуфэжри срихьэжьащ.
Уанэ мыгъуэр тезылъхьар сэракъэ: мэл жьагъэ хуэдэ, сипхауэ сехь, щIакIуэ кIапэкIэ сыщIиуфащи, сыздихьри слъагъуркъым, жьыри схурикъуркъым. Шум зы псалъи жиIэркъым, сэри, си напэр мэсри, си жьэ схузэщIэхыркъым: сыт жысIэн – щIэщхъу къысщыщIащ, сиукIми гъуэгум пхауэ сыкъытринэми, схуэфащэщ.
ШэджагъуэнэужьыфI хъуагъэнт, шум гъуэгум щыдидзыхам. – Бохъу апщий! – зэхэсхащ шум и макъ.
– Упсэу апщий! Еблагъэ! – зэхызох фIэхъус къезыхыжам и макъи.
КъызэрыщIэкIамкIэ, шур шыхъуэ пщыIэ техьауэ арат.
Шур епсыхри, шыр гъуэгунапщIэ удзым хиутIыпщхьащ, сэ уанэм сызэрепхащ – си Iуэху къызэрихуакъым.
Шыхъуэ пщыIэм щедзакъэри, шур шым къыбгъэдыхьэжащ, щIакIуэр тригъэкIуэтри ситIэтащ, шым сыкъригъэувэхри шыхъуэ щIалэм сритащ:
Iэпыдзлъэпыдз къыпхуэхъунщ, мыбы нэгъуэщIкIэ ущIыщыгугъын щыIэкъым, – жери. – Хьэуэ жиIэрэ, и гъусэхэр пабжьэм хэлъэдэжащи, къыхэкIыжмэ, яхыхьэжынщ.
– Мыр Шыхъуэ пщыIэм сыкъытринэри, шур ежьэжащ. 144 IуэрыIуатэ
Шур ежьэжри гъуэгу сабэр тIысыжа нэужь, си гур къихьэжагъэнщ. Шыхъуэр къызоплъ, и нэр къихуу: къэхъуар дэнэ щищIэнт шыхъуэм!
– Си напэр текIащ, – жесIащ шыхъуэм, – щIэщхъу къысщыщIащ, сиукIрэ ежьэжамэ, къысхуищIэну псор къысхуищIат.
– Сыт къэхъуар? – къызоупщI шыхъуэр.
– Къэхъуам ущIэмыупщIэ, – жесIащ шыхъуэм. – Шур сыгъэцIыху: уи пщыIэ къыщытехьакIэ уи хэгъэрейщ. Хэт сызрихьэлIар?
– УзрихьэлIар Къанж и къуэ Щэуейщ, – жиIащ шыхъуэм.
Тхьэм сыкъиукIи: Къанж и къуэ Щэуей зыпытшауэ къыщIокI!
Сыт сщIэжынт: си напэр текIын текIат.
– Тхьэр узогъэлъэIу: зыш къызэт – къыпхуэсшэжынщ, – жысIэри шыхъуэм шы хьэху къеIысхащ.
Шы цIахуцIэм зездзри Къанж и къуэ Щэуей сылъежьащ.
ПщыхьэщхьэхуегъэзэкI хъуауэ сыщIыхьащ Къанж и къуэ Щэуей.
– Къанж и къуэ! – жысIащ шум и гъуэгур зэпызупщIри. – ЕмыкIу уэсщIащ, сыт къызэппэсми, схуэфащэщ. Уэ кIэс сыпщIмэ, нэхъ пщIэ згъуэтынщ, пабжьэм хэлъэдэжам гъусэ сахуэхъуж нэхърэ. Гъуэгум сыкъытумынэ – тхьэр узогъэлъэIу.
– КIэси усщIынкъым, гъуэгуми укъытезнэнкъым, хьэщIапIэ сокIуэри, гъусэ укъысхуэхъумэ, уздэсшэнщ, – жиIащ Къанж и къуэм.
«Хэт деж хьэщIапIэ уздэкIуэр?» жысIэу сеупщIакъым Къанж и къуэм, гъусэ сызэрищIам сыщыгуфIыкIри, и сэмэгурабгъур субыдащ. СыщIалэт, зыкъезгъэцIыхуну къыстехуэртэкъыми, си цIэрэ си щхьэрэ жесIакъым, езыри къысщIэупщIакъым: «Игъуэ нэсмэ, зэзгъэцIыхунщ» жиIагъэнщ.
Къанж и къуэм сыдэлъэхъуурэ дыздэкIуэм, нэхъ гъэщIэгъуэныжыр къысщощI: ди адэм и цIэ къриIуащ Къанж и къуэм – ди адэм дежт хьэщIапIэ здэкIуэр! Щыблэ къызэуэрэ зэшэзэпIэ сыхъуатэмэ, нэхъ къэсщтэнт абы нэхърэ. АрщхьэкIэ сыт си Iэмалт – сыIэмалыншэт.
МазэкIэ исащ Къанж и къуэр ди адэм и хьэщIэщым: ди адэмрэ Къанж и къуэмрэ зэныбжьэгъут, гъуэгуанэ зэдытехьэу.
Къанж и къуэмрэ ди адэмрэ сащхьэщытащ, емыкIу зэсщIа лIыр ди хьэщIэщым исыху.
Ди адэм дэнэ щищIэнт ди хьэщIэщым ис лIым мопхуэдэ емыкIу есщIауэ: Къанж и къуэр хашэм ящыщакъым. 145
10 Заказ № 22 IуэрыIуатэ
Адэм и чэнджэщ
Хъыбарыжь 146



Уэркъ лIыжь бэлыхь гуэрым, и ажалыр къызэрысар къыщыгурыIуэжым, и къуэ закъуэр къриджэри жриIащ: – Иджы, си щIалэ, тхьэм къызита си гъащIэр сухащ! Мылъкурэ ныбжьэгъуу къыпхуэзгъанэм хуэдэ зиIэу пщы-уэркъхэм яхэтри зырызщ. А мылъкур бгъэбэгъуэн, уи ныбжьэгъу-жэрэгъухэм къахэбгъэхъуэн папщIэ, пщIэн-блэжьынухэм сытепсэлъыхьынкъым, – ар уэ гъащIэм уигъэлъагъунщ. Ауэ къыпхуэзгъанэ мылъкур къэбгъэсэбэпу дахэу, мамыру, уи щхьэ ущIэмытIахъуэу упсэуну ухуеймэ, сэ чэнджэщищ уэстынщ: япэрауэ, уи пщым щIыхуэ иумыт, езыми къыIыумых; етIуанэрауэ, уи Iыхьлы къулейсызым удэIэпыкъуу тхьэмыщкIапIэм къыумыш; ещанэрауэ, уи фызым уи щэху иумыхьэлIэ.
Абы иужькIэ куэд дэмыкIыу адэр дунейм ехыжащ. Ар щIилъхьэщ, хуэфащэ хабзэ хуищIэри, апхуэдэ чэнджэщхэр къритын хуей щIэхъуам къуэр гупсысэм хидзащ. А гупсысэхэм щIалэм махуэми жэщми псэхугъуэ кърамытыххэ щыхъум, адэм и чэнджэщхэр езым и щхьэкIэ игъэунэхуну мурад ищIащ.
А зэман дыдэм пщыр хуабжьу гузавэрт ахъшэ хуэныкъуэу, ар къыздрихынри имыщIэу. Уэркъым и къуэр, адэм и япэ чэнджэщыр игъэунэхуну и чэзу хъуауэ къилъытэри, пщыр зыхуейм хуэдиз ахъшэ къыздищтэри абы и деж кIуащ. И шыр шы фIэдзапIэм ирипхри езыр хьэщIэщым щIыхьащ. ЩIалэгъуалэм ядэгушыIэу зыкъомрэ абы зыщиIэжьэри, игъуэ щихуэм, пщыр хьэщIэщым къыщIишри лъэныкъуэкIэ Iуишащ икIи, я закъуэ щыхъум, жриIащ: – Зиусхьэн лъапIэ. Ахъшэ щIыхуэ узэрылъыхъуэр икIи къозытын зэрумыгъуэтыр зэхэсхри сыкъыпхуэкIуащ. Си адэр дунейм щехыжым къыщIэнауэ ахъшэ тIэкIу сиIэщ, абы унагъуэм сыщыхуей пэтми, сэ си къалэну къэслъытащ щIыхь зыхуэтщI ди пщыр зыхуэныкъуэр япэ изгъэщыныр. Абы къыхэкIкIи ахъшэр къыпхуэсхьащ; мыр сIых, щыбгъуэт къызэптыжынщ.
Пщым уэркъ щIалэм фIыщIэ хуищIри ахъшэр къыIихащ, щритыжыну пIалъэри хуигъэуващ.
Пщым и деж къыздикIыжым уэркъ щIалэр IущIащ мэз щыIауэ къэкIуэж и Iыхьлы гъунэгъу гуэрым. Абы и унагъуэр нэрыбгибгъу хъурт, тхьэмыщкIэ дыдэуи псэурт. Ар щилъагъум, щIалэм мурад ищIащ и адэм и етIуанэ чэнджэщри игъэунэхуну икIи и Iыхьлы тхьэмыщкIэм елъэIуащ щыхущIыхьэ къыхуеблэгъэну. IуэрыIуатэ
ЕтIуанэ махуэм и пщылIхэри щыту, щIалэм и Iыхьлым жриIащ:
– Ди адэм и ужькIэ лъэпкъым я нэхъыжьу къэнар уэращ. Хабзэр уэ пхуэдэу зыщIэ дэ диIэкъым, ди лъэпкъ напэр тхуэпхъумэнщ; ауэ мылъкур къызэромэщIэкIым папщIэ уэ пхуэдэ цIыхухэм защыбодзей, пхъэIэщэкIыр бутIыпщкъым. Хамэхэм сэ губгъэн къысхуащIынщ, уэ зэи сыбдэмыIэпыкъуауэ, си адэм къыщIэна мылъкур сытетIысхьэу сшхыжмэ. Абы къыхэкIкIэ сэ мурад сщIащ пхъэгъэсын къыпхуишэну, уи пIэкIэ вэну зы пщылI, унагъуэ Iуэхутхьэбзэ къыпхуищIэну зы унэIут цIыхубз, шы-уанэ зэтелъ, абы хуэфэщэн Iэщэ-фащэ уэстыну.
Ар зэхэзыха псоми уэркъ щIалэм фIыщIэшхуэ хуащIащ. Iыхьлыми щIалэм берычэт бесын къыжриIащ.

Пщым щIыхуэр къыщритыжыну пIалъэр къэсат, ауэ уэркъ щIалэм ар пщым игу къигъэкIыж щхьэкIэ зыри къикIыртэкъым – нэгъуэщI пIалъэ игъэувырти, Iуэхур абыкIэ зэфIигъэкIырт. Абы къыхэкIыу уэркъ щIалэмрэ пщымрэ зэхуэмыарэзыж хъуащ, уеблэмэ икIэм-икIэжым зэщыIеипащ.
А зэманым уэркъ щIалэм къыхуэкIуащ и адэм и ныбжьэгъуу, и цIыхугъэу щыта хьэщIэ гуэрхэр. Хабзэ къекIуэкIым тету, хьэщIэхэм тыгъэ яхуэщIын хуейт. ИкIи щIалэм мурад ищIащ зэ еуэгъуэкIэ тхьэкIумэкIыхьитI къиукIыну, нэгъуэщIу жыпIэмэ, хьэщIэхэм ярит а тыгъэ дыдэмкIэ пщыми зригъэцIыхужыну. Абы хьэщIэхэм яжриIащ:
– Сэ мызэ-мытIэу си адэм жиIэжу зэхэсхащ фэ Iуэхутхьэбзэ зэхуэфщIэу фыкъызэрекIуэкIар. Адэм и уэсятыр зымыгъэзащIэ къуэм зыщIыпIи пщIэ щыхуащIыркъым, абы къыхэкIкIэ сэ а зэныбжьэгъугъэм пысщэныр щIыхь зыпылъ си къалэну къызолъытэ. Ди щхьэщыгум итым и нэлат къыстихуэ, абы папщIэ сэ слъэкI къэзгъанэмэ. Фэри си адэм хуэдэу дызэныбжьэгъуну, дызэрыIыгъыну, дызэрылъытэну фыхуеймэ, зы IуэхукIэ сывэлъэIунущи, къысхуэфщIэмэ, ди зэныбжьэгъуныгъэм и шэсыпIэу ар къэслъытэнщ.
ХьэщIэхэм абы псалъэ быдэ иратащ и лъэIур фIэкIыпIэ имыIэу хуагъэзэщIэну. Ауэ щыхъум, уэркъ щIалэм жиIащ абыхэм зы щIалэ цIыкIу яритыну зэримурадыр. Ауэ ар нэгъуэщIыIэ Iэрамыгъэхьэу, атэлыкъым ирата къаным хуэдэу, япIыну, икIи хъыбар яригъэщIа нэужь, икIэщIыпIэкIэ къыхуашэжыну елъэIуащ.
ХьэщIэхэр арэзы хъуащ. Пшапэр щызэхэуэм уэркъ щIалэм, къамыцIыхун папщIэ, щIакIуэ зытрипхъуэщ, бащлъыкъыр и щхьэм фIишыхьри, пщым и къуэр зыпI атэлыкъым и куэбжэпэм Iухьащ. Зэрыхабзэу, абдежым щIалэ цIыкIухэр кIэн джэгуу щызэхэтт. ЩIалэ цIыкIухэм яхыхьэри, уэркъ щIалэм и къамышыр пщым и къуэм и гъунэгъуу зыIэпигъэхуащ, зыIэпигъэхури, щIалэ цIыкIум елъэIуащ къритыжыну. Мобы ар къыщыхуишиижым, уэркъым пщым и къуэр ипхъуатэри ежьэжащ. ЗанщIэу къуажэр къызэщIаIэтащ, ауэ цIыхухэр зэхуэсу Iуэхур зыIутыр къащIэху, уэркъ щIалэр бгъуэтмэ къащтэ. Пхъэр зыщIахэм IэнэщIу къагъэзэжащ.
Уэркъ щIалэм, адрей тыгъэхэми щIыгъуу, а жэщ дыдэм пщым и къуэр хьэщIэхэм яритащ. 147 IуэрыIуатэ

Илъэс дэкIащ. Пщым и къуэр сыт хуэдизрэ къамылъыхъуами, и лъэужь техьэртэкъым – щIыр зэгуэхуу я кум дэхуами ярейт. Жэщ гуэрым уэркъ щIалэр гупсысэу зыкъомрэ хэлъа нэужь, занщIэу къыщиудри дыхьэшхащ. Щыдыхьэшхым, и фызыр къеупщIащ ар щIэдыхьэшхамкIэ. Уэркъым япэщIыкIэ абы жэуап иритакъым, ауэ фызым щытригъэчыныхьыпэм жиIащ:
– Хъунщ, сыщIэдыхьэшхар Iэмал имыIэу пщIэну ущыхуейкIэ, бжесIэнщ, ауэ, зэгъащIэ, ар щэхушхуэщ – хэIущIыIу хъумэ, уэри сэри псэу диIэжкъым. Аращи, а щэхур хъумэным тIуми ди сэбэп хэлъщ. Апхуэдэу щыщыткIэ, щэхур уэсхьэлIэми, щыуагъэшхуэ сщIэуэ къыщIэкIынукъым. Уэ уощIэ ди пщым еста ахъшэ щIыхуэр иджыри къэс къызэрызимытыжар икIи абы къыхэкIыу дэ тIур дызэрызэщыIеяр. Уэ апхуэдэуи пщIэжу къыщIэкIынщ ахъшэр къызитыжыным си гугъэр щыхэсхыжыпа зэман дыдэм пщым и къуэр зэрадыгъуар. ЗэгъащIэ – щIалэ цIыкIур къэзыдыгъуар сэращ, сэ ар си деж къэкIуа хьэщIэхэм естащ.
Уэркъ щIалэм иужьрей псалъэхэр зэрыжиIэххэу, фызым гужьеяуэ зиплъыхьурэ, жиIащ:
– Уи жьэр зэтепIэ! ТIури дыбгъэунэхъунущ! Сэ къызэпхьэлIэн дэнэ къэна, апхуэдэ щэху пкъуэлъу дауэ мамыру ужеифрэ, пщIыхьэпIэм ухэту пIуэтэнкIэ умышынэу?!
Уэркъ щIалэм и щхьэгъусэм зигъэкIэрахъуэу хэлъащ, нэху щыным пэплъэу, ауэ ар мыжейуэ щIыхэлъар кърахьэлIа щэхур здэжейм къыIурыхункIэ шынэу аратэкъым…
КIэхутхьэху къызэрищIу, ар къыщылъэтри гъунэгъумкIэ ежэкIащ, дэп къихьыну щхьэусыгъуэ ищIри. Гъунэгъу фызыр, гъэщIэгъуэн къыщыхъуауэ, къеупщIащ ар апхуэдизу жьыуэ къыщIэтэджамкIэ.
– Си лIым зэхищIыхьар пщIамэ, уэри, сэ схуэдэу, ужеинтэкъым. Сэ нэху схуэмыгъэщу сыхэлъащ, къытщIэIуа гузэвэгъуэм симыгъэжейуэ. Мы уэсхьэлIэну щэхум силIми сэри ди гъащIэр елъытащ. Щэхур уэ бжесIэмэ, щIыбжесIэр, си щхьэм хуэдэу, дзыхь пхузощIри аращ. Ауэ, кхъыIэ, мыр дунейм къытумыгъэхьэ.
Апхуэдэу елъэIури, я щэхур гъунэгъу фызым хуиIуэтащ. И гур игъэтIысщ, зыкIи зыхуэмей дэпыр къихьри, къекIуэкIыжащ. Гъунэгъу фызри я гъунэгъум ежэкIри кърахьэлIа щэхур иIуэтэжащ, абы щыгъуэми елъэIуащ ар нэгъуэщI зыми жримыIэну. Ауэ а етIуанэми, япэми хуэдэу, и щэхур хуэIыгъакъым, абы ещанэм, ещанэм – еплIанэм, еплIанэм – етхуанэм жриIэжурэ, щэхур шэджагъуэм ирихьэлIэу жылэм зэлъащIысащ…
Уэркъ щIалэм зэхищIыхьа щIэпхъаджагъэм къызэгуигъэпа жылэр асыхьэтуи пщым и пщIантIэм щызэхуэсащ: е уэркъ щIалэр, пIалъэ къыхамыгъэкIыу, икIэщIыпIэкIэ яукIыну е ари и унагъуэри зэкIэщIачу хамэ къэралхэм щащэну, и мылъкури зэхуагуэшыну. Арати, и Iэр пхауэ, уэркъ щIалэри къашащ.
ЦIыхухэм я губжьыр щилъагъум, уэркъ щIалэр лъэIуащ яукIын и пэкIэ псалъэ зытIущ жрагъэIэжыну. Къызэхуэсахэми уэркъ щIалэр зыдэIэпыкъуауэ щыта и Iыхьлы лIыжьми зыри зэхахыну хуейтэкъым икIи къагъэувырт занщIэу укIын хуейуэ. Уэркъ щIалэм и Iыхьлым и къамэр къихауэ яIэщIэкIыну еIэрт, лъэпкъ напэр трихащи, сэ езым си 148 IуэрыIуатэ
IэкIэ сывгъэукIыж, жиIэу.
ЛIыжьхэм цIыхухэр зэтрауIэфIащ, къуаншэр псалъэ ирамыту яукI хабзэкъым, а хабзэм дытекIмэ, лъэпкъ напэ дэнэ къэна, ди адыгэ напэри тыдохыж жаIэри.
Хуит щащIым, уэркъ щIалэм пщыми къызэхуэса жылэми яжриIащ:
– Фэ зэрыфщIэщи, си адэр хыхьэхэкI иIэу, цIыхухэм ялъытэу, пщIэ къыхуащIу, хабзэ къекIуэкIхэм щыгъуазэу дунейм тетащ. ЛIэн и пэкIэ, гъащIэм къыхиха дерс псоми щыгъуазэ сищIыным и пIэкIэ, чэнджэщищ къызитри абыкIэ зэфIигъэкIащ. Абы жиIащ мамыру, хьэлэбэлыкъым сыхэмыту сыпсэуну сыхуеймэ, си пщым щIыхуэ езмытыну, си Iыхьлы тхьэмыщкIэ сыдэмыIэпыкъуну, си фыз щэху езмыхьэлIэну. ЩIэину къысхуигъэна мылъкум си щхьэ сыщIэмытIахъуэу срипсэуфынут. Ауэ си адэм и чэнджэщхэм къикIыр зэзгъэщIэну мурад сщIащ.
А зэман дыдэм ди пщыр ахъшэ хуэныкъуэу къасщIэри, ар къызэмылъэIуххэу, зыхуейм хуэдиз ахъшэ щIыхуэу естащ, си адэм и япэ чэнджэщым сыкъытекIри. ИкIи, фэ фызэрыщыгъуазэщи, сэ сызэрыщыгугъам хуэмыдэу, пщым гъунэгъу сыхуэхъуным и пIэкIэ, дызэщыIеящ.
Иджыпсту сиукIыну ихъу-илъу щыт си Iыхьлыри, си адэм и чэнджэщыр сымыгъэзащIэу, тхьэмыщкIапIэм къисшащ. Сэ абы сиукIми схуэфащэщ, ауэ ар къыщIэзлэжьар абы сызэрыдэIэпыкъуар аракъым, атIэ си адэм и чэнджэщыр зэрызмыгъэзэщIарщ. Сэ иджыпсту вжесIэнщ си адэм и ещанэ чэнджэщыр зэрытэмэмыр къызэрысщIа щIыкIэри. Ауэ абы и пэ къихуэу зызумысыжын хуейщ пщымрэ сэрэ щIыхуэм щхьэкIэ дызэщыIея нэужь, абы и къуэр къызэрыздыгъуамкIэ. Ауэ ар сэ сщакъым, сымыцIыху гуэрхэми яIэщIэслъхьакъым. Ар си адэм и ныбжьэгъу пэжу щытахэм я деж щыIэщ, къану ята пщыкъуэм хуэдэу кIэлъыплъу. Хъыбар зэрезгъащIэуи, къаныр къызэрашэж хабзэкIэ къашэжынущ. Си псалъэхэр зэрытэмэмыр зэвгъэщIэну фыхуеймэ, иджыпсту лIыкIуэ вгъакIуэ. Мы Iуэхур, махуэ зытIущ дэкIмэ, сэр дыдэм пщым жесIэну си мурадащ. Ауэ дыгъуасэ си адэм и ещанэ чэнджэщыр згъэунэхун папщIэ, жэщ ныкъуэм си щхьэгъусэм а щэхур есхьэлIащ, ар хэIущIыIу хъумэ, тIуми фIы къызэрытхухэмыкIынур япэщIыкIэ гурызгъаIуэри. Абы къезгъэжьар и кIэм нызигъэгъэсакъым, апхуэдэ щэхур езы дыдэм зэресхьэлIам щхьэкIэ къызэгиери. АрщхьэкIэ а щэхур куэдрэ хуэIыгъакъым, шэджагъуэ мыхъу щIыкIэ ар жылэ псом зэлъащIысащ. Апхуэдэ щIыкIэкIэ къэсщIащ си адэм и чэнджэщхэм къарыкIыр. Иджы, сэ вжесIэну сызыхуея псори вжесIащи, си гъащIэр фи IэмыщIэ илъщ – фызыхуей дыдэр къызэфщIэ.
Уэркъ щIалэр абдежым къаутIыпщыжри, пщым и къуэр къишэжыну ягъэкIуащ. Къаныр зыпIа атэлыкъым, хабзэм тету, пщым и къуэм шы-уанэ зэтелъ, Iэщэ-фащэ, нэгъуэщI хуэфэщэнухэри къритри, шу гъусэ куэд щIыгъуу езым къишэжащ. Атэлыкъым хьэщIагъэ ирахщ, ирагъафэщ, ирагъашхэщ, тыгъэ лъапIэхэр хуащIри ирагъэжьэжащ.
Абы иужькIэ пщым телъ щIыхуэр уэркъ щIалэм къритыжащ. Езы щIалэри адэм и уэсятым тету, псоми пщIэ къыхуащIу и ныбжьыр хэкIуэтэху псэуауэ яIуэтэж. 149 IуэрыIуатэ
Абгъуэм абгъуэрынэ кърамынэу джэдыкIэ псори кърахтэкъым.
Адакъэпщыр фIэбгъэжыжмэ, абы и лъэпкъ псори докIуэдыж.
Анэм и быдзыщхьэр шхэмэ, и бын сымаджэ мэхъу.
АнэщIэр Iуэну фIыкъым – угъурсызщ, хужаIэрт. Апхуэдэр яукIти яшхыжырт. «Джэд Iуа трашхыхьа?» – жыхуаIэ псалъэжьыр абы къытекIащ.
Асмыжыр Iэ сэмэгукIэ бгъэкъабзэрэ, уи пIэщхьагъым щIэдзауэ угъуэлъыжмэ, узышэнур пщIыхьэпIэу уолъагъу.
Бабыщхэм удзым зыхакухьмэ, уэлбанэ хъунущ.
Бэдж къоджыхмэ, щыгъыныщIэ къыпхохъуэ, жаIэрти кIэрапIытIэрт.
Бэдж зэдзэкъар зы унагъуэ гуэрым кIуэрти: «Уэ бэдж къоуа?» – жиIэу щеупщIкIэ. «Уэ блэ къоуа?» – жиIэу къеупщIыжмэ, бэдж зэуар мыбэгыу къанэу, къемыупщIмэ, бэгыу я гугъэт.
Бэдж цIыкIу ижьымкIэ къеджыхмэ, фIыщ, сэмэгумкIэ – щIагъуэкъым.
Бэджым бадзэ къыIэщIэбгъэкIыну фIыщ.
Бэлагъ ятхьэщIтэкъым – сэкIэ яупсырт, ятхъунщIырт.
Бэлагъым ебзеймэ, уэлбанэ хъууэ жаIэрт.
БэлагъкIэ ууэну фIыкъым.
Бэлагъым егъуркъым.
Бэлагъым уебзеймэ, бзэгузехьэ уохъу, жаIэрт.
Бэрэжьей пщэдджыжьым къэбгъуэта блафэр Iэзэгъуэу ябжырт.
Бэрэжьей ягъэстэкъым, мыфIу ялъытэрти.
Бэрэжьей махуэм щыгъыныщIэ ядыртэкъым.
Бещто лъэныкъуэмкIэ зызэIуибзмэ, уэфIщ, жаIэрт.
Бещтоужьыр уэфIу къепщэмэ, уэлбанэ мэхъу, уэлбанэу къепщэмэ, уэфI мэхъу жаIэрт.
Бещтоужьыр къепщэмэ, гъэр гъэфI хъунущ, жаIэрт.
Бещто щIыбкIэ пшэр къыщытэджмэ, уэлбанэ хъунущ.
Бжэ блыпкъым зыкIэрыбгъащIэмэ, тхьэмыщкIагъэ къишэу жаIэрт.
Бжэным и нэр хъурей хъумэ, жэщ хъуауэ аращ.
БжэщхьэIум зыгуэр щызэIэпыпхмэ, узэщохьэ.
БжэщхьэIум укъелъэну, утетыну, утеIущIыкIыну фIыкъым.
БжэщхьэIум утету е утесу уигу къэкIар нэрылъагъу мэхъу.
БжэщхьэIур уи зэхуакуу узэпсэлъэну фIыкъым.
БжитIым я кум уитыну фIыкъым.
Бжыхь я зэхуакуу ахъшэ зэIэпахтэкъым.
Бжьыным фэ куэд трищIэмэ, щIымахуэр щIыIэ мэхъу.
Бжьыныфэ, бжьыныхуфэ, джэдыкIафэ ягъэстэкъым – тхьэмыщкIагъэ къешэ, жаIэрти.
Бжьыхьэ тхьэкIумэкIыхьыр уэдмэ, уэс щIагъуэ щыIэнукъым, пшэрмэ, уэсышхуэ щыIэнущ.
Бжьыхьэм пасэу уэс къесамэ, «гъэм щинэжащ» жаIэрти, я жагъуэ хъурт. «И чэзум и деж псори фIыщ», жаIэрт.
Бзэгу пшхымэ, бзэгузехьэ уохъу, жаIэрт. 150 ЩIэблэ
Усэри цIыхум хуэдабзэщ
Бемырзэхэ я унагъуэцIэр къызэрипIуэу, абы Мухьэдин и цIэр къызэрыпагъэувэнум шэч хэлъкъым. Дызэрыщыгъуазэщи, Бемырзэ Мухьэдин Къэрэшей-Шэрджэс Республикэм и цIыхубэ усакIуэщ, КъШР-м щIыхь зиIэ и егъэджакIуэщ, Къандур Иззэт и цIэкIэ щыIэ Дунейпсо саугъэтым и лауреатщ. Апхуэдэ цIыхухэр лъэужьыншэ хъу хабзэкъым: Мухьэдин и гъащIэми и гуащIэми пызыщэн, «и щэни и сурэти къызыхэщыж» щIэблэ и ужь къиуващ. НобэкIэ Бемырзэхэ я унагъуэцIэм хуэфащэу зи цIэ пагъэувэ усакIуэщ Мухьэдин и щIалэ Зураб.
Бемырзэ Зураб Къэрэшей-Шэрджэс Республикэм и Хьэбэз куейм хыхьэ Али-Бэрдыкъуэ къуажэм 1976 гъэм къыщалъхуащ. 1998 гъэм КъШКъУ-м и филологие факультетыр къиухри илъэсиблкIэ Али-Бэрдыкъуэ курыт школым адыгэбзэмрэ литературэмкIэ щригъэджащ. 2005-2007 гъэхэм курыт еджапIэм и унафэщIым и къуэдзэу, къыкIэлъыкIуэ илъэситIым а еджапIэм и унафэщIу лэжьащ. 2009 гъэ лъандэрэ «Черкес хэку» газетым егъэджэныгъэмрэ узыншагъэр хъумэнымкIэ и отделым и редакторщ.
Бемырзэ Зураб ныбжьыщIэ дыдэу тхэн щIидзащ. И IэдакъэщIэкIхэр КъШР-м, КъБР-м, Шэшэн Республикэм къыщыдэкI газетхэмрэ журналхэмрэ щIэх-щIэхыурэ къытохуэ, сборник щхьэхуэхэми ярытщ. Апхуэдэуи, абы зэхилъхьащ къэбэрдей-шэрджэсыбзэр курыт еджапIэхэм зэрыщаджыну тхылъхэр.
Иджыблагъэ дэ ар къыддэгуэшащ гъащIэм, литературэм теухуа и гупсысэхэмкIэ.
– Зураб, усэным уигу зэретар сыт хуэдэ ныбжьым уиту зыхэпщIа? Уи япэ усэр сытым теухуат?
– Дауи, уи адэр усакIуэу уи сабиигъуэм усыгъэм зумыпщытыныр пхузэфIэмыкIынщ. Еханэ классым сыхэсу къыщIэкIынт, ди егъэджакIуэм дерс зэIуха къыпэщылъу, зыгуэркIэ ар гъэщIэгъуэн зэрищIынум егупсысурэ къыздикIухьым и нэр сэ къыстенэу къыщызжиIам: «Зураб, Лениным теухуауэ усэ птхынущ!». Сыхуейсыхуэмейми си япэ усэр аращ зытезухуар. Ноби куэдым хъуэну зэра- 151 ЩIэблэ
дзыж «партым утетхыхьу уи гъащIэр къэпхьащ» псалъэхэр зэрыщыту къызэмызэгъынуми, си япэ усэм и «хьэтыркIэ» сэри зыгуэркIэ сагъэкъуэншэфынущ.
– Уи усэхэм уи адэм и хъэтIым пэгъунэгъу нэщэнэ гуэрхэр хызолъагъуэ… Уэ узэреплъымкIэ, уи усыгъэр уи адэм ейм сыткIэ пэгъунэгъу, сыткIи къыщхьэщыкIрэ?
– ФэрыщIыгъэ лъэпкъ хэмылъу жысIэнщи, и цIыхугъэкIи, и зэчийкIи, и дуней тетыкIакIи си адэр сэркIэ зыхуэдэ щымыIэ щапхъэщ, и тхылъхэри зэпымыууэ си пащхьэ илъщ. ЗэрымыщIэкIэ хъэтIхэм зэщхь гуэрхэр къыхэхуами, ди адэм зэрыжиIауэ:
Зэгуэрым щIэблэ къиувэнум ди пIэ, Ди щэн е ди сурэт къыхэщыжынщ…
– УрысыбзэкIи адыгэбзэкIи уотхэ. Усэр нэхъыбэрэ къызэрыпхуэкIуэр сытыбзэра?
– Иджы къыздэсым зы усэ къысхуэкIуакъым, сэ сахуокIуэ армыхъумэ… Сызэрытхэ бзэм утепсэлъыхьмэ, си лъэпкъыбзэр зэгуэрми икIэ сщIыуэ, нэгъуэщIыбзэ япэ изгъэщынукъым. Сызэрыгупсысэри адыгэбзэщ, ауэ си гупсысэ къару къыщихькIэ, урысыбзэкIи сыщIэмытхэн щхьэусыгъуэ слъагъуркъым…
– ГъэщIэгъуэнщ… УсакIуэхэм я нэхъыбапIэм усэр къахуэкIуэу жаIэ. Уэ езы усэм ухуокIуэ. Абыи къегъэлъагъуэ адрейхэм уазэремыщхьыр…
ЦIыхубэм къадекIуэкI уэрэд гуэрым «гъын-усэныр къызыхэкIыр щхьэм къэмысмэ къэщIэгъуейщ» жиIэу хэтщ… Усэныр
уэ езым уи щхьэ къыщысакIэ, уи натIэ къыщритхакIэ, ар къызыхэкIыр къыпхуэIуэтэну?
уэрэдыр – Куэдым хагъэплъагъэнт зэхэзылъхьар… СызэрегупсысымкIэ, усэр гъынми уэрэд жыIэнми ехьэлIакъым. Усэр – езым и щхьэкIэ уэрэди нэпси къэзыгъэщIыфщ, мылымрэ мафIэмрэ я зэхуаку дэт зыгуэрщ. ЦIыхур зэресауэ, ар щIэныгъэ е гъуазджэ Iыхьэу къелъытэри, усэным хуригъэджэну и ужь итщ. Сэ зыри пыслъхьэркъым абы, бгъэ шыр пэтрэ лъатэу ирагъасэ, ауэ усакIуэ нэсыр и гум пэжыгъэ мафIэр щызэщIэгъэстауэ къоунэху. Пэжыр зехьэгъуафIэу, пцIым нэхърэ нэхъ гуапэу къэзылъытэр егъэлеяуэ щоуэ. Пэжыр куэдкIэ нэхъ гущIэгъуншэщ. ЦIыхум уакъыгурымыIуэу, зыри хуэмыныкъуэу уи гум къина пэжыгъэм мафIэлыгъейуэ узэхесхьэж. Арагъэнщ усакIуэм я нэхъыбэр гъащIэ кIэщI щIэхъур. Птхы саа 152 ЩIэблэ
тырхэм тхылъымпIэм хъуэскI ирадзыну хьэзыру щытмэщ, усэныр уи натIэ къритхауэ жыпIэ щыхъунур.
– Уи усэхэм бжьыхьэр нэхъ щытепщэу къысфIощI. Уэ узэреплъымкIэ, бжьыхьэр усакIуэм и псэм щхьэ нэхъ пэгъунэгъу?
– Бжьыхьэр зыкIи къыпщымыгугъ пIалъэщ, къуалэбзум я деж щегъэжьауэ пщIащэм я деж щиухыжу фIэхъусыр йозыгъэхыж, гукъэкIыж гъуэгум утезыгъэхьэ зэманщ. Хэт ищIэрэ, усакIуэми дунейм зыдищIу, и сатырхэр къуалэбзу лъэужьу тхылъымпIэ напэ хужьым ириутIыпщхьэ хъунщ. Арагъэнщ усакIуэм и псэми бжьыхьэр нэхъ щIыпэгъунэгъур.
Ауэ, сэ жысIэнкъым си усэхэм бжьыхьэр щытепщэу. ЗыгуэркIэ апхуэдэу сфIэхъуами, ар къызыхэкIыр нэгъуэщIщ… ГуфIэгъуэу сиIэр си псэм фIэфI цIыхухэм яхуэзгъэфэщэнущ сыпсэуху. Гукъеуэ, гупсысэ хьэлъэхэращ усэм естыпхъэу слъытэр. Жыг узыншэ мафIэ иризэщIагъэсткъым, итырыгъу къызэщIакъуэ армыхъумэ. Сэри си усыгъэ мафIэм пэрыздзэр гупсысэ къудамэ пыгъукIхэращ.
– КъызэрызгурыIуамкIэ, гуфIэгъуэу уиIэ псори къогъэза цIыхухэм ялъыбогъэсри, гукъеуэхэр тхылъымпIэ напэм хубогъэфащэ… Зы лъэныкъуэкIэ, ар фIыщ, ауэ нэгъуэщI лъэныкъуэкIэ – щIэджыкIакIуэхэм уи ней ящыхуэу къокI…
– Хьэуэ. Япэрауэ, сэ къызэрыслъытэмкIэ, усэр – цIыхум и гукъеуэ Iыхьэ зыхилъхьэщ. И щхьэ хуитхыжщ, и псэм гупсысэ хьэлъэхэр зэрыщхьэщихщ. ЦIыхухэр езгъэджэнщи езгъэгъэщIэгъуэнщ жысIэу усэ стхыркъым сэ. Усэри цIыхум хуэдэщ – уигу зэIухауэ пэжыгъэкIэ убгъэдэмыхьэмэ, уи фэрыщIыгъэр зыхищIэнущ. ЩIэджыкIакIуэхэм я жагъуэ ирамыщI, ауэ абыхэм я зэш тебгъэуну птхыр усыгъэкъым, атIэ нэгузегъэужь литературэ жыхуаIэжыращ. ЗэрыгурыIуэгъуэщи, абырэ литературэ нэсымрэ зэпэIэщIэщ.
– Зураб, уи усыгъэр псэм, цIыхум и гурыгъу-гурыщIэхэм, гъащIэм и философием нэхъ тегъэпсыхьащ, нэгъуэщIу жыпIэмэ, граждан лирикэ лIэужьыгъуэр абы щымащIэ дыдэщ. Ар сытым къыхэкIрэ?
– Граждан лирикэри си хамэу схужыIэнукъым. Ауэ нэхъыбэу абы сызэрыхуэтхэр урысыбзэщ. Нобэрей дунейм, цIыхум я зэхэтыкIэ мыхъумыщIэ хъуам упэмыджэжынкIэ Iэмал иIэкъым. Мэлыхъуэ уэрэд къипшу удз гъэгъам ухэскIэ, дауи, уи хъушэр дыгъужьхэм ящыпхъумэфынукъым. Апхуэдэщ гъащIэри.
– УсакIуэм и нэкIэ уеплъмэ, цIыхугъэкIэ зэджэм сыт и пщалъэр? 153 ЩIэблэ
– Абы жэуап естынщ ди адэм и зы усэкIэ:
Адыгагъэ, укIытагъэ, напэ, МылъкукIэ флъэкIкъым зыри вгъэунэн.
Ауэ нэкур зэрихъумэу напIэм
Фэ цIыху щIыхьыр фхузэфIокI фхъумэн.
Фадэр зыгъэфадэр халъхьэ кIытIэрщ, ЦIыхур цIыху зыщIыжыр и нэхъуейрщ, ЦIыху къэсыхукIэ хуейщ хэлъын укIытэ, Армырамэ, ар номин къудейщ. 154
– Прозэ тхыгъэ гуэрхэр уи къалэмыпэм къыщIэкIами, сэ зэрысщIэмкIэ, нэхъыбэу птхыр усэщ. Уи псэм и зэхэлъыкIэм тепщIыхьмэ, тхакIуэу е усакIуэу нэхъ зыкъызэрыплъытэжыр?
– УсакIуэу къежьам тхакIуэшхуэ къыхэкIыну слъытэркъым. Ауэ тхакIуэу къежьар усакIуэ хъункIэ мэхъу. Гупсысэм и кууагъыр зылъэгъуар чэнж пхухыхьэжынукъым. Апхуэдэщ ари. – ЖыпIам арэзы сытехъуащэркъым: сэ си фIэщ хъуркъым тхакIуэу къежьар усакIуэ нэгъэса хъуфыну… Ауэ усэкIэ езыгъажьэр нэхъ жанрышхуэхэм, прозэ тхыгъэхэм щыхуэкIуэжи къохъу. Апхуэдэ щапхъэхэр литературэм щымащIэкъым…
АдэкIэ мыпхуэдэ упщIэкIэ зыпхуэзгъэзэнут: адыгэ усыгъэр, литературэр нобэкIэ сыт хуэдэ щытыкIэ ит? Сыт хуэдэ абы и къэкIуэнур? – Дэрэжэгъуэ къозытщ. Алыхьым и шыкуркIэ, лъэпкъым иIэщ усакIуэ, тхакIуэ щIалэщIэ куэд. Шэчыншэу жызоIэ – лъэпкъыр и литературэм щIытегужьеихьын щыIэкъым. Дяпэ итахэм я пщIэр ямыIэтмэ, зыкIи ягъэлъэхъшэнукъым щIалэгъуалэм. Пэжщ, хэгъуэгукIэрэ гуэшауэ лъэпкъ къудамэ щхьэхуэхэм уатепсэлъыхьмэ, гукъеуэ бгъуэтынущ, ауэ лъэпкъыр зыуэ щыщыткIэ, и литературэри и къэкIуэнури зыщ.
– Уэ егъэджакIуэу, ущиякIуэу илъэс зыбжанэкIэ сабийхэм уахэтащ, зэреджэну тхылъхэр зэхэплъхьащ. Дауэ уеплърэ, къыдэкIуэтей щIэблэр литературэм пэгъунэгъу, художественнэ тхыгъэ еджэрэ?
– ПцIым сыт и фIагъ, нэхъыбамэ нэхъыфIт апхуэдэхэр. Ауэ дунейм зэрызихъуэж хабзэхэм щIэблэщIэри догъуэгурыкIуэ. Нобэ щIалэгъуалэр нэхъ зытхьэкъур гугъу уезымыгъэхьу уи гупсысэр зыгъэчэф щытыкIэхэрщ: компьютер джэгукIэхэрщ, Интернетырщ. Уи ЩIэблэ
гукъеуэм теухуа усэ зыбгъэлIэжу щIэптхынур сыт, Интернетым хьэзыру къыуитыну?.. Арами, щыIэщ тхыгъэхэм еджи, литературэр зи псэм нэси. Тхылъ еджэ щымыIамэ, зытххэри щыIэжынутэкъым. Апхуэдэкъабзэу, тхылъ щыIэхукIэ, еджэ зэрыщыIэнуми шэч хэлъкъым. – ЖыпIахэм ящыщу иджыри зы псалъэухам сыкъегъэуIэбжь, Зураб… «Уи гукъеуэм теухуа усэ зыбгъэлIэжу щIэптхынур сыт, Интернетым хьэзыру къыуитыну?» Сэ сызэригугъэмкIэ, усэр умытхынкIэ зы Iэмал имыIэу уи псэм къыщIозэрыхьри аращ щIэптхыр… ИтIанэ, уи гукъеуэр зыми ещхькъым, ар зыцIыхужри уэращ… НэгъуэщIым итха усэр абы пэгъунэгъуми, си фIэщ хъуркъым уэ пхуэдэу ар абы къыхуэIуэтэну… «ЗыбгъэлIэжу» жыбоIэ… пэжщ, усэр щыптхкIэ, гупсысэм ущызэрихуэкIэ гугъу уохь, ауэ ар птха нэужькIэ псэм къылъыс гурыфIыгъуэр псалъэкIэ къыпхуэмыIуэтэнщ… Уэ ебгъэджахэм усэ е прозэ тхыгъэ зытх къахэкIа?
– ЗэрысцIыхумкIэ, къахэкIакъым.
– Усэным, тхэным нэмыщI, зэдзэкIынми узэрыхэзагъэм, уи усэхэр зэрызэбдзэкIыжым сыщыгъуазэщ, ууейхэм нэмыщIкIэ, уи адэм и усэхэри урысыбзэм къыбогъэзагъэ… НэгъуэщI тхакIуэхэм е усакIуэхэм я IэдакъэщIэкIхэр зэбдзэкIыну ухунэса хьэмэрэ апхуэдэ мурад уимыIэххэрэ?
– Си журналист лэжьыгъэм къыщызгъэсэбэпын гуэрхэр зэздзэкIамэ аращ, армыхъумэ а лъэныкъуэм сыдихьэхыркъым. Хэт ищIэрэ, башыр си Iэдэжу тетIысхьэпIэ нэхъ дыгъафIэ къыщыслъыхъуэн ныбжьым сынэсмэ, усэ зэдзэкIыным зестынкIи мэхъу. Ауэ нобэкIэ си гъащIэ мафIэм сыщосхьри, езгъэур си IэдакъэщIэкI къудейрщ. Хэт ищIэрэ Тхьэшхуэм къысхуиухар? – Зызэбгрыбдз хъунукъым!
Си адэм и усыгъэхэм я закъуэщ зэздзэкIыну зи ужь сихьэр. Арами, хуабжьу гугъу сыдохь а Iуэхум, сыту жыпIэмэ дядэм и гупсысэм нэхърэ и усэр зэрытха бзэр мынэхъ жанмэ, нэхъ пагуэкъым. ИкIи нэгъуэщIыбзэкIэ зэбдзэкIмэ, усэм и къэуат ныкъуэр хыфIэбдзам хуэдэщ.
– Уэ езым хэт сымэ я IэдакъэщIэкIхэр нэхъ пфIэфI? ЖанркIэ къапщтэмэ, сыт хуэдэхэра нэхъыбэрэ узэджэр?
– Бемырзэ Мухьэдин и усыгъэхэм.
– Литературэм, бзэм нэмыщI сытым уигу нэхъ ета? А лъагъуэм уримыкIуамэ, сыт хуэдэ IэщIагъэ къыхэпхынт?
– Ар Алыхь закъуэрщ зыщIэр. Ауэ сурэт щIыным, режиссурэм, 155 ЩIэблэ
макъамэ тхыным си псэр хуабжьу хуопабгъэ. Си жагъуэ зэрыхъунщи, сурэтыщI зэчийри сиIэкъым, режиссурэми сыхуеджакъым, нотэхэри сцIыхуркъым. Арами, си щхьэм сурэт хьэзырхэр къыщигъэщI щыIэщ, ярэби, зэчий гуэр къыслъыкъуэкIыу мыхэр сурэту стхыжащэрэт жысIэу. Апхуэдэ къабзэщ макъамэри. Уэрэд гуэрхэри стхагъэххэщ.
– Усэныр, усыгъэр сыт уи дежкIэ – къыбдалъхуауэ, упсэухукIи къыбдэгъуэгурыкIуэну уи гъащIэм и купсэ хьэмэрэ а гъащIэм и зы плъыфэ къудейуэ ара?
– Сэ къызгурыIуэркъым, усэр Тхьэ тыгъэм хуэдэу къахуехуэхауэ щыжаIэкIэ. КъыпхуэкIуэр гъущI зэхэгъэвам ещхь гупсысэ хьэлъэхэрщ. Ахэр акъылрэ IэпкълъэпкъкIэ бгъэву, уи гум щыбгъажьэрэ уи псэм щыппсыхьэжмэщ усэр нэгъэса щыхъуу къэслъытэр.
ЦIыхуIэ зылъэмыIэса налмэсри дахэщ, уи псэр дэзыхьэхщ. Ауэ ар узытхьэкъу щыхъур, и дахагъэ нэсыр къыщыщIэщыр цIыхур елэжьыжа иужьщ. Усэри апхуэдэщ… ТIощIрэ умыпсыхьа сатырхэр быдэ хъунукъым, цIыху гупсысэр зэпызыупщI жыр джатэ жьабзэу пIэщIэлъынукъым. Сэ зи гугъу сщIыр зэрыщытын хуейращ, армыхъумэ си усэр апхуэдэщ жысIэу аракъым. ЕтIуанэу, дауэ умыпсыхьами, Сосрыкъуэ и куэпкъитIым хуэдэу, усэм тIасхъапIэ къыхуэмынэнкIэ Iэмал иIэкъым. Абыи ущIыщышынэн щыIэу слъагъуркъым. УсакIуэм и усыгъэр езым и кIуэцIым щызэщIэгъэста мафIэщ. Ар ункIыфIыжмэ, езыри ужьыхыжынущ… – Иужьрей упщIэр: гъащIэм уи дежкIэ сыт щынэхъыщхьэр?
– Алыхьыр, унагъуэр, лъэпкъыр.
– Псалъэмакъ гъэщIэгъуэн къызэрыддебгъэкIуэкIам папщIэ фIыщIэ пхузощI! Тхьэм уригъэфIакIуэ! Санитэ
Усэхэр Зураб

Си бжьыхьэ дыщэнэ, си бжьыхьэ дыщэнэ, Жьыбгъейр зи Iэпэгъуу мэз щхьэцэм къыщIэнэ, ЩIаупскIэр уи жейр уи къудамэ ущIахэм, ФоупскIэ кхъужь кIасэ пIыщIахэр гъэнщIахэщ.
Жэп пасэр зи тхъугъэу, зи жьыгъэр зымыщIэ, Гъэмахуэ блэкIам нэхъуеиншэу хуэхъущIэ, 156 ЩIэблэ
МахуэщIэ къэкIуахэм, си бжьыхьэ гъыринэ, Ептыжми уи хуабэр, уи IэфIыр къытхуинэ.
Уэсэпсу мэкIуасэр уи махуэ жьгъейхэр, Уи куэщIым щощIасэ вагъуэбэ щIэжьейхэр, Нэщхъейр зи Iэпэгъуу мэз щхьэцэм къыщIэнэ, Си бжьыхьэ дыщэнэ, си бжьыхьэ дыщэнэ…

Къуохьэжри дыгъэр, пшапэм хотIысхьэжыр, МэткIужри уэсыр, псыуэ йожэхыж.
Уи махуэ блэкIыр уафэм деж щахьэжри, Гупсысэ уэсу жэщым къыпхуосыж.
Аргуэру йосыр пшэхэр кхъуафэжьейуэ, ЙокIут зэм мазэр, зэми из мэхъуж.
Къыпщохъу, уэр мыхъумэ, зэрыщIылъэу жейуэ
Зэман ежэхым псынэу щIэдэIуж.
Мэщхьэлъэр пшагъуэр, къырым зригъэзу, Жьыбгъейр дыгъужьу мэзым къыщIэнащ.
Уи нитIым жэщыр щIэгъуэлъхьэжри гъуэзу, Чэзэп нэщхъейуэ гуэлхэр ириIащ.
Зэхуосри вагъуэр, уи Шыхулъагъуэм пащэр.
Къоплъыхри Тхьэшхуэр, псэр ирегъэжьэж.
Зэманым пщIэншэу пIэщIиха уи гъащIэр
КъэкIуэну махуэм тхъугъэу къыпхуехьыж. * * * Зы плъыфэ закъуэщ бжьыхьэм иIэр, Зы плъыфэ закъуэщ гъатхэм ейр.
ЩIымахуэм и теплъэгъуэ щIыIэр
Гъэмахуэм и гукъэкI нэщхъейщ.
Жэп тхъугъэ мащIэ кърипхъыхри, Уэсэпс нэпсыкIэу диижащ.
КъэкIуэнум гугъэ щIыхуэ сIихри, БлэкIам щIэину хуихьыжащ. 157 ЩIэблэ
Сэ дауэрэ зэрыпхуэстхынур
Нэщхъейуэ си псэм тегъуэлъхьар;
БжьыхьэкIэ пшагъуэу хуэщхьэхынэу, Си нэгум бампIэу къыщIыхьар?
Сыт уэ хэпщIыкIыр гухэлъ плъыфэ
ЩIышылэ дыгъэу диижам, ЩIымахуэ уафэм и Iэгуфэм
Зеиншэ гугъэу къинэжам?..
Дунейр щхьэл мывэу мэкIэрахъуэ, Хьэжыгъэу уэсыр кърепхъых.
ПшагъуэщIэри IэлъэщI пытхъахуэу
ЩыхупIэм жьыбгъэм кърадзых.
ЗэблокIри гъэхэр, мэIущащэ, Дыгъужьу цIыхухэм зыщадзей.
АдрыщIым и мэзыбгъуэ лъащIэм
Я гукъэкIыжхэр щагъэжей.
Сыпхоплъ абджынэу си сурэтым, Зэманри Iупхъуэу Iузопхъуэж.
Зы плъыфэщ мы дунейм къыхуэтыр – Ар гъащIэм уи псэмкIэ къуехъуэж…

Си дыгъэ хуарэу дыщэ уэзджынэ, Пшэр уи Iэдэжу уэгур уобгынэ, КъухьэпIэ жьэгур зэщIыбогъанэ, Вагъуэбэ дэпыр плъызу къогъанэ.
Уи хуабэр – си псэщ, уи бзийхэр – си нэщ, Си гугъэ нэхур уи жьэгу кIэкъинэщ.
IэфIыгъэу сиIэр уи щIэгъэстэну
Жэщ ныкъуэ плъырым уи IэфI жесIэнущ.
Си дыгъэ хуарэу дыщэнэ закъуэ, Си гъащIэ нэгум щыхошыр лъагъуэ, 158 ЩIэблэ
Нэху пыдз пэлъытэу си уэгум къихьэм Уэ зырщ гукъеуэ къысхуизымыхьэр.
БлэкIынщ нэщхъейри, кIуэсэнщ мы жэщри,
Къэпхынщ пщэдджыжьым вагъуэбэ мэшри, –
КъуэкIыпIэм Iэтэу щызэтеплъхьэнущ,
МахуэщIэу гъащIэм къысхухэплъхьэнущ.

Ди псыхъуэр сыту кIагъуэ, щэху… Хоплъызэр дзэлхэр псыежэхым.
Къохыжри уафэм вагъуэ шэху, Зы лъагъуэ закъуэ кърешэхыр.
Сыт гъащIэр? – Къеуэха уэсэпсщ, И жьыгъэр жэпщ, и тыныр кхъащкIэщ, Зэгуэрми ар мэхъужри нэпс, ГъащIэкIэ жьагуэу къыпхуагъаджэ.
Сыхуейкъым зыкIи сэ жэнэт, Ахърэту щыIэм я дахагъэм.
Зы Инжыджыпс Iэбжьыб къызэт, Си псыхъуэм сыпызыщIэ уагъэу.
Зы тхьэмпэ закъуэ схуэгъэхъей, Си ужьым къыскIэлъыIущащэу, НэгъуэщI сыхуейкъым сэ нэщхъей
Лъэужьу гъащIэм къысхупащэу…
Ауэ, щIагъэкIри дзэлхэм нэпс, Зытралъхьэр пшагъуэр гуэлмэдыну…
Зеиншэу си пщэдджыжь уэсэпс, Иджы уэ хэт укъыхуехыну? Я МэжэщIри гъэхэр, мэхъур хьэрш хэкIуадэ.
Гухэлъ сытхъулъэу ди гум къыщонэж. 159 ЩIэблэ
Данэ гъуэгуанэурэ ди гъащIэ ядым Ажал гъаблэнэр игъуэу хамыдэж.
Сыт уи мурад уэ? Сытри уэ уи гъащIэ?
УзэплъэкIыжми сыт къэплъагъужын – Абхъаз щIыналъэм къыптеха жэп гуащIэр
ГъащIибл уиIами уэ пхурикъужынщ.
Сэ сыщIэплъакъым мы дуней зауэнэм, Гынымэ гуащIи си Iум имыхьа, АрщхьэкIэ гуауэм жэщмыжей пIэхэнэу, Уи гукъэкIыжхэрщ нобэ къысхуихьар.
Къызоплъыр бжьыхьэр вагъуэ сабиинэу, Зеиншэ жьыбгъэр пщIащэм хощыпыхь, Мазэнэ закъуэр, шэ къикIа кIэкъинэу, Жэщ ныкъуэ уэгум гуауэу хофIэIухь.
Фэеплъыр къыхащIыкIми мывэ къырым, Абы гукъэкIыж къуэпс къыкъуэмыкIын,
Трагъэувэнт цIыхугур сын хьэзыру, Арщхьа мэшынэ гуауэм къигъэчэн. 160 «Iуащхьэмахуэм» и псалъалъэ
Псалъэм и купщIэр
Пщы хъуэж. Пщырэ пщылIрэ щыщыIа зэманым адыгэхэм яхэлъа хабзэщ. Хабзэм тету пщымрэ уэркъымрэ зэгурыIуэрти зэувалIэрт уэркъым пщым къулыкъу хуищIэну. Уэркъыр пщым и гъусэу зэуакIуэ кIуэрт, абы жиIэр ищIэрт, пщыр къыщеджэм и деж къэгъазэ имыIэу и Iуэхур дызэфIигъэкIырт. А къулыкъум пэкIуэу пщым уэркъым иритырт щIы Iыхьэ, пщылI зыбжанэ, Iэщ, Iэщэ-фащэ. Хабзэм къызэриубыдымкIэ, пщым уэркъым и жагъуэ ищIмэ, абы и уэркъ тыныр пщым иритыжырти, нэгъуэщI пщым и деж кIуэрт, къулыкъу хуищIэну. Уэркъыр нэгъуэщIыпщым и деж кIуамэ, абы пщы хъуэжкIэ еджэу щытащ.
Пщым я пщыж. Феодальнэ лъэхъэнэм Къэбэрдейр пщыгъуэпщыгъуэу гуэшауэ щытащ. Пщыгъуэ къэсыхункIэ езым япщ яIэжт, ауэ абы къыщымынэу зэрыкъэбэрдейуэ зы пщышхуэ хахырт пщым я пщыжкIэ еджэу. А къалэныр пщыгъуэхэм гъуэрыгъуэурэ къалъысырт.
ПэкIу. Хэку Iуэхум теухуауэ унафэ пыухыкIа къыщащтэр арщ. ПэкIум хыхьэу щытар пщыхэмрэ уэркъхэмрэ я лIыкIуэхэрт. Пщыхэр щхьэхуэу зэхэтIысхьэрт, уэркъхэри абыхэм япэмыжыжьэу щхьэхуэу тIысхэрт. ГупитIым я зэхуакум зы лIыкIуэ итт, пщыхэм я Iуэху еплъыкIэр уэркъхэм яжриIэу, уэркъхэм ейр пщым яжриIэжу.
Апхуэдэурэ гупитIым ящIа унафэр зрагъащIэурэ, псори арэзы зыхуэхъу унафэм къытеувыIэхэрт. ПэкIур нэхъ щIызэхуэсу щытар зауэ Iуэхугъуэхэм, нэгъуэщI къэралхэм зэрахущытын хуейм тепсэлъыхьыну арат.
Хасэ. Нарт IуэрыIуатэм щыщщ. Абы къызэрыхэщымкIэ, нартхэр илъэс къэс зэ зэхуэсу щытащ, хасэкIэ еджэу. Хасэм щызэхуэсахэр нарт Iуэхухэм тепсэлъыхьт, зэрыпсэун унафэ къащтэрт, тхьэ елъэIурт, джэгукIэкIэ зэпеуэрт. Хасэм нэхъыжьри, нэхъыщIэри, цIыхухъури, цIыхубзри зэхэдз имыIэу хыхьэрт. Хасэм лъэпкъкIэ, къулейкъулейсызкIэ зэхэгъэж ищIыртэкъым.
Хасэ мывэ. IуэрыIуатэм зэрыхэтымкIэ, Псыжь и къежьапIэхэм унэ щытащ адыгэхэм хасэ щрагъэкIуэкIыу. А унэм мывэшхуэ бгъэдэлът, мывэшхуэ хасэкIэ еджэу, абы шы лъэкъуапIэрэ хьэ лъапэрэ къыхэгъэжыкIауэ тетт. Мывэм гъуанэ иIэт, цIыхум пэж жиIэрэ пцIы жиIэрэ къращIэн щхьэкIэ ирагъапщхьэу. ЦIыхур сыт хуэдизу мыпсыгъуэми, пцIы жиIэмэ, а гъуанэм ипщыфыртэкъым, сыт хуэдизу мыгъумми, пэж жиIэмэ ипщыфырт.
ГукIэ къузыбжьэ. Мэкъумэш е мэз щIыхьэху щащIам деж псом яужь иту къэзыгъэзэжам фадэбжьэ иратырти ехъуэхъурт дяпэкIэ яужь къимынэу сыт щыгъуи пашэу щытыну. А фадэбжьэм гукIэ къузыбжьэкIэ еджэрт. Хабзэр щагъэзащIэу щытар Къызбрун, Зеикъуэ къуажэхэрщ.
Гъуэрыгъуэ мэкъуауэ. Зы унагъуэ къарукIэ зи мэкъу Iыхьэр пызымыупщIыжыфхэр гуп-гупурэ зэгухьэрти, зэдэIэпыкъуурэ я мэкъур паупщIырт. ПхъэидзэкIэ унагъуэхэр зэрызэкIэлъыкIуэнур яубзыхурти, зы махуэм зым и мэкъум щыщ паупщIырт, етIуанэ махуэм къыкIэлъыкIуэм ейр. Апхуэдэу къытрагъэзэжурэ, псом я мэкъури паупщIырт. Хабзэр щагъэзащIэу щытар Къармэхьэблэщ. Ди зэманым кIуэдыжащ. Хьэсэн зэритхыжамкIэ 11 Заказ № 22 161 1










































41 ЕкIуэкIыу: 2. Ямыупсу щхьэкум къранэу щыта щхьэц Iэрамэ кIыхь. 5. Къэрмокъуэ Мухьэмэд цIэрыIуэ зэрыхъуа романым узыщрихьэлIэ жыг. 8. Пасэрей адыгэ зауэлIым и жыр пыIэ. 9. Сыт и пэрмэн а лIым, гъуапэкъым, … 10. Куржы къэралыгъуэм щыщ лъэпкъ. 11. «И … еплъи, ипхъу къашэ» – псалъэжь. 12. Iэщым ират Iус. 13. Мы гъэм зи ныбжьыр илъэс 70 ирикъу щIэныгъэлI, критик, филологие щIэныгъэхэм я доктор. 16. Хьэцэпэцэр хьэсэм хъарзынэу къытеувауэ … щIэкIащ. 17. Ди сэлэтхэм зэуапIэ губгъуэм … щызэрахьащ. 18. Ди республикэм и псыежэх нэхъ кIыхь дыдэр. 23. ЩоджэнцIыкIу Алий и цIэр зезыхьэ Къэбэрдей драмтеатрым и джэгуакIуэу щыта, -м и цIыхубэ артист. 24. «Зи Iуэ ит … зи щхьэ ит» – псалъэжь. 25. ХэIэтыкIауэ щыта зиусхьэн лъэпкъ. 26. Абы нэ хуащIати, «набдзэ» жиIащ. 28. ПхъащIэ Iэмэпсымэ. 30. Адыгэ къэкIыгъэцIэхэр зэхуэзыхьэсыжу тхылъу къыдэзыгъэкIа, КъэрэшейШэрджэсым щыщ щIэныгъэлI. 32. Адыгэ псалъэжьым зэрыжиIэмкIэ, псым ихьыр абы йопхъуэ. 33. Адыгэ лъэпкъ кIуэдыжа. 35. «… зыгъуэт нэху тещхьэркъым» – псалъэжь. 37. «… вы бжьакъуэм къокI» – псалъэжь. 38. Илъэсищым ит шыщIэ мыгъасэ. 40. И тхьэкIумэм … иригъэпщхьауэ жысIэр зэхихыркъым. 41. «… и щIыхуэ къыптринэркъым» – псалъэжь. 42. … хущIэ пIастэрэ. 43. Апхуэдэ цIыхум мажьэ къыздрихьэкIыркъым. 44. Аргъуей зэзрэ … кхъуейрэ. 45. Хуэхэр щIишэу Iэпкълъэпкъым къыхэлъадэ уз. Къехыу: 1. Къэбэрдей-Балъкъэрым и цIыхубэ усакIуэ Щомахуэ Амырхъан иIыгъа къулыкъушхуэ. 3. Мэкъу Iэтэм нэхърэ нэхъ цIыкIущ. 4. А унэцIэр зэрахьэ «-м и цIыхубэ артисткэ» цIэ лъапIэр зыфIаща пшынауэм, къызэралъхурэ мы гъэм илъэси 100 ирикъу тхакIуэм, адыгэ уэрэдусым, уэрэджыIакIуэм. 6. Илъэс 30 фIэкIа къэзымыгъэщIа адыгэ тхакIуэ. СулътIан. 7. Дунейр щыщIыIэм деж жыгхэм, унащхьэхэм трищIэ уэс пIащIэ. 14. Нэхъапэм адыгэхэм я псэуалъэхэм къытрапIэу щыта къэкIыгъэ. 15. «… нэхърэ бащIэ» – псалъэжь. 17. КIэрэф Мухьэмэд и повесть цIэрыIуэ «… хъыбархэр». 19. Лъэпкъ прозэм и лъэбакъуэщIэу къалъытауэ щытащ Нало Заур и «… закъуэ» тхылъыр. 20. Дзэлыкъуэ щIыналъэм хиубыдэ къуажэ. 21. Псэ зыIут псори зэгуэр здэкIуэж нэгъуэщI дуней. 22. Нэхъ пасэхэм цIыхубзхэм я Iэбжьанэр зэралэу щыта къэкIыгъэ. 27. Социалист Лэжьыгъэм и ЛIыхъужь Пащты Салимэ и гъащIэм и нэхъыбэр. фермэм щигъэкIуащ. 28. Бжейм къыпыкIэ жылэ. Яукъэбзурэ яшх. 29. Къэнжал хьэку цIыкIу. 30. Аушыджэр къыщалъхуа адыгэ тхакIуэ, усакIуэ. 31. Таурыхъым къызэрыхэщымкIэ, уд фызыжьыр кхъузанэкIэ псыхьэ зыгъэкIуа щIалэ Iущ цIыкIу. 34. Адыгэ усакIуэшхуэ, Къэрэшей-Шэрджэсым и цIыхубэ усакIуэ. 36. «… бынкIэ зэхуэмыдэ щыIэкъым» – псалъэжь. 39. Зи кIуэцIыр нэщI, купщIэ зэрымылъ. 41. Дунейм щикъухьа лъэпкъышхуэ. Зэхэзылъхьар МЫЗ Ахьмэдщ
Нэгъабэрей еханэ къыдэкIыгъуэм тета псалъэзэблэдзым и жэуапхэр
ЕкIуэкIыу: 2. МэкI. 3. Хьэсэгъу. 5. Умэ. 6. Хьэх. 8. Псей. 10. Къарэ. 12. Армум. 14. Мэжид. 16. Дэгызэ. 18. Балыджэ. 20. КIуащ. 22. «Адэ». 23. Шыд. 24. Ауз. 28. Iуэ. 29. Дыгъу. 30. Пщы. 31. Гулъ. 37. Заур. 38. Жьажьэ. 39. Бубэ. 40. ПащIэ. 43. Усэ. 44. Мыщафэ. 46. Жанхъуэт. 48. Жып. 51. ХьэхъупащIэ. 52. Гъупщ. 54. Зэрэгъыж. 55. Ету. Къехыу: 1. Хьэпс. 3. Хьэм. 4. Гъудэ. 5. Уэс. 7. Хыр. 9. Еру. 11. Афэ. 13. Ригэ. 15. Имыс. 17. Задэ. 19. Арыкъ. 21. Акъ. 25. Уд. 26. ТIыхъужь. 27. Къущхьэ. 28. Iужажэ. 32. «ЛъыщIэж». 33. Ер. 34. Бжьэф. 35. Куба. 36. Хъуп. 41. Хъыдан. 42. Хьэкъурт. 45. Арэф. 47. Назэ. 49. Пхъужь. 50. Гугъэ. 53. Пётр. 163 (Эльбрус)
Литературно-художественный журнал
На кабардинском языке
Учредители: Министерство по средствам массовой информации, общественным и религиозным организациям КабардиноБалкарской Республики (360000, КБР, г. Нальчик, пр. Ленина, 5), общественная организация «Союз писателей КБР» (360000, КБР, г. Нальчик, пр. Ленина, 5, офис 501).
Главный редактор А. Х. Мукожев
Редакционная коллегия:
Руслан Ацканов, Хангери Баков, Хабас Бештоков, Борис Гаунов (ответственный секретарь), Адам Гутов, Хамид Кажаров, Хамид Кармоков, Хачим Кауфов, Афлик Оразаев, Хамиша Тимижев, Сафарби Хахов Корректор – Марина Жекамухова
Компьютерный набор и верстка – Зарета Князева 164
Свидетельство о регистрации
Управление Роскомнадзора по КБР
ПИ № ТУ07-00087 от 31.10.2013г.
Подписной индекс: 73296
Подписано к печати 05.02.14. Формат 70х108116.
Бумага офсетная №1. Печать офсетная. Усл. п. л. 14, 0.
Уч-изд. л. 12, 0. Тираж 3000 экз. Заказ № 22
Цена свободная.
Адрес редакции, издателя: 360000, КБР, г. Нальчик, пр. Ленина, 5 Отпечатано ООО «Тетраграф»
360051, г. Нальчик, пр. Ленина, 33
Обложка художника Юрия Алиева
Отпечатано в полном соответствии с качеством предоставленных диапозитивов Журналым къытехуа тхыгъэхэм я пэжагъ-мыпэжагъымкIэ жэуап зыхьыр езы авторхэрщ.
зэтехуэн хуейуэ щыткъым.
Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е дискым тету щытын хуейщ.
Журналым къытехуа тхыгъэ нэгъуэщIыпIэ щытрадзэмэ, «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэкIэ щыIэ уэрам, 5, епщыкIузанэ къат, «Iуащхьэмахуэ» журналым и редакцэ. 165
Телефонхэр: 40-04-51 (редактор нэхъыщхьэ); 47-35-32 (жэуапыхь секретарь); 42-42-14 (прозэ, поэзие, публицистикэ); 47-32-94 (бухгалтерие). -i: 73i. Журналыр зэрытедзам сэкъат гуэр иIэу къыщIэкIмэ, абы теухуауэ фыщыщIэупщIэ хъунущ: Лениным и цIэкIэ щыIэ уэрам, 33, ООО «Тетраграф». 