

МАРТ 2022 2



2 Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
март 2 апрель Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКоллегиеМ хэтхэР:
ацкъан Руслан, БакIуу хъанджэрий, БищIо Борис, гъут Iэдэм, истэпан Залинэ (жэуап зыхь секретарь), Къэрмокъуэ хьэмид, тэтрокъуэ астемыр, тхьэгъэзит Юрэ, тIымыжь хьэмыщэ, хьэвжокъуэ людмилэ
налшыК
2022 Псалъащхьэхэр
ЖьантIэ
ТхакIуэ ШэджыхьэщIэ Хьэмыщэ къызэралъхурэ илъэс 90 ирокъу
Къэрмокъуэ Хьэмид. Гум псори къонэ. 3
ШэджыхьэщIэ Хьэмыщэ. ЦIыхубз насып. Нысэ. Рассказхэр. 8
УсакIуэ Гъубжокъуэ Лиуан къызэралъхурэ илъэс 85-рэ ирокъу
Хьэвжокъуэ Людмилэ. «Си ужьыр махуэ пхухъу.» – бжызоIэ, лъахэ!». 47
Гъубжокъуэ Лиуан хужаIахэм щыщ пычыгъуэхэр. 53 Гъубжокъуэ Лиуан. Усэхэр. 57
Критик, литературэдж Тхьэгъэзит Юрэ илъэс 75-рэ ирокъу Гъут Iэдэм. Дунейпсо пщалъэр и тегъэщIапIэу. 67
Хьэвжокъуэ Людмилэ. ЩIэныгъэр и гъуазэу. 73
Тхьэгъэзит Юрэ хужаIахэм щыщ пычыгъуэхэр. 77
Артист Шыбзыхъуэ Басир илъэс 70 ирокъу
Истэпан Залинэ. IэщIагъэр псэм хэлъмэ, пхузэфIэмыкIын щыIэкъым. Интервью. 80
Лохвицкий Михаил. Уафэгъуагъуэ макъ. Повесть. 92
Ацкъан Руслан. Усэхэр. 127 Прозэ
Усыгъэ
Культурэ
Истэпан Залинэ. Хъуапсэ и псэ кIуэдыркъым. 142 Сабийхэм папщIэ
Мэз Аниуар. Усэхэр. 152 Псалъэжьу зэхэлъ псалъэзэблэдз. 166 ЖьантIэ
ТхакIуэ ШэджыхьэщIэ Хьэмыщэ къызэралъхурэ илъэс 90 ирокъу 4
ГУМ И иужьрей тхылъым и Iэрытхыр хьэзыр хъуауэ 1999 гъэм дунейм ехыжащ ар зи IэдакъэщIэкI тхакIуэ ШэджыхьэщIэ Хьэмыщэ. Ди литературэм хэджэлыкIащ абы и лэжьакIуэ цIэрыIуэхэм ящыщ зы – и мурад псори мызэщIауэ, куэд хузэфIэкIами, нэхъыбэжым хуэпабгъэрэ и къару илъыгъуэу.
Дунейм щехыжкIэ цIыхум къызэренэкI и гуащIэр, и лэжьыгъэр, и цIэр. МылIэжын щыIэкъым – псэ зритахэм ящыщ зыи зэмыбэкъуэфын хабзэщ ар. ЦIыхур мылIа пэлъытэщ, абы и гуащIэр, и лэжьыгъэр,
и цIэр бэм ягу къинэмэ. ТхакIуэм дунейм къытринэр уасэ зимыIэ фIыгъуэщ – абы и къалэмыпэм къыщIэкIа тхыгъэхэр гъащIэ кIыхь хъу хабзэщ щахуэфащэм деж. Апхуэдэ тхыгъэ куэд кьызэринэкIащ ШэджыхьэщIэ Хьэмыщэ – ди литературэм и жьантIэр къалъысауэ, цIыхум гукъинэ ящыхъуауэ. Зыми шэч къытрихьэжынкъым ШэджыхьэщIэ Хьэмыщэ и тхыгъэхэм ди литературэм, псалъэм ЖьантIэ
папщIэ, прозэм, лъэбакъуэщIэ зэрырагъэчам – и рассказхэми, и повестхэми, и романхэми. А псом я пщIэмрэ я мыхьэнэмрэ литературнэ щIэныгъэм игъэбелджылын хуейуэ къыпэщылъщ, шэч зыхэмылъыжыращи, ШэджыхьэщIэ Хьэмыщэ дунейм къытринащ ди лъэпкъ художественнэ культурэм и тхыдэр зыгъэбжьыфIэн гуащIэрэ лэжьыгъэрэ.
ШэджыхьэщIэ Хьэмыщэ Абейкъуажэм (Урожайнэ) 1932 гъэм
къыщалъхуащ, курыт еджапIэр абы къыщиухащ, 1951 - 1954 гъэхэм дзэм къулыкъу щищIащ, 1954 - 1961 гъэхэм Урожайнэ районым щылэжьащ – комсомолым и райкомым, районым къыщыдэкI газетым, райисполкомым. Зэрылажьэм хуэдэурэ къиухащ Ростов къалэм дэт Парт школ нэхъыщхьэр. 1961 - 1962 гъэхэм Хьэмыщэ «Советская молодежь», «Ленин гъуэгу» газетхэм я отделхэм я унафэщI къулыкъур зэрихьащ, иужькIэ Дзэлыкъуэ, Шэджэм районхэм къыщыдэкI газетхэм я редактор нэхъыщхьэу (1962 – 1966 гъэхэм), 1966 гъэм къыщыщIэдзауэ республикэм и полиграфкомбинатым и директору лэжьащ. А IэнатIэм здыпэрытым Хьэмыщэ къаруушхуэ ирихьэлIащ полиграф промышленностым зегъэужьыным. 1970 - 1980 гъэхэм Хьэмыщэ «Ленин гъуэгу» газетым культурэмкIэ и отделым и унафэщIщ, 1980 - 1981 гъэхэм ЩоджэнцIыкIу Алий и цIэр зезыхьэ театрым и директорщ, 1982 гъэм къыщыщIэдзауэ илъэс 15-кIэ щылэжьащ
«Эльбрус» тхылъ тедзапIэм – редактору, редакцэм и унафэщIу; иужькIэ – Къэбэрдей-Балъкъэрым и ТхакIуэхэм я союзым деж щыIэ Литературнэ фондыр зэрихьащ, а союзым и правленэм и чэнджэщэгъу къулыкъум пэрыту Хьэмыщэ 1999 гъэм июлым и 23-м дунейм ехыжащ.
ТхакIуэ къалэмыр здыIэщIэлъым, Хьэмыщэ жылагъуэ лэжьыгъэм жыджэру хэтащ. Шэджэм район советым, Налшык къалэ советым я депутату щытащ, творческэ организацэхэм, союзхэм я унафэщIхэм яхэтащ. Литературэм щиIэ фIыщIэм папщIэ ШэджыхьэщIэ Хьэмыщэ къыфIащауэ щытащ «Къэбэрдей-Балъкъэрым и цIыхубэ тхакIуэ» цIэ лъапIэр. Апхуэдэущ ар дэнэ щIыпIи къыщацIыхуу зэрыщытар – цIыхухэм пщIэ зыхуащI, ягъэлъапIэ тхакIуэущ, цIэрыIуэ дыдэ хъуауэ, и псалъэ жаныр бэм гунэс ящыхъуауэ.
ШэджыхьэщIэ Хьэмыщэ и япэ тхылъыр («Уи пщэдджыжь фIыуэ, Тэрч») дунейм къыщытехьар 1975 гъэрщ. Абы щыгъуэ Хьэмыщэ и ныбжьыр илъэс 40-м итт, лIыпIэ иуват, гъащIэм и IэфIи и дыджи илъэгъуауэ, абы и «щэхуми» и «нахуэми» куууэ щыгъуазэ хъуауэ. «Уи пщэдджыжь фIыуэ, Тэрч» тхылъым деж IупщI щыхъуауэ щытащ зи псалъэр жан, зи гупсысэр куу тхакIуэ набдзэгубдзаплъэ ди литературэм къызэрыхыхьар – абы щыхьэт техъуащ а тхылъым ит повестри рассказхэри. Абдеж къыщыщIэдзауэ, Хьэмыщэ и цIэр жылэм яхэIуащ, и тхыгъэхэр щIэх-щIэхыурэ дунейм къытехьэурэ, цIыхур ятхьэкъуащ. ТхакIуэ куэдым я натIэ хъуркъым ар – цIыхум щIэх дыдэ яхэIуэныр. Дауи, апхуэдэ насып къызэуалIэр псалъэм и гуащIэр цIыхум зыхезыгъэщIэф, абы и гущIэлъапсэм къипсэлъыкIыф, къалэм жан зыгъэбзэф тхакIуэрщ. Хьэмыщэ апхуэдэ тхакIуэт – цIыхур зригъэдэIуэнрэ абы и гур къызэрихьэхунрэ зи гъунэж тхакIуэ Iумахуэт. Апхуэдэуи къыхэнащ ар ди литературэм, а цIэр и гуащIэрэ и лэжьыгъэкIэ къихьауэ. 5 ЖьантIэ 6
«Уи пщэдджыжь фIыуэ, Тэрч» тхылъыр дунейм къытехьэри, абы къыкIэлъыкIуа гушыIэ, ауан рассказхэри цIэрыIуэ дыдэ хъуауэ, Хьэмыщэ къыщеупщI куэдрэ къэхъурт: «Илъэс плIыщIым ущхьэдэхыху уи тхылъ щхьэ къыдэмыкIарэ, сыт узыпэплъар?» Апхуэдэ упщIэм тхакIуэм ирит хабзэ жэуапыр гурыIуэгъуэщ. Апхуэдабзэуи гурыIуэгъуэщ: илъэс плIыщI ныбжьым щхьэдэхауэкъым Хьэмыщэ къалэмыр къыщищтар. ЩIалэ ныбжьым щита лъандэрэ IэщIэлъащ Хьэмыщэ тхакIуэ къалэмыр, ауэ ар хуепIэщIэкIакъым и тхыгъэхэр цIыхум я пащхьэ зэрырилъхьэным – аращ тхакIуэ нэсым и хьэлыр. Апхуэдэ хьэл зэрыхэлъам зэи хущIегъуэжакъым Хьэмыщэ: аращ зи фIыгъэр Хьэмыщэ и «Уи пщэдджыжь фIыуэ, Тэрч» тхылъри абы къыкIэлъыкIуа тхыгъэхэри узэщIауэ, сыт и лъэныкъуэкIи нэщIысауэ дунейм къызэрытехьар.
Хьэмыщэ и цIэр япэу зыгъэIуа а тхылъым иужькIэ дунейм къытехьащ абы и къалэмыпэм къыщIэкIа тхыгъэ хьэлэмэт куэд: «Дыщэм ефIэкIыу» (1977), «Дыщэр дыщэпс хуэныкъуэкъым» (1980), «Мазизэ» (1989) повестхэр, «Гум псори къонэ» (1984), «Тэрч щыхьэтщ» (1987), «ЛъыщIэж» (1992) романхэр, рассказхэр щызэхуэхьэса «ХьэмлатIиф, къэгъэзэж» (1980), «СыпIэскIуащэрэт, жызоIэ» (1992) тхылъхэр. Мыбдежым зи цIэ къыщитIуауэ зы тхылъи лъэужьыншэ щыхъуакъым ди литературэм, абыхэм цIэрыIуэ дыдэ ирихъуащ тхакIуэр, илъэс зыбгъупщIым и кIуэцIкIэ ар ябгъурыуващ ди литературэм куэд щIауэ щылажьэ тхакIуэ пажэхэм. ТхакIуэм и насыпщ абы и Iэдакъэ къыщIэкIа тхыгъэр цIыхум я деж нэсмэ, цIыхум я гум дыхьэн тхыгъэ къигъэщIыфамэ. АбыкIэ насыпыфIэт Хьэмыщэ: абы и дэтхэнэ тхылъми щIэупщIэ иIащ, дяпэкIи иIэнущ. Щхьэусыгъуэр гурыIуэгъуэщ: Хьэмыщэ хузэфIэкIырт цIыхум и гум къипсэлъыкIын, цIыхум и гурыгъу-гурыщIэхэр куууэ къыщIигъэлъэн, а гурыгъугурыщIэхэр псалъэ шэрыуэкIэ иIуэтэфын. Аращ Хьэмыщэ ди тхакIуэ цIэрыIуэ дыдэхэм ящыщ зы щIэх щIэхъуар. Сэ куэдрэ срихьэлIащ: IуэхукIэ гъуэгу дытехьауэ зыщIыпIэ дыкъыщыувыIэн хуей хъуамэ, е нэхъыжь, е нэхъыщIэ гуэр къыбгъэдыхьэрти, Хьэмыщэ фIэхъус кърахырт, зи ужь ит тхыгъэщIэхэмкIэ къеупщIырт. ФIэхъус къезыхам, къыщIэупщIам, игъащIэ лъандэрэ и нэIуасэ гуэр фIэкIа умыщIэну, дэуэршэрырт езы Хьэмыщи. Дежьэжауэ дыздэкIуэм, «Хэтыт ар, дэнэ щыпцIыхурэ?» жыпIэрэ уеупщIамэ, Хьэмыщэ и дамэр дригъэуейрт: «Уэлэхьи, сымыщIэ, сымыцIыху». Ар си нэгу щыщIэкIащ, къэбэрдей жылагъуэхэм нэмыщI, Адыгейми Шэрджэсми – зэгъусэу дежьауэ. Ар щыхьэт зытехъуэр зыщ: Хьэмыщэ езыри и тхыгъэхэри цIэрыIуэ дыдэ хъуауэ зэрыщытарщ, пщIэрэ нэмысрэ дэни зэрыщиIарщ. Абы щхьэкIэ зыкъыфIэщIыжауэ Хьэмыщэ зылъэгъуа щыIэкъым, жьыми щIэми яхэгъуащэ, псоми бзэ къахуэзыгъуэт, ныбжьэгъу зыIыгъыф, пщIэ зиIэ, и щхьэм и пIалъэр зыщIэж цIыху угъурлыт Хьэмыщэ. Апхуэдэущ ар и ныбжьэгъухэми и лэжьэгъухэми яцIыхуу зэрыщытар.
ИщхьэкIэ зэрыщыжытIащи, ШэджыхьэщIэ Хьэмыщэ и тхыгъэхэм я пщIэмрэ я мыхьэнэмрэ, абы ди литературэм хилъхьа гуащIэр щаджынур, щахутэнур дяпэкIэщ, а псор мы тхыгъэ мащIэмкIэ къыпхузэщIэкъуэнукъым, апхуэдэ къалэни зыщыхуэдгъэувыжакъым ЖьантIэ
мыбдежым. Хьэкъыращи, Хьэмыщэ и тхыгъэхэр (и рассказхэри, и повестхэри, и романхэри) ди литературэр зыгъэбжьыфIэ хъугъуэфIыгъуэщ, абы и тхыдэмрэ и нобэмрэ куэдкIэ къулей дэхъуауэ.
ШэджыхьэщIэ Хьэмыщэ и прозэм бжьыпэр щызыIыгъыр, дауи, «ЛъыщIэж» романырщ. Езы тхакIуэми ар зыхилъхьэ щыIакъым. Сэ сыщыгъуазэщ а романым Хьэмыщэ щIэх зэрытемыгушхуам: абы и лъабжьэр тхыдэрти, тхакIуэм ирикуртэкъым, ар зэрыхуейм хуэдэу къимыIуэтэфынкIэ шынэрт. Иужьрей илъэс тIощIырыпщIым дунейм къытехьащ адыгэ тхыдэр лъабжьэ зыхуэхъуа тхыгъэ пIащэ зыбжанэ. Тхыдэр гъэбэтэгъуафIэкъым, псом хуэдэжкъым адыгэ тхыдэр –
и щхьэусыгъуэм лейуэ утемыпсэлъыхьыжми. Апхуэдэ тхыгъэ куэд псыхэкIуадэ хъуауэ къыщIидзыжащ нобэ – ди тхыдэм и пэжыпIэр яIуэтэнкIэ хуитыныгъэ щагъуэта ди зэманым. Хьэмыщэ и романым ар къыщыщIакъым, тхыдэм и пэжыпIэр къыщIигъэлъэн хузэфIэкIат, ар зыгуэрхэм зэрафIэзахуэу щытам хуэдэу иIуэтатэкъыми. «ЛъыщIэж» романыр щиублэм, Хьэмыщэ иригъуэзакъым тхыдэм и «унафэщIхэм» я чэнджэщхэм: ар (адыгэ тхыдэр) ди пащхьэ кърилъхьащ а блэкIар зи нэгу щIэкIа лъэпкъым и акъылрэ и гупсысэкIэ, аращ «ЛъыщIэж» романым и пщIэр ноби щIемыхуэхар, ар адыгэ тхыдэм и пэжыпIэр зи лъабжьэ тхыгъэ хьэлэмэтхэм ящыщ зы щIэхъуар.
Прозэм и закъуэкъым ШэджыхьэщIэ Хьэмыщэ бгъэдэлъ талантыр къыщигъэлъэгъуар. Адыгэ театрхэм (Къэбэрдейми Шэрджэсми) щагъэуващ Хьэмыщэ и пьесэхэм къытращIыкIа спектаклхэр: «Гъуэгу
техьэ къытенэркъым», «Хэт къуаншэр?», «Дыбгъэунэхъурти, Зузэ», «Ди гуэныхьхэр», «Гум и щэху», нэгъуэщIхэри. Ахэр щыхьэт зэрытехъуэщи, ШэджыхьэщIэ Хьэмыщэ а литературэ лIэужьыгъуэм и «щэхухэм» куууэ щыгъуазэ драматург гъуэзэджэуи щытащ, цIыхур зригъэдэIуэнрэ и акъылыр зэригъэлэжьэн гупсысэ жанрэ и куэду.
ГушыIэ рассказ лIэужьыгъуэм куэд щIауэ зыщеужь ди литературэм, апхуэдэ гуэр зи къалэмыпэм къыщIэмыкIа яхэбгъуэтэнукъым ди тхакIуэхэм – ди тхыбзэр щызэфIэувам къыщыщIэдзауэ нобэм къэсыху.
Ди литературэм куэд щIауэ зыщиужьми, гушыIэ рассказым
утыкур нэхъ щиубыдар, дауи, иужьрей илъэс тIощIырыпщIырщ: я цIэ къипIуэфынущ апхуэдэ тхыгъэ хьэлэмэт куэд зи Iэдакъэ къыщIэкIа тхакIуэ зыбжанэм. Абыхэм ящыщщ ШэджыхьэщIэ Хьэмыщи – абы и къалэмыпэм къыщIэкIащ, зэрыжытIащи, гушыIэ, ауан рассказ тхылъ зыбжанэ. Абыхэм ущеджэкIэ, гу лъумытэнкIэ Iэмал иIэкъым Хьэмыщэ и къалэмыпэм къыщIэкIа гушыIэ рассказыр нэгъуэщIым зэрыхэмыгъуащэм, и бзэкIи, и гъэпсыкIэкIи, и унэтIыкIэкIи къазэрыхэщым. Зэрыхабзэщи, Хьэмыщэ и гушыIэ рассказыр купщIафIэщ, щIэщыгъуэщ, узыIэпишэ зэпытурэ уноджыс, ущытезашэ къэхъуркъым. Ар зи фIыгъэр, псом япэрауэ, тхакIуэм бгъэдэлъа Iэзагъэрщ, гъащIэм куууэ хищIыкIыу, набдзэгубдзаплъэу зэрыщытарщ. Хьэмыщэ и гушыIэ, ауан рассказхэр апхуэдизкIэ цIэрыIуэ хъуащи, ахэр гукIэ зыщIэр куэдыкIейщ, гуп зэхыхьамэ, зэпадзыжу жаIэу урохьэлIэ. Ар я натIэ хъун ди гугъэщ Хьэмыщэ и рассказ куэдым – «Iэнэм лъакъуэ
дапщэ щIэт?», «Сыти си Лэкъумэнт?», «Уи бийм уебгыну ухуей?», «ЗалымыгъэкIэ къызагъэшащ», «СыкъыпхуэкIуэжаи!», «Хъуэхъу», 7 ЖьантIэ
«Псэлъыхъу», «УбакIуэ», нэгъуэщIхэми. ЦIыхум гукъинэ ящыхъункIэ шэч къызытедмыхьэж рассказ псоми я цIэ къидмыIуэкIэ къуэдыкъым – дэтхэнэми гухэхъуэгъуэрэ дэрэжэгъуэрэ къаритынщ Хьэмыщэ и гущIэм къиIукIа псалъэ купщIафIэхэм. А псалъэхэр гукъинэ зэрыфхуэхъунум шэч къытесхьэркъым – ар хуэфащэщ ШэджыхьэщIэ Хьэмыщэ и псалъэм.
ЦIыхум гукъинэ ящыхъуащ ШэджыхьэщIэ Хьэмыщэ и псалъэхэр зыщIэлъ уэрэдхэри – щэ ныкъуэм ноблагъэ ахэр. ЦIэрыIуэ дыдэ хъуащ, псалъэм папщIэ, «УщытеткIэ, сыщытеткIэ зы дуней», «Хабзэ», «Мазэгъуэ жэщ», «Услъэгъуакъыми дыгъуасэ», «Уэрэду сиIэр уэрщ», «СщIэркъым уэ ухэтми» жыхуиIэхэр. ЗэрыжаIэ хабзэщи, уэрэдым и дамэр макъамэрщ, итIани, абы и пкъыр – псалъэр – мыжанмэ, уэрэдым икIунур мащIэщ. Макъамэр зышэщIыф, зыгъэIуф псалъэ шэрыуэ куэд къиIукIащ Хьэмыщэ и гущIэм – аращ абы и псалъэхэр зи лъабжьэ уэрэдхэр гъащIэ кIыхь щIэхъуар.
Гум псори къонэ. Хьэмыщэ и псалъэщ ар – апхуэдэцIэ фIищащ тхакIуэм и романхэм ящыщ зым. Гум псори къонэ – Iейри фIыри, гуапэри гуауэри, IэфIри дыджри. И насыпщ цIыхум я гум фIыкIэ къинэм. Апхуэдэ насыпыр натIэ хуэхъуащ ШэджыхьэщIэ Хьэмыщэ – тхакIуэ гуащIафIэм. Хьэмыщэ къызэринэкIащ цIыхум я гум фIыкIэ къыщIинэн – и тхыгъэ хьэлэмэтхэр, и цIыхугъэр. Хьэмид 8 ЖьантIэ
Рассказхэр Хьэмыщэ ЦIыхум ищIэркъым пщэдейрей махуэм къыхуихьынур. ЗэримыщIэри нэхъыфIщ. Ауэ егупсысыт: сыту пIэрэт къэхъунур цIыхур щылIэну илъэсыр ищIэжу щытамэ? Шынагъуэщ абы уегупсысыну. ЦIыхум фIыуэ ещIэ илъэс щитI зэрымыпсэунур, ауэ, итIани, мэгугъэ – пщIэну щыткъым, ди щхьэщыгу итым къаруушхуэ иIэщ, абы хузэфIэмыкIын щыIэкъым. ЦIыхур нэхъ жьы хъухукIэ ди щхьэмкIэ щыIэм нэхъ щыгугъ мэхъу, нэгъуэщIу жыпIэмэ, щIылъэм щищIэр нэхъ мащIэ хъухукIэ, щыщIалэм и фIэщ мыхъуам зэрыщыгугъыр нэхъыбэ мэхъу. Абы псори ещIэ: уахътыншэ зэрыщымыIэри, гуващIэхами дунейм зэрехыжынури, ауэ ар зэмыгупсысыр зы Iуэхугъуэщ. А Iуэхугъуэм нэхъыщхьи гъащIэм зыри хэлъкъым. А зыращ цIыхур дунейм щIытетам и мыхьэнэуэ къалъытэр, аращ абы и ужь къинэхэм фэуэ ираплъынум и пщалъэр, аращ къанэхэм ягу куэдрэ уилъынуми, «еууей» жамыIэу ущIалъхьэнуми зэлъытар. Ар – дэтхэнэ зы цIыхури адрей цIыхум зэрыхущытарщ.

Мадинэт иужьрей зэманым хэгупсысыхьрей хъуащ. И къуэ закъуэ Фузел, езы анэм игъэсабийуэрэ, и къэшэгъуэ дахэм нэсат. Дзэм къулыкъу щищIэри къигъэзэжауэ, шофёру колхозым щолажьэри, зы
дакъикъэ хущIыхьэгъуэ игъуэтыркъым, къишэн Iуэхуи зэрихуэркъым. Ауэ Мадинэт елъагъу и къуэм и хьэл-щэным зэрызихъуэжар, къыжраIэж библиотекэм щылажьэ Фенхэ я пхъум зэрепсалъэр. Езы Мадинэт куэд щIауэ игу илъат Фузел ин мыхъу, псори къыгурымыIуэ щIыкIэ зыгуэрым дэкIуэжыну. Илъэсрэ ныкъуэрэ и щхьэгъусэм дэпсэуауэ арат, щIалэ цIыкIур и Iэблэм тесу фызабэу къыщынам. НысащIэм и ныбжьыр илъэс пщыкIубгъу иримыкъуауэ. «Ажалым фIэкIа Iэмал зимыIэ щыIэкъым», – жиIащ пасэрейм. Ар пэжщ, ауэ апхуэдиз фIэкIа гъащIэм хыумылъагъукIауэ абы урищIыкIыныр гуауэщ, гуауэ мыгъущыжщ Iыхьлыхэм дежкIи, псом хуэмыдэу, зи Iэблэ сабий цIынэ тесу утыкум къина цIыхубз щIалэ цIыкIум дежкIи. Сыт хуэдэ лъагъуныгъэ а тIум яку дэлъар! Хэт жиIэфыну, къипщыфыну нобэ Мадинэт къытещэхэжа лъагъуныгъэм и инагъыр, дауи цIыхум ягурыбгъэIуэну абы и гуауэм гъунапкъэ зэримыIэр? ЗыкъиIэтыжыну, зыкъиужьыжыну, гукъыдэж ищIу, и нэгур зэхихыфыну а псом и ужькIэ?.
ГъащIэр лъэщщ, абы цIыхум игу къэмыкI Iэджэ ирегъэщIэф.
Илъэс ныкъуэ дэкIауэ, Мадинэт япэ дыдэ и щхьэм къихьащ: «ЖесIатэкъэ умыкIуэ мы Къущхьэхъум, жысIэри. УкIуами, адрейхэм хуэдэу щхьэ ущымыIарэ? Бгым ехуэха жэмыщIэм и фэр къыдэзыхыжын щамыгъуэтым, езыр ехащ. Уи хъушэм щыщымыщкIэ, емынэм узэрихуэркъым, удэмыпщхьэ». Гуауэм зэгуэпыр къыхыхьащ. ИгъащIэми жаIэ а тIур зэи зэрызэмызэгъыр. Зэгуэпым гуауэр нэхъ хьэлъэж ещI, е, гуауэр IуегъэкIуэтри, езым цIыхур зэщIеубыдэ, итIанэ.
ЖаIэж мыпхуэдэ хъыбар. ЩакIуищ, зэныбжьэгъуфI дыдэу, зы къуажэ гуэрым щыпсэурт. Зы пщэдджыжь гуэрым, зэгурыIуэхэри, 10
ЖьантIэ
мыщэ къаукIыну жьэпкъым кIуахэщ. Мыщэм и гъуэр къагъуэтащ, ичынды пщIондэ мыщэр къэкIуэжыным пэплъащ. АрщхьэкIэ мор къэкIуэжыркъым. Пщыхьэщхьэ щыхъум, нэхъыщIэ дыдэм жиIащ: «Си бгым кIапсэ исщIэнщи, сэ гъуэм сехынщ, мыщэр ису къыщIэкIрэ кIапсэм сыкъекъумэ, псынщIэу сыкъыдэфхьеиж». Ехащ. Мыдрей тIур поплъэри щытщ, кIапсэ кIапэр яIыгъыу. ДакъикъипщI дэкIащ, кIапсэр зэрылалэщ. Дакъикъэ тIощIри кIуащ, Iэуэлъауэншэщ. Сыхьэт ныкъуэ дэкIа нэужь, шIалитIыр къэгузавэри я ныбжьэгъур къралъэфыжащ. Еплъмэ, – щхьэ фIэтыжкъым. Гузэвахэщ, гуIэжахэщ. Пхъэ зэрапхщ, абы къытралъхьэри, я нэм щIыр имылъагъуу, гъыуэ къахьыжащ. Жэщыбг нэсати, къуажэр нэщIт. Хьэдэр я куэбжэпэм деж щагъэтIылъри, зэныбжьэгъуитIыр пщIантIэм дыхьащ. НысащIэм и закъуэт унэм щIэсри, нэхъыжьыр къэпсалъэри, нысащIэм ещыхьэкIуащ: «Къару зыхэгъэлъ, гуауэшхуэкIэ дыкъыпхуэкIуащ. Ди ныбжьэгъур щыIэжкъым.» «Сыт къыщыщIар?» – къоупщI нысащIэр. «КIапсэ и бгым ирищIэри мыщэм и гъуэм ихьащ. Ди гугъэмкIэ, мыр щехым мыщэм къищIащ. Зэрынэсу, мо домбейр къэIэбэри и щхьэр пичащ». «Фэ фыщоуэ, – жиIащ цIыхубзым. – Си щхьэгъусэм щхьэ фIэтакъым», «Iагъу, ар дауэ жыпIэрэ? Дэ тщIэжыркъэ, уэ пщIэжыркъэ.» «Фэри сэри дыщыуащ, щхьэ фIэт ди гугъауэ аращ. Абы щхьэ фIэтамэ, махуэ псом къимыкIа, мэжэщIалIэу иса мыщэм и гъуэм ихьэнтэкъым».
Пэжщ, Мадинэт и лIыр мыщэгъуэ ипщхьатэкъым. Домбей хъупIэм щыIэу, жэмыщIэ дэгъуэ зыгуэрым игъащтэри, щыхупIэ лъагэ гуэрым щыхури иукIат. Ар зэриукIам и щыхьэту, жэмыщIэм и фэр е и фэм щыщ Iыхьэ былым дохутырым егъэлъагъун хуейт, акт итхын щхьэкIэ, ауэ щыхупIэм ехыу ар къыдэзыхыжын ягъуэтыртэкъым. Куут, къыр пцIанэт. Фермэм и унафэщIым, лъаIуэу, псоми защыхуигъазэм, Мадинэт и лIыр ехащ. ЖэмыщIэм и фэм и ныкъуэр къытрихщ, ар зришыхьэкIщ, кIапсэ иIыгъымкIэ кърипхэкIыжри, къежьэжащ. Бжьэпэм къэсыжыным сажнитI иIэж къыщIэкIынтэкъым зытеува мывэр къыщIэхуу.
Мадинэт абы щхьэкIэ иджы зэгуоп. АпхуэдизкIэ зэгуопри, гуауэр щыгъупщэжауэ, езы Мадинэт насыпыншэ ищIын щхьэкIэ абы ехауэ, ардыдэмкIи лIыр и насыпым къедыгъуауэ аращ зэрибжыр. Сыщыджэлэнур сщIатэмэ, хьэуазэ тIэкIу згъэтIылъынт, жаIэ. Ауэ ар къыпхуэщIэрэ? ИтIани, цIыхубзым и щхьэм къихьар зэребгъэхъуэкIыу, уэ жыпIэм къытепшэныр Iуэху тыншкъым. Ар
куэдым яхузэфIэкIыркъым. И гуащэ къеныкъуэкъуркъым, и тхьэмадэ къыхуэгубжьыркъым, дэтхэнэми «си хъыджэбз цIыкIущ» зэрызэришэр, ауэ Мадинэт и гум илъыр зыщ: щхьэ емыгупсысарэ си Iэблэм тесу къигъэнам? И нэгум щIэтыр зыщ: и щхьэгъусэр, зэ къемыплъэкIыжу, щыхупIэм зэрехар. Ар зэ къеплъэкIыжамэ, шэч хэмылъу, лIым къигъэзэжынут. Апхуэдэуи мопхуэдэуи щимыщIакIэ, ищIэнуи игу къыщымыкIакIэ, абы хуэфащэ ухуэгуIэу ущысыну? АтIэми, илъэс пщыкIубгъур илъэс тIощIрэ бгъукъым е тIощIрэ пщыкIубгъукъым гуащэ-тхьэмадэр ипIу ябгъэдэсыну. ЗыхуимыгъэпсалъэIауэ, хъарзынэу илъэсым нэблагъэкIэ ябгъэдэсащ. Хэти емыкIу къремыщI абы щхьэкIэ, гъащIэр гъащIэщ, нэхъыжьхэми ар къагурыIуэн хуейщ.
Куэд зэригъэзахуэрт Мадинэт. Куэдым егупсысырт. Нэху здэщым, гуащэ-тхьэмадэм яжриIэу, и дыщ игъэзэжыну игу ирилъхьэрти, пщэдджыжьым «дауэ нэху фыкъекIа, си хъыджэбз цIыкIу?» псалъэхэр и ЖьантIэ
гуащэм жиIэу зэрызэхихыу, жэщ псом зэригъэпэщар лъэлъэжырт, щэщэжырт, игъащIэм игу зыри къэмыкIа хуэдэу. ФIэпсэкIуэд хъурт лIыжьымрэ фызыжьымрэ. Мы дунейм гуфIэгъуэу а тхьэмыщкIитIым къахуэнэжар я къуэрылъху цIыкIу закъуэрат. Я жьэгу пащхьэ имыгъэункIыфIыну, я унэцIэ зэрихьэну арат ахэр зыщыгугъыр. Зы пщэдджыжь гуащэм нысэр игъэтIысри, и нэпсхэр кIэпхын тIэкIумкIэ щIилъэщIыкIыурэ къыжриIат: «Ди гур поткIукI, си хъыджэбз цIыкIу, унэщхъейуэ утлъагъуху. Уэ иджыри усабийщ, гъащIэм уи дежкIэ
иджыщ щыщIидзэр, гъэзэж уи дыщи, нэгъуэщI унагъуэ зэгъэпэщыж. Уи деж щыяпэ ублэкъым, уи деж щиухыжынукъым. ФIы дыдэуи уи щхьэгъусэм ухуэщыгъуащ, емыкIу къыптенакъым, зым и щIыхуи птелъыжкъым, уэ узэрыхуей дыдэм хуэдэу дяпэкIэ пщIыну ухуитщ. Ауэ дэри дынолъэIу, Алыхьри удогъэлъэIу: «Мы щIалэ цIыкIур тпэжыжьэ умыщI. А зыращ дэ гугъапIэу къытхуэнэжар. Дыкъегъэлъагъу. Къытхуэгъанэ бжесIэфынукъым, сыт щхьэкIэ жыпIэмэ, сэри анэу сыщытащ.»
Мадинэт къыщиудри, макъкIэ гъыуэ и лэгъунэм щIэлъэдэжащ. Зэзэмызэ уигу къокI: сыту гущIэгъуншэ мы гъащIэр. Щхьэ апхуэдэу щыт, зым телъэщIыхь зэпыту, адрейр, жьэхэфыщIыхьурэ ириудауэ, къимыгъэтэджу? ЩыIэкъэ цIыху къызэралъху махуэрэ гъуэгу захуэ тетми, лъэпэрапэу? Дапщэ ухуей. НтIэ, езы цIыхурауэ пIэрэ абыкIэ къуаншэр? Апхуэдэу щытми, сыткIэ пхуэгъэкъуэншэну Мадинэт тхьэмыщкIэр? Абы зэи гъащIэм зыпэщIисакъым, еныкъуэкъуакъым. Езыр гъащIэм къриудащи, къигъэтэджыжыркъым. Сыт хуэдиз гуIэгъуэ, бэIутIэIу, нэщхъеягъуэ къищрэ зи гущIэм къигъыкI цIыхубзым и нэгум! Уоу, ар жыIэгъуейщ. ЖыIэгъуей дэнэ къэна, ар пщызыгъэгъупщэн тхьэм ухуимыгъазэкIэ, жыхуаIэм хуэдэщ.
Мадинэт хуэмурэ къэтэджри, и бостеикIэр зыIыгъыу гъуэгыу щыт Фузел цIыкIу и IэплIэм иригъэтIысхьэри, быдэу зрикъузылIащ.

Мадинэт зыгъэгузавэр зыт. Иджыпсту унэм дэсщи, псори хъарзынэщ, мыбы къакIуэу зыри къопсэлъэнукъым, ауэ Фузели щIалэшхуэ цIыкIу хъуащи, езыр мылажьэу щагъэсынкъым. Губгъуэм дэкIыжрэ зыгуэрхэр къепсалъэу щIадзэмэ, дауэ хъуну? ЦIыхухъум ищIэркъым уэ хэт и фэеплъ пхъумэми, хэт и щIыхьым ухущысми, сыт хуэдэ щхьэусыгъуэм ущигъэсми. ЗыгуэркIэ. щIалагъэр Iуэхушхуэщ, къытекIуэрэ. «Хьэуэ, хьэуэ, – гужьеяуэ зеплъыхь бзылъхугъэм, –
тхьэм жимыIэкIэ. Апхуэдэ сигу къэкIмэ, къэзмыгъазэу си дыщ сыкIуэжынщ, а емыкIур мы пщIантIэм къыдэсхьэнкъым. Нанэрэ дадэрэ илIыкIынщ».
Губгъуэм дэкIа лэжьакIуэ къэс махуэм щэ-плIэ щабж зэмант. Зауэшхуэм и ужь илъэсхэм умылажьэу ущагъэсынт? Ущагъэсынутэкъым. Мадинэти алъандэм куэд щIауэ къеджэнкIэ хъунт, ауэ председателыр и тхьэмадэм и къуэш нэхъыщIэти, нысащIэм и пащхьэ зыщигъэкъуэншэжырт: бгым щыхуу иукIа и лIыр Къущхьэхъу зыгъэкIуар езырат. Ауэ игъащIэкIэ умылажьэу ущагъэсын? Ущагъэсыпэми, емыкIукъэ къуажэ псор зэрыщыту лажьэу, школакIуэ цIыкIухэм деж къыщыщIэдзауэ лIыжь-фызыжьхэм нэс губгъуэм иту, Мадинэт и закъуэ пщIантIэм дэсыну? Зы пщэдджыжь гуэрым сабийр 11 12
ЖьантIэ
и Iэблэм тригъэтIысхьэщ, гущэр адрей IэмкIэ къищтэри, и гуащэмрэ тхьэмадэмрэ ябгъурыуващ.
– Мыр сыт, си хъыджэбз цIыкIу? – къеплъащ абы гуащэр.
– СоукIытэ, нанэ, – еплъыхащ Мадинэт, – къыум хуэдэу си закъуэпцIийуэ къуажэм сыдэсщ.
– И гугъу умыщI, – къэIэбэри, нысэм и Iэблэм тес къуэрылъхур Iихащ тхьэмадэм. – Делэ ухъункIэ хъунщ апхуэдизрэ уи закъуэмэ. Пэжкъэ, Фузел? НакIуэ модэ уэ, уэрэ сэрэ батэр дгъэшынщ.
Нартыхум ущIигъанэрт, ауэ абы нэхърэ нэхъ лъагэжт, гъавэр уигъэлъагъуртэкъым гумейм1. ЦIыхум я фэр ирихырт, апхуэдизкIэ гугъут, пщIэнейти, псори тхьэусыхэу къигъэнат. Псом хуэмыдэу цIыхубзхэр. Абы нэхъей, дыгъэр апхуэдизу гуащIэу къепсырти, дуней псор къэлыдынурэ исыжынущ, жыпIэнт. Шэджагъуашхэм къыхутрагъэувэ хьэлIамэ ныкъуэмрэ хьэлIамэпс шынакъымрэ пщIэнтIэпсыр иракъуэкIыу яшхырти, нэгъуэщI мыхъуми, сыхьэт ныкъуэкIэ жыг лъабжьэм зыщIадзэрт. Мадинэти, сабий зи гъусэ адрей анэхэм хуэдэу, и къуэр игъашхэри игъэжеижащ, езым жьауапIэ къилъыхъуэурэ нэхъ IукIащ. Уздэгъуэлъын дэнэ къэна, уздэувын жьауапIэ гъунэгъуу иIэтэкъым, псори игъуэлъыкIауэ зэпэзэвт.
– КъэтIыс, Мадинэт, – зэхех абы бригадэм и учётчик ФуIэд и макъ. – Сэ иджыпсту сытэджыжынущ.
– Тхьэр арэзы къыпхухъу, – мэтIыс цIыхубзыр. ТIыса щхьэкIэ, щIалэм и дежкIэ еплъэкIыфыркъым, и гур покIэзызыкI, и фэр покIпохьэ. ФуIэдт япэ дыдэ Мадинэт къепсэлъауэ щытар. Еянэ классым щIэсу. ЦIыхубзым зэи щыгъупщэжыртэкъым, школым къикIыжу, ФуIэд, гува-щIэхами, сысей ухъунущ, къызэрыжриIар. Сыт хъужын иджы, щIалэшхуэ щIэсщ. Пэжщ, ФуIэд иджыри къишакъым, къишэн Iуэхуи зэрихуэркъым. Зымахуэ Мадинэт и ныбжьэгъу Розэ къыхуиIуэтэжащ ФуIэд жиIауэ щыта псалъэхэр: «Мадинэт си лъагъуныгъэм къыщелъэпэуакIэ, си гъащIэр фызыншэу схьынущ». Езы бзылъхугъэри зэзэмызэ егупсысырт: «ФуIэд сыдэкIуауэ щытамэ, си насыпыр нэгъуэщI хъуну пIэрэт? Сыт сэ иджы, илъэс тIощIым ситу, насыпыншэу сыкъэнащ». Ауэ и къуэр игу къэкIырти, псори зыщхьэщихужырт.
– Уеша хуэдэщ, – къеплъащ абы учётчикыр.
– Хьэуэ тхьэ, хуабэращ, – бэлътокукIэ и нэкIур елъэщI Мадинэт.
– Иджы фэ унэм фыщIэсын хуейт, фи быныр фпIыуэ.
– Сыт тщIэн, апхуэдэу къыщIэкIынт ар зэриухар.
– Уэ иджыри ущIалэщ, – щIегъанэ тутын ФуIэд, – уи гугъэр щIыхэпхыжын щыIэкъым.
– ФIэкIащ ар, ФуIэд, – ирихьэхащ и щхьэр Мадинэт. – А щIалэгъуэм «дани» къысхуищIри, и Iэр къысхуигъэджэгуурэ блэкIащ. – ЦIыхубзым и нэпсым къызэпижыхьащ. – ИтIани, сынасыпыфIэщ, мо гущэм хэлъым нэхъ гуфIэгъуэ сыт щыIэ?!
– Пэжщ, сабий нэхъ гуфIэгъуэ зыри щыIэкъым, ауэ абыкIэ уи щхьэр къыумыгъэпцIэж. ГъащIэр гъащIэщ, уэ илъэс тIощI.
– ФуIэд, зымахуэ дызэгурыIуатэкъэ?.. СынолъэIу, укъытемыгъуалъхьэ мы си гущIэм.
– Хъунщ, уэ нэхъ пщIэнщ.
1 Гумей – илъэс бжыгъэкIэ къэкI, мэкъум ещхь удз. Гумай. ЖьантIэ
«ЩIидзащ, – йогупсыс Мадинэт, жыгым щхьэ щIыбкIэ зыкIэригъэщIауэ. – Арат сэ сызыщышынэр. ЦIыхум уахэмыхьэуи упсэуфынукъым, уахыхьэми, мис, зыкъыпкIэрамыщIэу лъэбакъуэ уагъэчынукъым. ФуIэд и закъуэкъым, псори аращ. Псалъэ къыбжамыIэми, нэкIэ «уашх», си лIыр сэ бгым щызгъэхуа хуэдэщ, мыхэр зэзгъэплъын щхьэкIэ. Сытуи мыукIытэхэрэ, языныкъуэхэр си адэ и ныбжьщ. А псори зыгуэр хъунт, абыхэм сафIэкIынт, узыфIэмыкIынур мыбдеж щысыращ. Сыт жысIэу зыпызгъэкIыну? Игуми сеуэфынукъым.» Мадинэт и напщIэр хэлъэтащ. Ар гужьеяуэ и пщэм епхъуэжри, щIалэм дежкIэ еплъэкIащ. ФуIэд щысыжтэкъым. Гур зэрыгъум дыгъур ирожэ, жыхуаIэм хуэдэу, иужьрей махуэхэм лъэмыкIыу и гущхьэм къытегъуалъхьэ гупсысэр щIалэм зэхиха фIэщIри, арат бзылъхугъэр къэзыгъэщтар, къэзыгъэгужьеяр. Сызижагъуэр и гурыщIэм и закъуэу пэщIигъэувэ. Ар Iуэху тыншкъым. Абы щыгъуэми, уцIыхубз щIалэу, анэ ухъуауэ, унэм ущIыхьэжмэ, зи дамэ зебгъэщIын щIэмысу. Уоу, Мадинэт къытехьэлъэр абдежрат. И гуащэмрэ тхьэмадэмрэ ябгъэдэсыху, пщыхьэщхьэм уэршэрыху, зыгуэр хуэдэурэ теурт, ауэ гъуэлъыжыгъуэ хъурэ, сабий жеяр лIыжьымрэ фызыжьымрэ къагъанэу езыр лэгъунэ нэщIым щIыхьэжа нэужь, мис абдежрат жыхьэнмэ дыдэр. БэуапIэ щимыгъуэтыж щыIэт, кIиинут и макъ къызэрихькIэ, жэнут и гуащэ-тхьэмадэм я деж, нэгъуэщI мыхъуми, и къуэ закъуэр къаIихыжу, и джабэ щIигъэгъуэлъхьэжыну, ауэ укIытэрт, и напэм къыхуегъэкIуртэкъым. АпщIондэху, щхьэнтэ дзакIэм и дзэхэр хэукIауэ, Мадинэт пыхьэрт, макъыншэу, гуузу. Езым фIэкIа, абы и щхьэнтэм нэпсу зыщIифар хэт зыщIэр! А псоми къаIэщIэкIыу, нэхущым деж тIэкIу хилъэфамэ, нысащIэм Iэмал имыIэу щIалэ мыцIыху гуэр и нэгу щIэкIырт. Ар зэи Мадинэт илъэгъуатэкъым, ауэ, гъэщIэгъуэныракъэ, зи, щышынэртэкъым. ТIэкIу зэрыхилъафэу, щIалэр къыкъуэкIырт. «Мадинэт, си жэнэт бзу цIыкIу, – къыпежьэрт ар, и IитIыр шияуэ, – къакIуэт си деж. Аргуэру уи закъуэ? Куэдщ уэ бэлыхьу птелъар, къыщIэувэ мыдэ си жьауэм, сэ иджыпсту узгъэхуэбэжынщ». Мадинэт зыри жимыIэу кIуэрт. Езым игъэщIагъуэрт: «Мыр дауэ, – жиIэрт, – си гъащIэм схэмылъа хьэл дауэ къэсщта, емыкIукъэ?» ИтIани, кIуэрт щIалэ мыцIыхум деж. Абы и IэплIэм къихутэу, я Iупэ пщтырхэр зэхуэза нэужьт гужьеяуэ, и нэхэр къипкIыным хуэдэу зиплъыхьу къыщыщылъэтыр. ГъащIэ, гъащIэ! Сыту угущIэгъуншэ уэ.

Есыж дунейр! МазитIым щIигъуауэ, зы уэшх ткIуэпс къеткIухакъым. Гумейр апхуэдизкIэ етащи, нартыхум щхьэщыкIауэ, уафэ лъащIэм щыщхьэлъэ къыпфIощI. Дыгъэми сыту щымышынэрэ, гъуэгу
мыгъуэм ежьэн, сэбэп хъуну щытамэ, апхуэдэу дэкIеинтэкъым. Щихум хуэдэщ. И мыхьэнэкIи, и теплъэкIи. МэкIри мэкI, зыхуэкIыр умыщIэу. Гумейм и лъабжьэм щIэт нартыхухэм я тхьэмпэм зашыхьыжащ, псы щхьэкIэ малIэ. А гъэм фIэкIа нартыхум и къуэпсыр апхуэдизу екIыхыу цIыхум илъэгъуакъым. Зы белыпэ нэхърэ нэхъ куууэ ехат, псы лъыхъуэурэ. Къуажэм дэт псыкъуийхэм ярыт псым пэгуныр щIэуэжыртэкъым, пэгун лъащIэр къэзыгъэжыхьт къыпхуишыр.
Мадинэт кIэнауэпсми идэнут иджыпсту, зы Iубыгъуэ закъуэ иIамэ. Ауэ дэнэ къипхын. КIэнауэ нэхъ гъунэгъу дыдэм унэсын 13 ЖьантIэ щхьэкIэ сыхьэт ныкъуэкIэ укIуэн хуейщ. ПщыIэр нэхъ гъунэгъущ, абы и ныкъуэм хуэдизщ зэману текIуэдэнур, ауэ техьэжмэ, сабийм къытригъэкIыжынукъым. Мадинэт нобэ нэхъ жьыуэ кIуэжу, унэм сэху тIэкIу къригъэжэхыну бригадирым елъэIуат. Хуит къищIащ, ауэ и Iыхьэр нигъэсмэ. Аращ Мадинэт шэджагъуэ зыгъэпсэхугъуэм темыхьэжауэ щIекъури. Сажнэ дапщэ иIэжу пIэрэ иджыри?
– ЗыбукIыжыну мурад пщIа уэ? – зэхех абы цIыхухъу макъ. КъызэплъэкIмэ – ФуIэд. Сэлэт псылъэр къыхуеший: – Мэ, ефэ.
Мадинэт пхъуэри псылъэр къыIэщIихащ, дригъэзейри IубыгъуищплIы ищIа нэужьщ «тхьэр арэзы къыпхухъу» зэрыжимыIар къыщищIэжар. Псыр ирифу, щIалэм фIыщIэ хуищIа нэужь, Мадинэт зэрешар и Iэпкълъэпкъ щIэлIэжам къаIуэтащ. Иджыпсту абы и гум жиIэр зыт: зызгъэукIурийуэ сыхэлъащэрэт, мы си Iэпкълъэпкъыр бдзапцIэм хуэдэу хьэлъэу зыщIэзыIыгъэр хэкIыжыху. Си Iэпхъуамбэ дэнэ къэна, си напщIэ къудей згъэхъеинтэкъым, лIам хуэдэу сыхэлъынт.
– КIуэ, кIуэж, мы къэнар сэ нэзгъэсыжынщ, – псылъэр и бгырыпхым кIэрищIэжурэ жеIэ ФуIэд. – Къэнэжа щыIэкъым.
– АIэ, цIыхум сыт жаIэн, – идэркъым цIыхубзым.
– Мадинэт ФуIэд дэкIуэжащ жаIэнщ, – хэпщIыкIыу губжьащ щIалэр. – Ар, гува-щIэхами, апхуэдэу хъунущ. ЖаIэрэ зэфIэкIмэ, нэхъыфIщ. Ауэ щIалэ цIыкIур ин мыхъу щIыкIэ, сэ абы сриадэу фIэкIа нэгъуэщIу гурыщхъуэ имыщIын щхьэкIэ, нэхъ депIэщIэкIамэ нэхъыфIт.
– КхъыIэ, щыгъэт, ФуIэд, – къыщиуду гъыным хуэдэу къоплъ абы Мадинэт. – Си напэр тепхыну щхьэ мурад пщIа? Сэ унагъуэ сыхэсщ, ФуIэд.
ЩIалэм зыгуэр жиIэну и жьэр щызэтрихым, цIыхубзым и нэкIущхьэм нэпс пIащэшхуитI къытелъадэри, и жьэпкъыпэм щыпыткIужащ. ФуIэд и IитIымкIи къэIэбэри, Мадинэт и нэкIур хуилъэщIащ, и щхьэм гуапэу Iэ дилъэри, цIыхубзыр мащIэу зрикъузылIащ. Мадинэт къэкIэзызащ, зыкъыIэщIиуду щIэпхъуэжыну игу къэкIат, ауэ.
– Умыгъ, си гъащIэм и дыгъэ, – мэIущащэ ФуIэд, цIыхубзыр зэриIыгъ и Iэ сэмэгумкIэ ар нэхъ зрикъузылIэурэ. Iэ ижьымкIэ щабэу Мадинэт и нэкIур кърелъэщIэх, и пщэр гуапэу егъафIэ, бостеибгъэм ит щIыIуищ-плIыр етIатэ.
– У-у-увыIэ.
– Мадинэт.
Зэуэ Мадинэт и тхьэкIумэм и гуащэм и псалъэхэр щыблэу къыщоуэ: «Дэри дынолъэIу, Алыхьри удогъэлъэIу, мы щIалэ цIыкIур жыжьэ умыщI!» Дэни кърихат апхуэдиз къару. Зэ еIэгъуэм мо щIалэшхуэм зыкъыIэпыщIиудри, макIуэ-мэлъей, здигъазэр и гъуэгуу кIуэцIридзащ. Абы и напэр, и Iэблэ пцIанэр, и бгъэ зэIухар удзыжьым, нартыху тхьэмпэм игъэузу зэпрахулыкI, ауэ Мадинэт зыри къыфIэIуэхукъым. Абы и гум илъыр зыщ: бетэмалу гуэныхь къыщихьыну щыта щIыпIэм нэхъ пэжыжьэу Iужын. ЗэрымыщIэкIэ, шейтIаным къигъапцIэрти цIыхубз тхьэмыщкIэр. Апхуэдэ гуэныхь, апхуэдэ фIей кIэрылъу, сыт напэр иIэу дыхьэжынт Мадинэт а пщIантIэм? Дауэ щIыхьэжынт псэууэ дунейм тетыху фIыуэ илъагъуну тхьэ зыхуиIуа и лIым и лэгъунэм? «Си псэр си IэкIэ хэсхыжым нэхъыфIи абы нэхърэ, – мажэ Мадинэт, и нэп- 14 ЖьантIэ сыр IэщIыбкIэ илъэщIыжу. – Ялыхь, къысхуэгъэгъу. Зы напIэзыпIэм си напэр текI пэтащ. Ауэ дяпэкIэ.»
Мадинэт кIэнауэшхуэм бгъэдэлъадэри къэувыIащ. АдэкIэ дэнэ
кIуэнт, уелъэфынукъым, уепкIэфынукъым. ЦIыхубзыр ешауэ етIысэхри, и бостей щIыIухэр хуэмурэ ипхэжащ. ПщыIэр нэгъуэщI лъэныкъуэкIэт здэщыIэр. Иджы абы гъуэгум утету укъэкIуэжын щхьэкIэ километритIым щIигъу къэпкIужын хуейт. Гужьейри, здэжэн хуейри щыгъупщэжащ.
– Дыр-р-р, – зэхех абы макъ. КъеплъэкIмэ – бригадир Кърым бидаркэм ису къоплъ. – Мыбдеж щхьэ ущыс, Мадинэт?
– Псы тIэкIу сефэну.
– Iагъу, пщыIэр нэхъ гъунэгъути. Хьэмэрэ апхуэдэу жыжьэ укъыкIуэцIрыкIауэ ара упщIэурэ?
– НтIэ, – и щхьэр ирихьэхащ Мадинэт.
– КъакIуэ, къитIысхьэ, пщыIэм усшэжынщ.
– Хьэуэ, сэ лъэсурэ.
– КъакIуэ, къакIуэ. Уэ нобэ нэхъ жьыуэ укIуэжыну жыпIатэкъэ? – еупщIащ цIыхубзым Кърым, пщыIэм къыздэкIуэжым.
– Иджыпсту сыкIуэжынущ, сабийр къэсщтэжмэ.
– ФыгъэщIэгъуэнщ фэ щIалэгъуалэр, – щэтащ бригадирыр. – Нэхъ жьыуэ дыутIыпщыж, жаIэри мэлъаIуэ, езыхэр хьэдрыхэщI кIуэцIрокIри.
Кърым дэнэ щищIэнт Мадинэт и гущIэм иджыпсту щигъэвыр. ЦIыхубз тхьэмыщкIэм къыфIэщIырт дакъикъипщI ипэкIэ къэхъуа
псори зымылъэгъуарэ зымыщIэрэ мы дуней псом темыту. Кърым жиIами игъэукIытэжащ. Нэхъри плъыжь къэхъури, и щхьэр ирихьэхащ. Бригадирым тутын щIигъанэурэ къыхуеплъэкIри, вожэр зэщIикъуащ.
– Др-р-р, – къигъэувыIащ абы шыр. – Сыт къыпщыщIар, Мадинэт? Уи жагъуэ къэзыщIаIа?
– Хьэуэ, – Iущэщащ нысащIэр. Нэпсыр и нэм хуэфIу къыдэплъейри, къеупщIми къыпхуэмыщIэу, жиIащ: – Кърым, щхьэ зы цIыхум хуэгущIэгъуншэ мы гьащIэр апхуэдэу? КъызжеIэт, щхьэ зым и насыпыр апхуэдэу зэхифыщIэрэ мы гъащIэм? ЗэхифыщIэри а нэхъ зылъэмыкI, зи насыпыр зэпцIын щIэзыдза, иджыри лъэ быдэкIэ мы гъащIэм хэмыхьа, зи нэр къэпщIыгъащIэ шырым хуэдэу небэ-къебэу мы дунейм тет цIыху иудыгъуафIэм и насыпыращ. Сыт мыгъуэр есщIат сэ мы ди Тхьэшхуэми бегъымбарми? Щхьэ срырагъэуду си гущIыIум кърагъэувэжа мы гъащIэр? КъызжеIэт, сыт мыбы хэкIыпIэу иIэр? Согужьей, Кърым, си Iэр си псэфылъэм Iэджэрэ хузохь, сеIэу щхьэ хэзмыхыжрэ мы си псэр, жысIэу.
Кърым Iэнкун къэхъуащ. Дунейр къутэжыху абы и фIэщ хъунтэкъым псалъитI я щхьэ зэтезымыч, уеплъамэ плъыжь хъу нысащIэ цIыкIум апхуэдиз гукъеуэ хамэ цIыхухъум и пащхьэ зэуэ къыщрикIутыфыну. Пэжщ, бригадирым ищIэрт нысащIэм и гъащIэр зэрымыфор. Узижагъуэр илъэс пщыкIубгъум лIыншэу къэунэ. Мадинэт сыт хуэдэу къамылъагъуми, я Iум ирагъэпщхьэным хуэдэу дауэ зыкъыхуамыщIми, ар а пщIантIэм щыхамэт. Къалъхуам хуэдэу щIалъагъун хуей я къуэр дунейм щехыжам абы и гъусэу здихьат а лъагъуныгъэр. ЛIыжьымрэ фызыжьымрэ ар къамылъагъуу 15 ЖьантIэ
пхужыIэнутэкъым, щхьэ гуэныхь къэпхьын хуей, ауэ тIуми фIы дыдэу ящIэрт, мынобэми мыпщэдейми, я нысэр нэгъуэщI унагъуэ
зэрихьэжынур. Махуэ къэс жьыгъэр нэхъ къыщыптехьэлъэкIэ, Iыхьсыхьыр нэхъыбэ щыхъукIэ, уи щхьэм хуэпщIэжыфым нэхърэ нэхъыбэ къыпхуащIэн хуеймэ, хэт и бын уэ узезыхьэнури, сыт ущIызэрихьэнури? Мадинэт зыгъэкъуэншэфын мы дунейм теткъым нобэ лIыжь-фызыжьым я пащхьэ иувэрэ узыншэу фыщыт, сэ си дыщ сокIуэж, жиIэрэ дэкIыжкIэ. ИтIани.
– Уэлэхьэ, сымыщIэ бжесIэнур, Мадинэт. ЛIыжьымрэ фызыжьымрэ.
– Сыт лIыжьымрэ фызыжьымрэ? – къеплъащ абы нысащIэр гущIыхьэу. – Абыхэм я Iуэху зесхуэркъым сэ, Кърым. Уи жагъуэ умыщI апхуэдэу зэрызыпхуэзгъэзам щхьэкIэ. Уэ ухамэщ сэ си дежкIэ, адыгэ цIыхубз нэмысми и фащэкъым иджыпсту сэ сщIар, ауэ пхуэсщI пщIэм жызигъэIащ.
– Упсэу, сэ ар псори къызгуроIуэ. Си гугъащ лIыжьымрэ фызыжьымрэ къыпхуэткIийуэ, лей гуэр абыхэм я лъэныкъуэкIэ къыптехьэу.
– Хьэуэ тхьэ, апхуэди щымыIэ, ауэ.
– Адрейуэ, – къыIэпихащ Мадинэт и псалъэр бригадирым, – мыращ сэ бжесIэнур: гъащIэр гъащIэщ, уэ ущIалэщ, упсэун хуейщ, а уи Iэблэм тесыр ин мыхъу щIыкIэ гъэзэж уи дыщи, адэкIэ уи щхьэ Iуэху зепхуэнщ. Аращ чэнджэщу уэстыфынур, абы нэхърэ уи Iуэхум нэхъ къезэгъын сэ уэ бжесIэфынукъым. Сэ къызгуроIуэ псори, уи пIэм ситамэ, сэри сыгужьеину къыщIэкIынт, сыту жыпIэмэ, ар лIыгъэ зэхэгъэкIыпIэщ. Языныкъуэхэр а щхьэдэхыгъуэм емыбэкъуэфурэ хагъэкIуатэ, емыкIу къахь. «Гъэузи, гъэхъуж», – жиIащ пасэрейм.

Мадинэт быдэу мурад ищIащ унэр зехьэн зэриухыу, и гуащэмрэ и тхьэмадэмрэ я пащхьэ иувэу Iуэхур зытетыр яжриIэну. Нобэ соух, пщэдей зэфIокI, жиIэурэ тхьэмахуэ блэкIащ. И тхьэмадэм пыхусыху къеуалIэри, гъуэлъащ.
Зы пщэдджыжь гуэрым унагъуэм пщэдджыжьышхэ яригъэщIщ, гуащэр лэжьакIуэ игъакIуэщ, и сабийр тхьэмадэм къыхуигъанэри, ятIэм хилъхьэн пшахъуэ пэгун къихьыну псыхъуэм кIуащ. Мадинэт пшахъуэ и щыпэ къэхьтэкъыми, ищIэрт дэнэ и деж нэхъ пшахъуэ къабзэ, щабэ щыIэми. Чыцэ мэзым узэрыщIыхьэу, сажнэ тIощI хуэдиз узэрыкIуэу, щыIэт пшахъуэ къихыпIэфI. Арат нысащIэм зэпымыууэ пшахъуэ къыздрихыр. Ар а щIыпIэм псынщIэу нэсри, IэмыщIитIкIэ пшахъуэ дыщафэр пэгуным кърикIутэу щIидзащ. Хуэхьыным хуэдиз зы дакъикъэм кърикIутэри, къэтэджыжыну зыкъыщиIэтым макъ зэхихам хигуэжащ:
– КъыумыIэт а хьэлъэр, – къыщхьэщытщ абы ФуIэд. – Уи кIэтIийр зэпебгъэчыну ара?
– Апхуэдэ куэд къэсIэтащ сэ, – къыхудоплъейри щысщ Мадинэт. – Сыт укъыщIэкIуар, ФуIэд?
– Узмылъагъуу схуэшэчыжыркъым, Мадинэт, – мащэм ипкIэри къигъэтэджыжащ ар щIалэм. – Си фэр куэдрэ ипхыну?
– Щыгъэт, ФуIэд, сэри си гур. – Мадинэт и щхьэр ирихьэхащ. 16 ЖьантIэ
– Щызгъэтынукъым, уэри сызэхэщIыкI, – бауэкIэщIщ ФуIэд. Пэгуныр къищтэри, мащэ Iуфэм къытригъэувэжащ, езыр къикIыжри, Мадинэт и Iэр иIыгъыу къришыжащ. – Сэ бжесIащ узимыгъусэу адэкIэ сызэрымыпсэужыфынур. Сыт сэ апхуэдиз бэлыхь стебгъэлъкIэ къыпхэхъуэр? Хьэмэрэ, япэми хуэдэу, нэгъуэщIым удэкIуэу уежьэжыну ара?
– ФуIэд, жумыIэ апхуэдэу, – къыIуригъэпкIащ и Iупэр Мадинэт. – Сэ зыгуэрым сыдэкIуэжыну мурад сщIымэ, уи фIэщ щIы уэр фIэкIа нэгъуэщIым сызэрыдэмыкIуэнур.
– Си фIэщ хъуркъым, – пхъуэри къызэщIиубыдащ ФуIэд цIыхубзыр.
– Щыгъэт, ФуIэд, – мэлъаIуэ Мадинэт, – зыгуэрым дыкъилъагъунщи, си напэр текIащ, сыт пщIэр, алыхьым укъигъэщIакъэ уэ?
– Мадинэт, сэ зыри си фIэщ хъужыркъым, куэдыIуэрэ сыкъэбгъэпцIащ сэ уэ.
– ФуIэд, Алыхьри узогъэлъэIу, сэри.
– УкъызэмылъэIу.
ДакъикъипщI-пщыкIутху хуэдизкIэ Мадинэт ищIэжышхуа щыIэкъым: и нэр къэутхъуэри, дунейр кIэрэхъуащ, зыкъомрэ еныкъуэкъуа-ефыщIэуа нэужь, узыпэмылъэщыну псым зрегъэхьэх, жыхуаIэрати, щIалэм зришэкIащ. «ЛIэм зыгъэлIэн ешх», – жиIащ пасэрейм, – зегъэзэхуэж Мадинэт. – Сыпэлъэщынукъым, сыкIий хъунукъым. Езыми и гущхьэр щхьэ згъэуфIыцIрэ, сэри си къарур щхьэ сухыжрэ? ФIыуэ сыкъелъагъу, сэри аращ. Мынобэми, пщэдей.»
Ей, гъащIэ, гъащIэ! Къуажэхь защIэу узэхэлъщ уэ. ЩыIауи щыIэуи къыщIэкIынкъым уэ узищIысыр и кIэм нэсу къызыхуэщIа цIыху. Тхьэмахуэ ипэкIэ гъащIэм апхуэдизу хуэхъущIа Мадинэт
иджыпсту чыцэ мэзым пхыж псы цIыкIум и Iуфэм гууэщIу Iулъщ, дэтхэнэ зы удзыпэ цIыкIури, жыг къудамэри, къуалэбзу къэзылъэтыхьхэри, тхьэмпэхэм ятес хьэпщхупщхэри – псори фIэдахэу, фIэтелъыджэу. ДакъикъипщIым дунейм телъыджэу зыкъызэридзэкIащ, жыхьэнмэм жэнэткIэ зихъуэжащ, гум абрэмывэу къытегъуалъхьэу щытар псэм фIэIэфI хъуащ, мы уафэм и лъабжьэ псор макъамэ гуакIуащэм зэщIищтащи, псэр игъэтыншу, игъэину, бзылъхугъэм и тхьэкIумэм итщ, и щхьэр къызэтричыным хуэдэу из хъуауэ, и гур къызэгуиудыным хуэдэу гуфIэгъуэкIэ игъэнщIауэ. Сыту пIэрэ цIыхум гуфIэгъуэшхуэ щиIэм и деж псом япэ и сабиигъуэр игу къыщIэкIыжыр? Ар Мадинэт ещIэ, гуфIэгъуэм имыгъэудэфа пэтми. Сабиигъуэм нэхърэ нэхъ гуфIэгъуэ зэман гъащIэм хэлъкъым. Мис иджыпстуи Мадинэт и нэгум щIэтщ бостей пIащIэ тIэкIу фIэкIа щымыгъыу, лъапцIэу, щхьэпцIэу, хьэлу хуабэ Iыхьэ иIыгъыу, Тэрч къуэкIий къыщижыхьу. Сабиигъуэ, сабиигъуэ, анэ куэщI акъужь. Мадинэт и гум куэд жеIэ. Уэрэд дахэ дыдэ, зэи зэхимыха макъамэ зыщIэлъ. Ар апхуэдизкIэ гуакIуэщи, езыми егъэщIэгъуэж: щхьэ зэхимыхарэ ар япэхэм? Дэнэ щыIа Мадинэт а уэрэд телъыджэр щыжаIэм? Е жамыIэххауэ пIэрэ япэхэм? Нобэу пIэрэ япэ дыдэ а уэрэд хуабащэр, гуакIуащэр къыщыIур?
Мадинэт къыщылъэтри псым зыхидзащ. Ину мэдыхьэшх, псым зыщIегъауэ, зимыгъэхъейуэ щылъ ФуIэд псы къытрекIэ. Дунейр зэрыщыту Мадинэт ейщи, уелъэIуми, зы цIыху гуэшэгъу ищIынукъым, щымысхьу, абы и зы дакъикъи къыуитыфынукъым. Къаруушхуэ иIэщ 17 18
ЖьантIэ
гъащIэм, Мадинэт апхуэдиз гукъыдэж къезытыжам хузэфIэмыкIын щыIэкъым.
– КъакIуэ, щхьэхынэжь, къыхыхьэ! – йокIий ар ФуIэд. ЩIалэр хуэмурэ къотэджри, псым хохьэ.
– ИныIуэу уокIий, – жиIащ ФуIэд. – Зыгуэрхэм дызэхахмэ.
Мадинэт и нэгур зэхэуащ.
– Куэду дэгъуэщ зэхахмэ, – сабыр хъуауэ щытщ иджы Мадинэт. Иджыпсту ар зэщхь щыIэтэкъым и псэм хыхьауэ зриджэгу гуащэ хьэпшыпыр зытраха сабий фIэкIа. ФуIэди мобы и щытыкIэм, и теплъэр зэрыхъуам къигъэщтэжри, и жагъуэ хъужауэ зрикъузылIэри,
гуапэу ба хуищIащ.
– Къысхуэгъэгъу, уи жагъуэ сщIамэ, – йоIущащэ щIалэр фIыуэ илъагъум. – Уэ емыкIу къэпхьынкIэ сышынауэ аращ.
– Сэ сыщIэшынэр уэ сыкъэбгъанэу уIукIыжмэ, жызоIэри аращ, –
Мадинэт и нэгур аргуэру къызэхоуэ. – Уэ сыкъэбгъапцIэмэ, е гущIыIэу укъысхущытмэ, абы адэкIэ зы дакъикъэ сыпсэужыну сыхуейкъым, ФуIэд.
– Умышынэ абы щхьэкIэ, си псэм хуэдэ. Апхуэдизрэ сызыпэплъа насыпыр сэ зыIэщIэзгъэкIыжын хуейтэкъым. НакIуэ иджыпсту ди деж, куэд щIауэ къыппоплъэ ахэр уэ.
– АIэ, ФуIэд, – худоплъей Мадинэт щIалэм насыпыфIэу, – ар хъурэ? Сэ ныбжесIэнщ ар щыхъунур. ИIэ иджы, сэри сыгуващ, гурыщхъуэ къысхуащIынщ.
ФуIэд цIыхубзыр къипхъуатэри и IэплIэм ирикъузащ, и напи, и натIи, и пщи, и бгъи бакIэ щIигъанэурэ псым къыхихыжри, нетIэ здыхэлъам и деж щигъэгъуэлъыжащ.
И щхьэцыр псыфу, дуфач псыфыр и бостей пIащIэм къызэпхидзауэ, Мадинэт, пшахъуэ пэгун ныкъуэр иIыгъыу, пщIантIэм дэлъэдэжащ. Тхьэмадэмрэ Фузелрэ унэм къыщIэкIауэ бжэIупэм деж щыст.
– Сыту куэдрэ укъэта, тIасэ, пшахъуэ умыгъуэтауэ ара? – къоупщI тхьэмадэр.
– Згъуэтащ, тхьэ, ауэ зыдвгъэгъэпскI, жаIэри.
«ЗыдвгъэгъэпскI» къыжезыIэн нысащIэ е и нысэм и ныбжьэгъу хъыджэбз иджыпсту мылажьэу къуажэм зэрыдэмысыр имыщIэу тхьэмадэр делэтэкъым. ЛIыжьым и щхьэр къыфIэхуащ. «Уэлэхьэ, укъэсыжа си гугъэмэ, Лэкъумэн, – йогупсыс ар илъэгъуам: лIыжьыр зэреупщIу, Мадинэт дэп маскIэм хуэдэу плъыжь хъуат. Армырами, и псэлъэкIэ къудеймкIэ гурыщхъуэ хуищIат, – Бетэмал, щIалэр щытIэщIэкIам, мазитI-щы зэрыдэкIыу, дытIыпщыжын хуеящ. Къуэрылъхури дэнэ кIуэнт, дыпсэумэ, дыкъигъуэтыжынт. Мыбы напэтех гуэр къыткIэщIищIыхьамэ, жылэ псом я пащхьэ ди напэр щытекIакъэ. Арат сэ сыкъызыхуэтыжыр».
Лэкъумэн и гум мастэ къыхэуа и гугъащ. ПсынщIэу и гур иубыдыжри, жыгым зригъэщIащ.
– Уеша, дадэ? – йоупщI абы Фузел.
– Хьэуэ, тIасэ, – къыжьэдеш ерагъкIэ лIыжьым.
– НтIэ, уи жеин IакIуэу ала?
ЛIыжьым зыри жимыIэу кIэрытщ зызригъэщIа жыгым. Мадинэт ятIэ зэхещIэри шыгъуэгум итщ, Iуэхум зыри химыщIыкIыу. Лэкъумэн и щхьэр мэуназэ, и къэжьын къокIуэ, и гум зыгуэрым дыд къыхиIуа хуэдэщи, узыр хуэшэчыжыркъым, иджыпсту къэджэлэнущ. ЕрагъкIэ 2 Заказ №722 ЖьантIэ
лъэбакъуитI-щы ищIри, пырхъуэ пкъор иубыдащ, абдеж дакъикъэ хуэдизкIэ щытри, пырхъуэм дэкIуеину и лъакъуэ ижьыр дрихьеящ, зиIэтыну абы зыщытригъащIэм, зэфIэщахэри джэлащ. Фузел цIыкIу къащтэри, ину къикъугъыкIащ. «Мамэ, дадэ джэла!» – жиIэурэ шыгъуэгумкIэ ежэкIащ. Мадинэт лъакъуэ пцIанитIымкIэ зэхиутэ ятIэм къыхэжри, жэрыгъэкIэ унэ гупэмкIэ къежэкIащ. Ар тхьэмадэм щыжьэхэлъадэм, Лэкъумэн къарууэ иIэжыр зэхилъхьэри, и нысэр зримыгъэкIуэлIэну и башыр къишиящ: «М-м-м, дохутыр. къысхуеджэ».
Дэнэ ужэн? Телефон щыIэкъым, дохутыр гъунэгъуу щыпсэуркъым. Мадинэт уэрамым къытелъэдащ. Фузели магъри абы и ужь итщ. ЦIыхубзыр ипщэкIэ доплъей, ищхъэрэкIэ йоплъых, къуажэр нэщIщ, псыдзэм ирихам хуэдэу. Жэрыгъэ защIэкIэ укIуэми, сымаджэщым дакъикъэ пщыкIутхукIэ унэсынукъым. Унэсу укъэсыжыху – сыхьэт ныкъуэ! ЛIыжьыр и закъуэу пщIантIэм апхуэдизрэ дэбгъэлъын, емыкIукъэ? Сыт-тIэ хэкIыпIэу иIэр? Хэту пIэрэ мо лIыжь хуэм дыдэу къакIуэр? -а, Батырбэчщ. Ари сымаджэщ. «Сымаджэми, къекIухь, сыкъэсыжыху бгъэдэсынщ». Мажэри, лIыжьым и пащхьэ йоувэ, и щхьэр ехьэхауэ, емыплъу.
– КхъыIэ, емыкIу сыкъыумыщI, ди нэхъыжьыр сымаджэ хьэлъэщ, мо сымаджэщым сынэсыху схубгъэдэс.
– Iагъу, Лэкъумэн тхьэмыщкIэжьыр нэхъ хьэлъэ?.. Жэ, тIасэ, къеджэ дохутыр. КъакIуэ мыдэ, Мышэ, уэрэ сэрэ дыдыхьэжынщ.
Дохутыр и гъусэу Мадинэт къыщигъэзэжам и тхьэмадэр Батырбэч пырхъуэ дыдэм деж щызэригъэзэхуэжауэ щхьэщыст.
Лэкъумэн щIалъхьэри жэщитI дэкIауэ, Мадинэт пщIыхьэпIэ гъэщIэгъуэн илъэгъуащ. Мадинэт пэгун иIыгъыу пшахъуэхьэ а здэщыIа щIыпIэ дыдэм и деж кIуа хуэдэт. Мащэм ипкIэри пшахъуэ кърикIутэу щIидза къудейуэ, цIыхухъу макъ зэхех. Къыдэплъеймэ, ФуIэдтэкъым, и тхьэмадэрат. Мадинэт псынщIэу мащэм къикIыжри, и тхьэмадэм гъунэгъу зыхуищIу щIидзащ, зыгуэрхэр жреIэ, ауэ Лэкъумэн и башыр къишиящи, аркъудей зригъэкIуалIэркъым. ПщIэнтIэпсыр къехуэхыу къэушащ Мадинэт. Илъэгъуа пщIыхьэпIэ хьэлъэжьым шэджагъуэ хъуху игъэгукъыдэжыншащ. Шэджагъуэнэужьым ар гурыщхъуэ бзаджэм зэщIиубыдащ: уэрмырауэ пIэрэ а лIыжьыр зыукIар? Уэ езыр егупсысыж, сыхьэтищым щIигъукIэ укъэтауэ, уи щыгъын щIагъщIэлъыр псыфрэ, уэ гуфIэгъуэр уи нэгум мафIэу щыблэу укъыщыдыхьэжам пщIэжрэ ар къызэроплъар? ПщIэжрэ «зыдвгъэгъэпскI, жаIэри.» щыжыпIам лIыжьым и нитIыр зэрыужьыхар, гуауэм абы и щхьэр къызэрыфIигъэщIар? Зыри ухуейкъым, уи тхьэмадэр джэлауэ пырхъуэм ущежэлIам абы и башыр къыпхуишийуэ.
– Ди тхьэ, – и жьэ ущIар иубыдыжащ Мадинэт, – гъунэгъуу сызыбгъэдимыгъэхьэну арат, къысщымэхъашэрт. КъищIат си щытыкIэр, си нэгум къищ гуфIэгъуэр гуэныхь Iэужьу зэрыщытыр. Уоу, ди Тхьэшхуэ, апхуэдизу гущIэгъуншэу сыбгъэпшыныжыну арат сыщIыщыбгъэуар, а гуэныхьыр къыщIэзбгъэхьар? Унагъуэм къисхьа фIейр и гум техуакъым, и псэм дэхуакъым. Сыт иджы сэ сщIэжынур, дауэ си гуэныхьыр зэрыспшыныжынур?.. ЛIыукIым и гуэныхь хуэпшыныжрэ, хьэмэрэ ар зэрупшыныжын напэ щыIэ? ЩыIэкъым, езы ди щхьэщыгу ит дыдэм иджыри къэс къигупсысакъым абы пэувын псапэ. 19 ЖьантIэ Дауэ-тIэ абы и ужькIэ сызэрыпсэужынур, дауэ, си нэр къызэтесхыу, си гуащэм сызэрыIуплъэжынур, и щхьэгъусэр сукIауэ, абы и ажалыр сэ си напэм телъу?..
Мэгъу, мэс Мэдинэт. Мазэ дэкIри, и шхужь къыхэбелджылыкIауэ щытар фIыуэ хэпщIыкIыу ежэщIэхащ, лъагэу Iэтауэ щыта и бгъэр етIысэхащ. «Хьэдэр егъей», жыхуаIэм хуэдэщи, и нитIым щызу мы дуней дахэм еплъыну гукъыдэж иIэкъым. И гуащэм зыхуигъазэу епсэлъэфыркъым, щхьэусыгъуэншэу и закъуэу къыбгъэдэнэркъым. ФуIэд-щэ, плIэ къыхуиIуэхуащ, къолъэIу къыхуэзэну, ауэ ар и Iуэху иджыпсту Мадинэт? ЦIыхубзым и щхьэр и Iуэхущ. Ар зэрехьэ, зригъэщIыну лъэныкъуэр имыщIэу, зигъэзэхуэжыну щхьэусыгъуэ
къыхуэмыгъуэту. Дыгъуасэ и анэр къэкIуати, сыхьэтым щIигъукIэ къешхыдащ. «Зыр лIэ щхьэкIэ псоми залIэжрэ, – хъущIэрт анэр. – Уэри упсэун хуейщ, къуэ уиIэщ, ар хэт уи гугъэ зыпIынур? ИтIанэ. ИтIанэ, уэ ущIалэщ. Усабийщ иджыри, илъэс тIощI ухъуа къудейщ. ДяпэкIэщ. ЛIо укъыщIызэплъыр? Абдеж щиуха уи гугъэ уи насыпыр?.. Уи гугъэми, ущоуэ».
«Сыт мыгъуэр хэпщIыкIрэ уэ сэ си Iуэхум, мамэ? – къыщIоху и нэпсыр Мадинэт. И жьэр мыпсалъэу, и гур зэгуоуд. – Си тхьэмадэм щIым здыщIихьа щэхур уэ пщIэуэ щытамэ, си Iуэхут а къомыр къызжепIэу мыбдеж ущыстэмэ. А псор уи куэщI нислъхьэу, си гур псэхужатэмэ, сымылIэжыну сыкъалъхуа си гугъэнти. Ауэ, неIэмал, ар сэ схузэфIэмыкIын Iуэхущ. СщIэн хуеящ а сыхьэт зы-тIум сиIа гуфIэгъуэр къызэрысхуэмыгъунур. Ар гуфIэгъуэшхуэIуэт зы цIыхум и закъуэ лъысыну, апхуэдэ насыпым сэ сыкъыхуигъэщIауэ къыщIэкIынутэкъым.»

Зэманыр дохутырышхуэщ. Абы хуэмыгъэхъуж щыIэкъым. Махуэ плIыщI сэдэкъэр зэфIагъэкIри, цIыхубзитIым я нэгур нэхъ зэхахащ, фызыжьыр и къуэрылъхум нэхъ хуэгуфIэ хъуащ. «Тхьэм и шыкурщ и напщIэм нэщхъыфIагъ тIэкIу телъэтамэ, – кIэлъоплъ абы Мадинэт. – Си гуэныхьри иджы нэхъ сщхьэщыкIа къысфIощI».
Пэж дыдэу, Мадинэт, ипэ махуэхэм хуэдэу, дунейм ехыжа и тхьэмадэм къыхуищIа гурыщхъуэм бэлыхьлажьэу егупсысыжтэкъым.
Зэзэмызэ и гур ихузу щытми: «Сыт сэ нэхъ ямылейуэ сщIар?» – жиIэрти, зигъэзэхуэжу, щхьэусыгъуэ мин къигъуэтырт. Зэ зызыгъэкъуэншэжа цIыхум зигъэзэхуэжыну езым щхьэусыгъуэ къилъыхъуэ хъуа нэужь зэрызигъэкъуэншэжауэ щыта Iуэхур тэмэму къызыфIигъэщIыну зэрыхэтыр Мадинэт имыщIэу аратэкъым. ФIы дыдэу ищIэрт. Ауэ бзылъхугъэр зымыутIыпщыр нэгъуэщIт: жэщкIэрэ пщIыхьу ФуIэд къыхуэкIуэрт, и нэр зэрызэтрипIэу, щIалэр бжэмкIэ къыщIыхьэрт, блыным къыпхыкIырт, унащхьэм къеувэхырт, щхьэгъубжэмкIэ къыдэкIырт. Ар зэрыхуэубыд мы дунейм Iэмал теттэкъым. ФуIэд хуэмурэ къыбгъэдыхьэрти, шхыIэныр трихырт, и Iэпщэ бланитIымкIэ къыхихырти, и жэщ джанэ пIащIэ тIэкIур жьым зэрихьэу, игъэкIэрахъуэрт. «Хуэму! – жиIэрт Мадинэт, ФуIэд и пщэм нэхъ быдэжу зришэкIыурэ. – Си щхьэр уогъэуназэ, си псэ закъуэ!» ФуIэд абы гуащIэу ба къыхуищIырт, и Iэ пхъашэмкIэ и щIыфэ щабэм гуапэу къыщытелъэщIыхькIэ. Мадинэт гужьеяуэ къызэфIэтIысхьэрт. Ап- 20 ЖьантIэ хуэдэхэм деж, къимыгъазэу, цIыхубзыр ФуIэд деж кIуэфынут, и гуащэр зыщIэлъ пэшымкIэ пхыкIын хуэмеямэ. ЩыщIэкIкIэ и гуащэм гу къылъитэмэ, хуэмытхьэщIыжыну и напэр текIакъэ.
Зы жэщ гуэрым щIалэ цIыкIу жеяр и лъэпагъ иригъэгъуалъхьэри, езыр и закъуэу гъуэлъыжащ. Дакъикъищ-плIыкIэ гууэщIу хэлъа нэужь, псынщIэу къыщылъэтри, и джанэр зыщидзащ. ШхыIэн къеIусэм и щIыфэр игъэтхытхыу куэдрэ хэлъащ Мадинэт. «КърекIуэ иджы, –
жиIэрт абы ФуIэд егупсысу, – сыкърещтэ, сызэрыщыту абы срейщ». Мадинэт и жеин зикI къыхуэкIуэртэкъым. Адрей жэщхэм Фузел цIыкIу жриIэ псысэр и кIэм нимыгъэсу Iурихырти, зэрыхъуари имыщIэу нэху къекIырт, ФуIэд епщIыхьу.
Ар жеину ныщхьэбэ нэхърэ зэи нэхъ хуеятэкъым. ИтIани, плъагъуркъэ, дауэ зимыщIми, сыт къимыгупсысми, жейм езэгъыркъым. Мадинэт зэмыгупсысамрэ абы къимыгупсысамрэ укIуэдыж а жэщым. Джэд япэ Iуащ. Майскэм кIуэ бэзэракIуэхэр зэщIэхъеящ. Нэху щыным сыхьэтитI-щы иIэжу аращ. Уэрамым зыгуэрхэр щопсалъэ, гу макъ къоIу. Хьэблэ псор къызэщIигъачэу, зыгуэрым и пэр елъэщI. Ар Мадинэт и тхьэмадэм и къуэш нэхъыщIэращ. Жылэ псом ящIэ ар апхуэдэу зэрыщытыр. Абы и щхьэгъусэ.
Абдеж Мадинэт и гупсысэм щыпеч. Iурихащ. ТэлайкIэ мамыру хэлъауэ, и Iэхэр игъэхъейуэ щIедзэ. И щхьэр лъэныкъуэкIэ ирехьэкI. ИжьымкIэ зегъазэ, ауэ куэдрэ темылъу, зыкъегъэзэж. Езэгъыркъым. Апхуэдэурэ сыхьэт ныкъуэ дэкIауэ, Мадинэт гужьеяуэ къыщолъэт,
и къуэм дежкIэ мажэ къищтэжыну, ауэ джанэ зэрыщымыгъыр къещIэжри, псынщIэу зыщедзэ. И къуэр и гупэ къехьыжри мэгъуэлъыж. «Тобэ, – жеIэ абы, и щIалэ закъуэр зыкIэщIикъузэурэ, – делэ сыхъурэ, хьэмэрэ.» И нэгу щIэкIа пщIыхьэпIэм йогупсысыж. ПщIыхьэпIэ кIыхьи илъэгъуатэкъым. Фузел цIыкIу пэшым щIэкI
хуэдэт. «Дэнэ укIуэрэ, тIасэ? – йоупщI абы гуапэу Мадинэт. – Иджыри жьыIуэщ, къакIуэ, къэгъуэлъыж». – «Хьэуэ, – жи щIалэ цIыкIум, –
ФуIэд упэплъэти, уи гупэ сыкъыхэпхуащ». Жеижынти абы и ужькIэ Мадинэт!

ФуIэд. Сыт бэлыхьу къытрилъхьа ар бзылъхугъэ цIыкIум. ФуIэд нэмыщIамэ, жиIэрт Мадинэт игукIэ, мы дунейм теттэкъым сызэгупсысын, си къуэ закъуэр зэрыспIыным фIэкIа. Езы щIалэри, лъэданэ инащи, нэгъуэщIым и деж кIуэнукъым, дэгу-нэф зищIащи, нэгъуэщI хъыджэбз мы дунейм тету къыфIэIуэхукъым: зыми епсалъэркъым, къытелIэ хъыджэбз къомыр илъагъуркъым. Илъэсым нэсащ а тIур чыцэ мэзым зэрыщызэхуэзэрэ. Сыт хуэдизрэ къелъэIуа абы ФуIэд, сыт хуэдиз письмо и шыпхъум къыхуригъэхьа, итIани, зэ хуэзакъым. ЩIымахуэ псом унэм щIэсащ, пщIантIэм къыдэкIакъым. Гъатхэ хъууэ губгъуэм ихьэжа нэужь, и гуащэм кIэрыкIакъым, кIапсэкIэ гуапхам хуэдэу игъусащ. ФуIэд, губжьащи, зытеувэ щIыр илъагъуркъым, дыгъужьым хуэдэу псоми яжьэхолъэ, тхьэмахуэм зэ и жьакIэр иупсыркъым, мэзылIым хуэдэу зэщIэкIэжауэ къекIухь. Жылэм цIыху дэсыжкъым иджыри къэс абы къыщIимышэр зымыщIэ. Языныкъуэхэми Мадинэт ягъэкъуаншэ: сыт зыхущысыр? ИлъэситIым щIигъуащ фызабэу къызэрынэрэ, и дыщ кIуэжу, щIыдэмыкIуэн щыIэкъым. Абы 21 ЖьантIэ 22
нэхърэ нэхъыфI ишэну ар? Адрейхэм ядэртэкъым: зи насып, сыту цIыху гъэса-тIэ а цIыкIур. Хэт иджы апхуэдэу пхущысынур, тхьэ дыдэ, илъэс дэмыкIыу, я кIэр Iэтауэ щIэмыпхъуэтэмэ. Мыр бзылъхугъэ телъыджэщ.
Езы Мадинэти и гур пыткIукIырт. ФуIэд и щытыкIэр илъэгъуа нэужь, абы и гъын къакIуэрт, хуейт бгъэдыхьэу едэхэщIэну, игу фIы хуищIыну. Ауэ гуащэр дэнэ ихьынт, ар ныбжьу и гъусэт.
Иужьрей махуэхэм хуабэр апхуэдизкIэ етат, хьэуар апхуэдизкIэ къэплъырти, пщэдджыжь тIэкIумрэ пщыхьэщхьэмрэ фIэкIа узэрылэжьэфын щыIэтэкъым. Абы къыхэкIыуи, унафэ ящIат жэщхэсу лэжьэну. Мадинэт и къуэр и анэм къыхуигъэнауэ, езыр жэщхэсу губгъуэм щыIэт, и гуащэри и гъусэу.
Мадинэт и фIанэр хуалъыху гувати, адрей фызхэм нэхъ къакIэрыхуауэ кIуэрт. Нартыху хьэсэм зэрыхыхьэу, ФуIэд къыщIэрыхьащ.
– Мадинэт, – еджащ щIалэр хуэму цIыхубзым.
– Сыт, ФуIэд? Дыкъалъагъунщи.
– Куэду дэгъуэщ дыкъалъагъумэ. СынолъэIу, дызэхуэгъазэ. Дызэпсэлъэн хуейщ.
– Сошынэ, ФуIэд. Япэм дыщызэхуэзам къэхъуар плъэгъуащ, – идэркъым Мадинэт. – Иджыри.
– Иджыри, етIуани уэ уи Iуэху хэлъкъым а къэхъуам, – мэгубжь щIалэр. – Ныжэбэ псори жеижа нэужь, мо дзэл лъабжьэм сыныщыппоплъэ.
Ар жиIэри IукIыжащ. Мадинэт ар зэрымыхъунур, апхуэдэ делагъэкIэ къыпэмыплъэну жриIэнут, ауэ ФуIэд жыжьэ нэсыжат. Пэжщ, цIыхубзыр хуеямэ, а псори абы кIэлъыжиIэфынут. Ауэ.
НтIэ, кIэлъыжимыIамэ, фIы хуэза. Мис, и гур пыкIэзызыхьу хэлъщ, сыкIуэн-сымыкIуэн, жеIэри. ПщыIэм щIэлъхэр жеижащи, хэти къыхоIуэщхъукI, хэти къыхопырхъыкI. Къыбгъурылъ и гуащэри жей IэфIым хэтщи, ухуеймэ топ гъауэ, зыкъигъэхъеинукъым. Мадинэт къэтэджын мурад ищIу и Iэпкълъэпкъым щыщ гуэр зэригъэхъейуэ, и тхьэмадэр къоув, баш иIыгъыу. «Умыделэ, – къыжреIэ абы зыгуэрым. – Сыт уи напэр щIытепхыжыр? Япэм къыпщыщIар уфIэмащIэ, хьэмэрэ къэнэжар бгъэлIэну ара?» «УщIэмыкIуэн щыIэкъым, – къоныкъуэкъу и гур, – ФуIэд уэ фIыуэ болъагъу, езыми укъелъагъуж, уи щIалэгъуэм умылъэгъуа насыпым сыткIэ ухуей жьы ухъуа нэужь? КIуэ къыппэплъэм деж, игу зэщумыгъэу. Умышынэ».
Мадинэт шынэуи? ИгъащIэм шынэ игу къэкIакъым. Еплъыт ар къызэрытэджам. И гуащэм йоплъ: къэушауэ пIэрэ? Хьэуэ, къэушакъым, IэфI дыдэу мэжей. Гугъу ехьащ, ирежей. Уэ нежьэ, Мадинэт. Ар лъапэпцIийуэ пщыIэм къыщIокI, метрищэ хъункIэ пщыIэм пэжыжьэу кIэнауащхьэм тет дзэл жыгыжьымкIэ еунэтI. Абы нэмыс щIыкIэ ФуIэд къыпожьэри, и лъагъуныгъэр IэплIэкIэ къещтэ, и Iупэм, и напэм, и пщэм ба хуищIурэ жыг лъабжьэм щIехьэ.
– Сыту угущIэгъуншэ уэ, Мадинэт, – гущIыхьэу жеIэ ФуIэд.
– Сыт щхьэкIэ, си дуней нэху?
– Илъэсым щIигъуащ дызэрызэхуэмызэрэ.
– Мис-тIэ, иджы сыкъэкIуащ.
– УкъэкIуащ, – ба хуищIурэ етIэщI ар щIалэм.
– Ауэрэ нэху щынущ, ФуIэд, – зыкъещIэж Мадинэт.
– Ирещ. ЖьантIэ
– Апхуэдэу хъунукъым.
– Сыт щыгъуэ зыгъэпщкIун щыщыдгъэтынур?
– Мыгувэу, – къотэдж Мадинэт. Жыг къудамэм фIэлъ и щыгъы-
– Нэгъаби жыпIат ещхьыркъабзэу.
– Нэгъабэрэ мы гъэмрэ зэхуэдэкъым. НтIэ, сэ сокIуэж, си дуней ныр зыщетIэгъэж.
нэху.
– ИIэ. ФIыкIэ.
– Уэри фIыкIэ.
Мадинэт и лъакъуэр щIым еIусэу пщIэркъым. Дамэ къытекIам хуэдэу псынщIэ хъуащ. И гум аргуэру уэрэд жеIэ. АпхуэдизкIэ уэрэд дахэщ, уэрэд гуакIуэщ абы жиIэри, щIылъэм темыхуэжу, уафэ псор иуфэбгъуауэ, нэхущ хьэуа къабзэр къигъачэу тхьэкIумэм къоIуэ. Абы щIэлъ псалъэхэм хуэдэу гуапэ Мадинэт зэи зэхихакъым. Сыт зэхиха абы япэм? Иджыщ Мадинэт псэун щыщIидзэр, иджыщ абы и насыпыр къыщыкъуэкIар. Алъандэрэ ауэ сытми дунейм тетауэ аращ. Мис иджы уигъэлъагъунщ Мадинэт зэрыпсэу, гъащIэм и дэтхэнэ дакъикъэми пщIэ зэрыхуищI, насыпыр зэрагъафIэ!.. Мы дуней псор зэтезыIыгъэ лъагъуныгъэм ныжэбэ Мадинэт етхьэлэ. ГуфIэгъуэм зэщIищтауэ, ар пщыIэм носыж, щэху дыдэурэ кIуэцIрокIри зыхэлъам деж къыщоувыIэ. КъыщоувыIэри. дуней псор кIыфI мэхъу. Гуащэр пIэм хэлъыжкъым. Мадинэт илъагъур и фIэщ мыхъуу, лъэгуажьэмыщхьэ зрегъауэ, пIэр къеIэбэрэбыхь. ЩыIэкъым. Гуащэр бзэхащ.
«Куэд щIащ ар нызэрыщIэкIрэ, – жиIащ адэкIэ къыщылъ фызым. – Уэ ущIэкIри, дакъикъитI-щы фIэкIа дэмыкIыу, езыри ныщIэкIащ».
«Уоу, ди тхьэ, – къожэх Мадинэт и нэпсыр, – псоми ящIэ. Хьэдэм хуэдэу фыжей си гугъа мыгъуэти. Мыр дауэ дуней, мыр сыт насыпыншагъэ?! Гуащэр къэлъыхъуэжын хуейщ. Дэнэ ущылъыхъуэнур?.. КъыдэплъэкIуауэ пIэрэ?..»
Мадинэт и щIыфэр тхытхащ. Сыти нэхъыфIщ абы нэхърэ. Блыным ирагъэувалIэу яукIым нэхъ къищтэнщ. Ар хуэмурэ къызэфIэувэжри, пщыIэм къыщIэкIащ. Уафэ джабэм вагъуэхэр щызэщIопщIыпщIэ, нэхущ бзум и уэрэдыр кIыхьу хеш, цIыр-цIырхэр зэподжэ, дзэл жыгыжь лъабжьэм ФуIэд щожей. Мадинэт абы и деж кIуэну ежьат, ауэ, егупсысыжщ, къигъэзэжри, къуажэм ехыж гъуэгум теуващ. ЦIыхубзым и гум жиIэрт гуащэр унэм кIуэжауэ.
Нэху щыщ дыдэм ар пщIантIэм дыхьэжащ. Гуащэм и пэшым уэздыгъэ щыблэрт. Мадинэт и гур нэхъ къызэрыгъуэтыжауэ, бжэр Iуихри пэшым щIыхьащ. Гуащэр къэщтащ, ауэ нысэм гу лъригъэтэщакъым. Ар къеплъэкIри, зыри жимыIэу гъуэлъыпIэм итIысхьащ. Мадинэт игъэщIэгъуащ фызым и теплъэр: абы и фэр шэхум хуэдэу пыкIат, и нитIыр аддэ кIуэри итIысхьэжат, и нэжьгъуцыр уэсым хуэдэу пытхъукIат. Зи, иджыпсту пIэм гъэгъуэлъи, хьэдэ хьэзырщ.
– Уи хьэпшыпыр къащти, уи анэ и деж кIуэж, тIасэ, – жиIащ хуэмурэ гуащэм.
– Сыт къэхъуар, мамэ? – ежьащ Мадинэт гуащэм и дежкIэ.
– Абдеж къыщыувыIэт, – зэхиукIащ гуащэм и нэщхъыр. Нысэр къэувыIащ. – Си гъащIэм сынокъуэншэкIакъым, сынобзэджэкIакъым, щхьэ си напэр тепха? УзгъэтIысри бжесIа мыгъуэти, уэ иджыри усабийщ, уи дежкIэ гъащIэм иджыщ щыщIидзэр, гъэзэж уи дыщи, 23 ЖьантIэ

нэгъуэщI унагъуэ зэгъэпэщыж, жысIэри. Уи адэ мыгъуэр сукIат, псэууэ пщIантIэм дэсти, щхьэ умыкIуэжарэт?.. Сыт напэтех, сыт фIей уэ мы си унагъуэм къипхьар?.. Куэдщ, сыношхыдэркъым, сынозауэркъым, ауэ мы пщIантIэм удэсу зызумыгъэлъагъу. Уэ удэмыкIынумэ, сэ сыдэкIынущ.
Фочышэ икIам ирагъапщэ зэманыр. Ар икIи тэмэмщ. Дыгъуасэ хуэдэщ а псалъэхэр и гуащэм къыщыжриIар, иджы езыр гуащэ хъуащ. Фенхэ япхъу дэгъуэшхуэр нысэу къыхуашэри къыщIагъэтIысхьащи, Мадинэт дуней гуфIэгъуэр иIэщ. «Ялыхь, сэ нэхърэ нэхъ насыпыфIэ щIы, – йоплъ ар и нысэм, жыжьэу къыщыту, и нэпсыр щIилъэщIыкIыу. – Ялыхь, сэ слъэгъуар мыбыхэм иумыгъэлъагъу.»
Гуащэм къыжриIахэм и ужькIэ Мадинэт сабийм и хьэпшыпыр шумэданым дилъхьэщ, езым ейри нэгъуэщI зым дигъэзагъэри, къыдэкIащ. И дыщ игъэзэжакъым. Шумэданхэр и ныбжьэгъум и деж щигъэуври, и анэм деж кIуэри сабийр къыIихыжащ. Япэ къыхуэзэ автобусым итIысхьэри, къуажэр ибгынащ. Мазищ дэкIауэщ ахэр здэщыIэр къыщащIар, ауэ хэт мыкIуами, къагъэзэжын ядакъым. ФуIэд щэ, плIэ кIуащ, ауэ зыри къикIакъым.
– Абы фIэкIа укъэмыкIуэ, ФуIэд, – къыжриIащ иужьым Мадинэт, – уэрэ сэрэ зэи насып здэдгъуэтынукъым. Си гугъащ уэр фIэкIа насыпыфIэ сызыщIыфын цIыху мы дунейм темыту, ауэ сыщыуащ, зэ сыпIущIакъым и ужьыр хьэдагъэ мыхъужу. Арауэ къыщIэкIынт сэ си насыпыр зэрыхъунур, си гъащIэр зэрекIуэкIынур. ГъащIэм упэщIэувэкIэ къикIын щыIэкъым. Ар щхьэгъэпцIэжщ.
ХьэгъуэлIыгъуэр зэфIэкIащ. Псы зыщIэужам хуэдэу, унагъуэр щым хъужащ. Пщыхьэщхьэшхэр зэфIокIри, нысэмрэ къуэмрэ лэгъунэм щIохьэж. Мадинэт и закъуэ къонэри, пэшыр къызэхеплъыхь, тэлайкIэ хоплъэри, мэгъуэлъыж. Хэлъщ и закъуэу. Япэм Фузел щIэлът, и гъуэлъыпIэр модрей блыным кIэрыту. Иджы ари нысэм кIэщIишащ. Мадинэт зэхех а тIум зыгуэрхэр зэжраIэу, ауэ зытепсэлъыхьыр къыгурыIуэркъым. ДауикI, лъагъуныгъэщ. Лъагъуныгъэ. ДэкIуэжын хуеящ ар ФуIэд, бетэмал! Иджы и закъуэпцIийуэ хэлърэт. Иджыри фызыжь хъуакъым Мадинэт, зы тхьэмахуэ дэкIауэ аращ илъэс плIыщI зэрыхъурэ. Къуажэм цIыхухъу дэскъым ар блэкIамэ, къыкIэлъымыплъу. Илъэс дапщэ хъурэ мы жылэм зэрыщыпсэурэ, итIани, зы цIыху зыхуигъэпсэлъакъым. Сыт щхьэкIэ зыхуигъэпсэлъэнт, ФуIэд пищIыну, абы пигъэувыфыну зы цIыхухъу щилъэгъуатэкъым мыбы. ИкIи пигъэувыфынутэкъым. Мадинэт етIуанэу къыхузэщIэнэжа лъагъуныгъэр абрагъуэт. НэгъуэщIу уеджэфынутэкъым абы, нэгъуэщI цIэ пхуфIэщынутэкъым. Мис иджыпстуи и къуэмрэ и нысэмрэ я макъыр мащIэ дыдэу зэхех, ауэ зэгупсысыр нэгъуэщIщ – ФуIэдщ. «Фузел жесIэу сеплъын?» – егупсысри, и щIыфэр тхытхащ, и нэкIум мафIэр къридзащи ес. «ЗыгъэпсэхуакIуэ кIуэну жаIащи. СхужеIэнукъым, щхьэ си щхьэр къэзгъэпцIэжрэ? Мы дунейм фIыгъуэ теткъым сэ ар абы зэрыжесIэн. Мис апхуэдэу насыпыншэу сылIэжынщ». ФуIэд иужь дыдэ къыщыкIуами хуэмыфащэу хуэябгащ, мыхъумыщIэ жриIащ. 24 ЖьантIэ
Мадинэт хуэмурэ къэтэджри шкафым фIэлъ и цыхъар IэлъэщIыр къыдихащ, ар зытриубгъуэщ, вакъэ щабитIыр зылъыпиIури, щIэкIащ. Пырхъуэ дэкIуеипIэм тетIысхьэри, и щхьэр пкъом кIэригъэщIащ. Гъэмахуэ жэщ дыдэт. Мазэ нэкIухур уафэ джабэм щесырт, и нурым вагъуэм я нэхур ефэгъуэкIыу. Дуней псор цIыр-цIыр макъымрэ хьэндыркъуакъуэ кIакIэ макъымрэ зэщIащтащи, нэгъуэщI гъащIэ щыIэжу пщIэркъым. Гъуэгум тес къазхэр зэщIэхъеями, жьэгъуашхэу щыс жэмхэм щыщ бууами, хъуакIуэу къуэкIийм дэт шыхэм зы къахэщыщыкIами, джэду Iэпэлъэпашхэм игъэщта хьэжь гуэр бэнами, апхуэдэу зыхэпщIэркъым. Гъэмахуэ жэщым Тэрч Iуфэ а тIур щытепщэщ. «А псоми насып зырыз яIэщ, – мазэм и нэр тенауэ йогупсыс Мадинэт. – ЦIыр-цIыр пэт. ГъащIэ, гъащIэ, хъуатэкъым ар насып гуэшыкIэ. IулъхьэкIэ ягуэша фIэкIа пщIэнкъым.» «ПсомкIи къуаншэр уэращ, – къепIэскIуащ абы и гур. – Сыт уэ гъащIэри щIэбгъэкъуаншэр, цIыр-цIырри пцIытелъхьэпIэ щIэпщIыр? Насыптэкъэ уи дежкIэ ФуIэд?» «Насыпт, – захуэу къызэфIотIысхьэ Мадинэт, – ауэ насып щIагъуэтэкъым. Сыт абы насыпкIэ уеджэну, зэ дызэхуэзакъым и кIэр нэщхъеягъуэ мыхъужу». «Хэт абыкIэ къуаншэр? – идэркъым гум. – Уи тхьэмадэми уи гуащэми къыбжаIакъэ: тхьэр арэзы къыпхухъу,
ухуэщыгъуащ, ирикъункIэ унэщхъеящ, ущIалэщ, уи дыщ кIуэжи, унагъуэ зэгъэгъуэтыж», – жаIэри? Абы къикIыр зыт: ди жьыщхьэ емыкIу къытхуумыхь, жаIэу арат. Уэ-щэ?.. Уэ пщIар бощIэж». «Сызыпэлъэщыжакъым, сыт сэ сыбгъэщIэнур? – фызым и нэкIущхьэм нэпс къытолъадэ. – Иджыпсту мыбдеж къыIухьэми, зы псалъэ схужеIэнукъым, езым сыт жиIэми сщIэну фIэкIа. ФIыуэ солъагъу, сыт сыбгъэщIэнур?»
Мадинэт псчэ макъ зэхихащ. Ар щтауэ къыщылъэтри, щIыхьэжыну игъэзат, ауэ къэувыIэжри, аргуэру зэщIэдэIукIащ.
– Мадинэт, – зэхех абы ФуIэд и къаджэ макъ.
– Хэт ар? – йоупщI макъым, пырхъуэм къехыурэ.
– Сэращ, ФуIэдщ.
– Дэнэ укъикIа, Iей, жэщыбгым?
– Сэ жэщ къэси сыщыIэщ мыбы.
– Дэнэ?
– Фи къуажэ. Фи пщIантIэр, хадэр сохъумэ, – ирихьэхащ и щхьэр ФуIэд.– Къуажэбгъу дыдэр къыхэпхащ, ушынэркъэ?
– Сэр нэхъ шынагъуэ мыбы къэкIуэнкъым. Уэ сыт, пэжу, мыбы щыпщIэр, ФуIэд?
– Уи деж сыкъокIуэ, Мадинэт. Си гъащIэкIи сыкъэкIуэнущ. Сэ лъагъуныгъитI сиIэкъым, сиIэр уэ зыращ. Сыти и мыхьэнэ, си лъагъуныгъэ закъуэм, сыщIэпсэу гугъапIэм сыпэжыжьэу сыгъуэлъу сыжеймэ? ХьэпIацIэри мэжей, былымри мэжей. Сэ сыцIыхущ. Сэ псалъэ стащ. Мис, – къригъэлъэгъуащ абы IэпхъуамбэжьакIэ зыпымытыж Iэ сэмэгур.
– ФуIэд, – иубыдыжащ Мадинэт и бгъэр.
– Ар Iэпхъуамбэщ, Мадинэт. Уэ пхузиIэ лъагъуныгъэр уи фIэщ сщIын щхьэкIэ, Iэпхъуамбэу спытым къыщыщIэздзэнщи.
– ФуIэд, Алыхьым укъигъэщIамэ, – и нэпситIыр къыщIэжу лъэIуащ Мадинэт. – Си фIэщ мэхъу, си псэм хуэдэ. Псори си фIэщ мэхъу. Дызэхуэзакъэ. 25 26
ЖьантIэ
– Ар мащIэщ си дежкIэ, – къолыдыкI и нитIыр ФуIэд. – Iэпхъуалъэ из хъуркъым сэ сызыхуейм елъытауэ. Сэ уэ узэрыщыту сыпхуейщ.
– Сэ сымис, ФуIэд.
– Иджыри къэс бэлыхьу стелъар пщIэншэ щыхъуакIэ, дяпэкIэ гъэпщкIуауэ зыри сыхуеижкъым. Сэ уэ сыпхуейщ дакъикъэ къэс, узмылъагъуу схуэхьыжынукъым зы сыхьэт. Тэмакъи къаруи сиIэжкъым, Мадинэт, сызэхэщIыкI, уи фIэщ сыщI!
– УмыкIий, си псэм хуэдэ, си фIэщ уохъу, – зрекъузылIэ абы ФуIэди Мадинэт гуапэу зэщIеубыдэри, я Iупэ пщтырхэр зэхуозэ.
– БжесIэн мы унэр къыщIэсщэхуар? – зыщегъазэ ФуIэд и IэплIэм ФуIэд.
фызым.
– Сыт къыщIэпщэхуар?
– Мобдеж тет дзэлыжьыращ.
– ДыгъакIуэ абы и лъабжьэм.
– Сэ джанэ фIэкIа сщыгъкъым.
– Ягъэ кIынкъым, сэ узгъэпIыщIэнкъым.

Пщэдджыжьым Мадинэт зэралъагъуу, къуэри нысэри зэплъыжащ. Анэри тIэкIу Iэнкун хъури, еплъыхащ.
– Дянэ, мыр сыт? Уэ илъэс тIощIрэ тIурэ узэрыхъу лъандэрэ узоцIыхури, сэ абы щыгъуэ илъэсищ сыхъуу арат, нобэ хуэдэу ущIалэу, нэфIэгуфIэу услъэгъуауэ сщIэжыркъым. Укъыщалъхуа махуэщ жысIэнути.
– ФыкъэтIысыт тIури. Си нысэ цIыкIум тIэкIуи сыщоукIытэ, ауэ ар сэ си бын щыхъуакIэ, ирырещIэ си щэхури. Абыи зыгуэр къыхилъхьэнщ. Фузел, си щIалэ цIыкIу закъуэ.
– КхъыIэ, дянэ, апхуэдэу жумыIэ. Уэсят къащIыж нэхъей, сытеплъэ хъуркъым а псалъэхэм.
– Хъунщ, тIасэ. НтIэ, успIащ, мыр жыхуэпIэр пхуэсщIащ. ПщIэжрэ, мыбы зыбжанэрэ щIалэ гуэр къэкIуауэ щытати. Си гугъащ диIа псалъэмакъым и ужькIэ абы къытримыгъэзэжыну, си гугъу къимыщIыжыну. КъызэрыщIэкIымкIэ, ар жэщ къэс ди уэрамым дэтщ, ди хадэм исщ, ди бжэIупэм Iутщ.
– ФуIэд жыхуэпIэр? – къеплъащ абы къуэр.
– НтIэ. Уэ пцIыхужрэ ар?
– СоцIыхуж. Дянэ, умыгузавэ, уэ узиIэу, сэ зэи зеиншэ сыхъунукъым. ДауикI, нэхъыфIт си адэр сиIэжамэ, абы и жьэуазым сыщIэту сыкъэхъуамэ. Уэ сэ зыми себгъэхъуэпсакъым. Адэ симыIами, зы цIыхум си гъащIэм къызжиIакъым «фызабэкъуэ» жиIэу, е къызихъуэнакъым самыгъэсэфауэ. ИтIани, сэ зэпымыууэ сыхуэныкъуэщ сэ нэхърэ нэхъыжь и чэнджэщ. Сэ къызгуроIуэ, дянэ, псори. Япэм къыщыкIуами къызгурыIуат, ауэ сытыт сэ япэ зыщIизгъэщын хуейр? ФIыуэ сщIэрт уэ делагъэкIэ абы узэремыпсэлъэнури, сыпэплъащ уэ езым къебгъэжьэху. Сэри сыщIэупщIащ абы.
– Фузел.
– Умыгузавэ, дянэ, зыкIи уи напэ тесхакъым. Сэ зы закъуэкIэ сынолъэIунут, дянэ.
– ЖыIэ, тIасэ. – Дэ уэрыншэу дыпсэуфынукъым.
– Дэнэ укIуэми, дынэкIуэнущ, – жиIащ нысэм, зэхих псори и фIэщ мыхъуу, и нэпсым къызэпижыхьауэ.
– Сэри фэрыншэу сыпсэуфынукъым, си сабиишхуитI.
– Абы щыгъуэ дызэгурыIуащ. Езым сыт жиIэр?
– Езым дапхуэдэуи едэ.
– Ди унафэри жеIэж-тIэ. Дэ дожэ, дыкъыкIэроху.
Къуэмрэ нысэмрэ щIэкIа нэужь, Мадинэт гъуджэм бгъэдыхьэри иплъащ. «А сымыгъуэщ, – игъэщIэгъуащ абы, – хъыджэбзыжь цIыкIум хуэдэу сыкъызэщIэуцIыплъащ. Араи а тIур, циркым щIэс
хуэдэ, къыщIызэплъар».
Мадинэт сыт жимыIэми, сыт имыщIэми, дауэ мыгушыIэми, и гум илъыр зыт: телъа бэлыхьыр пщIэншэу кIуэдакъым, и бын закъуэм узыщыгугъ хъун цIыху къищIыкIащ. Аракъэ-тIэ цIыхубзым и дежкIэ нэхъ насып ин дыдэу щыIэр?
ЖьантIэ
НЫСЭ

Сытым хуэдэу фIыуэ слъагъуу щыта дыгъэр ди бгыщхьэм къыщытетIысхьэ дакъикъэр. Дянэм курыбэ зэригъажьэ гъуаплъэ лэгъупышхуэм и лъащIэм хуэдэу цIууэ къытетIысхьэнти, и бзий папцIэхэр къыпхиIуурэ укъигъэушынт. Укъыщылъэту щхьэгъубжэр зэрызэIубдзу, дуней макъыбэм узэщIиубыдэнти, къару мыкIуэщI къыпхилъхьауэ, ущытынт, ину убауэу, плъагъур, зэхэпхыр уи фIэщ мыхъуу. Апхуэдэ пщэдджыжьхэм деж, сэ псынщIэу вакъэ пIащIитIыр зылъыпысIурти, ди къуажэкум дэж псы цIыкIум нэс жэрыгъэкIэ сежэхырт, бостей пIащIэ тIэкIур зэрысщыгъыу зыхэздзэрти, дыгъэм сеплъурэ, си дзэхэр зэтеуэу щIыIэм сисыху зызгъэпскIырт. Си ныбжьэгъу хъыджэбз цIыкIухэр, ауан сыкъащIу, зэкIуэцIычу дыхьэшххэрт: «Сыт мыгъуэ зыщIэбукIыжыр? ЩIыIэ уз бгъуэтынщ, тхьэмыщкIэ», – жаIэрт. Сэ иджыпстуи куэдрэ согупсысыж: а си сабиигъуэм апхуэдэ хьэл ерыщ схэмылъатэмэ, тобэ ирехъуи, мы гъащIэм сызэриудыныщIар си фэм дэмыхуэнкIэ хъунт.
Пэжщ, куэдым абы ерыщагъ халъагъуэртэкъым. Ауэ сэ си зэфIэкIым сригуфIэрт, сыт щхьэкIэ жыпIэмэ, уэри бощIэ, сабийм зыгуэр хузэфIэкIыу, гугъу гуэр къехъулIауэ щищIэм деж, нэхъ Iуэху иныжым зрепщытыф, гъащIэр нэхъ дахэ, нэхъ тынш къыщохъу. «Пщэдджыжь къэс, уэшхми, пшагъуэми, дыгъэми сащымышынэу, ар щысхуэщIэкIэ, – сегупсысырт сэ, – пщэдей нэхъыбэж, нэхъ гугъуж схузэфIэкIынущ».
Курыт еджапIэр нэхъыфIу еджахэм сыхабжэу къэзухащ. Уэри гу лъыптауэ къыщIэкIынщ: сэ адыгэбзэкIэ щыуагъэ щIагъуэ сымыщIу сотхэ. Мурад щэхуу си гум илът ди университетым и адыгэ отделенэм сыщIэтIысхьэну. Ауэ ар къызэхъулIакъым. Дядэм къысхуидакъым. Хьэуэ, ар седжэну хуэмейуэ арагъэнтэкъым е си шыпхъухэр щIэныгъэншэу къигъэнэну игу илъу къыщIэкIынтэкъым, ауэ дэ дыхъыджэбз цIыкIу бынт, дэлъху диIэтэкъыми, адыгэ унагъуэ дыдэу ди адэ-анэм дагъасэрт. Дядэм къыджиIэгъащ: «Зы бын нэгъуэщI 28
ЖьантIэ
къалэ, къуажэ згъакIуэу схуегъэджэнукъым. Фэ къалэм фыкIуэрэ фыдэтIысхьэжмэ, къыфкIэлъыплъыну дэлъху Алыхьым къывитакъым. Сэ фэ фшхын къэзлэжьын хуейщ, фи ужь ситу къысхуэкIухьынукъым». Абы жиIамэ, зэфIэкIат – къытригъэзэжынутэкъым. ДыдаIуэу дагъэсати, курыт еджапIэр къэзыухым «институт», «университет» псалъэхэр и жьэм къыщыжьэдэкIакъым ди унагъуэ.
УзэрамыгъэкIуэнур хьэкъыу щыпщIэкIэ, сыт щхьэкIэ щхьэгъэуз къэплъыхъуэн хуейт? Дэ ди унагъуэм дэIуэныр хабзэ быдэу илъти, дыдаIуэрт, щIэ жыхуаIэр тщIэрт, дымыщIапхъэм зыпыIуддзырт. Зы лъэныкъуэкIэ апхуэдэ гъащIэр зэшыгъуэу къыпщыхъу щхьэкIэ, дэ десэжати, абы нэхъ гъащIэ дахэрэ нэгузыужьрэ щымыIэу къытщыхъурт. Зэшыпхъухэр дызэгурыIуэрт, зыр зым емыфыгъуэу, емыижу, ди адэанэм жаIэм, нэхъыжьхэм я псалъэм дызэредэIуэным, абыхэм я псалъэ тIу зэрыдмыщIыным дыхэту дыпсэурт.
ГъэщIэгъуэнщ мы гъащIэр. Зэманым дэкIуэу цIыхури ехъуэж. Ауэ дауэ зэрихъуэжыр? ЕфIакIуэрэ? ЕкIакIуэрэ? Си гугъэмкIэ, тIум хуэди урохьэлIэ. Псалъэм папщIэ, и гъащIэ псом «Ла Илахьэ-Иллалахь» жызымыIа лIым е фызым къурIэныр IэщIэлъу урохьэлIэ. Е партбилетыр илъэс щэ ныкъуэкIэ къезыхьэкIар молэ хъуауэ жылэм дэсщ. Ар фIыщ, сыт щхьэкIэ жыпIэмэ, диным цIыхур нэхъ къабзэ, пэж, гу щабэ, гу хуабэ ещI, абы псапэри гуэныхьри къыгуроIуэ, уепсалъэмэ, узэхещIыкI, уи гуфIэгъуэр бдеIэт, и гуауэр къыбдегъэпсынщIэ. Илъэс блыщIым щIигъукIэ диным пэIэщIэу дызэрыщагъэтар арауэ къыщIэкIынущ иджыпсту дэ дызыхэт бэлыхь къомыр щIыттелъыр. Сыщыуэми сщIэркъым, ауэ къезгъэкIукъым адыгэ лIыжь, адыгэ ныуэжь, уэрамыщхьэм тету е зэIущIэхэм къыщыпсалъэу, республикэм и унафэщIхэм щатешхыхьым деж. Уи ныбжь щынэсакIэ, бзаджэу ущымыпсэукIэ, тхьэм щхьэкIэ унэм щIэс, нэмэзлыкъым утесу, уи гуэныхь хэгъэщI. Адрей республикэ Iуэхухэр нэхъыщIэхэм етыж, аращ дяпэкIэ гъащIэр зейр, Iуэхур зыбгъэдэлъыр, ди къэкIуэнур нэхуу щытынуми, кIыфI хъунуми зэлъытар.
Хэтыт «Дунейр дахагъэм къригъэлынщ» жызыIар?.. НтIэ, Достоевскэрат. Сэ сщIэркъым а псалъэхэр щитхым урыс тхакIуэшхуэм игу илъар: дунейм и дахагъэра, хьэмэрэ цIыхум и дахагъэра? Ауэ сэ сщIэр, си фIэщ хъур зыщ: дахагъэ закъуэкIэ псэуа ухъунукъым, дунейри абыкIэ хъума хъунукъым. Сэ нэхъ къасщтэр, нэхъ спэгъунэгъур нэгъуэщI урыс тхакIуэшхуэм – Чеховым – и псалъэхэращ: «ЦIыхум и нэкIури, и щыгъынри, и псэри дахэу щытын хуейщ». ЦIыхум и псэр адрей цIыхум щхьэкIэ мыдахэмэ, мыхуабэмэ – жытIэ псори, длэжь псори пцIыщ, дыцIыхуу фэ зытедгъауэу аращ. Сэ куэдрэ согупсыс: сыт цIыхур цIыхум щIефыгъуэр? Сыт ар къызыхэкIыр?
Къуэш нэхъыжьым зыгуэр къыхэхъуамэ е и лэжьыгъэкIэ зы лъэбакъуэкIэ дэбэкъуеямэ, щхьэ нэхъыщIэм зиущэхуауэ щыс, кIуэуэ, къуэш хуэдэ, дэгуфIэным, ехъуэхъуным и пIэкIэ? Зы анэ къилъхуати, зы анэбгъэ щIэфати, зы быдзышэти ирафар! Хьэмэрэ нысащIэ цIыкIу унагъуэм къихьамэ, гъащIэм хыхьэ къудей ныбжьыщIэ цIыкIум и гур ирауд – имыщIэр ирагъэщIэным, гу зылъимытэм лърагъэтэным и пIэкIэ. Гуащэм нысэр щхьэ и бий кIэуфIыцI, пщыпхъур, «уэратэкъым дэ ди дэлъхум къедгъэшэнур, нэхъ дахэт, нэхъ къулейт», – жиIэу, щхьэ ещрэ нысэм? Здихьа уна- ЖьантIэ
гъуэм хьэнтхъупс шынакъ щримыф щIыкIэ иджыри тэмэму ямыцIыху ныбжьыщIэ цIыкIум лъэныкъуэ псомкIи къыщебгъэрыкIуэу щIадзэ. Щыта апхуэдэу гъащIэр? Щытакъым!
Ди тхьэ! Пщэдджыжь къэс уи лэжьыгъэм, уи быным уегупсысыным и пIэкIэ уи щхьэр зэрыхъунум уегупсысу укъотэдж. Сэ щхьэкIэ жаIэ: «Куэд зымыгъащIэу куэд зылъэгъуа». Ар пэжми пцIыми нэхъ иужьыIуэкIэ дытепсэлъыхьынщ. Ауэ иджыпсту сэ сыноупщIынут: махуэм пщIэфынум, блэжьыфынум нэхърэ, уи гур икъузу, уи лъэр щIиуду, узэгупсысыр нэхъыбэ щхьэ хъуа? Уи Iупэр зы псалъэ гуапэм зэтримыгъэжу, уи напщIэр гуфIэгъуэ гуэрым химыгъэлъэту, къэбгъэщIа махуэр гъащIэу убж хъуну? Хъунукъым. Сэ схуэбжынукъым. ЦIыхур къыщIалъхур ныбэрэ шхыIэн щIагърэкъым. Ахэр хьэкIэкхъуэкIэми ялъокI – машхэ, мэжей. Ар хьэкIэкхъуэкIэм щхьэкIэ гъащIэми, цIыхум щхьэкIэ гъащIэкъым – лъэхъуэщщ, жыхьэнмэщ. Апхуэдэ гъащIэм цIыхур гу быдэ, гущIэгъуншэ, Iэл, нэгъуэщI цIыху фIыуэ имылъагъу ещI. Уэри зэхэпхауэ къыщIэкIынщ мыпхуэдэу жаIэу: «ГущIэгъуншэу, хьэл-щэн IуэнтIа иIэу къалъху дапщэ ухуей». Пэжу къыщIэкIынщ, си фIэщ дыдэ мыхъуми. Гурыщхъуэ сэзыгъэщIыр зы щапхъэщ.
СцIыхуу щытащ зы хъыджэбз цIыкIу. ДыхьэшхыкIэ е гуфIэкIэ ищIэу пщIэнтэкъым абы. Езыр дахэ дыдэт, уеплъамэ, и дахагъэр уи нэм къыщIэуэу. И ныбжьыр нэсри, лIы дэкIуащ, фызабэкъуэ гуэр. Анэм а зы къуэрат иIэр, дрихьеймэ гъущIэрт, кърихьэхмэ, щIытэрт, жыхуаIэм хуэдэти, хьэгъуэлIыгъуэр дахэ дыдэу дахащ, псэун щIадзэри, анэм гу лъитащ езыр лей зэрыхъум. НысащIэр и гупэр хуигъазэу, гуащэм епсалъэртэкъым, ищIэр фIэIейт, езыр щыту гуащэр псалъэу идэртэкъым. Гуащэр зы махуэм нэхърэ адрей махуэм нэхъ хигъащIэрт нысэм кърих лейм, ныуэ дэгъуэшхуэм и плIэр пхъэхьым хуэдэу къыдэкIат, хуиту мы дунейм теплъэну гукъыдэж имыIэж хъуат. И къуэ закъуэм къиша щхьэгъусэм хуиIэ лъагъуныгъэр анэм фIыуэ ищIэрти, къылъыс лейр, дзыхь ищIу, хужеIэртэкъым. Абы и закъуэтэкъым. Гуащэр нысэм ажалым хуэдэу щышынэрт, «щIалэм сыхуэтхьэусыхауэ сыкъищIэмэ, мы щIы фIыцIэм сыщIихуэнщ», – жиIэрт.
Зы щIымахуэ пщыхьэщхьэ гуэрым нысэм пэгунитI гуащэм IэщIилъхьэри, псыхьэ ихуащ. ЩIыIэт, уэсыр куууэ телът, «Iупсыр бдзамэ, щIым нэсыркъым», жыхуаIэм хуэдэт. Уэри бощIэ, щIымахуэ
пщыхьэщхьэр егъэлеяуэ щIыIэ мэхъу. НтIэ, и псэр пыхуу, псы пэгунитIыр тхьэмыщкIэм я куэбжэм къилъэфэсри, куэбжэ цIыкIур Iуихыну еIэри – хуIухакъым. ПхъэрыгъажэкIэ къэгъэбыдат. ТеуIуащ, кIиящ, нысэм еджэу, ауэ пщIантIэми унэми бадзэ щыдымтэкъым. НэгъуэщI дыхьэпIи щыIэтэкъым. Сыхьэтым щIигъукIэ щытащ фызыжь тхьэмыщкIэр, и нэпсыр и нэкIум тещтхьауэ, щIыIэм иукIыу. И насыпти, и ажал къэсауэ къыщIэкIынтэкъыми, и къуэр къэкIуэжащ. Куэбжэм щхьэпрыпщри, Iуихащ. Нысэр гузэва уи гугъэ абы щхьэкIэ? «Жэм хьэулей къыдыхьэрти, пхъэрыгъажэр изгъэлъэдат», – жиIэри, кIуэри щIыхьэжащ. Къуэри, пэгунитIыр иIыгъыу, и щхьэгъусэм кIэлъыщIыхьэжащ, анэр бжэIупэм къыIуинэри. Ныуэжьыр, а жэщым къыщыщIэдзауэ пIэм къемыувэхауэ хэлъщ, пIэхэнэ хъуауэ. ЩIыхьэхэм дахэ-дахэу къепсалъэркъым, и нэхэм щIагъуи ялъагъужкъым, нэпсым нэф ищIащ. «Къуэ уиIэмэ, ныси уиIэнщ», – жиIащ пасэрейм. АкъылыфIэт пасэрейхэр, Iущт. Зы псалъэжьи щыIэкъым 29 ЖьантIэ
цIыхур натIэкIэ зыжьэхэуэ Iуэхугъуэхэм, зыхуей хъу Iущыгъэхэм темыухуауэ.
Мис а щапхъэм гъащIэм нэгъуэщIынэкIэ срегъэплъ. Хэт а бзылъхугъэр апхуэдэу гущIэгъуншэу, гу щIыIэу зыгъэсар? И адэра? И анэра? Хьэмэрэ езым къыдалъхуауэ и лъым хэт? Абы е абы хуэдэхэм сащегупсысым деж, си щхьэр зэточ, си гур бэгауэ си бгъэм имыхуж мэхъу. ГъащIэр кIэщIщ, зыми ищIэркъым Алыхьым абы и натIэм къритхар зыхуэдизыр. КIэщIым хуэмыдэжу, ажалыр жьыгъэ-щIагъэкъым. Сыт хуэдизрэ дрихьэлIэрэ жыгыжьыр иту жыгыщIэр ибэту?
Тобэ! ЦIыхур зыми щымышынэж хъуащ: Алыхьми, бегъымбарми, адэ-анэми, унафэщIми, нэхъыжьми. Мылъку, ахъшэ, былым – аращ нэкууи напIэуи яIэжыр. Сэ цIыху псори жысIэркъым, ауэ нэхъыбэр аращ. Уи къуэшым е уи шыпхъум и бын къишауэ хьэгъуэлIыгъуэ иIэмэ, бий кIэуфIыцI къыпхуэхъунущ, сом мин пщыкIутху-пщыкIух и уасэу унэлъащIэ хуумышэмэ. Сом мин, сом минитIыр зыуи кърадзэжкъым, зыкърагъэзэкIыу еплъынукъым. Нысэ ящIа нысащIэ цIыкIум зэреплъыр ар къэзылъхуахэм я къулеигъэрщ. Уи адэ-анэр хуэкъулеймэ, я унагъуэр зэбгъэдзэкIами, уи гуащэр махуэ къэс къеплъэфажьэу бубэрэжьми, зыри къыбжаIэнукъым, я нэу, я псэу укъалъагъунущ. Сыт щхьэкIэ жыпIэмэ, уи щIыбагъ къыдэтхэр къулейщ, ящIэ абыхэм я мылъкум уэ узэрыхамынынур, я благъэхэми зэралъысынур.
Сыт цIыхур апхуэдэ щытыкIэм езыхулIэр? ГъащIэра, зэманыра, хьэмэрэ номину дызэрыщытам и узыр иджы къыдэфыкIыжу ара? Номину дызэрыщытар пэжу сощIри, илъэс минищэ дапщэ дэкIа абы лъандэрэ, щхьэ ди акъылыр зэ мысабыррэ? Щхьэ къытхэкIрэ цIыху дыдж, цIыху гу щIыIэ, фыгъуэнэд, Iужажэ, пцIыупс? А псоми цIыхур хьэкIэкхъуэкIэ сэфэтым ирашэж. Апхуэдэ къэмыхъу уи гугъэ? ЗыщIыпIэ сыкъыщеджами сщIэжыркъым, зыгуэрым къызжиIэжами къысхуэгубзыгъыжыркъым, Сирием къыщыхъуауэ жаIэ мыпхуэдэ Iуэху. Дамаск щыпсэу гуэр щакIуэ кIуат, илъэсих зи ныбжь и къуэ цIыкIур къыздищтэри. ЗдэкIуам щIалэ цIыкIур щыфIэкIуэдащ. Лъыхъуахэщ илъэскIи, илъэситIкIи, ауэ, щIыр зэгуэхуу я кум дэхуам хуэдэу, щIалэ цIыкIум уэхбзэхыр къыхуэкIуащ. Абы иужькIэ илъэс пщыкIутху дэкIауэ, фэхум щакIуэ кIуа гуп гуэрым къалъэгъуащ хьэкIэкхъуэкIэм яхэту хьэлъакъуиплIу жэ щIалэ танэр. Зыми и фIэщ хъуакъым щакIуэхэм яIуэтэжар. Ауэ зи къуэ кIуэда лIым щакIуэ гупышхуэ къызэригъэпэщщ, машинэр машинэу, вертолётыр вертолёту кIуэри, ещанэ махуэм щIалэр къаубыдащ. Къамыубыдагъащэрэт. Адэ-анэм я гуауэр тIу хъуащ: щIалэр псэлъэжтэкъым, къугъырт, банэрт. Мазэм щIигъукIэ гъущI хъарым ис яIыгъри, лIащ. Шхын щхьэкIэ лIа, бампIэм зэгуиуда? Зыми ищIэркъым. Мы Iуэхум сэ сызэреплъыр мыпхуэдэущ: дэтхэнэ зы цIыхуми и лъынтхуэм ирижэ лъым къыхэнащ хьэкIэкхъуэкIэм ейм щыщ. Апхуэдэу укъызэмыплъ, сэ слъэгъуащ ар си фIэщ зыщIын щапхъэ куэд. Языныкъуэхэм я деж ар апхуэдэу щызыхэпщIэркъым. Сыту жыпIэмэ, куэд елъытащ цIыхур зэрагъэсам, и акъылыр зэраунэтIам, халъхьа хьэл-щэным, гъащIэр къызэрыгурыIуэм, нэгъуэщIым и гуауэм зэрыхущытым. А псори тэмэммэ, цIыхур цIыхуу къонэж, апхуэдэм укъигъэщIэхъунукъым, укъигъэпцIэнукъым, нэгъуэщIыр игъэлъэпэрэпэнукъым. Ауэ адрей ныкъуэм и гугъу сщIыну сыхуейкъым, сыт щхьэкIэ жыпIэмэ, абыхэм 30 ЖьантIэ

укъагъэпцIэн, уагъэщIэхъун дэнэ къэна, улъэпэрэпауэ укъащIэмэ, укъагъэтэджыжынукъым.
Дэ зэшыпхъуибл дыхъурт. Дэлъху диIакъым. ИщхьэкIэ зэрыжысIащи, си шыпхъухэм я жагъуэ ящIынкъым, абыхэм нэхърэ нэхъыфIу седжат, курыт еджапIэр дэгъуэу къэзухат. ЕгъэджакIуэу седжэну си гъащIэм сыщIэхъуэпсами, къызэхъулIакъым. Щхьэусыгъуэр жысIащ, ауэ иджыри къэс си гум хьэлъэу телъщ ар. Абы щхьэкIэ си адэри згъэкъуаншэркъым, абы и пIэм ситамэ, сэри арауэ къыщIэкIынт жысIэнур, апхуэдэу къыщIэкIынт сызэрыщытынур. Бынибл уиIэмэ, ахэр псори хъыджэбз цIыкIумэ, абыхэм я гъащIэр зэрыхъунум уемыгупсысынкIэ Iэмал иIэкъым, зыгуэрхэр къахуэпсэлъэнкIи зыхуэIуа щыIэкъым. ЩIалэ быныр упIыну нэхъ тыншщ, апхуэдиз шынагъуэ хэлъкъым, «къаз псы кIэрыпщIэрэ», жыхуаIэм хуэдэщ. Ауэ хъыджэбзым зыгуэр къыхуэпсалъэмэ, мыкъуаншэми, и хъыбар Iей Iумэ, мащIэщ зызыгъэкъэбзэжыфыр. Аращ ди адэри апхуэдэу пхъашэу къыщIытхущытар. Иджы, къэскIуа гъащIэ гъуэгум сроплъэжри, «тхьэр арэзы къыпхухъу, ди адэ!» – жызоIэ.
Курыт еджапIэр къэзухри, тхьэмахуитI хуэдиз дэкIауэ, нэгъуэщI къуажэ щыпсэу ди анэ шыпхъур къэкIуащ. Сыхьэт хуэдэкIэ щысауэ, зыкъызэкъуихри, ди анэм къелъэIуащ: «КхъыIэ, Нинэ нэгъакIуэ тIэкIу схущыIэну». «НрекIуэ, – жиIащ анэми, зыми къыхимыхыу. – Сэ дэIэпыкъуэгъу си куэдщ, уэ тIэкIу пхуэIэбэнщ». Къуажэм дыкъызэрыдэкIыу, машинэ гуэр къытщIэрыхьащ, щIалитI ису. «, мы тIур ди къуажэщ, Нинэ, дыздашэжыну къагъэувыIащ». ДыгуфIэри дитIысхьащ, хъыбар жаIэххэурэ ди анэ шыпхъур зыдэс
къуажэм дынэсащ, ауэ абы я унэм машинэр къыщыувыIакъым, пщIантIэ гуэр дыдашащ. «Иджы, тIасэ, мы щIалэм укъыхуэтшауэ аращи, цIутI жумыIэу щIыхьи зегъэзэгъ. Фи дежкIэ псалъэмакъ къаIэтмэ, сэ псори зэфIэзгъэкIынщ».
Угъынумэ, къеблагъэ. Унагъуэр схузэблокI, гъунэгъухэр къокIуэ, чэнджэщ къызат, къызоущий. Сэ фIэзгъэнащи, сыкIуэжыным сахутекIыркъым. Си гур къэпщащи, къызэгуэудыным хуэдэщ. Дауэ хуэщIа апхуэдэу анэ шыпхъум? Щхьэ дызэримыгъэцIыхуарэ, дызэримыгъэпсэлъарэ? Уи гъащIэм умылъэгъуам, зи хьэл-щэн умыщIэм, и зы псалъэ зэхыумыхам дауэ срищхьэгъусэну сыкъэнэнт? Сыкъэмынэми, мыбы сыкъишэу сыкъезытам и деж сыкIуэу сыщыIэнут? Алыхьым жимыIэкIэт. Жэщыбгым гъуэгум сыкъытеувэу ди деж сыкъэкIуэжыфынутэкъым, нэгъуэщI благъи си щхьэр есхьэлIэну а жылэм дэстэкъым. СыкъыщIэкIыжыпэнуми, зэрыжаIэу, хъумакIуищэ сиIэт. ЩIалэм и анэмрэ и адэмрэ нагъэкIуащ: «Ди хьэтыр къэлъагъу, куэд щIауэ уэрат ди къуэр зыпэдгъаплъэр, уэ укъыхуэдмышамэ, нэгъуэщI ди унэ къыщIэдгъэхьэнутэкъым, ди пщIантIэ къыдэдгъэхьэнутэкъым», – жаIэри.
ЦIыхум и фэр Iувщ щIыжаIэр вакъапхъэм хуэдэу Iуву аракъым. ЦIыхум куэд хуошэч, куэд и фэм дегъахуэ. Сэ фIыуэ сщIэрт илъэс пщыкIубл сыщыхъуакIэ къызэпсэлъэни, сызэпсэлъэжыни къызэрыкъуэкIынур. ГъащIэр – гъащIэщ, ар къызэриухуэрэ яши къаши щыщыIэкIэ, сэ сынэхъ лейт? Ауэ игъащIэкIэ удэпсэуну узыдэкIуэм 31 32
ЖьантIэ
лъагъуныгъэ хууиIэн хуейтэкъэ? Уи гур кIэрыпщIауэ, уи гупсысэр абы и деж щыIэу, уи нэр къызэтепхамэ, а зым фIэкIа имылъагъуу, жэщ къэс уи пщIыхьым хэту – арат сэ лъагъуныгъэр зэрыщытын хуейуэ къэслъытэр. Ауэ ар сэ сиIэтэкъым, сызыхуаша щIалэр дэнэ къэна, апхуэдэ гурыщIэ къыхузэщIэнауэ зы щIали дунейм теттэкъым. Уи гъащIэм щIалэ уемыпсэлъамэ, удэмыгушыIамэ, къыбдэмыгушыIэжамэ – сыткIэ уиIэнт? Куэд къызжаIэрт, фызыжьхэр къызэущийрт: «ИпэкIэ, тIу, зэрымыцIыхуу, зэрымылъэгъуауэ зэрышэрти, тхъэжу псэурт, фомрэ цымрэ хуэдэу зэкIэрыпщIауэ я дунейр яхьырт». Сэ сыхуейтэкъым апхуэдэ фои, апхуэдэ цыи. Сэ сызэрагъэсамрэ мыбыхэм къызжаIэмрэ зэтехуэртэкъым.
Абы си лыр ишхт, си гур ихузт, си псэр къыхитхъыным хуэдэу зыкъыкIэрищIэрт. Зэзэмызи, и-и, иджыпсту соджалэ, жысIэу си щхьэр къэуназэрти, тхьэм сызэтриIыгъэну селъэIуурэ гъуэлъыпIэ натIэр IитIкIэ скъузырт, си лъынтхуэхэр узыху. Я псалъэмакъыр зэхэсх фIэкIа, зы цIыхум и нэкIу слъагъуртэкъым, пэшым бжьыхьэ пшагъуэ Iувыр къыщIэуа хуэдэ, сызэпхымыплъыфу, си нитIым зыгуэр къыIуапхъуа къысфIэщIырт.
Сэ сызижагъуэу жагъуэкIэ къызэбгынум иугъакIуэ апхуэдэ
жэщ. Жэщтэкъым ар, жыхьэнмэт. Жыхьэнмэ курыкупсэт, зыкIэрыпщIэу укърихэкIыжыну зы къудамэ умыгъуэтыну, уIэбэу бубыдыну е уесылIэну бгыжьэ гуэри имыIэу. Жэщыр хэкIуэтэху, къызэбгъэрыкIуэхэри нэхъыбэ, нэхъ ерыщ хъурт, зы гупыр ешмэ, щIэуэ, нэхъ зэщIэплъауэ нэгъуэщI гуп къыщIыхьэрт. ЕплIанэу къыщIыхьа гупыра е етхуанэра, тэмэму сщIэжыркъым, плIанэпэм сыдагъэзэрыхьауэ къызэпсалъэу, зы щIалэ гуэрым къызжиIам жэщ псом сазэрыпэщIэта псори дэпыншэ яжьэу жьым ирыригъэхьэжьэжащ. «Апхуэдизу зыщихъунщIэкIэ, – жиIащ абы, – мо бжэр Iуфхи, щIэвгъэкI мы хъыджэбзыр. Пщэдей мылицэ Iуэху ищIыну сыткIэ дыхуей? Дунейр мыбы и деж щиухакъым, хъыджэбз гъунэжщ. Деплъынщ «яхьауэ щытащ» псалъэхэр кIэрыпщIауэ ар я деж кIуэжмэ, адэкIэ и гъащIэр зэрыхъунум, ари зы жэщ мыбы нэху къыщекIауэ. Хэт зи фIэщ хъунур.»
Сэ сыкъызэфIэмэхащ. ЩIалэм жиIэр пэжт. А псалъэхэр шынагъуэт, илъэс пщыкIубл фIэкIа умыхъуауэ, ар къыпхужаIэныр ажалым хуэдэт. Уеблэмэ ажалри нэхъыфIт абы нэхърэ. Сэ иджыри къэс сызэгупсысар си щхьэ закъуэм кърикIуэнур арат. Сегупсысатэкъым нобэ сафIыщIэкIыжрэ сыкIуэжмэ, ди адэм ар къызэрыщыхъунум, анэм жиIэнум. Си нэгум къыщIыхьащ ди адэр, и макъыр шэ къэуэжу си тхьэкIумэм итщ: «УмыцIыху унагъуэ ущыдашэм, хьэм уишхами, щхьэ укъыдэмыкIыжарэ, унэм ущIыхьэу жэщ ущымыIэу?» Анэри наIуэу солъагъу, хьэку джабэм кIэрысщ, и нэпсыр кIэпхын кIапэмкIэ щIилъэщIыкIыу: «Абы нэху укъыщыщекIакIэ, уи адэ мыгъуэр сукIат, адэкIэ уи щхьэ и Iуэху зэрыхъунум уегупсысамэ». Ди къуажэ уэрамым срикIуащ, сызыIущIэхэм нащхьэIущхьэ зэрызэхуащIыр слъэгъуащ, си гугъу езгъэщIащ. «А яхьу зы жэщкIэ ису кърагъэкIыжара жыхуэфIэр?» «Ана-а-а, хъыджэбз сабыр цIыкIуу, Iэдэб дыдэу щытащ Нинэ», «СабырщIэгъей жыхуаIэм хуэдэт ар», – псалъэхэр си тхьэкIумэм топышэу къыщыуэри, сыпыхьэу сетIысэхащ. ЩыIэт сыщIэпыхьэн. Сэ а псоми семыгупсыса щхьэкIэ, иджыт сэ вакъэ зэв сыщрагъэувар. Мы сыхэзыгъэзыхьа гупым яжесIэм елъытат си гъащIэр дяпэкIэ зэры- ЖьантIэ
хъунур: дэгъэзеигъуэу схьынуми, мы унагъуэм сакъыхэнэу, сыт хуэдэу къызэмыхьэлъэкIми, задезгъэкIуу сыпсэунуми. А тIум зыр къыхэхын хуейт. Нэху зэрыщу, ди деж хъыбарегъащIэ ягъэкIуати, къэкIуэну си Iыхьлыхэм жэуап гуэр езмыту дауэ хъунт? Сыт хуэдэ жэуапи естынт, си щхьэр бжьэ матэм хуэдэт, ву фIэкIа, гупсысэ лъэпкъ къихьэртэкъым. Си щхьэр зэуэ къыдэсхьейри, гупыр щIэсхужащ. ЯжесIари сщIэжыркъым, ауэ ахэр зыкIэ псынщIэу щIэкIыжырти, псалъэ дахэ яжесIауэ къыщIэкIынукъым. Къызбгъурыт хъыджэбзым селъэIуащ: «КхъыIэ, кIуэи мыбы сыкъэзыша щIалэр къысхущIэгъэхьэ». Хъыджэбзыр жэрыгъэкIэ щIэжри, дакъикъитI-щы нэхъ дэмыкIыу, щIалэр къыщIыхьащ. СыткIэ и гуэныхь сыхуей, щIалэр хъыджэбзхэм гу зылъамытэм, IуагъэкIуэтым хуэдэтэкъым. ЛъагъугъуафIэт, укIытэхыу, цIыху щабэу зэрыщытым гу лъыптэрт. Уи фIэщ щIы, ар ди къуажэ нэкIуарэ е ди анэ шыпхъум и деж ныщIыхьарэ къызэпсэлъауэ щытамэ, тIэу, щэ дызэхуэзэрэ дигу илъ, ди Iуэху еплъыкIэ, ди мурад зэхуэтIуэтауэ щытамэ, сэ а щIалэм къыздэкIуэ жиIакIэ сымыгъэщIэхъунт, ауэ иджы. «Щхьэ мыгъуэ сыбгъэунэхъуа, сыкъэбгъэсэхыжа, уи жьэм хьэкъурт жьэдэлът, къыщIызжумыIар сыт апхуэдэ уигу щилъым? Сэ сыхэт иджы? Зыри къэмыхъуа хуэдэу, сышэжи, си адэ-анэм сетыж, ныжэбэ Iуэхур зэрыщытари яжеIэ». «Хьэуэ, – жиIащ щIалэм, – абы ущымыгугъ. Усшэжынукъым, сэ сыхуейуэ, сфIэфIу, унагъуэ бдэзухуэну укъэсшащи, сэ сыпсэууэ, мы пщIантIэм дэнэ къэна, мы пэшым ущIэкIынукъым». «ЛъэпкъитIыр зэбгъэзэуэну ара узыхуейр? Си Iыхьлыхэр къэсрэ, Iуэхур зытетыр яжесIэмэ, сашэжынщ. Фапэувмэ, лъы гъэжэн хуей хъунущ. СыткIэ ухуей уэ абы?» «Абы хуитыр уэращ, – къызэплъащ щIалэр. – Уэ зэрыжыпIэм хуэдэущ зэрыхъунур. ПщIэ уиIэу унагъуэ ухъуну ухуеймэ.»
АдэкIэ зы псалъэ къыфIимыгъэкIыу щIэкIыжащ. Сэ куэдрэ хъыбару зэхэсхат апхуэдэу хъыджэбз яхьам щIалэр лъэгуажьэмыщхьэу уврэ елъэIуу, нэпс щыщIигъэкIи щыIэу. Мыр лъэгуажьэмыщхьэу увын, нэпс щIигъэкIын дэнэ къэна, и нэм щызу къызэмыплъу, зыхуей псори жиIэри щIэкIыжащ. Хабзэм щхьэкIэ къызэлъэIу хъунутэкъэ Iуэхум хьэлэбэлыкъ къыхэзмыгъэкIыну? Псалъэм пщIэ щIатрэт, щхьэ си гур фIы къысхуимыщIарэ, си жагъуэ къимыщIыну, нэгъуэщIхэми къаримыгъэщIыну щхьэ сыкъимыгъэгугъарэ? НэхъыбэIуэрэ къызэпсэлъамэ, си гур фIы къысхуищIамэ, зэрызелъафэ кIыхь хэзмылъхьэу, арэзы сыхъунуми ищIэртэкъыми.
ГъэщIэгъуэныракъэ, апхуэдэ гупсысэхэм сатхьэлэ пэтми, щIалэм игу илъ къызжиIэу щIэкIыжа нэужь си гур, сэ сыхуэмейуэ, нэхъ сабыр хъууэ щIидзащ. СфIэхьэлэмэту, къысщыщIар сымыщIэу, бэуапIэ нэхъ згъуэт хъуащ, зэрыжысIэнур сымыщIэу сэ зыщызгъэкъуэншэжи къысхуихуэрт. «Уи деж япэу къыщыщIидза яхьыныр? – сызэупщIыжырт сэ. – Уэ нэхърэ нэхъыжь дапщэ зэбгъэлъэIуа, бгъэлъэуджыджа ныжэбэ? «ЩыпфIэмыфIкIэ, кIуэж», – жаIэрэ удагъэкIыжмэ, сыткIэ бгъэкъуэншэфыну уэ а щIалэр? КъофыщIэуакъым, лей къыуихакъым, уигъэпудакъым. Абы сыхуэдамэ, благъэми Iыхьлыми бэлыхь ятезмыгъэлъу, куэбжэм удэсшыжынти, гъуэгум утезгъэувэжынт, пхэщIаи пхэхъуаи щыIэкъым, мыр гъуэгущ, теуви кIуэж, жысIэнти».
КъыщIыхьэу гъуэлъыпIэ кIапэм пытIысхьа и шыпхъум сыбгъэдыхьэри, гуапэу и плIэр щызубыдым, къыщылъэтри, и нэгум гуфIэгъуэ 33 34
ЖьантIэ

щащIэр кърихыу, зыкъызидзащ. «Уарэзыщ!» – кIиящ ар, гуфIэгъуэ нэпсыр къызэрежэхыр къыфIэмыIуэхуу. Сэ сыарэзыуэ си щхьэр сщIащ.
ЦIыхур Алыхьым къыщигъэщIым, ар номиным къытрищIыкIауи щIы, Iэмал имыIэу хэлъын хуейуэ Iуэхугъуищ къыхилъхьауэ щытауэ жаIэ: акъыл, гущIэгъу, пэжыгъэ. ЦIыху дапщэ урихьэлIэрэ
иджыпсту а щыри зэубыдылIауэ хэлъу? Гугъущ а упщIэм жэуап ептыну. Иджыри зы упщIэ: «ЩыIакъэ зэман а щыр зыхэмылъ цIыхур хьэIупс ящIу?» Си фIэщ мэхъу, щыIащ. ЩымыIамэ, адыгэр и акъылкIи, и гущIэгъукIи, и пэжыгъэкIи щапхъэу щхьэ ягъэуву щыта? Дэнэ и деж-тIэ ди лъэпкъыр щылъэпэрэпар? Сыт хуэдэ зэман а насыпыншагъэр къытхуэзыхьар? Ар нэхъ гугъужщ. Нэхъ гугъуж щхьэкIэ, уемыгупсысын плъэкIыркъым апхуэдиз пщIэ, щIыхь зиIа лъэпкъым, адыгэ лъэпкъым, нобэ абы хуэмыфащэ къыщыхэкIым деж. Сэ бжесIаи, дэ ди адэ-анэм зэшыпхъуибл дапIащ. Драгъэджащ, дагъэсащ, ауэ ди ади, ди ани я жьэ къыжьэдэкIыу зэхэтхакъым «гъащIэм уи щхьэ закъуэр хэпIыкI, уэ узыхуей ухуэзэмэ, адрейхэр Iуэхукъым», – жаIэу. Апхуэдэу жызыIэфынур зи щхьэ закъуэ фIэкIа зыри фIыуэ зымылъагъу цIыхурщ, гущIэгъу зыхэмылъырщ. Зи быныр апхуэдэу зыгъасэм, ари быдэу си фIэщ мэхъу, мылъкум Iуэхур хуэкIуэмэ, а и бын дыдэр игъэпэжынукъым. Мылъкум, ахъшэм я Iуэхур Iуэхушхуэщ,
абыхэм зэ гъэр ящIар, я Iэдэм жьэдэхуар, тыншу къаутIыпщыркъым, цIыху къабзэуи къызэтенэркъым. Зэзэмызи согупсыс: щхьэ згъэкъуаншэрэ ахэр? Хэт тхьэмыщкIэу сыпсэуащэрэт, жызыIэр, хэт апхуэдэу псэуну хуейри? Мы ди зэман бзаджэм, диIэм нэхърэ дымыгъуэтыр нэхъыбэ щыхъуа зэманым, емыкIу пщIы хъуну цIыхур былымаблэ хъуа щхьэкIэ? ИтIани, псалъэжь гуэрым си гур иутIыпщыркъым: «ГъущI куэбжэ зиIэр гъущI мастэ щощIэ», – жиIащ пасэрейм. УщыпсэукIэ, зыгуэри ущыщIэнщ, зыгуэрхэми ухуэныкъуэ хъунщ, ауэ щыIэкъым цIыху дуней мылъкур зрилъэфэлIэфауэ. Лъэпкъыр сондэджэр узым зэщIицIэлащи, лъэхъулъэущу, Урысей пщIэр къызэхаущыхьри итщ. Иджы Иран гъунапкъэм макIуэри, абы щощахуэ, къахьар и уаситхухыкIэ дэ къыдащэж. Ди тхьэ, ирикъуну пIэрэ цIыху цIыкIур зэ?!
НтIэ, дыпсэун щIэддзэри, ди Iуэхур хъарзынэу зэтеуващ. ЗэрыбжесIам хуэдэу, щхьэгъусэ схуэхъуа щIалэр цIыху тэмэму къыщIэкIащ. ГущIэгъушхуэ хэлът, цIыху пэжт, IэпщIэлъапщIэт, и Iэм имыщI щыIэтэкъым. Ину псэлъэнутэкъым, губжь хэлътэкъым, ныбжьэгъу и куэдми, абыхэм щрагъусэнури, щхьэгъусэм гулъытэ щыхуищIын хуейри ищIэрт. Си гуащэми, тхьэмадэми, и шыпхъухэми, пщыкъуэхэми сыздахьынур ямыщIэу сыкъалъагъурт, сыщIэкIамэ, сыкъыщIэмыхьэжын я гугъэу къыстегужьеикIахэт. Сэ си фIэщ хъужтэкъым слъагъур, гъащIэм гукъыдэж хузиIэ хъужат, сыкъызыхэхуа унагъуэм исхэм нэхъ цIыхуфIрэ гущIэгъулырэ мы дунейм темыту къысщыхъурт. Си закъуэ сыхъуамэ, си щхьэр фIэзудыжу сызэхъурджэуэжырт: «Сыт сэ мы унагъуэ дахэр жэщ псокIэ лъэкIэ щIытезгъэтар? Къысхуэгъуну пIэрэ сэ абыхэм я гуэныхьыр, схуэпшыныжыну пIэрэ ятезгъэлъа бэлыхьыр?» Сыхьэзырт махуэ псом семытIысэхыну, жэщым сымыгъуэлъыну, псэху симыIэну. Езыхэми ар ялъагъут, къыс-
3 Заказ №722 ЖьантIэ
щысхьу къызэдэхащIэрт: «ТIэкIу зыгъэпсэху, тIасэ, апхуэдизу зыщIумыщIэж, дэри тщIэн къытхуэгъанэ». Апхуэдэхэм дежт си гур нэхъ ин щыхъур, си псэр гъащIэм щыхуэпабгъэр. УмыгъэщIэгъуэнкIэ Iэмал иIэтэкъым, сызэрыщытамрэ сызэрыхъуамрэ зэпэплъытмэ. Сэ абы сигъэгуфIэрт. икIи сигъэшынэрт.
ПIалъэр къэсри, кIэлъыгъакIуэ ди деж кIуахэщ. Нэхъ тэмэму жыпIэмэ, дыкIуащ. ДымыкIуэгъащэрэт, бетэмал. Ди деж дыкъикIыжа нэужь, си гуащэм зэхызигъэхащ: «Мы къэтшар зы бэлыхь гуэр си гугъати, факъырэпхъуу къыщIэкIаи». Си пщыпхъуми къызжиIэпащ: «Уэ пхуэдэтэкъым дэ ди дэлъхум къыхуэтшэнур. Сыту Iейуэ дыщыуат, хьэзырыпсу щыIэт мылъкум итхьэлэу хэс хъыджэбз, къызэрысу, ди дэлъхум машинэ къыхуищэхуну», – жиIэри. Си гуфIэгъуэм абдеж кIэ щигъуэтащ. Пэжщ, дэ хэIэтыкIауэ дыпсэуртэкъым, машинэ псынщIи машинэ хьэлъи зыми къыхуэтщэхуфынутэкъым, сыт щхьэкIэ жыпIэмэ ди адэр цIыхухъу закъуэу унагъуэм ису пхъуибл дипIат. Ауэ зэи къэхъуакъым тшхынрэ тщIэнрэ дымыгъуэту, щыгъыныджэуи дыщытакъым, жылэшхуэ дызыдэсым адрейхэм дахэгъуащэу дыпсэуащ. Унагъуэшхуэ ущыхъукIэ, зы цIыхухъу фIэкIа хьэрычэт зыщI щыдэмыскIэ, дауикI, зыгуэрми ухуэныкъуэнщ, мылъкушхуи уимыIэнкIи хъунщ. Ауэ ди зэманым унагъуэ щыIэу къыщIэкIынкъым унэлъащIэ екIурабгъурэ тепIэнщIэлъын къабзэрэ зимыIэ, бгъэныщхьэ унэ щIэсрэ зи унащхьэ псы къыпхыж. Ди унагъуэри апхуэдэщ, къуажэ унагъуэ ику итхэм ящыщщ, я хабзи, я нэмыси илъыжу.
Сэ а псор апхуэдэу сигу ежэлIэну къыщIэкIынтэкъым сызыхыхьа унагъуэр ехьэжьауэ къулейуэ щытамэ. «Дапэхъукъым, мылъкум жрегъэIэ», – жысIэнти, е сыкъыдэкIыжынт, е, зызущэхунти, факъырэпхъу хуэдэ, зыспIытI-зысхузу сыщысынт. Си тхьэмадэр цIыху ткIийуэ, куэдым къацIыхуу, хыхьэхэкI иIэу щыт щхьэкIэ ди унагъуэм нэхърэ зыкIи нэхъ къулейуэ, хуэщIауэ псэутэкъым, си гуащэми «факъырэпхъукIэ» къыщIызэщын щхьэусыгъуэ иIэтэкъым. «ЗызыщIэж щыIамэ, зызылIэжи щыIэнт», – жиIащ пасэрейм. ЦIыхум езым хуэдэ зыгуэр игъэкъуаншэу щыпсалъэм деж егупсысын хуейщ езыр зэрыщытым, псалъэ дыдж хуэбутIыпщын ипэкIэ зыпщIэжын хуейщ уэри узэрымыгуэныхьыншэр. Дунейм мылъкуу телъым нэхърэ нэхъыфIщ къабзагъэр – гу къабзагъэр, псэ къабзагъэр. Мылъкур уэсэпсщ, кIуэдыжынущ. МыкIуэдыжынур къабзагъэрщ, пэжыгъэрщ.
Дунейр къыстеункIыфIащ. Iуэхуи-дэлъи си Iэ хыхьэжкъым. Хьэдэ згъей хуэдэ, махуэ псом къызокIухь. Си тхьэкIумэм итыр зыщ: «Факъырэпхъу, факъырэпхъу». Сыт сэ сыщIэфакъырэпхъур? Дэнэ и деж ар щалъэгъуар? Сыт хуэдэ щхьэусыгъуэ яIэ апхуэдэу къызэщыну? КIэлъыгъакIуэм щызэрахьэ хабзэр къытхуащIакъэ? Езыхэр алыхьбилыхькIэ мылъэIуамэ, сэ арэзы сымыхъуамэ, иджы лIы сратын мурад зэрамыIар къыжраIатэкъэ? ИтIани, апхуэдэу къызэщын я жьэ къекIуащ. СощIэ, си щхьэгъусэми а къэхъуа псори и гум щегъэв, ауэ къэзылъхуахэм яфIолIыкIри, зыри жиIэркъым, и щхьэр къыхуэмыIэту махуэр егъакIуэ. Япэм пщIантIэм щищIэу щыта Iуэхухэми гукъыдэж хуиIэжкъым. Псоми хуэIэпэлалэщ, хуэщхьэхынэщ. Сэ сыщыту е зэхэсхыу ищIэу, си гуащэм зыгуэр къригъэжьамэ, зытепсэлъыхьыр зыщ: мобыхэ я нысэм мыр къихьат, мор къишат, мобыхэ я щIалэм я щыкъум мыр къыхуащIат, мор къыхуащэхуат. НэгъуэщI псалъэмакъ унагъуэм илъкъым. А псори гуащэм зэриухыжыр зыщ: «Дэри нысэ 35 36
ЖьантIэ
диIэ мыгъуэти. Дэнэ мыгъуэм къриух мы факъырэпхъур?» Уфакъырэ дыдэми апхуэдиз хъуэныр гум тегъэхуэгъуейщ. Ар нэхъыщIэ гуэрхэм жаIэми, апхуэдэу гум ежалIэркъым, «щIалэщ, сыт къыгурыIуэрэ абы», – жыбоIэри уи тхьэкIумэ ибгъэхьэркъым, зыгуэр хуэдэурэ
укъол. Ауэ гъащIэ зылъэгъуа, абы и IэфIи, и дыджи зыхэзыщIа, илъэс щэщIым зи ныбжьыр щхьэдэха, ипкъ къикIам хуэдэу къыпхущытын хуей цIыхум ар мызэ-мытIэу къыщыбжиIэкIэ, ар хьэдагъэщ. Хьэдагъэ мыухыжщ. Дауэ абы иужькIэ узэрыщытын хуейр? Нэхъыжьми, сыт хуэдэ щытыкIэ уэ абы хууиIэнур? «Сыфакъырэпхъум срырефакъырэпхъу», – жыпIэу утIысыжыну? Ар зыхузэфIэкIын куэд щыIэу къыщIэкIынкъым. Зыми иужэгъужакъым къэзылъхуар. Абы щхьэкIэ Iей жаIэу, яхуэмыфащэ ирапэсу зигу техуэр ар бынкъым, къэзылъхуам хуэмыфащэу аращ. Аращ сэ сызэреплъыр.
А псори си щхьэгъусэм щыжесIэм (сыбукIами, сэ езым ар си гуащэм схужеIэнутэкъым), ину щатэри, и щхьэр ирихьэхащ. «УемыдаIуэ абыхэм, – жиIащ абы, псалъэ къэс ерагъкIэ къыдришейурэ. – Сэ уэ сызэрыпхущытыр бощIэ, уэр фIэкIа сэ нэгъуэщI сыхуейкъым. Адрейхэм жаIэм уемыдаIуэ, зэхыумых зыщI». Тыншщ ар жыпIэну, сытыгур уиIэн хуей, сыт хуэдэпсэ пхэлъын хуей апхуэдэ гуих псалъэхэр зэхыумыха зыпщIын щхьэкIэ? Ди тхьэ, къэбгъэщIауэ пIэрэ апхуэдэ псалъэ ерухэр зи гум тезыгъэхуэфын, зи псэм дэзыгъэхуэфын? Унагъуэ сыщимыхьэм апхуэдэ щыIэу къызжаIакIэ си фIэщ хъунтэкъым. Ауэ си унагъуэр сымыкъутэн щхьэкIэ, бын сиIэнум и хьэтыркIэ зыхуэзгъэшэчащ, си щхьэр къысхудэмыхьейми, губгъэн зыхуезмыгъэщIын, унагъуэр хузехьэкъым жезмыгъэIэн щхьэкIэ. Нэхъыжьхэм сабгъэдэувэу
сапэпсэлъэжыфынутэкъым, къызжаIэхэм хуэдэ яжесIэжыфынутэкъым. Ди унагъуэ щызекIуэртэкъым апхуэдэ хабзэ, дэ дапэпсэлъэжын дэнэ къэна, ди ади, ди ани игъащIэм бынхэм ящыщ гуэрым къытщIэкIияуэ зэхэсхатэкъым. УщыцIыкIум пхэмылъа хьэлыр балигъ ухъуа нэужь зыхэплъхьэну гугъущ, а дакъикъэм къыуах лейм урихулIэрэ уи щхьэм хуэмыфащэ гуэр къыбжьэдэкIами, абы ухущIегъуэжауэ, уи щхьэр фIэбудыжу къыбокIухь. Сэ иджы къысхуэнар зыти, лъэныкъуэ зезгъэзурэ сыгъырт.
Зэман дэкIри, хъыджэбз цIыкIу диIэ хъуащ. Сылъэтэнут, мы дуней псор зейр сэ зыра си гугъэжт. СыщIэгуфIэри зыт: иджы сабий сиIэ щыхъуакIэ, нэгъуэщIынэкIэ къызэплъынщ, къыстешхыхьыныр ягъэувыIэнщ, жысIэрт. «Узэрыгугъэу ухъумэ, уунэхъурэт», –
жыхуаIэрати, къуэрылъхум щхьэкIи нэхъ мащIэ хъуакъым хъуэн къызадзыр. Я унэ сыщIыщIэсыр сэркIэ я гу бампIэр ягъэтIысыну аращ жыпIэнт, зы махуэ укъыткIэлъыплъамэ. Зыми сыхабжэртэкъым, гуащэри тхьэмадэри зэрыгъэIущыжа хуэдэ, хьэIупс сащIат. Я благъэ я деж кIуэми, хьэгъуэлIыгъуэ кIуэну зыщIыпIэ унагъуэр ежьэми, зэ къызжаIакъым: «Уэ зыращ нысэу диIэр, зыхуапи накIуэ ди гъусэу», – жаIэу. Сэ пщIэ лей сыхуейуэ аратэкъым, си гъащIэми сигу къэкIакъым зыгуэрым пщIэ лей зыхуезгъэщIыну, ауэ унагъуэм щыщ ущыхъуакIэ, а унагъуэм щхьэкIэ плъэкI къыщумыгъанэкIэ, мы къытхыхьа цIыхубз цIыкIур зыгуэркIэ дгъэгушхуэнт, жыпIэу уигу къэкIын хуейкъэ? Хъыджэбз хьэщIэу къэкIуа къудейри, унагъуэр зыщIыпIэ хьэгъуэлIыгъуэ кIуэмэ, здашэ. Ар хабзэщ, гуапагъэщ, цIыхугъэщ.
ЦIыхугъэ. Сыту куэдыщэрэ дызэныкъуэкъуа абы сэрэ, сыту куэд сигъэшэча, зыхуэмыфащэ куэдым яхудэсчыха. Жэщыбгым ЖьантIэ
сыкъызэфIэтIысхьэжурэ, махуэм къызжаIа фIей къомым сахэпэщэщыхьыжу, пIэм сист. Нэпс сиIэжтэкъым сыгъыну. Щымыхъужым, си джатэр къисхыу утыкур схуэубыдынутэкъыми, си сабийр къасщтэри, си дыщ сыкIуэжащ. Си щхьэгъусэм сыщигъэIакъым, накIуэри сыкъишэжащ. И адэмрэ и анэмрэ япэщIэмыувэфми, сщIэрт, сигукIи си псэкIи зыхэсщIэрт фIыуэ сыкъызэрилъагъур, арат и гум псэхупIэ къезымытыр. МафIитIым яку дэтт лIыр, цIыху гу щабэр, псэ дахэр. Зыми и жагъуэ ищIыну хуейтэкъым, псори зэгуригъэIуэн и мурадт. Езыри узыншэтэкъым, и гур къеузырт, дызыхэт бэмпIэгъуэ къомыр къыхыхьэжати, и фэр икIырт. А псори ялъагъут сызыхэс унагъуэм, ящIэрт псори, ауэ иджыри зэ жызоIэри, «сыхуэмыфащэу» сызэришар дэнэ и дежи къыщыдрагъэжейрт. ЦIыхугъэ уиIэн хуейтэкъэ уи псалъитI я лъабжьэ зэрыбгъэубыдыжыну? Сыщахьа пщыхьэщхьэм унагъуэм ис псоми жаIат сэр фIэкIа зыри кърамыгъэшэну, куэд щIауэ къысщIэхъуэпсу. Сытыт а илъэсым къэхъужар? Ди унагъуэр нэхъ тхьэмыщкIэ хъуат, хьэмэрэ сэ си хьэл-щэным зихъуэжат? Пэжщ, узыхыхьа унагъуэм зы тхьэмахуэм ягу къыпщыкIынкIэ хъунущ, я унагъуэм илъ хабзэр къыумыщтамэ, задумыгъэкIумэ, умыкIуэмытэмэ, ущхьэхынэмэ, уи хабзэ абы щыбгъэувыну ухэтмэ. ЦIыхугъэр дыкъуакъуэ хъуамэ, абы кърикIуэнур щIагъуэкъым. ЦIыхугъэр – псалъэшхуэщ, абы къызэщIеубыдэ псори. Сыт дэ дызыщIапIыкIар? Дэтхэнэ зы адыгэ унагъуэри сыт зытепсэлъыхьыр, нэхъыщIэ щыщIэсым деж? ЦIыхугъэм, хабзэм, нэмысым. Ауэ псоми я унагъуэ илъ ар? Унагъуэ псоми щагъэзащIэрэ? Щызэрахьэрэ? Ди жагъуэ зэрыхъунщи, щызэрахьэркъым, щагъэзащIэркъым. Уи мыгугъэ, апхуэдиз зэрыжысIэм щхьэкIэ, сэ сыбегъымбару, хьэмэрэ хабзэм, нэмысым къемызэгъ гуэр си хьэл-щэным хэмылъу. Гуэныхьыншэ щыIэкъым, си псалъэкIэ, си IуэхущIафэкIэ сэри мыхъун гуэр схэлъу къыщIэкIынщ, ауэ сэри сыщыцIыхукIэ, адэ-анэ сыщагъэсакIэ, унагъуэ сихьэу бын щызгъуэтакIэ, япэу сызэгупсысыр зыщ: цIыхум, гъунэгъум, сызыхыхьа унагъуэм я пащхьэ емыкIу къыщызмыхьу сызэрыпсэунырщ.
Си щхьэгъусэм и узыншагъэр екIакIуэрт. И гум къыхигъэзыхь хъуат. Гуащэ-тхьэмадэм я псалъэмакъым дигъэпсэуртэкъыми, «сэ уэ зыри щыбжезмыIэкIэ, абыхэм я псалъэм уемыдаIуэ», – жиIэ щхьэкIэ, абыи и фэр икIырт, и бгъэр иIыгъыу нэху къыщытещхьэ щыIэт.
Илъагъут лей къызэрыстехьэр, лажьэ сызэримыIэр, къарууи зэфIэкIыуи сиIэр унагъуэм зэрислъхьэр. Зы жэщ гуэрым къызжиIащ: «Нинэ, дэ мыпхуэдэу дыпсэуфынукъым. Сэ си адэ-анэм яжесIэнщ, унэ гуэр къэдгъэщэхуи, дыдэгъэкI. ПщIэну щыткъым, щхьэхуэу дыпсэумэ, езыхэми дэри ди Iуэху нэхъыфI хъуну къыщIэкIынщ». Сэ ар хуэзгъэдэхатэкъым. Ауэ, тхьэмахуэ дэкIри, си щхьэгъусэм жиIар нэхъ хэкIыпIэфIу къэслъытащ. МафIэ къызадзыр нэхъ кIащхъэ хъуртэкъым, нэхъри зэщIэблэрт. КъызгурыIуат сэ пщIантIэм сыдэсу зэрамыдэнур, сыкъалъэгъуамэ, зраIуэнтIэкIыу щIадзат. Си сабийр къащтэу я IэплIэ щагъэфIэн дэнэ къэна, ар сIыгъыу бжьэщхьэIу сыкъебэкъуамэ: «Сыту умыукIытэрэ, мы хъыдан жэрумэр пIыгъыу щхьэ ди пащхьэ укъиувэрэ?» – жаIэрт. Унагъуэм, лъэпкъым къахэхъуа си сабийр абыхэм я пащхьэ измыхьэмэ, хэтыт-тIэ ар зи пащхьэ исхьэнур? Дэнэт сыздэкIуэнур, хэтыт сэ абы щызгъэгуфIыкIын хуейр? Щхьэ шыгъуэгу защIэкIэ сыпсэун хуейт, си нэр къысхузэтемыхыу, си сабийм 37 38
ЖьантIэ
сыщыукIытэжу? Ар си Iэблэм тесу сакъыхуэкIуатэкъым си гуащэтхьэмадэм. Делагъэ, хьэбыршыбырагъэ якIэлъызесхьатэкъым.
Унэ къэтщэхури, дыдэкIащ. Тыншщ «дыдэкIащ» жыпIэну. Сэ сызижагъуэр пщIантIэм дэукI. Адэ-анэм ар яфIэфIми, къыбжамыIэф щхьэкIэ куэд щIауэ узыхагъэкIыну ягу илъми, хьэлъэщ а Iуэхур, нэпсыншэу зэфIэкIыркъым. Гум еуэ псалъэ дыдж куэди зэхыбох. «Факъырэпхъум си къуэр игъэкIуэдыну деш», – къыскIэлъидзащ си гуащэм. Аргуэру – факъырэпхъу. Уигу фIы щыщIэнт. Мурад сщIащ, си псэр пытмэ, дыздэкIуэ щIапIэр жэнэт схуэмыщIми, абыхэм жаIам хущIегъуэжу зэзгъэпэщыну. НетIи зэрыжысIащи, си щхьэгъусэр IэпщIэлъапщIэт, зэIусэм псэ хелъхьэ жыхуаIэм хуэдэт. Зы пхъэ кIапэ и закъуэ къезгъэIэтакъым, зы чырбыш трезгъэлъхьакъым, зы гъущI Iунэ хезгъэукIакъым, сыдэмыIэпыкъуу. Тыншу ущыпсэу хъууэ, унэр зэдгъэпэщыжащ, хадэр зыхуей хуэдгъэзащ. ФэрыщIагъ лъэпкъ хэмылъу, ди гъунэгъухэр щыгуфIыкIырт ди псэукIэр зэредгъэфIакIуэм, нэхъри дытрагъэгушхуэрт. Хамэхэр къакIуэрт, къыдэхъуэхъурт, дылIами дыпсэуми зымыщIэр дыкъызыдэкIа пщIантIэм дэсхэрат. Абы дризэгуэпырт, апхуэдизу дыкъалъагъу мыхъуну етщIар къытхуэщIэртэкъым. ГъэщIэгъуэныракъэ, апхуэдиз зэгуэп си гущхьэм телъ пэтми, аддэ жыжьэу си псэм зы гуфIэгъуэ гуэр зыхищIэрт. Пщыхьэщхьэ къэс слъагъужырт махуэм сщIар, зыхэсщIэрт си щхьэгъусэр, къысхуэарэзыуэ, гуапэу къызэрызэплъыр. Зы ятIэ IэмыщIэ фIэкIа унэм щызмыхуами, зы пэш фIэкIа сымыгъэкъэбзами, зэрыжаIэщи, зы псы пэгун фIэкIа унагъуэм къизмыхьами, сщIар псыхэкIуадэ хъуртэкъым, Iэмал иIэтэкъым си щхьэгъусэм абы гу лъимытэнкIэ, хуэфащэ псалъэ гуапи къызжимыIэнкIэ. Сэ хьэдрыхэ сыкъыщIэкIыжу, дунейм сыкъытехьэжа къысщыхъурт, си нэм илъагъу псори сфIэщIэщыгъуэт. ГъэщIэгъуэныракъэ, сэ теслъхьэртэкъым ар дыкъызэрыдэкIам, щхьэхуэу дызэрыпсэум. Абы сегупсысынуи сыхущIыхьэртэкъым, а илъэситI сазэрыхэсар ауи сигу къэкIыжыххэртэкъым. Си гуфIэгъуэр, гъащIэр щIэщыгъуэ сщызыщIыр, абы хузиIэ гукъыдэжыр къыщIэзыгъэстыжар зыт: мы щIапIэм дыкъызэрыкIуэрэ псалъэ фIей, псалъэ дыдж зэхэсхатэкъым. Си щхьэр къабзэ хъужат, си гур псэхужат, си псэр тыншыжат. Си гуащэ-тхьэмадэри, си пщыпхъухэри, си пщыкъуэри нобэ къыкъуэмыкIами, зэман дэкIмэ, ахэри къэкIуэнщ, зи къуэ, зи дэлъху зыужэгъужа щыIэкъым. Дэ дыкъалъагъуну ягу темыхуэми, къытхуэмейми, щхьэгъусэм щхьэкIэ дабгынэнкъым», – жысIэрт сэ. Си щхьэгъусэми куэдрэ жесIащ: «Уэ урабынщ, адэ-анэм, къыбдалъхуахэм я гуэныхь къыумыхь, дыхьи лъагъу. Сэ хьэIупс сыкъащIа щхьэкIэ, я къуэрылъхури ящIын? Здэшэурэ кIуэ». Сыхуейтэкъым абы и гуэныхь къэсхьыну. «Сэ сыкъыщамылъагъукIэ, уэри сабийри фыдэзгъэхьэнукъым», – жысIэу пэзубыдыфынутэкъым. Ар цIыхугъэншагъэт,
пхуэмыпшыныжын гуэныхьт.
Сэ куэдрэ сигу къокIыж зы Iуэхугъуэ. ФIы дыдэу си нэIуасэ хъыджэбз гуэр яшат унагъуэ бэлыхь гуэрым. Зыхыхьар адыгэ унагъуэ гъэпсат, а зы щIалэрат яIэри, ехьэжьауэ хьэгъуэлIыгъуэр худахащ. ЩIымахуэт гуфIэгъуэр щекIуэкIри, машинэ псынщIэу щыIам нэмыщIыжкIэ, шы Iэжьэ тIощI къызэрагъэпэщри, кърихьэлIахэр, нысащIэри я гъусэу, махуэ псом кърашэкIащ, шы Iэжьэ къэс тумэнитху иритащ. Унагъуэм благъэ я куэдт, етIуанэу зыхуащIэн щыIэтэкъыми, зыкъытрафыщIэжащ. Дыщэ, дыжьын, щыгъын лъапIэ – зипэ-зипэкIэ ЖьантIэ
абы кърамыхьэлIа щыIэтэкъым. ЩымыIэр зыт: лъагъуныгъэ. Хъыджэбзым щIалэр зэ фIэкIа илъэгъуатэкъым, ари хьэщIапIэ кIуауэ. ЕтIуанэу щыхуэзам, си цIыхугъэ хъыджэбзыр лэжьакIуэ къикIыжу гъуэгу тету арати, машинэм къригъэтIысхьэри, макIуэ-мэлъей, къихьат. Хъыджэбзым и унагъуэр къулей дыдэу псэурт, апхуэдэу зэрыщытыр зышахэми ящIэрти, нысэр я Iэгум ису кърахьэкIынут. Псы цIынэ къудей ирагъафэртэкъым, шхын упщIыIужа ирагъэшхыртэкъым, жиIар унафэт, игу къихьар ищIэнут. Махуэ псом и щыгъынымрэ и нэкIумрэ кIэлъыплъ фIэкIа, шей къудей игъэвэнутэкъым, зыгуэрым и щыгъын фIей ижьыщIын дэнэ къэна. А псор ягу ирихь уи гугъэт гуащэ-тхьэмадэм? Ажалым хуэдэу къащыхъурт, ауэ нысэм и дыщым я къулеигъэм, я мылъкум бзагуэ ищIырт. «Ахэр ди благъэщ», – жаIэн щхьэкIэ нысэр сабий гъэфIэным хуэдэу зэрахьэрт, а дыщым къикIауэ зы кIэпIейкIэ и уасэ ямылъагъуми. Ди зэманым къаруушхуэ иIэщ мылъкум. Ди хабзэри, нэмысри, цIыхугъэри абы и лъабжьэ хъуащи, щIепIытIэ, мылъку нэмыщI нэгъуэщI гуэр щыIэжу зымыщIэхэр куэд мэхъу.
НтIэ, мис апхуэдэу, зыхыхьа унагъуэм илъэсым нэблагъэкIэ яхэсащ си нэIуасэр. Зы махуэ гуэрым, и тхьэмадэри гуащэри бэзэрым кIуауэ, и лIыр ежьауэ къэту, машинэ кърихулIэри, къыхуахьаи, езым ихьаи ирилъхьэри, «узыншэу фыщыт», – яжримыIэжу, и дыщ кIуэжащ. Дыщи дыжьыни ишэри. Сыт хуэдизрэ емыныкъуэкъуами, къахуэкIуэжакъым. И адэ-анэм зыщыхуагъазэм, псалъищщ къыжраIар: «Ар фи деж щозэш». Абы къикIыр зыщ: дэ зэрыдгъэпсэуам хуэдэу ди пхъур фэ фхуэгъэпсэукъым. Захуагъэ ар? Захуагъэ сщIэркъыми, делагъэщ. Пхъур унагъуэ щихьакIэ, унагъуэм щимыщIа, щумыгъэщIа, зримыхьэлIа куэд ирихьэлIэнкIэ, ищIэнкIэ хъунщ. «Унагъуэ ущихьакIэ – зегъэзэгъ, дэчых зигъэIэ, зыхуэгъэшэч», – жыпIэным и пIэкIэ, «ди пхъур фогъэзэш», жыпIэу губгъэн щIахуэпщIын щыIэкъым. Апхуэдэ зы щхьэусыгъуэ сэ къысхуащIамэ, сыщIатIэнти.. Арыншами, псэупIэ къызатыртэкъым. Гуащэ псалъэмакъыр дыбгына пщIантIэм къыдэкIри, дыздэIэпхъуам нэсат: сэ
нэхърэ нэхъ мыкIуэмытэ, нэхъ IэфIейлъэфIей дунейм темыту сагъэвурт. Зыкъомрэ секIуэкIащ, «я щхьэ зэрыхьщ, седэIуэнкъым, си унагъуэ зэрызгъэфIыным иужь ситынщ», – жысIэурэ. Ауэ «ткIуэпсми мывэр пхрех», жаIэркъэ. Ахэр, мыувыIэжу, къыщыптепсэлъыхькIэ, пхуэшэчыркъым узэгуэмыпу, уи гум зимышхыхьыжу, уи гукъыдэжыр мыкIуэщIу къанэркъым.
Дауэ щымытми, сыт хуэдэ псалъэ дыджкIэ къызэмыщми, уэрамхэми, гъунэгъухэми «сыщызэпкърамыхми», си щхьэгъусэр къысхуэгупцIанэт, фIыуэ сыкъилъагъути, си гур кIуэдыртэкъым. «Ешым, увыIэжынкъэ», – жысIэурэ, си унагъуэр зыхуей зэрыхуэзгъэзэным иужь ситт. ФIыуэ сщIэрт си щхьэгъусэм игури и псэри къызэрысхуэкъабзэр. Сытыт-тIэ нэгъуэщI насыпу сэ сызыхуейр?! Аратэкъэ дэтхэнэ цIыхубзри зыщIэхъуэпсыр – и лIым фIыуэ къилъагъуу псэуныр? Куэдрэ сегупсысыжырт, сыщIегъуэжауэ си щхьэр фIэзудыжырт гуащэ-тхьэмадэм жаIэхэм щхьэкIэ сыгубжьу сызэрыкIуэжауэ щытам щхьэкIэ. Щхьэ зэгуэзгъэпынкIэ хъуат си щхьэгъусэр, накIуэкъэкIуэжу щхьэ гугъу езгъэхьат? «ЦIыхубзым и щхьэцыр кIыхь щхьэкIэ, и акъылыр кIэщIщ», жыхуаIэр пэжу къыщIэкIынщ. Апхуэдэу щымытмэ, ди гуащэм е ди тхьэмадэм дигу иримыхь гуэр жаIамэ, 39 40
ЖьантIэ
щхьэ зыдгъэкIэрахъуэу ди анэ и кIэкъуащIэ дыкъуэлъэдэжрэ? А псори щIэтшэчын хуей, ди гъащIэкIэ дыдэпсэуну унагъуэ дыщIихьа щхьэгъусэм щхьэ демыупщIрэ, щхьэ демыдаIуэрэ абы жиIэм? Щыуагъэ ар? Сэ сызэреплъымкIэ, щыуагъэшхуэщ. Сэри сыщIэпхъуэжат. Згъэунэхуащ а «насыпыр» зищIысыр. Пэжщ, лIы псори зэхуэдэкъым, я дыщ зыгъэзэж псоми яIэ щхьэусыгъуэри зэщхькъым. Ди къуажэ къыщыхъуат мыпхуэдэ Iуэху. СабиитI и Iэблэ зырызым тесу, цIыхубз цIыкIу гуэрым и дыщ къигъэзэжат. Къуажэдэсхэм апхуэдэ Iуэху я щыпэлъагъуу аратэкъым бзылъхугъэ цIыкIум къызэригъэзэжар щIагъэщIэгъуар. НетIи жысIащи, къэхъум къэхъур апхуэдэтэкъэ. ЩIагъэщIэгъуар зыт: бзылъхугъэ цIыкIур щапIа унагъуэмрэ зыхыхьамрэ нэхъ унагъуэ узыншэ, псалъэмакъыншэ, нэмысыфIэу ябж жылэ псом дэстэкъым. Псори къызэрыкIар зы мыхьэнэншэ тIэкIут: гуащэмрэ тхьэмадэмрэ хуейт нысэм и лэжьыгъэр къигъанэу, унэм дэсыну, хадэм илэжьыхьыну. «Абы къипхыр пщэмэ, уи улахуэм нэхърэ нэхъыбэ къыпхэхъуэнущ», – арат зытракъузэр. Нысэм идакъым. Ди зэман хьэлъэм псори дылажьэу щытмэщ дыщыпсэуфынур, пенсэми егупсысын хуейщ» – яжриIащ. Нэхъыжьхэм ядакъым. Ямыдам хуэмыдэжу, «Ди нысэр къыдэдаIуэркъым», – жаIэри хьэIупс ящIу щIадзащ. «Дэ, – жаIэрт абыхэм, – къуэ тIощI диIэкъым, нысэ тIощIи диIэнукъым, уэ зыр укъыщыдгъуэтакIэ, уи бын упIыжу унэм шIэс, хадэр зехьэ, абы къыдитыр зэгъэкIуэкI». ЩIалэри и адэ-анэм я телъхьэ хъуати, «сэ узгъэшхэфкъэ, щIэс унэм», – жиIэрт.
Хэт-тIэ абыхэм ящыщу бгъэкъуэншэнур? Зы къуэ закъуэ фIэкIа зимыIэу, нысэ ди унэ къихьэу, ди унагъуэр, ди хадэр тхузэрихьащэрэт, жаIэу, игъащIэ лъандэрэ абы щIэхъуэпса лIыжь-фызыжьыра? Хьэмэрэ зи адэ-анэр фIыуэ зылъагъу, абыхэм жаIэр тIу зымыщI, а тIум нэхъ лъапIэ зимыIэ къуэра? Е егъэджакIуэу лажьэ, зэманым и хьэлъагъри, унагъуэр жылэм хэгъуащэу псэун зэрыхуейри, жьы хъуа нэужь, а нэхъыжьхэр къащыщхьэщымытыжым деж, пенсэ гуэр къыуатын зэрыхуейри къызыгурыIуэ нысащIэ цIыкIура? Зэ еплъыгъуэкIэ, ахэр псори захуэщ, дэтхэнэ зыри езым и къэухьым къызэритIэскIэ мэгупсысэ. Жылэм ар Iэджэуи щагъэву, ауэ сэ сызэреплъымкIэ, нысащIэ цIыкIур схуэгъэкъуаншэркъым. Дэ псори дыщIэпсэур ди бынунагъуэращ, псом хуэмыдэу, ди быныращ. Ди адэ-анэхэри, я кIэтIийр я вакъэ лъэпсу щIэпсэуар дэращ. Дауэ-тIэ ахэр зыхуей хуэмызэу, уэ къэбгъэкIыр пщэжу узэрыпсэунур? Уи быныр балигъ хъуауэ, уэ уи пенсэ кIуэгъуэм кIэпIейкIэ къыуамыту, абыхэм уащыгугъыу, дауэ узэрыхъунур? А нэхъыжь апхуэдэу узыгъэIущхэри псэуну абы щыгъуэ? Пэжщ, «жыгыжьыр иту жыгыщIэр йобэт», – жаIэ, къэхъунур пщIэнукъым, ауэ, итIани, умыгугъэу, умыгупсысэу хъуркъым. Дэ ди гъащIэр гугъэ защIэу зэхэлъщ: дыкъызэралъхурэ фIым дыщогугъ, ди бгыр щIэкъузауэ абы дыщIобэн. Аращ сэ а бзылъхугъэ цIыкIур щIысхуэмыгъэкъуаншэр. Щхьэгъусэ иIакъым абы, ар къэзышар «папэрэ мамэрэ» я къуэ гъэфIэнт. Сэ жысIэркъым адэ-анэм едэIуэн хуэмейуэ. Адэ-анэм емыдаIуэмэ, зэи насып иIэнукъым, ауэ унагъуэ пщIыну фыз къыщыпшакIэ, бынитI щыбгъуэтакIэ, зыгуэрым уегупсысын хуейщ. А зыгуэрыр – уи унагъуэрщ: уи бынырщ, нэгъуэщI лъэпкъ, нэгъуэщI унагъуэ къипшу къэпша уи щхьэгъусэрщ. Абыхэм, дэтхэнэ зыми, я пщIэ, яхуэфащэ гулъытэ ягъуэтыжын хуейщ. Ямыгъуэтыжрэ – ар абыхэм щхьэкIэ гуауэшхуэщ. ЖьантIэ

Гуауэ. Зыми ищIэркъым ар къыщыкIуэнур. КъыздикIыну лъэныкъуэри тщIэркъым. А щымыIэжыныр уэрамым дэт хуэдэщ, хэт згъэгуIэн, хэт хэзгъэщIэн, жиIэу. СыткIэ сигу къэкIынт дэ ар Iэ щIыIэкIэ къытхэIэбэну? ДызэрыIэпхъуэрэ аргуэру щIалитI диIэ
хъуауэ, дахэ дыдэу дыпсэурт. Дэр щхьэкIэ сыт жаIэми ди тхьэкIумэ идгъэхьэртэкъым. ГъащIэм и IэфIыпIэм дыхыхьэу арат, нэхъыфIыж дыхъуащэрэт, жытIэу. Ди гупэр гъащIэм хуэдгъэзауэ, фIым дыхуэплъэу псэун щIэддзауэ, уэщхъуэдэмыщхъуэу си щхьэгъусэр дунейм ехыжащ. Ущызэдэпсэум и деж уи пщIыхьэпIэ къыхэхуэркъым апхуэдэ къэхъуну, уеблэмэ зэмани бгъуэтыркъым абы уегупсысыну. ЗыгуэркIэ уи гупсысэм къыхэхуэми, узохъурджэуэж апхуэдэ шынагъуэ уигу къызэрыкIам щхьэкIэ, уи гупсысэр нэгъуэщIым тыбоухуэж. Ауэ шынагъуэщ а дакъикъэр. Шынагъуэ къудей мыхъуу, дунейри гъащIэри щиухыр абдежщ. Мыпхуэдиз псалъэмакъ фIеймрэ гуэныхь мыухыжымрэ зытез дунейр къигъанэу, псалъэмакъи, гуэныхьи, псапи здэщымыIэ нэгъуэщI дунейм зи псэр щытыншыжа щхьэгъусэм сыщыщхьэщысым сигу къэкIыр зыт: сыт иджы адэкIэ? АдэкIэ кIыфIыгъэт, гуIэгъуэт, сыт хуэдэу си акъылыр къезмыхуэкIами, хэкIыпIэ гуэррэ нэхугъэ кIапэрэ къысхуэгъуэттэкъым. Илъэс тIощIрэ щым уиту, сабиищым уи кIэкъуащIэр яIыгъыу, фызабэу укъэнэныр гужьеигъуэт. Сэ къыщIыхьи щIэкIыжи слъагъутэкъым, гъыи-бжэи зэхэсхыртэкъым, дэгу-нэф сыхъуат псом щхьэкIи. Си нитIыр зытедияр унэкум илъ си щхьэгъусэрат. «Уемыплъ, тIасэ, апхуэдизрэ, ар фIыкъым», – жаIэрт фыз гуэрхэм. Сэ сышынэрт си нэр къытезгъэкIын, нэгъуэщI щIыпIэкIэ сыплъэмэ, зыгуэр жиIэну къысщыхъурт.
Ди тхьэ! Щхьэ укъысхуэзалыма апхуэдэу? Си гъащIэм уи Iей жысIатэкъыми, узиIупэтелъ мыгъуэти жэщи махуи! Сыщылъэпэрапэми, лъэкIампIэщIэуэ къысхуэпщIу, щхьэ сибудыпа, щхьэ уемыплъарэ мо псэ зыIуплъхьа сабиищым я къэкIуэнум? Я гъащIэр кIыхь-кIэщIми, «папэ» жаIэу зыкIэлъыджэн ямыIэу дауэ къыпхуэгъэна хъарып насыпыншэхэр? Тобэ, сыт хуэдэ гуэныхь сэ сщIар уэ IэщIыб сыкъэпщIыну, апхуэдиз хьэзаб къыстеплъхьэну? ПлъапIэу сиIар иджы унэкум илъ си щхьэгъусэ дыкъызэхэзынамрэ си сабиищ зи нэпс мыувыIэхэмрэт.
УпщIэр куэд мэхъу, щхьэр дэуназэрэ уи гур пIэпихыу. Згъуэтыркъым жэуап. Дэни ар къисхын, гуауэм сызэщIиIулIауэ, щхьэр мылэжьэжмэ, гупсысэ симыIэжмэ, акъылыр зы упщIэм хэхауэ схутемыубыдэмэ? Си гум илъыр зыт: сыту насыпышхуэт мы нобэ кхъэм яхьынум и гъусэу сэри сахьамэ, сабий быныр адэншэу зэзмыгъэлъагъун щхьэкIэ. Сыти си гъащIэж, сыти си псэуж сэ? Насыпыр щызыхэсщIэ дыдэм сIэпыхури къутащ. Къутащ, си гъащIэкIэ схузэкIэрымышхэжыну, къысхуэмыщыпыжыну. «Зыр лIа щхьэкIэ, зым зилIэжрэ?» – жаIэ. СщIэркъым, пэжу къыщIэкIынщ ар, ауэ зыплIэжынуми, зумылIэжынуми – ар пIэщIэкIам елъытащ. Си цIыхугъэ гуэрхэм я щхьэгъусэм щытепсэлъыхькIэ жаIэхэм хуэдэ си лIым дэслъэгъуауэ щытамэ, гурыщхъуэ сигъэщIамэ, пщIэну щыткъым, си
гуауэр нэхъ кIащхъэ зыщIын щхьэусыгъуэ гуэр къэзгупсысынт, абы щхьэкIэ щIыIэ гуэр си гум къыдэжеижынт. Ауэ дызэрызэдэпсэурэ,
Iей дэслъагъун дэнэ къэна, фэрыщIу къызбгъэдэту, къызэпсалъэу гурыщхъуэ сигъэщIатэкъым. Арат си гуауэр мину къыщIыстехьэлъэр, арат сызымыгъэбауэр, сызыпIытIыр, цIыху сэфэтым сизыхур. 41 42
ЖьантIэ
Си щхьэгъусэр даха нэужь, унэри пщIантIэри зэуэ нэщI
хъуащ. ПщIэрэ, сэ езыр сыкъэщтэжат, делэ сымыхъуауэ пIэрэ, жысIэри. Телевизор уеплъу уздэщысым, уIэбэрэ бгъэункIыфIмэ, и макъри къигъэлъагъуэри зэуэ пичкъэ? Мис абы ещхьт си Iуэхур, Iэбэу, зыгуэрым гъащIэр игъэункIыфIа хуэдэт. Гъы макъи, цIыху зэхэзекIуи щыIэжтэкъым, зы щIытI куу гуэрым сехуэх хуэдэ, си щхьэр уназэрт, си Iэпэ къудей схуэгъэхъейртэкъым, си къарум къызэрихькIэ сыкIийрт, ауэ си жьэм быхъ къыжьэдэкIыртэкъым.
Тобэ, сыт къарум гъащIэм сыкъыхуигъэплъэжа, дунейр сигъэлъагъужа, си быным сыкъыхинэжа? Пэжу къыщIэкIынщ, укъызэрынэжыну зыщI, жыхуаIэр. Гуауэр – гуауэщ, абы и дамэ щIыIэм ущIиуфамэ, дунейр къэщэщэжа, уи гъащIэм и гъунапкъэм унэса, адэкIэ хьэдрыхэ мащэ кIыфI фIэкIа щымыIэж къыпфIощI. Абдеж уи ади, уи ани, уи быни, уи Iыхьлыи уегупсысыжыркъым, уи щхьэм щыкIэрахъуэр зыщ: сэ щхьэ сынэхъ лейт, щхьэ сэ къыстепсыхэнкIэ хъуа мыпхуэдэ гуауэр? Уи щхьэм нэсыркъым ар зэрыIыхьэ мыгуэшыр, нобэ уэ уи пщIантIэ щытепщэмэ, пщэдей ар зыхуеблэгъэнур пщIэнукъым. Ди тхьэм цIыхур къигъэщIри, абы и ужь гуауэри къриутIыпщхьэжащи, пщIэркъым къэхъунур, пщIэркъым, ар къыбжьэхэуэу, гуфIэгъуэу плъэгъуар дапщэщ къыпIуригъэупщIыIуэжынуми. Пэжу къыщIэкIынщ ди нэхъыжьхэм ажалми ухуэхьэзыру ущытын хуейщ, жыхуаIэр. Апхуэдэу укъызэмыплъ, сэ ар си фIэщ мэхъу, сыт щхьэкIэ жыпIэмэ кIэух зимыIэ щыIэкъым, псори абы декIуэлIэжынущ. ИтIанэ, ажалым махуэ къэс егупсыс, жаIэркъым нэхъыжьхэм. Абы нэхъыбэрэ уегупсысыху, гъащIэри нэхъ хьэлъэ, мыIэфIыж хъунущ. Ар щIыжаIэр уамыгъэжэкъуэн, а гъунапкъэр къызэрыпщIэлъыр зыщумыгъэгъупщэн,
абы унэсмэ, «а бетэмал» жыпIэу, уи блэкIам ухуэмыхъущIэжын щхьэкIэщ. Ажалыр шынагъуэкъым. Шынагъуэр – цIыхум и бзэ фIейм, дыджым ар къыуигъэлъыхъуэмэщ, гъащIэм нэхърэ ажалыр нэхъ жэнэту къыпщигъэхъумэщ. Дапщэрэ седжа сэ а ажалым, сыт хуэдизрэ къэслъыхъуа, сызыхыхьа унагъуэм я бзэм срихулIэурэ! Ар жыпIэжкIэ зи фIэщ хъун щыIэкъым, зытхыжыфыни щыIэу къыщIэкIынукъым. А псор уи фIэщ хъун щхьэкIэ, уи нэкIэ плъагъун, уи тхьэкIумэкIэ зэхэпхын, кIуэцIыкIыщIэкIэ бгъэвын хуейщ.
Сэ жысIэркъым гуащэ псори хьэрэмщ, нысэхэр хьэлэлщ, жысIэу. Алыхьым жимыIэкIэ апхуэдэ сигу къэкIыну, апхуэдэ гуэныхь къэсхьыну. ЦIыху псори зэрызэмыщхьым хуэдэщ гуащэхэри нысэхэри зэрызэхуэмыдэр. Ауэ гуащэмрэ нысэмрэ я закъуэ къуаншэр, ахэр щызэмызэгъым деж? Сыт тхьэмадэм ищIэн хуейр а тIур щызэмызэгъкIэ? Ихьын хуей абыкIэ жэуап тхьэмадэм? Шэч хэлъкъым, ихьын хуейщ. ПыIэ зышхьэрыгъ нэхъыжь пщIантIэм дэсащэрэт, щIыжаIэр абы дэсхэр зэгуригъэIуэну, зэгурымыIуэмэ, къуаншэмрэ захуэмрэ зэхигъэкIыну, лей зылъымысыпхъэм лъимыгъэсыну, къуаншэр игъэIущыну, гъуэгу
захуэ тришэжыну аращ. Сэ схужыIэнукъым си тхьэмадэм пщIэ имыIэу, зыдэс къуажэм, районым и цIэр фIыкIэ щрамыIуэу. Пенсэм кIуэхукIэ пэрыту, депутату хахыу лэжьащ, абы и цIэ ипIуамэ, пщIэ лей къыпхуащI, жыхуаIэм хуэдэщ. Апхуэдиз пщIэрэ щхьэрэ къуажэми, районми, республикэми щызиIэм и унагъуэкIэ пщIэуэ абы и ныкъуэ иIамэ, уи фIэщ щIы, а сэ схуэмыфащэу къызжаIахэр къызамыпэсынт. Си тхьэмадэм и закъуэкъым а «узыр» иджыпсту зэфыкIыр. «Фи щхьэ зэрыхьщ». «Фэ щыщIэвдзакIэ, фэ фухыж», «ЛIыр цIыхубз Iуэху хэIэбэркъым», – жаIэу къуэгъэнапIэм къыкъуэплъ тхьэмадэ дапщэ ЖьантIэ
щыIэ? Дапщэрэ жаIа, дапщэрэ ятха: «Маржэ хъун адыгэлIхэ, фыздынэсам фегупсысыж!» – жаIэу. Куэдым сагъэкъуэншэнкIэ хъунш, куэди къысхущIэбжэнщ, ауэ сэ згъэзахуэркъым къэслъытэркъым мазищплIыкIэ зи фызыр сондэджэракIуэ Урысейм изыутIыпщхьэр, езым зыгуэркIэ уелъэIуарэ и фызыр мыарэзымэ, къыпхуищIэну хуейми, икIуэтыжыр. Языныкъуэ цIыхухъухэм жаIэ: «Зэманым, конституцэм дигъэунэхъуащ, цIыхубзхэр ди пщэм къыдигъэтIысхьащ». Зэманри конституцэри сыт щIэбгъэкъуэншэнур пщэдджыжь къэс уи пэшым къыщытэдж щхьэгъусэр уи жыIэ едаIуэу пхуэмыгъэсамэ? Зыри
къуаншэкъым, къуаншэр унэм ис лIыращ, хъунри мыхъунри и щхьэгъусэм иригъащIэу, здэкIуапхъэми здэмыкIуапхъэми игъакIуэу, жыIэпхъэри жымыIэпхъэри жригъэIэу. Мы дунейм лъэпкъ тету къыщIэкIынкъым адыгэм нэхърэ цIыхубзым нэхъ пщIэшхуэ хуэзыщIу щыта. Ауэ, сыт хуэдизу ар имыгъэлъэпIами, имыгъэлъэгами, унафэ щIыным нигъэстэкъым. Унагъуэм унафэщIитI ис хъуамэ, ар унагъуэжкъыми, нэмыси насыпи абы илъынкIэ ущымыгугъ.
Ди тхьэ! Сыту лIыфI сIэщIэпха уэ! Сыту удынышхуэ къызэбдза, дыркъуэшхуэ си гущхьэм къытебдза. Илъэс дапщэ дэкIа абы лъандэрэ, псы дапщэ ежэха, итIани, нобэ хуэдэщ си гуауэр щызгъеижыр. Сэ сызижагъуэми, ялыхь, къыжьэхыумыгъауэ апхуэдэ гуауэ. Зы махуэ гуэрым апхуэдизкIэ сызэрихуэрт си гуауэми, сытIысри усэ гуэр суцIырхъащ, нэхъ гупсэхугъуэ згъуэтыну пIэрэ, жысIэри. Ауэ сэ тхылъымпIэм щысхуэIуэтэнт си гум щызэтрихьа псор? ЕмыкIу мыхъунумэ, сыкъыпхуеджэнт. 43
ГъащIэр щIэращIэрт, махуэр дахащэт.
ЩIымахуэр щIыIэми, си гу бдэхуабэрт.
Псэр темыпыIэт, гъатхэр къихьамэ,
СыщыгуфIыкIырт, удз къыхэжамэ.
Къуалэбзу цIыкIухэр къэлъэтэжами,
Сабийр гуфIэжу къыщIыхьэжами,
БдэгуфIэрт си гур, псэр темыпыIэт,
СынасыпыфIэт, схуэдэ щымыIэт.
Щхьэ зы дакъикъэм хъуа кIыфI си гъащIэр,
Тхьэр си насыпым щIэфыгъуэжа?
Щхьэ напIэзыпIэм пшабэ хъуа уафэр?
Схуэблэ насыпым игъэзэжа?
Схуэмышэчыжу, гум къытегъуалъхьэу,
Уи гуауэм сехьыр, гущIэгъу хэмылъу.
ГущIэгъу. ДыщыцIыкIум хэт егупсыса а псалъэм. Зэхэтхырт: «псэкIуэдщ», «гущIэгъу хуэщIын хуейщ». ЛIот ар дэ ди дежкIэ? Зы тхьэкIумэмкIэ къихьэрти, адреймкIэ икIыжырт. Нэхъ ин дыхъуху, нэхъ зыхэтщIэу щIэддзащ а псалъэхэм я мыхьэнэр. Мис
иджыщ сэ «псэкIуэд» псалъэ дыджыр си гум щыхыхьар. УпсэкIуэдмэ, утхьэмыщкIэу аращ, дэIэпыкъуэгъу уимыIэу, къыпщхьэщыжын пшхьэщымыту, пыIэ зыщхьэрыгъ уи пщIантIэ дэмысу. КIэщIу жыпIэмэ, уфызабэщ. Сыт щыIэ цIыхубзым дежкIэ абы нэхърэ нэхъ
гуауэ? Зы пхъэ IэплIэ, мэкъу Iэмбатэ къебгъэшэну е нэгъуэщI IуэхукIэ, уэ пхузэфIэмыкIкIэ, цIыхухъу гуэрым уелъэIуамэ, къыбжаIэ: «Уэлэхьи, къыпхуэтшэнмэ, пхуэтщIэнмэ, ауэ.» Мис а «ауэр» дыщIамыгъуу, дахэу, цIыху хуэдэу къопсэлъэну цIыхухъу куэд 44
ЖьантIэ
щыIэкъым. Сыт щхьэкIэ жыпIэмэ, уэ уфызабэщ. ЛIы узэримыIэм щхьэкIэ я гугъэщ занщIэу къыпхэзэгъэну, я псалъэр тIу умыщIыну. Мы тхьэмыщкIэм и закъуэщ, цIыхухъу къыщхьэщымытыжу сабий епIри, гущIэгъу хуэтщIынщ, жаIэнукъым. А псалъэр щымыIэххэм
хуэдэщ цIыхухъу куэдым я дежкIэ. Я фейдэ хэмылъынумэ, гъуэгущхьэм улIэу утелъми, къеплъэкIынухэкъым. Сыт цIыху цIыкIур апхуэдэу гу щIыIэ зыщIар? Щхьэ цIыхур цIыхум и бий хъуа? Щхьэ цIыхум мылъкур япэ иригъэщрэ? Дэнэ и деж адыгэр щылъэпэрэпар, зыгъэлъэпэрэпари сыт насыпыншагъэ? Гугъущ, пхужымыIэну гугъущ а псоми жэуап ептыну. Щхьэр мэкIэрахъуэ, акъылым теувыIэпIэ иумыту къыбохуэкI, ауэ, неIэмал, укъарууншэщ. Мы ди зэманым гъащIэм къыщыхъу зэхъуэкIыныгъэ къомым зыкIи нэхъыфI ищIу гу лъыптэркъым цIыхур. Абы нэхъ уегъэгузавэ, уегъэгужьей. УдэIуамэ, «адыгэ хабзэ», «адыгэ нэмысщ» зэхэпхыр, ар жызыIэхэм уакIэлъыплъыжамэ, езыхэм я фейдэ хэмылъынумэ, къыптеувэнурэ блэкIынущ. Сэ сыщыуэу пIэрэ, хьэмэрэ жысIэхэм лъабжьэ ямыIэрэ? Куэд нэхърэ нэхъыфIт апхуэдэу къыщIэкIыну. «Си фызым и жагъуэ пщIыуэ уепсэлъащ», –
жиIэри, къуэм и Iэр адэм къыхуиIэтащ. «Сэ сызыхуейр къэпшакъым», – жиIэри, адэр къуэм еуэри. игъащIэкIэ хьэзабу телъыну ныкъуэдыкъуэ ищIащ. Фи фIэщ хъуркъэ? Университетым щеджэ студент гупым я ныбжьэгъур етхуанэ къатым кърадзыхащ. ЕплIанэ классым кIуэ щIалэ цIыкIум щакIуэ фоч къыщIихри, и ныбжьэгъур, и партэгъур иукIыжащ. Дапщэ ухуей апхуэдэ щапхъэу? Ахэр сэ къэзгупсысакъым. Апхуэдэ хьэдэгъуэдахэ къызыхуэгупсысыни щыIэ? Абы иджыри зэ дигу къегъэкIыж гущIэгъуншэ дызэрыхъуар, псом хуэмыдэу адыгэ цIыхухъухэм яхэлъа лIыгъэр, гущIэгъур, цIыхубзым хуаIа гу щабагъыр, нэмыс дахэр зэрыкIуэщIар.
Сэ си щхьэ закъуэкъым а псор щIыжысIэр. Солъагъу: адрей фызабэхэми я гъащIэр, сысейм нэхърэ мынэхъ хьэлъэмэ, зыкIи нэхъ тыншкъым. ЦIыхухъухэм абыхэми жраIэр а сэ къызжаIэращ, нэгъуэщIу ахэр щытыжыфынукъым. Уогупсыс: я адэ-анэхэр хъарзынэ хуэдэщ, жылэм пщIэ щаIэщ, щапхъэу хьэл-щэн мыхъумыщIэ ирагъэлъэгъуакъым, атIэ дэнэ къыздикIар апхуэдиз фIейр, сыт къызыхэкIар дэтхэнэ зы фызабэм и дежи, кхъыIэ, къысхуэгъэгъу, къэхьпэ щалъагъуныр? Дэ тхьэм насыпыншэ дищIами, нэмысыншэ дыхъуакъым, тхьэм жиIэмэ, дыкъэзылъхуари, дызыпIари, абы я нэмысри, я щIыхьри дощIэж. Аращ ди бын тпIыжу дыщысыну къару къыдэзытыр, си щхьэгъусэ дунейм ехыжам и фэеплъу къысхуэна си бынищыр, адрей сабийхэм езмыгъэхъуапсэу, си кIэтIий си вакъэпсу, щIэспIыр. Сабиищ упIыныр гугъурэ тыншрэ ящIэ бын зиIэхэм. Ари уи закъуэу, щай фIыцIэкIэ къыппэIэбэн уимыIэу. Хэт зымыщIэр иджыпсту гъащIэм и хьэлъагъыр? Илъэситхухы ипэкIэ зы сабийр тумэнитI-щыкIэ пхуэхуапэу щытамэ, иджы сом мин бжыгъэ ихьынущ. Апхуэдэ ахъшэ уиIэн щхьэкIэ, щхьэкъэмыIэту улэжьэн хуейщ. Улэжьэнумэ, цIыхум уахэмыхьэу хъуркъым. ЦIыхум уахыхьэмэ, гуащэм и жьэм ужьэдохуэ: «Хыхьэжащ, и лIыр илъытэу щыта абы, лIы щхьэкIэ гузавэрэ ар?» Тобэ, сыт хуэдиз сэ абы къысхужиIар. Себгакъым, Алыхьым ар къысхуимыухкIэ, ауэ сэркIэ абы гуэныхьу къихьар хуэпшыныжыну пIэрэ?! ЦIыхум уащыхыхьэкIэ щыгъын екIу уиIэн хуейщ, емыкIу укъамыщIын щхьэкIэ. Махуэ къэс унэм узэрыщIэс щыгъынкIэ дауэ лэжьакIуэ укIуэн?! Дахэу сыхуэпауэ сыкъызэрилъагъуу, ущIэумыупщIэ абы къысхужиIэм. Сэ къызбгъэдэувэрэ къызжиIэу щытамэ, тхъу къысщихуа мыгъуэти. Хьэблэм, жылэм ЖьантIэ
дэз ещI. Ар ауэ сытми жиIэу къигъанэрэ. ФэрыщI нэпсыр дэщIыгъуущ зэрыжиIэр. Мис апхуэдэхэм деж си тхьэмадэм жезгъэIэнут: «Уа, тIасэ, мы ди нысэр къызэрытхыхьэрэ зы псалъэ гуапэ хужыпIэу
зэхэсхакъым, пщIантIэм и гур щебгъэгъэтIылъакъым. Иджы мэлажьэ, и быныр епIыж. НтIэ, цIыху щахыхьэкIэ, зы бостей къабзэ зэрыщитIэгъэнур пщIэркъэ? ЕмыкIущ мыр, хьэблэм удэмылъадэ мыпхуэдизрэ». Ауэ, жиIэркъым. ХужыIэнукъым. ЖиIэнуи хуиткъым. Абы кърикIуэнур тхьэмадэм фIы дыдэу ещIэж. И щхьэгъусэр щымыту тхьэмадэр щыпсалъэкIэ, алыхь-алыхь, лIы гуащIэщ, лIы пхъашэщ, ауэ модрейр къызэрыкъуэкIыу, и псэр и лъэдакъэпэм мэкIуэж.
ГъащIэр сэ къызэрысфIэщIу щытамрэ зыкъызэрызигъэлъэгъуамрэ куэд я зэхуакущ. Адрей хъыджэбз цIыкIухэми хуэдэу, сэри си гущIэм куэд дыдэ щызгъафIэрт. Си гугъэт, балигъ сыхъумэ, си гъащIэр жэнэту есхьэкIыну, унагъуэ сихьэми, сэ слъэгъуа сцIыху куэдым емыщхьу, си унагъуэр тэмэму схуэухуэну. Дэтхэнэ зы ныбжьыщIэми хуэдэу, сэри сигъэгуфIэрт къыспэщылъым, ауэ икIи сигъэшынэрт, сигъэпIейтейрт. Сепсалъэу, фIыуэ слъэгъуауэ зы щIалэ симыIэми, сщIэрт а гъунапкъэм сызэрекIуэлIэнур, Iэмал зимыIэр – унагъуэ ихьэныр – къызэрыспэщылъыр. Слъагъу хуэдэу къызыщызгъэхъурт си щхьэгъусэ хъунур, си тхьэкIумэм итт и псэлъэкIэ щабэр, и IэбэкIэр зыхэсщIэрт. ЩыIэу къыщIэкIынкъым илъэс пщыкIух-пщыкIубл ныбжьым иту абы емыгупсыс. Ар икIи емыкIукъым. р гъащIэщ, убэуэн, ушхэн зэрыхуейм хуэдэу, лъагъуныгъэри къигъэщIащ. Узэригугъам, узэрыщIэхъуэпсам хуэдэу къыщIэкIмэ, уи насыпщ, Алыхьым уи унэр къибгъащи, уи гъащIэр пшагъуэншэу пхьынщ. Ауэ, ди жагъуэ зэрыхъунщи, ди зэманым гъащIэр апхуэдизкIэ пшагъуэбэ хъуащи, зыри щыпфIэмыIэфIыж щыIэщ. Пшагъуэ уэсэпс щIыIэ къыпихум уи Iэпкълъэпкъыр егъэдий, уи щхъуэцыр егъэтэдж, мывэ щIыIэ хьэлъэу уи гущхьэм телъщ. Уи щхьэгъусэмрэ уэрэ дахэу, узэгурыIуэу узэдэпсэууэ укъащIамэ, зыгуэрым «псы фIей» уи зэхуаку къыдимыкIэнкIэ Iэмал иIэкъым: е уи гуащэм, е уи тхьэмадэм, е уи пщыпхъум, е уи пщыкъуэм. А псори зэныкъуэкъур езыхэм къалъхуащ, къыдалъхуащ, я лъынтхуэхэм ирижэр зылъщ, итIани. ИтIани, зым и насыпым адрейр йофыгъуэж, езым нэхърэ нэхъыфIу псэууэ, нэхъ зыхуей игъуэту ягу техуэркъым. Щхьэусыгъуэр зыщ: я нысэр ягу ирихьыркъым. Ухуеймэ, зыфыщIыж, ухуеймэ, я пащхьэ зыщыукIыж, ауэ факъырэпхъу къыпфIащамэ, ар улIэжыху уи натIэм тетынущ, къытецIуукIыу. Мы дунейм зы Iэмали щыIэкъым ар зэрытебгъэкIыжыфын, нэгъуэщIу укъызэралъытэжыни щыIэкъым. Алыхьым гуэныхь сщимыщIкIэ, ауэ си щхьэгъусэ тхьэмыщкIэр зыхьар а бампIэращ. Сэри, къызжимыIэфу, езыхэми яжримыIэфу, и гущхьэр имыгъэтIысу – и гум щызэтрихьа псори щIым здыщIихьащ. Япэу сыщыкIуэжам, накIуэри сыкъишэжат, етIуанэуи сыкъэмыкIуэжу идатэкъым. Абыхэм ящIэн хуеякъэ си щхьэгъусэм фIыуэ сыкъызэрилъагъур, сэ сыкъигъанэу, нэгъуэщI къызэримышэнур? Щхьэ цIыху гъащIэм нэхърэ нэхъ лъапIэ хъуа
мылъкур? Щхьэ я нэр къыщипхъуа щымыIэжыныр къызыхуэкIуэн мы мылъкум?
Аргуэру зы щапхъэ сигу къэкIыжащ. Ди къуажэ къашат хъыджэбз цIыкIу гуэр. Къыздаша унагъуэм благъэ куэд яIэти, нысащIэм зипэзипэкIэ къыхурамыхьэлIа щыIэтэкъым. НысащIэм и дыщым къыхурагъэхьыжа щыгъынхэм, пэжыр жыпIэмэ, апхуэдэу лъапIэ яхэлътэкъым. ХьэгъуэлIыгъуэр зэрызэфIэкIыу, гуащэр къахьа нэхъ хьэпшып 45 46
ЖьантIэ
лъапIэхэм хэтIысхьэри, и пхъуищымрэ и нысэ нэхъыжьитIымрэ яхуигуэшащ, зэрыхуейуэ. А псори зыхуахьа нысащIэ цIыкIум Iуданэ пычахуэ хуэдиз къыхуигъэнакъым. «, мы псори зыхуахьа нысащIэ цIыкIур гуэныхьщ, зыгуэр къыхуэгъанэ», – жиIэу и шыпхъур къыщегием, мыращ жэуапу иритыжар: «Мис а и дыщым къыхуахьыжа тIорысэжь къомыр ирелажьэ, мастэм къишэч естынкъым, азалыхь». «ЦIыхугъэ гуэр щыIэн хуейщ, на-а-а», – аргуэру щыжиIэм: «Уигу иримыхьмэ, тэджи кIуэж, тIасэ. Апхуэдизу укъызыщыж нысащIэри здэшэ, хуитыпс пхузощI», – къыжриIащ. Нысэ хуейт ар?! Iейуэ къыфIэIуэхут! И нысэри, и къуэри ищэфынут абы мылъкукIэ. Гужьеяуэ н гъащIэр ихьырт. НысащIэ цIыкIум хуэшэчакъым апхуэдиз гухэщIыр – зыми къамыщIэу, жэщым серчэ ирифри. Хьэуэ, лIакъым, псынщIэу дохутырхэм яIэрыхьэри, кърагъэлащ. Къела щхьэкIэ сыт и мыхьэнэ, нэхъыбэм пIэхэлъщ. Нэпсеягъэм къыхэкIыу мыкIуэдыжын бэIутIэIу хэхуащ бзылъхугъэ цIыкIур. Щхьэ щымышынарэ ар гуэныхьым?
НетIи зэрыжысIащи, цIыху псори зэхуэдэкъым. Солъагъу гуащэ куэд, анэм нэхърэ нэхъ гумащIэу, псэ къабзэу, Iу щабэу. Уи щхьэфэр лъэгущIыхь яхуэпщIми, уфIэмэщIэнущ апхуэдэхэм. Сэ жысIэркъым уи нысэр уи къуэм хуэдэу плъагъун хуейщ, жысIэу. Иджыри къэс къэмыхъуам ущIыщыгугъын щыIэкъым. Ущыгугъи хъунукъым, сыт щхьэкIэ жыпIэмэ уипкъ къыхэкIам хуэдэу зыри пхуэлъагъунукъым. Зи щхьэр тэмэмым гуащэм апхуэдэр пиубыдынукъым. Ауэ уипкъ къикIа сабийр балигъ хъуху щупIакIэ, щхьэгъусэ ебгъэгъуэту щыбгъэтIысыжакIэ, щхьэ зэран ухуэхъун хуей уи быным и унагъуэм лъабжьэ быдэ игъуэтыным? Щхьэ уадэIэпыкъун хуэмейрэ ахэр зэгурыIуэ-зэдэIуэжу псэун, насыпыфIэ хъун щхьэкIэ. Щхьэ нэхъыбэм къащыхъурэ я къуэм етIуанэу къишэжыр нэхъ къахэзэгъэну, хьэмэрэ нысэм и дыщым я мылъкур нэхъ ныбэрылъ яхуэхъуну? Уи пщIэнтIэпскIэ къыумылэжьыжар зэи мылъку пхуэхъунукъым, зыхуэхъуаи щыIэкъым.
Сэ схуэдэу хэмывыкIыжын гуауэ зыгъуэта фызабэ куэд, жейр яфIэкIуэдауэ, йогупсыс: «Сыт иджы адэкIэ? Дауэ дыхъуну? Ди бын тхьэмыщкIэхэр дауэ хэтпIыкIыну мы зэман Iейм?» Узэгупсысыр куэд мэхъу, хэкIыпIэу щыIэр мащIэ дыдэщ. А хэкIыпIэ мащIэр къахуэмыгъуэту, зи быныр дыщым, интернатым, сабий унэм щызэбгрызыдз дапщэ щыIэ? Сэ быдэу си фIэщ мэхъу: апхуэдэхэр щыIэнутэкъым, узыхэсым я нэхъыжьхэр а сабийхэм къуэрылъху хуэдэу къеплъу, езым ялъ зэращIэтым пщIэ гуэр уащI щытамэ. Езыхэм я унэцIэщ а тхьэмыщкIэхэм зэрахьэр, къулейсызыгъэ гуэр абыхэм къалъысмэ, езыхэращ (нэхъыжьхэращ) зыдалъагъунур. Иджы си быныр школым къыщикIыжкIэ си гуащэм дешэри, къажреIэ: «Фи мамэ имыщIэу, фэ фыкъакIуэ». Апхуэдэ хабзэ? Сэ гуауэу сиIэр срокъури къызолыж, щхьэ си бынымкIэ укъызэгуэуэн хуей? Яшэрэ щагъэIэмэ, содэ, къакIуэу ялъагъуми, абы нэхърэ нэхъ гуфIэгъуэ сиIэкъым, ауэ щхьэ сабийм къыжепIэн хуей, уи анэм имыщIэу, къакIуэурэ дыкъэлъагъу, жыпIэу? Апхуэдэу жызыIэм зы нэмэз уахъты блигъэкIыркъым, балигъ зэрыхъурэ, зы нэщIи хэшхакъым, зэчырыр Iурылъ зэпытщ. НтIэ, а псори къабыл хъуну, уи гур мыкъабзэмэ, уи псэр мыдахэмэ, фызыжь хьэлу, умыIущабэмэ, умыбзэ IэфIмэ? Дыпсэумэ, дэри дыхъунущ фызыжь, ауэ Алыхьым жимыIэкIэ цIыхум и бынкIэ сегуэуэну. Ди анэм куэдрэ къыджиIэрт: «ЦIыхур зэрыплъагъум хуэдэущ укъызэрилъа- ЖьантIэ
гъужынур. Абы зэпымыууэ фыхуэсакъ. Нэхъыжъ игу зэвмыгъабгъэ». Сэ сызэреплъымкIэ, нэхъыщIэми игу зэбгъабгъэ хъунукъым. «УяпэкIэ мывэ хъурей бгъажэмэ, уIуощIэж», – жаIакъэ? Уэ пщIэращ бгъуэтыжынур, ар, ухуеймэ, нэхъыжь, ухуеймэ, нэхъыщIэ ехьэлIауэ щрет. Нэхъыжьым пщIэ хуэзымыщI лъэпкъым нэмыс имыIэмэ, нэхъыщIэм пщIэ хуэзымыщIым и пщэдейр шынагъуэщ. Ар псори зэпхащ, упсэун щхьэкIэ хьэуари, псыри, ерыскъыри уиIэн зэрыхуейм хуэдэу. Абыхэм ящыщ зы хэбдзу щытмэ, гъащIи щыIэнукъым. Апхуэдэщ ди гъащIэри: абы къигъэщIа хабзэхэм лъэпкъыр текIмэ, и нэмысыр мэбгъунлъэ. Ар зыщымыгъупщэн тхьэм дищI псори. Ди нэхъыжькIи, ди нэхъыщIэкIи.
Си гугъащ зэманым псори зэтес ищIыжыну – илъэс зытхух
дэкIмэ, гуауэр тIэкIу нэхъ кIащхъэ хъуну. АрщхьэкIэ ар псори щхьэгъэпцIэжт. Хъуркъым нэхъ кIащхъэ, уеблэмэ гуауэр толъкъун
нэхъ лъэщкIэ къызэбгъэрыкIуэ къысфIощI. Сабийхэри къыдэкIуэтеихукIэ, я упщIэр нэхъ хьэлъэ мэхъу: «Сыт щыгъуэ-тIэ ди папэ къыщыкIуэжынур?» Нэхъыжьым псори къыгуроIуэ, ари къыздогъ апхуэдэхэм деж. ЩIалитIыр апхуэдэкъым, яжетIар я фIэщ хъуащи, я упщIэр зэпыуркъым: «Адрейхэм я папэхэр унэм дэсщ, мы ди папэ щхьэ зэ къэмыкIуэжрэ?» Ар щызэхэпхкIэ, угъынумэ къеблагъэ. Укъамылъагъуу, зыбгъэпщкIуу, узэхамыхыу, щIупIытIыкIыу. Ар зы удын. Удын етIуанэри зикI нэхъ щабэкъым. ИщхьэкIи зэ щыжысIащ ар, ауэ псалъэмакъыр нэхъ кIащхъэ хъуркъым. Илъэсым щIэуэ бостеитI зэсхъуэкIыу къыщIэкIынкъым, гуащэм и псалъэмакъым сыщошынэри, итIани, хьэблэм я тхьэкIумэм сригъэкIыркъым, «зэщыхуэпыкIауэ дэтщ», жеIэри.
ЦIыхур къыщIигъэщIар махуэщIэм щыгуфIыкIыу пщэдджыжь къэс къэтэджын хуейуэ аращ. Апхуэдэу щымытмэ, сыт абы гъащIэкIэ ущIеджэнури? Сэ унагъуэ сызэрихьэрэ апхуэдэ пщэдджыжь куэд къысхуихуакъым. Си щхьэгъусэр щыпсэуа тIэкIуращ. Абыхэми яхэтащ си гурыфIыгъуэр къыщысIурагъэупщIыIуэж махуэ куэд. ЖызыIэн щыIэнущ: «Хэт иджы махуэщIэм щыгуфIыкIыу къэтэджыр?» – жиIэу. Ари пэжщ. ГъащIэр фIыуэ екIэкIуащ, уигъэгужьейуэ, ди гуэнри, ди тыкуэнри нэщI хъуащ. Ауэ а сэ жыхуэсIэмрэ мыбырэ зэхуэдэкъым, сыт щхьэкIэ жыпIэмэ, тыкуэныр нэщI хъуамэ, хьэпшып къыщIалъхьэжынщ, гуэным илъыр мащIэ хъуамэ, гъавэщIэ иджыри щыIэнущ, зэрыжаIэщи, шхын щхьэкIэ дылIэнкъым. Ауэ сэ сыт сызыпэплъэнур? Апхуэдиз илъэс лъандэрэ зи фIэщ сымыхъу гуащэм, зыкъызэридзэкIыжу, си щхьэфэм Iэ къыдилъэжыну пIэрэ? ФIэщхъугъуейщ. Балъкъыпс дригъэзеяуэ дожей, жаIэмэ, нэхъ си фIэщ хъунщ абы нэхърэ. Лъэныкъуэ куэдкIэ сыкъыщеплъащ сэ а Iуэхум, ауэ и пIэм схуикIакъым. Ноби аращ си хъуэпсапIэр: сыту насыпышхуэт узэгурыIуэу, узэдэIуэжу, зым ищIэр адрейм хуигъэдахэу, адрейм ищIар мыдрейм хуигъэщIагъуэу, фIыкIэ узэджэу, узэджэмэ узэрыгъуэту, упсэуну! Аратэкъэ насып жыхуаIэжыр, аратэкъэ зэрыпсэун хуейри. Абыхэм я лъэпкъщ, я къупщхьэщ сэ зыщIэзгъэлIэж бынищыр. Ди деж къисхауэ зы яхэткъым абыхэм. НтIэ, а си бынищым пщIэ гуэр яIэн хуейкъэ? Е, абыхэм щхьэкIэ, сэ зы пщIэ гуэр сиIэпхъэкъэ?..
Алыхьыр маплъэри плъапIэм итщ. Ар пIащIэркъым. 47 ЖьантIэ
УсакIуэ Гъубжокъуэ Лиуан къызэралъхурэ илъэс 85-рэ ирокъу 48
«СИ …» –, !»
Гъубжокъуэ Лиуан Мухьэмэд и къуэр Советскэ районым (иджы Шэрэдж) хыхьэ Жэмтхьэлэ къуажэм къыщалъхуащ (23.02.1937 – 03.09.1988). Ар къэбэрдей усакIуэщ, тхакIуэщ, журналистщ, СССР-м и Журналистхэми (1963 гъэм къыщыщIэдзауэ) и ТхакIуэхэми (1969) я союзхэм, Коммунист партым (1981) хэтащ, Социалист Лэжьыгъэм тIэунейрэ и ЛIыхъужь Желюк Ф.А. и цIэкIэ ягъэува литературэ саугъэтым и лауреатщ (1984), КъБАССР-м щэнхабзэмкIэ щIыхь зиIэ и лэжьакIуэщ (1988). Курыт еджапIэр къиуха нэужь, 1954 - 1959 гъэхэм КъБКъУ-м и тхыдэ-филологие факультетым щеджащ. 1956 - 1958 гъэхэм Къэзахъстаным щIыщIэр къэзыIэтыну кIуахэм яхэтащ, абы папщIэ -м и ЦК-м и ЩIыхь тхылъыр къратащ, «За освоение целинных и залежных земель» медалыр СССР-м и Совет Нэхъыщхьэм и Президиумым тIэунейрэ къыхуигъэфэщащ (1957, 1958 гъэхэм). И хэку къигъэзэжу университетыр къиухыжа нэужь, 1959 - 1960 гъэхэм – 1905 гъэм екIуэкIа Революцэм и цIэр зезыхьэ типогра- ЖьантIэ
фием и корректорщ; 1960 - 1970 гъэхэм – Крупская Н. К. и цIэр зезыхьэ Республикэ щIэныгъэ библиотекэм (иджы Мэлбахъуэ Тимборэ и цIэр зезыхьэ Къэрал лъэпкъ библиотекэм) и методистщ; 1977 - 1988 гъэхэм – КъБАССР-м и ТхакIуэхэм я союзым художественнэ литературэр пропагандэ щIынымкIэ и бюром и унафэщIщ, «Iуащхьэмахуэ» журналым критикэмкIэ и къудамэм и редакторщ. 1971 - 1973 гъэхэм СССР-м и ТхакIуэхэм я союзым и литературэ курсхэм щеджащ.
Гъубжокъуэм и тхыгъэхэр ХХ лIэщIыгъуэм и 50 гъэхэм къыщыщIэдзауэ дунейм къытехьэу хуежьащ, газетхэмрэ журналхэмрэ къытехуащ. 1961 гъэм «Шэрэдж толъкъунхэр» зыфIища и япэ усэ тхылъыр къыдэкIащ. Зы илъэскIэ абы ипэ къихуэу сабий рассказхэр щызэхуэхьэса «Ди къуажэ щIалэ цIыкIухэр» тхылъыр дунейм къытехьат. Абыхэм къакIэлъыкIуащ адыгэбзэкIи урысыбзэкIи Налшыкрэ Москварэ къыщыдэкIахэу тхылъ зыбжанэ: «Пионерым и лIыгъэ» (1964), «Насыпгуэш» (1970), «Жэщ гупсысэхэр» (1973), «Шэхэмрэ хьэдзэхэмрэ» (1977), «Лъэхъэнэ макъамэ» (1980), «ДыгъапIэ» (урысыбзэкIэ – 1984, адыгэбзэкIэ – 1987), «Iуащхьэмахуэ и джэрпэджэж» (1986), «Къэрабэ» (1989), «Иужьрей уафэхъуэпскI» (1994), «Жэм пыджэрей» (2005), «Усэхэмрэ поэмэхэмрэ» (2008). 2013 гъэм усакIуэм и гъащIэмрэ и гуащIэмрэ къыщызэщIэкъуэжа, адыгэбзэрэ урысыбзэу зэхэлъ «Гъубжокъуэ Лиуан: Псэухэм папщIэ сопсэу» тхылъыр къыдэкIащ. И творчествэм теухуа очеркхэм, статьяхэм, рецензэхэм нэмыщI, абы хыхьащ езы усакIуэм и IэдакъэщIэкIхэри. Гъубжокъуэ Лиуан и гъащIэм къриубыдэу гугъуехь куэд игъэунэхуну къыхудэхуащ, абыхэм усакIуэм и дуней еплъыкIэмрэ и зэхэщIыкI-гупсысэмрэ япсыхьащ. Критик Сокъур Мусэрбий пэжу гу зэрылъитащи, «гущIэгъумрэ гумащIагъ щабэмрэ бжьыпэр щаIыгъщ Гъубжокъуэ Лиуан и лирикэм». Апхуэдэ гурыщIэхэр усакIуэм и псэм щызыпсыхьар зэрысабийрэ игъэвахэрщ, фызабэ анэм нэхъ гурыфIыгъуэ имыIэу къызэрытэджарщ. Аращ анэм и образыр Гъубжокъуэм и усыгъэм тепщэ щыхъуныр къэзыхэкIари. Абы и гупцIанагъыр, быным яхуиIэ лъагъуныгъэ куур «Си анэм»,
«Къауц щхьэнтэ», «Кхъуейжьапхъэ», «Согъэджэгу облигацэ», «Насып иIэкъым гужьейм» усэхэм, «Анэм и нэпсхэр» балладэм, «Насыпгуэш» поэмэм лъабжьэ яхуэхъуащ.
«АдэIэ щабэр и щхьэфэм къытеIэбэну» зи насып къимыхьа усакIуэм и гъащIэм щынэхъыщхьэр, абы гурыфIыгъуэу щиIар, ищхьэкIи къызэрыщыхэдгъэщащи, «анэ гумащIэ бзэ IэфIыр» арат. Абы и фэеплъ телъыджэщ Гъубжокъуэм и зы усэм къыхэщ къауц щхьэнтэр: ар зыщIа анэм хуэдэу гуапэщ, хуабэщ, щабэщ, и къуапитIыр къишийуэ и къуэм IэплIэ къришэкIыну къэлъаIуэ хуэдэу, «пIэкум исщ», езы усакIуэри абы псэ зыIутым хуэдэу йопсалъэ: 49
Къауц щхьэнтэ фэеплъ,
Уэ узиIэщ пIэщхьагъыу.
Согъэтынш –
Сешам щхьэр узогъэщIыр.
Пхэлъщ анэIэ хуабагъи,
Анэм Iэр къысщIиIыгъэу
Сэ и куэщI зизгъэщIауэ
КъысфIощIыр. («Къауц щхьэнтэ») ЖьантIэ
Iэмалыр Къэгъэпсэуныгъэ («олицетворение»-р) усакIуэхэм
куэдрэ къагъэсэбэп хабзэщ усэм и купщIэр нэхъ щIэгъэхуэбжьауэ щIэджыкIакIуэм и деж нахьэсын, псэкIэ зыхрагъэщIэн папщIэ. А Iэмалым и фIыгъэкIэ зэфIэгъэува мэхъу дэтхэнэ художественнэ тхыгъэми и лъабжьэу щытыпхъэ психологизмэр. Абы и лъэныкъуэкIэ къапщтэмэ, къэбэрдей литературэм зыужьыныгъэ нэхъ щигъуэтар зауэ нэужьырщ, блэкIа лIэщIыгъуэм и 50 - 60 гъэхэрщ. Щапхъэу къэбгъэлъагъуэ хъунущ цIыхупсэм и зэхэлъыкIэм, цIыхум и гурыгъугурыщIэхэм нэхъ тегъэпсыхьауэ тхауэ, психологизмэм и зыужьыпIэу Нало Ахьмэдхъан и «Псыхьэ нанэ», Гъэунэ Борис и «Уэ къэкIуэж закъуэ, папэ» рассказхэр. Психологизмэм новеллэ жанрми зыужьыныгъэ щигъуэтащ, псом хуэмыдэу – Нало Заур и «Хьэбалэ и пхъэ гуащэм». Зи цIэ къитIуа тхыгъэхэм ябгъурыбгъэувэ хъунущ анэмрэ бынымрэ зэзыпх къуэпсыр езы ажал дыдэми зэрыхузэпымычыр къэзыхэщ «Къауц щхьэнтэ» усэри. Абы художественнэ Iэзагъ ин хэлъу псэхэм я зэпыщIэныгъэр къыщыгъэлъэгъуащ, бзэ дахэкIэ къэIуэтарэ образ-нэщэнэ (образ-символ) лъэщкIэ щIэгъэбыдэжауэ. НэгъуэщI зы усэм деж апхуэдэ образ-нэщэнэу къыхощ усакIуэм и анэм хэт нэхъри нэхъ IэфIу хуипщэфIу щыта адыгэ шхыныгъуэр – кхъуейжьапхъэр:
СIухуащ сэ цIыхуфI куэдым я шхын Iэджэ,
Абыхэм фIыщIэ ини лъызогъэс,
Ауэ си анэр сызэримыIэжрэ
Сшхыжакъым сщыхъуу кхъуейжьапхъэ гунэс. («Кхъуейжьапхъэ») 50
Псым и образри – къуршыпсыр, псыIэрышэр, псыежэхыр, гуэлыр, тенджызыр, хыр – Гъубжокъуэ Л. и усыгъэм щIыпIэ ин щызыубыдхэм ящыщщ. Абы и усэхэм деж псыр зэм лъагъуныгъэ къабзэм и нэщэнэщ («Тенджыз Iуфэм», «Тенджызым дэрэ дызэщIыгъуу…», «ШыгъушыпсыпIэм хэлъщ тенджызыр…», «Псынэм и лъагъуныгъэ»), зэм дунейр къызэриухуэрэ гъащIэм къыдекIуэкI хабзэ ткIийхэр къызытещ гъуджэщ («Тенджызым сопсалъэ», «Тенджыз хабзэ», «Тенджыз толъкъунхэм зэдащIыр шыгъажэ…», «Хышхуэ Мамыр…», «Псы сыхуолIэ»), зэми усакIуэр къыщыхъуа Шэрэдж Iуфэ Iус Жэмтхьэлэ жылэм и фэеплъщ («Шэрэдж толъкъунхэр», «Нэри пэри ехь, къиуащ Шэрэджи…»). «Шэрэдж толъкъунхэр» усэр апхуэдэ дыдэ фIэщыгъэ иIэу 1961 гъэм къыдэкIа и япэ тхылъми езы усакIуэм и творчествэми ублапIэ икIи гъуазэ яхуэхъуат. Усэм къызэрыхэщымкIэ, псыр гъащIэм и щIэдзапIэщ, фIым, къабзагъэм я нэщэнэщ, абы къыдэкIуэуи, Шэрэджыпс и Iуфэ Iут ГЭС-р зыгъэлажьэу цIыхухэм нэхугъэ къахуэзыхь къару лъэщщ: «УоIунщI турбинхэм нарт къарукIи, Хуогуэшыр нэху унагъуэ къэс, Бутх ткIуэпс пIащэр хъуауэ хъуаскIэ Уи къуакIэ кIыфIхэми лъоIэс». УсакIуэр и усэхэми апхуэдэ къару ин къалъыкъуэкIыным щIэхъуэпсырт:
Шэрэдж, гуащIафIэу уи толъкъунхэр
Зэрытелажьэм ещхьу бэм,
Арат си усэм и сатырхэр
Хъуамэ си лъэпкъым хуэщхьэпэн. («Шэрэдж толъкъунхэр») 4 Заказ №722 ЖьантIэ
«Шэпсы и Iуфэм» усэр образ ухуэкIэкIи, художественнэ къэIуэтэкIэкIи, зэрытха бзэкIи Гъубжокъуэм нэхъ къехъулIахэм ящыщщ. Шэпсы ТIуапсэ къалэм пэгъунэгъуу тенджыз ФIыцIэм хэлъадэ псы цIыкIущ. Ар мащIэу утхъуауэ, и плъыфэкIэ шэм ещхьу зэрыщытырщ апхуэдэ фIэщыгъэ щIигъуэтар. УсакIуэми ар къыхигъэщащ: «УкъыщIэж къысфIощIыр анэ бгъафэм, Уэ анэ быдзышэу сыт бдагъуэн?!». Усэм эпитет, зэгъэпщэныгъэ, метафорэ телъыджэхэр къыщыгъэсэбэпащ: зэм псы цIыкIур «мэз бжэну, лъакъуэ псынщIэщ», зэм «адыгэш мыгъасэм хуэдэу Iэлщ», зэми адыгэ шууейуэ и Iуфэм щепсыхыу щытахэм «анэм къыкIэрыхуа шыщIэу якIэлъыжэурэ мэщыщ». Мы усэми псыр фIым и нэщэнэу къыщыгъэлъэгъуащ.
Гъубжокъуэ Лиуан и лъэпкъ зэхэщIыкIыр лъагэт, щалъхуа щIыналъэм хуиIэ лъагъуныгъэр куут. Абы и щыхьэтщ «Си лъэпкъым», «Къуршхэр плъырщ», «Iуащхьэмахуэ», «Адыгэ шы фIэдзапIэ», «Адыгэ уанащIэхэр», «Псалъэр Налшыкщ», «Лъахэм и щIыхуэ», «Си жылэжь», «Жэмтхьэлэ», усэхэр, н. Псом хуэмыдэжу цIэрыIуэ хъуащ композитор Молэ Владимир макъамэ зыщIилъхьа «НэкIуэж щэбэтым къуажэм» уэрэдыр. Ар щалъхуа щIыпIэмрэ Iыхьлыхэмрэ яхуэзэша псэм и къыхуеджэныгъэщ:
НэкIуэж щэбэтым къуажэм,
Сэ къуажэр сигу къэкIащ,
СыхущIэмыхьэу жысIэу
Илъэсыр изгъэкIащ.
Бланэ щалъху йокIуэж,
Бланэ щалъху йокIуэж. («НэкIуэж щэбэтым къуажэм») 51
Уэрэдыр бэм ягу зэрыдыхьам и щыхьэтщ ар лъэпкъ уэрэджыIакIуэ куэдым (ХьэхъупащIэ Хьэсэн, Къашыргъэ Мухьэмэд, ЦокIыл Азэмэт, Бекъул Аслъэн, н.) зэIэпахыу зэрыжаIар, ноби зэрыжаIэр. Гъубжокъуэм нэгъуэщI уэрэд зыбжани и Iэдакъэ къыщIэкIащ: «Лъагъуныгъэр къандесджэгукъым» (макъамэр зытхари япэу уэрэдыр зыгъэзэщIари Тхьэбысым У.), «Уи цIэр Мадинэ хьэмэ Маринэ?» (макъ. Къардэн Хь.), «Удз дахэхэми яIэщ цIэ зырыз…» (макъ. Гъубжокъуэ Р.), «Псынэм и лъагъуныгъэ» (макъ. Къул А.), «Псалъэр Налшыкщ» (макъ. Молэ В.), «Iуащхьэмахуэ» (макъ. Молэ В.), «Дыгъэм и лъагъуныгъэ» (макъ. Гъубжокъуэ Р.). «Къэрабэ», «Гущэкъу уэрэд» сабий усэхэм макъамэ ящIэзылъхьар усакIуэм и щхьэгъусэ Ритэщ. «Къэрабэ» уэрэдыр Тхьэмокъуэ Барэсбий игъэхьэзыра теленэтынхэм языхэзым япэу щызыгъэIуар Лиуанрэ Ритэрэ я щIалэ Алимщ.
Гъубжокъуэ Лиуан и усыгъэм и фIыпIэщ лъагъуныгъэ лирикэр, хэхауэ къэбгъэлъагъуэмэ – «Щхьэгъусэ» усэр. Ар зэщхьэгъусэ псоми я гимн хъуауэ жытIэмэ, дыщыуэнукъым. Усэм щIилъхьа купщIэм къыдэкIуэу, усакIуэм, «щхьэгъусэ» псалъэм и къэхъукIэ-зэхэлъыкIэр IэкIуэлъакIуэу къигъэсэбэпкIэрэ, философие гупсысэ куу къигъэщIын лъэкIащ. Абы и къэIуэтэкIэкIэ «щхьэгъусэр» – «щхьэм псэкIэ и гъусэ» цIыхущ, псэкIэ икIи щхьэкIэ зэгъусэ хъуа цIыхуитIым хуэдэу, а псалъитIым нэхъ быдэу зэкъуэуварэ зэхэшыпсыхьарэ гъуэтыгъуейщ:
Щхьэгъусэ,
Щхьэгъусэ, – ЖьантIэ
ЦIыху Iущт япэ дыдэ
А псалъэ зэхэлъыр Зэгъусэ зыщIар.
Щхьэгъусэ! –
А псалъэм бгъуэтынкъым нэхъ быдэ –
Ар жыру псыхьащ,
Ар насыпкIэ гъэнщIащ. («Щхьэгъусэ»)
Усэм и къыщIэдзапIэм деж къыщыхьа «щхьэгъусэ» псалъэм тIэу къызэрытригъэзэжым тхыгъэр лъэныкъуитIкIэ ирегъэфIакIуэ: япэрауэ, рефреным усэм и ритмикэр ешэщI, къеджэгъуафIэ, гукъинэж ещI, етIуанэрауэ, нэщэнэ (символикэ) и лъэныкъуэкIэ уеплъмэ, пкъыгъуитIыр – «щхьэ» «гъусэ» – зэхэувэу зы псалъэ – «щхьэгъусэ» – къызэрагъэщIым хуэдэу, цIыхуитIым зы гъащIэ гъуэгуанэ зэдыхаш. «Гъуджэшхуэ» усэми Гъубжокъуэ Л. лъэпкъ литературэм щыщIэщыгъуэ образ телъыджэ къыщигъэщIащ. Гухэлъ зыхуищIа пщащэм пэIэщIэу зи гъащIэр зыхь лирикэ лIыхъужьыр махуэ къэс абы и напэлъагъукIэ зызыгъэнщI гъуджэшхуэм йохъуапсэ: 52
КъызэрыгуэкI гъуджэшхуэ, зызыгъафIэу
ФIыуэ слъэгъуам и пэш плIанэпэм дэт,
Сэр нэхърэ минкIэ унэхъ насыпыфIэу
Уи фIэщ уэ зыщIыфыну щыIэр хэт?!
Уэ уоплъэ и нэгу махуэ къэс си мыгъуэм,
КъыпщыгуфIыкIыуи и щхьэцыр еухуэн…
Сэ ар зэрызмылъагъум срищыгъуэу
Илъэсхэр зэрызгъакIуэр сыткIэ пщIэн! («Гъуджэшхуэ»)
Гъубжокъуэм и философие лирикэр зыхэбгъэгъуэщэн щыIэкъым: усакIуэм и щхьэзакъуэ хъэтIым нэмыщI, и гумащIагъри, зэрыдунейуэ псэкIэ фIыуэ илъагъуу зэрыщытари и тхыгъэхэм щынаIуэщ. ГуапагъэкIэ псыхьа усэхэщ, псалъэм папщIэ: «Си лъахэ – си удз дахэ», «ГуфIэгъуэм гуауэр и лъэпагъщ…», «Шэхэмрэ хьэдзэхэмрэ», «Хы тхьэрыкъуэхэр», «Ныбжьэгъур сиIэу щIэгъэкъуэнуэ», «Хыхьащ щIым хуабэр…», «Автобус къэувыIэпIэм деж», н.ку. Сыт хуэдизу псэ къабзэу ущытын хуейт «Сэ уэшхым куэдрэ сиуфэнщIащ…» тхыгъэр къэбгъэщIын щхьэкIэ?! Усэм и лирикэ лIыхъужьым зыуфэнщIа уэшхым гукъанэ хуищIыркъым, абы «вагъэр игъэнщIащи»; и Iэпэм къыхэуа розэ банэми губгъэн хуиIэкъым «гъэгъахэм я хьэтыркIэ»; цIыхугъэ нэсым и щапхъэщ кIэух едзыгъуэр:
Мэз бжэным фочыр езгъэпщат,
ЗикI, кIакхъур схущIэчакъым:
ЩIэжьей абы кIэлъыущар
Зеиншэ сщIын слъэкIакъым. («Сэ уэшхым куэдрэ сиуфэнщIащ…») ЖьантIэ
Усэхэм нэмыщI, Гъубжокъуэм и Iэдакъэ къыщIэкIащ «Адэжь фэеплъхэр», «Насыпгуэш» (1969 - 1970), «Иужьрей мыIэрысэхэр» (1972 - 1973), «ЩIыщIэ пшыналъэ» (1981) поэмэхэр, сабийхэм папщIэ рассказхэр.
Гъубжокъуэ Л. и зы усэм зэрыщитхыгъащи, ар зэи щхьэзакъуэ
насыпым щIэхъуэпсакъым. УсакIуэр лъэпкъым и къэкIуэнум игъэпIейтейрт икIи «уи щхьэ-си щхьэ нэхърэ – си щхьэ гуэр» жыхуаIэр зи псэукIэ цIыху щхьэхуещэхэр зэрыщыIэр игъэщIагъуэрт:
«СяужькIэ хуейми удзи къремыкI…» –
ЖиIат, жи, цIыху Iей гуэрым, ЩылIэм щыгъуэ.
СызэрыцIыкIурэ си гум зэи имыкI А псалъэ Iейхэр – ноби срощыгъуэ.
Ар дауэ цIыхум и жьэ къыжьдыукI: «СяужькIэ хуейми удзи къремыкI…» («Си лъахэ – си удз дахэ»)
Гъубжокъуэм и псэ зэхэлъыкIэри и дуней лъагъукIэри зыми ещхьтэкъым, цIыхугъэ лъагэм и щапхъэт. Абы мыпхуэдэ сатырхэр и щыхьэтщ:
Уэшх къошх,
Е цыIэрылъхьэу уэсыр къос –
Ди щIылъэр щремыщIэ зэи удз дахэ!
Ажалыр бжэм нэхъ благъэщ –
Хъумэ къэс –
«Си ужьыр махуэ пхухъу…» –
БжызоIэ, лъахэ! («Си лъахэ – си удз дахэ») 53
«ФIы щIэи, псым хэдзэ» жеIэ адыгэ псалъэжьым, «пщIам утемыпсэлъыхьыж, ущIэмыфыгъуж» къикIыу. Ауэ цIыхум дунейм щилэжь IуэхуфIхэр псыхэкIуадэ хъуркъым. Зи IэужьыфIыр, IуэхущIафэ дахэр лъэпкъым къыхуэзыгъэнахэм ящыщщ Гъубжокъуэ Лиуан: усакIуэм и цIэр ноби куэдым яIурылъщ, и тхыгъэхэм зэIэпахыу йоджэ, и уэрэдхэр цIыхубэм зэлъащIысащ. Людмилэ,
филологие щIэныгъэхэмкIэ кандидат 54
ЖьантIэ
Гъубжокъуэ Лиуан хужаIахэм щыщ пычыгъуэхэр
УсакIуэ цIэрыIуэ Гъубжокъуэ Лиуан и къалэмыпэм къыщIэкIащ гупсысэ куукIэ гъэнщIа усыгъэ купщIафIэ куэд. Ахэр хабжэ къэбэрдей поэзием и фIыпIэм. Хьэмид,
критик


ПсэкIэ зыхимыщIауэ, и псэм къыбгъэдэмыкIауэ Лиуан зы сатыри итхакъым.
Лиуан и хъэтIыр, и макъыр нэгъуэщIхэм яхэгъуэщэнкIэ Iэмал зимыIэщ. Абыхэм яхэлъ гурыщIэм, гупсысэм укъызэщIаIэтэ къудейкъым, атIэ цIыхугъэми дунеягъэми пыщIа къэхъугъэхэм куууэ урагъэгупсыс. Езым игу хэщIу зэритхыжауэ, адэIэ щабэ жыхуаIэр зи щхьэфэм къытемыIэба, гу щимыхуэу зи анэр пасэу зыфIэкIуэда усакIуэм и мащIэкъым цIыхур зыгъэгумащIэ, гущIэгъулы зыщI, нэщхъеягъуэм и ныбжь мащIэ зытелъ, плъэмыкIыу уи нэпсыр къыщIэзыху усэхэр. Лиуан къыщIэна усэ телъыджэхэр адыгэ усыгъэм лъэужь дахэу къыхэнащ, тхылъеджэхэм я гум гуапэу къинащ. Пётр,
критик


Сокъур Мусэрбий гу зэрылъитащи, «гущIэгъумрэ гумащIагъ щабэмрэ бжьыпэр щаIыгъщ Гъубжокъуэ Лиуан и лирикэм». Абы щыхьэт тохъуэ щIалэгъуэм, лъагъуныгъэм, ныбжьэгъугъэм, дыкъэзыухъуреихь дунейм теухуауэ итха усэхэри, и уэрэдхэри. Ахэр зэи жьы хъунукъым, яхэлъ гурыщIэ къабзэр цIыху псоми я дежкIэ лъапIэщи, лъагэщи.
Лиуан и Iэдакъэ къыщIэкIауэ адыгэбзэрэ урысыбзэкIэ къыдэкIа тхылъхэр ди лъэпкъ щэнхабзэм и пхъуантэдэлъ мыкIуэдыжыну дунейм къытенащ. Борис,
Къэбэрдей-Балъкъэрым и цIыхубэ усакIуэ


Поэзие – аращ Гъубжокъуэ Лиуан псэуху жиIа уэрэдым зэреджэр. Поэзиер ар Тхьэм цIыхур гъунэгъу зэрызыхуищI Iэмалщ. Iэщэ нэщэнэхэр тепщэ щыхъу зэманхэм деж пшэхэм щIахъумэ дыгъэщ. Дунейм и фIымрэ и Iеймрэ зэхэзымыхуфхэм къапхугурымыгъэIуэн икIи пхузыхемыгъэщIэн телъыджэщ. Ауэ, Тхьэм и шыкуркIэ, щыIэщ, Лиуан хуэдэу, а дыгъэр ноби зи гум къыщезыхьэкI цIыхухэр. ИкIи щыIэнущ. Борис,
Къэбэрдей-Балъкъэрым и цIыхубэ тхакIуэ
2004 ЖьантIэ

Гъубжокъуэм и поэзием и купщIэр щалъхуа Жэмтхьэлэ къуажэрщ, Шэрэджщ, и къуажэгъу гуащIафIэхэрщ, и адэжь лъахэрщ, зыщыпсэу къэралыгъуэшхуэрщ, и лъэхъэнэгъу цIыху пашэхэрщ, лъэпкъ зырыз къыхэкIами, зы анэ и бгъафэ щIапIыкIа хуэдэу зэдэпсэухэрщ. Лиуан абыхэм яхуитхар «Жэмтхьэлэ» псалъэр зыхэт усэхэм я закъуэкъым, абы и тхыгъэхэм я нэхъыбэм къыхощ хэти и адэжь щIыналъэм хуиIэн хуей лъагъуныгъэр. Ахэри псалъэ гъущэкIэ, «фIыуэ узолъагъу» жиIэу зэпымычу тхьэ имыIуэу, образнэу, кIэщIу, гукъинэжу къытхуеIуатэ.
Дэтхэнэ усакIуэ нэсми хуэдэу, Гъубжокъуэри куэдым тотхыхь: Хэкум, ди тхыдэм хэт лIыхъужьхэм, ди лъэпкъ хабзэ дахэхэм, Хэку зауэшхуэм ди зауэлIхэм щызэрахьа лIыгъэм, абы хэкIуэдахэм, фызабэу, зеиншэу къэнахэм, гъащIэм хэлъ гуфIэгъуэхэм, псэухэм ажалым къахуихь гуауэм, ныбжьэгъугъэ нэсым, щIалэгъуэм и Iэпэгъу лъагъуныгъэм. А псоми Лиуан езым и нэкIэ йоплъыф, нэгъуэщIхэм къыхамылъагъукIа къахелъагъукIыф. Псом хуэмыдэу, абы псалъэ
гуапэ дыдэхэр къегъуэт Хэкум зыщыхуигъазэм и деж. Гъубжокъуэм и тхыгъэ гъуэзэджэ «Си лъахэ – си удз дахэ» жыхуиIэр ди адыгэ лирикэм и фIыпIэ, нэхъ и лъагапIэ дыдэхэм ящыщщ.
Гурыхьщ, гуакIуэщ Гъубжокъуэм и лирикэри. Ар цIыхум фIыуэ хэлъ псор зи фIыщIэ анэ гумащIэр, дунеягъэм и къэхъукъащIэ зэмылIэужьыгъуэхэр, ныбжьэгъугъэ пэжыр, лъагъуныгъэ къабзэр зыгъэлъапIэ лирикэщ. Зубер,
Къэбэрдей-Балъкъэрым и цIыхубэ усакIуэ


УсакIуэ нэсхэм яхэткъым зи творчествэм, мащIэ-куэдми, зи гъащIэр къыхэмыщ, къыщалъхуа и жьэгур, лъахэр абы лъабжьэ хуэзымыщI, и лъэпкъым и блэкIам, и къэкIуэнум куууэ емыгупсыс, а псори псэкIэ цIыху гъащIэм, дунейпсо гъащIэм ирипхыжу акъыл жанагъыу бгъэдэлъымрэ гу пщтырагъыу иIэмкIэ езыр зыхэт зэманым хуэмыусэ…
Зи гъащIэмрэ зи творчествэмрэ зэгуэхыпIэ ямыIэ усакIуэщ ди литературэм зи макъ щабэр гъэхуауэ къыщыIу Гъубжокъуэ Лиуан. Гъубжокъуэр, езыри щыхьэт зэрытехъуэщи, халъхуащ «етIуанэ илъэситхум, анэ быдзышэ губгъуэращ щефар, и гущэ хъыринэр сабийгъэудэIум хьэсэпэ жьауэм деж щыщIиупскIащ». АдэкIэ, и щIэблэгъу куэдми хуэдэу, абы къыхуихуащ блэкIа зауэшхуэм и мафIэсым, и сабиипсэр къису, хэтыну, адэншэу къанэу зауэ нэужь илъэс хьэлъэхэм я хьэзаб псори игъэвыну.
А лъэхъэнэрщ Лиуан тхэным гу щыхуищIари. Зи бгыр щIэзыкъузэу, зи Iэщхьэлъащхьэр дэзыхьейуэ пхъэIэщэкIыр зыубыда, зи адэм и Iуэхум пызыщэну губгъуэм ихьа щIалэщIэм и псалъэщ абы и япэ усэхэр – гуащIэдэкIым тегъэпсыхьахэр. Гъубжокъуэм хъуэхъу яхуеIэт жумарту бэвыгъэр цIыхубэм къезыт щIылъэ-анэм, абы и хъерыр зи къарукIэ зыгъэбагъуэ мэкъумэшыщIэ емызэшыжхэм.
Къуэпс быдэкIэ щIым епха Гъубжокъуэм и творчествэр макъамэ куэду зэхэлъщ. ГъащIэм хуэнабдзэгубдзаплъэ усакIуэм сыт щыгъуи ЖьантIэ



щIэщыгъуэу къегъуэт тхылъеджэм жриIэн. Ауэ дапщэщи ар тетщ зы хьэл ткIий – зи гугъу ищIыр и нэкIэ илъэгъуа, и псэкIэ игъэва Iуэхущ, зыщымыгъуазэ, шэч къызытрихьэ псалъэмакъ къиIэтыркъым.
Зауэ блэкIарщ зыпсыхьар Гъубжокъуэм и сабиигъуэр. Аращ а темэм абы куэдрэ зыщIыхуигъазэр.
ЦIыху щхьэхуэм и гупсысэр куэдым ей ищIыфу, пэжыгъэ хэлъу сыт хуэдэ Iуэхугъуэми топсэлъыхьыф Гъубжокъуэр. Къафщтэ, псалъэм папщIэ, лъахэм, лъэпкъым, тхыдэм ятеухуа абы и IэдакъэщIэкIхэр. ГурыщIэ хуабэр уи гум къыщагъэушу, гушхуэныгъэр къыпхалъхьэу, узыIэпашэу тхащ «Адыгэ шы фIэдзапIэ», «Iуащхьэмахуэ», «Си лъэпкъым», «Шэпсы и Iуфэм», «Си лъахэ – си удз дахэ» усэхэр. Абыхэм ящыщ дэтхэнэ зыми зыхыдагъащIэ ди щIыналъэм и IэфIагъыр, и лъапIагъыр, и уардагъыр, абы и «щхьэц налъэ» хэдгъэхуну дызэрыхуимытыр, гъащIэр щIэттыфынуи сыт щыгъуи хьэзыру дыщытыныр дызэрикъалэныр.
БИЦУ Анатолэ,
Къэбэрдей-Балъкъэрым и цIыхубэ усакIуэ

Гъубжокъуэ Лиуан и рассказхэр гуащIафIэщ, ахэр хуэузэщIащ сабийхэм гъащIэр зэхегъэщIыкIыным, ауэ щыхъукIэ, фIым хуэущииным. Псом ящхьэращи, ахэр купщIафIэщ, сабийхэм я гущIэм лъэIэсу художественнэ пэжагъ яхэлъщ, тхакIуэм и псалъэхэр еджакIуэ цIыкIухэм я гумрэ я псэмрэ дохьэ. 56 Сергей,
тхакIуэ

… ИгъащIэм Лиуан умылъэгъуами умыцIыхуами зыхыумыщIэнкIэ Iэмал зимыIэщ абы и тхыгъэхэр псэкIэ куэд зыгъэва, гугъу ехьа, ауэ гу щабэ, Iущабэ цIыхум, губжьрэ дыджрэ зымыщIэм и IэдакъэщIэкIыу зэрыщытыр. Лиуан усакIуэт – усакIуэ дыдэт, и IэщIагъэкIи, и дуней тетыкIэкIи. Хьэчим,
тхакIуэ, критик

Гъубжокъуэ Лиуан и цIэр куэдрэ зэхэсха, и тхыгъэхэм седжа нэужьщ езым сыщыхуэзар. Гъубжокъуэр куэдым къацIыху усакIуэ хъуат, университетым щеджэрт. Зэгуэрым абы срохьэлIэ тхылъ цIыкIу гуэр иIыгъыу. «Дапщэщ уэ езым уи тхылъ къыщыдэкIынур?» – соупщI. «Куэд иIэжкъым сысейри къыдэкIыным», – жеIэ Лиуан.
Пэжуи, куэд дэмыкIыу дунейм къытехьащ Гъубжокъуэм и япэ усэ тхылъ цIыкIур, «Шэрэдж толъкъунхэр» зыфIищар. ТхылъыфI хъуат ар, усэфI куэди итт. ЖьантIэ

ЦIыху щабэхэр, Iэдэбхэр куэдрэ псэууэ жаIэ. Ауэ Лиуан гъащIэ кIыхь хъуакъым. ИтIани ар ноби къытхэтым хуэдэщ, тщIыгъущ и усэхэр.
ХЬЭХ Сэфарбий,
тхакIуэ

ГъащIэ кIэщIт Гъубжокъуэ Лиуан, ауэ зэрыпсэуа зэман мащIэми абы куэд хузэфIэкIащ. ХузэфIэкIащ и лэжьыгъэм хуэпэжти, хуэIэижьти, и гъащIэри и гуащIэри щIыхь зыпылъ Iуэхугъуэм триухуати.
Абы и тхыгъэхэм гъащIэ кIыхь иратынущ япкърылъ гупсысэ куухэм, я идейно-художественнэ гъэпсыкIэм, я гъэсэныгъэ-ущииныгъэ мыхьэнэм. УсакIуэм и тхыгъэ нэхъыфIхэр лъэпкъ хабзэм, лъэпкъ гъащIэм щыщ Iуэхугъуэ нэхъыщхьэхэм теухуащ. Аращ ахэр мыкIуэдыжын зыщIыр, цIыхугум дэзыгъэхьэр, цIыхупсэм езыгъэхуэбылIэр. Албэч,
щIэныгъэлI, литературэдж


Гъубжокъуэм и акъылри, и гупсысэри хуигъэлэжьащ усакIуэ псэ хьэлэлым дежкIэ нэхъ лъапIэ дыдэу къэлъытапхъэм – лъэпкъым и нобэмрэ и дыгъуасэмрэ зэпыщIэным, абы и пщэдей махуэр убзыхуным, ар хъуэпсапIэ ин дэтхэнэ зы цIыхуми хуэщIыным.
Нобэ ар къытхэмытыжми, езыр ди гъусэм хуэдэу, тхылъеджэхэм тIэщIэлъщ абы къыщIэна и художественнэ тхыгъэ нэхъыфIхэр зэрыт тхылъхэр. И IэдакъэщIэкI купщIафIэхэмкIэ усакIуэр хэтщ цIыхугъэмрэ гуапагъэмрэ дунейм тепщэ щыщIыным. Аслъэн,
педагогикэ щIэныгъэхэмкIэ кандидат


Гъубжокъуэм и тхылъхэр къыгуэхыпIэ имыIэу епхащ абы и гъащIэм, и щыIэкIэ-псэукIэм. Ар зэи тетхыхьыркъым фIыуэ зыщымыгъуазэ Iуэхугъуэхэм. Сыт щыгъуи хуосакъ усэм и фащэм, сатырхэм пкъы ящIэту щытыным. УсакIуэр хущIокъу къищтэ темэхэм нэгъуэщIхэм къамыгъуэта гуэрхэр къызэрыщигъуэтыным. Ар Iуэху гугъущ, ауэ Лиуан фIы дыдэу къохъулIэ. Марьянэ,
литературэдж
1984 ЖьантIэ
Усэхэр Лиуан СИ Лъэпкъ пагэм сэ нэчыхькIэ сыхалъхуащ.
КIуащ БетIал.
Зи лIыгъэ, зи нэмыс зыгъэнэхъапэ,
Налкъутналмэсми щхьэр хуэзымыгъэщхъ,
Си лъэпкъ, уэ сыткIэ нэхъыфI сыпхуэгуапэм? –
Къэмыхъу гупсысэм сигу щыхимыгъэщI.
Хабзакъым къэплъхуа быным укъигъапцIэу
Уи напэр щытрихыуэ утыку,
Сэ къысфIэпщащи уи бын пажэм и цIэр,
Сыхэтщ ар згъэпэжыным псэ спытыху.
«Вагъуэ жыпIауэ дыгъэ къэсхьыфакъым»,
Бийм бгъу хэзгъэщIу епщIанэр къэзмыхуа.
Къызэт Жаншэрхъи, ещхьу Сосрыкъуэ,
СытекIуэдэнкIэ хъуми уигу мыныкъуэу,
СыхуэщI хъумакIуэ нэмыс къыбдалъхуам. ШЫ 58
115-нэ Къэбэрдей-Балъкъэр
шуудзэм хэту Хэку зауэшхуэм
хэкIуэдахэм я фэеплъу
Адыгэ пщIантIэм шы фIэдзапIэр
Дэтщ уи гугъэнуи щхьэгъэрыт,
И Iэпэр уафэм щIиущIауэ
Дыгъэпсыр псоми пфIощI ярит.
Ешауэ блэкIмэ гъуэгурыкIуэр,
Кърегъэблагъэ – IумпIэIыгъщ.
Нэщхъейуэ къакIуэмэ щхьэкIуэр,
Ар сын гъэжащи, гуауэр щIыгъущ.
Зауэ махуаеу – щыгъупщакъым –
Адыгэш IумпIэу иIыгъар;
КъызэранэкIыу шы лъэ макъыр,
Шууейхэр гъуэгу щытехьэгъар. ЖьантIэ
Тенауэ и нэр йоплъ Шыхулъагъуэм –
КъыфIощI бын къэтхэр кърикIуэж.
Псыпыхухэм я шы соку хелъагъуэ,
АрщхьэкIэ ахэр щхьэгъэпцIэжщ.
Мы пщIантIэм бийр шым къыщепсыхыу
А шы фIэдзапIэр IумпIэIыгъ
Яхуэмыхъунырщ, псэм щымысхьу,
ЩIащIар шууейхэм щIыр пIэщхьагъ.
ХьэщIэщ Iухам и гъуэгугъэлъагъуэу,
ИмыщIу хьэщIэ зэхэгъэж,
Адыгэ хабзэм и хъумакIуэущ
Ар щIыхасари – егъэпэж. ЖЫЛЭ
Жылапхъэ ящIкъым хьэдзэ псори,
Дэтхэнэ думи кърамых,
Зи армэ кIуэгъуэу, зэпаплъыхьу,
Ар къыщыхахкIэ хощыпыхь.
Къыхах купщIафэу нэм къыфIэнэр,
ИмыIэу зыри сэкъат лъэпкъ,
Абдежым къикIми зи кIэныр,
Зэи къытемынэ цIыху и хьэкъ.
Къэджа иужькIэ хьэрхьупыр
КъикIыкIыу ар щIыгулъым хэлъщ.
КъыхуащIа дзыхьыр егъэпэжыр –
Дзыгъуэ тхьэкIумэр щIым къыхоплъ.
Губгъуэшхуэм уэгъум ар щебэну,
Гугъуехьу мащIи имыгъэв,
Аращ къикъутэу духэм щIилъыр,
Бжьыхьэр къихьамэ, гъавэ бэв.
Ет жылэм гъащIэр, сэлэт хахуэу,
Ар фIыщIэ жыги зэи хуэмей.
ЗыхегъэкIуадэ щIым,
И лъахэр
НасыпкIэ хъуным папщIэ бей. 59 60
ЖьантIэ Тенджызым тетхэм яIэщ хабзэ,
Ар Iэджэ щIауэ къадекIуэкIыу:
Хэтщ псалъэ закъуэ псоми я бзэм,
Хэт зэхихами зэхищIыкIыу.
Тенджызым кхъухьыр щыщIилъафэм,
«СОС» – жиIэу ет хъыбарегъащIэ,
А псалъэм къокIри «Къевгъэл ди псэр!» –
Зи Iуэху шынагъуэм ныхуопIащIэ.
Сыт хуэдэ кхъухьми, ар хэт ейми,
КъэлъаIуэм дежкIэ иунэтIынущ,
И шыкIэ мафIэ егъэуауи,
Ар гузэвэгъуэм къыхихынущ.
Мы щIылъэ иным зэрызекъуэу
Къайгъэшы защIэу теткъэ Iэджэ,
Дуней къэхъукъащIэм и мызакъуэу
БэлыхькIэ цIыхур зыгъэтхьэджэ!
ФIыт тенджыз хабзэр щIым щыIамэ:
Зы цIыхур цIыхум имытхьэлэу,
Зы псалъэ жиIэу цIыхур джамэ,
Псэр зауэ-банэм къригъэлу! ДЕЖ
Магъыр щIалэ цIыкIур зэгуэуду,
Джэшым хуэдэу, къолъэлъэх и нэпс,
Автобусым блишащи и адэр
КъыкIэлъыкIуэ къэувыIэпIэм нэс.
Магъыр сабийр, зыми хуэмыудэIуу,
«Папэ» фIэкIа и макъым къимыкIыж.
Иджыпсту абы и гузэвэкIэм
ПлIыщIрэ зы гъэр сэ сигу къегъэкIыж.
Дыкъыкъуанэу анэм и кIэ къуагъым
МафIэгужьхэм мащIэм дыхана?! ЖьантIэ
ПсыхэкIуадэу сабийм ди гъы макъыр,
Дэ адэншэу дапщэ дыкъэна?!
Абы щыгъуэ мафIэгухэм я Iугъуэу
Ди адэхэм я нэкIур зыгъэпщкIуар
Нобэм къэскIи хэлъкъэ атIэ тхъугъэу
Фызабэхэм я щхьэм къыхэнау!..
О, шоферхэ, мафIэгузехуэу щыIэ!..
Фи гулъэфым, маржэ, фыхуэсакъ,
ФытемыплъэкъукIыу фыкъэувыIэ,
КъэмыIу щIыкIэ сабийм я гъы макъ!
ЩIэблэр топ уэ макъым зыкIи хуейкъым,
Къыхэмыщту ахэр ирежей.
ЩIыми, псыми, уэгуми фыщызекIуэ,
Зауэ гъуэгур къыхэвмых къудей! СИ АНЭМ
Сыщысабийрэ сэ си гум илъаи,
Гукъеуэ ину ар сиIэу:
КъытеIэбакъым си щхьэфэм сэ зэи
АдэIэ щабэ жыхуаIэр.
Хьэуэ! Сисакъым сэ адэм и куэщI,
Гущэ уэрэдхэр схуигъэIуу,
Анэ гумащIэ бзэ IэфIым нэмыщI,
Зым щымыта сигъэудэIуу.
ЖаIэ, си адэр Хэку зауэм дэкIау,
Анэм и ныбэ сэ силъу;
ЖаIэ, зауаеми ар щаукIау,
ЩIалэ хуалъхуами Iумыплъэу.
Бын игъэджэгуу сэ адэ слъэгъуам,
Сыгъыу уи дей къэзгъэзэжырт.
– Мамэ, си папэ дэнэ здэкIуар? – ЖысIэм щхьэусыгъуэ къэплъыхъуэрт.
Си анэ Лихъэ и фэеплъу 61 62
ЖьантIэ
– Си псэ, умыгъ. къэкIуэжынщ. модэ кIуащ, – Си щхьэм къыдэплъэрт Iэр щабэу,
Ауэрэ сэри балигъи сыхъуащ,
Пхьащ уэри гъащIэр фызабэу.
Сыщыстудентым сыкъыпхуэкIуэжам,
Укъыспежажьэрт угуфIэу,
Сыкъыумылъагъуу тхьэмахуэ блэкIам,
IэплIэ къысхуэпщIырт сыбгъафIэу.
Джэдкъурт зи быным хуэсакъым нэхъей,
Стетт сытым щыгъуи уи нэIэ,
Бадзэ си нэкIу тетIысхьауэ сыжейм,
Уи гум псэхупIэ имыIэт.
Ауэ гъатхэпэу щыгъагъэм дунейр,
ЗыщумыгъэнщIу гуфIэгъуэм,
Хъуауэ дахагъэр уэ уигу пыкIыгъуей,
УнкIыфIыпащ уи нэвагъуэр.
Уи пIэкIи гъащIэр сэ фIыуэ слъагъунщ,
Нэзгъэсыжынщ уи Iуэху Iыхьэр,
«Си псэкIэ» сэ укъызэджэу щытаи, –
Анэм и быныр арщ и псэр. Си гъуэлъыпIэм сыт щIауэ
Уэ уис ущхьэукъуэу,
Си анэ лIам и фэеплъ
Къауц щхьэнтэ!
Сэ сежьауэ сыкъэтмэ,
Анэм ещхьу уигу ныкъуэу,
Укъыспэплъэу
Жэщ кIыхьхэр хокIуатэ.
Чыш сытест сыщыцIыкIум,
«Шууейуэ» зызгъасэу –
Схуримыкъут ди пщIантIэшхуэр
ТIэу пкIэгъуэ.
ТIэкIу-тIэкIуххэу, бзу хабзэу, ЖьантIэ
Къауц зэхуихьэсу,
Уэ усхуищIырт си анэм,
Къогугъуу.
Зыр зым пеуэу,
Щэнейрэ адакъэхэр маIуэ.
Сыщысщ,
Усэ ныкъуэтх зэIыспщIыкIыу.
Уи къуапитIыр уи IитIщ –
Къэпшияуэ уолъаIуэ:
«Куэдщ, гъуэлъыж, си псэ тIэкIу», –
ЖыпIэ щIыкIэу.
Къауц щхьэнтэ фэеплъ,
Уэ узиIэщ пIэщхьагъыу.
Согъэтынш –
Сешам щхьэр узогъэщIыр,
Пхэлъщ анэIэ хуабагъи,
Анэм Iэр къысщIиIыгъэу
Сэ и куэщI зезгъэщIауэ
КъысфIощIыр. Согъэджэгу облигацэ.
Сэ согъыр.
Си анэм арщ и фэеплъу къэнар,
И Iэ гъурхэмкIэ ибжу щиIыгъым
И IэпапIи абы къытенащ.
СIыгъщ тхылъымпIэр –
Солъагъу ди жэмыжьыр.
Мыр и уасэт езыр махуитху гъэш.
Облигацэ!
Уэ сыту ужьажьэт,
Уэ узейр бгъэгуфIэж уи гугъэж?..
Ишэчащ сэ си анэм гугъуехьи.
Абы ищIэрт гугъуехьыр зищIыс,
Облигацэ зытIущ къыщыхуахьми,
Ар къэкIуэну пщэдейм егупсыст. 63 64
ЖьантIэ
Зауэ бзаджэрт гугъуехьыр зи ягъэр,
ФIыуэ ищIэрт си анэми ар. Згъэджэгуащ облигацэ.
Сэ согъыр.
Зэстыжынур сэ хэт къиджэгуар? * * *
ГуфIэгъуэм гуауэр и лъэпагъщ,
И лъэпагъщ.
ГуфIэгъуэм гуауэр и пэшэгъущ,
И пэшэгъущ.
ГуфIэгъуэм гуауэр и Iэпэгъущ,
И Iэпэгъущ.
ЗэщIыгъущ зэсауи си гур ныкъуэщ,
Си гур ныкъуэщ.
ЗэкIэрысчынут, ауэ сыт.
ЗэтIолъхуэныкъуэщ,
ЗэтIолъхуэныкъуэщ. Нартыхур мэпIэнкI.
Шэхэр мэпIэнкI.
Хэт жызыIар, хэт зи псалъэр?
Зауэр йокIуэкI.
Шэхэр мэпIэнкI.
Нартыху Iэдийм шэр толъалъэ.
Холъалъэ щIым шэ плъахэри,
Холъалъэ нартыху лъэлъахэри.
ХолIыхь шэ цIывахэр вагъэм.
КъыхокIыкI хьэдзэхэр гъавэу. – Ей бдзэжьеящэхэу псыкIэ ерыщхэ,
Архъуанэ куухэр къунтхкIэ къэзыщхэ!
Жэмтхьэлэпс цIыкIуу фэ фыщызеуэм
Си сабиигъуэр, дыщэ бдзэжьейуэ,
ЩысIэщIэкIати,
Флъэгъуауэ пIэрэ? ЖьантIэ
– Хьэуэ, апхуэдэ дрихьэлIакъым.
– Ей щэкIуэн Iуэхум куэд хэзыщIыкIхэу
ЩакIуэжьхэ, сакъыу мэз щIэзыщыкIхэ!
Мэз бжэн хужь цIыкIуу, гу щызмыхуауэ,
Си сабиигъуэр, сызэкъуэхуауэ
СIэщIэкIыгъати,
Флъэгъуауэ пIэрэ?
– Хьэуэ, апхуэдэ дрихьэлIакъым.
– Ей пщэдэлъ плъыжьу еджакIуэ цIыкIухэ!
Махуэм школ гъуэгур тIэунейрэ зыкIухэ!
Фэ фи щIэщыгъуэу фызытет лъагъуэм
Зэ IэпцIэлъапцIэу си сабиигъуэр
ЩысфIэкIуэдати,
Флъэгъуауэ пIэрэ?
– Хьэуэ, апхуэдэ дрихьэлIакъым. * * *
Сэ згуэшт насыпыр сыщымысхьу,
ХэзгъэщIуи хьэдзэ къысщымыхъут;
КъызэмылъэIуми яIэщIэслъхьэрт,
КъызэлъэIуаи сымыгъэщIэхъут.
Сабийм я щхьэфэ сэ Iэ дэслъэрт,
Балигъым тыгъэ хуэсщIт уэрэд,
Сэ цIыкIуми инми сахуэупсэрт,
ИтIани, згуэшыр сфIэмыкуэдт.
«Зыгъашхэр жылэр шхын щхьа малIэ», –
Сэрами ярейт щIыжаIар.
А къезгуэшэкIым щыщ зы Iыхьэ
Къэзгъэнэн гугъи симыIа.
ЕсхьэкIт апхуэдэу сэ сыгуашэу,
Сызыхуэупсэм щытхъу схуагъэшт:
«Насып зыгуэшу насыпыншэ
ЩымыIэ, – псори къытхуэгуэш». 65 66
ЖьантIэ
Щыхэтыр дэнэ иджы ахэр –
Зыхуей ягъуэту щэху хъужа?
Нэхъ насыпышхуэ къайуэлIауэ
ЯхуэсщIа мащIэр кIуэдыжа?
БжьыхьэкIэ жыг жьым иудыныщIэу
Сыкъэнэжауэ къысфIощIыж.
СынасыпыфIэм къысхуэмыщIэ,
Сынасыпыншэм сымыщIэж!

Дыгъэ къухьари къыкъуэкIыжынщ –
Щхьэл Iущтыхьари IувыкIыжынщ.
Къаплъи– къэдаIуэ.
Зэ гъэрэ– щIырэ зэхэкIынщ –
Бзухэм уэрэдкIэ ягу дыкъэкIынщ.
Къаплъи– къэдаIуэ.
ВакIуэми гъунэ зэ ирилъэнщ –
Вагъэбдзумиблри уафэм Iуплъэнщ.
Къаплъи– къэдаIуэ.
Хуиту вагъуэбэри хьэсэм хэплъэнщ –
Шэтвэр къэкIыгъэми жэщкIэ хэхъуэнщ.
Къаплъи– къэдаIуэ.
Уафэр хъуэпскIынщи, щыблэри уэнщ.
Лэгъупыкъу пхъэхьри уафэм щIэуэнщ.
Къаплъи– къэдаIуэ.
Къуршыпс къиуар и пIэ изэгъэжынщ.
И гъуэгу захуагъэми игъуэтыжынщ.
Къаплъи– къэдаIуэ.
СИ – СИ УДЗ ДАХЭ
«СяужькIэ хуейми удзи къремыкI.» –
ЖиIат, жи, цIыху Iей гуэрым,
ЩылIэм щыгъуэ.
5 Заказ №722 ЖьантIэ
СызэрыцIыкIурэ си гум зэи имыкI
А псалъэ Iейхэр – ноби срощыгъуэ.
Ар дауэ цIыхум и жьэ къыжьдыукI:
«СяужькIэ хуейми удзи къремыкI.»
Мо дыгъэ къепсу псоми хуэжумартым
И бзийхэм щыщ абы къылъымысарэ!
Къыпхитхъыу уэсыр ажэгъуэмэр мартым
Дунейм къыщытехьам ар хуэмызарэ!
Ар дауэ цIыхум и жьэ къыжьдыукI:
«СяужькIэ хуейми удзи къремыкI.»
Ди пщIантIэм дэзу сэ удз дахэ згъэкIт,
Шыпхъуншэу схьыти,
Шыпхъу къалэн згъэзащIэу;
Гъэгъахэр гъунэгъу Iыхьэу къезгуэшэкIт,
Сэ нэщхъыфIагъэт къайIысхри гуфIапщIэу.
Ар дауэ цIыхум и жьэ къыжьдыукI:
«СяужькIэ хуейми удзи къремыкI.»
СощIэж, сэ губгъуэм Iэджэрэ сыкIуащ,
Си пщащэр згъэгуфIэну удз дахэхьэ,
Сэ куэдрэ гуфIэ нэпсхэр къысфIекIуащ
Сыкъеджэу усэ удз къыщысIэщIалъхьэм.
Ар дауэ цIыхум и жьэ къыжьдыукI:
«СяужькIэ хуейми удзи къремыкI.»
Уэшх къошх,
Е цыIэрылъхьэу уэсыр къос –
Ди щIылъэр щремыщIэ зэи удз дахэ!
Ажалыр бжэм нэхъ благъэщ –
Хъумэ къэс –
«Си ужьыр махуэ пхухъу.» –
БжызоIэ, лъахэ! 67 ЖьантIэ
Критик, литературэдж Тхьэгъэзит Юрэ илъэс 75-рэ ирокъу 68 И Адыгэ литературэ щIэныгъэмрэ критикэмрэ жыжьэ дыдэ къыщемыжьэ щхьэкIэ, зэман гуэркIэ укъуэдия дэтхэнэ зы къэхъугъэми хуэдэу, и тхыдэ иIэжщ. ЗэрыгурыIуэгъуэщи, лъэпкъ литературэ щIэныгъэм и лъабжьэщ литературэ къэунэхум къыхихыну гъуэгур зыубзыхуа япэ критикэ тхыгъэхэу Нало Жансэхъу, Талпэ Михаил, ЩоджэнцIыкIу Алий сымэ, нэгъуэщI зырызхэми я IэдакъэщIэкIыу ди деж къэсахэр. Ауэ мы IэнатIэм нобэ зиужьауэ тлъагъумэ, ар зи фIыгъэр япэу къызэзыгъэпэщахэм я закъуэкъым, атIэ я фIыщIэ Iыхьэ яхуэфэщэжщ япэ итахэм ябгъурыувэу абыхэм лъагъуэ цIыкIуу кърашэжьар хэзымыгъэкIуэдэжахэми, ар гъуэгушхуэ хъуным хуэлжьэхэми, дунейпсо литературэм езышэлIэжахэми. ЗэрытщIэщи, адыгэ литературэ щIэныгъэмрэ критикэмрэ я ублапIэр блэкIа лIэщIыгъуэм и 30 гъэхэрамэ, къыкIэлъыкIуэ лъэбакъуэ хъуащ адыгэ авторхэу Теунэ Хьэчим, Шортэн Аскэрбий сымэ я IэдакъэщIэкIхэр, абыхэм нэмыщI, нэгъуэщI лъэпкъ къыхэкIами, ди лъэпкъэгъу тхакIуэ-усакIуэ щхьэхуэхэм ятеухуауэ псалъэ щыпкъэ жызыIэфа Либединский Юрий, Гоффеншефер Вадим, Тресков Илья, Бычков Дмитрий сымэ хуэ- ЖьантIэ
дэхэм я тхыгъэхэр. Мыхьэнэшхуэ иIащ абыхэм я лъэхъэнэм къыпызыщэфыну щIэныгъэрылажьэ гупышхуэ къызэрыунэхуам. Япэ адыгэ литературэхутэхэмрэ критикхэмрэ къащIэтэджащ Нало Заур, ХьэкIуащэ Андрей, Сокъур Мусэрбий, Шэвлокъуэ Пётр, Пщыбий Инал, Хъупсырокъуэ Хъызыр, Бэчыжь Лейла, нэхъ иужьыIуэкIэ –
Хьэщхъуэжь Раисэ, КIурашын БетIал, Къэшэж Людмилэ, Къэрмокъуэ Хьэмид, Къэжэр Хьэмид сымэ. Абыхэм икъукIэ фIыщIэшхуэ яхуэфащэщ япэ дыдэу адыгэ литературэр лъэпкъ искусствэм и зы пкъыгъуэу къыхагъэщхьэхукIыу къызэрапщытамкIэ. Ардыдэхэм я гуащIэм кърикIуащ япэ адыгэ автор нэхъ пажэхэм (ПащIэ Бэчмырзэ, ЩоджэнцIыкIу Алий, КIыщокъуэ Алим сымэ хуэдэхэм) я творчествэр, ХIХ лIэщIыгъуэм къэхъуа узэщIакIуэхэу Нэгумэ Шорэ, ХъанДжэрий, КIашэ Адэл-Джэрий, ХьэтIохъущокъуэ Къазий, Ахъмэтыкъуэ Къазий-Бэч сымэ, нэгъуэщI куэдми я гъащIэмрэ я IуэхущIафэхэмрэ къапщытэу литературэр зэпэщыным хэлъхьэныгъэу хуащIар къызэрагъэнэхуэжар.
Иджыри IуэхугъуитI щыIэщ, хуэфэщэн пщIэ хуэдмыщIыфа щхьэкIэ, дызытепсэлъыхь IэнатIэм зиужьынымкIэ мыхьэнэ ин дыдэ иIэу къыщIэкIауэ. Япэр узэщIыныгъэм и Iуэхум КъуэкIыпIэм къыщежьа Iэдэбым (Адаб восточного культурного движения) мыхьэнэшхуэ зэрыщиIаращ. ЕтIуанэр лъэпкъ литературэр къэунэхунымкIэ адыгэ джэгуакIуэжьхэм ягъэзэщIа къалэным и инагъыр къэтIэщIауэ дахэу къэгъэлъэгъуэжынырщ. А тIуми автор зыбжанэ тетхыхьащ, ауэ абыхэмкIэ нэхъ фIыщIэшхуэ дыдэ зыбгъэдэлъыр Нало Заурщ. Бжьэпэтехуэ хъужащ зи нэхъыжьыгъуэхэмрэ абыхэм я лIэужьхэмрэ зэгъусэу ягъэхьэзыру адыгэ литературэм и тхыдэр гъэщыпкъауэ къыщыгъэлъэгъуэжа лэжьыгъэхэри зэрызэдатхар.
ЗэрыгурыIуэгъуэщи, дэтхэнэ япэ лэжьыгъэри факт щхьэхуэхэр къэлъыхъуэным, ахэр зэпыгъэувэжауэ тхыдэм и пкъым игъэзэгъэжыным, езы лъэпкъымрэ къэралымрэ зыхэхутэ къэхъукъащIэхэм егъэпщэжыным тегъэпсыхьауэ щымыту хъуркъым. ИкIэм-икIэжым аращ лъэпкъ литературэм и теориеми, и тхыдэми лъабжьэ яхуэхъур икIи апхуэдэ лэжьыгъэм и мыхьэнэр къэлъытэгъуейщ. Ауэ сыт хуэдэ лъабжьэми зы щхьэ гуэр тещIыхьын зэрыхуейм хуэдэу, литературэ щIэныгъэм и ублапIэми зумыгъэузэщIыфмэ, ныкъуэщIу къэнэжынущ. ГъащIэм и хабзэр адэкIэ зызымыужь IэнатIэр ужьыхыжу, абы къыхэкIыуи зыужьыныгъэм и нэщэнэр япэ итахэр здынэсам къыпызыщэн щыIэнращ. АбыкIэ, пэжыр жысIэнщи, мы зи гугъу сщIы IэнатIэм и гъунапкъэщIэхэр щIэныгъэрылажьэ зыбжанэм пасэу къалъэгъуауэ щытащ. ИкIи абыхэм ящыщхэр биографие къэпщытэнымрэ мыхьэнэшхуэ зиIэ къэхъугъэхэр зэрызэкIэлъыкIуар гъэнэхуэнымрэ щхьэпрыбэкъукIыу гъащIэм, культурэм къыщыхъу проблемэхэр искусствэм и IэмалхэмкIэ ди лъэпкъ литературэм зэрызэфIих щIыкIэхэр, ахэр дунейпсо литературэм щекIуэкI къэхъугъэхэм зэрапэджэжыр, зэрыхэухуэнар къэгъэлъэгъуэжыным ирамыгъэпщауи жытIэркъым. Литературэр бзэм и дахапIэу зэрыщытым къыщежьэ эстетикэ концепциер адыгэ тхыгъэм ехьэлIауэ зэгъэпэщыныр зи чэзу лъэбакъуэти, абы лъабжьэ игъуэтащ зи цIэ къисIуахэм хуэдэ зы гупым я фIыщIэкIэ.
А псоми укъуэдияуэ дытепсэлъыхьмэ, ди темэр тIэпыщIэхужынкIэ шынагъуэщ, ауэ ныбжьу нэхъ мыхъуми ди нэгу къыщIэдмыгъэхьэмэ, дызыхуейри тхужыIэнукъым. Псом хуэмыдэжу, ХХ лIэщIыгъуэм и 69 70
ЖьантIэ
70 – 80 гъэхэм дунейм къытехьэ хъуащ адыгэ литературэм и пкъыгъуэ щхьэхуэхэмрэ искусствэм и проблемэу абы кърикIуэхэмрэ ятеухуа лэжьыгъэ щыпкъэхэр. Апхуэдэу, автор зыбжанэм я Iэдакъэ къыщIэкIащ лъэпкъ IуэрыIуатэмрэ литературэмрэ я зэпылъыпIэхэр гъэнэхуэным, адыгэ литературэмрэ ХIХ лIэщIыгъуэм къэунэхуа узэщIакIуэ зэщIэхъееныгъэмрэ мыхьэнэуэ яIар къэпщытэным теухуа лэжьыгъэ щхьэпэ зыбжанэ. Абыхэм къадыкъуэкIащ литературэ псоми я зэхуэдэу зэпэща хъуа жанрхэр адыгэ тхакIуэхэм къызэрагъэIэсэфа щIыкIэхэр, творческэ метод зыхужаIэр къызэращтар, литературэм зиужьыным автор нэхъ пажэхэм хэлъхьэныгъэу хуащIар къыщыпщытауэ тхыгъэ зыбжанэ. Зыгуэрым и лэжьыгъи згъэикIэну сыхуейкъым, ауэ сыщымыуэну къысфIощI, лъэпкъ литературэ щIэныгъэм и гъуэгур а лъэхъэнэм зыунэтIахэм ящыщу авторищым я лэжьыгъэхэр къыхэзгъэщхьэхукIмэ. Япэр икIи ныбжькIэ зи нэхъыжьыгъуэр Нало Заурщ. Лъэпкъ литературэм и нобэмрэ и тхыдэмрэ политикэм и гуэдзэным къыбгъэдэшынымкIэ абы лъэбакъуэфI ичащ, Хэкум къихъуа адыгэ узэщIакIуэхэм, джэгуакIуэжьхэм, КъуэкIыпIэм къыщежьа Iэдэбым я къуэпсхэр зэпищIэу абыхэм лъэпкъ искусствэм и зыужьыныгъэм щаIэ мыхьэнэр къитIэщIкIэрэ. КъыкIэлъыкIуэу зи цIэ жыIапхъэу сфIэщIыр ШащIэ Къазбэчщ, абы адыгэ литературэм зиужьынымкIэ эстетикэр зи лъабжьэ конфликтым мыхьэнэуэ иIэр къызэрипщытарщ. Ещанэр БакIуу Хъанджэрийщ, абы и фIыщIэщ литературэм зиIэтын щхьэкIэ талантым иIэ мыхьэнэр къызэригъэнэхуэжар. Дауи, а Iуэхугъуэ щхьэхуэхэмкIэ псори убзыхуа хъуркъым, ахэри кърахьэжьэн щхьэкIэ нэгъуэщI къэхутакIуэхэм лэжьыгъэшхуэ зэрызэпагъэзари пэжщи, зыми и фIыщIэ иремыкIуэд, ауэ мыхэр ди япэкIэ пщалъэ зэрыхъум къигъэлъэгъуащ лъэпкъ литературэ щIэныгъэр гъунапкъэщIэм гушхуауэ зэребгъэрыкIуэр. Апхуэдэхэм лъэпкъ литературэ щIэныгъэм и зэфIэкIыр яузэщI, къэхутэныгъэхэр фактологие къудейм щхьэщашри, къэхъугъэхэри уэим ямыщIрэ япэ итахэм къайхъулIауэ щытахэр я тегъэщIапIэу иджырей литературэхэм я проблематикэм ирашалIэ, сыт хуэдизу дымымащIэми, дэ тхуэдэ лъэпкъ цIыкIухэм я Iэужьхэри, къуэщIий-фэщIийуэ щымыту, дунейпсо искусствэм и зы Iыхьэу уагъэлъагъуж. Мис апхуэдэ Iуэху еплъыкIэр быдэу увын щыхуей лъэхъэнэм хуэзащ Тхьэгъэзит Юрэ щIэныгъэ IэнатIэм щыпэрыувар. Пэжщ, абы кандидат диссертацэм и темэу къыхихар адыгэ романым и зыужьыкIэрати, ар япэ итахэм нэхъ дызрагъэса еплъыкIэм тещIыхьауэ къыпщыхъунут. АрщхьэкIэ нэхъыщхьэр темэракъым, абы и къэхутэкIэрщ: Тхьэгъэзитым роман зыужьыкIэр къигъэнэхуэн щхьэкIэ, иджырей дунейпсо литературэ щIэныгъэм и методологиемрэ гъунапкъэщIэхэмрэ Iэмал нэхъыщхьэу къигъэсэбэпащ. Къигъэсэбэп къудей мыхъуу, къэхутакIуэм хьэкъыу къыхихащ факт щхьэхуэхэр зэпыгъэувэным къыщымынэу, атIэ ахэр зыпыува нэужь къуагъэлъагъу эстетикэ концепциер япэ игъэщын зэрыхуейр. Арыншамэ, дунейпсо литературэмрэ щIэныгъэмрэ я гъуэгу шэщIар зы лъэныкъуэу, дэ ди тхыгъэ IэрыщIхэр абы гъунэгъу зэи хуэмыхъуу пабжьэм хыумылъагъукI лъагъуэ нашэкъашэу ди дунейр тхьынут, зыщIыпIэ деж литературэшхуэм щыкIэрыбгъэпщIэну ухуежьэми, къыкIэрыхужу, къызыкIэрыхужари абы щхьэкIэ зыкIи ныкъуэ мыхъуу. ИкIэм-икIэжым, Тхьэгъэзитым япэ итахэм я гъуэгум къызэрыпищар зы псалъэкIэ жыпIэмэ, ди лъэпкъ цIыкIум и литературэри дунейпсо литературэм и зы Iыхьэ мыгуэшу, къыгуэпх мыхъу- ЖьантIэ
ну, ар зым нэхъри нэхъ мыхьэнэншэу жыпIэ мыхъуу, пкъымрэ лымрэ щыщу къызэригъэлъэгъуэфаращ.
Пэжщ, абы, зыгуэрхэм зэращIым хуэдэу, япэщIыкIэ къэхъугъэ зыкъомыфI къиугъуейрэ псоми зэдагъэкъабыл социалист-реализмэм и методикэмкIэ иузэдыжатэмэ, и лэжьыгъэр мыхъуауэ жызыIэн куэд къыкъуэкIынутэкъым, хъуауэ жаIэнт, IэIэткIэ быдагъэ зэдащIынти –
ди щIэныгъэрылажьэхэм иджыри зы кандидат фаджэлыджэ къыхэхъуэнт. АрщхьэкIэ къэхутэныгъэхэмрэ авторхэмрэ я бжыгъэр иджыри зыкIэ нэхъыбэ хъуа щхьэкIэ, абы щIэуэ кърикIуэнур мащIэт. ЩIэныгъэрылажьэм и япэ дыдэ къалэнхэм ящыщщ дэ, абы и тхыгъэм къеджэнухэми, ди Iуэху еплъыкIэм зригъэузэщIын, ди щIэныгъэм лъагъуэщIэ гуэр хухишын зэрыхуейр. АбыкIэ Тхьэгъэзит Юрэ и пщэ дилъхьэжащ адыгэ романым и теплъэхэмрэ зэрызиужьа щIыкIэхэмрэ къихутэну. Абы и гъусэу ди лъэпкъ мащIэу зи литературэр гущэм къебэкъуагъащIэр дунейпсо культурэм и кIэдэдзэ-гуэдзэну щымыту, атIэ ари мыхьэнэ зиIэ гуэркIэ абы зэрыхэувэр, лъэпкъ цIыкIум и литературэми езым и макъ зэриIэжыр, адрейхэм абыкIэ зэрапэджэжыр, зэрабгъурыувэр къигъэлъэгъуэн хузэфIэкIащ.
Тхьэгъэзитым езым и талантымрэ зригъэгъуэта щIэныгъэмрэ ерыщагъкIэ игъэбатэри, ди литературэ щIэныгъэр гъунапкъэу а лъэхъэнэм зылъэIэсам щхьэпрыIэбыкIри, адкIэжкIэ къыщриупщIэфащ.
Мыпхуэдэми гу лъытапхъэщ. Ди литературэм хуэдэ къэунэхуагъащIэхэм папщIэ, къэхъуа къудейщ, жаIэрти, япэ ищахэр къытхуэщхьэпэлъагэрэ дэри зыдгъэтхьэмыщкIафэу, зи ныбжь иримыкъуа щIалэ цIыкIум хуэдэу, «балигъ хъуахэм» захуэдгъэлъахъшэу, Диккенс, Бальзак, Достоевский сымэ хуэдэхэр зиIэну зыхуэфащэхэм дыхамыбжэу, дэри захэдмыбжэжу, дэ тхуэдэ жьгъейхэм я литературэхэр езыри жьгъейуэ, проблемэу къаIэтри жьгъейуэ, дунейпсо эстетикэмрэ культурэмрэ я гурыгъухэм зедмыпщыту, япэ ищахэр сыт щыгъуи къытхуеплъыхыу, дэри абыхэм дахудэплъеямэ, ди пыIэр тщхьэрыхуу дыпсэуныр ди натIэу – мис аращ языныкъуэхэм къазэрыфIэщIу, дэри къызэрытфIэщIыжу щытар. Пэжщ, дэтхэнэ лъэпкъми «номенклатурэкIэ къыхузэрагъэпэща» литературэ иIэжыныр къэрал политикэм куэду игъэкъабылт, ауэ апхуэдэр литературэ IэрыщIрэ икIи Iэрыгъэтэджу, искусствэ и лъэныкъуэкIэ къыпыпхынышхуэ щымыIэу, мыбыхэми литературэ яIэжщ, хужыпIэным нэмыщI зыри хэмылъу – арат къызэралъытэр. АбыкIэ зыгуэр згъэкъуэншэну аракъым, дэтхэнэ зы зэманми зи чэзу Iуэхугъуэ къыдохъу, а еплъыкIэри зэманым и Iэужьщи, къэралыр зэрыхущIэрыуам фIагъыу къихьами нэр хуэдуфIыцIынкъым. Ар нэгъуэщIу щытын щхьэкIэ лъэпкъ искусствэм хуэфэщэн теплъэ езыгъэгъуэтын гъуазэ хуеижт. Дауи, а теплъэр къыщIэщыным хуэлэжьащ ди тхакIуэ-усакIуэ нэхъыфIхэри, критик пажэхэри, япэ щIэныгъэрылажьэхэри. Абыхэм ящыщ зыкъомым хамэм гу къытлъезыгъэтэн уардэунэм и лъабжьэр ягъэтIылъыныр къалъысащ, къыкIэлъыкIуэхэм пкъыр къыдращIейуэ ирагъэжьащ, адрейхэм щхьэр трапIэжащ. АрщхьэкIэ хамэм гу къыщыплъитэнур уи унэр уардэрэ дахэу къызэпэщауэ нэм къыщыщIэлыдэращ, ари япэ блэкI дэтхэнэми пхуимыгъэщIэгъуэнкIи мэхъу – уэзыгъэлъагъун
хуеижщ. Тхьэгъэзит Юрэ ящыщщ мис апхуэдэу, адыгэ литературэр утыкушхуэм ихьэфын хуэдэу, и пIалъэр къыщысым игъуэ дыдэу къыкъуэкIа щIэныгъэлI, критик гупым. Ящыщ къудейм къыщымынэу, 71 72
ЖьантIэ
ар япэ иту жысIэмэ, егъэлеиныгъэу къысфIэщIыркъым. ИкIи нобэ ди лъэпкъ литературэм хуэфэщэн пщIэ утыкушхуэм щигъуэтмэ, абы зи фIыщIэ хэлъхэм ящыщ зыщ Юрэ.
Япэ лэжьыгъэшхуэм деж щыужьыхыжакъым къэхутакIуэм и гуащIэр, романым теухуа лэжьыгъэм къыкIэлъыкIуэу ар иужь йохьэ ЩоджэнцIыкIу Алий и Iэужь лъапIэхэр къипщытэну. Пэжщ, Тхьэгъэзитым ипэкIэ ди усакIуэшхуэм и гъащIэмрэ творчествэмрэ автор зыбжанэ тетхыхьащ, икъукIэ фIыщIэшхуэ щIахуэпщIын лэжьыгъэхэр зэфIагъэкIащ, монографие псои ятхауэ щыIэщ. Ауэ япэ итым и къалэн мэхъу зи гугъу ищIым и биографиер, ар зыщыпсэуа лъэхъэнэр, гъащIэ еплъыкIэу иIар, и тхыгъэхэм я жанрыр, тематикэр, идеехэр къитIэщIыжыну. Ахэр хэмытмэ, езы авторым и творчествэри нэгъэсауэ къыбгурыIуэнукъым. АрщхьэкIэ абы и ужькIэ къэунэху къэхутакIуэм а псоми къытригъэзэжмэ, щIэуэ зыри хилъхьэркъым, езы литературэ щIэныгъэри и пIэ иуджыхьу къонэ. Ар фIыуэ къызыгурыIуэ щIэныгъэлIым япэ итахэм къахутахэр тегъэщIапIэ быдэ ищIри, езым и гуащIэр хуиунэтIащ усакIуэ уардэм и Iэзагъымрэ а Iэзагъым и къуэпсхэмрэ къэгъэнэхуэным. Абы и тхылъ «ЩоджэнцIыкIу Алий и художественнэ дуней» зыфIищар пкъыкIэ брошюрэм зэрефIэкIышхуэ щыIэкъым, ауэ ар теплъэращ, мыхьэнэуэ иIэмкIэ а цIыкIур тхылъ Iув зыкъом я уасэщ. Тхьэгъэзитым тхылъеджэр щыгъуазэ ещI ЩоджэнцIыкIум и творчествэр лъэпкъым и тхыдэми, лIэщIыгъуэкIэрэ къэгъуэгурыкIуа бзэми и хабзэхэми, дунейпсо эстетикэ хабзэхэми зэхуэдэу зэрапыщIам, абыхэм ящыщ дэтхэнэми гулъытэ щхьэхуэ хуэпщIыну къызэрилэжьым. Ар авторым къехъулIамэ, зи фIыгъэр иджырей литературэхутэ методологиеми, культурэм и тхыдэми, дунейпсо этнологием и къэхъугъэхэми, адыгэ мифологиеми щIэныгъэлIыр зэхуэдэу хуэIэзэу къызэрыщIэкIарщ. Апхуэдэу щIэныгъэм и пкъыгъуэ зыбжанэм хэгъуэзауэ литературэхутэ щIэныгъэлIу нобэкIэ адыгэм диIэр закъуэтIакъуэ дыдэщ.
ЯпэкIэ къехъулIахэр и тегъэщIапIэу Тхьэгъэзитым къыкIэлъыкIуэу зы лэжьыгъэшхуэ кърехьэжьэ – адыгэхэм я художественнэ зэхэщIыкIым зэрызиузэщIа щIыкIэр къихутэну иужь йохьэри, абы щхьэкIэ япэм нэхърэ нэхъ куужу лъэпкъ хабзэм къыдэунэхуу къыдэгъуэгурыкIуа эстетикэм и къуэпсхэр, зэрызаужьа гъуэгухэр, гъащIэмрэ искусствэм и Iэмалхэмрэ зэдезыгъэкIу къэхъугъэхэр къетIэщIри, ар бзэ эстетикэ зыужьыныгъэм и концепцие шэщIауэ ди пащхьэ кърелъхьэ. Абы зыр адрейм декIужу авторым хелъагъуэ пасэрей адыгэхэм я дуней лъагъукIэм и джэлэсу мифологиер, абы пыщIэжа дауэдапщэхэр, ижьрей IуэрыIуатэр, Къэзанокъуэ Жэбагъы и деж къыщежьэу иужькIэ, ХIХ лIэщIыгъуэм лъэщу зызыужьу иджырей лъэпкъ культурэм и лIэужьыгъуэ зыбжанэм пкъы щIэзыгъэува УзэщIыныгъэм (Нэгумэ Ш., Хъан-Джэрий С., ХьэтIохъущокъуэ Къ., Цагъуэ Н., Дым I. сыми, нэгъуэщI куэдри хиубыдэу) къэсу. Ар, Тхьэгъэзитым къызэригъэнаIуэмкIэ, ауэ сытми тхыдэм щыщ пычыгъуэхэкъым, атIэ адыгэ дунейм и зыужьыныгъэ лъэбакъуэхэщ – дызытет мы дунеишхуэм и къэхъукъащIэхэми ящыщрэ япэджэжу, зыгъэдахэрэ зыгъэбжьыфIэу, къагуэпх мыхъуну.
ЛъэныкъуэкIэ укъыщеплъмэ, жыпIэнкIи мэхъу, щIэныгъэм и IэнатIэ зыбжанэм фIы дыдэу щыгъуазэ хъуа еджагъэшхуэм и эрудициемрэ фантазиемрэ къигъэсэбэпу дызыхэт гъащIэм зыкIи щы- ЖьантIэ
мыщ концепцие дахэ гуэр, и дахагъым дихьэхыжурэ, къигупсысауэ – ди гъащIэм щымыщу, щIыми темыту, уафэми нэмысу. Ауэ укIэлъыплъыжмэ, къыумылъагъункIэ Iэмал иIэкъым абы и япэ тхылъым деж щегъэжьауэ наIуэу къыхэщу пхырыша гупсысэр зыуэ зэрыунэтIар, ар гъащIэм и купщIэр къэлъыхъуэным хуэгъэзауэ икIи лъэпкъ культурэм и дэтхэнэ лъэбакъуэри щызэпэлъытауэ зэрыщытыр. Мис абы наIуэу къыдегъэлъагъуж адыгэ культурэмрэ литературэмрэ къэпщытауэ дунейпсо щIэныгъэшхуэм и утыку къилъхьэжынымкIэ Тхьэгъэзит Юрэ лъэбакъуэфI зэричар. Абы и къэхутэныгъэ тхылъхэмрэ статья, доклад щхьэхуэхэмрэ зэхуэпхьэсыжмэ, нобэрей адыгэ тхыдэм и зы Iыхьэшхуэщ – япэ итахэр и тегъэщIапIэ щыпкъэу, иужькIэ къакIуэхэмрэ иджыри къэкIуэнухэмрэ гъуэгу тэмэм яригъэлъагъуу, нэгъуэщI мыхъуми, нэхъапэкIэ зы цIыху гуэрми и лъэ зытемыува щIыпIэм лъагъуэ цIыкIу щыпхишу.
Тхьэ лъапIэм талантыр щигуэшым щыгъуэ Тхьэгъэзит зэкъуэшхэр, Юрэрэ абы и шынэхъыжь, псоми фIыуэ тлъагъу Зуберрэ, дауи, къуэгъэнапIэ гуэр къуэсакъым, тIуми уэру Iэзагъри щIэныгъэри къаритащ. Абыхэм языр япэ утыку къихьат, и талантри цIыхубэр нэхъ зыщIэупщIэхэм ящыщти, и цIэри нэхъапэ жыжьэ нэIусащ. Ауэ мыдрейри и шынэхъыжь усакIуэшхуэм и жьауэм куэдрэ щIэсакъым, езым и гъуэгу къыхихыжри, сэ къызэрысщыхъумкIэ, къызыхэкIа лъэпкъым хуэщхьэпэну, нэхъ хэкъузауэ жысIэнщи, а лъэпкъыр куэду зыхуэныкъуэ Iуэхутхьэбзэшхуэ хуищIащ, ари игъуэ дыдэу.
Нобэ ди лъэпкъ литературэр ипэкIэ зыгъэкIуэтэну пщэрылъ зыхуэхъу тхакIуэ-усакIуэхэм уахэплъэмэ, ХХ лIэщIыгъуэм ди бзэр зыгъэшэрыуа лIы уардэхэм яхуэдэ хэдмылъэгъуэжынкIи мэхъу. Ди нэхъыжь лъапIэхэм я къалэн ягъэзащIэри, пIалъэр къыщысым «щIакIуэншэ жылэ» Iэпхъуэжахэщ. Ауэ, итIанэми, зэманым къыдэбакъуэу щIэныгъэшхуэ зиIэ, дунейпсо искусствэм и курыхым хебгъэубыдэн хуэдэ акъыл зыбгъэдэлъ лIы уардэхэр диIэ хъуащ. Абыхэм ящыщ зыщ Тхьэгъэзитыр.
Юрэ Тхьэр зэтахэм ящыщщ. Куэд зритам къезытари, зыщыщ лъэпкъри куэдкIэ къыщогугъыж. Сыщыуэну къысфIэщIыркъым, Тхьэгъэзит Юрэ а тыгъэр къыхуэзыщIам хуэпэжу къыщIэкIауэ, нобэми зыщIримыгъэхыу, къэзыгъэщIамрэ къызыхэкIамрэ яхуэфэщэжыным зэрылъэкIкIэ хуэпабгъэу псэууэ жысIэмэ.
Зэгуэрым ар университетым и литературэ кафедрэхэм ящыщ зым ассистенту щылажьэу, и къэкIуэнур зыхуэдэр зэкIэ езы дыдэми имыщIащэу дыхуэзэщ, а зыхэтым къыхэтшри, Дунейпсо литературэм и институтым и аспирантурэм зэрыкIуэн гъуэгур къыхузэIутхауэ щытащ. Абы щыгъуэ сэри си псалъэ закъуэ нэхъ мыхъуми а Iуэхум зэрыхэлъам ноби срогушхуэ. Езыри къыхихам хущIегъуэжакъым, дзыхь къыхуэзыщIахэри игъэпэжащ, и лэжьыгъэм хьэщыкъ хуэхъуауэ мэлажьэри, Тхьэм иджыри хущIигъэхьэ.
ГЪУТ Iэдэм,
филологие щIэныгъэхэмкIэ доктор 73 ЖьантIэ И Зи гъащIэр щIэныгъэм езыпх цIыхур нэхъ хахуэ дыдэхэм яхэплъытэ хъунущ, сыту жыпIэмэ а IэнатIэр гугъущ, къаруушхуэрэ зэманышхуэрэ токIуадэ. Зы илъэс-илъэситIкIи, илъэс зыбгъупщIкIи щIэныгъэм хэлъхьэныгъэ пыухыкIа хуэпщIыфынукъым, абы къыхэкIкIэ а гъуэгуанэм теувэр, щIэныгъэ бгъэдэлъым къыщымынэу, бэшэчу, шыIэныгъэшхуэ хэлъу щытын хуейщ. Къыхиха IэщIагъэм илъэс 40-м щIигъуауэ хуэпэжу, щIэныгъэр и гъуазэу къэхутэныгъэ лэжьыгъэм ерыщу пэрытщ филологие щIэныгъэхэмкIэ доктор Тхьэгъэзит Юрэ.
Тхьэгъэзит Юрэ Мухьэмэд и къуэр 1947 гъэм апрелым 9-м Тэрч районым хыхьэ Дей (Мэртэзей) къуажэм къыщалъхуащ. Курыт еджапIэ нэужь 1969 - 1974 гъэхэм КъБКъУ-м и тхыдэ-филологие къудамэм щеджащ. 1974 - 1975 гъэхэм «Советская молодежь» газетым щылэжьащ. 1977 гъэм къыщыщIэдзауэ КъБКъУ-м хамэ лъэпкъ литературэхэмкIэ кафедрэм и егъэджакIуэу щытащ.
1980 гъэм Тхьэгъэзитыр А. М. Горькэм и цIэр зезыхьэу Москва дэт дунейпсо литературэмкIэ институтым и аспирантурэм щIэтIысхьащ, ар къиуха нэужь, 1984 гъэм «Роман жанрым адыгэ литературэм щигъуэта зыужьыныгъэр» («Развитие жанра романа в адыгской литературе») кандидат диссертацэр пхигъэкIащ. А гъэ дыдэм КъэбэрдейБалъкъэр щIэныгъэ-къэхутакIуэ институтым щылэжьэн щIидзащ, илъэс зэхуэмыдэхэм къулыкъу зэмылIэужьыгъуэхэр щрихьэкIащ. 1999 гъэм «Къэбэрдей литературэм щэнхабзэр и лъабжьэу зэрызиужьар» («Духовно-культурные основы кабардинской литературы») доктор диссертацэр пхигъэкIащ. ЩIэныгъэ лэжьыгъэм къыдэкIуэу, Тхьэгъэзит Ю. илъэсипщIым нэблагъэкIэ къэрал къулыкъу ирихьэкIащ: 1997 - 2004 гъэхэм КъБР-м щэнхабзэмкIэ и министру, 2004 - 2007 гъэхэм КъБР-м и Iэтащхьэм и чэнджэщэгъуу щытащ. 2017 гъэм «Къэбэрдей-Балъкъэр Республикэм щIэныгъэмкIэ щIыхь зиIэ и лэжьакIуэ» цIэ лъапIэр къыфIащащ. Иджырей зэманым Къэбэрдей-Балъкъэрым Гуманитар къэхутэныгъэхэмкIэ и институтым къэбэрдей-шэрджэс литературэмкIэ и секторым и щIэныгъэ лэжьакIуэ пажэщ. 2021 гъэм къыщыщIэдзауэ КъБР-м и ТхакIуэхэм я союзым и тхьэмадэ къалэныр егъэзащIэ.
Критик, литературэдж Iэзэр зы махуи епцIыжакъым къыхиха IэщIагъэм. ЩIэныгъэр и лъабжьэу лъэпкъ литературэр иджын зэрыщIидзэрэ тхылъ щхьэхуэ зыбжанэрэ статья щэ бжыгъэхэмрэ и Iэдакъэ къыщIэкIащ. Абыхэм, лъэпкъ литературэм и мызакъуэу, дунейпсо литературэми и зыужьыныгъэм куууэ щыгъуазэ, зи Iуэху еплъыкIэ зиIэж щIэныгъэлIу зыкъыщигъэлъэгъуащ. Тхьэгъэзитым и лэжьыгъэхэр блэкIа лIэщIыгъуэм и 80 гъэхэм дунейм къытехьэу хуежьащ. Ар япэу зяужь ихьар пасэрей лъэпкъ зэхэщIыкIым и щхьэхуэныгъэхэр джынырщ, адыгэ литературэр зэфIэувэнымкIэ абыхэм яIа мыхьэнэр къэхутэнырщ. Апхуэдэ къалэнхэр гъэзэщIа щыхъуащ «Къэзанокъуэ Жэбагъы теухуа хъыбархэм лъэпкъ художественнэ зэхэщIыкIым щиубыд увыпIэр» («Цикл ска- 74 ЖьантIэ
заний о Жабаги Казаноко в контексте национально-художественного сознания») фIэщыгъэм щIэту 1985 гъэм дунейм къытехьа лэжьыгъэм. ИлъэситI нэхъ дэмыкIыу, 1987 гъэм, щIэныгъэлIым и кандидат диссертацэр лъабжьэ зыхуэхъуа «Адыгэ роман» («Адыгский роман») монографиер къыдэкIащ. Абы тхыбзэ зыгъуэтагъащIэ лъэпкъым и литературэм романыр зэрыщызэфIэувар, жанрым къикIуа гъуэгуанэ мытыншыр къыщыгъэлъэгъуэжащ. ЩIэныгъэлIым зэритхымкIэ, адыгэ романым и зыужьыныгъэр IуэрыIуатэмрэ мифо-эпикэмрэ я
мызакъуэу, хамэ лъэпкъ литературэхэм я щапхъэхэми тетащ, абыхэм къуэпс быдэкIэ япыщIауэ къэгъуэгурыкIуащ. Псом хуэмыдэу монографием зыубгъуауэ щызэпкърыхащ КIыщокъуэ Алим, Еутых Аскэр, Мэлбахъуэ Елбэрд сымэ, нэгъуэщI адыгэ тхакIуэшхуэхэми я романхэр.
1991 гъэм дунейм къытехьащ Тхьэгъэзит Ю. и критикэ икIи щIэныгъэ статьяхэр щызэхуэхьэса «Зы къуэпскIэ зэпхащ» лэжьыгъэ щхьэпэр. Абы хыхьа тхыгъэхэм лъэпкъ литературэр зэрызэфIэувар, абы зэрызиужьар, зыIэригъэхьа ехъулIэныгъэхэр къыщыгъэлъэгъуащ. КъэхутакIуэм нэхъыбэу и нэIэ зытригъэтахэм ящыщщ КърымДжэрий СулътIан, ЩоджэнцIыкIу Алий, КIыщокъуэ Алим, Бещтокъуэ Хьэбас сымэ я творчествэр. Лэжьыгъэм и фIагъ нэхъыщхьэр зыщылъагъупхъэр адыгэ литературэм и зыужьыныгъэ гъуэгуанэр лъэхъэнэ щхьэхуэхэмкIэ зэщхьэщыхауэ джа зэрыхъуарщ: ублапIэр (Октябрь революцэм къыщегъэжьауэ ХХ лIэщIыгъуэм и 30 гъэхэм къэсыху), социалист лъэхъэнэр (30 гъэхэм къыщыщIэдзауэ Хэку зауэшхуэр къэхъеиху), зауэ зэманыр (1941 - 1945 гъэхэр), лъэ быдэкIэ ува социализмэм и лъэхъэнэр (зауэ нэужьым къыщегъэжьауэ 90 гъэхэм къэсыху).
Лъэпкъ литературэм и тхыдэр зэригуэша лъэхъэнэхэм ящыщу 1990 гъэхэм Тхьэгъэзитыр нэхъыбэу зэлэжьар щIэдзапIэ дыдэрщ – блэкIа лIэщIыгъуэм и 20 - 30 гъэхэрщ. Абы ехьэлIауэ иригъэкIуэкIа къэхутэныгъэхэм япкъ иткIэ, 1994 гъэм «ЩоджэнцIыкIу Алий и художественнэ дунейр» («Художественный мир Али Шогенцукова») зыфIища монографиер къыдигъэкIащ. ЩIэныгъэлI Гъут Iэдэм пэжу къызэрыхигъэщащи, а лэжьыгъэм и кIуэцIкIэ «Тхьэгъэзитым тхылъеджэр щыгъуазэ ещI ЩоджэнцIыкIум и творчествэр лъэпкъым и тхыдэми, лIэщIыгъуэкIэрэ къэгъуэгурыкIуа бзэм и хабзэхэми, дунейпсо эстетикэ хабзэхэми зэхуэдэу зэрапыщIам, абыхэм ящыщ дэтхэнэми гулъытэ щхьэхуэ хуэпщIыну къызэрилэжьым».
А илъэс дыдэм, 1994 гъэм, дунейм къытехьащ Тхьэгъэзитым и доктор диссертацэр лъабжьэ зыхуэхъуа «Къэбэрдей литературэм щэнхабзэр и лъабжьэу зэрызиужьар» («Духовно-культурные основы кабардинской литературы») монографиери. Сыт хуэдэ къэхутэныгъэ иримыгъэкIуэкIами, щIэныгъэлIым гулъытэ нэхъыбэ зыхуищIар адыгэ литературэм зэрызиужьа хабзэ нэхъыщхьэрщ – мифыр, IуэрыIуатэр, литературэр зэгуэхыпIэ ямыIэу зэпхауэ, зэдэлажьэу къызэрыгъуэгурыкIуарщ. Лъэпкъ литературэ щIэныгъэмрэ критикэмрэ я хэлъхьэныгъэ хъуащ Тхьэгъэзитым и IэдакъэщIэкIыу тIэунейрэ дунейм къытехьа 75 ЖьантIэ
«Адыгэхэм я художественнэ зэхэщIыкIым и зыужьыныгъэр: (Теорие тхыдэм и ехъулIэныгъэхэр: эпосыр, литературэр, романыр)» («Эволюция художественного сознания адыгов: (Опыт теоретической истории: эпос, литература, роман», 1996, 2006), «Къэбэрдей литературэ классикэр жылагъуэмрэ щэнхабзэмрэ зэрапэджэжыр» («Кабардинская литературная классика в социокультурном диалоге», 2017) монографие гъэщIэгъуэнхэри. Мы лэжьыгъэхэм щригъэкIуэкIа къэхутэныгъэхэм хуэзышар езы щIэныгъэлIым и интервьюхэм языхэзым къыщыхигъэщащ: «… адыгэ литературэдж щIэныгъэр куэд щIауэ
хуэныкъуэт лъэпкъ художественнэ гупсысэкIэм и щытыкIэхэмрэ абы зиужьын папщIэ щыIэ хэкIыпIэхэмрэ къэхутэным. Ди лъэпкъ литературэр къэунэхуу ар гъуэгу тэмэм теувэн папщIэ екIуэкIа Iуэхугъуэ псори темыщхьэрыукIауэ, хэлъадэ-хэжыж, фэрыщIыгъэ хэмылъу куууэ джын хуейт». Апхуэдэ къалэнхэр зыхуэзыгъэувыжа щIэныгъэлIыр ахэр гъэзэщIа зэрыхъуным псэемыблэжу телэжьащ, ноби толажьэ, и дэтхэнэ тхыгъэри абыкIэ щыхьэту къоув.
Тхьэгъэзит Ю. и къэхутэныгъэхэм я зы щхьэхуэныгъэу къыхэгъэщыпхъэщ щIэныгъэлIыр зытетхыхь Iуэхугъуэхэм куууэ зэрыхэплъэм къыдэкIуэу, и гупсысэри зэрыкъуэпсыбэр. Абы и лэжьыгъэхэм, лъэпкъ литературэм и мызакъуэу, Кавказ Ищхъэрэри, Урысей къэралыгъуэри, уеблэмэ дунейпсо литературэри къызэщIакъуэ. ЩIэныгъэлIыр икIи жыжьаплъэщ, икIи адыгэ литературэм къикIуа гъуэгуанэм щIэхщIэхыурэ ироплъэж: зы лъэныкъуэкIэ, къехъулIахэмрэ нобэкIэ здынэмыса лъагапIэхэмрэ наIуэу къегъэлъагъуэ, нэгъуэщI лъэныкъуэкIэ, литературэдж щIэныгъэмрэ критикэмрэ къапэщылъ къалэнхэр
еубзыху. ЩIэныгъэлIыр, къызэплъэкI имыIэу, и гупэмкIэ, къэкIуэнумкIэ плъэныр мащIэщ, языныкъуэхэм деж блэкIамкIи гъэзэжыпхъэщ, щIэдзапIэ лъэхъэнэм ифIхэмрэ и щыуагъэхэмрэ зэхигъэкIын папщIэ. Зи гугъу тщIыр фIыуэ къызыгурыIуэ къэхутакIуэхэу Тхьэгъэзит Юрэрэ ХьэкIуащэ Мадинэрэ 2021 гъэм «ЩоджэнцIыкIу Алийрэ литературэм и тхыдэмрэ: къэбэрдей литературэм и классикыр къызэралъхурэ илъэси 120-рэ щрикъум ирихьэлIэу» («Али Шогенцуков и историколитературный процесс: К 120-летию со дня рождения классика кабардинской литературы») монографие лэжьыгъэр къыдагъэкIащ. Мыбы ЩоджэнцIыкIум и творчествэр щIэрыщIэу джа щыхъуащ, лъэпкъ щIэджыкIакIуэр зыщымыгъуазэ Iуэхугъуэ щхьэхуэхэр щызэпкърыхащ, Алий и биографием щыщу зэIумыбзу къэна напэкIуэцIхэр щыубзыхуащ.
Тхылъ щхьэхуэу къыдигъэкIахэм нэмыщI, Тхьэгъэзит Ю. и зэфIэкI хилъхьащ автор гупым зэдатха лэжьыгъэ куэдым. Псалъэм папщIэ, «Адыгэ (къэбэрдей-шэрджэс) литературэм и тхыдэ», «Адыгэ (адыгей, къэбэрдей, шэрджэс, хэхэс адыгэ) тхакIуэхэр. Биобиблиографие псалъалъэ» лэжьыгъэшхуэхэр дунейм къытехьэным, Кавказ Ищхъэрэм ис лъэпкъхэм я литературэмкIэ антологиехэр, Урысей Федерацэм ис лъэпкъхэм я литературэр къызэщIэзыкъуэ энциклопедиехэр зэхэлъхьэным Юрэ и гуащIи хэлъщ. 76 ЖьантIэ
Тхьэгъэзит-щIэныгъэлIыр и лэжьыгъэхэмкIэ къэрал псом къыщацIыху, ауэ абы и цIыхугъэ лъагэм, хьэл-щэн зэпIэзэрытым щыгъуазэхэр нэхъ мащIэщ – езыр и щхьэкIэ зыцIыхухэр, и ныбжьэгъу-лэжьэгъухэр аращ, абыхэм сэри сащыщщ. Юрэ удэлэжьэну тыншщ, и чэнджэщхэр щхьэпэщ. ЩIэныгъэлIым и акъылыр жанщ, и тхыгъэхэр щIэщыгъуэщ, языхэзри лъэпкъ литературэдж щIэныгъэмрэ критикэмрэ я хэлъхьэныгъэ нэсщ.
Мы махуэхэм зи ныбжьыр илъэс 75-рэ ирикъу литературэджым, критикым Къэбэрдей-Балъкъэрым Гуманитар къэхутэныгъэхэмкIэ и институтым къэбэрдей-шэрджэс литературэмкIэ и секторым и лэжьакIуэхэр ди гуапэу дохъуэхъу творческэ гъуэгуанэ кIыхькIэ, къэхутэныгъэщIэхэмкIэ, узыншагъэ быдэрэ гукъыдэж мыкIуэщIкIэ Тхьэр къыхуэупсэну, и лэжьыгъэфIхэмкIэ дигъэгуфIэну, лъэпкъым и пщIэр иIэту, адыгэм и цIэр жыжьэ игъэIуу илъэс куэдкIэ ди япэ итыну! Людмилэ,
филологие щIэныгъэхэмкIэ кандидат 77 ЖьантIэ
Тхьэгъэзит Юрэ хужаIахэм щыщ пычыгъуэхэр
Сэ сызэреплъымкIэ, тхакIуэми хуэдэу, еджагъэшхуэм и дежкIи зэманыр мылъку нэхъыщхьэщ. Ар, зэрытщIэщи, псынщIэу мэкIуэщI. Дыгъуасэу фIэкIа къысщыхъужыркъым Тхьэгъэзит Юрэ литературэм къыщыхыхьар, иджы догъэлъапIэ и ныбжьыр илъэс 75-рэ зэрырикъур. И япэ лэжьыгъэхэм ар занщIэу цIэрыIуэ ящIащ, зэчиишхуэ зыбгъэдэлъ, щIэ хилъхьэу Iуэхум бгъэдыхьэф, зи гупсысэхэм я щIэщыгъуагъэрэ кууагъымкIэ куэдым къащхьэщыкI къэхутакIуэ диIэ зэрыхъуар дагъэлъэгъуащ. Еджагъэшхуэм и нэIэ зытригъэтыр, дауи, адыгэ литературэрщ, абы зыпэрыт IэнатIэм къыщызэIуихахэм Кавказ Ищхъэрэм и лъэпкъ псоми я дежкIэ мыхьэнэшхуэ яIэщ.
Адыгэ литературэр къулейщ, лъэщщ. Абы зрагъэужьащ тхакIуэ, усакIуэ телъыджэхэу ЩоджэнцIыкIу Алий, КIэрашэ Тембот, Хьэткъуэ Ахьмэд, КIыщокъуэ Алим, Уэхъутэ Абдулыхь сымэ, нэгъуэщI куэдми. ГурыIуэгъуэщ апхуэдэ литературэм езым къыпэхъун литературоведениерэ критикэрэ иIэжын зэрыхуейр. Зыдумысыжынщи, хуабжьу ди жагъуэ мэхъу зи цIэ къитIуа тхакIуэхэм, усакIуэхэм, нэгъуэщIхэми я творчествэр куууэ щызэпкърыха лэжьыгъэхэр зэрыдимащIэр. АрщхьэкIэ гугъапIэфI къыдет Тхьэгъэзит Юрэ хуэдэ къэхутакIуэ акъылыфIэхэр зэрыдиIэм. Апхуэдэу щыщыткIэ, абы и лъэужьым ирикIуэнухэри къыкъуэкIынущ. Исхьэкъ,
Адыгэ, Къэбэрдей-Балъкъэр, Къэрэшей-Шэрджэс
республикэхэм я цIыхубэ тхакIуэ

Тхьэгъэзит Юрэ адыгэ литературэхэм дяпэкIи зэрызаужьынум и унэтIыныгъэ щхьэхуэ къызэIузыха еджагъэшхуэщ. Абы и цIэм быдэу епхащ щIэныгъэм и нэхъ IэнатIэщIэ дыдэу щыт академие литературоведением щрагъэкIуэкI къэхутэныгъэр.
Юрэ къиухащ РАН-м Дунейпсо литературэмкIэ и институтым Урысейм и лъэпкъхэм я литературэхэмкIэ и къудамэр, зэман зэмылIэужьыгъуэхэм Г. И. Ломидзерэ Н. С. Надьярныхрэ зи унафэщIу щытар. Адыгэ литературэм и тхыдэджхэм я лэжьыгъэхэр и тегъэщIапIэу щIэныгъэлI ныбжьыщIэм мурад ищIащ ахэр къэхутэныгъэщIэхэмкIэ щIигъэбыдэну, литературоведенэр щIэныгъэ куум и жьауэм щIигъэувэну. Абы дригъэгупсысащ къэбэрдей, шэрджэс, адыгей литературэхэр зыуэ зэрыщытым, абыхэм зы къуэпс зэраIэм икIи зэкIэщIэпч зэрымыхъунум.
Тхьэгъэзит Юрэ адыгэ литературоведениер философие къэхутэныгъэхэм я гъуэгум тригъэхьащ.
Сыт хуэдэ Iуэху къимыIэтами, къэхутакIуэм абы нэгъуэщIынэкIэ дрегъэплъ, иджыри къэс гу зылъыдмытахэр щыдегъэлъагъу. Абы и хъэтIыр зыми ещхькъым. Куууэ икIи щхьэтечу гупсысэф еджа- 78 ЖьантIэ

гъэшхуэм адыгэ литературоведением къыщызэIуихащ иджыри къэс имыIа унэтIыныгъэ, ар щIэщыгъуэу икIи гурыIуэгъуафIэу ди пащхьэ кърилъхьащ. Лейла,
филологие щIэныгъэхэмкIэ доктор, профессор
Сэ Тхьэгъэзит Юрэ си ныбжьэгъуу, хэбгъэзыхьмэ, си къуэшу къызолъытэ. Абы и закъуэкъым: куэдрэ сызэрепсэлъам, и лэжьыгъэхэр зэрыщIэзджыкIам Iэмал къызет ди гупсысэкIэхэри зэтехуэу жысIэну.
Тхьэгъэзитым и тхыгъэхэм белджылыуэ хыболъагъуэ IэщIагъэлIыр зэрызэфIэувар, абы и Iэзагъым зэрыхэхъуар, ди кавказ ищхъэрэ литературоведением зэрызиужьар, дяпэкIи зэрызиузэщIынур. Ар утыку къихьащ къыдалъхуа адыгэ литературэм иджырей литературоведением и бзэкIэ гъэхуауэ икIи зэхэщIыкIыгъуэу тепсэлъыхьыф IэщIагъэлIу. Мыри къыхэзгъэщыну сыхуейт: абы художественнэ лъэкIыныгъэр зэи ирипхакъым зы зэман пыухыкIам щыIа идеологие Iуэху бгъэдыхьэкIэм, ар лъэкIыныгъэ зыбгъэдэлъхэм къазэрыщыхъунум.
Ди гуманитар щIэныгъэр зэрыщыту къапщтэмэ, абы ехьэлIа цIэхэмрэ тхылъхэмрэ къыщыхахкIэ си гугъэщ Тхьэгъэзит Юрэ и «Къэбэрдей литературэм и псэкупсэ-щэнхабзэ лъабжьэхэр» монографиер къащымыгъупщэну. Абы белджылыуэ щыубзыхуащ къэхутакIуэр зытет щIэныгъэ стратегием и тегъэщIапIэхэр. Тхылъым IупщIу дегъэлъагъу культурологие Iуэху бгъэдыхьэкIэм и мыхьэнэр, ар усыгъэр джыным къыгуэхыпIэ имыIэу зэрыпыщIар. ЩоджэнцIыкIу Алий и «ЩIымахуэ жэщ» балладэм и художественнэ купщIэр сыт и лъэныкъуэкIи зэпэшэчауэ къызэрызэIуихыфари Тхьэгъэзитым и ехъулIэныгъэхэм ящыщщ.
Си ныбжьэгъум, си къуэшым, зи гупсысэкIэр къыстехуэм езыми и лэжьыгъэхэми теухуауэ куэд схужыIэнущ, ауэ аракъым Iуэхур. Нэхъыщхьэр апхуэдэу гуащIафIэу, нэмысыфIэу, цIыху гуапэу, мис а дэ зэрытцIыхум хуэдэу дяпэкIэ илъэс куэд къигъэщIэну дызэрыхуейрщ. Казбек,
филологие щIэныгъэхэмкIэ доктор, профессор
* * *. Юрэ сэ тхылъ зыбжанэ къызитащ ЩоджэнцIыкIу Алий и мызакъуэу, КIыщокъуэ Алим и гъащIэмрэ и лэжьыгъэмрэ теухуауэ. Иужьрейр згъэщIэгъуащ: сэ си гугъэт КIыщокъуэ Алим и IэдакъэщIэкIхэм мыIейуэ сыщыгъуазэу. Юрэ и лэжьыгъэхэм я купщIэр куущ, уеблэмэ, узыпэмыплъащ. Псом нэхърэ нэхъыщхьэр абы и къэIуэтэкIэр зыми зэремыщхьырщ. Леонид,
«Дружба народов» журналым и редактор
нэхъыщхьэм и къуэдзэ,
2004 79 ЖьантIэ

Тхьэгъэзит Юрэ куэд щIауэ соцIыху икIи пщIэ хузощI еджагъэшхуэ гъуэзэджэу зэрыщытым щхьэкIэ. Ар европей щIэныгъэ зыбгъэдэлъ икIи адыгэ ткIиягъым тету зи нэмыс зыIыгъыж ди лъэхъэнэгъущ. лIэщIыгъуэм и 70 – 80 гъэхэм «гъащIэм и купщIэхэр къатIэщIу» лъэпкъ литературэхэм зрачамэ, ар куэдкIэ и фIыщIэщ литературоведением. Юрэ ящыщщ абы и лъэныкъуэкIэ куэд зыхузэфIэкIахэм.
Тхьэгъэзитым и щIэныгъэ лэжьыгъэхэм урысыбзэрыпсалъэ цIыхухэм яхузэIуихащ адыгэпсэр, абы и къарумрэ къулеигъэмрэ. Алим,
тхакIуэ

Щыстудентам къыщыщIэдзауэ Тхьэгъэзитыр соцIыху. Ар сыт щыгъуи къекIуэкIащ зэщIэкъуауэ, еджэнми лэжьыгъэми егугъуу. А хьэлыр иджыри къыдогъуэгурыкIуэ. Вузыр къиуха иужь, зэман кIэщIым къриубыдэу абы пхигъэкIащ и кандидат, доктор диссертацэхэр. Юрэ и акъылымрэ гуащIэмрэ нэхъ ирихьэлIащ кавказ ищхъэрэ литературэхэм, адыгэ романым, ЩоджэнцIыкIу Алий и творчествэм егъэщIылIа Iуэхухэр джыным. Гу лъумытэу къанэркъым Тхьэгъэзитым и щIэныгъэ къэхутэныгъэхэр щIэщыгъуэу, гупсысэм и лъащIэм сыт щыгъуи лъэIэсыфу зэрыщытым. 80 Зейтун,
филологие щIэныгъэхэмкIэ доктор
* * *. Тхьэгъэзит Юрэ хуэдэу культурэм и зыужьыныгъэм, ар зытетын хуей гъуэгум кIэлъыплъыф, и плъапIэхэр къэзыIуэтэф еджагъэшхуэхэр мащIэщ. Ар щIэныгъэшхуэ зыбгъэдэлъ литературэдж Iэзэщ.
ЦРЫМ Руслан,
сурэтыщI ЖьантIэ
Артист Шыбзыхъуэ Басир илъэс 70 ирокъу 81
IэщIагъэр псэм хэлъмэ, пхузэфIэмыКIын щыIэКъым
Зи теплъэ уардэмрэ зи утыку итыкIэмрэ зэкIуж артист гъуэзэджэщ Шыбзыхъуэ Басир. ЛIыгъэкIэ къыпхуэмыхьын, зыкIи къыпхуэмыщэхун хъугъуэфIыгъуэу Басир иIэщ ар цIыхухэм фIыуэ къызэралъагъур. Театреплъхэм абы хуаIэ гу хуабагъэр
актёрым къилэжьащ и зэфIэкIымкIэ, утыкум щигъэлъэгъуа образ гъэщIэгъуэнхэмкIэ, и гуп хэтыкIэ екIумкIэ икIи Шыбзыхъуэм хузэфIокI а лъагъуныгъэр ихъумэн. Шыбзыхъуэ Басир Данил и къуэр Iуащхьэмахуэ районым хыхьэ Гундэлэн къуажэм 1952 гъэм апрелым и 27-м къыщалъхуащ, иужькIэ унагъуэр здэIэпхъуа Бахъсэн къалэм курыт еджапIэр 1970 гъэм къыщиухащ. Щукиным и цIэр зезыхьэ театр училищэм 82
ЖьантIэ
щIэныгъэ нэхъыщхьэ щызригъэгъуэту Москва къызэрикIыжрэ ЩоджэнцIыкIу Алий и цIэр зезыхьэ Къэбэрдей къэрал драмэ
театрым и актёру мэлажьэ. 1995-2012 гъэхэм Шыбзыхъуэр щытащ Кавказ Ищхъэрэм ГъуазджэхэмкIэ и институтым и актёр студиехэм я егъэджакIуэу икIи я художественнэ унафэщIу. 2001-2007 гъэхэм КъБР-м и телевиденэм и редактор-режиссёрщ. 2007 гъэм къыщыщIэдзауэ 2012 гъэ пщIондэ ар пэрытащ лъэпкъ театрым и художественнэ унафэщI къулыкъум, 2021 гъэм щегъэжьауэ режиссёр нэхъыщхьэщ. 2020 гъэ лъандэрэ КъБР-м и Кинематографистхэм я зэгухьэныгъэм и унафэщIщ. Басир Урысей Федерацэми Къэбэрдей-Балъкъэрми щIыхь зиIэ я артистщ, КъБР-м и Къэрал саугъэтым и лауреатщ.
И творческэ гъуэгуанэм къызэщIиубыдэу Басир сценэм щигъэлъэгъуащ образ куэд. Ар хэтащ спектаклу, телевиденэм щагъэува теплъэгъуэу, художественнэ фильму куэдым. Псалъэм папщIэ, Толстой Алексей и «Пащтыхьымрэ пащтыхь гуащэмрэ» спектаклым – Грознэм, Эдуардо де Филиппо и «ЦIыхущ икIи джентльменщ» спектаклым – Дженерэ, Нушич Бранислав и «Философием и докторым» – Животэ, Дударев Алексей и «Сэлэтхэр» спектаклым – Дервоед, Абдуллин Азат и «ЕпщыкIущанэ председателым» – Сагадеев, Дюрренматт Фридрих и «Визит старой дамы» гъэлъэгъуэныгъэм – Илл, Нэш Ричард и «Уэшх зыщэм» – Файл, Думбадзе Нодар и «Кукарача»-м – Мурталэ, Гоголь Николай и «Ревизор»-м – Осип, Арро Владимир и «Феплъыт мы къэкIуам» – Кинг, Мольер и «Тартюф»-м – Оргон сымэ я образхэр щищIащ. Апхуэдэуи Шыбзыхъуэ Басир щыджэгуащ «Измаил-Бей», «Демон», «Аул Бастунджи», «Последний валий Кабарды», «Мелодия старой скрипки», «Черкешенка» телевизионнэ фильмхэм, «Вершины не спят», «Снег в сентябре», «Черкес», «Дело чести» художественнэ фильмхэм. – КIэмыргуей Валентин сэрэ зы хьэблэм дыкъыщыхъуащ, зы классым дыщеджащ. Ар хуейт артист хъуну. Музыкэ театрыр щаухуэм щыгъуэ абы щылэжьэнухэр ягъэхьэзырын папщIэ къыхахауэ щытащ гуп щхьэхуэхэр. Проценкэ зи пашэ гупым балет труппэм щхьэкIэ къыхихахэм ящыщт КIэмыргуейр. Зыкъомрэ ягъэхьэзырами, и ныбжькIэ балет иным хыхьэ хъужынутэкъым, ауэ гъуазджэр къыпкърыхьауэ «ирисымаджэт». Щукиным и цIэр зэрихьэу Москва дэт театр училищэм ягъэкIуэну адыгэ гуп къыхахынут. КIэмыргуейм сыхигъэзыхьырт а зэхьэзэхуэм зыхедгъатхэу ди зэфIэкI деплъы-
6 Заказ №722 ЖьантIэ
жыну. МакъыфI зиIэ си къуэш нэхъыжьым и гъусэу школым уэрэд щыжысIэми, футбол джэгунырат сэ сыдэзыхьэхыр. Бахъсэным и гуп къыхэхам сыхэту, си фIэщыпэу топ къесхуэкIырт. Иджы согупсысыжри, псори къыщежьар Ерчэн Леонид и дежщ, абы щыгъуэ ар Адыгэ театрым и режиссёр нэхъыщхьэт. Артист сыхъун хуейуэ къэзылъытэ ди класс унафэщIым и гъусэу театр бжэIупэм дыIутт, КIэмыргуейм дыпэплъэу. Валентин и цIэ-унэцIэр итхри, Леонид къыщIишыжащ. Сэ зыщIыхезмыгъатхэмкIэ къыщызэупщIым сызэрыхуэмейр жызоIэри сыкъыIуокIыж. АрщхьэкIэ си ныбжьэгъум сригъэтхауэ къыщIокI. Махуэ бжыгъэ докIри, егъэблагъэ тхыгъэшхуэ конвертым дэлъу къытIэрохьэ. ГъэщIэгъуэнтэкъэ, зищIысыр къэсщIэн хуейтэкъэ?! КПСС-м и обкомым и унэм декIуэлIэн хуейуэ арати, Валентин, сэ, Елмэс Людэ дызэгъусэу дыкъокIуэ Налшык. КIэлындорым тетт цIыху 30-м нэблэгъэн, зыгуэрхэм къеджэу, зрагъэщIахэр къапщытэжу. ЩэнхабзэмкIэ
министр Ефэнды Джылахъстэн и дэIэпыкъуэгъу урыс цIыхубзым, сщIэркъым дэ нэхъ лейуэ гу къыщIытлъитар, дыкъыхешри щIыхьэпIэм пэгъунэгъуу дегъэтIыс, «къывэджэнущи фыпэплъэ» жеIэри. Бжэр Iуехри, кIэстум морэ-сырыхуфэ, плIэ плъыжь къыкIэщIэлъу зыщыгъ щIалэ зэкIуж къыщIокIыж. Ар Фырэ Руслант. ЗыгуэрхэмкIэ деупщIыну дыхуежьа щхьэкIэ жэуап къыдимыту щIэжыжащ. «КъыкIэлъыкIуэр», – жаIэу къыщыджэм зысплъыхьри, Валентин згъуэтыжакъым. Сыт сщIэнт, сыщIохьэ. Ефэнды Джылахъстэн я пашэу ди артист нэхъыжьхэр щысщ. Сызэпаплъыхь, артистым иIэн хуей теплъэкIэ Тхьэр къысхуэупсарэ къысхуэмыупсарэ зэхагъэкIыу. Си цIэ-унэцIэр, сызыщыщыр яжызоIэ. КъэпщытакIуэ гупыр къызоупщI згъэхьэзырамкIэ. «Зыри, Iуэхур зыIутыр къэсщIэну сыкъэкIуауэ аращ», – жызоIэ. «Ар хъурэ, укъыздэкIуар театр еджапIэ ягъэкIуэну адыгэ гуп къыщыхахщ, къагъэзэжу лъэпкъ театрым щылэжьэн
хуэдэу. Зыгуэр къытхуеджэ». Япэу зэхэсхыу арат сызытекIухьам и пэжыпIэр. Сыкъеджащ зыгуэрхэм, сызэрыгузавэм къыхэкIыу сыкъыщыуэурэ. Макъамэр зэрызыхэсщIэр къахутащ. «СыхьэтитIым деж къэгъэзэж», – къызжаIэри сыкъыщIокIыж. Сымыхьэзыру
утыку сызэрихьам щхьэкIэ си щхьэм сыхуошхыдэж, сызэгуоп,
сыкIуэжыну сихъу-силъми, ди класс унафэщIым ар къысхуидэркъым: «Зэгъусэу дыкъыщыкIуакIэ, зэгъусэу дыкIуэжынщ» жеIэри, Валентинрэ Людэрэ дыпэмыплъэу сиутIыпщыжыркъым. КъызэрыщIэкIамкIэ, тезыгъэзэжыну зыжраIахэр япэ Iыхьэм пхыкIауэ арат. КъыдолъэIу къыкIэлъыкIуэ зэIущIэм гупсэхуу зыхуэдгъэхьэзырыну, Москва къикIа хьэщIэхэр зэрыщыIэнури къыджаIэ. 83 ЖьантIэ
Зыри сымыщIауэ сыкъыщыхахакIэ зыгуэр схэлъу пIэрэ-тIэ, жызоIэри сызыщIогупсысыж. Зыми яжезмыIэу тхыгъэхэр къыхызох. Абы щыгъуэм Лермонтовыр узу спкърытти (си гъащIэ псом абы сыкъытенащ), и прозэм щыщ, апхуэдэуи «Мцыри»-м зэзауэр къыщыгъэлъэгъуа и пычыгъуэр, зы басня зызогъащIэ. ДыкъокIуэри, ди театрым и фойем деж щегъэувэкIа стIолым пэрысщ Москва щыщ профессор цIэрыIуэр – Калиновский Леонид, Щукиным и цIэр зезыхьэ театр училищэм и проректор цIыхубзыр, егъэджакIуитI, ди артист нэхъыжьхэр. Япэ зэIущIэм дызэрыщIыхьам дыкъытенауэ, Фырэ Руслан, сэ, КIэмыргуейр дызэкIэлъыкIуэрт. ЗэзгъэщIахэм я ныкъуэ-ныкъуэ фIэкIа жызимыгъэIэурэ Калиновскэм сыкъызэригъэувыIар къызэрызгурыIуэн хуейр сымыщIэу сыгуитIщхьитIщ. СыкъыщыщIэкIыжым, Ефэнды Джылахъстэн сыкъегъэувыIэ: «Уа, щIалэ, адыгэбзэкIэ зыгуэр щхьэ умыгъэхьэзырарэ?» Бзэр щIагъуэу зэрызмыщIэр жызоIэ. Сэ Гундэлэнщ сыкъыщалъхуар, Залинэ. Абы щыгъуэ адыгэрэ урыс тIэкIурэщ а къуажэм дэсар, балъкъэрхэр хэкум ирашат. Си анэр балъкъэрти, си адэмрэ абырэ урысыбзэт зэрызэпсалъэр. Сэри нэхъыбэу зэхэсх а бзэмкIэщ псэлъэн зэрыщIэздзар. Балъкъэрхэм къагъэзэжу зэрыщIадзэу папэ дыкъыдишыжри, Бахъсэн дыкъэIэпхъуащ, ауэ, аргуэрыжьти, урыс школщ сыщеджар. ЖыпIэнурамэ, сэ уэрамращ адыгэбзэр щызэзгъэщIар, уурысщ жаIэурэ си дэджэгуэгъу-ныбжьэгъухэм саукIыурэ (мэдыхьэшх. – И. з.) 84
Островский Александр и тхыгъэр зи лъабжьэ «ЗэчиифIэхэмрэ абы итхьэкъуахэмрэ» спектаклым хэтщ (сэмэгумкIэ къыщыщIэдзауэ) МафIэдз Заирэ, Мысост Вадим, Быдэ Хьэсэн, Шыбзыхъуэ Басир, Тэмазэ Лиуан, Къумахуэ Мухьэдин сымэ. ЖьантIэ
Си шыпхъум и щхьэгъусэр гъэмахуэм Къущхьэхъу щыIэти, сэри сыкIуэри, зы тхьэмахуитI хуэдэкIэ сыщыхьэщIат. Мо хьэуа къабзэмрэ шхын къэуатымрэ си къарум къыхагъэхъуауэ сыкъэкIуэжати, зы цIыху къыслъэщIэмыхьэу футбол сыджэгурт. Иджы къызгуроIуэ зыщагъэхьэзырым деж спортсменхэр къуршхэм, бгыхэм щIашэр. Ар сигу къыщIэкIыжаращи, Къущхьэхъум щызагъэщIа Люсенэ и уэрэдри яжызоIэ къэпщытакIуэ гупым. Училищэм щIэхуахэм я унэцIэм къеджэн щIедзэ Калиновскэм. Фырэми, сэри, КIэмыргуейми ди цIэ къреIуэ. Елмэсыр къыхахатэкъым, артисткэ хъарзынэ хъуну сэ къэслъытэу щытами. 85
Аппаев Билял и «Унэидзыхьэ» спектаклым Шыбзыхъуэ Басиррэ Хьэщэ Къанщобийрэ щоджэгу.
Москва сызэрыраджэ тхыгъэр къысIэрыхьакIэщ, дыдейхэм зыри хащIыкIыркъым сежьэн зэрыхуейм. Си шыпхъуитхумрэ си къуэш закъуэмрэ папэ жраIащ Iуэхур зыIутыр. «Сыт артист, – жи, – уеблэмэ къэфэфыркъым ар!» ИужькIэ «Кабардинка» хъуа къэфакIуэ гупым хэтат си адэр, Соттаев Къанщауэ сымэ я гъусэу, Театр Иным и утыкуми къыщыфат, гъуазджэм и нэхъ лъагапIэ дыдэу къилъытэри къафэрт. Ансамбль ящIа иужькIэ абы хэтыну Iэмал иIакъым – щхьэкъэIэт имыIэ жыхуаIэм хуэдэу лажьэрт и бынхэр зыхуей дыхуигъэзэн папщIэ. Сытми, «ЩыщIэхуакIэ, кхъыIэ, гъакIуэ», – жаIэри, си унафэр ящIащ си анэкъилъхухэм. 86
ЖьантIэ
– уи IэщIагъэм нэхъ гугъу дыдэу сыт хэлъар, Басир? – ЕджапIэм и япэ илъэситIращ. КъызгурыIуэртэкъым сыкъыщыхутар, сыщIэкIуари къысхуэщIэртэкъым, сысейуи къысщыхъуртэкъым. ИтIанэ, япэу тщIа лэжьыгъэ цIыкIуфэкIухэр сфIэзэшыгъуэт. Уеблэмэ сыкъэкIуэжыну сигу къыщридза щыIащ. Калиновскэм жесIат згъэзэжмэ нэхъыфIу къызэрыслъытэр, артистыфI сымыхъунумэ, къызэрыгуэкIыу сыщытын щхьэкIэ си зэман згъэкIуэдыну сызэрыхуэмейр. «Сыт а жыпIэр? Сэ мурад куэд пхузиIащ икIи ахэр иджыри IэщIыб сщIакъым. КъыпщыщIар сымыщIэу зыщIыбогъэх, зыгъэбыди егугъун щIэдзэ, пхузэфIэмыкIын хэлъкъым, ухуей закъуэмэ», – жиIэри, зытрызигъэуIэфIэжащ. Хуэм-хуэмурэ IэщIагъэм сызыIэпишэн щIидзащ, образхэм делэжьу, спектакль пычыгъуэхэр дгъэуву дыхуежьэри, къысIурыIэфIащ, сызыпэрыхьа Iуэхум мыхьэнэшхуэ зэриIэр, къэптIэщIыф къудеймэ, купщIэ ин зэрыхэгъэпщкIуар къызгурыIуащ. Гугъу ущехьыр уи мыIуэху упэрытмэщ. Удихьэхыу, ухуейуэ, гурыфIыгъуэ къыхэпхыу щытмэ, пхузэфIэмыкIынрэ узыпэмылъэщынрэ щыIэкъым. Профессионал ухъуа иужь, гугъур узэлэжьын къэбгъуэтынращ, абы къыкIэлъокIуэ режиссёрыфI уиIэныр. Актёрхэм тIэкIу тхьэусыхэн яфIэфIщ, «роль къыдатыркъым, длэжьын диIэкъым» жаIэу. Дэ зэи дувыIакъым, Фырэр режиссёру, дэ дыджэгуу ди закъуэу спектаклитI-щы дгъэуври, союзпсо зэхьэзэхуэми дыхэтауэ щытащ. Друцэ Ион и «Святая святых» пьесэр дгъэувауэ Тэтэр Анатолэрэ сэрэ роль нэхъыщхьэхэр – зэныбжьэгъуитIым я ролхэр – дгъэзащIэрт. Философие куу зыщIэлъ а спектакль телъыджэр ди къэралым и щIыналъэ псоми щекIуэкIырт а зэманым. Фырэ Руслан и диплом лэжьыгъэт ари, Москва къикIыу абы еплъахэм я студентым «тху» хуагъэуват. ИужькIэ Налшык къэкIуат къалащхьэм къыщыдэкI газетхэм ящыщ зым и журналист. Спектакль псоми ирагъэплъауэ, абы зыгуэрым жриIащ репертуарым щымыщу, артист щIалэхэм ягъэува спектакль зэрыщыIэр. ЩIэлъэIуащ ирагъэлъагъуну. Спектакль нэужьым дыщIишэщ, псори зэрызэхэсу къытщытхъури, къыджиIат Фырэ Руслан режиссёру, Тэтэр Анатолэрэ сэрэ
артисту Москва и сыт хуэдэ театрми дыщылэжьэну дызэрыригъэблагъэр. Сэ сыунагъуэт, дэнэ сыкIуэнт. Толэ тегушхуащ. ФIыуэ урысыбзэкIэ псалъэми, и бзэр нэхъри «игъэкъэбзэн» папщIэ Калинин къалэм и театрым ягъэкIуащ, зэман дэкIмэ къалащхьэм яшэжыну. АрщхьэкIэ, илъэс зытIущ лэжьа иужь, и хэку къигъэзэжын фIэкIа, зыщIыпIи кIуэну езыр хуеижакъым. КъыхуащIэну къызэрагъэгугъа псоми ебакъуэри, Налшык къэкIуэжыгъат. ЖьантIэ
«Святая святых»-м къыкIэлъыкIуащ Думбадзе Нодар и «Кукарача»-р. Ахэр щIыжысIэращи, дыщысакъым. ТхузэфIэкIынур зылъэгъуа режиссёрхэм ролхэр къыдат хъуащ. Актёрхэм я лэжьыгъэр нэгъуэщI цIыхухэм епхауэ жаIэ, сэ къызэрысщыхъумкIэ, режиссёрым и къалэныр нэхъ гугъужщ. Актёр уимыIэмэ, артистыфI ущыщIэмэ, дауэ уи мурадыр, уи гурылъыр зэрызэбгъэхъулIэнур? Уи щхьэм щыбгъэтIыгъуэ гукъэкIымкIэ артистхэр «умыцIэлэфмэ», мыхьэнэ лъэпкъ иIэкъым зепхьэ Iуэхум. Классикэм щыщи, лъэпкъ драматургием и лъагапIэу къалъытэ пьесэхэми роль куэд щызгъэзэщIащ сэ, зыми зытезгъэгусэркъым. Абыхэм къапэкIуэу къэралым и гулъытэ къыслъысакъым жысIэми, гуэныхь къэсхьынщ. УФ-м и щIыхьыцIэр къыщысхуагъэфэщам
илъэс плIыщI сыхъуу арат.
– Театрым и ехъулIэныгъэр режиссёрым куэдкIэ зэрелъытам шэч хэлъкъым. Иджыпсту абы и лъэныкъуэкIэ дауэ щыт фи Iуэхур? – Дэ къытщыщIар щIагъуэкъым, зэуэ тIэщIэкIащ режиссёр нэхъыфI дыдэу диIахэр: Теувэж СулътIан, Фырэ Руслан, Теувэжыкъуэ Владимир сымэ. Ахэр щыдиIэм зы щхьэкIи дыгузэвакъым, зым имыгъэувыр адрейм къищтэу лэжьахэщ. Иджыпсту режиссёру театрым къегъэбыдылIащ Къалэ Мурат. Сэ зыгуэрхэр согъэув, апхуэдэуи къедгъэблэгъэну дыхуитщ хэт дыхуейми. Театрым и художественнэ унафэщIу сыщытыху сытыншауэ схужыIэнукъым. А зэманым сэ сыщылэжьащ Кавказ Ищхъэрэм ГъуазджэхэмкIэ и къэрал институтым. Актёр курсу плIы къыщIэзгъэкIати, япитIыр фIы дыдэу згъэхьэзырамэ, иужьрейхэм ерагъкIэ къезгъэухауэ жыпIэ хъунущ. Къарууи зэфIэкIыуи уиIэр епхьэлIэу щIэныгъи яптын хуейуэ гуп къыщыпщыгугъым и деж зыщIегъэхыпIи зыгъэпсэхупIи уиIэкъым. 1995-1999 гъэхэм згъэхьэзыра студием хэтащ Хьэмырзэ Ахьмэд, ТIымыжь Владимир, Бозий Рустам, Жанатаевэ Марьянэ, Умар Амир сымэ. ЦIыхуипщI хъууэ еджэн щIадзати, а тхум къаухауэ аращ. Ахэр сатегужьеикIауэ езгъэджат, диплом лэжьыгъэуи куэд зэдэдгъэхьэзырат. Абы къыкIэлъыкIуащ Къардэн Заур, КIэбышэ Iэхьед сымэ зыхэта шэрджэс студиер (2000-2004). МащIэт цIыхуу къагъэкIуар, сэ 15 къэсщтэну хуит зезгъэщIати, бжыгъэр иризгъэкъун папщIэ ди республикэм щыщхэри хэзгъэхьауэ арат. Студие телъыджэт. Директор хъарзынэ диIэщ театрым – Пащты Иринэ. Дэнэ дыхыхьэнуми, сыт тщIэнуми екIуу еубзыхури, фIы дыдэуи 87 ЖьантIэ
«дыкърехуэкI». Псалъэм и хьэтыркIэ, «Пушкинская карта»-мкIэ театрхэм зыкъыщыдогъэлъагъуэ, ахъшэ хъарзыни къыпокIуэ. Ар актёрхэм я дежкIэ фIы дыдэщ. Лэжьэн щыщIэддзагъащIэм автобусым дыкъимыкIыу къэткIухьу щытащ, иджы мазэм тIэу-щэ спектакль нэгъуэщI щIыпIэхэм тшамэ, тфIэкуэд щхьэкIэ. Къэдлэжьым щыщу сом къэралым тIихыркъым, сыт къритщэхунуми иритщIэнуми дыхуитщ, зытебгъэкIуэдар къэгъэлъагъуэ закъуэ. АтIэ сыт ар къыщIумыгъэсэбэпынур?! – ролхэр псори уи гум къинауэ си фIэщ хъуркъым, Басир. сыт хуэдэхэр нэхъ къыхэбгъэщхьэхукIрэ? – Театрым иIэщ амплуа жыхуэтIэ гурыIуэгъуэр. ГушыIэм, трагедием, фарсым, драмэм, нэгъуэщIхэми хуэкIуэ хьэл щхьэхуэхэм, икIэм-икIэжым и теплъэм тещIыхьауэ артистыр зыхуэшэрыуэ ролхэр наIуэ мэхъу. Зы трагик щыIэ къыщIэкIынкъым, комедием щыджэгуну хуэмейуэ, зы комедийнэ артист къэбгъуэтыну си фIэщ хъуркъым трагедием роль щигъэзэщIэну щIэмыхъуэпсу. Псалъэм и хьэтыркIэ, сэ сыщыгъуазэщ ТIыхъужь Алий Дон Кихот и ролыр игъэзэщIэну зэрыхуеям. А псор щIыжысIэращи, уи амплуар зыубзыхуа егъэджакIуэм уи зэфIэкIыр нэхъыбэу зэпхьэлIэн хуейр къызэрихутам шэч хэлъкъым, нэхъыфIу къохъулIэнури а уэ пхуэкIуэ ролхэращ. Псалъэм папщIэ, «Святая святых»-м сфIэфIу сыщыджэгурт, лIыхъужьым и гурыгъуз псори зыхэсщIэу, гурыщIэхэр зэтрихьауэ сыкъикъуэлъыкIырт. ЦIыху гу къабзэ, псэ хьэлэл зиIэм и образт абы щысщIар. Дунейм цIыхуу тетыр фIыуэ зэрылъагъуу, зэкъуэшу псэуну хуей лIыхъужьым илъагъу мыхъумыщIагъэхэр хуэмыгъэву, и псэм худэмыгъахуэу и гур зэгуэудащ. Дэтхэнэ творческэ цIыхуми гурыгъу-гурыщIэхэр хузэтрихьэмэ, артистым деж ар щыегъэлеящ. Псалъэм и хьэтыркIэ, сэ сыт щыгъуи зыгуэр къызолъыхъуэ: цIыхум и теплъэ хэха, и зыIыгъыкIэ, псэлъэкIэ щхьэхуэ, гушыIэ гъэщIэгъуэн, адрейхэм ейм емыщхь зекIуэкIэ, н. къ. Псори уи нэм къыфIонэ, псори уи гум щыбогъафIэ. Зэхуэпхьэсахэр «къыщиппхъын» зэман уихуэн хуейщ. Апхуэдэ Iэмал актёрым имыгъуэтыныр шынагъуэщ, сыту жыпIэмэ а зыхищIэхэр псалъэмакъ мыщхьэпэу, губжьу е нэгъуэщI зыгуэру къэзыухъуреихь псоми яжьэхоуэ. Тхьэм и шыкуркIэ, абы щыхъума сыхъуащ. «Пащтыхьымрэ пащтыхь гуащэмрэ» щыдгъэувыжам щыгъуэ сэ Грознэм и ролыр згъэзэщIэну сыщыгугъыжыртэкъым, си ныбжьыр илъэс 60-м нэблэгъати. ИпэкIэ сыджэгуат, ныбжькIэ сыщыхуэкIуэри а зэманырт. Пэжыр жысIэнщи, а спектаклыр дгъэувыжыну къыхэ- 88 ЖьантIэ
зылъхьар сэрат, тхыдэм и пэжыр зи лъабжьэ лэжьыгъэр нэхъыбэм ялъагъумэ си гуапэу. Дызэрыщыгъуазэщи, Грознэм и щхьэгъусэу щыта адыгэ бзылъхугъэ цIыкIум хужаIэхэр зэтехуэркъым, езы Грознэр ди лъэпкъым гуапэу къызэрыхущытар ябзыщIыну зэрыхэтым и мызакъуэу. ИужькIэ гъунэгъу тшащ щIыналъэхэми «Пащтыхьымрэ пащтыхь гуащэмрэ». Шэшэн Республикэм щекIуэкI театр фестивалым дыхэтыну дыщрагъэблэгъам, абы щыдгъэлъэгъуари аращ, Грознэм и щхьэгъусэу щытар шэшэн бзылъхугъэу къызэрызыпхагъэIукIым щхьэкIэ нэхъыбэу. Iейуэ дызэрымыджэгум и щыхьэту, утыку дитыху зыри жаIакъым Грознэмрэ и щхьэгъусэ Мариерэ я ролхэр зыгъэзащIэхэм ди ныбжьым теухуауэ. ИтIанэщ илъэс дапщэ дыхъуми щыщIэупщIар икIи абыхэм я дежкIэ тIэкIу дытIорысэIуэу къыкъалъытащ. Ар щIыхэзгъэщращи, Iейуэ уджэгумэ, уи плъэкIэми, уи зекIуэкIэми, уи джэгукIэми театреплъыр зэгуигъэпынущ икIи
гуапэу къыпIущIэнукъым. Толстой Алексей и пьесэм къытращIыкIа «Пащтыхьымрэ пащтыхь гуащэмрэ» спектаклым Тхьэщыгъуей Жаннэ и гъусэу щоджэгу.
Пэжыр жысIэнщи, а спектаклыр театрым и репертуарым зэпымыууэ хэтыну сыхуейт, арщхьэкIэ щIэрыщIэпсу умыгъэувыжу, артистхэри зумыхъуэкIыу хъунукъым, абы щхьэкIэ режиссёрыфIым деж щегъэжьауэ кадр зыбжанэ къэгъуэтыпхъэщ. Япэ дыдэу цIыху мыхъумыщIэм и ролыр щызгъэзэщIар «Кукарача» спектаклырати, гъэщIэгъуэнкъэ, иджыри къэс ящIэж. Артистыр хэтщ и лIыхъужьыр зыгуэркIэ игъэзэхуэну, арыншамэ узэрыджэгур фIэщщIыгъуей хъунущ. Сэри а Iэмалрат къэзгъэсэбэпар Мурталэ 89 ЖьантIэ
и образыр щысщIым, апхуэдэуи ар зэрызухейхэм ящыщт абы ищIа лъагъуныгъэр. Театреплъхэм ягу ирихьащ си лъагъуныгъэм и гугъу щысщI сценэр. Сызэрыджэгур си гум апхуэдизкIэ хыхьати, си Iэм IэщIэлъ стэчаныр скъутат. – узыхэта фильмхэми я гугъу уэзгъэщIынут. – Абыхэм къахэбгъэщхьэхукI хъунущ КIыщокъуэ Алим и романым къытращIыкIа «Вершины не спят», Искандер Фазиль и тхыгъэр зи лъабжьэ «Снег в сентябре» жыхуиIэхэр, шэшэн щIэпхъаджащIэм и ролыр щызгъэзащIэ «Дело чести» сериалыр. Иужьрейм роль нэхъыщхьэр къыщысхуагъэлъэгъуат, арщхьэкIэ къыщыщIидзэм и деж ар щIалэу хэтти, ныбжькIэ сыхуэкIуэртэкъым. Кинор тезыха режиссёрыр – Черных Андрей – Налшык къезгъэблагъэри, ди щIыпIэхэм къыщесшэкIауэ щытащ. Илъагъухэр и фIэщ хъуртэкъым, ди щIыналъэм и дахагъэм апхуэдизкIэ дихьэхати. 90
«Белый песок» художественнэ фильмым хэта артистхэу (сэмэгумкIэ къыщыщIэдзауэ) Хьэщэ Къанщобий, Хьэмырзэ Ахьмэд, Гуськов Алексей, Теппеев Алим, Каграманян Грант, Шыбзыхъуэ Басир сымэ.
Фильм и лъэныкъуэкIэ ди Iуэхур фIы дыдэу схужыIэнукъым. Къалэшхуэм дэ зыри къыщытхуейкъым, мыбдежым щытрахынIауэ къакIуэми, роль нэхъыщхьэхэр зратынум иратауэ образ цIыкIуфэкIухэр е массовкэ жыхуэтIэр къытлъагъэсу аращ. Пэжыр пэжу щытын хуейщ. ЖьантIэ
– нэхъыжьхэми нэхъыщIэхэми я зэфIэкIыр нэхъ зрахьэлIапхъэу сыт къэплъытэр?
– Ди IуэхущIапIэм щылажьэу хъуар зи IэщIагъэм хуэIэижь защIэщ жысIэкIэ, пцIыупс сыхъунукъым. Зыпэмылъэщын жанр щыIэу си фIэщ хъуркъым. Ауэ мы дуней зэхэзэрыхьам, узымрэ гуныкъуэгъуэмрэ щытепщэм, цIыхухэр нэхъ зыхуейр зыщагъэпсэхуну, я гум жьы щыдихуну гушыIэхэращ. Ауэ абыхэмкIи зэфIэкIыркъым, театрым иIэн хуейщ классикэм щыщ лэжьыгъэхэри. Абыхэм къыщIэупщIэхэр, ар къэзылъыхъуэхэр ди мащIэкъым, ди гуапэ зэрыхъунщи. Зэхьэзэхуэ идогъэкIуэкI иджыпсту, пьесэ нэхъыфIхэр къыхэхыным теухуауэ. ЗытIущщ зэкIэ къыдахьэлIар, плъагъункъэ, апрель мазэ хъуху къеIытхынущи, къахьIамэ. Абыхэм хэплъэну къэпщытакIуэ гуп диIэщи, ягу ирихь къыхэкIрэ – ди гуапэу дгъэувынщ.
ЩIэрыщIэу утыку къитхьэжмэ сфIэфIу къэсщтащ Шортэн Аскэрбий и «Яшэмрэ къэзышэхэмрэ» пьесэр. Зытеухуа ирехъу, хэт образуи щрырет, щIэлъ гушыIэр, зэрытха бзэр – сыт и лъэныкъуэкIи ди адыгэ драматургием щынэхъыфI, зыхуей хуэза пьесэщ ар. Дунейпсо классикэм щыщу зыгуэр згъэувыну сыхуеймэ, ар Мольеррэ Эдуардо де Филиппорэ я IэдакъэщIэкIхэращ – а тIур зыхэслъхьэ щыIэкъым. Итальянхэмрэ франджыхэмрэ я гушыIэр, я хьэлыр дэ нэхъ тпэгъунэгъущ. Псалъэм папщIэ, зэман ипэкIэ дгъэлъагъуэу щыта «ЦIыхущ икIи джентльменщ» спектаклыр (Эдуардо де Филиппо) театреплъхэм ягу ирихьырт, ди артистхэри мэлъаIуэ ар дгъэувыжыну. Сэ соцIыху а спектаклым тIощIрэ еплъа, ди ныбжьэгъуфI, уней театр зыгъэлажьэу щыта Нэгъуей Мухьэдин зы къэгъэлъэгъуэгъуэ блигъэкIакъым къэмыкIуэу. Ди художественнэ унафэщIыр Налшык къакIуэщ, ар къыддигъэуври, куэд мыщIэу дунейм ехыжауэ щытащ. Фырэ Руслан селъэIуат ар игъэувыжыну, Калиновскэм и фэеплъу театрым и репертуарым хэтынщ жысIэри. АрщхьэкIэ Руслан сымаджэ хъури, абы хунэсакъым.
– насыпыр сыт зыхэплъагъуэр? хъуэпсапIэу сыт уиIэ? – ФIыуэ плъагъу лэжьыгъэм упэрытыныр насыпышхуэщ, абыкIэ си кIэн къикIауэ къызолъытэ. Мы театрым къызэрыдгъэзэжрэ
илъэс 50-м нэблэгъащи, гуапагъэ Iэджэ щIэтлъэгъуащ, нэхъыжьыфIхэм дадэлэжьащ, абыхэм къакIэлъыкIуэхэм я Iуэху зехьэкIэр тлъэгъуащ. Щукиным и цIэр зезыхьэ театр училищэр 91 ЖьантIэ
дяужькIэ къаухауэ студиеу тIу диIэщи, дащогуфIыкIыпэ. Ахэр насыпкъэ?! Тхыдэм къыхэнэнымкIэ театрым и Iуэхур нэхъ хэплъэгъуэщ.
Зэман дэкIмэ, «Басир, уей, мыпхуэдэу джэгуу щытамэ», – къыпхужаIэнуращ. Фильмыр техауэ, тхакIуэм и IэдакъэщIэкIыр тхылъымпIэм тету, сурэтыщIым ищIа лэжьыгъэр музейм щIэлъу къанэмэ, спектаклыр къэлыду ункIыфIыж мафIэдзыпэщ. Утыкум уиту узэрыджэгур наIуэу зылъагъуращ абы нэсу пхыплъыфынур, видеокIэ техауэ къанэ спектаклыр сурэт къудейщ. 92
ЩоджэнцIыкIу Алий и цIэр зезыхьэ Къэбэрдей къэрал драмэ театрым и артист гуп. Ищхьэ сатырым, сэмэгумкIэ къыщыщIэдзауэ, еплIанэу щытыр Шыбзыхъуэ Басирщ. 1985 Унагъуэм куэд иIыгъщ зыхуей хуэзэу упсэунымкIи улэжьэнымкIи. Фи нэмыс нэхъ лъагэ ухъуи, си щIыбагъ къыдэтщ сызыгъэгушхуэ, къару къысхэзылъхьэ унагъуэ. ЩхьэгъусэкIи бынкIи си насып къикIащ, сахуэарэзыщ. Ауэ гуныкъуэгъуэу сиIэщ си щIалэмрэ си хъыджэбзымрэ иджыри унагъуэ зэрымыхъуари, я гуфIэгъуэ икIэщIыпIэкIэ сыхэплъэмэ, хуабжьу сыщыгуфIыкIынущ. – уи гурылъ-хъуэпсапIэ псоми IэкIэ утеIэбэну си гуапэщ, Басир! Епсэлъар ИсТэпан залинэщ ЛОХВИЦКИй Михаил МАКЪ
Прозэ
Повесть

Уэзырмэс сызэригъусэр си гурыфIыгъуэщ. Абы сыщыщIыгъукIэ, си щхьэр псэущ, собауэ, уафэри, бгыщхьэхэри, хыри солъагъу. Мэз бжэным зызогъэщхь сэ, дамэ къыстекIауи къысщохъу, сигу хэзыгъэщIын гупсысэ гуэри си щхьэм къыдэуейркъым. Гъуэгу кIыхьым сызэрыригъэшар зыхызощIэ, итIани, сызигъусэм зыкъыкIэрызгъэхуркъым –
хуэмыхуфэ зрезгъэплъынкъым Уэзырмэс.
ЕтIуанэ махуэм, пшапэр зэхэмыуэ щIыкIэ, дыздэкIуэ къуажэм дынэсащ. 93
зэхэпх Алий цIыкIу – арат Уэзырмэс щIэупщIакIуэ зыхуэкIуа сымаджэм зэреджэр, и цIэ дыдэр нэгъуэщIынкIи хъунт.
къэIуащ, Уэрэд макъ къудейуэ. Пщыхьэщхьэм къызэрысщIамкIэ, шапсыгъхэм апхуэдэ хабзэ яIэщ: сымаджэм къотIысэкIри зэхэсщ, ар трагъэу, мэгушыIэ, пасэрей уэрэдыжьи къыхадзэ. ЛIыжьи щIали щызэхуос сымаджэм деж, пщащэхэр къофэ, уэрэд жаIэ. УIэгъэ хьэлъэ зытелъым и жейр траху япэ жэщым. ЩIыхьэпIэм деж вабдзэ щылъщи, бжэм ебакъуэр абы тоуIуэ, гъукIэхэмрэ зауэлIхэмрэ я тхьэшхуэм – Лъэпщ – йолъэIу. АрщхьэкIэ Алий цIыкIу зыкъиужьыжыртэкъыми, Уэзырмэс ирагъэджащ, джэгуакIуэм къызэфIигъэувэжыфынущ, жари.
Уэзырмэс къызэрысар къыщащIэм, псори унэм къыщIэкIащи, къыпежьауэ и Iэр къаубыд, IэплIэ къыхуащI. ДжэгуакIуэр зыми халъхьэркъым шэрджэсхэм, зыми пащIыркъым, аращ псоми щыгъуазэр, абы и жагъуэ зыщIын щыIэкъым, и пщIэр лъагэщ. Тхыбзэ зимыIэ е зимыIэж шэрджэсхэм я тхыдэмрэ я хабзэхэмрэ я хъумакIуэщ джэгуакIуэр – аращ абыхэм я пщэ дэлъыр.
Дэ къыдэбий жылэт сэ сызыдыхьар, арагъэнщ сыкъыщIэшынар: я тIасхъэ щIэсхын щхьэкIэ сахыхьауэ къащыхъумэ-щэ? Уэзырмэс саригъэцIыхуащ. Фэжагъуэ къызаплъын си гугъами, шапсыгъхэр къысщыгуфIыкIащ, гуапэ дыдэ ящыхъуащ сазэрыхыхьар.
Зи псэм еджэм деж дыщIашащ. МыщIалэми, жьыфэ теттэкъым абы, и щхьэцым тхъугъэ хидза къудейт, и нэщIащэр иуэжат, пэ
къуаншэт, къуршыбгъэ хуэдэ. Сымаджэр зэрымышэрджэсыр къэсщIащ сызэрыIуплъэххэу. И нэр къызэтриха нэужь, сеупщIащ:
– Ухэт уэ? Сыт уи лажьэр?
Нэжэгужэ къэхъужащ сымаджэр, си Iэр къиубыдри, сызыбгъэдигъэтIысхьащ. Высоцкий Штефан – зыкъызигъэцIыхуащ.
* КIэухыр. ПэщIэдзэр 1-нэ номерым итщ. 94
Прозэ
– Езы тхьэращ укъысхуэзыгъэкIуар, – жиIащ абы. – СыкъызэфIагъэувэжын щхьэкIэ, къысхуамыщIэ щыIэкъым, ауэ… сэ езыр сыдохутырщ, сощIэ гъащIэ сызэримыIэжыр. Зэрыхъуар бжесIэжынщ, си псэр хэмыкI щIыкIэ. Хэт ищIэрэ, Варшавэ удыхьэ хъужыкъуэмэ, си щхьэгъусэмрэ си къуэмрэ уарихьэлIэнкIэ мэхъу. Василевскэм и унэр Коперник и фэеплъым пэжыжьэкъым – аращ си щхьэгъусэмрэ си къуэмрэ зыщыпсэур. Зэи ущыIакъэ Варшавэ? УщымыIамэ, куэд пфIэкIуэдащ. Къалэшхуэщ ар… Дэ Наполеон Ещанэм дыщыгугъащ, пруссакхэмрэ Бисмаркрэ Урысейм гурыIуэри, дызэхакъутащ. Ди бэракъхэр яIэтри уэрамым къыдыхьати, студентхэм къахэуащ, куэди хаукIыкIащ. ЯукIахэр щыщIалъхьэм цIыху мин тIощIым щIигъу зэхуэсат – абыхэм къахэуащ, уIэгъэрэ укIыгъэрэ хъуар мащIэкъым… – Высоцкэр зэ и анэдэлъхубзэкIэ, зэ урысыбзэкIэ Iуэщхъурт, плъыржьэрт. ЗыкъищIэжа нэужь, си Iэр къикъузащ. –
Уигу къызумыгъабгъэ, сэ Урысейр фIыуэ солъагъу, сызытеплъэ
мыхъур фи пащтыхьырщ. Шэрджэсхэм уащыхэткIэ, пщIэ зыхуащIым уащыщщ уэ… Мы фащэр уэкIуркъым уэ, зыщых, сэ шэрджэс джани, цеи, пыIи сиIэщ. СылIа нэужь, уэ зехьэ, ууейщ псори. Хьэуэ, хьэуэ, фIыщIэ къыщIысхуэпщIын щыIэкъым… Сэр нэмыщI, нэгъуэщI поляк куэди щыIащ мыбы. Ди хэкур сигу къызэрыкIар пщIатэмэ!.. Си нэ къыхуикI щхьэкIэ, слъагъужынукъым, аращ сигу къеуэр, дунейм сызэрехыжыракъым…
И анэдэлъхубзэм техьэжауэ, хилъэфащ Высоцкэр. Уэзырмэс шыкIэпшынэр игъэджащ, арщхьэкIэ сымаджэм зэхихыжаIа хъункъым. ЕтIуанэ махуэм лIащ ар. ЗэрылIыкIар, сэ къызэрыслъытэмкIэ, техьэгъуэ узщ.
Высоцкэм и хъыбар къысхуаIуэтащ. Куэд щIатэкъым мы жылэм къызэрыдэтIысхьэрэ, абы ипэкIэ ТIуапсэ адрыщI шапсыгъхэм ядэзэуащ. Сэ шэч къытесхьэркъым: Барятинскэм полякхэр зэтрикъута нэужьщ Высоцкэм хэкур ибгынэн хуей щыхъуар. Мыбы, Кавказым, къэкIуа нэужьи, урыс пащтыхьым IэщIэкIакъым ар…
Уэзырмэс къызэчэнджэщащ: Алий цIыкIу дауэ зэрыщIэтлъхьэнур? ЩычыристэнкIэ, чыристэн диным ипкъ иткIэ хъунщ. Ар католикт, итIани, ди динымкIэ щIезгъэлъхьащ, сызыщыгъуазэр арати. Бгырыс хьэдэхэм яхэтлъхьащ фельдъегерыр – ар сигу къэкIыжащ. ЩIэтлъхьэри, жор тедгъэувэжащ Высоцкэм и кхъащхьэм…
Дунейм ехыжам и уэсятти, абы къысхуигъэна шэрджэс фащэр щыстIэгъащ. Ерагъмыгъуейуэщ зэрыщыстIэгъар, щIыIум сыхуэIэрыхуэтэкъыми. Цейр щыстIагъэщ, пыIэр щхьэрызгъэсщ, дыжьын бгырыпхыр щIэскъузэжри, пщIантIэм сыдыхьащ. Сщыгъа фащэмрэ фуражкэмрэ унэм къыщIэзнащ. Уэзырмэс къысщыгуфIыкIащ сыкъыщилъагъум – уокIупс!
Варшавэ си насып хэлъ хъунтэкъым – сыдыхьакъым, гъуэгу
схуэхъуныфэкъым дяпэкIи. Си тхыгъэм еджэхэм ящыщ гуэр Варшавэ кIуэмэ, Коперник и фэеплъым пэмыжыжьэ унэм – Василевскэм и унэм – щIрырехьэ, яхуреIуатэ Высоцкий Штефан и хъыбар. Алий цIыкIу къыфIащат абы шапсыгъхэм. И ахърэтыр нэху ухъу…
Уэзырмэс сэрэ гъуэгу дытехьэжащ. ДыздэпIэщIэн щыIэжтэкъым. Си тхьэкIумэр тегъэхуауэ содаIуэ Уэзырмэс – хъыбарыр и гъунэжщ. Жылэ дыдыхьэмэ, къытщогуфIыкI, драгъэблагъэ. Бгырысхэм садэпсэун мурад зэрысщIар я гуапэ мэхъу, я жылэ сыкъыдэнэмэ, я нэщ, я псэщ, ауэ Уэзырмэс яхуидэркъым: «Гъуэгу къытщIэлъщ, допIа- Прозэ
щIэ», – жери. Шапсыгъ жылэхэм дыщыдыхьэ-дыкъыщыдэкIыжкIэ, сигу къокIыж ди жылэр – Троицкэр: апхуэдэ хьэщIагъэ къыдахынтэкъым абы дэс мыжьыкъхэм. Дрырехьэт Троицкэм бгырыс гуэр, ядэпсэун мурад ищIауэ. Я нэр къыхузэрагъэдзэкIынт – шэч къытесхьэркъым. Сэр дыдэри сыкъамыцIыхужыфэ зытрагъэуэнкIи хъунт, иджыпсту сахыхьэжатэмэ.
Ар жысIэ щхьэкIэ, сигу къихьат ди жылэжьыр, сахуэзэшат си сабиигъуэм сызыдэджэгуахэм – зэ саIуплъэжащэрэт! СыщыкIуэсэжкIэ, дэздзыхрэ сыдыхьэжмэ-щэ? Енисей нэIуасэ къыщысхуэхъуа гуэрым къызэрызжиIамкIэ, мыжьыкъхэм зыкъратIэнкIэ мэшынэри, абы дэс помещикхэм шэрджэсхэр яшауэ зрагъэхъумэ, къамэмрэ сэшхуэмрэ хуагъэдалъэурэ, жыIэмыдаIуэхэр зэбграху. Ар пэжмэ, сэ тхьэм симыгъэлъагъукIэ…
ДжэгуакIуэм, Уэзырмэс, нэхъ благъэ сыхуэхъуащ, гу лъыстэ зэпытт ар зэрыIущым, куэдым зэрыщыгъуазэм. И псалъэр кIыхь ищI и хабзэтэкъым, хъыбар гуэр къыхидзэнумэ, абы утезэшэнрэ пфIэгъэщIэгъуэн хъунрэ зримыгъэщIауэ уригъэдэIуэнутэкъым. Зэгуэрым, зы псыхъуэ зэв дыдыхьауэ, къызэупщIащ: «Мы псыхъуэм и хъыбар уезгъэдэIуэнщ. Утезэшэнкъэ?»
Сызэрытемызэшэнур жесIащ.
– Куэд щIакъым: Тыркум къикIри, нэIиб гуэр къытхуэкIуащ, дигъэIущын, диущиин мурад иIэу, – жиIащ Уэзырмэс. – Кърагъэблэгъащ, хьэщIагъэ ирахащ. Тхьэмахуэ дэкIри, нэIибым и унафэ къахилъхьащ шапсыгъхэм: хы Iуфэм Iусхэм я бжыгъэр зригъэщIэн фIэигъуэщ тырку сулътIаным, шапсыгъ жылэхэр хы Iуфэм Iугуэшащи, пхуэбжынукъым, фызэхэтIысхьи, жылагъуэшхуэ фызэрыгъэхъу, къуажэ къэс цIыху мин нэхърэ нэхъ мащIэ дэмысу!
Шапсыгъ жылэхэр инкъым, унагъуэ къэс щхьэж и щIы Iыхьэр къедзащ.
НэIибым и унафэр яфIэкъабылтэкъыми, ар жраIэн щхьэкIэ, жылэ гуэрым я тхьэмадэмрэ зы лIыжь жьакIэхурэ кIуащ абы и деж. НэIибым зыхигъэзэгъакъым: тхьэмадэр иригъэукIащ, абы и гъусэ лIыжьыр жыг лъэдийм ирыригъэпхащ.
ЛIыжь жьакIэхум къуищ иIэт – щыри шэсащ, шууей тIощI хуэдизи дежьэнути, зэшхэм ядакъым: жылэм къыщыхъункIэ хъунур хэт ищIэрэ, апхуэдиз дежьэмэ, лъы дгъэжэнри хэлъщ, жэщибл-махуиблкIэ къэдмыгъазэмэ, фи тхьэ фызэреплъщ.
Зэшищыр тырку нэIибым деж кIуащ. НэIибыр къеупщIащ: «Фыхэт фэ?» «Дышапсыгъщ», – жраIащ. «Сытым фыкъытекIухьа?» – къеупщIащ нэIибыр. Зэшхэм я нэхъыжьыр щIэупщIащ: «Ди жылэ тхьэмадэр дэнэ щыIэ?» «Тырку пащтыхьым и унафэм еувэлIатэкъыми, фи жылэ тхьэмадэр езгъэукIащ», – къажриIащ нэIибым. «Уэ езыр ухэт?» – еупщIащ зэшхэм я нэхъыжьыр нэIибым. «Тырку сулътIаным и Iэ ижьыр сэращ. СулътIаныр Истамбыл дэсщ, ар фщIэркъэ фэ?» –
къахуэгубжьащ нэIибыр. «Истамбыл нэс укъикIауэ, ди хэкум унафэ щхьэ щыпщIрэ?» «Сэ сулътIаным срилIыкIуэщ». «Ди тхьэмадэр ебгъэукIын щхьэкIэ лIыкIуэ укъыщIытхуащIар? – жаIащ зэшхэм. – ЛIыкIуэ къыпщIэдгъэнынщ!»
Къамэ Iэпщэр зыкъуз зэшхэм щаIуплъэм, нэIибым унафэ ищIри, зэшищым я адэр къригъэутIыпщыжащ. Жэщым бзэхри, нэIибыр афIэкIа ялъагъужакъым шапсыгъхэм… 95 Прозэ 96
тыркухэм нэхърэ…
пщIащ:
Тхьэмахуэ дэкIри, Уэзырмэсрэ сэрэ бгым дихьащ, псы уэрым дызэпрыкI-дыкъызэпрыкIыжурэ. Бгыщхьэм дынэсри, зы хьэщIэщ дихьащ. Уэзырмэс саригъэцIыхуа нэужь, Аджыкъу урысыбзэкIэ къэпсэлъащ – бгырысхэм яхэкIуэса сэлэтхэм я деж щызригъэщIат абы урысыбзэр.
Шапсыгъхэм нэмыщI, жылэм ахъчыпсо, убых унагъуэхэри дэст. Аджыкъу и лъэпкъэгъухэр, хы Iуфэм Iэпхъуэн и пэ, къуршым адэкIэ щыпсэуащ – Адэгумрэ Супсэрэ я тIуащIэм. Урысхэм къыщытракъузэм, Аджыкъу едаIуэри, тIуащIэм дэсахэр хы Iуфэм IутIысхьащ. Псори кIуакъым хы Iуфэм, гъуэгу техьахэр, къызэуэкIыурэ, бгым щхьэдэхащ, ТIуапсэ нэсащ, Шэпсы, Мэкъуэпсэ зэпрыкIри, ХьэкIув деж къыщызэтеувыIащ, гъавэ ящIэн хуейти. Иужьым псыхъуэ зэвыр псэупIэ яхуэхъуащ, ахъчыпсохэри къапэрыуакъым. Аджыкъу демыжьа унагъуэхэр убыххэм яхэтIысхьащ, абрэджу ежьэжаи къахэкIащ.
Аджыкъу сеупщIащ: хы Iуфэм Iус шапсыгъхэм е убыххэм щхьэ яхэмытIысхьарэ, сыт къущхьэ жьанэр1 хэщIапIэ щIащIар?
– Уи пащтыхьыр куэд щIауэ къыщIонэцI хы Iуфэм, – къызжиIащ Аджыкъу. – Хы Iуфэм зыщигъэнщIмэ, абы и сэлэтхэр бгым къримыутIыпщхьэнкIи мэхъу. ЩIыкIэ ирикъунукъым уи пащтыхьыр.
– ЩIы и мащIэкъым урыс пащтыхьым, – жысIащ сэ.
– Емынэм зэрихуэрэ-тIэ: ди щIыр щхьэ зэрипхъуэрэ?
– СулътIаным щхьэкIэ сыт жыпIэн? – сеупщIащ Аджыкъу.
ЩIэх жэуап къызитакъым Аджыкъу. ЗаулкIэ гупсысэри, жиIащ:
– Фи пащтыхьымрэ фи дзэпщхэмрэ уи дзыхь нэхъ ебгъэз хъунущ, Жылэм дызэрыдыхьэрэ тхьэмахуэ дэкIауэ, Аджыкъу къызэу-
– УщIегъуэжакъэ? Уи мурадым утет иджыри?
– Сытетщ, – жысIащ сэ.
Сыт жысIэнт нэгъуэщI. Зы лъэбакъуэ счащ, етIуанэ лъэбакъуэр счын хуейуэ къысщIэлъ? Шэрджэсхэм жаIэ: «Узыхьыну псым зыдегъэзых». Сэ дыгъуасэм сыпыкIащ, си нобэри зэIубзкъым, си пщэдейри IупщIкъым. Псы уэрым сыщыхыхьакIэ, сыздихьынум сеплъынщ…
ЩIапIэ схуэхъунумкIэ къызэупщIащ Аджыкъу: дэнэ деж къыхэпхрэ? Iэнкун сыщыхъум, Аджыкъу чэнджэщ къызихьэлIащ:
– Гъунэгъу дызэхуэхъунщ. ЩIыхьэху тщIынщи, унэ пхухэтсэнщ. ЗэкIэ уэттынуращ: зы жэм, мэлитху, джэд зыбгъупщI. Си шыбзыр лъхуэмэ, шыщIэр ууейщ. Хьэсэ пхуэхъун пщэдей къыпхухэсхынщ.
А псор къыщIызатынури абыкIэ къыщIысхуэупсэнури си нэгу къыщIэзгъэхьэфакъым: сэ мэл схуэгъэхъуну, жэм схузехуэну?
Аджыкъу къыщIигъужащ: «Унагъуэ ухъуху, хьэжыгъи фои ущыдгъэщIэнукъым».
Хамэ къащыхэтIысхьэкIэ, шапсыгъхэм щIыхьэху ящIри, унэ хуагъэув, Iэщ ират, шхын щагъащIэркъым – жылэр зэхохьэри, апхуэдэ унафэ ящI. ЕтIуанэ махуэм Аджыкъу къызжиIаращ нэхъ гъэщIэгъуэныжыр:
– ЦIыхухъу зыщхьэщымытыж унагъуитху дэсщ ди жылэ, хэдгъэдэнщи, зигу нэхъ урихьым щхьэгъусэ ухуэтщIынщ.
Си щхьэр щIэзгуэн фIэкIа, сыт жысIэнт? Си нэгу къысхущIэгъэхьэркъым: цIыхубзхэр къокIуэри сызэпаплъыхь. Язы-
1 Жьанэ – аузыр щызэхуэкIуэж, щиух щIыпIэ. Прозэ
хэзым жеIэ: «Сэзэгъын хуэдэщ мыр». Абы и ужь соувэри, и унэ сокIуэ, щхьэгъусэ сыхуэхъун щхьэкIэ. Iэнкун сызэрыхъуам гу лъитащ Аджыкъу, къызэплъри пыдыхьэшхыкIащ. «Мы щIалэр зылъыхъу хъун пщащэ къыкъуэкIынкъэ – преплъэ, щIэпIэщIэн щыIэкъым», – жиIагъэнщ игукIэ.
Сигу къэкIащ асыхьэтым: лIыщIэ хуэмейуэ пIэрэ Аджыкъу?
И Iэр зыщIигъакъуэри, заулкIэ щымащ Аджыкъу, итIанэ жиIащ:
– УкъыздэIэпыкъумэ, си жагъуэ хъунукъым. Дэ лIыщIэ къатщтэркъым, ди Iуэхур дэ зэфIыдогъэкIыж. Губгъуэм уныздихьэрэ укъыздэIэпыкъумэ, си гъавэм щыщ Iыхьэ къыплъысынущ. Ди цIыхубзхэр пхуэпщэфIэнщ, пхуэжьыщIэнщ.
ЦIыхубзищ ист Аджыкъу и унэм: Зарэрэ абы и шыпхъу нэхъыщIитIрэ – Зейдэтрэ Бибэрэ. Мэз бжэным хуэдэт щыри – Iэпсыгъуэлъэпсыгъуэт.
Аджыкъу и унэм зы пэш схупащIыхьащ. КъысщымыгуфIыкIа дэсакъым жылэм. ЗэрызэраухылIати, Аджыкъу и пщIантIэм мэл, жэм лъхуэщIа къыдахуащ, джэд, хьэжыгъэ, кхъуей, фо къысхуахьащ.
Нэхъ сахэсыхьа нэужь, Аджыкъурэ сэрэ мэз дыкIуащ. Пхъэ здыхэтхым Аджыкъу сеупщIащ апхуэдиз дзыхь къыщIызигъэзам и щхьэусыгъуэмкIэ. Хэгъэрей сащIын дэнэ къэна, я бий кIэрыуфIыцIут сэ абыхэм сыкъалъытэн зэрыхуейр.
ЗаулкIэ зиIэжьэри, Аджыкъу и щхьэр къиIэтыжащ.
– Дэ, шапсыгъхэм, дигу зыми Iей хуилъкъым – ар иреурыс е иретырку. Хэти дыхуэгуапэщ, ди псэм къемыщэ закъуэмэ. Лей зытехьа ди щыпэлъагъукъым дэ, къытхыхьакъэ – тхузэфIэкIымкIэ зыщIыдогъакъуэ. Аращ цIыхуцIэ зезыхьэм хуэфащэр.
А псом сэр-сэру гу лъыстэн хуеящ сэ, щхьэ щысфIэткIэ. Урысейм щызиIэ си ныбжьэгъухэм мыбы си нэгу щыщIэкIыр яхуэсIуэтэжмэ, я фIэщ сымыхъункIэ сошынэ. «Шапсыгъхэм IэплIэешэкIкIэ урагъэблэгъауэ, уахэзэгъауэ жыбоIэ – ар дауэ ди фIэщ зэрыпщIынур?» – шэч къысхуэзыщIын къахэкIынкъэ си хэгъэрейхэми, си ныбжьэгъухэми? Зыми сыпэувынукъым, зыми седэуэнукъым. Люлье
шапсыгъхэм щхьэкIэ 1841 гъэм итхауэ щытам щыгъуазэ зрещI
(Аджыкъу абы щыгъуэ щIалэ цIыкIут, сэ сыкъалъхуагъэххэтэкъым) си псалъэм шэч къытезыхьэм. А гъэм шапсыгъхэм, абазэхэхэм, убыххэм, нэгъуэщI адыгэ лъэпкъхэм я хасэм къыщащтауэ щыта унафэм дыкъыщоджэ: «Урысейм къикIуэсыкIыурэ къытхыхьэхэм дапэрыуэ хъунукъым, къыддэзэуэн щхьэкIэ гъусэ зыкъытхуэзыщIхэм фIыщIэ яхуэтщIын хуейщ…»

Си Iэр къиубыдыжри, Уэзырмэс ежьэжащ. Щежьэжым сеупщIащ: «ЩIэх къытебгъэзэнкIэ хъуну?» Жэуап къызитащ: «Ныбжьэгъур ящыгъупщэркъым, мы лъэныкъуэмкIэ къэзгъазэмэ, узмылъэгъуауэ сежьэжынкъым».
Шапсыгъыр хэщIапIэ схуэхъуами, си ныбжьэгъухэр, си хэгъэрейхэр сщыгъупщэртэкъым, уеблэмэ сахуэзэшырт. Пэжыр жысIэнщи, езэшыпIи сихуэртэкъым: хьэсэм силэжьыхьырт, мэз сыкIуэрт, щакIуэ сежьэрт, бдзэжьей сещэрт – пщIэн бгъуэтынтэкъэ! Адыгэбзэм сыхэгъуазэу щIэздзат, щIэрыщIэу сыкъалъхужауэ къысщыхъурти, дунейм гу щысхуэртэкъым. Псом нэхърэ нэхъыщхьэрати, си псэ- 97 98
Прозэ
рэ сигурэ сыхуитт сэ, зыми сыхигъэзыхьыртэкъым, леи залымыгъи срихьэлIэртэкъым.
Аджыкъу дзэм къыхэкIуэсыкIа сэлэтитI сигъэцIыхуащ – Кнышевымрэ Уэзырмэс и хьэщIэ Ильярэ.
«Сыт фи псэукIэ, дауэ фахэзагъэрэ шапсыгъхэм?» – жысIэу сащеупщIым, Кнышевым жэуап къызитащ:
– Ди жагъуэ къэзыщI дрихьэлIэркъым, дахэсыхьащ, пщIэ къытхуащI, зэрахузэфIэкIкIэ зыкъытщIагъакъуэ.
Илья макъыхъу гуэрт, щхьэпэлъагэт. Кнышевым и псалъэм пищащ абы:
– Уахэзэгъэнущ, я пщIэр плъытэрэ уапэмыпсэлъэжмэ. Хьэлэл защIэщ, зигу хьэрэм илъ срихьэлIакъым сакъызэрыхыхьэ лъандэрэ.
ТIуми щхьэгъусэ ягъуэтакIэщ. Кнышевыр зыбгъэдэсыр цIыхубз лъагъугъуафIэт – хэплъыхьри, кърагъэшат: «Мыр пхуэфащэщ», – жари. ЛъагъугъуафIэ къудейтэкъым – цIыхубз жант, дэни нэсырт, и Iэри, и лъэри увыIэртэкъым. Илья топ къидыгъури къыхэкIуэсыкIащ дзэм – дамэкIэ къахуихьащ шапсыгъхэм, ар пщIантIэм дэлът. Псоми ныбжьэгъу яхуэхъуащ щIэх дыдэ, махъсымэ ищIурэ жан хъуху йофэ, ефамэ, и фызым щыфIэнэри мащIэкъым. Хасэм щагъэжьащ абы щхьэкIэ: «Уи щхьэгъусэм дяпэкIэ Iэпэ теплъхьэнщи, къыптетхыжынщ, абы уемызэгъмэ, нэгъуэщI къодгъэшэнщ», – къыжраIащ. «Ерэхъу, – жиIащ Илья, – фи деж къыщыщемызэгъкIэ, афIэкIа и гугъу сщIынкъым». И цIэм щхьэкIэ пщIэ лей хуащIырт абы – Илья, адыгэхэр къызэреджэмкIэ, Елие, ар Щыблатхьэм и етIуанэцIэрт. Вы хуэдэ, гуащIэшхуэ хэлът Илья, жыпIэнурамэ, домбейт. «Дэнэ ущыщ?» – жысIэри сеупщIати, жэуапу къызитаращ: «Сэ сыздыщымыщыр укIуэдыж, си лъэ здынэзмыхуса къэнэжакъым, ущылъыхъуэм сыкъыщыбгъуэтынукъым». Дзэм къызэрыхэкIуэсыкIам щыгъуазэ фысщIакIэщ. Дзэр егъэзыпIэ хуэхъун ипэ, хэт ищIэрэ, щIэпхъаджагъэ мащIэ илэжьагъэнкъым, Iэджэ щIыпIи къыщиджэдыхьагъэнщ – апхуэдэр щымащIэ Урысейм!
Щыхьылыр игъэжьэху, Илья хъыбар Iэджэ сригъэдэIуащ.
– ИлъэситIкIэ къуэдзэ къулыкъу зесхьащ, нэхъ белджылыуэ жыпIэмэ – Iэпыдзлъэпыдз. Iэпыдзлъэпыдз сызыхуащIа капитаным и фэкIэ дэбгъуэн щыIэтэкъым, игукIэ цIапIэт армыхъумэ. И хьэпшыпым и ныкъуэр шым теслъхьэурэ, шым хуэмыIэтыр сэ плIэкIэ хуэсхьырт. Верст тIощI ткIумэ, сэлэтхэм загъэукIурийти, загъэпсэхурт, я гущIыIу дэгъэзеяуэ. Сэ апхуэдэ хущIыхьэгъуэ сиIэтэкъым: капитаныр згъэшхэн, езгъэфэн хуейт. Абы сыкъыдэмыхуэурэ, сэлэтхэр къыщахурти, дежьэжын хуей хъурт. ДыздэкIуэм, сомэжалIэри, си щхьэр мэуназэ. Пхъэ гъури къэсщыпын хуейщ – пщыхьэщхьэм мафIэ сщIын щхьэкIэ. Псы пхуэлIами, сэлэтхэм къыплъагъэсыркъым, езыхэр Iугъуэлъхьащи. ЗытIэтыжарэ, я ужь укъинакъэ – къэзакъ шухэр ди ужь икIыртэкъым, къыттеплъэкъукIыртэкъым, дыкIуэсэн я гугъэти.
– Шыпсэ уезгъэдэIуэн? – къызэупщIащ Кнышевыр.
– СегъэдаIуэ, ауэ нэхъ кIэщI зегъэщI, – жысIащ сэ. – СопIащIэ: сежьэжын хуейщ.
– УмыпIащIэ, укъызыкIэрыху щыIэкъым. Хьэдрыхэ сыт щхьэкIэ ухуэпIэщIэн хуей? Унэсынщ абы, ухуэпIащIэ-ухуэмыпIащIэми… Ар псалъэм къыдэкIуэущ… Дзэм сыхэтащ, щыгъуазэ узэрысщIащи. БыдапIэм сыдэсащ, сыдэзэшыхьыху. Хуабэ узым сэлэтхэр лъэрыщIыкI зэтрещIэ. Зи IэмыщIэ дилъ полковникым и унэцIэр Кругомстройт…
7 Заказ №722 Прозэ
– Дауэ жыпIа?
– Сэлэтхэр арат зэреджэр, и унэцIэ дыдэр Крузенштернт. НтIэ, а Кругомстройм сатыру дигъэувырти, дрихужьэурэ, дыкърихуэкIырт, ди псэр пыхуху. Ар зыхилъхьэ щыIэтэкъым абы – дрихужьэурэ дыкърихуэкIын тIэкIур. Сымаджэми уIэгъэ зытелъми ящысхьыртэкъым – я щхьэр щIригъэхьэрт, кърихуэкIыурэ!
Илья мэдыхьэшхыпцI, и фIэщу жиIэрэ гушыIэрэ къыпхуэщIэнукъым. Апхуэдэ жьэрэIурэ сыщрихьэлIэ зэпытащ ротэ къэс.
И псалъэр си фIэщ зэрымыхъущэм гу лъита хъунти, Кнышевыр къысхущIэплъащ:
– ПцIы супс уи гугъэщ, сыноплъри. Уи нэр щхьэ къыстебубыда?
– БыдапIэм удэса абы щыгъуэ? ПлIыщI гъэхэм, пэж?
– Пэжыпсщ! – дыхьэшхащ ар. – Зэ укъытримыч, си псалъэр зэпумыуд, укъыщызэупщIынур иужькIэщ. УхущIыхьэнщ… Щи, а Кругомстройм кIэс къэтхьын хуейуэ ди пщэ къыдилъхьащ. Къэзыхьыр медалрэ фадэбжьэкIэ къигъэгугъащ. Ар схузэфIэкIынкIэ сыгугъэрти, япэ сищащ: сэ къэсхьынщ кIэс! Мэзым сыщIыхьэри, зы лъагъуэ сытеуващ, лъагъуэм срикIуэурэ зы жылэ гъунэгъу сыхуэхъуащ. Пабжьэм зыхэзудыгъуауэ, соплъакIуэ: сабийхэм къажыхь, зэрыгъэкIийуэ зэрызохьэ, фызхэм жьыщIыгъэр псым хаудыныщIэ, зылI пхъэIэщэм бгъурытщи, витIым ятоIэбэ. Сащыхэплъэм, сыкъызылъежьам сыхущIегъуэжауэ къысщыхъуащ: вакIуэ дэкI лIым и лажьэр сыт, сыт емынэ сызезыхуэр? ФадэбжьэкIэ сыкъызэрагъэгугъар сигу къэкIыжри, жысIащ: «Абы зыхэбгъэкIыж хъурэ?» Пабжьэм сыкъыхэжри, лIыр изудащ. ПIащэ гуэрт, спхыху, пщIэнтIэпсыр къызэкIуащ. Си плIэм ислъхьэри, Iэпхлъэпх сщIа лIыр къэсхьащ… Кругомстройм дуней гуфIэгъуэр зэрихьэнтэкъэ! Шэрджэсым пкърыупщIыхьащ. Зыри къащыжримыIэм, кIуэцIакъухьри, щIыунэм ирадзащ: щIыIэм ириукIыхьмэ, и бзэр къиутIыпщынщ, жари. Сыкъызэрагъэгугъар фалъэ иракIэри къысIэщIагъэуващ. ИсхъупыкIащ фадэр. «Къивгъахъуэ иджыри!» – жызоIэ. «Куэдщ ар», – къызжаIэ. «Куэдыр» сщIэрэт абы щыгъуэ! СафIефащ, зызгъэнщIыху. Ар хъарзынэт, полковникым сэлэтхэр иримыгъэувэкIамэ – медаль къызитын щхьэкIэ. Сефакъэ – хьэлэл сыкъохъу сэ. Абдежми аращ: медалыр си бгъэм къыщыхиIум, хьэлэл сыкъэхъури, полковникым IэплIэ, ба хуэсщIащ. Иныжь гуэрт полковникри, итIани, къэсIэтри… тIури дыджэлащ. И гущIыIу силъщи, Кругомстрой IэплIэ, ба хуэсщIын щIэсчэркъым. Сэлэтхэр мэдыхьэшх, зэщIокъакъэ. Афицархэм сыкъытралъэфыжащ полковникым: «IэщIэпIытIэнущ», – жаIагъэнщ. Си IэплIэмрэ бамрэ къысхуахьам еплъ: шэрджэсыр зэрыс щIыунэм срадзащ. Шэрджэсми IэплIэ, ба хуэсщIащ – фадэр спкърыкIыжатэкъым. «Уигу къызумыгъабгъэ, – жесIащ шэрджэсым, – хэгъэрей дызэрыгъэщI, махъсымэ дызэдефэнщ, зыдгъэтхъэжынщ». Къуажэм имыгъэзэжауэ махъсымэ зэримыгъуэтынур къызжиIащ шэрджэсым. «Содэ, – жысIащ, – накIуэ, сышэ уи жылэм».
Илья и IитIыр и лъэгуажьащхьэм трилъхьащ.
– Жэщым дыкъикIуэсыкIащ щIыунэм, бжэр Iудудри. Сыжейбащхъуэти, сыздэщыIэр схузэхэхуртэкъым. Псы схуэлIэрти, псым и пIэкIэ махъсымэ фалъэ срагъэфащ. «Зэпыту укIуэ апхуэдэ гъащIэ, – жысIащ, – полковникым IэплIэ хуэсщI щымыхъукIэ…»
– Къэбгупсыса хъунщ а псор? – сеплъащ абы.
Ар дыхьэшхащ. 99 100
Прозэ
– Уи фIэщ хъуркъым. УзэрегуакIуэщ. ПцIы пхуэзупсауэщ къызэрыпфIэщIыр – уи тхьэ узэреплъщ. ПцIы тIэкIур си мыхьэмышхкъым…
– Уэ ИльякIэ къызэроджэр пэж? – сеупщIащ Кнышевым ауаныщIу къыхущIэплъу щыс лIы домбейм.
– Афанасий къысфIащауэ щытащ, иужькIэ Индыл и Iуфэм нэгъуэщIыцIэ щызгъуэтащ. НэIуасэ къысхуэхъуа гуэрым цIэкIэ сехъуэжащ.
– Уехъуэжауи? – игъэщIэгъуащ Кнышевым.
– Сехъуэжэн хуей хъуат.
– ПлIыщI гъэ лъандэрэ уахэс шэрджэсхэм? – сеупщIащ Илья.
– Дунейр инщ, си лъэр Iэджэми нэсхусащ… Бгым сыщихьам сыАфанасийт, ауэ Илья сыхъуауэ сыкъикIыжащ. Фи щхьэр згъэунэзакъэ си къуэшыжьхэм?
– Уэ икIи у-Афанасийкъым, икIи у-Ильякъым, ушейтIанщ, – – Упсэу, зиусхьэн! Си гуапэ къэпщIащ… Кныш, къигъахъуэ! ЩыджысIащ сэ.
дзынщ!
Илья сыздеплъым сигукIэ жызоIэ: мыбы хьэлкIэ ещхь щымащIэкъым Урысейм. Сытри яхузэфIэкIынущ апхуэдэхэм: хахуагъи ядэплъагъунущ, я псэми щысхьынукъым.
Кнышевымрэ Ильярэ къызэрысхущытым и гугъу сщIымэ, адрей къуажэдэсхэм зыкIи къащхьэщыкIыртэкъым ахэр – тIури къысхуэгуапэт, пщIэ къызэрысхуащIыр слъагъурт. ДызэрыгъэIуща нэхъей, зэгуэр ди нэгу щIэкIар дигу къэдгъэкIыжын тфIэфIыщэтэкъым. Пэжщ, Илья зэ сыкъигъэувыIэри къызэупщIащ: «Умынэмыцэу пIэрэ уэ, Яшкэ? Шэч щIэсщIыр фадэ зэрызыIуумылъхьэращ». Ар жиIэри, и къару къызэрихькIэ дыхьэшхащ… Ильярэ Кнышевымрэ я гугъу апхуэдизу щIэсщIыр ахэр иужькIэ къызэрыщIидзыжар арыншамэ къывгурыIуэнукъыми аращ. Абы дыщынэсынур къуажэм кIэ щигъуэта махуэращ, ауэ ар къэсыным куэд иIэт иджыри…

ЕкIуэлIапIэ схуэхъуа лъэпкъым и хъыбари фезгъэдэIуэн
хуейщ. Хэгъэрей дызэхуэхъуат абыхэмрэ сэрэ, ди гъуркIи ди цIынэкIи дызэрыщIэ хъуат. Унагъуэм я нэхъыжь Аджыкъу деж къыщыщIэздзэн хуейщ япэщIыкIэ. И бзэр жант абы, лъэпкъым и джакIуэ цIэр теIукIат. Нэхъ жьакIуэ, нэхъ Iущ, нэхъ захуэ ущрихьэлIэнутэкъым жылэм, и псалъэр псоми яфIэкъабылт, къыпэрыуэрэ къыпэпсэлъэжрэ къащыхэкI щыIэми. Абы щхьэкIэ гузэрыдзэ ищIыртэкъым Аджыкъу – арат я хабзэр, зэрызэхэтыр. Шапсыгъхэм я деж ущрихьэлIэнукъым жылэм закъыхэзыIэтыкI, зым адрейр и пщэм дигъэтIысхьэнукъым – и цIыхугъэмрэ и псалъэм къихьымкIэщ пщIэ къызэрыхуащIынур. Хасэм унафэ къищтэнукъым, псори абыкIэ арэзы мыхъуауэ. Псори зыIэзыбжьэкIэ арэзы пхуэщIын? Абы къыхэкIкIэ, хасэр зэхыхьамэ, зы илъэскIи нэхъыбэкIи щызэхэт къохъу. Енисей и Iуфэм си нэгу Iэджэрэ щыщIэкIар нэгъуэщIщ: зи унафэ пхыкIыр зи жыпыр къуа къулыкъузехьэрщ – апхуэдэм зыри пэпсэлъэжынукъым, хуей-хуэмейми, псори еувэлIэнущ абы и псалъэм…
Си нэгу щIэкIауэ, а псом куэд щIауэ сыщыгъуазэ пэтми, Кнышевым и псалъэр зэпызудакъым. КъэкIуэса зэрыхъуам и хъыбарым Прозэ
сригъэдэIуэн си гугъа щхьэкIэ, абы нэсыртэкъым Илья. СеупщIащ: дауэ шэрджэсхэм я деж укъызэрыщыхутар? ПыдыхьэшхыкIри, зиумысыжащ:
– IэмалыншагъэкIэщ. Нэпкъ гуэр деж дыщетIысэхауэ, кIыфIым къыхэжри, абрэджхэр къытхэлъэдащ. БжэгъукIэ хьэмэрэ фоч лъэдакъэкIэ, си плIэм зыгуэр къыдэуэри, нэпкъым селъэтэхащ. Къызэуар дэ тщыщ е хамэ – ноби сщIэркъым. Къуэм сыщыдэхуэм сыкъэкIиящ: къуэм сыдэфхыж, сыныфхохьэ! Апхуэдэущ шапсыгъхэм я деж сыкъызэрыщыхутар. Мащэм срадзэри, срагъэсащ, яжесIащ сазэрыхыхьэр, садэпсэуну сызэрыхуейр.
Iэнэ хъурейм щыхьыл гъэжьа къытригъэуващ Илья, езыри къэтIысри, фалъэм махъсымэ къригъэхъуащ, фалъэр сэ къысIэщIигъэувэри, сыхъуэхъуэн зэрыхуейр къызжиIащ.
– Мы унагъуэм тхьэр къыхуэупсэ, – жысIащ сэ, фалъэр згъэщIейри. – Тхьэм и нэфI къыфщыхуэ.
– Зыри къыумынэ, махъсымэфI дыдэщ. Мэрэмэжьей жыхуаIэращ.
Илья къызэрыжанам гу лъыстащ.
– Ягъэ къызэкIынукъым. Си щыпэефэкъым, – зыуи къыщыхъуакъым хэгъэрейм.
Махъсымэм сыхэфри, Илья сеупщIащ:
– Укъыщалъхуар, укъыщыхъуар къызжепIэнукъэ?
– Сыкъыщалъхуари сыкъыщыхъуари сщыгъупщэжащ, ущIэмыупщIэ, – жиIащ Илья. – Пащтыхьым и нэр жанщ, IэщIэкIыгъуафIэкъым, хузэфIэкIмэ, узыIэщIигъэкIынукъым. Уи щхьэм ирумыгъажэ: уэри абы уриIэфицарщ. Хэт ищIэрэ?.. Дзыхь къысхуащI, я щхьэм сралъыт. Я хьэщIэм щхьэкIэ зыкъыуагъэукIыфынущ шапсыгъхэм – аращ я хабзэр. Дзэм сыщыхэтам щыгъуэ сащысхьакъым, ялъ згъэжащ. Ар къысхуэгъунукъым сэ, хьэдрыхэ сыкIуэмэ, жыхьэнмэ мафIэщ къыспэплъэр.
ЛIыгъэ зэрихьауэ илъытэжрэ хьэмэрэ хущIегъуэжрэ абы – ар къызгурыIуакъым Кныш и псалъэмкIэ. Аущ Джэрджий и дамыгъэ лъапIэр къызэрыхуамыгъэфэщар игу къеуэрэ иджыри къэс – абы сыщIэупщIакъым. Кнышевыр хэщэтыкIащ.
Мэрэмэжьейр си щхьэм дэуеяуэ къысщыхъуащ. Кнышевыр пыдыхьэшхыкIыурэ къызоплъ: ауан сыкъищIрэ? «Ухуэмыху гуэрщ», – жиIэ хъунщ игукIэ: махъсымэр къызэрыстехьэлъар елъагъу. Игу къысщIэгъуркъым абы щхьэкIэ, къысщыдыхьэшх фIэкIа.
Зауэ къэхъумэ, Аджыкъу дзэпщ къалэнри лъагъэсырт, зауэр увыIамэ, апхуэдэ къалэн иIэжтэкъым – зауэр екIуэкIыхукIэт абы ар зэрызэрихьэр. Зауэр кIыхь хъумэ, дзэпщым и щIыр хузэрахьэ – хуавэ, хуапщIэ, гъавэр къыхурахьэлIэж. Дзэпщым Iыхьэ лей лъыс хабзэкъым, уеблэмэ къуентхъыр ядегуэш – зауэм хыхьэ хъумэ, зи псэ еблэж къахэкIыркъым.
Унэм щисым деж Аджыкъу игъащIэм зауэ хэмыхьауэ къыпщыхъунущ, и нэр ятримыгъэкIми, и Iыхьлыхэм яхуэгумащIэу е едэхащIэу гу лъыптэнукъым. Езым хуэдэтэкъым и щхьэгъусэр – цIыху гумащIэт, жанти, зыхунэмыс щыIэтэкъым. ГумащIэми, пхъашэт, цIыхухъу хуэдэ. Сэ сыфIэлIыкI зэпытт Зарэ, си шыпхъу нэхъыжьут къызэрыслъытэр. Шапсыгъхэм я хабзэщ: пщIэ лей зыхуащI бзылъхугъэм цIыхухъу пыIэ цIыкIу щхьэрагъэс. Зарэ Аджыкъу щхьэгъусэ зэрыхуэхъуам и хъыбар къызжиIэжащ Зейдэт. 101 Прозэ
Я адэр къаукIа нэужь, сабийхэр я гъунэгъу фызхэм анэмэт яхуищIри, я анэм бгым зридзыхыжащ. Зарэрэ Зейдэтри бгым зрадзыхыжын мурад яIащ. Бибэ мэзыр егъэзыпIэ хуащIащ, зыгуэрым игу къыщIэгъунщи, зришэлIэнщ, жари. Бибэ зэщыджэурэ Iурихащ. ЗэшыпхъуитIыр нэпкъым теувэри, джэбын зрашэкIащ. Зейдэт къэшынащ: «ЗыдумыгъэукIыж, – жиIащ абы. – Тхьэм и ней къытщыхуэнщ». «Ди лъакъуэр едзыхауэ нэпкъым дытетIысхьэнщ, – жиIащ Зарэ. – ДыIурихмэ, дыщехуэхри тщIэнукъым». Жеящ тIури, ауэ нэпкъым ехуэхакъым: дыгъэр мэзыщхьэм къиувауэ, къэушыжахэщ. «Плъагъуркъэ: тхьэр дылIэну хуейкъым», – жиIащ Зейдэт. Нэпкъым къыщехыжым, Бибэ мэзым къызэрыханар ящIэжырти, абы кIэлъыкIуащ. ЗдэкIуэм, псалъэмакъ гуэрхэр зэхахащ. Урыс сэлэтхэрат зи макъ зэхахар: мафIэ ящIауэ, яшхын ягъэхьэзыр. И куэщIым иригъэтIысхьауэ, сэлэтхэм ящыщ зым Бибэ егъашхэ. Зари Зейдэти ягъэшхащ сэлэтхэм. Зы сэлэт къызэфIэуващ, Зарэ едэхэщIэн мурад ищIа хъунти. Зарэ и нэщхъыр щызэхилъхьэм, сэлэт щIалэр къащтэри икIуэтыжащ. Сэлэтхэр зэщIэдыхьэшхащ.
И шыпхъухэм анэ яхуэхъуащ Зарэ. Iыхьлы яIэжтэкъым абыхэм –
зеиншэ къабзэт. Зеиншэхэр анэмэт зыхуищIын щауэ къахуигъуэтын зэрыхуейм егупсысащ Аджыкъу. Зарэ еупщIащ: «Хэт щакIуэ кIуэн уэр щхьэкIэ?» Зейдэти ябгъэдэтащ асыхьэтым. Зарэ гушыIащ: «НэгъуэщIым щхьэкIэ сыт ущIэгузавэр? Уэри ущхьэгъусэншэщ».
Аджыкъу къыпидзыжаIакъым, и жьэр зэщIэнэри. Зари и бзэр иубыдам ярейт. ЩIэх къиутIыпщыжащ тIуми я бзэр: псалъэр зэпадзыжурэ нэпкъым щхьэщыхьащ. Я жьэр щIэчэркъым – нэпкъым щыхумэ, сыт зэжраIэжын? «УсхуэпщэфIэн къохьэлъэкIынукъэ?» – «Сэ сыпщэфIар уэ пшхыну?» – «МафIэ щIыи, пщафIэ, уи шыпхъухэр гъашхэ». – «Зейдэт балигъ хъуащ, абыи жеIэ». – «Зейдэт, пхъэ гъур IэплIэ къэщып!» –
еджащ абы Аджыкъу. Бибэ и Iэпэр иубыдри, Зейдэт мэзым хыхьащ. ЩIэх къигъэзэжакъым – мэзым зыщигъэгуващ, и шыпхъу нэхъыжьымрэ Аджыкъурэ ягу пэщыху зэригъэпсэлъэн щхьэкIэ. Къыщигъэзэжам Аджыкъурэ Зарэрэ игъуэтыжакъым…
Жылэм заIэтауэ, гъуэгу тетт абы щыгъуэ. ХьэгъуэлIыгъуэр гъуэгум щрагъэкIуэкIащ. ЦIыхухъухэм щыхьищ къаукIащ. ЦIыхубзхэр пщэфIащ. ЗэхэтIысхьэри, нэху къатещхьэху зэхэсащ…
ЗэрыжысIащи, а псом щыгъуазэ сызыщIар Зейдэтщ. Хэгъэрей дызэхуэхъуат абырэ сэрэ, сытым сыщIэупщIэми, жэуап къызитырт, сызыпигъаплъэртэкъым, ауэ и шыпхъу нэхъыжьым и нэIэ къыттетт сыт щыгъуи. Ар унэм имысмэ, къызэрызэпсалъэ щыIэтэкъым, и нэр къыстриубыдауэ къызэплъ фIэкIа. Илъэс пщыкIухым итт ар, ауэ сабийуэт къызэрыслъытэр.
Зэшыпхъухэм я нэхъыщIэ Бибэ IэубыдыпIэншэт, хъыджэбз цIыкIум хэлъын хуей укIытэм иджыри , псым кIуамэ, щIалэ цIыкIухэм задигъэпскIырт. Нэшхуэт, и шыпхъухэм нэхърэ нэхъ дахэ зэрыхъунур фэуэ тетт.
Унагъуэм я нэхъыщIэ дыдэр Закирт. Псом нэхърэ нэхъ хэгъэрей къысхуэхъуащ ар. Си пэшым зы жэщ щрихати, хуэм-хуэмурэ къызэуасэри, иужькIэ сибгынэжакъым – къан схуэхъуауэ жаIэрт жылэм, сэ абы и атэлыкъкIэ укъызэджэ мыхъунрэ пэт. Дапщэщи си гъусэн фIэфIт, дэнэ сыкIуэми, скIэрыкIыртэкъым, уеблэмэ си дамэм къэшэсырти, къызэрызэмыупщI къигъанэртэкъым. И адэм фIэлIыкIырт 102 Прозэ
Закир, щышынэрти, зыпэщIигъахуэртэкъым, сэрат тегушхуэгъуафIэ ищIыр – зыкъысхуигъэгусэни къысхуэгубжьыни тIэу еплъынутэкъым. Шапсыгъхэр, псом хуэмыдэу цIыхухъухэр, я сабийхэм яхуэткIийт, я цIэкIэ щемыджэр нэхъыбэт, ауэ я къуэрылъхупхъурылъхухэм, я хьэблэ сабийхэм яхуэгуапэ дыдэт, абыхэм лей къакIэлъызезыхьам, я жагъуэ къэзыщIам хуагъэгъунутэкъым. Илъэситху ныбжьым нэсыху Закир и анэм и пэшым щIэсащ, итIанэ и адэм хуит хуащIащ. Зэгуэрым и адэм и къамэм ириджэгуурэ Iэпыхури, и лъэпкъынэм зыхисащ. ЩIалэ цIыкIур теужыху зиIэжьащ Аджыкъу, къамэр къыхичыжри, и къуэм хуилъащ:
– ЛIым гъы и хабзэкъым. Гъымэ, ар лIыкъым – хьэIуцыдзщ.
А махуэм и пщыхьэщхьэм Аджыкъу хъыбар гъэщIэгъуэн сригъэдэIуащ. Закир сибгъукIэ щытти, абы зэхригъэхын щхьэкIэ хъунщ Аджыкъу а хъыбарыр къыщIысхуиIуэтар.
– ЛIыжь гуэр и псэм еджэу хэлът. Хьэтыкъут абы и цIэр. Ди гъунэгъу жылэм къикIри, лIыжьым щIэупщIакIуэ къыхуэкIуащ. Узым къызэрыхигъэзыхьыр нэрылъагъут, къамэкIэ къепыджа нэхъей. ИтIани, къэдзыхауэ заригъэлъэгъуакъым: «Сымаджэ сыхъуауэ хэт къывжезыIар? Лажьэ сиIэкъым», – къажриIащ щIэупщIакIуэм. Узыр къытегуплIауэ заригъэлъэгъуакъым, пыдыхьэшхыкI зэпытащ ахэр ежьэжыху. ЩIэупщIакIуэхэр шэсри ежьэжащ: «Тхьэм и фIыщIэщ, Хьэтыкъу лажьэ иIэкъым», – жари. ЩIэупщIакIуэхэр ежьэжа нэужь, Хьэтыкъу и щхьэгъусэр къеупщIащ: «Щхьэ къэбгъэпцIа ахэр –
узыр къызэрыптегуплIар слъагъуркъэ?» Хьэтыкъу жэуапым хунэсакъым: и псэр хэкIащ. ЩIэупщIакIуэхэм лърагъэжьащ, «Хьэтыкъу щыIэжкъым», – жари…
НэгъуэщI лIитIи сцIыхуу щытащ. Зыр кIыхь гуэрт, псей жыг
хуэдэ. Абы ХъущткIэ еджэрт. Адрейр цIыкIужьейт, испы хуэдэ. Абы ГъущIыпсэт и цIэр. ТIури нэутхэт, гушыIэрейт. Уэлбанэ къатехъуамэ, Хъущт жиIэрт: «Си Iэгум къыщIэувэ, ГъущIыпсэ, уэшх къыптезгъэшхэнкъым». «Сакъ, – къыпидзыжырт ГъущIыпсэ, – пшэм ущIэуэмэ, урихьэжьэнщ». Зауэм хэтурэ, Хъущт сэшхуэкIэ къауIащ. ГъущIыпсэ бжыкIэ яIэтащ. И псэр щыхэкIым, ГъущIыпсэ Хъущт егуоуащ: «Сыноплъыхри, уэри уцIыкIужьейуэщ узэрыслъагъур». Хъущт гушыIащ: «Уафэм ущIэуэми, узэрыцIыкIужьейщ, ГъущIыпсэ»…
Зыгуэр къеуз щхьэкIэ дзыхэ я хабзэкъым шапсыгъхэм. Узыр зыхуагъэшэч. Сэ ар схуэзэфIэкIынукъым. Ар щыжесIэм, Аджыкъу къысхуидакъым: узыр зыхуэбгъэшэчын мурад пщIымэ, ущоуэ, жери. Абы уилIыкIынкIи мэхъу. Узым укъызэрыIэщIэкIынуращ: ущымышынэ, ущымышынэмэ, узыр езыр-езыру икIуэтыжынущ.
А псалъэр къыщызжиIа пщыхьэщхьэм Аджыкъу и пщIантIэм дыдэст. Зарэрэ Зейдэтрэ ху щIагъэпщырт. Закир сэ къызбгъэдэст, баш сIыгъым къамэ къыщыхэсщIыкIынум пэплъэу. Зэрихабзэти, БибэкъэкIухьлъакъуэ зигъэбзэхат. Къамэр зыIэригъэхьэри, Закир ежэжьащ, шыпсыранэ зэхиупщIэтэну.
– Къуэ хъарзынэ уиIэщ, аращ уи лъэпкъым къыпызыщэнур, – жесIащ Аджыкъу.

Гъатхэ махуэ гуэрым Аджыкъу сэрэ хадапщIэ дыкIуащ. Дунейр уэмт, жьыр пхурикъуртэкъым, пщIащэхэри хъейртэкъым – уэлбанэ 103 Прозэ
зэрыхъунум и нэщэнэт. ЩIэх дыдэ къызэщIэуфIыцIащ уафэр, бгым пшэ фIыцIэ къыщхьэдэхащ, абы щыблэ зэрыхэтым шэч хэлътэкъым.
Цейхэр зыщытхри, джанэ Iэщхьэр дэдгъэджэрэзеящ, хьэмфIанэр къатщтэри, нартыху хьэсэм дыхыхьащ. Уэшх къызэрешхрэ куэд щIатэкъыми, хьэсэр пщIэным зэщIищтат. Аслъэн и хьэсэм жыгей жыгышхуэ итт, уэшх къешхми, дыгъэр гуащIэми, абы зыщIэбгъэзагъэ хъурт.
Бгым къыщхьэдэхауэ, пшэр жылэм къыщхьэщохьэ. Аджыкъу дэрэ жыг лъабжьэм дыщIэуващ. Аслъэн хьэсэм къыхэкIакъым – нартыхур епщIэ – щIалэ хэщIыхьат, плIабгъуэт, и нэкIум дыркъуэ телът, мыщэм къытридзауэ. Зэрыхъуаращ: бжьыхьэ кIуам Аслъэн мыщэ шыр къиубыдати, и анэм ар къыпхуидэнт: зыкъридзри къызэхифыщIащ, къамэкIэ емыпыджамэ, къелынутэкъым. ЩыдэгушыIэнум деж мыщэ шырым зэхифыщIауэт зэрыжаIэр.
Бзухэр зэщIэдымащ, пкIауэми я бзэр пачащ – нэщэнэфIтэкъым – Аслъэн, мыдэ къакIуэ! – джащ Аджыкъу, жыг лъабжьэм ар.
дыздыщIэсым.
И щхьэр къиIэтри, Аслъэн зыгуэр жиIащ. ЖиIар къыдгурыIуакъым. Хьэсэм зэрыхэтщ, и пщIэни зэпигъэуркъым.
Пшэ фIыцIэр къытщхьэщыхьащ, уафэр хъуэпскIащ. УафэхъуэпскI мафIэ бзийм Аслъэн и хьэсэм хэт жыгейм зыхисащ. Щыблэ уащ, абы и макъым сыкъыдэскIэри, си нэр суфIыцIащ.
Си нэр къыщызэтесхыжым, щыблэр зэуа жыгейр мафIэм зэрилынцIыр слъэгъуащ. Жыгейм ибгъукIэ щылът Аслъэн. Дыжащ щIалэм деж: абы псэ хэтыжтэкъым, зэщIэуфIыцIат. ХьэмфIанэр бгъэдэлът Аслъэн, хьэмфIанэкIыр ныкъуэс хъуауэ.
Аджыкъу щIалэр къызэригъэдзэкIащ, лъэгуажьэмыщхьэ зищIри, абы бгъэдэтIысхьащ.
– Щыблэм тIихащ Аслъэн, – жиIащ Аджыкъу.
Щыблэм иукIам пщIэ лей хуащI шапсыгъхэм, абы и хъыбарыр щIэх дыдэ жылэм хэз мэхъу, ар щыщIалъхьэр щыблэм щиукIам дежщ, щыщIалъхьэкIэ жылэр зэхуос, джэгу ящI, уэрэдхэр жаIэ.
Аслъэн и хьэдэм дыбгъэдэтыху, пшэр тщхьэщыкIащ, уэшх ткIуэпс къыIэпымыхуауэ.
Цейр щыттIэгъэжащ, пыIэри щхьэрыттIэгъэжащ. Аджыкъу
къуажэм дыхьэжащ, сэ Аслъэн и хьэдэм сыкъыбгъэдэнащ. Захуэщ шапсыгъхэр: уи натIэм къритхам уфIэкIынукъым – ара хъунт нобэ щыблэм иукIа щIалэм къыхуиухар.
Сэри сунэтIыжащ къуажэмкIэ, Аджыкъу сылъэщIыхьэжащ – ар Аслъэнхэ я щIапIэм нэблэгъат.
– Сыт щхьэкIэ къыхуей хъуа Аслъэн щыблэр? – и щхьэр игъэкIэрахъуэри, къэувыIащ Аджыкъу. – Аслъэн щыблэр къыщеуар хьэсэращ, и IэнатIэм пэрытащ щыблэр къыщеуам. Зауэм хэкIуэда
хуэдэщ. Ар жытIэкIэ щыблэм игу къыдэбгъэнкъым.
– Къыдэбгъэнкъым, – жысIащ сэри.
Аслъэн и унэм пэмыжыжьэ Iуащхьэм дытетIысхьащ. Абы и щхьэгъусэм еджащ Аджыкъу. ПщIантIэм къыдэкIуэтри, ар къыдэплъащ, Iэдакъэжьауэ ищIауэ.
– Аслъэн къигъэзэжауэ пIэрэ? – щIэупщIащ Аджыкъу, и псалъэр зэпишурэ. 104 Прозэ
Хьэцацэ, Аслъэн и щхьэгъусэм, жэуап къыдитакъым. Сэ гу лъыстащ ар къызэрыщтам – зыри къыгурыIуакъым. Аслъэн зэуакIуэ зэремыжьар ищIэжыртэкъэ Хьэцацэ.
– Аслъэн губгъуэм къикIыжа? – аргуэру щIэупщIащ Аджыкъу.
Хьэцацэ зэрыIэнкуныр нэрылъагъут. Жэуап къыщримытым,
Аджыкъу и псалъэм пищащ:
– Ар щыблэм ихьащ. Уафэр зэрыгъуэгъуар зэхэпхагъэнщ уэ.
Хьэцацэ къыхэкIиикIащ, и Iэр и нэкIум IуипIэри, пщIантIэм – Игу фIы хуэсщIащ, – жиIащ Аджыкъу, зэхэуауэ. – НакIуэ, бел дэлъэдэжащ.
дэтхынщ.
И псэр щыхэкIа махуэм щIалъхьэ хьэдэр шапсыгъхэм – хьэдрыхэ кIуэ гъуэгур нэхъ кIэщI хъууэ жаIэ, хьэдагъэри кIыхьлIыхь къаIэщIэхъуэркъым. ЦIыхубз кIуэ хабзэкъым кхъэм: цIыхубзыр нэхъ гумащIэщ, гуауэр хуэмышэчынкIэ мэхъу – аращ шапсыгъхэм жаIэр: тыншкъым, дауи, уи Iыхьлыр щIы фIыцIэм зэрыщIалъхьэр плъагъуныр. Дунейм щехыжа махуэм щIамылъхьэнкIи мэхъу, гъунэгъу жылэхэм къикIынухэм пэплъэн щхьэкIэ.
Щыблэм игу зрамыгъэбгъэн папщIэ, Аслъэн ар къыщеуа махуэм щIалъхьэн хуейт.
Жыгейм и лъабжьэм мащэ къыщыттIауэ, къэтлъэгъуащ къуажэм къыдэкIауэ ди дежкIэ къэзыунэтIа цIыхухэр – ахэр къыщIежьар Аслъэн щIалъхьэн щхьэкIэт. Псом япэ итт Гуащэнэхурэ Хьэцацэрэ.
Зы шу къыдбгъэдыхьащ – Сэлихь. ЛIыбгъуэ хэщIыхьат ар, и нэкIур дыркъуэ защIэт – зауэ Iэджэм хэтагъэнт, дауи.
– Щыблэ? – къыдэупщIащ Сэлихь, Аслъэн и хьэдэм еплъри.
– Абы ихьыжащ, – жиIащ Аджыкъу. – Ди нэкIэ тлъэгъуащ.
Сэлихь жыгейр зэпиплъыхьащ: мафIэр ужьыхами, Iугъуэ къыхи- 105
хурт иджыри.
– Щыблэм и нэфI къыщыхуащ, – жиIащ Сэлихь. – И насыпщ. КъыхуищIэну псор къыхуищIэжащ.
И къуэр игъеижакъым Гуащэнэху:
– Си щIалэм къеуэлIа насыпыр! Тхьэм и нэфI къыщыхуащ.
Щыблатхьэ и нэфI!
Хьэцаци дежьурт фызыжьым.
– Тхьэр къыхуэупсащ Аслъэн, Щыблатхьэ и нэфI къыщыхуащ!
Хьэцацэ и щхьэц налъэ тралъхьащ хьэдэм и бгъэгум, мащэм ирахьэхащ итIанэ. Уэрэд къыхадзащ – хьэгъуэлIыгъуэм деж жаIэ уэрэдхэм хуэдэ. Псори дожьу:
– Уэ-ри-да-дэ!
Къафэмрэ уэрэдымрэ зэпагъэури, цIыхур зэбгрыкIыжащ.
Губгъуэм къинар Аджыкъурэ сэрэщ. Нартыху хьэсэм хэлъ хьэмфIанэр къищтэжри, Аджыкъу жиIащ:
– ПщIэныр духынщ.
Сэ си щхьэр сщIыри, цейр щысхыжащ. Ди Iэщхьэр дэдгъэджэрэзеижри, хьэсэм дыхыхьащ. СыкъызэрымэжэлIар зыхэсщIащ щIэх дыдэ. Хьэсэм и кIэм дынэсри, детIысэхащ. Гъуэмылалъэмрэ кхъуэщынымрэ къэзгъэIэгъуащ. Жьы мащIэ къыкъуэури, дыкъигъэщIыIэтыIащ. Жыгейм Iугъуэмэ къыхихырт иджыри. Абы пэжыжьэтэкъым нобэ щIэтлъхьа щIалэм и кхъащхьэр. Прозэ

Шапсыгъ жылэм сыздыдэсым, си тхылъхэм сахуэзэшырт. Зы жэщ сепщIыхьащ: стIолым сыбгъэдэс хуэдэщ, си пащхьэм тхылъ Iувышхуэ илъщ, напэхэм езыр-езырурэ зызэрагъэдзэкI. Си быфэкъуэ анэм таурыхъ Iэджэ сригъэдэIуэгъащ сыщысабиям. Сигу къэкIыж
таурыхъхэмрэ шыпсэхэмрэ хуэсIуатэрт Закир. ЩIалэ цIыкIум абыхэм защигъэнщIыртэкъым. Зейдэти Биби гъусэ къыщыхуэхъу щыIэт Закир. Аджыкъу гушыIэрт, ди унэр джэгуакIуэ тIысыпIэ хъуащ, жери.
Тхыбзэ зэрамыIэм заригъэужьыртэкъым шапсыгъхэм, ар езыхэми къагурыIуэрт. Зэгуэрым бжыхь джабэм сыкIэрыст, Iэджэрэ щIэзджыкIа тхылъхэм сыдахьэхыжауэ. Лъэ макъ зэхэсхащ абдежым. Сэлихьт къызбгъэдыхьар. КъызбгъэдэкIуэтащи, и нэр тхылъым
къытрихыркъым.
– Уигу къызумыгъабгъэ, – жиIащ абы, – къысхуумыдэнкIи хъунщ, итIани, сыблэкIыфакъым…
– ЗыгуэркIэ укъызэупщIыну ара?
– Хьэрып тхылъ узэджэр?
– Хьэуэ, урыс тхылъщ.
Абы къыфIигъэкIакъым: хэщэтыкIри збгъэдэкIыжащ.
Зы махуэм адрейр кIэлъокIуэ, ауэрэ гу лъыстащ си бгъэм гурыщIэ гуэр къызэрыщыушам. Зейдэтщ, дауи, зи лажьэр. НэлейкIэ сеплъ хъуат абы. Езыри къызэрызэплъым гу лъыстэрт. Иджыпстуи аращ: сыхьэтым фIэкIакъым я унэ зэрыщыслъагъурэ, къакIуэри си пащхьэ къиуващи, и нэр къыстриубыдауэ къызоплъ. ДызэрыгъэIуща
хуэдэ, зытIэтри зэкIэлъхьэужьу дежьащ. Дежьащи, псынэ цIыкIухэм допкIэ, долъэ. КъызэплъэкIри, Зейдэт зричащ, мэзымкIэ иунэтIауэ. СыщылъэщIыхьэм, жыгей абрагъуэм и зы къудамэ шэсащ ар. Дзитакъуэ бгыжьыр ди пащхьэ къихутами, абы еткункIэ хъунут, бгыщхьэм дыкъихутэн щхьэкIэ. Сэри сышэсащ жыгей къудамэм, Зейдэт сыбгъэдэтIысхьащ. Пщащэм зыкъысхуигъэгусауэ фэ тетт. Ар къызиIуэкIащ: сызэбгъажьэурэ жьы сыхъунущ. Сэ ар хуэздакъым: къуаншэр езырауэ жесIащ. Илъэс пщыкIуийм нэсыху сыпэплъэн хуей зэрыхъур гурызгъэIуащ, ар ищIэрэ пэт, и пIэм къинауэ хэхъуэркъым. Зиужьыркъым.
Жыгей къудамэм дытесщи, гу зэщытхуэркъым, бзу цIыкIухэри къытщыдыхьэшхым ярейщ. Бзум дахуэдэщ тIури, ди макъыр къызэрылъэлъащи, жылэм дызэхахынкIэ зыхуэIуа щыIэкъым. Ара хъунт дызыщыщтэр: ди жьэр мыувыIэми, жыгей къудамэм дызэрышэсам дыфIэкIыртэкъым. Лъагъуныгъэм ущIыхуэпIэщIэн щыIэкъым – аращ шапсыгъхэм жаIэр: гува-щIэхами, абы уIэщIэкIынукъым, япэ ущIилъэдэн щыIэкъым. Абы сыхущIегъуэжащ иужьым, ауэ кIасэ хъуакIэт…
ЕтIуанэ махуэм жылэм хэз хъуащ: Зейдэт Екъуб егуэкIуащ, дэкIуэнущ. ХьэгъуэлIыгъуэр щедгъэкIуэкIыну махуэмкIэ дызэгурыIуащ. Аджыкъу сэрэ унэщIэ тщIын хуейти, деувэлIащ.
Хъыбар къытIэрыхьащ: урыс пащтыхьым и дзэр къэблэгъащ.
Дзэр Шэпсы къызэпрыкIащ, ХьэкIув псыри къызэпаупщIащ, Шахэ псыхъуэ нэщI ящIащ, Сашэ псым и Iуфэм къыIухьащ. Абы дигъэгузэвэнтэкъэ псори – хьэ щтам дыхуэдэт: ди щхьэм кърикIуэнкIэ хъунур хэт зыщIэр. ИужькIэщ ар си нэгу щыщIэкIар… Прозэ
ХьэгъуэлIыгъуэ щедгъэкIуэкIыну махуэм Закир бауэбапщэу къэсри, мэзым зы щIалэ къызэрыхэкIар къыджиIащ.
ЩIалэм Шумахуэт и цIэр, Аджыкъу и гъунэгъу фызыжьым и къуэр илъэс ипэкIэ къиукIат абы, иджы лъы щIыхуэр ипшыныжын щхьэкIэт къыщIэкIуар. ЩIалэм и анэр шапсыгъ бзылъхугъэт, и адэр ахъчыпсот.
Аджыкъу сэрэ щыхь къэтщэкIуауэ зэIытхырти, ар цIыхубзхэм къахуэдгъанэри, Шумахуэ и анэм деж дыкIуащ. Сурэт и пщIантIэм цIыхур дэзт. Сэ фызыжьым деж сыщIыхьащ, Аджыкъу Едыджрэ Сэлихьрэ къабгъэдэнащ.
Сурэт плIанэпэм дэст, IэлъэщI фIыцIэ къепхъухауэ. И нэпсыр IэлъэщI кIапэкIэ илъэщIурэ, фызыжьыр зэщыджэрт:
– Си щIалэ закъуэ, дэнэ гущэм укъисхыжын? Сыт мыгъуэр си махуэ: ди лъэпкъым цIыхухъу къинэжакъым, уи лъыр хэт ищIэжын? ЛIыукIыр ди пщIантIэ къыдыхьащ, плъагъурэ ар? Жылэм лIы къыдэнэжакъым – хэт къыпщхьэщыжын?
Сурэт цIыхубзхэм къаувыхьат, ахэри зэщIэгъуагэрт.
Шумахуэ, щIалэ къуэгъу лъагэр, и IитIыр и бгъэгум щызэридзауэ, жыхафэм тетт, и щхьэр щIигуауэ. ЦIыхухъухэр еувэкIауэ зэхэтщ, къамэ Iэпщэр якъузауэ. ЛIыукIым нэщхъыр хузэхахыркъым. Едыдж къыщIыхьащ. Абы и Iэблэр Аджыкъурэ Сэлихьрэ яIыгът. ЛIыжьым шэнт щхьэгуэ хуагъэуващ. ЩетIысэхым, нэхъри зэлымпIыжауэ къысщыхъуащ лIыжь цIыкIур. ЗэлымпIыжами, и нитIыр жан дыдэт. Шумахуэрэ Сурэтрэ еплъри, Едыдж жиIащ:
– Уи гуауэм гъуни нэзи иIэкъым, къуэ закъуэ уиIэти, пфIэкIуэдащ, уи жьыщхьэ узыпIыжын уиIэкъым.
Фызыжьым и щхьэр къиIэтащ, и нэпсыр щIилъэщIыкIри, Шумахуэ еплъащ, нэкIэ ишхыным хуэдэу:
– Мис сызыгъэунэхъуар! ФукI мыр!
Шумахуэ и щхьэр нэхъри ирихьэхащ. Аджыкъу щыгъуазэ сищIауэ сщIэрт: бжэщхьэIум къебэкъуар яукIыркъым, лъы телъми. Унэм къихьар яукIын дэнэ къэна, цIыхубз щытмэ, абы Iэпэ тралъхьэнукъым – аращ шапсыгъхэм я хабзэр. Гъуэгум е мэзым щызэрихьэлIэрэ зэбиитIым Iэщэ кърахамэ, лъы ягъэжэнукъым цIыхубз къахуэзауэ: а тIум я кум IэлъэщI дидзакъэ, зэпикIуэтыжын хуейуэ я пщэ къыдохуэ.
Едыдж щIэупщIащ:
– Сыт къыджепIэнур, Шумахуэ? ДынодэIуэнущ…
Шумахуэ блыным къыбгъэдэкIуэтащ. Ар апхуэдизкIэ гузавэрти, псалъэхэр хузэкIэлъыгъакIуэртэкъым, икIи, я гум зыгуэр егъэлеяуэ къыщеуэм деж бгырысхэм зэращIу, макъ хэIэтыкIакIэ къэпсэлъащ:
къытхэплъэри, къиIэтыжащ, и щхьэр – Мы нанэм и къуэр зэрызукIам фыщыгъуазэщ псори. Сыт къызэфщIэми, схуэфащэщ. Сэ фыкъысщIыщысхьын щыIэкъым. Фи пащхьэ ситщ, къамэкIэ фыкъызэпыджи, сывукI. ЛIыгъэ зиIэм сиукIынщ!
Шумахуэ къащIэнакIэу къызыщыхъуаи къахэкIащ.
– Зэхэфхыркъэ! – къыщичащ Сурэт. – Мыр къыфщодыхьэшх, лIыгъэншафэ къывеплъ! ФукI мыр! ФукI!
– И кIэм нэгъэс, Шумахуэ. Уи псалъэр щIумылъэфыж, – жиIащ Аджыкъу, и нэщхъыр фызыжьым хузэхилъхьэри. Сэ схузэхэхуртэкъым: щIалэр абдеж щаукIмэ, нэхъ къищтэрэт фызыжьым, хьэмэрэ хабзэм и хьэтыркIэт щIыжиIэр? Сэ сщIэртэкъым Шумахуэрэ Су- 107 Прозэ
рэт и къуэмрэ зэпаубыдари. Хэтыт нэхъ къуаншэр? Игурэ и псэкIэ щIегъуэжат Шумахуэ, хьэмэрэ мэжэщIалIагъэмрэ щхьэзакъуагъэмрэ къыщIахуат мэзым – сщIэртэкъым ари.
– Сэ сыкъыщалъхуа лъапсэм Iэщэ зыгъэбзэфын цIыхухъуитI
исщ – си адэмрэ си къуэшымрэ. Ди бийм и джатэр елъ, и фочыр еузэд. Хэт Сурэт къэзыхъумэнур? И щхьэгъусэри, и къуэри иIэжкъым мы нанэм, – жиIащ Шумахуэ, нэпсыр щIэзылъэщIыкI фызыжьым хуеплъыхри.
ЦIыхухъухэр щымт. ЛIы зэриукIам хущIегъуэжагъэнутэкъым Шумахуэ. КъэкIуэн хуей щIэхъуар урысыдзэр бгым къыщхьэдэхыным къэнэжа зэрыщымыIэжрагъэнут. А хъыбарыр дауэ къащыхъунут цIыхухъухэм – псори щымт, я бзэр пичарэ гузэвэгъуэр къызэрыблэгъам игъэщтауэ.
– Си щIалэ закъуэр букIащ уэ! – щIичэртэкъым Сурэт, цIыхубзхэри зэщIэгъуэгащ. И нэщхъыр зэхилъхьэри, Едыдж абыхэм яхуеплъэкIащ. «ФувыIэ иджы!» – яжриIащ.
– Ди анэ! – бгъэдэкIуэтащ Шумахуэ фызыжьым. – Сэ къуэ сыпхуэхъунщ, уи унэ сыкъинэ. Уи пщIантIэм сыдэтынщ, уи къуэ хуэдэ усхъумэнщ, сыкъыпщхьэщыжынщ. Аращ бжесIэнур. – Шумахуэ икIуэтыжри, блыным кIэрыувэжащ.
ЦIыхухъухэм я гуапэ хъуащ Шумахуэ и псалъэр.
– Афэрым! – жиIащ Едыдж.
Сурэт зэрыщымт. Едыдж Аджыкъу хуеплъэкIащ.
– Сэ щIалэм и адэм сриныбжьэгъуащ. Къуэшым хуэдэу слъэгъуат. Илъ сщIэжыну къыстехуэрэ? Хьэмэрэ сыщыуэрэ? – жиIащ
Аджыкъу. – Сурэт и пщIантIэм цIыхухъу дэтын хуейщ, и закъуэу унэм щIэдгъэсынкъым.
Едыдж Сэлихь хуеплъэкIащ.
– Сэ Сурэт сригъунэгъущ, итIани, лъыщIэж сыхуейкъым, – жиIащ Сэлихь.
– Хэт ищIэжын лъы? – щIэупщIащ Едыдж.
ЦIыхухъухэр щымт. И жьакIэ зэщIэтхъуар пилъэщIыкIри, Сурэт бгъэдэкIуэтащ Едыдж.
– Шумахуэ къуэ пщIырэ, ди шыпхъу? Уарэзы?
Фызыжьым жэуап къитыртэкъым. И Iэгум бэлътокур ириубыдауэ щысщ. Зыхурагъэзыхри, цIыхубзхэр еIущэщащ абы.
– Къызбгъэдрехьэ, – жиIащ Сурэт, зэхэпх къудейуэ.
Шумахуэ фызыжьым бгъэдэкIуэтащ, лъэгуажьэмыщхьэ зищIри, и щхьэр абы и куэщIым ирилъхьащ. Сурэт и IэлъэщIыр зытрихри Шумахуэ триубгъуащ, итIанэ и бгъэр итIэтащ. Шумахуэ фызыжьым и быдзыщхьэм IупэкIэ еIусащ, и нэпсым къызэпижыхьауэ.
– Тхьэм фиузэщI, – жиIащ Едыдж. – Анэу щыIэм уралейщ, Сурэт. Тхьэм укъихъумэ. Арэзы дыкъэпщIащ. ЦIыхугъэ уиIэщ, Шумахуэ, мыр уи анэщ нобэ щыщIэдзауэ. Игу умыгъэныкъуэ, гъэпэж – ар къыптохуэ уэ. ФынакIуэ, зэанэзэкъуэм гу зэщрахуэ, я закъуэу къэдгъэнэнщ.
ЛIыжьыр къигъэтэджыжащ Сэлихь, тIури бжэмкIэ бэкъуащ. Дэри абыхэм я ужь диувэри, унэм дыкъыщIэкIащ. ЦIыхухэр зэбгрыкIыжащ. Едыдж пщIантIэм къыдэнащ, бжыхьым зригъэщIри.
– Аджыкъу, – сыщIэупщIащ, – лъы зыщIэжын къахэкIамэ, дауэт зэрыхъунур? 108 Прозэ
– Абы зыри тегушхуэнутэкъым, – къызжиIащ Аджыкъу. – Дэ Сурэт и унагъуэм дыщыщкъым. Гу лъыптагъэнщ: Шумахуэ зигъэкъуаншэркъым.
Лажьэ зиIэр езыр армырауэ къызжиIащ Шумахуэ. Модрейм кIуапIи-жапIи къыщримытым, Iэмал игъуэтыжакъым: щIалэр иукIын хуей хъуащ. ЩIызэфIэнар цIыхухъухэм ящIэркъым. УщIэупщIэкIи, мыхьэнэ иIэжкъым – кIасэ хъуащ. ЩIэупщIи хабзэкъым апхуэдэм.
Дунейм ехыжар къуаншэми, сыт хужыпIэжын – Iей хужыпIэфынукъым, и щхьэр щыщымыIэжкIэ. Куэдрэ бгъэныщкIумэ, жыжьэ ухихьэнущ. Ер вы бжьакъуэм къокI, жыхуаIэращ. Едыдж сыгурыIуат: Сэлихь сэрэ дызэрыгъэIущри, лъы зыщIэжыну хуитыр дэрауэ дгъэIуащ. ЛъыщIэжым дызэрыхэмыхьэнур щажетIэм, хэт къэувыжыфынт ди ужькIэ?
– Iуэхум кърикIуэнкIэ хъунум егупсысын хуейщ, – жиIащ
Едыдж. – Пасэрейм жиIакъэ: гупсыси псалъэ, зыплъыхьи тIыс. Пщэдджыжьым зэ улъэпэрэпамэ, улъэпэрапэ защIэу махуэр бгъэкIуэнущ.
Аджыкъу къыщIигъуащ:
– Узэлъэпэуар дзапэкIэ къэпщтэжынущ.
– Шым и щхьэр пIэщIэкIамэ, шыкIэм уемыпхъуэж, – пыдыхьэшхыкIащ Едыдж. – Ари пасэрейм къытхуигъэна псалъэщ.
Псалъэжьрэ псалъэ шэрыуэкIэ зэпеуэн я щIасэт жылэм. Зыгуэрым къыхидза закъуэмэ!
– Фызыжьри зэрыерыщ, – жиIащ Аджыкъу. – Шым щIопщыр ебгъэлъагъумэ, зреч. Шыдым уеуэмэ, ерыщ йокIуэри, и пIэм пхуикIыркъым.
– Псалъэ пэж жыпIащ, узахуэщ абыкIэ. Сурэт щхьэкIэ жыпIаращ 109
сфIэмызахуэр, – идакъым Едыдж.
– Къуаншагъэ зыбгъэдэмылъыжыр дунейм ехыжаращ, – жиIащ Аджыкъу.
– ЦIыхубзым пшэрыхь хущанэ, жаIащ. Сурэт фызыжьщ, зи къуэр зыфIэкIуэда фызыжьщ. Ерыщ екIуэми, гукъанэ хуэпщI хъунукъым. Абы и хьэлъэр шэчыгъуафIэкъым.
Мыбы еджэр зыщIэупщIэн куэд сIэщIэгъупщыкIагъэнщ сэ. А
псор къыбгурыIуэн щхьэкIэ, зыгуэрхэр нэхъ IупщI сщIын хуейуэ къыстохуэ. Си псалъэр зи фIэщ мыхъун къызэрыфхэкIынури сощIэ, ауэ си нэгу щIэкIауэ сыщыгъуазэщ: лъыщIэжкIэ ерыщкъым шэрджэсхэр. Дэ нэгъуэщIущ къызэрытщыхъур – абыкIэ дызахуэкъым.
ЛъыщIэжым ухэджэразэмэ, куэдым я щхьэр халъхьэнущ – ар
ягъэунэхуащ шэрджэсхэм. Абыхэм Iэщэ щIызэрахьэр лъы ящIэжын щхьэкIэкъым, лей зытехьэм къащхьэщыжын папщIэщ. Псом хуэмыдэу, бзылъхугъэм лей къытехьауэ ялъагъумэ. Уи адэ е уи къуэш къаукIамэ, абыхэм ялъ пщIэжыныр фIэзахуэщ хабзэм. Ар ящIэри, лIы зыукIар и унэм йокI, мэзым щIохьэри, лъэныкъуэ зрегъэз. Ар мэзым щIэсыху, я Iыхьлыхэр зэрызрагъэкIужыным иужь итщ. Нэхъыбэрэ къызэрыхъу хабзэращ: унагъуэм ящхьэщыт лIыр зыукIар ягъэпшынэ, Iэщ бжыгъэ итын хуей мэхъу, цIыхухъу зыщхьэщымытыж унагъуэр зыми щымыщIэн щхьэкIэ. Шумахуэ деж, зэрыщытлъагъущи, лIы зыукIар зилъ игъэжам и унэ ихьэу, къуэ защыхуищIри мащIэкъым, псэуху унагъуэм щIэгъэкъуэн хуэхъуну. Дэ ди щхьэм къитIэсэнукъым а хабзэр, къыдгурыIуэнукъым. Ди къуажэ си нэгу щыщIэкIауэ сыщыгъуазэщ зэгъунэгъуитIыр Iэджэм. Зэрогъафэри, апхуэдэ Прозэ

зэроукIыж – щIы кIапэ щхьэкIэ, зыр зым щедыгъуэм деж. ЛIы зыукIа куэд ущрихьэлIэнущ Сыбыр – аращ абы хэщIапIэ хуащIыр: яубыд, Iэхъулъэхъу иралъхьэри, щхьэхуимыт ящI. ТIури – зыукIари яукIари, хелъафэ абы: къызэранэкIам закъыщIэзыгъэкъуэн ягъуэтыркъым. Хэт и анэ пхуекIужын лIыукIым? Ар дэ ди щхьэм тхуигъэтIэсэнукъым. Ди нэгу къыщIэдгъэхьэфынукъым зи къуэ яукIа анэм лIыукIыр къуэ ищIауэ. Шэрджэсхэр нэгъуэщIщ. Я хабзэри нэгъуэщIщ. Дэ дэщхькъым…
Пщыхьэщхьэм жылэр ди пщIантIэм щызэхуэсащ. МафIэ нэхум
хэувауэ къофэ псори. УдзыпцIэр яутэ. ЦIыхухъуи бзылъхугъи увыIэгъуэ яIэкъым – къафэр кIуэ пэтми щIохуабжьэ. Зейдэтрэ сэри дахыхьащи, зэхуэкIуэ дыкъофэ. Зейдэт къызоIущащэ:
– СынасыпыфIэ дыдэщ сэ. Сэр нэхъ насыпыфIэ дэнэ къипхын!
Апхуэдэ зы дэрэжэгъуэ фIэкIа умылъагъунуми, укъытехьэ хъунт мы дунейм. Хьэщыкъ узыхуэхъуа пщащэм и Iущащэ макъыр пшыналъэкъэ, укъызэщIиIэтэркъэ, дамэ къыптекIами ярейкъэ!
Жэщыр хэкIуэтауэ ди унэ декIуэлIэжами, нэху ща къудейуэ сыкъызэщыуащ, пIэм куэдрэ сыхэлъыжакъым, сыкъэтэджри зысхуэпащ.
Зейдэт пщIантIэм дэтт, пхъанкIэу. Сигу ислъхьащ: унэм зыри щезгъэщIэнкъым Зейдэт, абы ищIэн хуейри сэ злэжьынщ. ЦIыхубзым и Iуэхум хэIэбэркъым шапсыгъ цIыхухъухэр, сэ зыр сыхэIэбэкIэ, емыкIу сыкъащIынкъым. НысащIэм Iуэху хьэлъэ ирагъащIэркъым илъэситI-щыкIэ, унэр зэлъыIуихын, пхъэнкIэн фIэкIа. Зейдэт гуащи пщыпхъуи иIэкъым, сэ схузэфIэкIыр хуэсщIэнщ, ар къысхуимыдэнкIэ хъунуми.
Гу къыслъитэри, Зейдэт къызэплъащ, и щхьэцыр иридзэкIри къысщыгуфIыкIащ, абы си гур нэхъри IэфI ищIащ. Зейдэт и щхьэр ирихьэхыжри, и Iуэху иужь ихьэжащ – пщIантIэр ипхъэнкIырт.
Пхъэлъантхъуэм фIэлъ кхъуэщыныр къыфIэсхри, хадэм сихьащ. ЗыстхьэщIри сыкъикIыжащ хадэм, цейр щыстIэгъащ. АпщIондэху Iэнэр къигъэувакIэт Зейдэт – Iэнэ лъакъуищ. Iэнэм щIакхъуэ,
кхъуей телът, форэ шхурэ тетт. ДызэбгъэдэтIысхьэри дышхащ. Дыздэшхэм, и нэр къызэрысщигъэпщкIум гу лъыстати, ар хуэздакъым. КъыпыгуфIыкIа фIэкIа, къыспидзыжаIакъым.
Дышха нэужь, губгъуэм сыдэкIащ, пщIэныр нэдгъэсын хуейти. ПщIантIэм сыщыдэкIым, Зейдэт гъуэмылэ къысIэщIилъхьащ…
Ноби си нэгу щIэтщ а пщэдджыжьыр. Апхуэдэ гухэхъуэгъуэ слъагъужакъым абы и ужькIэ. ЩIымахуэ жьыбгъэм ущыхиубыди къохъу, уафэм ис вагъуэхэм уахудэплъеймэ, уи щIыфэр мэтхытх, щIыIэм удрехьей – апхуэдэ махуэ Iэджэ си нэгу щIэкIащ абы лъандэрэ, арагъэнщ зи гугъу фхуэсщIа пщэдджыжь хьэлэмэтыр сигу иджыри къэс щIимыхужыр…
Шэджагъуэ пщIондэ дилэжьыхьащ хьэсэм Аджыкъу сэрэ. Хуабэвэх хъуащ. ХьэмфIанэр згъэтIылъри, пщIэнтIэпсыр еслъэщIэкIащ. Аджыкъу сыкъигъэуIэбжьащ:
– Екъуб, урысхэр къоблагъэ.
Си щхьэр сщIыри, хьэмфIанэр къэсщтэжащ. Зи гугъу ищIыр дзэм къыхэкIуэсыкIа сэлэтхэрауэ си гугъащ. 110 Прозэ
– Ардылар къыщежьауэ джабэм къыдокI, куэд мэхъу ахэр, топи къыздалъэф.
Аджыкъу къызжиIар къызгурыIуэщатэкъыми, кхъуэщыныр згъэщIейри, псы сефащ. Кхъуэщыныщхьэр нартыху жэпкъкIэ згъэбыдэжа нэужьщ Аджыкъу и псалъэм сыщегупсысари къыщызгурыIуари.
– МыбыкIэ къыздэкIуэр? – сыщIэупщIащ.
– ПсынщIэ дыдэущ къызэрыкIуэр, зыгуэрым къыкIэрыху нэхъей, – жери, Аджыкъу зиукъуэдиящ. – Нэхущым Сэлихьрэ нэгъуэщI щIалищрэ сутIыпщат, Iуэхур зытетыр зрагъэщIэн щхьэкIэ…
Сэ сыхэгупсысыхьащ. СеупщIащ Аджыкъу: илъэс зыбгъупщI ипэкIэ зэзэуащ тыркухэмрэ урысхэмрэ, инджылызхэри хы Iуфэм къыщитIысыкIауэ щытащ, щхьэ фыкъыттемыуарэ абы щыгъуэ?
Аджыкъу заулкIэ къызэплъащ – делафэ къызиплъагъэнщ, е сэ ара къызэрысщыхъуар? Сэ нэхърэ нэхъ Iущщ Аджыкъу, нэхъыбэми щыгъуазэщ, ар и напщIэм тримылъхьэми. ТIэкIу зиIэжьэри, Аджыкъу къыщIигъужащ:
– Зэрэ-тIэурэ бжесIакIэщ зауэм ди нэ къызэрыхуимыкIыр. Урыс пащтыхьри, тырку сулътIанри, инджылыз пащтыхь гуащэри ди пщэм дэдгъэтIысхьэн мурад диIэкъым. Тыркухэмрэ инджылызхэмрэ ди пщэм дэдгъэтIысхьэмэ, ди щхьэм и хуитыныгъэр тфIэкIуэдынкIэ дышынащ, абы ди нэ къызэрыхуикI щыIэтэкъыми…
Зауэм и тхыдэр зыджхэм, езы Фадеев дыдэри яхэту, ящIэ шэрджэсхэм щхьэхуитыныгъэм пащI зэрыщымыIэр. Тыркухэри, инджылызхэри, франджыхэри тенджыз Iуфэм къыIуагъэхьакъым шэрджэсхэм, ар къагъэсэбэпри, урыс дзэпщхэм я дзэр шэрджэс тенджыз Iуфэм Iуашыжащ, тырку лъэныкъуэмкIэ ягъэIэпхъуэри, абыхэм пэувын яхузэфIэкIащ. ЩIахузэфIэкIар гурыIуэгъуэщ: шэрджэсхэм я тенджыз Iуфэм хамэм и дзэ кърагъэкIуэлIэнутэкъым, ар ящIэрти, аращ урыс дзэпщхэм Куржым кIуэуэ тыркухэм щIапэувыфар. Аркъудейм фIэкIа хэмылъатэми, апхуэдэ Iуэхутхьэбзэ къызэрыхуащIам щхьэкIэ, урыс пащтыхьыр сэратэмэ, шэрджэсхэм я ужь сыкъикIынт, зэи згъэпIейтеинтэкъым ахэр, дзейуэ слъытэн фIэкIа…
– Сэ сыщIалэ цIыкIут инджылыз пащтыхь гуащэм и лIыкIуэ ди деж къыщыкIуам щыгъуэ, – къызжиIащ Аджыкъу. – СакIэщIэдэIухьащ ди тхьэмадэхэмрэ инджылыз лIыкIуэмрэ. Сысабийми, Iеймрэ фIымрэ къызгурыIуэ хъуакIэт. – Аджыкъу и натIэр зэлъащ, къыпыгуфыкIащ, игу къигъэкIыжыр зэрыфIэдыхьэшхэныр зыхэпщIэу. – ЛIыкIуэр быртIым гуэрт, фэнд хуэдэ, итIани, и пкъыр зэрызэфIэмыщIэным пылът, бжэгъум фIэс фIэкIа пщIэнутэкъым, шхынми хэIэбэртэкъым, лулэр жьэдэлъ зэпытт. Зытригъэчыныхьыр зыт: урысхэм фезауэ, фыкъимыкIуэт, дэ Iэщэ къыфхуэтшэнщ, фи кIэныр къыщикIынур итIанэщ – инджылыз пащтыхь гуащэм и IэмыщIэ зифлъхьа
нэужь. Абы еупщIащ: дахэ фи пащтыхь гуащэр? ЛIыкIуэр къэцыджащ абыкIэ щеупщIым, и нэм лъы къытелъэдащ. ЛIыкIуэм Iэпыдзлъэпыдз щIыгъуащ – щIалэ къуэгъу къамылыфэ. ХьэщIэщым ирашамэ, ар зыбгъэдигъэтIысхьэртэкъым лIыкIуэм – и закъуэ пщIантIэм щагъашхэрт, гъаблэгу ищта хуэдэ, ишхыр фIэмащIэт, фадэкIи ефэурэ чэф хъуамэ, гъумэтIымэурэ и нэпсыр щIилъэщIыкIырт. ЖиIэрат: си зиусхьэным и псалъэр фи фIэщ фымыщI, пащтыхь гуащэм и IэмыщIэ зифлъхьэмэ, топыпэм фрагъэувэлIэнурэ топышэкIэ фызэпкъраудынущ…
зигъэнщIыртэкъым, махъсымэ ЗаулкIэ хэгупсысыхьри, Аджыкъу къыщIигъужащ: 111 Прозэ
– ЩIагъуэкъым.
– Сыт зи гугъу пщIыр? – сеупщIащ.
– ЗэгурыIуэркъым ди лъэпкъхэр, щхьэж и щхьэщ зыхуэпсэур, къуажитI я Iугъуэ зэдикIыркъым. Я Iэпхъуамбитхур зэдагъэбзэфыркъым, аращ ди Iэпхъуамбэхэр гъуэрыгъуэурэ щIыпаупщIыфыр. Убыххэм я дзэпщхэри нэхъ щIагъуэкъым: урыс пащтыхьым и телъхьэщ я ныкъуэр, абы щхьэузыхь зыхуащIын хуейуэ я лъэпкъыр къыхураджэ, я ныкъуэм Тыркум пащI щыIэкъым, я щхьэм и фейдэщ зэрахуэр, цIыхур зыхуагъэIущыращ: хэкур дывгъэбгыни, Тыркум дывгъэIэпхъуэ, абы дыщыунэнущ, дыщытхъэнущ дэ, жэнэтым дисынущ, гузэвэгъуэ тлъагъужынукъым, дызыхэт хьэзабыр къызэднэкIынущ…
Аджыкъу щым хъужащ, и псалъэр зэпигъэури зэхэуащ.
ХьэмфIанэхэр къэтщтэжащ. Аджыкъу сыздыкIэлъыплъым, сигу согъэфI: тенджыз Iуфэм къыщежьа дзэр ди деж къэмысынкIэ мэхъу, къэсми, блэкIынкъэ, щхьэрыуэнкъэ? Шапсыгъ къуажэхэр щызэтрагъасхьэм дзэм сыхэтащ сэ, куэд щIакъым абы лъандэрэ – илъэситI нэхъыбэ дэкIакъым. Хьэсэм сыхэтщ иджыпсту, нартыху сопщIэри. Си пщIыхьэпIи къыхэхуэнтэкъым илъэситI нэхъыбэ дэмыкIауэ апхуэдэ гузэвэгъуэ къыткIэщIэзэрыхьыну. «Тхьэм дыкъихъумэнщ, дыкъелынщ, тхьэм и нэфI къытщыхуэнщи», – жысIащ сигукIэ.
Аджыкъу и хьэмфIанэр мывэм къигъэлъеижащ. Зригъэзыхри, мывэр къищтащ Аджыкъу, зей гуэрэным хидзащ. Сызэреплъым гу лъитэри, ар къыпыгуфIыкIащ. Абыи сэри къуэш диIэкъым, тIум языхэз дунейм дехыжмэ, псэууэ къанэм дэIэпыкъун хуейуэ адрейм и пщэ къыдохуэ.
Аджыкъу гумащIэ къэхъуащ, заулкIэ дыбэуэн щхьэкIэ детIысэха – КъуитI сиIащэрэт иджыри, жызоIэ, щыри нэхъыфIыжт. Уеблэмэ тху, къысхуигъэфащэмэ…
нум шэч къытесхьэртэкъыми.
– Тхьэм къыуигъэхъулIэ, – жысIащ сэ, Аджыкъу и гуапэ зэрыхъуАслъэн и кхъащхьэм удз къытекIэжат, Iущхьэ плъыжьыбзи къыхэжакIэт. Гуащэнэху куэдрэ къакIуэрт а кхъащхьэм. Зэхэсхырт абы Щыблэм фIыщIэ зэрыхуищIыр – и нэпсыр щIилъэщIыкIми, къыпыгуфIыкIыурэ.
Ди анэр си нэгу къыщIыхьэжащ, Калугэ куейм щыщ жылагъуэщ ар зыщыпсэур. Ар си нэгу къыщIыхьэми, си щхьэм илъыр нэгъуэщIт: дэжыг1 щызэхэзокIуэ мы Iэхэлъахэм, бжьыхьэ къэс къожьэри. Абыхэм хьэпшып IэджэкIэ сату ящI. Зейдэт сай2 дахэ къыхуэсщэхунут –
ар си щхьэм илъ зэпытт. «ЗэрыгущIыIэжь» – ар къысхужиIэнкIэ мэхъу мыбы еджэм. КъысхужиIэми, схуэфащэщ. Сэ схуэдэр мащIэ: ди анэр дигу къыщыкIыжыр зэзэмызэщ, ди кIэныр къикIа нэужьщ. Ди анэхэри тыншыпIэм ис къытфIощI ди Iуэхур щызэтеувам деж. Ди анэм хуэсщIэфынурати, си хъыбар хуезгъэхьащ, дэжыг гъуэгурыкIуэм тхыгъэ кIапэ IэщIэслъхьэри.
ТIасхъэщIэххэм къагъэзэжащ, загъэгувакъым. И дамэм къэп едзэкIауэ, Сэлихь шэджагъуэм къэсащ.
– ХъыбарыщIэ щыIэ? – еупщIащ абы Аджыкъу.
– ЩыIэщ.
1 Дэжыг – сату щIыныр зи IэщIагъэ цIыхум пасэм щыгъуэ зэреджэу щыта. Купец.
2 Сай (шапсыгъ) – щыгъын щIыIутелъ хуабэ. 112
нэужь: Прозэ
– ДетIысэхынщи, къыджеIэ.
Хьэсэм дыкъыхэкIри, уэздыгъейм и жьауэм дыхэтIысхьащ. Сэлихь къэпыр зригъэтIылъэкIащ.
Лъэгуажьэмыщхьэ иувауэ, лIы нащхъуэр зэм сэ къызоплъ, зэм
Аджыкъу хуоплъэкI, и пащIэкIэ щIэгуфIыкIыурэ.
– Псоми къагъэзэжа? – щIэупщIащ Аджыкъу, къэпым еплъурэ. Ар лъы защIэт. Къэпым лъы зэрыкIэрыгъуам гу лъыстащ.
– Къагъэзэжащ псоми. Урысыдзэр бгыщхьэм къыхуокъу. Жэщыр бгы лъапэм щрахри, гупитI защIащ. Сэлэт щитI хуэдизым ди дежкIэ къаунэтIащ.
– Ди дежкIи?
– Ди дежкIэ. Алия якIэщIэдэIухьащ, еплъэкIуащ. Абы къызэрихутамкIэ, Къуэбыдэ деж урыс пащтыхьым и къуэшыр дзэм щыпоплъэ. Ди тIасхъэ щIэзыхын ди ужь къраутIыпщхьащ. Къэзакъхэращ жыхуэсIэр – ахэращ урысыдзэм я плъакIуэри я дэIуакIуэри. Къэзакъхэм къыщагъэзэжым дапэуври зэтетIыгъащ. Щыр тIэщIэкIащ, плIым я щхьэр къэтхьащ, мис. – Сэлихь къэпыщхьэр итIэтащ, абы щхьиплI къихуащ: щыр пащIацэт, еплIанэр зэщIэупсат.
БауэкIэщI сыкъэхъуащ абдежым – слъэгъуар схуэшэчакъым. Апхуэдэ слъэгъуатэкъым игъащIэм. Зыми тхьэм иримыгъэлъагъу апхуэдэ. ЖьакIацэхэм ящыщ зыр дзэм къыхэкIыжа унтер Тимофей езгъэщхьащ – аращ шэрджэсхэм я хъыбар япэ сезыгъэдэIуауэ щытар. Фельдфебель Кожевниковри къэсцIыхужа къысфIэщIащ. Зи жьакIэ упсагъащIэр сэр дыдэрауэ къысщыхъуащ.
къызэплъри, Аджыкъу зыхуригъэзэкIащ. Сэри сыхуеплъэкIащ абы. Зи жьакIэ упсагъащIэм и щхьэр къищтэри зэпиплъыхьащ Аджыкъу.
Сэлихь – ЩIалэ дыдэщ, и пащIэр къыхэжа щIыкIэтэкъым, – жиIащ
Аджыкъу. – НэгъуэщIи сыт къыджепIэнур?
– Убыххэм дахуэзащ, абыхэм къыджаIащ: тенджыз Iуфэм жылагъуэ къыIунэжакъым, ХьэкIув деж сэлэт щибл щызэхэуващ – зауэм щIадзэнущ. Ахъчыпсохэри зэуэнущ, дзэм Ардылар деж щапэувын я мурадщ…
ЩIалэщIэм и щхьэр адрейхэм яхидзэжащ Аджыкъу. Абы сыкъигъэуIэбжьащ сэ, гущIэгъуншагъэу къысщыхъуащ ар. Сигу
ебгъащ Сэлихь – аращ, дауи, си лъэпкъэгъухэм я щхьэр пызыупщIар.
– Ара къыджепIэнур? – щIэупщIащ Аджыкъу, заулкIэ зиIэжьэри.
– Аращ, – жэуап къитащ Сэлихь.
– Дзэр жылэм къэсынкIэ хъуну?
– Топ къыздалъэф. Абы имыгъэгувэмэ, дыгъэ къухьэгъуэм къэсы-
– Мэзыр ираупщIыкIрэ?
– КъопIащIэри, хунэсыркъым.
Аджыкъу дыгъэм худэплъейри къызэфIэуващ.
– Зэман диIэщ иджыри. НакIуэ, хасэр зэхуэтшэсынщ. Уэ щхьэхэр щIэлъхьэ, Сэлихь.
Дунейр зэрыхьэхур сигу къагъэкIыжащ къэзакъыщхьэхэм. Сэ щыгъуазэ сыхъуакIэт сэлэтхэр къуажэм къызэрыхуэпIащIэм, итIани, Аджыкъу и ужь сыздитым сызэгупсысыр нэгъуэщIт: къэзакъхэм я натIэ кърикIуаращ сэри къысщIэлъыр. Сай нэхърэ щыгъэ къыхуэсщэхумэ, игу нэхъ ирихьынкIэ мэхъу Зейдэт – абыи сегупсысащ. Аращ цIыхур: жэщи махуи зэгупсысыр зыщ – и натIэ къритхам фIэкIыпIэ нущ. 113 114
Прозэ
зэримыIэрщ, ажалыр IэубыдыпIэншэщ, ауэ ди щхьэракъым ар япэ зыхуэдгъэфащэр, нэгъуэщIым и щхьэрщ…
ЦIыхухъухэр хасэм щызэхуэсащ. Зи акъыл тIыса защIэт ахэр, захъунщIакъым, ипкIакъым-илъакъым, я тхьэкIумэ гъэхуауэ едэIуащ тIасхъэщIэххэм къытхуахьа хъыбарым. Тенджыз Iуфэм къыщыхъу псом и пэжыпIэм зыри щыгъуазэтэкъым, IуэрыIуэтэжу фIэкIа. Тенджыз Iуфэм къыщыхъур мырат.
Тенджыз Iуфэм къыщыщIэдзауэ Адэгум псым нэс, Псыжь къыщыщIэдзауэ Щхьэгуащэ нэс 1863 гъэм и пэщIэдзэм урысыдзэм IэрыхьакIэт. А гъэм Кавказым и дыгъафIэм, Лабэ псыхъуэ, Псыжьрэ ТIуапсэрэ я зэхуаку дэлъ щIыналъэм урысхэр щытепщэ хъуакIэт. Гейман и дзэр тенджыз Iуфэм Iутурэ ипщэкIэ кIуэтащ, Сашэ деж быдапIэ щаухуащ, Даховскэ цIэр фIащащ а быдапIэм, нэхъапэIуэм Навагинскэ быдапIэр щаухуауэ щытащ абдежым. ХьэкIувхэр, шапсыгъхэр, псхъуухэр, ахъчыпсохэр Тыркум зэригъэIэпхъуэным пыхьащ генерал Гейман, граф Евдокимовым кхъухь, кхъуафэ къриIых зэпытурэ. Зи щхьэр урысхэм яхуэзымыгъэтIылъауэ къэнэжар убыххэм я закъуэт: я пIэ яхуикIыртэкъым хьэкIувхэри ахъчыпсохэм я ныкъуэри. Мдзымтэ псыхъуэ дэст ахэр, фIырыфIкIэ уалъэIэсынутэкъым. Гагрэ къыщежьауэ Мдзымтащхьэ, Къуэбыдэ шытхым хуеIэрт генерал-майор Шатиловым и дзэр. Сыхъум къикIырт генерал-лейтенант пщы СвятополкМирскэм и дзэр, Лабэ псыхъуэ къыдэкIауэ бгым къыщхьэдэхырт генерал-майор Граббе и сэлэтхэр, Сашэ къыщежьауэ къэкIуатэрт генерал Гейман. ИужькIэ щыгъуазэ сызэрыхъуащи, абы и дзэм щIыгъут сэ сызыхэта полкыр. Офрейн къыхэжаныкIащ а полкым, цIэрыIуэ хъуащ, уеблэмэ тхылъхэм иратхащ. Апхуэдэ тхылъхэм ящыщ зым сыкъыщеджащ: «Пшехэрэ Щхьэгуащэрэ яку дэса жылагъуэхэм щIэх кIэ иратыфакъым, абыхэм кIэ езытар полковник Офрейнщ». Зэрытлъагъущи, Офрейн полковник хъуакIэт абы щыгъуэ. Зауэр и кIэм щынэблагъэм офицерыцIэр кърагуэшэкI зэпытащ, еблакъым, зыхуэфащи зыхуэмыфащи фIащащ. Офрейн иужь дыдэу сызэрыхуэзэжам и гугъу щыфхуэсщIынущ си тхыгъэм. И Iуэхур сытым тет иджыпсту – абы сыщыгъуазэкъым. Гугъэ пщIы зэрыхъунумкIэ, генерал хъуауэ дзэм къыхэкIыжащ, Ревель е Тифлис дэтIысхьауэ и къуэрылъху-пхъурылъхухэм захуегъэщIагъуэ, лIыгъэ ямылей зэрихьауэ яжриIэурэ и щхьэр трегъэу…
Пщышхуэм и дзэр Къуэбыдэ деж щызэхуишэсын мурад щIищIам и щхьэусыгъуэр сщIэртэкъым абы щыгъуэ. И нысэм, езым и къуэш Николай и щхьэгъусэ Ольденбург гуащэ Александрэ и гуапэ ищIын, игъэгуфIэн щхьэкIэу къыщIэкIынт – накъыгъэ мазэм и тIощIрэ зыр ар къыщалъхуа махуэт.
Къуажэр яхъумэну зэгурыIуащ хасэр. Нэхъыбэр Едыдж и псалъэм еувэлIащ:
– Мы щIыпIэм дикIамэ, нэхъ сфIэзахуэт. Ауэ дэнэ дыздэкIуэнур? МобыкIэ зыри къыщыкIыркъым, – жиIащ и Iэр къуршымкIэ ищIри. – Тенджызым дызэпрыкI нэхърэ ди унэ дилIыхьыжмэ, нэхъыфIщ.
Я лъапсэр ябгынэн мурад ящIащ унагъуийм. Абыхэм зыри япэрыуакъым, ахэр щIрагъэгъуэжын муради яIакъым. Езыхэми адрейхэр трагъэгушхуакъым, ди ужь фыкъиувэ, жаIэу.
Едыдж Аджыкъу бгъэдэкIуэтащ.
– КъэмыхъуIамэ, уэздыгъей мэзым къыдекIуэкI шытхыр згъэкъэбзэнурэ жыг хадэ хэссэнущ, – жиIащ абы. – МыIэрысей 8 Заказ №722 Прозэ
жыг хъарзынэ гуэр къысIэрыхьащ, мыIэрысэ пIащэ къыпыкIэнущ, къызэрызжаIамкIэ. НэгъуэщI щIыпIэ къысхурашащ мыIэрысейр, сабиищхьэм нэхърэ нэхъ цIыкIукъым къыпыкIэнур, фоуми къыпех, ауэ сфIэгуащIэмащIэщи, ди жыгхэм ящыщ гуэрым дэзгъэкIэнущ. ЛъэпкъыфI дыдэ хъун хуейщ апхуэдэ мыIэрысейр, щIыIэми щышынэнукъым.
– Тхьэм къыуигъэхъулIэ, – жиIащ Аджыкъу. – Узэгугъур къогугъуж. УхущIегъуэжынкъым.
щхьэщэ ящI зэрамыхабзэр…
Щхьэщэ хуэсщIынут лIыжьым, ауэ сигу къэкIыжащ шапсыгъхэм – ДыкъелынкIэ гугъэрэ лIыжьыр, и гугъэр хихыжакъэ? – сеупщIащ Аджыкъу, лIыжьыр дбгъэдэкIыжа нэужь.
Аджыкъу жэуап къызитакъым.
Жылэм дэкIхэм йоплъ цIыхухэр, зыри жраIэркъым, зыри япэувыркъым. Я хьэпшыпхэр зэщIакъуэ. Сыт хуехьэжьэнур гъуэгу теувэм? Iэщэ, щIакIуэ, гъуэмылэ, шыуан цIыкIу, я сабийхэр. Гъуэгу техьэхэм яхэслъэгъуащ Кнышевым и щхьэгъусэмрэ и мылъхупхъумрэ, я малъхъэри ящIыгъущ. Езыр слъэгъуакъым.
– Дэнэ кIуэрэ ахэр? – сеупщIащ Сэлихь.
Си упщIэр зыуи къыщыхъуакъым абы.
– Я щхьэр ирахьэжьащ, – жиIащ Сэлихь. – ЗдэкIуэри ящIэжыркъым.
Къуажэм къыдыхьэ лъагъуэхэм жыг трагъэуэн хуейуэ унафэ ищIащ Аджыкъу. Гъуаплъэ топыжьыр Iуащхьэм тригъэуващ Илья, топышэ иIэтэкъыми, мывэ хъурей къригъэтIылъэкIащ топым. ШууипщI яутIыпщащ, урысыдзэр къыздэсар зрагъэщIэн щхьэкIэ. ЦIыхухъухэр зэбгрыкIыжащ, зауэм зыхуагъэхьэзырын хуейти. ЦIыху блыщI нэхъыбэ хъуртэкъым ахэр. Пасэрей фочт нэхъыбэм яIэр, иджырей фоч зиIэр закъуэтIакъуэт. Шапсыгъхэр нэхъ зэрыIэрыхуэр сэшхуэрэ къамэрэт. Гуп-гупурэ зэдэзауэрт ахэр, цIыху тIощI-щэщI нэхъыбэ зэувалIэртэкъым щызауэкIэ.
Уэзырмэс къызбгъэдыхьащ. Абы сыщыгуфIыкIащ сэ, езыми и
гуапэ хъуащ сыкъызэрырихьэлIар. Си хьэгъуэлIыгъуэм зэрыхэмытар си жагъуэ хъуати, ари щызбзыщIакъым Уэзырмэс. «СехъулIакъым,
уигу къызумыгъабгъэ», – жиIащ Уэзырмэс, сызэрыпсэум къыщIэупщIащ.
– Гъуэгу утетащ, гугъу уехьагъэнщ, – жысIащ сэри.
– Тенджыз Iуфэр зэхэскIухьащ, зи къарум къихьыр тенджызым зэпрокI, ар си нэгу щIэкIащ.
– Укъытхэнэну хьэмэрэ иджыри уежьэжын мурад уиIэ?
– Си щIопщыр пщащэ дахэ гуэрым и пщIантIэ дэздзэн мурад сщIащ, – жиIащ Уэзырмэс. – АдэкIэ къэхъунури плъагъункъэ. Пщыхьэщхьэ сынеблэгъэнкIэ хъунщ.
Игу ирихь пщащэр зыдэс пщIантIэм щIопщ дидзэ хабзэщ шапсыгъ щауэм. ЩIопщыр пщIантIэм къыдадзыжмэ, ущIэгугъэн щыIэкъым.
Хэт-тIэ Уэзырмэс нэ зрищар? Жылэм дэс пщащэхэр си нэгу къыщIэзгъэхьащ, ауэ Уэзырмэс игу ирихьа пщащэр хэтми къысхуэщIакъым. ЗигъусэIауэ слъэгъуауэ сщIэжыркъым.
Кныш къызбгъэдыхьащ, и пыIэр щхьэрихри, зыкъысхуигъэщхъащ. 115 Прозэ 116
– Аращ ягъэхъыбарыр, – си упщIэр къыфIэIуэхуакъым Аджыкъу.
– Шапсыгъхэми, натхъуэджхэмрэ убыххэмри я адэжьхэр мы лъа-
– КIэ дгъуэтащ, жыпIэркъэ, зиусхьэн. Гузэвэгъуэр къытКныш и гур зэрыкIуэдыпар слъагъури, сэри си Iэпкълъэпкъыр кIэщIэзэрыхьауэ аракъэ?
щIэлIауэ къысщыхъуащ.
– Дыкъелынщ. Ди щхьэр хэтхыфын си гугъэщ.
– Тхьэм жиIащэрэт ар, итIани…
Хэгупсысыхьауэ, и пыIэм есэбауэри, зыщхьэритIэгъэжащ.
– Уи щхьэгъусэм уи закъуэ укъигъэна си гугъэщ. Ар сытым къыхиха? – сеупщIащ Кнышевым.
– Унафэ хуэсщIыркъым. И щхьэ хуитщ. Сигу зригъэбгъакъым,
сыбгъэдэсыху. «Си пхъурылъхур мафIэм хэшын хуейщ», – къызжиIащ…
– Уэри уадежьэн хуеящ.
– Тыркум сыкIуэуи?! – Кныш и нэр къысхузэригъэдзэкIащ, къызэплъри, къэшынауэ IуигъэзыкIыжащ.
Аджыкъу дэрэ хьэсэм дыкIуащ. Дынэсри, детIысэхащ. Сэ сыхэгупсысыхьащ. Си щхьэр къэсIэтыжа нэужь, Аджыкъу сыхуеплъэкIащ. ХьэмфIанэм ятIэр кIэрилъэщIыкIырт абы, дзапэ уэрэд къыхидзауэ. Ари зэхэпх къудейуэ. Шапсыгъ псоми яхуэдэщ Аджыкъу, макъ иIэщ. Уэрэд зыхалъхьэ щыIэкъым шапсыгъхэм – цIыкIуи ини.
– Шапсыгъхэм ящыщ гуэр Мысырым пащтыхь щыхъуар пэж? – сеупщIащ Аджыкъу.
хэм ижь-ижьыж лъандэрэ исар пэж?
– Хьэдрыхэ зыри къикIыжакъым иджыри къэс – ар къыджезыIэн. – Аджыкъу хьэмфIанэр зригъэтIылъэкIащ. – Пасэм щыгъуэ, Хьисэ бегъымбарымрэ Мухьэмэд бегъымбарымрэ япэжкIэ, ди лъэпкъыр тенджыз адрыщIкIэ щыпсэуауэ жаIэ, хьэрып щIыналъэм. ЛIакъуибл хъурт ахэр. Дунейр зэдгъэлъагъунщ, жари зэбгрыкIащ иужьым. Аращ КъурIэным итыр: псори зы лъэпкът пасэм щыгъуэ, зэбрыкIащ армыхъумэ. Лъэпкъхэм загуэшри, зэфIэкIуэдащ, зэрихьэлIэмэ, зэрыцIыхужыртэкъым, зэрыгъэхамэти, зэзауэрт, щIачэртэкъым. – Аджыкъу и пащIэкIэ щIэгуфIыкIащ. – Уэри сыкъэпцIыхужакъым дыщызэрихьэлIам щыгъуэ. Сэри укъэсцIыхужакъым.
– Дауи щрети, иужькIэ укъэсцIыхужакъэ?
Абы арэзы техъуауэ, Аджыкъу и щхьэр ищIащ.
– БжесIэнуращ… Ди лъэпкъыр Кърым лъэныкъуэмкIэ къыкIуэцIрыкIащ. Куэд щIащ абы лъандэрэ. Гъуэгу тетурэ ешмэ, етIысэхыурэ, жылагъуэхэр яухуэрт. Ягу ирихьа щIыпIэрат щетIысэхыр. Гъуэгум темыкIуэдар мыбы къэсащ, игъащIэкIэ къинащ мы лъахэм…
Куэдым дытепсэлъыхьащ а махуэм. И псалъэм къыщIигъужаращ сыкъэзыгъэуIэбжьыпар:
– Пэжщ жыпIэр: дэ дызэрыцIыхужащ. Сэ сызэреплъыращ: псори зы лъэпкъыу щыщытар ящыгъупщэжащ цIыхум. Аращ дунейр мамыр щIэмыхъур, цIыхур щIызэрышхыр…
Дыкъэтэджыжа къудейуэ, кIий-гуо макъ зэхэтхащ:
– Аджыкъу! Екъуб! Къэсахэщ! Прозэ

Дзэм пежьэри, къуажэм къэмыс щIыкIэ яIущIащ Уэзырмэс. Офицерхэм елъэIуащ: жылэм я гугъу фымыщI, лъы хей фымыгъажэ!
Пшапэр щызэхэуэм дзэр къуажэм къэсащ, псым адрыщIкIэ удзыпцIэм щитIысыкIащ. Джыдэ макъ къэIуащ – мэзыр ираупщIыкI хъунт. Урысхэр жэщ кIыфIым къуажэм къызэрытемыуэнур ищIэрти, Аджыкъу щIалэ зыщыплI плъакIуэ игъэкIуащ, адрейхэр иутIыпщыжащ, нэху щымэ, къызэхуэсыжын хуейуэ я пщэ ирилъхьэри.
КIий макъ зэхэсхащ, абы сиужьыгуауэ къысщыхъуащ. Си щхьэр мылэжьэжми ярейт, сыздэкIуэнури сыздэжэнури къысхуэгубзыгъыжыртэкъым, си лъакъуитIым сыздахьынурат гъэзапIэ схуэхъунур. Уэзырмэс сигу къэкIыжащ абдежым, абы къигъэзэжамэ, сытригъэункIэ хъунт. Зэзэмызэ сызэпхыдэIукIмэ, Аджыкъу и макъ зэхызох: унафэ ещIри яхэтщ цIыхум. Уэшх блэкIам щIакIуэ кIэлъумыщтэж – ар я псалъафэщ шэрджэсхэм. Сэ кIэлъысщтэжащи, ара хъунщ къыстехьэлъэр. Уэзырмэс гъусэ зыхуэзмыщIу, си натIэм фокIэщIыр изубыдэрэ зызукIыжамэ, нэхъыфIтэкъэ, жызоIэ, абы щыгъуэ. Зыри сфIэкIуэдынутэкъым, уэшх блэкIам щIакIуи кIэлъысщтэжынутэкъым – псори сщхьэщыкIынурэ сытыншыжынут. Iуэхур зэтес хъужынщ, жыпIэурэ уи гур бгъэфIкIэ сыт и мыхьэнэж иджы? КIапсэ лэрыгъур си пщэм щыздзэжакIэщ: напIэзыпIэм къызэзнэкIынущ псори – нартыху хьэсэри, шапсыгъ жылагъуэри, дыхьэшх макъри. Пшапэр зэхэуэрэ уафэм вагъуэр къитIысхьэкIэ ари слъагъужынукъым – псори IэщIыб хъунущ…
КъызыхэкIар сщIэркъым, ауэ асыхьэтым си гум къызжиIар мыращ: мыгъуагъэ зыхуумыхьыж, уи щхьэр фIумыудыж, пхузэфIэкIынур лэжь. А макъым сыкъыдэушыжауэ къысщыхъуащ, си Iэпкълъэпкъыр жан зэрыхъужари зыхэсщIащ. Хьэм я хабзэщ: дыгъужьыр къыщIыхьэ щыхъукIэ щыхупIэ лъагэм щхьэщохьэри къызодзэкъэкI. Дыгъужьым зэрыIэщIэмыкIынур хьэкъ щыхъуа нэужь, нэпкъым щхьэщыхьауэщ къыщызэдзэкъэкIыр – нэгъуэщI хэкIыпIэ щимыIэжкIэ, аращ къыхуэнэжыр.
Си пIэм сизэгъэжыртэкъым, зыгуэр сщIэн хуейуэ къызэрысщIэлъыр зыхэсщIэрт. Ара хъунщ сигу щIислъхьар: щхьэ сакIэщIэдэIухь мыхъурэ итIысыкIауэ зэхэс сэлэтхэм? Къаухэсымрэ я мурадымрэ схузэгъэщIэнри хэлъщ, згъэхутыкъуэрэ сакIэщIэдэIухьмэ.
– Афэрым! – къысщытхъуащ Аджыкъу. – КIуэ. Мыдэ къызэдаIуэ: псым зэпрыкIи, мэз щIагъкIэ ябгъэдыхьэ, унэблагъэмэ, чыцэм зыхэбгъэпщкIуэнщи, уакIэщIэдэIухьынщ. Жьыр къыздеуэмкIэ умыкIуэ. Хьэ къыздрашэжьами, укъащIэнукъым итIанэ. ЗумыIэжьащэ, мазэр къыщIэкIмэ, гу къыплъатэнкIэ мэхъу. Сэ Алия деж сыныщыппэплъэнщ…
Псыкъелъэм сыфIэкIа нэужь, сыкъэувыIэри, сызэпхыдэIукIащ. Вагъуэзэшиблыр къысхуоплъых. Къуажэм къыдэIукIа гуэгуэн макъыр зэхэсхащ, сабий дыхьэшх макъи къэIуащ – Бибэ хъунт ар. ХъупIэм кърихужауэ пIэрэ абы ди шы нэбгъэфыр? И тхьэкIумэ зэхуакум цы теттэкъыми, ди нэбгъэфым КъуийцIыкIу фIащат. Бибэ хуэдэу IэубыдыпIэншэт шыр, жыпIэнурамэ, емылыджт. Шым шэсын и нэ къикIырт хъыджэбз цIыкIум, шэсамэ, къридзыхырти – макIуэмэлъей! Шыр дэ къэтлъыхъуэжын хуей хъурт… 117 118
Прозэ
Фельдфебелхэм я кIий макъ зэхэсхащ:
– Аркъэжь зигу къэкIар фыкъызэхуэс-с!
– С-с-с-с! – къыдэIукIащ къуэм джэрпэджэжыр.
Куэд щIащ абыхэм я макъ зэрызэхэзмыхыжрэ. Псым сызэпрыкIри, мэзым сыщIыхьащ. Мэзышым1 и мэр си Iум къиуащ. Мэзым сыхэтурэ хуейм сихьащ.
Щэтопыр къэлъэлъащ: сэлэтхэр пщыхьэщхьэшхэм ираджэрт абы и макъымкIэ. Шхынымэр къысщIихьащ, си Iум щыз хъуащ. Жыг къуагъым сыкъуэувэри, сэлэтхэм сакIэщIэдэIухьын щIэздзащ. Уэздыгъейр ираупщIыкIри къагъэтIылъыхьауэ зэхэст ахэр, шыгухэр чыцэм хагъэлъэдауэ. Шыгум топ ислъэгъуащ, адкIэIуэкIэ мафIэ щызэщIагъэстат. Сэлэтхэр зытепсэлъыхьыр сэ сыздэщытым деж щызэхэпхынутэкъым.
СэмэгурабгъумкIэ, мэзым пэмыжыжьэу, фIыцIагъэ гуэрхэр къыщыслъэгъуащ. Сэлэт плъакIуэхэм чыцэм зыхагъэпщкIуауэ арат, абыхэм ящыщ зым тутын зэрыщIигъэнами гу лъыстащ. Чыцэм и ижьырабгъум зестын хуейт, гу къыслъамытэурэ сэлэтхэм сепщылIэн щхьэкIэ. Фельдфебелхэр зэрогъэкIий. УепщылIэнумэ, игъуэ дыдэт. СыкъызэфIэувакъым, ныбафэкIэ сепщылIэмэ, сыкъалъагъунутэкъым. Сэлэтхэр нэжэгужэщ. Си тхьэкIумэр згъэкIащ, анэдэлъхубзэр щызэхэсхым. Жьым си деж къихьэсащ сэлэтхэм я псалъэмакъыр – мафIэ нэхум хэст ахэр, жаIэри зэхэсхырт. Зытепсэлъыхьын я мащIэтэкъым, дауи. Зи пIалъэ къэсахэр дзэм къыхагъэкIыжынурэ, щIы иратынущ – сэлэт къэс дестынэ щэщI хуэдиз. Офицерхэр дестынэ щиплIщиплIкIэ къагъэгугъат. Сэлэтхэм ящыщ зым жиIащ: «Фыщыгугъ абы, зы дестыни ягу пыкIынкъым! Дэр щхьэкIэ гузавэрэ ахэр?» Къэзакъхэм зыгуэр къаIэрыхьэнкIэ хъунщ, генералхэм щхьэкIэ ущIэгузэвэн щыIэххэкъым – зыхуейм хуэдиз къыхаудыфынущ. Сэлэтхэм ящыщ зым игу къэкIыжащ Ваняткэ тхьэмыщкIэр: гуузу кIуэдащ щIалэ хъарзынэр. «Зи щхьэр Сэлихь нихьа щIалэщIэр армырауэ пIэрэ зи гугъу ящIыр?» – жысIащ сигукIэ. Ар, дауи, къэзакътэкъым. Къэзакъыфэ теттэкъым. МафIэм зыгуэр къыбгъэдыхьащ. Абы и макъыр щызэхэсхым, сыкъыщылъэт пэтащ: фельдфебель Кожевниковырат ар. МащIэрэ къысщхьэщыжакъым ар, тегушхуэгъуафIэ саригъэщIакъым, и нэIэ къыстригъэкIакъым. СыкIэкуэкуащ абдежым: щIыпцIэ щIыIэм сызэрыхэлъыра, хьэмэрэ нэгъуэщIым къыхэкIа? Макъ къэIуащ аргуэру, шыгум бгъэдэувэри, сэлэтитIым я гъуэншэдж щхьэпсыр ятIэтащ.
– КIуэцIрыхуащэрэт мы къуажэр, – жиIащ зым. – Ар мыхъуатэмэ, дыздежьам дынэсат алъандэм.
Гайворонскэр къэсцIыхужри, сыгуфIащ. Нэхъапэм сытеплъэ хъуртэкъым абы, иджы, мис, и макъ зэхэсхащи, сыкъыщылъэту зездзыну сыхьэзырщ. Я тIасхъэ щIэсхын щхьэкIэщ сакъыщIыкIэлъыкIуар, ар сщыгъупщэжами ярейт иджыпсту: содаIуэри, зыщызгъэнщIыркъым и макъым, сфIэIэфIыпсщ – куэд щIауэ сымылъэгъуа си ныбжьэгъу срихьэлIэжа хуэдэщ.
– Графым Офрейн къигъэгугъауэ зэхэсхащ – дызыщигъэгъупщэнукъым, – жиIащ нэгъуэщI зыми. – А махуэм дыхунэсмэ, ди батальоныр псом япэ иригъэувэнущ пщышхуэм, пащтыхьым и къуэшыращ жыхуэсIэр…
1 Мэзыш – жыг лъэпкъыгъуэ щхьэхуэхэм я пкъым къыпхив шхэпс. Древесная смола. Прозэ
– Щыгъэт, поручик, – абы и псалъэр зэпиудащ Гайворонскэм. – Псори жэрыгъэкIэ зэрыхьынущ, зи кIэн къикIынур хэт зыщIэр? Дэ дынэсыху, псори зэхуагуэшыжауэ плъагъунщ. Ди полковникым фIэмащIэщ къызэрыхэжаныкIар, мы къуажэри зэтрифыщIэн мурад ищIащ абы, лъыкIэ зигъэнщIакъым. МащIэ щIауэ хэт зауэм, псори къыщIэныжакъэ, и кIэм нэсыпауэ зы шэ цIыва къытехуэмэ…
– Фочышэми топышэми демыблэн хуейуэ унафэ ищIащ полковникым. Нэхущым деж топыр псыкъелъапIэм и щхьэкIэ щыдгъэувынщи, хэт къытпэлъэщыжын?..
– Бгыщхьэм укъеухмэ, нэхъ ухуэIэрыхуэнущ, дауи. Сэ ротэр псым зэпрысшын хуейщ, шэр къыттелъалъэу…
Шыгум бгъэдэкIыжащ ахэр. СакIэщIэдэIухьурэ къытхуэщхьэпэн хъыбар зэрызэхэсхам сыщыгуфIыкIащ…
Чыцэм сыздыхэлъым содаIуэ сэлэтхэм къыхадза уэрэдым. Абы сыздедаIуэм согупсыс: «Фыкъызэмыуэ, сэращ ар!» – жысIэрэ сыкъызэфIэуватэмэ, напIэзыпIэм я хэщIапIэм сынагъэсынут, къызбгъэдэлъэдэнурэ IэплIэ къысхуащIынут, пэжыр сыбзыщIмэ – ар зэрызбзыщIынум шэч хэлътэкъым. Шэрджэсхэм ерагъмыгъуейуэ къаIэщIэкIа поручик хахуэр езы пщышхуэм и пащхьэм ирашэнущ, ар къыхуэупсэнущ, къулыкъукIэ дригъэкIуэтеинущ, илъэситI улахуэ и жыпым къралъхьэнущ, и мычэзууэ зрагъэгъэпсэхунущ. Къигъэзэжа нэужь, ротэ, итIанэ батальон, итIанэ полк IэщIалъхьэнущ, генерал-майор хъуауэ дзэм къыхэкIыжынурэ тIысыжынущ. Е, хэт ищIэрэ, Дагъыстаным, Польшэм щызэуэн хуей хъумэ, Барятинскэм лъэщIыхьэжынщ, генерал-фельдмаршалым нихусынщи. Нэхъ белджылыуэ жыпIэмэ, зы гъуамэкIэ нэхъыбэ хъунущ щхьэхуещэхэмрэ хьэхэбасэхэмрэ…
Бгыщхьэр нэхъ нэху къэхъуащ – мазэ къыщIэкIыгъуэт. Мэзым сыхыхьэжри, жыг къуагъым зыкъуэздзэурэ сыщIэпхъуащ, зызгъэхуэбэжынщ, жысIэри. Псым сыкъыщызэпрыкIыжым сылъэпэрапэри сыджэлащ, псыфыбзэ сыхъуати, жыгей щIагъым сыщIэтIысхьащ, си щыгъыныр скъузыжын щхьэкIэ.
Псалъэмакъ зэхэсхащ – зы щIалэрэ зы хъыджэбзрэ псыхъуэм дыхьэрт. Гу къыслъатакъым. Я щыгъыныр зыщадзри, псым хыхьащ. ЗагъэпскIын мурад ящIа хъунт. ЩIалэр и макъкIэ къэсцIыхужащ – Уэзырмэст. Сигу къэкIыжащ пщащэ гуэрым и пщIантIэм щIопщ дидзэн мурад ищIауэ къызэрызжиIар. ЩIопщыр къищтащ пщащэм, арыншамэ псым къыдыхьэнтэкъым. Уэзырмэс седжэн си гугъа щхьэкIэ, сыщIегъуэжащ, сеплъакIуэ къащыхъунщи, зыкъысхуагъэгусэнщ, жысIэри. Спэжыжьэтэкъыми, Уэзырмэс пщащэм жриIар зэхэсхащ: «Си шыкIэпшынэмрэ си адэм и щIакIуэмрэ фIэкIа нэгъуэщI збгъэдэлъкъым: уни, лъапси, шыи, выи…»
КIий-гуо макъ ищхьэкIэ щызэхэсхащ. Зэхэсхар урысыбзэт. Фоч уэ макъи къэIуащ тIэурэ-щэрэ. Бгыр къыпэджэжащ фоч уэ макъым.
Уэзырмэсрэ пщащэмрэ щым хъуащ, заул дэкIри, абыхэм я макъ къэIуащ аргуэру. Псалъэ закъуэтIакъуэт зэхэсхыр. Иужьым къэсцIыхужащ Чэбэхъан и макъыр. Абыхэм сащыгуфIыкIащ сэ, а тIур зэхуэфэщэпсу зэрихьэлIат: узэхъуэпсэным хуэдэт Уэзырмэс, пщащэ дахэкIейт Чэбэхъан.
Ар къыхэдыхьэшхыкIащ, и макъым зригъэIэтащ. 119 Прозэ
– ДжэгуакIуэм сызэрыдихьэхар пщэдей къащIэмэ, цIыхум ягъэщIэгъуэнщ, щыблэ уауэ къащыхъунщ. Жылэ псор кърихьэлIэнущ ди хьэгъуэлIыгъуэм, – жиIащ Чэбэхъан.
– ХьэгъуэлIыгъуэ диIэнукъым, – жиIащ Уэзырмэс.
– ХьэгъуэлIыгъуэншэу дауэ? – къэщтащ Чэбэхъан, Уэзырмэс хуеплъэкIри.
– Нобэ едгъэкIуэкIын си гугъащ хьэгъуэлIыгъуэр, Екъуби жесIат сызэрыхуеблэгъэнур, ауэ кIасэ хъуакIэщ. Фоч уэ макъыр зэхэпхакъэ? Хэт ищIэрэ, пщэдей дыгъэр къыщIэкIауэ дымылъагъужынкIи мэхъу.
Си щIыфэр тхытхащ аргуэру, щIыIэр зыхэсщIэри.
– Пщэдей уэрэд яжесIэнущ ди шууейхэм, – жиIащ Уэзырмэс. – ИтIанэ псэууэ сыкъанэмэ, хэт и пащхьэ щыжысIэжын уэрэд, уэр фIэкIа? Дэ дежьэнущ. Къуршым дихьэнущ, уэсымрэ мылымрэ щымыткIу бгыщхьэм. Бгыщхьэр зыми ттрихыфын си гугъэкъым.
– Абы ущыпсэу хъурэ?
Уэзырмэс жэуап къитакъым, е сэ зэхэсхакъым абы и псалъэр.
Мазэр бгым къыкъуэплъащ. Абы и нэху мащIэм хэслъэгъуащ Уэзырмэсрэ Чэбэхъанрэ – я Iэ зэрыубыдауэ бгы джабэм кIэрыхьат, бгыщхьэм ихьэн мурад ящIа хъунти.
– Ныжэбэ жэщыр зыми ттрихыфынкъым! – зэхэсхащ пщащэм и макъыр…
Гуауэщхьэуэ сыхъуауэ, жыгей щIагъым сыщIэсщ. Зейдэт сигу къэкIыжыххакъым – зызудыгъуауэ сэлэтхэм сащыбгъэдыхьэми, чыцэм сыщыхэсми, нэпсыр щыщIэзгъэкI дакъикъэми. Лъэныкъуэ езгъэза хуэдэт си фIылъагъуныгъэр, дунейм темытыж хуэдэт ар си дежкIэ, къэхъункIэ хъунур зыщIэр хэт: ар Зейдэт имылъагъумэ, нэхъ къэсщтэнут, сызыхуейр арат. Дауи, арагъэнщ ар си нэгу къыщIыщIэзмыгъэхьар, си гуи къыщIэзмыгъэкIыжар…
Къэзгъэзэжри, Аджыкъу жесIащ топыр псыкъелъэм ищхьэкIэ зэрыщагъэувынур. Нэхущым къыдэуэнкIэ зэрыхъунуми щыгъуазэ сщIащ.
– Абы сыщыгъуазэщ, – игу зэгъауэ жиIащ Аджыкъу. – Куэдрэ укъэтащ. Сэлэтхэр игъэщхьэрыуэн щхьэкIэ, Алия зигъэIэуэлъэуащ, кIиящ, гуоуащ, яхэхъуэныхьащ. ФочкIэ къыкIэлъыуащ.
Фоч уэ макъыр зэрызэхэсхар жесIащ Аджыкъу – псым сыкъызэпрыкIыжат абы щыгъуэ, сыщIэгувар Уэзырмэсрэ Чэбэхъанрэ сарихьэлIати аращ.
– Щыхьрэ пцIащхъуэрэ, – пыгуфIыкIащ Аджыкъу. – ЩIалэ лъэрызехьитI-щы якIэщIэутIыпщхьэн хуейщ – я топыр псым хрырадзэ.
Тхьэм ищIэнщ къызыхэкIар, асыхьэтым сигу къихьар Аджыкъу жесIащ:
– Хэт Тыркум мэIэпхъуэ, я лъапсэр къызэранэкIри. Хэти зауэурэ псэр ет. Хэкум имыкIын мурад зиIи щыIэщ. Бгым къикIрэ Iэщэр ягъэтIылъмэ, псэупIэ иратынущ апхуэдэм. Нэхъ жыжьэ плъэф си гугъэщ ахэр. Дэ нэхърэ нэхъ губзыгъэу къыщIэкIынкIэ мэхъу ахэр. Iэщэр зыгъэтIылъхэр бэлыхь хэмыхуэнри хэлъщ, мыхъуми, псэууэ къэнэнщ, къащIэхъуэну щIэблэхэми гъащIэ гуэр къаритынщ, мафIэм къелынкIи угугъэ хъунущ.
Аджыкъу си псалъэр къызэрыфIэIуэхушхуа дэслъэгъуакъым. ЗаулкIэ гупсыса нэужь, къызжиIащ: 120 Прозэ
– СощIэ, бжьэдыгъухэми, натхъуэджхэми, нэгъуэщI лъэпкъхэми ящыщ куэд япщхэм едаIуэри, пащтыхьым и дзэпщхэм кърагъэлъэгъуа щIыпIэм Iэпхъуащ. Хэт зыщIэр абыхэм къехъулIэнур? Бгъэм и нэр жан дыдэщ, уафэм къеплъыхкIэ абыи ищIэркъым гъэмахуэмрэ щIымахуэмрэ къехъулIэнкIэ хъунур. Дунейм дехыжа нэужьщ захуэр къыщытщIэнур. Языныкъуэхэм жаIэнущ дыщыуауэ, языныкъуэхэм нэгъуэщIщ къаухэсынур… Ди ужь къихъуэну щIэблэм щхьэкIэ гъэрыпIэм дихьэн хуейуэ жыбоIэ уэ. Захуэр хэт зыщIэр, сыт зытедубыдэн хуейр: ди щхьэр яхуэдгъэтIылъу, я IэмыщIэ зитлъхьэн хуей, хьэмэрэ ди адэжьхэм я уэсятым дытебэкъукI мыхъуну ара? Уи щхьэр зэ бгъэлъахъшэмэ, ныбафэкIэ узепщыпщэу укъэнэнкIэ хъунукъэ? Сэ сщIэр зыщ: цIыхум и унэр ихъумэжын хуейщ, лъэпкъым – и хэкур. Абы дытетащ игъащIэм, иджыри дытетынущ!
СыкъэхыщIауэ къысщыхъуащ, Аджыкъу и псалъэр щызэхэсхым: хъуэпсэгъуэтэкъым дэ къытщIэлъыр, хэплъэгъуэ фIэкIа!
– Плъэгъуа, Екъуб, ахэр зэрызгъэщтар! Хьэдзыгъуанэ хуэдэ зэхэзежэ сщIатэкъэ! Уи нэ къыхуикIмэ, иджыри зэ сахэуэнщи, хьэжэпхъажэ зэтесщIэнщ, – жиIащ Илья.
КъызэфIэувэри, ар нэпкъым щхьэщыхьащ, и макъым къызэрихькIэ яхэгуоуащ сэлэтхэм:
– Ей, лъапэкIэрыхъхэ! Псым фыкъызэпрыкIи, ди деж фыкъакIуэ. Ди деж фыкъакIуэмэ, фи щхьэр хуит хъунущ, фытыншыжынущ. Урыс куэд къытхыхьащ дэ, щIыр довэ, досэ, дызэнэзэпсэщ, фи пащтыхь Алексашкэ и ней къытщыхуэ!
Ар зэгуохэм я деж сыкъикIыжа къудейщ сэ, сакIэщIэпщхьэри, я тIасхъэ щIэсхащ, арагъэнт Илья си гум къишхыдыкIауэ къыщIысщыхъуар. Илья нэхъри тезгъэгушхуащ:
– Ятетхъуэ, Илья, ятетхъуэ, уи жьэм ущымысхь!
Псым адрыщIкIэ ис сэлэтхэм къыпадзыжаIакъым, щымт.
ЗаулкIэ зиIэжьэри, аргуэру яхэгуоуащ. И жьэм къихьыр ятритхъуащ – пащтыхьым деж къыщыщIидзэри, пащтыхь гуащэм деж нэс! Алексашкэ и фызыр нэмыцэпхъущ, яхэкIиящ сэлэтхэм Илья. Къэхьпэщ ар, жиIащ, зыгъэлъхуар и лIыракъым, Iэджэм яхухэтащ…
– Сыт абы жиIэр? – къызэупщIащ Сэлихь.
Шапсыгъхэр хъуанэцIанэкъым, апхуэдэ хьэл яIэкъым.
Сыдыхьэшхри, жысIащ:
– Пащтыхьми, абы и щхьэгъусэми яхущIетхъуэ Илья, йохъуэн.
Сэлэтхэр фочкIэ къытхэуащ, шэр фийуэ тщхьэщылъэтащ.
Илья шы щыщ макъ зищIащ. Псым адрыщIкIэ щызэхэт шыхэр къыдежьууащ абы. Илья къыдбгъэдыхьэжащ, пыдыхьэшхыкIыурэ:
– Нэху щыху згъэтыншынкъым ахэр, я нэбдзыпэ зэтрезгъэлъхьэнкъым. Уемыжьэж, Екъуб, си щхьэгъусэм махъсымэ, лы гъэжьа къытхуихьынущ, ди нэгу зедгъэужьынщ ныжэбэ, – жиIащ Илья.
– Хьэуэ, унэм секIуэлIэжын хуейщ, – здакъым сэ.
Илья къызэрылъэлъащ:
– КъызэрыпшагъащIэр сщыгъупщэжати! КIуэ, жэрыгъэкIэ кIуэж уи нысащIэм деж. Ауэ пщэдджыжь ухэмыжае. Пщэдей лъыгъажэшхуэ дыхэтынущ.
Ар жери, Илья жор ищIащ.
Джабэм сыкъыздехыжым, цIыхухъу гуп сарихьэлIащ. Ахэр Уэзырмэс къетIысэкIауэ зэхэст. И шыкIэпшынэри IэщIэлът джэгуакIуэм. Абы Бзиикъуэ зауэм траусыхьа уэрэдыр къыхидзащ. 121 Прозэ
Мы тхыгъэм къеджэм гу лъитагъэнщ диным зыщIыпIэ дежи сызэрыщытемыпсэлъыхьым, тхьэм и гугъуи зэрызмыщIым. Диныр Iумпэм сщIыуэ е тхьэр си фIэщ мыхъуу аракъым я гугъу щIэзмыщIыр. Троицкэм сыщыдэсам ди унэм щIэт зэпытащ тхьэнапэр, абы бгъэдэувэурэ ди анэм жор ищI и хабзэт, ар зэи зыщигъэгъупщэртэкъым. Ар иджыпсту сигу къыщIэкIыжар сыбзыщIынкъым: Уэзырмэс къетIысэкIа гупыр зригъэдаIуэ уэрэдым къыхэкIагъэнщ. Абы и уэрэдым къыхэзубыдыкIащ:
ЩэрэлIокъуэхэ, дыгъужьыжь хабзэщи, мэзеуэ,
ГущIэгъуншэ защIэщ, къыпщысхьынукъым,
Аращ ахэр шапсыгъхэм щIызыхахуар…
Мэзым жьынду джэ макъ къыхэIукIащ. Ар щызэхэсхым, си нэгу къыщIыхьэжащ ди жылэжьыр, сигу къэкIыжащ тхьэнапэм бгъэдэт цIыхубзхэр – иувыкIауэ жор ящI, тхьэ йолъэIу. Си акъылым къимытIасэми, щIыфэкIэ зыхэсщIэ хъунт тхьэр…
Сэри, Аджыкъуи, Уэзырмэси, иджыпсту жей Iувым хэт сэлэтхэми псэ тIутт, лъы дгъэжэн щхьэкIэтэкъым дунейм дыкъыщIытехьар, итIани, щIэтчэркъым – лъы дгъэжэным дыкъыхуалъхуа хуэдэщ. Тхьэр бгъэпэжынумэ, лъы бгъажэкIэ къохъулIэрэ ар? Зы цIыхум илъ къудейкъым ягъажэр, лъэпкъ псом лъапсэкIуэдыр къыхуагъакIуэ. Абы фIэкIа гъуэгурэ хэкIыпIэрэ умылъагъумэ, итIанэ лъыи пхуэгъэжэнущ, леи зепхьэфынущ, – абы фIым ухуишэнумэ. Ухуишэнукъым, уигъэщхьэрыуэн фIэкIа. Гъуэгу мыгъуэщ абы узытришэнур…
Щхьэгъубжэм нэху къыдедз. Унэм сыщIыхьэжащ. ПлIанэпэм дэт тахътэм Закир щыжейрт. Зейдэт къыспэплъэрт. Сыкъыщилъагъум, къысщыгуфIыкIащ. Срищыпэлъагъущ жыпIэнт! И нэбдзыпэ зэтрилъхьакъым, сыкъэтыху.
Псори зэпэсплъыхьащ: Закири, ар щыжей тахътэри, абдеж блыным фIэлъ алэрыбгъу къуэлэнри, лы жьэрымэ къызыдих жьэгури, си тхылъхэм ятридзэ нэху мащIэр къызыпих пхъэ уэздыгъэри, си щхьэгъусэм и нэ къилыдыкIхэри – защызгъэнщIыркъым, соплъри. Абы нэхъ гухэхъуэгъуэ къозытын щыIэ, аракъэ псом нэхърэ нэхъыщхьэр – уи щхьэр псэууэ, уи унэ укъихьэжамэ!
Зейдэт Iэнэ лъакъуищыр къигъэуващ. Iэнэм дыпэрытIысхьащ. Сигу ирихь защIэщ Iэнэм телъыр: лы гъэва, бжьыныху шыпс, шыбжий сыркIэ зэхэщIауэ, джэдыл, дэ купщIэри щIыгъужу, нартыху пIастэ, кхъуей. Псынэпс щIыIэ дыдоф а псом. Шхэн щыщызгъэтыр Зейдэт сыщыщытхъум дежщ. Зейдэт Iэнэр Iуихыжыху, жейм хэт Закир сыбгъэдэкIуэтащ, щIакIуэ теубгъуати, ар зэзгъэзэхуэжащ. ЩIалэ цIыкIур Iуэщхъурти, зы псалъэщ зэхэсщIыкIар: «Екъуб». Закир зыми сыпищIыртэкъым сэ, сызыхилъхэ щыIэтэкъым. Жейм здыхэтым си цIэ къыщриIуэкIэ, щIалэ цIыкIум фIыуэ сыкъелъагъу, дауи. Ар шэчыншэщ. Шэчыншэщ щIалэ цIыкIур сэри фIыуэ зэрыслъагъур. Хабзэм къыхэсхауэ аратэкъым Закир къан щIэсщIар – ди псэр зэкIэрыпщIати аращ. Закир аргуэру Iуэщхъуащ. ЩIалэ цIыкIум зыхуэзгъэщхъащ: ар иджы зэджэр и анэрат…
Закир дигу хуэзэгъа нэужь, дыгъуэлъыжащ. Зейдэт зыкъызикъузылIащи, къызоIущащэ…
Мазэм и нэхур щхьэгъубжэм къыдидзащ. 122 Прозэ
– Къуэ пщыкIутI уиIэнущ уэ, – къызжеIэ Зейдэт, си щхьэм Iэ къыдилъэурэ.
– Жей, – сэри седэхэщIащ Зейдэт, лэгъунэм сыкъыщыщIэкIым.
ПщIантIэм сыдыхьэри, мазэм сыхудэплъеящ. КъуийцIыкIу шэщым зэрыщыIэуэлъауэр зэхэсхащ – шэщыбжэм къелъэкъуауэрт. Мэзым мэ гуащIэ гуэр къыщIех, щIыпцIэм къыхих мэри къысщIехьэ. Сигу къэкIыжащ Аджыкъу жиIауэ щытар: «Къуитху сиIащэрэт иджыри». Зыри жей хъунтэкъым мы мазэгъуэ жэщым. ПщIантIэм сыщыгувауэ сыщIыхьэжащ лэгъунэм. Жэщыбг хъуами, жейм дезэгъакъым Зейдэти сэри.
Нэху зэрыщар къыщытщIар Аджыкъу и джэ макъ къэIуа нэужьщ:
– Екъуб!
БжэщхьэIум сытеуващ. Мазэр еIэжа щIыкIэтэкъым, нэхущым
нэблэгъами. Аджыкъурэ Зарэрэ хэслъэгъуащ нэхущ кIэхум. ТIуми фоч яIыгъщ. Долъей-допкIейри, абыхэм ябгъэдэтщ Бибэ, зыгуэрхэр къибжу. Зарэ хъыджэбз цIыкIум хуохъущIэ: «ЩIэчэ!» жриIэ хъунщ.
Зейдэт седжащ:
– Къэтэдж.
Зейдэт зихуэпэху, Закир щIакIуэр теслъэфри къэзгъэушащ. Ерагъмыгъуейуэщ къызэрызгъэушар, и адэм и цIэ измыIуатэмэ, къысхуэмытэджынкIи хъунт. Фочыр си плIэм издзэри, пщIантIэм сыдыхьащ. Закир си ужь къиуващ. Зарэ Бибэ зэрыхуэмыарэзыр солъагъу. Аджыкъу фочым зытригъэщIауэ щымщ. Гъуэгу дытехьэ фIэкIа пщIэнтэкъым асыхьэтым. Зейдэти щIакIуэ зытриубгъуащ.
Зейдэт, Бибэ, Закир сымэ мамкъут пабжьэм хэдгъэпщкIуэн мурад тщIащ – абыкIэ кIуэн хуейкъым сэлэтхэр, ягу къэкIынукъым. Зейдэт сеплъащ. «Сыздэшэ, гъусэ сыфщI», – арат абы и нитIым къызжаIэр.
– Уэ Бибэрэ Закиррэ уакIэлъыплъын хуейщ, уи нэIэ ятумыгъэкI, – жысIащ. – Мамкъут пабжьэм фыхэс, дэ дыныфлъыгъуэзэху.
Зейдэт къыспэрыуакъым, Бибэрэ Закиррэ я Iэр иубыдри иришэжьащ. Пшагъуэм хыхьауэт ахэр къызэрысфIэщIыр.
Илья и топыр Iуащхьэм тетти, ар щагъауэм Iэхэлъахэр къызэщIигъэстащ.
А жэщым къэхъуа псом я гугъу фхуэсщIынкъым. УIэгъэ сыхъури, слъэгъуари мащIэщ. А мащIэри си нэгу щIэтщ иджыри къэс, си гум илъ зэпытщ, сыщыжейкIэ сыIуэщхъумэ, Аджыкъу, Зарэ, сэ Илья дыщыбгъэдыхьам абы пщIэнтIэпсыр ирикъуэкIырт: топыр мывэ хъурейкIэ еузэдри яхоуэ, и щхьэгъусэм хуэгубжьурэ: «Мывэ сыщумыгъащIэ!».
Дыгъуасэ сызэплъэкIуа топым и макъ къэIуртэкъым: Аджыкъу и щIалэхэм псыкъелъэм ирадзыха хъунт ар. КъуажэбгъумкIэ фоч уэ макъ къиIукIырт.
Сэлихьи нэгъуэщI щIалэ зыбжани гъусэ къытхуэхъури, джабэм дехащ, псы икIыпIэм деж дыщигъуэлъыкIащ. Сэ Iуащхьэ къуагъым зестащ, Аджыкъурэ Зарэрэ я фочыр зэпыуркъым – трагъапсэри, мауэ. Псым адрыщIкIэ Гайворонскэр къыщыслъэгъуащ. КIийуэ яхэтщ сэлэтхэм, ахэр къызэщIиIэтэн мурад ищIа хъунщ. Сигу къэкIащ: зауэр и кIэм нэблэгъащ, ар щиух махуэм зригъэукIыну зыми и нэ къикIыркъым – аращ, дауи, къыщIыдэмыбгъэрыкIуэр – удзыпцIэм хэлъщ, ныбэгукIэ хэгъуэлъхьауэ. Ди шэр нэхъ кIащхъэ щыхъунум поплъэ. ИужькIэ зэрызэхэсхыжащи, полковник Офрейни адрей офицерхэми я пщIыхьэпIэ къыхэхуакъым ерыщу къапэувыжыфынIауэ.
Зыгуэр къызбгъэдэлъадэри, щIым зыхидзащ. Зейдэтт ар. 123 Прозэ
къигъэIужыркъым. 124
IукI!
– Бибэрэ Закиррэ дэнэ къыщыбгъэна?
– ЗгъэпщкIуащ. Сэлэтхэр къуажэм ныдыхьащ. Мэзым ныпхрызышар Кнышщ, – жиIащ Зейдэт, бауэкIэщI хъуауэ.
– IукI! IукI мыбдей! – сыхуэгубжьащ Зейдэт. – ИкIэщIыпIэкIэ Зейдэт и нэр къыстриубыдэри къызэплъащ. Мыбдеж къыщыхъу псори сщыгъупщэжауэ, си Iэр и дамэм теслъхьащ. Сэр фIэкIа зыми емыплъ къысфIэщIырт ар, ауэ дакъикъэ дэкIатэкъым абы и нэм зыри зэрыIэщIэмыкIым гу щылъыстам.
Илья и топым и бзэр иубыдащ – гыныр къыIэщIэуха хъунт. Сэлэтхэр зэрыгъэкIийуэ псым къызэпрокI. Псым хэджалэр мащIэкъым: е мэцIантхъуэ, е, шэ къатехуауэ, я псэм йоджэ. Хэти уIэгъэ хъуащ. Псым хэджэлар ирехьэх. Ди фочауэхэм я макъ зэзэмызэщ – куэд тхаукIыкIащ.
– Еуэ! Уащымысхь! – мэкIий Зейдэт. – Яхэуэ псынщIэу!
Сэлэт зыбгъупщI мэхъу дэ къыдэбгъэрыкIуар. Кожевниковыр япэ итщ. Абы и бгъэм езгъэпщащ си фочыр, ауэ кIакхъур щIэсчакъым: сыкъицIыхужа къысфIэщIащ, сыщыIуплъэм, къысщыгуфIыкIауи къысщыхъуащ.
Сэлэтхэр иувыкIри, фочышэр къыттракIутащ. Къамэхэр кърахри, ди щIалэхэр ебгъэрыкIуащ сэлэтхэм.
Зейдэт, и щхьэр удзыпцIэм хуигъэщхъащи, зы макъи – Сыт ар? – сыкъэгужьеящ сэ. Фочыр згъэтIылъри, Зейдэт зезгъэгъэзащ – и псэр хэтыжтэкъым абы. Шэр зытехуар къэсщIэным сыхунэсакъым, сэлэтхэр къызбгъэдэлъадэри. Абыхэм ящыщ зы фоч лъэдакъэкIэ тIэунейрэ къызэуащ.
АдэкIэ къэхъуа псор къысхуэщIэжыркъым. Си щхьэр мэуназэри, къысщыщIари сыздэщыIэри къысхуэгубзыгъыжыркъым, хъарпшэрущ псори зэрыслъагъур. Спэмыжыжьащэу Зарэ зэрызблэжам гу лъыста си гугъэжщ, абы и ужь итауэ къысфIощIыж Аджыкъу. Сэлэтхэр зэрызэрыгъэкIийри зэхэсх хуэдэщ. И макъ къызэрихькIэ хъуанэурэ мэзым щIож Илья. Зыгуэрым сиудыныщIэ хуэдэщ, къызжиIэри зэхэсщIыкIыркъым – шапсыгъыбзэкIэ хьэмэрэ урысыбзэкIэ? Си нэр къызэтесхри къэслъэгъуащ унэ ныкъуэсхэм ящхьэщыт Iугъуэр. Аджыкъу и унэм фоч уэ макъ къыщIоIукI. Ари къысфIэщIагъэнущ, Iуащхьэ къуагъым сыкъуэлъти. Щыслъэгъуар унэм сепщылIэжа
нэужь хъунщ. Зейдэт и хьэдэр здэслъэфри щIэслъэфри сщIэркъым. Фельдфебелым сыщымысхьатэмэ, Зейдэт псэууэ къэнэнкIэ хъунт. Си зэранщ, жызоIэ, Зейдэт шэ къызэрытехуар. Схуэхъумэн хуеящ ар, ауэ ар схузэфIэкIакъым сэ, езым сыкъихъумэн щхьэкIэ пщIантIэм къыдэжри, къыскIэлъысащ. Си нэгу къыщIохьэж: Шумахуэ и хьэдэм бгъэдэсщ Сурэт. Ноби слъагъу хуэдэщ ди унэр зылыпщI мафIэм и бзийр. Ди шыщIэр, КъуийцIыкIу, шэщым къыщIэлъэтащ, шэщыбжэр Iуиудри. Сэлэтхэм закъригъэубыдакъым шыщIэм, иужь ихьати. Жыг хадэр ираупщIыкI сэлэтхэм. Зари къаукIат, абы бгъэдэс Аджыкъу къыщылъэтри, къамэкIэ епыджащ къыщхьэщыувауэ къыжьэхэплъэ сэлэт щIалэщIэм. Абы и гъусэ сэлэтхэр къытезэрыгуащ Аджыкъу, фоч лъэдакъэрэ мыжурэкIэ къеуащ. Зейдэт къаукIа нэужь, Едыдж сепщылIащ – лъы зэпцIыжам хэлът ар. Ара хъунщ си нэгу щIэкIар – къысхуэгубзыгъыжыркъым. Зейдэт и хьэдэр къэзгъуэтыжын хуейти, слъагъуж щымыIэми, ныбэгукIэ сызепщыпщащ. Сыздэпщым, мывэ Прозэ
солъэпауэ е хьэдэ срохьэлIэ. Сыдэплъеймэ, Iугъуэ фIыцIэм уафэр исеящ. МафIэ бзийр къызжьэхолыдэ, си щхьэцыр елыгъуэ, си Iэми си нэкIуми къопхъуэ, ауэ сэ уз зыхэсщIэжыркъым, Iугъуэр си Iум из
хъуащи, сыпсчэ зэпытщ, слъагъужи щыIэкъым, си нэр Iугъуэ пщтырым щIисыкIащи. ШыкIэпшынэ макъ къэIуащ. Уэзырмэсрэ Чэбэхъанрэ къысIэщIэлъэгъуащ. Дамэ къатекIэу, уэгум ихьэжауэ къысщыхъуащ ахэр. ИтIанэ сыIуплъащ Кожевниковым и нэкIум – хьэмбыIу зищIауэ къысщхьэщыст ар.
– Зиусхьэн! А зиусхьэн!
Гъуэгум зыкъыщысщIэжащ – гум срагъэгъуэлъхьауэ зыщIыпIэ сашэрт. Хьэмэрэ уанэгум срагъэтIысхьауэ сышут? Си щхьэр унэзащ аргуэру, зыкъыщысщIэжар уэшх къыстешхэ хъуа нэужьщ. Шэтыр бжэIупэм деж сыщагъэгъуэлъащ. Шэтырым къыщIэIукI псалъэмакъыр зэхызох, абы къыщIэкIри зыгуэр къызбгъэдыхьащ.
– Феплъыт, зиусхьэнхэ: бгым пшэ фIыцIэ щхьэщылъщ! – зэхэсхащ шэтырым къыщIэкIахэм ящыщ зым и макъ.
НэгъуэщI зыми жиIащ:
– Бгыхэр дзэм къахэплъэн я жагъуэщи, аращ пшэ фIыцIэкIэ зыщIызэщIауфар.
– Узахуэщ, граф!
– УIэгъэ хъуа лIыхъужьыр дауэ щыт? Зыкъевгъэгъазэ абы, ирелъагъу псори!
къысщыхъуащ зэхэсхар.
– Си сэлэтхэм яхьынщ ар, зиусхьэн, – Офрейн и макъыр арауэ Си щхьэр къаIэтри, щабэ гуэр къысщIадзащ.
– Зиусхьэн поручик! Зэхэпхрэ пщышхуэм и унафэр?
Си нэр къызэтесхри, сурэткIэ сцIыхуауэ щыта пщышхуэ Михаил сыIуплъащ. НатIабгъуэт ар, и къуэшми хуэдэу. И жьакIэ кIырыр и бгъэгум нэсырт. Къэзакъ пыIэ къуацэр щхьэрыгъэсауэ, къызэплъащ пщышхуэр.
– ЗыдэбгъуэIарэ, поручик? Сыт ухуэдэ иджыпсту?
КъысфIэщI си гугъа щхьэкIэ, нахуапIэщ слъагъур: пщышхуэмрэ абы щIыгъухэмрэ я пащхьэ силът сэ. Зыгуэр къезгъэжьати, псчэр къысщыхьэри, стеужыху зысIэжьащ. Псчэр увыIа нэужь, си щхьэр къэсIэтащ.
– Уэ улIыукIщ! – жысIащ сэ пщышхуэм и пащхьэм сыздилъым, нэкIэ сшхыуэ сыIуплъащ абы. – Уэ си щхьэгъусэр къэбукIащ…
– Ар мэIуэщхъу! – жиIащ абдеж щытхэм ящыщ зым.
– Сэ гъэрыпIэм сисакъым, – си псалъэм пысщащ сэ. – Фэ зыкъэмынэ фылIыукIщ!
Си щхьэр уназэри, зыкъыщысщIэжам зэхэсхащ псори иувыкIауэ тхьэ зэрелъэIур. Сэлэтхэм я пащхьэм иувауэ, къокIукI-нокIукI щоджэнхэр. Ныпхэр яIэтауэ зэхэтщ. Iуащхьэм тетщ пщышхуэмрэ генералхэмрэ, Iуащхьэ лъапэм щызэхэуващ офицерхэр, абыхэм яхэтщ Аущ Джэрджий и нагъыщэхэмкIэ зыхуэупсахэри. «Уэращ зи фIыщIэр, ди Тхьэшхуэ!» – щIачэркъым. Топхэр драгъэуей, абыхэм бгыр къаподжэж. Топхэм я макъыр зэпыуркъым.
Пщышхуэм и Iупэр зэтехьэжыркъым: нобэ къыщыщIэдзауэ тхыдэм къыхэнэнущ ар, дзэпщышхуэущ къызэрыхэнэнур – аращ щIэгуфIэр. Офицерхэми я IутIыжщ – текIуэныгъэр я Iэрылъхьэщ, IэджэкIэ къахуэупсэнущ. Сэлэтхэри мэгуфIэ зауэ кIыхьыр икIэмикIэжым зэриухам щхьэкIэ – я щхьэр къыхахащ абы, псэууэ къызэ- 125 126
Прозэ
тенащ. Псори нэщхъыфIэщ, гуфIэгъуэм зэщIищтащи, дамэ къатекIа хуэдэщ. Пщышхуэм и дзэм я гуфIэгъуэ махуэми, шапсыгъхэмрэ убыххэмрэ я махуэ мыгъуэт…
Уэшхыр теуащ, пшэ зэхуакум дыгъэр къыдэплъащ. Шым шэсри, уанэгум зыщригъэщIеикIауэ, дзэ пащхьэр зэхекIухь пщышхуэм, и жьэр увыIэркъым:
– Пащтыхь дотэм и цIэкIэ сынывохъуэхъу! ЛIыгъэ зефхьащ, фи къулыкъум фыхуэпэжщ, дыкъэвгъэщIэхъуакъым!
Хъуэхъу Iэнэм бгъэдэтIысхьащ пщышхуэр, и Iужажэхэри къетIысэкIащ. Пащтыхьым хурагъэхь тхылъым къызэреджэр зэхэсхащ: «Зи щIыхьыр лъагэм хъыбар удогъащIэ Кавказ зауэм кIэ зэреттамкIэ. Ди IэмыщIэ идмылъхьауэ зы лъэпкъи къэдгъэнэжакъым. Тхьэм и фIыщIэщ ар…»
Сызэдзэкъэн къысхуахьащ сэлэтхэм. Абыхэм яхэслъэгъуащ сэлэт фащэ тIорысэ зыщызытIэгъэжа Кнышевыр. И нэ щIыхуитIыр мэупIэрапIэ. ЗезгъэзэкIащ, абы сыIуплъэфыртэкъыми. Сэлэтхэм къызэрызжаIамкIэ, Илья и топыр бгым дэкI дзэм къахидзэри, езыр псэууэ яIэщIэкIащ. Зы щIалэ цIыкIурэ зы хъыджэбз цIыкIурэ шапсыгъ къуажэм пэмыжыжьэу къызэрыщагъуэтари къызжаIащ сэлэтхэм. Хъыджэбз цIыкIур офицерхэм ящыщ зым иратащ, щIалэ цIыкIур нэгъуэщI гуэрым зриубыдылIащ. Бибэрэ Закиррэ хъунт ахэр. СыщIэупщIэным сыхунэсакъым, си щхьэр къэкIэрахъуэри.
Зы махуэ дэкIри, Гагрэ быдапIэм сашащ, къызэIэзэу щIадзащ. Ар згъэщIэгъуакъым: арат ди дзэм щыхабзэр. УкIкIэ зи унафэр ящIами йоIэзэ япэщIыкIэ, абы зыгуэр зыдигъуэу гу лъатамэ. Ягъэхъужри, итIанэщ кIапсэ лэрыгъур и пщэм щрадзэр. Сэ згъэщIэгъуар нэгъуэщIщ: пщIэ лей зыхуэфащэ гуэр хуэдэ дохутырхэр къызэрызэлIэлIарщ. Абы и щхьэусыгъуэм сыщIэупщIати, къызжаIащ езы дзэпщышхуэм апхуэдэ унафэ зэрищIар: цIыхум яригъэлъагъун хуейтэкъэ гущIэгъу зэрыхэлъыр. Ажэгъафэщ дунейр зи IэмыщIэ илъхэр! Ажэгъафэ фаджэхэщ!
Зауэр увыIауэ дэнэкIи щагъэIуами, увыIатэкъым зауэр иджыри – хьэкIувхэм зыкъатакъым, дзэм къыпэщIэтщ. Си лъэм сызэрихьэу щытатэмэ, сыкIуэсэнти, сахыхьэнт абыхэм, садэзэуэнт. Сыт си Iэмалт: сыпщтырт иджыри, мафIэ зыщIэнам сыхуэдэт. СыкъыщызэфIэувэжам щыгъуэ дзэм къапэувауэ къезауэхэм кIэ иратакIэт.
Шэджагъуэ гуэрым, сыжеяти, сыкъэушыжа нэужь гу лъыстащ зыгуэр къызбгъэдэтIысхьауэ къызэрызжьэхэплъыхьым. Офрейнт ар. КъызбгъэдэтIысхьащи, сызэпеплъыхь, си узыншагъэм къыщIоупщIэ.
– Лъэхъуэщым сынэбгъэсын щхьэкIэ укъыщIыскIэлъыкIуар? ПщIэ къысхуэпщIащ! – жысIащ сэ.
Гукъанэ къысхуищIакъым абы, къыздэуэршэращ. СодаIуэри, си фIэщ хъуркъым. Сыхъужа нэужь, зызагъэгъэпсэхун мурад зэращIари, дзэм сыхыхьэжынумэ, къызэрыспэрымыуэнури къызжиIащ Офрейн.
– Дауэ ар къызэрыбгурыIуэнур? – сыщIэупщIащ.
КъысщыгуфIыкI зищIащ абы, и жагъуэ ищIакъым си нэщхъыр зэрызэхэслъхьари. Куэд къысхуригъэкIуэкIащ, седаIуэ-семыдаIуэми. КъызгуригъэIуащ къысхуагъэгъуну сылъэIуэн фIэкIа нэгъуэщI зэрыхэмылъыр. КIэщIу жыпIэмэ, си щхьэр къэзгъэпцIэжын, хьэхэбасэ сыхъун хуей къудейщ хэлъыр. Дзэм сыкъызэрыхэкIуэсыкIар ягу техуэ хъунтэкъым пщышхуэми нэгъуэщI гуэрхэми. Урысыдзэм офицер хэкIуэсыкIын хуейкъым. Псори къысхуагъэгъунут, тобэ къэсхьыжатэмэ, сщIам сыхущIегъуэжатэмэ. Ерыщ семыкIуэмэ, си жьэр Прозэ
субыдмэ, къулыкъукIи сыдрагъэкIуэтеинут, ахъши къызатынут, лIыщхьэхэм я нэфIи къысщыхуэнут. А псор къыщызиIуэкIым, Офрейн сыщIэгубжьащ, тезмытхъуа къэзгъэнэжакъым, и щхьэр щIихын хуейуэ жесIащ. Ар зыуи къыщыхъуакъым Офрейн, шэнт щхьэгуэм зэрытесщ, зигъэхъеякъым, и нэр игъэупIэрапIэ фIэкIа. Зыгуэр къыспидзыжащ. АфIэкIа схуэшэчыжакъым: и нэкIум сиуэри, шэнтым къезудыхащ…
зезгъэщIыжынкъым. Сакъыщыхуэмыгъэшым, унафэ къыстращIыхьащ, сагъэтIысакъым. Сыбыр сагъэкIуащ, зэи къэзгъазэ мыхъуну.
КIыхь * * *
МахуитI-щы дэкIмэ, Енисейск сыкIуэнущ, мы лъахэр збгынэнурэ. АдэкIэ, Закиррэ Бибэрэ я лъэужь сытехьэну яужь ситынущ. Къуажэр здиса щIыпIэм сыкIуэкIэ мыхьэнэ иIэкъым – пабжьэм зэщIищтэжащ ар, дауи.
Зейдэт си нэгу щIэкIыркъым. ИгъащIэкIэ слъагъужынукъым ар, сыпыкIащ, итIани, и гуфIэкIэри, и дыхьэшх макъри ноби зэхэсх хуэдэщ. Зейдэт хуэдэу зыри фIыуэ схуэлъагъужынукъым сэ, зыми фIыуэ сыкъилъагъужынукъым Зейдэт хуэдэу. Си нэгу щIэт зэпытщ ар, мылIауэ къысщохъу ноби, абыкIэ шэч щIэсщIым и щхьэусыгъуэр къызгуроIуэ – си щхьэгъусэ хъуауэ щытащ ар. Зейдэти, Зари, адрей шапсыгъ бзылъхугъэхэри дахэкIейуэ къигъэщIат. Ар гум тегъэхуэгъуафIэ-тIэ – апхуэдэ цIыху дахэхэр игъуэ нэмысауэ дунейм ехыжыныр! «ЦIыху псори зы лъэпкъыу щытащ, иужькIэ зэбгрыкIащ армыхъумэ». Куэдрэ сигу къокIыж а псалъэр. МахуитI-щы ипэкIэ щхьэгъубжэм абджыр хэскъутыкIыу сызэхэзых псоми яжесIэн си гугъащ ахэр нэхъ благъэ зэхуэхъун зэрыхуейр. Абджыр схуэкъутакъым, сыкъиуIа фIэкIа… Си Iэр къыхэузыкIри, сыкъызэщыуащ, си гур зыгуэрым икъузу…
Кайсаров Яков и тхыгъэр абдежым щызэпоу.
ЗэзыдзэкIар Хьэмидщ 127 Усыгъэ 128
Усэхэр Руслан * * *
И унэр си адэшхуэм зытета
щIы кIапэм сэ пIейтейуэ сытоувэ.
Джанэбгъэм ещхьу, удзыр итIэтащ,
мыбдеж щежэхри псыхьэлыгъуэр гуфIэу.
Мы щIылъэм гъащIэм щыщу зыщIифар
щищIэнур псыхьэлыгъуэ цIыкIум дэнэт.
И зы уэрэд кIэщI дыдэу жиIэфащ,
здэпIащIэм псыежэхыр къигъуэтыну.
И нэгум шынэр къищу ежэхащ,
зэм-зэмкIэ уафэгъуагъуэмкIэ еплъэкIыу.
Абы си гукъеуэкIэри къыхэщт,
иджы зыхызощIэж а псори лъыкIэ.
ЩIым и мэ гуакIуэм псэр зэрегъэдзэкI.
Солъагъу щымыIэж унэм сыкъыщIэкIыу. Усыгъэ
ЗдэжамкIэ псыхьэлыгъуэр сэ згъэзэнщ,
къыстекIуэ си гурыщIэм сыIэщIэкIыу.
Псы жапIэм мывэ дэлъу къысщыхъуа?
Ар унэ лъабжьэм щыщура си гугъэщ.
СеплъэкIри – пшагъуэ мащIэ къэслъэгъуащ,
ар сыту ещхь уэнжакъым къриху Iугъуэм. * * *
Бауэ макъыр уэгу гъунэм ноIус,
щэхущ ныщхьэбэ дунейр апхуэдизкIи.
Адэжь пщIантIэм си закъуэ сыдэсщ,
мы дунейм щесхьэкIам сегупсысу.
Догуэт, сядэм и макъ зэхэсха,
зыхэсщIа сянэ дыщэм и IэплIэр?
Куэбжэу уафэр, солъагъу, зэIухащ
псэхэр здэкIуэм и пщIантIэм сыдэплъэу.
Сядэ-сянэр къысфIощI зэбгъэдэс,
къаплъэ фIэкI псалъэ закъуи жамыIэ.
КъыщIэкIынкъым ящыхъуу гунэс
мы дунейм сэ зэфIэкIыу щызиIэр.
Зы бадзэшхуэ, кхъухьлъатэу, блолъэт,
сыкъыхешри гупсысэм - йожьэжыр.
Сэ ныщхьэбэ гъащIитIым сыхэтщ,
зыщIэр хэт а тIум щыщу нэхъ пэжыр. * * *
ИгъащIэм фIыуэ солъагъу жыгхэр,
ар къызыхэкIри сымыщIэу.
Сахоплъэ зэрысщIэжрэ пшэхэм,
щызэблагъэкIыу куэд си гущIэм.
Абыхэм я зэхущытыкIэр
гурыщIэу щыIэм я нэхъ къабзэщ.
ИтIани, пшэхэр гъуэгу щытеткIэ,
солъагъур жыгхэр зэрыхъуапсэр. 129 130
Усыгъэ
Зэмыщхь абыхэм я псэукIэр,
я натIэм итри зэхуэмыдэ.
Зым уафэм щамыгъуэт псэхупIэ,
адрейхэр щIылъэм хокIэ быдэу.
БлэкI пшэхэм сэ сахоплъэ кIыхьу,
жыг гъащIэм сегупсыс зэпыту.
Сэ сщIэркъым пшэхэм къыщIакIухьыр,
сэ сощIэ жыгхэр щIым щIыхэтыр. * * *
Жэщыбгым уэшхым къыщIидзащ,
къыщхьэщыкIуатэу си псэупIэм.
Ар пIейтеигъэ зэфэзэщт,
теухьырт псоми и фIэщыпэу.
Нэхущым деж ар ежьэжащ,
къызэпсэлъэкIыу, шхыдэ щIыкIэу.
СфIигъэкIуэда абы зы жэщ
е къызита гурыщIэ Iэджэ?
Ар нэху зэрыщу зэхэкIынщ.
Иреф щIым уэшхыр, зимыгъэнщIу.
Уэшх ткIуэпсхэр дэни епщIэкIынщ,
ткIуэпс къэс дунейр къыпхыпс къысфIэщIу. * * *
Мы дунеижьыр
сужэгъуащ жыпIа?
Си фIэщ ар пщIынкъым,
щIэтщи мыр си нэгум:
тхьэрыкъуэр макIуэ,
хьэуам хуищIу ба,
мэлъатэ зэми,
IэплIэ хуищIу уэгум. * * *
И гугъэр махуэм зэхэкIыху
сытохьэ мэзым щIыхьэ лъагъуэм.
9 Заказ №722 Усыгъэ
Си пащхьэр зэуэ мэхъу нэхъ кIыфI,
щэху гуэрхэр щызэблокI мэз щIагъым.
АрщхьэкIэ гущIэр сыту нэху,
псэхугъуэр нэгум къыщIоувэ.
Тхьэмпэ щхъыщхъ макъыр къежэжьэху,
сфIощI жыг къэсыхукIэ къысхуэгуфIэ.
Хьэуар бгъэм щызу изошэх,
гупсысэ гуэрхэр фIэсщ жыг щхьэкIэм.
Сэ къалэм и мэ къыскIэрех,
тIэкIу соукIытэжыр абы щхьэкIэ. * * *
УекIуэкIыурэ щIы кIапэ ухуэзэнщ,
къекIэрэхъуэкI дунейм щымыщ къыпщыхъуу,
иужькIэ абы хъумэ ухуэзэш,
умыгъуэтыжу, сыт хуэдизри лъыхъуэ.
Абы ущыхуэзар сыт хуэдэ гъуэгут?
игъэтыншакъэ зэ нэхъ мыхъуми уи гур.
ЩIэщыгъуэ мы дунейр ищIыну хэтщ
здэщыIэр зымыщIэж щIы кIапэ цIыкIум.
Емыщхь ар зыми, икIи псоми ещхьщ,
мэпсэу зэрыгумащIэм гугъу дехьыжу.
Ар псэ ешам къызэрыIущIэр зэщ,
иужькIэ а псэ дыдэм щыщ мэхъужыр. * * *
ЗэщIоуфIыцIэ арыххэу уэгу щIагъыр,
зэщIэскъыскъэу дунейр зэм къысщохъур.
Зэрызохьэ, зэпэджэурэ, къуаргъхэр,
зы Iуэхушхуэ зэрахуэ зэщIыгъуу.
Я нэгу кIыфIым хужьыгъэ къыпхощыр,
къакIэрех и мэ гуакIуэри уэсым.
Къытхуахьынур а къуаргъхэм сэ сощIэ,
согужьей, слъагъумэ цIыхухэр зэхуэсу. 131 132
Усыгъэ * * *
Си гъащIэм сегупсысурэ сыкIуэжт,
сымыщIэт сигу щIэныкъуэр апхуэдизу.
Си ужь ноувэ хьэ угъурлы гуэр,
йожэкI, къысщигъэхъуну симыгъусэу.
Си унэр мис, ар ещхькъым къыспэплъам.
Си гъусэм сыIуешэжыр ди куэбжэпэм.
Ар, игу къысщIогъу жыпIэну, къызэплъащ.
Зы псалъэ закъуи къэмыса си Iупэм.
Хьэр къэпсэлъэн къысфIэщIу къызэплъащ.
Ар къыхэкIащ жыпIэнт си сабиигъуэм.
Сыдигъэхьэжри, хуэму ежьэжащ.
Сэ унэ сиIэт, хьэгъуэ ар мылъыхъуэт. * * *
Мо уафэм къыщекIуэкIым
гур пэмыджэж и фIэщу.
Слъэгъуащ уэлбанэ Iэджэ,
дунейр икъутэ сфIэщIу.
Къожажьэ уафэгъуагъуэр,
куэд мыщIэу щыблэ уэнущ.
КъысфIэIуэхужкъым щIагъуэу –
ар хуитщ Iэуэлъэуэнум.
ХузощI итIани фIыщIэ
мо щыблэ къысщхьэщытым.
Ар къыстехуэн къысфIэщIу,
сыщыпсэуарщ нэгу щIэтыр. * * *
КъысфIэщIырт бзууэ щыIэр насыпыфIэу,
насыпри бзууэ сэ щыслъагъут пщIыхьэпIэм.
Сыпхоплъ иджыри уафэм, тхытхыу щIыфэр,
лъэтэнум ещхьу сыщхьэщытщ щыхупIэм. Усыгъэ
Жыг щхьэкIэ къэс полъэт дыхьэшхыу бзухэр,
сагъэлъагъуну зэрылъатэ щIыкIэр.
Си уафэ гъуэгур бзухэм яубзыхур,
сэ зызгъэнщIа я гугъэщ ахэм щIымкIэ.
ЩащIэнур дэнэ бзухэм си гупсысэр,
сащI пэтми иджыпсту тегушхуэгъуафIэ.
Мыпсэуфыну бзухэр къэмытIысу,
псэупIэ сэри схуэмыхъуну уафэр. * * *
СыхуокIуэ сэ шыпсыранэм,
сщIэ пэтми сызэрисынур.
Плъэгъуарэт ар зэрыгъагъэр,
хэпхъа фIэкI умыщIэу пшагъуэ!
Щэху защIэщ абы и гъащIэр,
апхуэдэу щIэсырри къащIэ.
Зихъумэжыну арамэ,
япэу дэщIынур сэракъэ.
Зысхъумэжын хуейт сэри,
ауэ соIэб шыпсыранэм,
сфIэфIщ абы сызэрилыгъуэр.
СщIарэт мы си гур зылъыхъуэр. * * *
Жьы хъуа си жыгым щхьэр изогъэщIыр,
и пкъым щызекIуэр лъыкIэ зыхэсщIэу.
И тхьэмпэ закъуэ щабэу къыстохуэ,
аращ зэрыхъур и гум кърихур.
Зыри естакъым, зыри хуэсщIакъым,
ар хэзысари, уеблэм, сэракъым.
ЩыIэщ ныблэстхъуу сыщыдэкIаи,
къысхуридзыхми щыщ къыпыкIахэм.
Иджы къыпыкIэ абы щыIэжкъым,
нэхъапэм хуэдэу ар Iущэщэжкъым. 133 134
Усыгъэ
А мащIэрати хузэфIэкIыр,
зэхуихьэсащ жыг фо сэ щхьэкIэ. * * *
КIуащ мы махуэ гуэрыр. Сыту кIэщIт.
Уеблэмэ и нэгу сиплъакъым хуиту.
Къыспкърыхьэжыну къыщIэкIынщ
ар нэхущым, си жейр зэпиуду.
Намыгъэсу къэна псалъэм ещхьщ,
гурыIуэгъуэм нэхъ нэхъыбэщ щэхур.
Абы къигъэзэжрэ – е нэгъуэщI
уафэ гъунэр къысхуэзыгъэнэхур?
Псори зэхэкIынщ нэхущым деж,
ауэ нэхъыфIынут зэхэмыкIтэм.
ГурыIуэгъуэ защIэр хъуркъым пэж,
гъащIэр сыт, узыгъэIуэщхъу хэмытым. * * *
Къыкъуоур жьыбгъэр. НапIэзыпIэм
зэхэзехуэн ди ныджэр ещI.
Уэс Iэтэм щIопщэ и фIэщыпэу,
зэщIэзыгъэстым мафIэ ещхьщ.
Къыспожьэ ар, къыспэплъэ щIыкIэу,
и IэплIэ щIыIэр къызешэкI.
КъыщIегъэхьэж си нэгум Iэджэ,
къэкIуэну гуэрхэр нэгу щIегъэкI.
СыкъэкIуэжащ ди псыхъуэ щэхум,
жэщ къэскIэ хъуат абы сепщIыхь.
АрщхьэкIэ сигу щIэныкъуэр сщIэркъым,
зэшыгъуэр сэ къыстокIуэ щIэх.
Хужьщ хъуреягъыр, нэр щIисыкIыу,
мэз лъагэр зиутхыпщIыну хэтщ.
Нэтемыгъахуэу сфIощI зэрыджэр,
уэздыгъэм ещхьу нэгум щIэтщ. Усыгъэ
Мыл пIащIэм щэхуу псыежэхыр
къыщIэпсэлъыкIыу къысщыхъуащ:
«Сыныппэплъат нэхъуейр ижыхукIэ,
гъэмахуэм дэнэ ущыIа?..» * * *
Гъуэгу, гъуэгу, гъуэгу – къоуэ си гур.
Жьэгу, жьэгу, жьэгу – къоуэ си гур.
Гъуэгумрэ гумрэ зэхуокIуэ.
Жьэгумрэ гумрэ зэпокъур.
Къысхуэгъэгъу, сыщалъхуа унэ,
къысхуэгъэгъу, сыщапIа лъапсэ.
Си гугъакъым сыпсэуну,
фи дежкIэ сынэхъуапсэу.
Гъуэгухэм я гугъэр сщIарэт,
мэхъу Iэджэ сщабзыщIахэр.
СыкIуауэ сэ къыщIокIыр,
псэм щыщхэм саIэщIэкIыу.
КъэкIуэнур си гум ещIэ:
зауэм къикIыжым ещхьу,
зэгуэр сынэкIуэжынущ,
уIэгъэхэр згъэхъужыну. * * *
Щыблэ жаIэм – сохъур жыгым ещхь,
ар сэ мыуэ щIыкIэ зыхызощIэ.
Щыблэм зэзэмызэ сегъэIуэщхъу,
уафэм къеуха къысфIэщIу Iэщэ. * * *
Зэгуэр а лъапсэм тезгъэзэнщ,
зэ сыщыIати, си нэгу щIэкIкъым.
И налъэ къэскIэ сыхуозэш,
си адэжь лъапсэр сигу къигъэкIыу. 135 136
Усыгъэ
Абы слъагъу хуэдэщ щекIуэкI псор.
Мес, хьэндырабгъуэ щызолъатэ.
Уэшх къешхмэ – джабэм къежэх псыр,
зиплъыхьу, пщIантIэм къыдолъадэ.
Ар си ныбжьэгъум и пщIантIэжьт,
иджы езыр дунейм тетыжкъым.
ЗыщIар и адэм и адэжт
унэ ду кIыхьым езгъэщхьыжыр.
ЕкIэпцIэ пкъохэр къызэпхощ
ятIагъуэ блыным, дзажэм ещхьу.
ГужьеигъуафIэм изогъэщхь
абы къытеубгъуа унащхьэр.
Зым емыщхь гуэрхэр зыхэсщIат,
сыщыбгъэдыхьэм сэ а унэм.
Абы нэхугъэ гуэр щхьэщытт,
къиубыд къудейуэ уи псэм, уи нэм.
Ныбжьэгъур зыхулъэкIхэм щыщт,
мы унэр сытыт зыхуихъумэр?
А упщIэм уэ си фIэщ умыщI
зэгуэр жэуап иIэнкIэ хъуну. Мазэр игъэпщри сабийм,
ириутIыпщхьащи уэгу лъащIэм,
кIэлъоIэбэжыр абы,
къиубыдыжыну мэпIащIэ.
Йошри, сабийр мэувыIэж,
сэ къысщыгугъыу къызоплъыр.
Хохьэ си лъакъуэхэм хуэш,
мыхъу, сыбэкъуэну сыпылъми.
Сэ хъийм сикIами ярейт,
сыпэрыхьащ Iуэху мытыншым.
Сыкъэмыуштэм арат
мазэр сабийм езмытыжу. Усыгъэ * * *
Зэпсалъэр псыежэхыр сыту куэд,
гъунэншэ уафэм деж къыщыщIэдзауэ.
Яхэту пIэрэ къызыгурыIуэн
и ткIуэпс къэсыху, гум ещхьу, къыщIезауэр.
И мывэ къомми сыт къапхупыхын,
щымщ зэпымычу – къызыхэкIыр къащIэ.
А псори, хулъэкIам, здрихьэхынт,
имыкIым я пIэ мывэхэм нэхъ къащтэ.
Сыт щыгъуи хуэдэу ежэхынущ псыр,
хузэфIэмыкIыу щыIэм игу хигъэщIу.
И нэщхъыр псыежэхым къыслъысынщ,
сыкъищIэу щытмэ мывэхэм садэщIу. * * *
Сыт а псор иджы сэ къызжепIэжкIэ,
си блэкIам схухэхыжынкъым зыри.
Сыхэтами сыпсэуну пэжу,
сыхэхуащ мыхъумыщIэ Iэджэм сэри.
ГъащIэр кIуащ здэкIуэнум, къемыплъэкIыу,
и лъакъуапIэ къэс къринэу си гум.
А лъэужьым япэм псэр есшэкIырт,
изогъэщхь иджы къытенэм щIыгум.
Къызэпхъуэнри сымыщIын си жагъуэ,
псом нэхъыфIу сщIэркъэ сэ уи хьэлыр.
УкъекIынщи нэху ущIегъуэжауэ,
уежьэжынщ, лIэныгъэм сыкъебгъэлу. * * *
Жыгхэр, заущэхури, къэтIэпIащ,
лъым къыхыхьэу къоуэ гъатхэм и мэр.
Зэи къэмыхъуауэ гугъэ сщIымэ,
сыкъыбгурыIуэну, сыт жыпIэн? 137 138
Усыгъэ
Къиури зэуэ, жыгхэр къэгъэгъащ,
хуэдэщ хъуа, лъэтэнум ещхьу, псынщIэ.
Си гум лъагъуныгъэ кIасэ ищIмэ,
сиукIын е гъащIэм хигъэхъуэн?
Мо хужьыгъэ зимыIэжыр щэху,
жьыбгъэм дихьэхауэ, пылъэтынущ.
Гупсэхугъуэ сэ сымыгъуэтыну,
жыгхэм къапыкIэнур къапыкIэху. * * *
Сеплъыхмэ – пшагъуэр къыдокIуей,
зылъэIэс псори псыIэ ищIу.
СымыщIэ сэ сыщIэпIейтейр,
кърекIуэ, сыт абы къызищIэр.
АрщхьэкIэ, къосри, сегъэтхытх,
къыстрегъауэ занщIэу зэшыр.
Сызытет гъуэгум дызодзых,
сыздынэсари сымыщIэжу.
Сэ арыншами сыгуитIщхьитIт,
дунейм и щэхухэм сагъэдзыхэт.
Сэ щIысщигъэпщкIур пшагъуэм сыт
си гурыфIыгъуэ зырызыххэр?
ТегупсысыкIыу арагъэнщ,
къыздимыкIамкIэ мэкIуэж пшагъуэр.
Иджы си нэгу къыщIэхуэу хъуам
сахуэзэшауэ щхьэ къысщыхъурэ?.. * * *
Мастэнэм ириуащ Iуданэр,
къихуа и щIыIур къигъуэтыжри.
И нитI ешар плъызащ итIанэ,
ещхь хъууэ псэ зыхэмытыжым.
Ауан къищI хуэдэ, мастэр лыдырт,
щIыIу джафэр Iэпэм щIэмызагъэт. Усыгъэ
Хэт къыгурыIуэну зэпилъытыр
жьы хъуа цIыхухъум, зи щхьэзакъуэм?
Ар щыст мыхъейуэ, даIуэ щIыкIэу,
ныбжь гуэрхэм пэшым къыщакIухьырт.
Дэузу и псэр гущIэм пхыкIыу,
икIыжт мастэнэм гъащIэ кIыхьыр. Сызэрыхъуам нэгъуэщI семысэ,
гупсысэр емыщхьыж нэхъапэм.
Сыпхоплъ дунейм и гъунэм нэскIэ.
щхьэ сфIэщIрэ мывэр хъуа нэхъыбэ. * * *
Си щхьэцыр жьыбгъэм ирежьэкI
IэбэкIэ щабэкIэ, уэр-сэру.
Щэху Iэджэ жьыбгъэм кърехьэкI,
къыздэгуэшэнщ кIуэ пэтрэ сэри.
Сэ нышэдибэ си гугъат
къыстеункIыфIэну дуней иныр.
Иджы гурыщIэм сыкъеIэт,
дунейр щопэкIу аргуэру си нэм.
Хэхъуэным уи гур хуейкъым куэд,
гуапагъэ тIэкIущ ар къызыхуэтыр.
Ар къыздикIынур зыщIэр хэт,
хэт зыщIэр укъызэригъуэтыр. * * *
Сыпхуэзэшащ, гум къина жьыбгъэ,
уэ ныппыщIат псэхугъуэ Iэджэ.
Жьэгу Iугъуэм и мэр абы щыгъуэм
сощIэж зэрыщытар къепхьэкIыу.
Иджы уи нэгур сыт щIэбгъэпщкIур,
уежэкIрэ удзым ухэлъадэу? 139 140 * * *
Усыгъэ
Сэ къысщыхъунти унэгъуэщIу,
а гущабагъыр пхэмылъатэм.
Сыпхуэзэжащ, гум къина жьыбгъэ,
зэщIэбгъэхьауэ дуней иныр.
Иджыри къэскIэ сэ солъыхъуэ
и купщIэу гъащIэм къэслъытэнум.
УкъыздикIыжымкIэ згъэзэнут,
схуэмыкIуэ си гур а лъэныкъуэм.
УздэкIуэм нэс суригъусэнут,
тегушхуэныгъэщ схуримыкъур.
Ухуабэщ нобэкIэ, угуапэщ,
Пщэдей си гущIэр бгъэдиину?
Къыхызохыжыр си зекIуапIэр,
Сызышэжынур сэ ди унэ.
Зэм уэс Iэтэ мазэм щызолъагъу,
зэми сытхъу кIэрещIэ уафэ джабэм.
Уафэм щыIэ гуэрхэр си псэлъэгъущ,
щIылъэм сыщолъыхъуэ хуабэ кIапэ.
Си гур щIыIэм ису нэху сыкъокI,
махуэр зэрыхъунур зэкIэ сщIэркъым.
КърахуэкIым ещхьу, махуэр йокI,
сэри сокIэрахъуэ абы щIыгъуу.
Махуэм и кIэр зэшым хуэкIуэжынщ,
ар къысхуеижынкъым, сызэрешу.
Зэхэуэнщ и нэгури – къэсщIэжынщ
жэщым сритыну сызэришэр. * * *
Къилъэту гур сыхоплъэ щIым,
жыг тхьэмпэ гъуахэр ещхьщ ятIагъуэм.
Пшэ къэлъэхъшам щIым и мэ щоу,
щхьэ темыхьэжрэ ар и лъагъуэм? Усыгъэ
Зэм кхъащхьэу Iуащхьэ къэс къысщохъу,
кумб къэскIэ мащэу солъагъу зэми.
Аргуэру кIуащ си зы ныбжьэгъу
къыздимыкIыжым зыри, зэи. * * *
Псыхъуэр зэрыщыту екIуэсэх
къысщыхъуащ – къиуат псы цIыкIур ину.
ЩIыIэу си гупсысэм къеIусащ
ди псыр зыгъэжакъуэ хым и гъунэр.
Иным игъэпабгъэр сыту куэд,
щигъэгъупщэу къэзылъхуар зищIысыр.
Псынэм и къабзагъыр псым фIокIуэд,
игу дыхьэну хэтурэ тенджызым. * * *
Си нэм тIэкIу зезгъэгъэпсэхунт,
яхэзмыгъаплъэу щыIэм икIагъэу.
Абы псэхугъуэ къызимыт,
си нэр зэтеспIэм – си гум елъагъур.
Си гум тIэкIу зезгъэгъэпсэхунт,
гъащIэм щекIуэкIыр езмыгъэщIащэу.
Абыи зыри къызимыт,
гур зыщысхъумэр си нэм къыщIощыр. * * *
Щэхуу щхьэщокIри ди унэм,
пшэхэр щотIысыр уэгу гъунэм.
Къоплъэхэр, я нэр мыджылу,
зэхэщIыкI гуэри хэмылъу.
Си пIэм созагъэ щыжысIэм,
хэтщ сытрашэну гъуэгу жыжьэм.
Дэнэ щащIэну абыхэм,
Сэ сыщIэдзыхэр, сыдзыхэм. 141 Усыгъэ
Дэнэ щащIэну, схуэмыхъуу
СыщIехъуэпсэжыр псэхугъуэм.
НэщIщ уафэ гъунэр, сыкIуатэм.
Пшэхэр къызэжьэу слъэгъуати. * * *
Сэ махуэ къэскIэ сохъу нэгъуэщI.
Сэ зызохъуэж и гъусэу гъащIэм.
Си дзыхь зэзгъэзыр мащIэ хъуащ,
абы сыт хуэдэу сигу хигъэщIрэ.
Ар сыту гугъу – си фIэщ мыхъуж
фIыуэ слъагъу псысэм и кIэухыр.
Ныбжь гуэр жэщ кIыфIым хэслъэгъуэнщ,
пщэдейм пыщIа си гугъэр сIихыу.
Зэм щхьэусыгъуэншэу сыпIыщIэнщ,
сыдаIуэу жыжьэ, гур къилъэту.
Сопсэу апхуэдэу. Ар ищIам,
къысхуигъэгъунтэкъым си адэм. 142 Культурэ
хъуапсэ И псэ КIуэдырКъым
Iэпкълъэпкъ Хъыджэбз нэ фIыцIэщхьэц фIыцIэ цIыкIур гъуджэм иплъэрейщ. Махуэм пщIэ къыдэлъэдэжурэ и щыгъынхэр зэрехъуэкI, гъэмахуэм щIымахуэ бостей щитIэгъэныр зыми щыщкъым, апхуэдэу езыр хуейщи. лантIэ къримыгъэIуатэ цIыкIум къанэркъым, зигъэфIэн фIэфI дыдэщи, нэщIэпкIэ хъужауэ псоми якIэрысщ.
Епсэлъэн зэрыщIэздзэу апхуэдэущ си нэгум къызэрыщIэувар ЩоджэнцIыкIу Алий и цIэр зезыхьэ Къэбэрдей къэрал драмэ театрым и лэжьакIуэ пажэ, ди республикэм щIыхь зиIэ и артисткэ Тхьэщыгъуей Жаннэ (Грушас Йозас и «Любовь, джаз и черт», Стратиев Станислав и «Автобус», Башбеков Шараф и «ГъущIым къыхэщIыкIа цIыхубз», Теннеси Уильямс и «ХъуэпсапIэхэм я трамвай», Нало Заур и «Къру закъуэ», «IэфIынэ и нэ фIыцIитIыр», Гольдони Карло и «Трактир гуащэ», IутIыж Борис и «Дамэлей», «Хьэпэщыпхэ», Толстой Алексей и «Пащтыхьымрэ пащтыхь гуащэмрэ», Дюрренматт Фридрих и «Визит старой дамы», нэгъуэщI Iэджэми щыджэгуащ). Хъыджэбз цIыкIум хэлъ хабзэ хьэлхэм къыдэкIуэу щэнхабзэм, гъуазджэм я лэжьакIуэ цIэрыIуэ куэд и благъэхэм зэрахэтым, шэч хэмылъу, ижь къыщIихуащ ар артисткэ хъуным.
– Дэтхэнэ цIыхуми и гъащIэм щыщу IэфIу игу къинэжыр и сабиигъуэрауэ къысщохъу. Сэри абыхэм сащыщщ, – къызжеIэ Жаннэ. – Ди адэшхуэм деж къуажэм сыщыкIуэжкIэ кIэнфет, IэфIыкIэ
хуэдэхэр гъэтIылъыгъэ схуищIауэ сынигъэсыжырт. Зыми ямыщIэу
дэ тIум гъэпщкIупIэ диIэт. Унагъуэм сызэрыщынэхъыщIэм къыхэкIыу тIэкIуи сагъафIэрт, куэди къысхуашэчырт.
Унагъуэ къызэрыгуэкI щыIэхэу щытмэ, Жаннэ къызыхэхъукIар апхуэдэщ. Къалэм къыщалъхуа хъыджэбз цIыкIум зыхилъхьэ щымыIэ и анэшым – Жанхъуэтхьэблэ – гъэмахуэр щигъакIуэрт. «ГукъэкIыжхэр куэд мэхъу, – къыпещэ адэкIэ Жаннэ. – Куэдрэ 143 144
Культурэ
согупсыс сыкъызыхэкIам, Iэджэрэ си нэгу къыщIохьэ си сабиигъуэм и Iыхьэ зэмылIэужьыгъуэхэр. Псалъэм папщIэ, зэи сщыгъупщэркъым си адэм дэслъэгъуахэр, нобэми согъэщIагъуэ абы и зэфIэкIхэр. Егъэлеяуэ IэпщIэлъапщIэт ар, и Iэм имыщI щыIэкъым жыхуаIэм хуэдэт. ВакъащIэт, гъущI зэпигъэвэфырт, пхъащIэ Iэзэти, теплъэ зэмылIэужьыгъуэ нэгъунэ пхъэм къыхищIыкIыфырт, а псом къадэкIуэу IэфIу пщафIэрт, джэгуакIуэшхуэти, и гушыIэхэр зылъэмыIэса благъэхэмрэ гъунэгъухэмрэ яхэттэкъым. Иджыпсту си дэлъхум соплъри, ди адэм ещхь куэд дызолъагъу, абы хуэмыдэ дыдэми, IэкIуэлъакIуэщ, IэпщIэлъапщIэщ».
Жаннэ и адэшхуэр гъукIэу къуажэм дэсащ, бжьахъуэу щытащ. И анэшхуэр пшынауэ Iэзэт, щыпсэуа зэман жыжьэм япэ къэсым ирату щымыта щIыхь тхылъ къыхуагъэфэщауэ. Абы и пшынэр нобэр къыздэсым Жаннэхэ я унагъуэм щахъумэ.
И адэ Назир къыщалъхуа Зэрэгъыж жылэмрэ ар къызытепщIыкIыжа Жанхъуэтхьэблэрэ цIыху цIэрыIуэ куэд къыдэкIащ. Апхуэдэхэщ, псалъэм папщIэ щэнхабзэм, гъуазджэм, литературэм я лэжьакIуэ гъуэзэджэхэу Болэ Мурат, КъардэнгъущI Зырамыку, Мысостышхуэ Пщызэбий, Темыркъан Юрэ, IутIыж Борис сымэ, нэгъуэщIхэри.
– Псоми фIыуэ фцIыху, ди республикэм щэнхабзэмкIэ и министру, Къэбэрдей къэрал драмэ театрым и художественнэ унафэщIу щыта Фырэ Руслан си адэ шыпхъум и къуэщ, УФ-м щIыхь зиIэ и артист Балъкъыз Валерэрэ сурэтыщI цIэрыIуэ Црым Русланрэ си анэ шыпхъухэм я бынщ, Сонэ Мухьэрбийрэ си адэмрэ зэшыпхъуитIым я бынщ. Абыхэм сакъыхэхъукIауэ схужыIэнукъым, атIэми щIэхщIэхыурэ сахуэзэрт, я IуэхущIафэхэм сыщыгъуазэт, – жеIэ Жаннэ.
Фырэ Руслан Москва щеджэу я художественнэ унафэщI Калиновский Леонидрэ абы и щхьэгъусэмрэ Налшык къэкIуат загъэпсэхуну. Абыхэм къафэу, уэрэд жиIэу ялъэгъуа школакIуэ Жаннэ хэлъ гуэрым гу лъатагъэнти, курыт еджапIэр къызэриухыу Москва актёр IэщIагъэм щыхуеджэну къыжраIат. АрщхьэкIэ Тхьэщыгъуейр абы куууэ егупсысакъым. Школ нэужьым илъэс ныкъуэкIи лэжьауэ, а къыжраIар IэщIэхужри, зыхуэкIуа щымыIэу, Щукиным и цIэр зезыхьэ театр училищэм ягъэкIуэну адыгэ студие къыхахырти, абыхэм яхэхуащ икIи илъэсиплIкIэ (1984 - 1988 гъэхэм) абы щеджащ. Стромов Юрий и гъэсэну щыта бзылъхугъэр къызэригъэзэжрэ театрым щолажьэ.
«Сэ артист сыхъункъэ, артисту сылэжьэфынкъэ» жаIэу зэхыбох, ягурэ я щхьэрэ зэтелъу. Iуэхур зэлъытар укъэзыухъуреихьырщ: театр- Культурэ
хэр, абы щыджэгу артист лъэщхэр, выставкэхэр, концертхэр. Абыхэм къуатыр зы егъэджакIуэми къуитыфынукъым, уеджэ къудейкIи къыппкърыхьэнукъым. Абыхэм къапкърыкI хъугъуэфIыгъуэ псомкIи гъэнщIауэ, и къарум къигъэгугъэу, гукъыдэжышхуэ иIэу и хэку къигъэзэжат Жаннэ, ди къэралым и къалащхьэм къэнэну къыхуагъэлъагъуэ пэтми. Театрым нэмыщI, концертхэр щригъэкIуэкIыу ар щылэжьащ телевиденэми радиоми. Псом хуэмыдэу Тхьэщыгъуейр иропагэ Баший Ритэ и гъусэу Нало Заур и IэдакъэщIэкIхэм щыщхэр радиом щригъэтхауэ зэрыщытам. Апхуэдэщ сабий рассказхэр, «IэфIынэ и нэ фIыцIитIыр», «Къру закъуэр», нэгъуэщIхэри. 145
СэмэгумкIэ къыщыщIэдзауэ: Балъкъыз Валерэ, Тхьэщыгъуей Жаннэ, Быдэ
Хьэсэн сымэ Башбеков Шараф и «ГъущIым къыхэщIыкIа цIыхубз» спектаклым щоджэгу.
– Сэ видеокIэ страхахэм сеплъыжынуи, си макъым седэIуэжынуи сфIэфIкъым, ауэ мы лэжьыгъэхэр апхуэдизкIэ си гум, си псэм дыхьащи, пхужымыIэным хуэдизщ. Иджыри зэ хьэкъ сщыхъуащ
Заур цIыху щэджащэу, егъэлеяуэ бзэ къулей Iурылъу, гений жыхуаIэм хуэдэу дызэриIар. Сыт хуэдизрэ селэжьа, унэми мащIэрэ сыкъыщеджа абыхэм, итIани апхуэдизкIэ гупсэхугъуэ къызатати, щыдухам «иджыри зэ къыщIэздзэжынт, иджыри зэ псори езгъэтхыжынт» жысIэрт. ФIыщIэм и нэхъыбэр зейр Ритэщ, абы макъамэ щIигъэувахэмрэ а нэтынхэр зэригъэщIэрэщIамрэ гъэщIэгъуэныщэщ, – жеIэ Жаннэ. Культурэ
Сэ къызэрысщыхъумкIэ, гъащIэр Iыхьэ-Iыхьэу, пкъынэ-пкъынэу зэхэлъщ, зыр иухыу адрейм къыщыщIидзэри цIыхум псэкIи гукIи къыгуроIуэ, дэтхэнэми езым и еплъыкIэ хуиIэжщ. Ар зыгъэунэхуахэм ящыщщ си псэлъэгъур.
– 1992 гъэм аварие сыхэхуэри, псоми зихъуэжащ. Абы щыгъуэ цIыхупсэр зэрымахэр къэсщIащ, япэм къысфIэмыIуэхуу щытахэм сегупсыс хъуащ. ГъащIэм ущриудэкIкIэ, нэгъуэщIынэкIэ псори плъагъун щIыбодзэ – цIыхухэр зэрызэхэтри уэ езым къызэрыпхущытри нэхъ зыхыбощIэ, – къыддогуашэ адэкIэ Жаннэ, ауэ а пIалъэр игу къигъэкIыжыну зэрыфIэмыфIыр къапщIэу занщIэуи зеущэхуж.
Сэ къысщыхъурт актёр къэсыху и лэжьыгъэхэм нэхъ хигъэфIыкI, и гум, и псэм дыхьэ роль иIэу. Ар щыжесIэкIэ, Жаннэ сызыпэмыплъа жэуап къызет:
– Мис мыр нэхъыфIу, адрейр нэхъ Iейуэ солъагъу схужыIэнукъым, дэтхэнэми уи псэ щыхэплъхьэкIэ, абы уиту ущыпсэукIэ. Пэжщ, фIыуэ сымылъагъу сиIэщ, ауэ ахэр, си гуапэ зэрыхъунщи, куэд хъуркъым. Псалъэм папщIэ, ЛIыхэс Мугъдин и «Лъагъуныгъэ мыужьыхыж» лирикэ гушыIэм къыщыIэта темэр апхуэдизкIэ жьыт, ди гъащIэм зыкIи къекIуалIэртэкъыми, ара къыщIэкIынщ си акъылым къыщIысхуимыщтар. «Дэ къэралым пэжкIэ дыхуэлэжьэн хуейщ» уи гум къыбгъэдэкIыу зэрыжыпIэнур дауэ, къэхъуа псори пщIэуэ, узыщагъэгугъауэ хъуар пцIыуэ къыщIэкIыжауэ? Арат, ролыр нэхъыщхьэми, си дежкIэ щIэгущыкIыгъуэр, езы спектаклри зэи фIыуэ щIысхуэмылъэгъуар. Ари хъунт, утыкум итхэм къыбдаIыгъыу щытамэ, абыхэми къагурыIуэртэкъыми, тIэуней гугъу сехьырт, дыхьэшхэни хъурт.
Эдуардо де Филиппэ и лэжьыгъэм къытращIыкIа «ЦIыхущ икIи джентльменщ» гушыIэр езыр егъэлеяуи сигу ирохь икIи фIы дыдэу солъагъу, ауэ абы щызгъэзэщIар ар зыгъэува Калиновскэм мыхьэнэшхуэ зримыта ролщ. Си щIалэгъуэкIэ, си гукъыдэжкIэ сщIати, абы къытенауэ йокIуэкIри тIэкIу сегъэIэнкун.
Илъэсищ ипэкIэ Жаннэ игъэувауэ щытащ езым и IэдакъэщIэкI пьесэр зи лъабжьэ, «Уи фызыр ибгъэкIыжыну ухуей?» зыфIища спектаклыр.
– АхъшэкIэ къыздэIэпыкъуни къэзгъуэтщ, артистхэри къесшалIэри, тэмэм дыдэу дгъэхьэзырат а лэжьыгъэр. Пэшым щIэзу цIыху къекIуэлIауэ ар тIэу щыдгъэлъэгъуащ ЩоджэнцIыкIу Алий и цIэр зезыхьэ Къэбэрдей къэрал драмэ театрым. Иужьым, щхьэусыгъуэ зэхуэмыдэхэм къыхэкIыу, тIэу фIэкIа утыку къитхьэжыфакъым. ФIыщIэ лей яхуэсщIыну сыхуейщ си зэфIэкIыр зи фIэщ хъууэ а Iуэхур къыздэзыIыгъа артистхэм, – жеIэ Жаннэ. 146 Культурэ
«УокIуэдыпэ мыгъуэри, адыгэ лъэпкъ» псалъэхэр зи кIыхьагъкIэ щыпхыша, зи гупсысэ нэхъыщхьэ, гушыIэ щабэ зыщIэлъ спектаклыр иджыпстуи цIыхухэм зэрафIэщIэщыгъуэнум шэч хэлътэкъым. Нобэрей зэманым гулъытэшхуэ щыхуумыщIынуми, Iуэхур щекIуэкI зэманым щыгъуэ нэгум къыщIэгъэхьэгъуейуэ щытахэращ лэжьыгъэм къыщыIэтар.
Ди зэманым пэджэжу, ди цIыхухэм яфIэгъэщIэгъуэныну иджыри зы пьесэ иIэщ Жаннэ, зэгуэр ари утыкум щытлъагъуну дыщыгугъынщ.
Иужьрей зэманым ищIа лэжьыгъэхэм ящыщщ, псалъэм папщIэ, Битокъу Владимир триха «Глубокие реки» фильмым хэт бзылъхугъэм и макъыр зэрыщIилъхьар, Емкъуж Анзор иригъэблагъэу режиссёрым Къамылыкъуэ къуажэм щытриха художественнэ фильмым зэрыхэтар. «Невиновен» зи фIэщыгъэ лэжьыгъэр Канадэм щекIуэкIа кинофестивалым япэу, иужькIэ кинотеатрхэми щагъэлъэгъуащ.
– ЗгъэзащIэ ролыр инкъым, ауэ фильмым и кIыхьагъкIэ щыпхышащ. Зи къуэр Москва щаукIа бзылъхугъэм и образращ сызэрытыр. Пэжыр жысIэнщи, сышынэрт ролыр къэсщтэн, сыгуитIщхьитIт. АрщхьэкIэ IутIыж Борис и «Хьэпэщыпхэр» щигъэувым Анзор къызигъэза дзыхьыр, си зэфIэкIыр хьэкъыу и фIэщ хъууэ къызэрыздэлэжьар сщIэжырти, схуэгъэщIэхъуакъым икIи сыхущIегъуэжакъым. ИкъукIэ гугъут лэжьыгъэр – гъэмахуэ хуабэт, щыгъын фIыцIэ пщыгъыу, IэлъэщI птелъу, щхьэхуэ-щхьэхуэу цIыху къэс трах сценэ псоми сыхэтын хуейуэ, апхуэдизрэ гъыр, гуIэр къэбгъэлъэгъуэну мыбдеж щылътэкъым. Ауэ сыщогуфIыкIыж, а емызэшыж лэжьыгъэрщ фильмыр лъэныкъуабэ, гъущэ зымыщIар, гущIэр къызэщIэзыIэтэ хъуауи къызолъытэ. Гупсысэшхуэ щIэлъщ лэжьыгъэм. И къуэр зыукIа урыс щIалэ цIыкIум бзылъхугъэм IэплIэ щIыхуищIыр, шэч хэмылъу, лъагъуныгъэшхуэ хуиIэу аракъым, уеблэмэ гукIэ хуимыгъэгъуфари хэлъынкIэ мэхъу. ЦIыхубз губзыгъэр йогупсыс абдеж Iуэхур къыщимыгъэувыIэмэ, и къуэ нэхъыщIэм къыщыщIынкIэ хъунум, лъагъумыхъуныгъэмрэ илъ ищIэжын гупсысэмрэ ар щихъумэн папщIэ и гуауэр зэрыхузэфIэкIкIэ щIеуфэ.
Тхыдэр зи лъабжьэ спектаклхэр зыхилъхьэ щыIэкъым КъБР-м щIыхь зиIэ и артисткэм, псом хуэмыдэжу фIэфIщ лъэпкъ фащэ дахэхэр щащыгъхэр. Апхуэдэу къыхэбгъэщ хъунущ КъардэнгъущI Зырамыку и «Къанщобийрэ Гуащэгъагърэ» (зыгъэувар Теувэж СулътIанщ), IутIыж Борис и «Дамэлей» (ХьэщIэгъуэгу Къэсей) пьесэхэм къытращIыкIахэр, иужьрейуэ щыджэгуахэм ящыщ «Пащтыхьымрэ пащтыхь гуащэмрэ» (Фырэ Руслан). 147 148
Культурэ
– Толстой Алексей и пьесэмкIэ театрым игъэувыжа «Пащтыхьымрэ пащтыхь гуащэмрэ» ехьэлIауэ гузэрыдзэ щIэсщIа щыIами, Гуащэнэ и ролымкIэ жысIэну сызыхуеяр театреплъым деж
нэсхьэсыфауэ къысщохъу.
Си псэм щыщIар къыздэIэпыкъуагъэнри хэлъщ утыкум къисхьэ образым ерыщу селэжьынымкIэ, бзылъхугъэм и гъащIэр къэспсэунымкIэ. Хъыджэбз щIалэр политикэ Iуэху щхьэкIэ щытыкIэ гугъум ирагъэувауэ, уеблэмэ абы я щхьэ къращэхужауэ жыпIэ хъунущ. Ауэ а псом емылъытауэ, сэ сыхущIэкъуащ ар лей зи лъэпкъыр, къыдалъхуахэр фIыуэ зылъагъу бзылъхугъэу, щхьэгъусэ зыхуэхъуа пащтыхьым и дэIэпыкъуэгъу пэжу, и щIэгъэкъуэну зэрыщытар къэзгъэлъэгъуэну. Грознэр зы зекIуэ иригъажьэртэкъым езыр щIымыгъуу, езы цIыхухъуми къыгурыIуэрт щхьэгъусэр къызэрыхущытри, аращ, шэч хэмылъу, апхуэдиз илъэскIэ ахэр щIызэбгъэдэсар. Иужьрей зэманым Гуащэнэ тепсэлъыхьхэр, ар къызыхэщ фильм зыгъэувхэр адыгэ хабзэм, сабийр ди лъэпкъым зэригъасэу щытам жыжьэуи гъунэгъууи хэзымыщIыкIхэрщ, къэбэрдеипщым ипхъуу ущытыныр зищIысыр къызыгурымыIуэхэрщ. Ахэр псори зэпкърыхыпхъэщ Iуэхур куууэ къыщIэбгъэлъэну ухуеймэ.
Толстой Алексей и «Пащтыхьымрэ пащтыхь гуащэмрэ» спектаклым Гуащэнэ и ролыр щегъэзащIэ. зытехьа мыхъуу, Спектаклым еплъахэм зэращIэщи, Жаннэ зыкъомрэ утыкум къихьэркъым. Зы теплъэгъуэкIэ, теплъэгъуитIкIэ ямылъэгъуауэ ар къыщыкъуэкIкIэ, театреплъхэм Iэгуауэр яIэт. «Ар сэ егъэлеяуэ телъыджэу утыкум сыкъихьэу аракъым, атIэ лъэпкъ лIыхъужьым апхуэдэу IущIэуращ. Сыт хужамыIами, сыт хуэдизу ягъэлъэхъшэну хэмытами, пэжыр пэжщ – ар лъэпкъым и псэкупсэ цIыхущ, гъуазджэм сыхуэлэжьэху а образым гукIи псэкIи сыхуэпэжынущ. А спектаклыр ди театреплъхэм я мызакъуэу, нэгъуэщI куэдми зэралъэгъуам Культурэ
егъэлеяуэ сыщогуфIыкI. Иужьу 2018 гъэм ар Ярославль тшэри, абы щекIуэкIа фестивалым щыдгъэлъэгъуащ».
Дэтхэнэ ролми и гугъуагъ-тыншагъ иIэжщ. Жаннэ къызэрилъытэмкIэ, гугъу нэхъыбэу зэрехьар IэпкълъэпкъкIэщ. Фащэр зыгъэхьэзыра ХьэцIыкIу Мадинэ зэрыжиIэмкIэ, ар пасэрей
бзыпхъэ щхьэхуэкIэ къыхахащи, бостейм узэщIэзыIыгъэ гуэри щIэлъкъым, адыгэ фащэм ещхьу узэщIикъуэркъым. «АтIэми зи образ къэбгъэщI бзылъхугъэр илъэс 18 фIэкIа мыхъуу, уэ. (мэдыхьэшх. – И. з.). Къалэн нэхъыщхьэ дыдэр къоплъым и фIэщ ухъунырщ. «Пащтыхьымрэ пащтыхь гуащэмрэ» куэдрэ дгъэлъэгъуащи, дапщэрэ сымыджэгуами, залым щIэсхэм къапкърыкI хуабагъэр зыхызощIэ, абы къару къысхелъхьэ, нэхъыбэ сщIэну гукъыдэж къызет», – жеIэ Тхьэщыгъуейм.
Театрым и артистхэр ирехъу, къэфакIуэ, уэрэджыIакIуэ гупхэм хэтхэрауи щрети, ахэр гулъытэ зэрыщымыщIэр, уэрамым къызэрыщацIыхужыр дощIэ. Языныкъуэхэм ар яфIэфIынкIи мэхъу, адрейхэр зэгуигъэпынри хэлъщ. Жаннэ а Iуэхум игурэ и щхьэрэ зэтелъу бгъэдохьэ. ЗдыблэкIым къащIэжрэ – и гуапэщ, щIыфIэфIри езым къыхуащI гулъытэракъым, атIэ абы театрым цIыхухэр зэрыкIуэр къызэригъэлъагъуэрщ. Уи жагъуэ хъун псалъэ къущадзыни щыIи! Апхуэдэхэри Тхьэщыгъуейм игу иригъэжалIэркъым. ЖыпIэнурамэ, уартистыным жэуаплыныгъэшхуэ пылъщ, уи зыхуэпэкIэми, уи псэлъэкIэми, уи зыIыгъыкIэми цIыхухэр къыкIэлъоплъ. Жаннэ ар зэран къыхуэхъуу къилъытэркъым, и гупсысэ, IуэхущIафэ хэзыщIыкIыну хуей псоми хуиту йопсалъэ.
ХъуэпсапIэхэр куэд мэхъу, и лэжьыгъэ IэнатIэм ехьэлIахэм ящыщу си псэлъэгъум нэхъ игъэнэхъапэр «билет щыIэж?» жаIэу театрым цIыхухэр къэпсэлъэнырщ. «Ди гуапэ зэрыхъунщи, егъэлеяуэ театраплъэ гумызагъэхэр диIэщ иджыпсту. Спектаклыр япэу щыдгъэлъагъуэм и закъуэкъым, адрейхэми пэшым щIэзу цIыхухэр къокIуалIэ», – жеIэ Жаннэ.
Владикавказ щыщ режиссёр Иванов Валерий адыгэ театрым кърагъэблагъэри, Дюрренматт Фридрих и «Визит старой дамы» тхыгъэм къытращIыкIа спектакль игъэувауэ щытащ илъэс зыбжанэ ипэкIэ. ЯфIэгъэщIэгъуэну, яфIэщIэщыгъуэу артистхэр абы зэрыщыджэгуами, цIыхухэр абы зэреплъами пцIы хэлъкъым. Ауэ зыгуэр зэхуэхъуакъым – ар гъэлъэгъуэн щагъэтащ. «Образри спектаклри апхуэдизкIэ сигу ирихьу сыджэгурти, зыщызгъэнщIыртэкъым, – жеIэ ди псэлъэгъум. – Артистыр артист хъун щхьэкIэ мис апхуэдэ пьесэ гуэрхэм щыджэгун хуейщ Iэмал имыIэу. Армыхъумэ, хэплъ- 149 150
Культурэ
хьэр къэзылэжьыжхэм я закъуэкIэ зэфIэкIынукъым, классикэншэу театр щыIэфынукъым».
Къэбэрдей-Балъкъэрым и Музыкэ театрым и режиссёр Сапрыкинэ Галинэ Тхьэщыгъуейм кърихьэлIащ и зы хъуэпсапIэ: Чехов Антон и «Вишнёвый сад» лирикэ пьесэр игъэувыну, роль нэхъыщхьэр Жаннэ иригъэгъэзэщIэну зэрыхуейр. Министерствэм, театрым я унафэщIхэм Iуэхур къыдаIыгъмэ, Жаннэ и гуапэу а лэжьыгъэм зрипщытынут, къызэрехъулIэнуми шэч хэлътэкъым.
Щукиным и цIэр зезыхьэ училищэр Москва къыщызыухыу 2015 гъэм къэзыгъэзэжа студием ехьэлIауи Жаннэ и нэр къызыхуикIхэр щыIэщ.
– ЩIалэгъуалэ дахэщ, узэхах, яжепIэну узыхуейр къагуроIуэ, зэхащIыкI, тхьэм и шыкуркIэ. ШыIэныгъэ тIэкIу нэхъыбэу яхэлъыну, зызэтраубыдэу я лэжьыгъэм нэхъ трагъэщIэну сыхуейт. Лъэпкъ хабзэр, бзыпхъэр ди хъыджэбзхэмрэ щIалэхэмрэ я деж куэду щыслъагъуну аращ сызыщIэхъуэпсыр. Я бзэр Iейкъым, нэхъыфIыж хъуну сфIэкъабылщ. Адыгэбзэр уэрсэру, гъэхуауэ къэбгъэсэбэпыныр щыIэмалыншэ IуэхущIапIэщ театрри, ар
фIы дыдэу умыщIэрэ зыхыумыщIэу, уримыпсалъэрэ уримыгупсысэу утыкум укъыщIихьэн щыIэкъым.
Щхьэфэд мыхъуу, псэкупсэ, философие спектакль куу щыджэгуну хуейщ Жаннэ. Апхуэдэу жиIэми, роль цIыкIухэми Iэджэ хэплъхьэн зэрыхуейр къыгуроIуэри, жэуапым ехьэлIауэ гуитIщхьитIщ.
Тхьэщыгъуей Жаннэрэ Къардэн Зауррэ IутIыж Борис и тхыгъэмкIэ ягъэува «Хьэпэщыпхэ» спектаклым хэтщ. абы ЦIыхухэм я гум икIыжыркъым ди лъэпкъэгъу усакIуэ гъуэзэджэ Къэшэж Иннэ и фэеплъ пшыхь Фырэ Руслан ищIауэ щытар. Абы и театр теплъэгъуэхэр зыгъэлъэгъуа Тхьэщыгъуей Жаннэрэ КIэхумахуэ ФатIимэрэ ролым апхуэдизкIэ фIыуэ ихьати, къызэджэ Культурэ
усэхэм я къарур нэсу къыппкърыхьэрт. Зэчий зыбгъэдэлъ цIыхум и хъэтI хэплъагъуэрт зэIущIэм и къызэгъэпэщыкIэм, артисткэхэрати, тIури зи лэжьыгъэр гъэунэхуат.
– Фырэр псалъалэтэкъым, ауэ жиIэ тIэкIур апхуэдизкIэ екIуу Iуэхум
техуэрти, шэч гуэр къыщIытепхьэни щыIэтэкъым. Макъамэр телъыджэу хуэкIуэу зэрыщIигъэувэу щытар-щэ?! Спектаклым зэуэ
къаруущIэ къыхехьэ абы,
уи псэм лъоIус, къызэрыгуэкIыу къыпщыхъури
гъэщIэгъуэныщэу къызэрегъэтIэтыкI, – къыхегъэщ Тхьэщыгъуейм. – Апхуэдэхэу си гум къинащ Къэшэж Иннэ и пшыхьыр, ар къыщыщIидзэкIэ къеуэ макъамэр иджыпсту зэхэсхми сыкъыщиудынурэ сыгъынущ. Лохвицкий Михаил и «Уафэгъуагъуэ къытращIыкIа макъым» «Адэжь щIыналъэм и гъыбзэ» спектаклыр-щэ?! «Пащтыхьымрэ пащтыхь гуащэмрэ» щызгъэзащIэ Гуащэнэ и ролыр зэрысщIынур сщIэртэкъым, абы сызэрыбгъэдыхьэр пэжрэ сыщыуэрэ къызгурыIуэртэкъым. Зы махуэ гуэрым Руслан къехь Свиридовым и макъамэ. Ар зэрызэхэсхыу шахматым и пкъыгъуэхэм ещхьу псори и пIэм иуващ, сызэрыджэгунури, зэрызызгъэзэнури, сыкъызэрихьэнури, сызэрыпсэлъэнури зэуэ зэзэхуащ.
Дюрренматт Фридрих и «Визит старой дамы» пьесэм къытращIыкIа спектаклым НэщIэпыджэ Мариерэ Тхьэщыгъуей Жаннэрэ щоджэгу.
Режиссёр куэдым ядэлэжьащ Жаннэ. Апхуэдэхэщ Теувэж СулътIан, Теувэжыкъуэ Владимир, ХьэщIэгъуэгу Къэсей, Солцаев Мималт, Кове Валерий, Шэрджэс Мухьэмэд, Дэбагъуэ Роман, Емкъуж Анзор сыми, дэтхэнэ зыми артисткэр хуэарэзыщ, абыхэм я лэжьэкIэм, я Iуэху бгъэдыхьэкIэм ижь гуапэ къыщIихуауэ къелъытэ. 151 Культурэ
Дунейм цIыху тет къыщIэкIынкъым, абы щыгъуэми лъэпкъ цIыкIухэм къыхэкIам, и бзэм, и хабзэм я зехьэкIэм имыгъэгузавэ, щIэблэм и гъэсэныгъэм имыгъэпIейтей.
– Си жагъуэ мэхъу дахагъэм щIалэгъуалэр зэрыхуемыIэр. Ар къыщежьэ унагъуэм дэтхэнэ зы цIыхуми гъэсэныгъэр щигъэнэхъапэу хабзэр щызэрахьэну сыхуейт. Дин псоми, хабзэу хъуами я лъабжьэр зыщ: умыукI, къыумыгъапцIэ, умыдыгъуэ. Зыри къэгупсысын хуейкъым, мис абыхэм щIэпIыкIыпхъэу аращ. Быным жраIэ къудей мыхъуу, щапхъэ ирагъэлъагъутэмэ, Iуэхур абыкIэ пхуэхъуэжыну къысщохъу. Лъэпкъым и насыпыр ар псэкIи цIыхукIи узыншэнырщ – игъащIэми жаIэри «лъэпкъ узыншэ Тхьэм дищI», – къыддогуашэ Жаннэ.
Ди театрыр лъэпкъ театрщ. «Фащэ ящыгъыу адыгэ спектакль щхьэ къэвмыгъэлъагъуэрэ?» – жаIэурэ абы щылажьэхэм щеупщI куэдрэ къохъу. Хэтыт абы хуэмейр?!
– Апхуэдэу щыIэ пьесэхэр щэрыщэ-плIэрыплIэ ягъэувакIэщ, тхыгъэщIэ щыIэкъым, – къыхегъэщ Жаннэ. – Ауэ, узэджэр къокIуэ жаIэри: Сыхуейт ди джэгукIэри, ди псэлъэкIэри щIэрэщIэну; Сыхуейт зыкъэгъэлъэгъуэкIэм дунейпсо искусствэм ижь къыщIихуну; Сыхуейт нобэрей гъащIэм пэджэж адыгэ пьесэщIэхэр ятхыну; Сыхуейт а тхыгъэхэм лъэпкъыр игъэхъуэпсэну! Хъуапсэ и псэ кIуэдыркъым!
ИсТэпан залинэ 152 Усэхэр МЭЗ Аниуар 153
Сабийхэм папщIэ
СИ Си шыпхъу цIыкIур
Щхьэ бэлацэщ.
Дызэреджэр
Абы Лацэщ.
Ар иджыри
ЗемыкIуэф,
ЦIыкIунитIэщ, –
Мыпсэлъэф.
Ауэ, Iэбэхэр
Ишийуэ,
Зыгуэр жиIэ хуэдэ,
КIийуэ,
Зыхуейр къыбгурегъэIуэф.
АфIэкIа
Шэрей зимыIэм
Унэм щIэсхэр
КъегъэпцIэф. 154
Сабийхэм папщIэ ИСУФ – Сэ сабийхэр согъэгуфIэ,
Сыкъалъагъумэ, мэхъу нэщхъыфIэ.
Сынэхъыжьщ сэ – сынэхъ Iущщ!
Абы щхьэкIэ пщIэ къысхуащI.
Хэти и щхьэм Iэ дызолъэ,
СабиибзэкIэ сопсалъэ.
Дыджэгуну псоми тфIэфIщ,
Дыщыхуейми дыкъофэф.
Сыту фIы усабиину,
Сыхуэмей сэ ин сыхъуну! –
Ахэр жеIэри Исуф,
И пщэм ищIа бжьэфым щIоф. КъитIри куэду хьэмбылу,
Бдзэжьеящэ кIуащ ди Лу.
И бдзэкъунтхыр псым хэдзауэ,
Махуэ псом щысащ ар ауэ.
Щежьэжынум, уий, къеуащ –
Зы хьэмцIажьэ къиубыдащ!
Йоплъ-къоплъыжыр къиубыдам,
Махуэ псор зытекIуэдам.
Лу хедзэжыр псым бдзэжьейр:
«Псэу утхъэжу цIыкIужьейр,
Сэ иджы сыбдзэжьеящэщ,
Сызэщэнур бдзэжьей пIащэщ!» ЩIыIэм хуабжьу къыщIекъузэ,
Уэсым ещI дунейр хужьыбзэ,
Уаем тIэкIурэ йоныкъуэкъури,
Бжьыхьэм зрегъэз лъэныкъуэ. Сабийхэм папщIэ
Ей, щIыIэбжь, умыудафэ,
Сэ пхъэ чыныр къызогъафэ.
Си щIэщыгъуэщ мы щIымахуэр,
Хъуну щытмэ, гу щызгъахуэ. Гъавэ хъугъуэм уэ ди хадэр
ЖэщкIэ щэхуу зэхотIыхь.
Ди гугъуехьыр хогъэкIуадэ,
Дыхэбгъэт зэпытщ бэлыхь.
Гугъу дыдехьу хэтса хадэм
Уэ лъакъуащхьэкIэ ухэтщ.
Къэбгъэгубжьыпащ ди дадэ,
Апхуэдизу уэ ухэт?!
ПщIэуэ хъуар къыпхуигъэгъуну
Уэ абы къыпщымыхъуж.
И къапхъэным зыщыхъумэ,
Унэ уиIэм, лъейуэ кIуэж! ФАЩЭ
Схуидащ нанэ цей бэлыхь,
ЩыстIэгъау зэпызоплъыхь.
ЛIы щIохъукI адыгэ фащэм,
ЩитIэгъамэ зыхуэфащэм.
Гъуджэм соплъэ, сызоплъыж,
ЛIы сыхъуауэ зызобжыж.
Сышэсынти зыш сиIамэ,
ЗгъэбжьыфIэнт сэ ди уэрамыр.
Мис итIанэ щIадзэнт куэдым
Фащэ екIухэр ирагъэду,
Адыгэшхэри ягъэхъуу,
НэхъыжьыфIхэр къахуэхъуахъуэу. 155 Сабийхэм папщIэ
Сэ абыхэм согупсысыр,
ЩыстIэгъащи цей щIэрыпсыр.
Ныбгъуэ, ныбгъуэ,
Губгъуэрыс.
Ей, ди хадэм
КъыщытIыс.
КъыщытIыси,
Абгъуэ щыщI.
Абгъуэ цIыкIури
НэщI умыщI.
Къакъэ, къакъэ
Къом къэкIэцIи,
Абгъуэ цIыкIум
Щыгъуэлъхьэж.
Щыгъуэлъхьэжи,
Тес, гъэхуабэ,
Тес, гъэхуабэ,
ШкIумпI умыщI.
ЩакIуи бажи
КъемыщакIуэу,
Тхъумэнщ шырхэр,
ЩIы уи фIэщ!

ЩIэмызагъэ ар ди унэм,
И мурад хъунщ зы бэлыхь.
ИгъэкIауэ и тхьэкIумэр,
Ди дур, месыр, зэпеплъыхь.
Феплъыт, феплъыт ди джэдум,
Ар щощакIуэ дэ ди дум.
Абы исщи дзыгъуэ бын,
И гуращэщ къиубыдын. 156 СИ 157
Сабийхэм папщIэ АЖЭ
Ди ажэжьу жьакIацэм
И бжьакъуитIыр и джатэщ.
Яеу пшэрщи, зощатэ,
ЯтIэм хыхьэм хощатэ.
Iэсэщ жыпIэу, ди ажэм
Ушэсыну умыжэ.
Зэраншухэр и жагъуэщ,
Къэгубжьамэ – шынагъуэщ.
ЩыдэзгъэкIым ди куэбжэм,
Сышэсати ди ажэм,
Къэгубжьауэ ар долъей,
Хьэфэ топу сегъэлъей!
Сэ схуэхъужкъым си вакъитIыр,
Трихащ си лъэдакъитIыр.
Срихужьэм ди адакъэм,
Сымыжэфу сыджэлэнкъэ?
Ар итIанэ къыстекIуэнкъэ?
Ар си дежкIэ емыкIу хъункъэ?
СелъэIунущ мами папи:
«Си лъэдакъэр тримыхыу
Къысхуэфщэху вакъэ псынщIитI.
Адакъэжь къыслъэщIэмыхьэу,
Зэгуэпарэ пэкIэ щIихьэу,
«СылъэщIохьэ, – жиIэу, – уитI!..» УД Бзаджэжь цIыкIуу уд фызыжь,
Iейуи фIыуи куэд зылэжь,
Зи пхъэ унэр тет джэд лъакъуэ,
Уи закъуэныр бужэгъуакъэ?
Уи сурэтыр ящI шынагъуэу 158
Сабийхэм папщIэ
Ауэ сэ услъагъукъым жагъуэу.
ЖаIэ, уи пэр къэрэкъэшу,
Уи жыхапхъэр Адакъэшу,
Уи чы матэр уи кхъухьлъатэу,
ДэнкIэ ухуейми улъатэу.
Пэжмэ псори а яIуатэр,
Сэ ныбжьэгъуу сыкъэлъыти,
СигъэтIысхьи уи чы матэм,
Си анэшым дыгъэлъатэ. ДиIэщ щынэ IэрыпI цIыкIу
Дызэреджэр абы ПIатIэщ.
СиIэщ сэри зы шыпхъу цIыкIу,
Сызэреджэр абы ТIатIэщ.
Щынэр IэрыпI зыщIар ТIатIэщ,
ЖиIэ защIэурэ «си ПIатIэ».
И Iэгу ТIатIэ ар йошхыкI,
Дэнэ кIуэми кIэрымыкI.
КIуати ТIатIэ ди анэшым,
Ямылейуэ ПIатIэ зэшырт.
Къижыхьт гужьеяуэ, Iуейрт,
Емыплът хущIаха хуэнщIейм.
Куэбжэ цIыкIур Iуихыу кIыргъыу,
ТIатIэ къыщыдыхьэжам,
ПщIантIэм къыдыхьат гуфIэгъуэр
ПIатIэ псэ къыхыхьэжат.
Ар дэлъей-дэпкIейуэ къафэрт,
ТIатIи, гъын хуэдизу, гуфIэрт.
Мис апхуэдэщ дэ ди ПIатIэ.
Сыт епщIэнур – есащ ТIатIэ! Сыкъыщеху нэмэзым нанэ,
Жьырытэдж сыхъуну хуейщ. Сабийхэм папщIэ
АпщIондэху сэ согъынанэ,
Ирикъуакъыми си жейр.
Адакъэжьыр ерыщ йокIуэ,
Макъ жьгъырум зрегъэшэщI.
КIыфIзэхэтми ину маIуэ,
Хуэдэщ нанэ ар къыдэщI.
Сыхуошхыдэ адакъэжьым:
Щыщхьэукъуэ уи лъэуейм.
Хъийм ущIикIыр сыт пщэдджыжьым,
IэфIу сыщIумыгъэжейр?!
Уэ умыщIэ адакъэжьым
ЗэрыIэфIыр пщэдджыжь жейр! ШЫР
Сылъэтэну
Сэ сопIащIэ,
Си къарури
ТIэкIу сфIэмащIэщ.
Абгъуэ нэзым
Сыздытесым
Сэ итIани
Согупсысыр:
Сыт къэхъунур,
Мыбы селъэм? –
Сыкъыщыхутэнущ
ЩIылъэм.
Уи дамитIыр
Арщ мыжамэ.
Сыт сэ щIэзгъагъынур
Мамэ?
Абгъуэм абгъуэрынэу
Зы къакъэ къизнащ,
Джэдыр щIэмыкIацIэу 159 160
Сабийхэм папщIэ
Абгъуэм езгъэсащ.
Абы щхьэкIэ нанэ
ФIыщIэ лей къысхуещI,
Тебэлъакъуэм изу
Къакъэнэкъиж схуещI. Мис, и гъуэлъхьэжыгъуэр
Иджы джэдым къос,
Къакъэу из хъун абгъуэм
Сэ зэхузохьэс. КIакIэ, кIакIэ, кIэкIэрей,
Ди унащхьэм тесырей.
Къощэ, жери, си джэджьейм,
Къуртыр уэ уогъэгужьей.
Ди джэдкъазым уемыщакIуэ,
Удигуапэщ, хьэщIэу къакIуэ.
КъакIуэ, ди бжэр зэIухащ,
ПщэфIэн нани иухащ.
АдакъэщIэ хущIэ пIастэ
Уэдгъэшхынущ, лъакъуэ мастэ! УЭШХ
Уэшхыр къошхыр, щы-щы-щыщ,
Гъущэу къысхинакъым щыщ.
Унэм хуэмурэ сокIуэж,
Псыр къыспыжу сыщIохьэж.
ЗызгъэлIами сыщиуфэнщIым,
Бжьыхьэ уэшхым, еплъ, къызищIэм:
Сопсчэ, си щхьэр фIех, сыкъопс
Зэм сыпщтырщ, зэм щIыIэм сес. Сабийхэм папщIэ
Пыхусыху узым сеубыдыр,
Мамэ къызоIэзэ, шхыдэу.
Хущхъуэ, шэ гъэпщта къызет:
Еуэ, – жи, – уэшх щIыIэм хэт!
Щумыгъэтмэ зыгъэлIын,
Мис мыпхуэдэу ухэлъынщ!
КъыздикIари
Къыздихуари
КъысхуэмыщIэу
Хьэжкурийр
ПщIантIэм жэкIэ
Къыдолъадэ,
ЗэщIещыпэ
Ди пхъэнкIийр.
Сэмбым хуэдэу,
Ар ешыхьри,
Ипхъуэтауэ
Ехь къуэкIийм.
И къалэн
ИгъэзэщIащи –
Бгъуэтмэ къащтэ
Хьэжкурийр! Дадэ сэ зыпэсщI щымыIэ,
Мэл кIэхъу цIыкIуу и ужь ситщ,
ТIу сымыщI абы и жыIэ –
Iуэхуу ищIэм сыпэрытщ.
Дыкъотэдж дэ тIур нэхущым,
Зыдохуапэ, зыдотхьэщI,
Хадэм дохьэр пшэплъ къыщищIым,
Ди жыг щIагъхэр къабзэ дощI. 161 162
Сабийхэм папщIэ
«Жьгъух-жьгъух» жиIэу щIигъэлъэлъу,
Удзыр дадэ егъэгъуэлъ,
Уэсэпс щыгъэ къыпылъэлъыр
ПфIощI налкъуту зэрылъэлъ.
Зы удз IэплIэ шкIэм хузохьыр,
ШкIэм удз цIынэр ифIэфIыпсщ,
Хъудыр хуабэ изот ди хьэм,
Джэдхэм яхузопхъыр Iус.
Дадэ удзыр къех мыпIащIэу.
Жэмыр Iэхъуэм сэ дызоху.
Мис апхуэдэу догъэзащIэ
Дадэ сэрэ пщэдджыжь Iуэху.
НАНЭ
Псапэ ищIэу
ДиIэщ нанэ.
ДиIэщ нанэ
Хьэблэдэс.
ЦIыкIухэм
Ди гур хигъэхъуэну
Ар къыдокIыр
Махуэ къэс.
Дыпожажьэри
ДыгуфIэу,
Псалъэ гуапэ
Лъыдогъэс.
Къытхуегуэш
Абы IэфIыкIэ –
Е пыченэ,
Е кIэнфет.
Дэри,
Къэсу щытмэ гъатхэр,
Нанэ сэбэп
Дыхуэхъунщ.
КъыхуэтIтIынщ
Бжьын хьэсэ дахи,
Гуапэу ар
Къыдэхъуэхъунщ. Сабийхэм папщIэ Къуэрылъху цIыкIур
Мэгъынанэ:
«Къысхуэщэху, – жи, –
Хьэлыгъуанэ».
«Хьэлыгъуанэр гъурщ, –
Жи, нанэ, –
IуищIыкIынщ
Уи дзапэфIанэр».
Сабийм ещI
И макъыр щэху:
«Хъунщ-тIэ,
Зы торт къысхуэщэху!..»

ЩIэмызагъэ ар ди унэм,
ИгъэкIауэ и тхьэкIумэр,
Махуэ псом гугъу зрегъэхь:
Ди дур щэхуу зэпеплъыхь.
Ди дум дэ иткIутэжащ
Бжьыхьэм нартыху Iутхыжар,
Абы и мэ къащIихьауэ,
Дзыгъуэ гуп къызэрыхьауэ
ДгъэтIылъа нартыхум къощэ,
Мис абыхэм йощэ КIущэ.
IуэхуфI ещIэ ди джэдум –
И хъумакIуэщ ар ди дум.
Си хьэмаскIэу кIау-кIау-кIау,
Уи жьэр хъунти бгъэбэяу.
Узэбэныр кIуркIунау
Хьэмэ кIущэу кIущэ нау?
ТIуми зыри къуамыщIа,
Щхьэ гурыщхъуэ яхуэпщIа? 163 164
Сабийхэм папщIэ
КIуркIунау уэнжакъым тесщ,
КIущи щыму унэм щIэсщ.
Слъагъукъым зыхуэпщIын губгъэн,
«Сыхьэщ», жыпIэу арагъэнщ.
АтIэ банэ, кIау-кIау цIыкIу,
Абы хэлъкъым зы емыкIу. Зи нэр топу къэджэрей,
ПщIащ ди Мыщэ бэнэрей,
Умыжейуэ, хъуам пщыхьэщхьэ,
Укъошэсыр ди унащхьэм.
Плъыр ерыщу нэху уогъэщыр,
Хэт къэплъыхъуэр, сыт ухуей?
Хэбгъэгъуащэу махуэм жэщыр,
ПфIэкIуэдауэ ара жейр?
Жэщым уи нэхэр жан дыдэщ –
Жэщ хьэпщхупщхэр къыбоубыдыр.
КIущэ уэрэ фызэхуэдэщ –
Дзыгъуэ цIыкIухэр фогъэкIуэдыр.
ЦIыкIухэ, фэ зыфхузогъазэ:
Хэт а тIум нэхъ щакIуэ Iэзэр?
Зи нэр топу а жьындур
КъытекIуэну ди джэдум? Ди къуажэбгъум
ЩыIэ Iуащхьэм
ГъуэрыгъуапщкIуэ
Дыщоджэгу.
Iуащхьэр лъагэщ
Уафэм щIэуэу,
ДыщоджэгуриДыщоджэгу. Сабийхэм папщIэ
Балигъ дыхъумэ,
А ди Iуащхьэр
КъэкIыжынщ
Дэ куэдрэ дигу.
Зым пэдмыщI
Ди сабиигъуэр
Къытеднэнщ
Абы и щыгу. Псыхъуэгуащэ,
Псыхъуэгуащэ,
Уэ ущыIэр пэж?
Удмылъагъуу
ЗыдгъэпскIауэ
Дэ зыдохуэпэж.
Пэж уи щхьэцыр кIыхьыр?
Уи пкъыр
Бдзэжьейм ещхьыр пэж?
Таурыхъхэм
Уи хъыбархэр
Дахэу яIуэтэж.
ТхьэIухуду
Псыхъуэгуащэ,
Псыхъуэм щыпащтыхь,
ПхуэщIын хышхуэр,
БгъэIурыщIэу,
ЩIимылъафэу кхъухь? ЩIалэ цIыкIуи
Хъыджэбз цIыкIуи –
Хьэблэм дэсыр
Дызэхуос.
Хьэнцэгуащэ
Идошажьэ – 165
«Хьэнцэгуащэ къыдошэкIыр,
Ялыхь уэшх къегъэщэщэх!» Сабийхэм папщIэ
ИдошалIэ
Унэ къэс.
Псыр пэгункIэ
КъыдакIыхыу
ДагъэпскIами,
Догъущыж.
Хьэнцэгуащэ
КъетшэкIауэ
ТхьэлъэIушхуэ
Дэ дощIыж.
ЩыгъыныжькIэ
Тхуэпа башым
И сэбэп дэ
КъыдэкIащ:
УридэкIуеиным
Хуэдэу,
Нэху щыхункIэ
Уэшх къешхащ. 166 псалъэжьу зэхэлъ псалъэзэблэдз








































ЕкIуэкIыу: 5. зыщIэмыхъуэр лъэпкъ хъуркъым. 7. Адыгэ
и. быдапIэ исщ. 8. ямыщI саугъэт умыщI. 10. Уэнум. егъуэт. 12. нэужь бгъуэтыжыр ныбжьэгъущ. 13. къурэ щхьэкIэм къыпащIыкIакъым. 14. Хэхъуэ зи. и щхьэ узкъым. 15.
здэщымыIэм гъащIи щыIэкъым. 17. И гуэн. 19. зыпыту мышынэ щыIэкъым. 20. и анэ гъыркъым. 24. и хьэлъэщ. 25.,
бгъуэтыжынщ. 27. Зи. къабзэм игури къабзэщ. 29. Уделэмэ, пщы. кIуапIэ щIы. 30. бжэн хуэдэ. 32. Нэфым и. хихар и гум хелъхьэж. 33. мэжалIэмэ, дыгъужь къугъыкIэ ещI. 34. утесмэ, иц щыщ къыпхохуэ. 35. ПцIы. щхьэщытхъущ, зызыгъатхъэр джэгуакIуэщ. 36. Джэду. къыуитынкъым. 37. зэ дижь къепщэнщ. 39. щIынкIэ Iэзэр унагъуэ зэгъэзэгъщ. 40. щIэщ, гухэщI жьыщ. Къехыу: 1. гуIэгъуэри зэпыщIащ. 2. Псалъэ дахэм. щIаткъым. 3. зымыщIэ пашэ умыщI. 4. Фыз дахэ. фызщи, фызыфI ныбжьрей фызщ. 6. дахэм егъэIумпIафIэ. 9. зыпэрымытыр хъушэкъым. 11. Лыр къэмывэу. къищIкъым. 16. дыгъэ си нысэ къытипси, бжьыхьэ дыгъэр сипхъу къытипсэ. 18. ХамэIэр Iэгъэпсэху., гугъэпсэхукъым. 19. къимыхьар жьакIэм къихьыжкъым. 21. Уи. уи нитIрэ. 22. зэв джий быхъу. 23. фIы мэхъуж. 26. Ущыджэлэнур., упщIэ бгъэтIылъынт. 28. Анэ зимыIэм. и махуэщ. 29., Iыхьэншэ ухъункъым. 31. дауэфIрэ щыIэкъым. 32. Къуэ уиIэмэ, . уиIэщ. 38. Унэр., жьэгур и псэщ. 39. гуартэм и кIуэдыжыгъуэм бжэн къуийр пашэ яхуохъу. 168
Япэ къыдэкIыгъуэм тета псалъэзэблэдзым и жэуапхэр
ЕкIуэкIыу: 5. Пэшэгъу. 6. Уэсым. 10. Дзыгъуэ. 11. Хъунрэ. 12. КIэщIым. 13. Уэсыбэ. 15. ЩхьэкIуэм. 17. БлэкIа. 18. ЦIыхубз. 22. Псыхъуэжь. 24. Сэхуран. 25. Адакъэ. 26. Джэду. 28. ГъущIыр. 29. ХуэдэлI. 30. IитIрэ.
Къехыу: 1. Iэжьэ. 2. ДжэдыкIэ. 3. Хьэрэмщ. 4. Щытхъу.
7. ФIыгъуэм. 8. ХьэщIэр. 9. Аркъэн. 14. БгъэкIэ. 16. Хьэхурэ.
19. Аслъэн. 20. Бзаджэ. 21. Бабыщ. 23. ЖьантIэм. 24. Сэгъейщ. 27. УлIэн. 28. Гъуррэ. IуащхьэМахуэ №2
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, Залина истепанова (ответственный секретарь),
хамид Кармоков, астемир татроков, Юрий тхагазитов,
хамиша тимижев, людмила хавжокова Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 05.04.22. Выход в свет 29.04.22 Формат 70х108116.Бумага офсетная №1. Печать офсетная. Усл. п. л. 14, 7.Уч-изд. л. 12, 0. тираж 2.155 экз. Заказ №722 Подписная цена на 2 месяца 37р. 60к.
Подписная цена на 6 месяцев 112р. 80к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано в ооо «издательство «Южный регион»
357600, Ставропольский край, г. ессентуки, ул. никольская, 5а
обложка художника Юрия алиева
отпечатано в полном соответствии с качеством
предоставленного электронного оригинал-макета 169 Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, 170
Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Ставрополь щIыналъэ, ЕсэнтIыгу къалэ,
Никольскэм и уэрам, 5а, ООО «Издательство «Южный регион». Лиуан
23.02.1937 - 3.09.1988 И Къуршыпс цIыкIу,
Мэз бжэну, лъакъуэ псынщIэ,
Адыгэш мыгъасэм ещхьу Iэл,
Удыхьэшхми угъми къысхуэмыщIэ,
Хэт къыпхэзылъхьар апхуэдэ хьэл?
УкъыщIэж къысфIощIыр анэ бгъафэм,
Уэ анэ быдзышэу сыт бдагъуэн?!
Ди адэжьхэм шыр псы щрагъафэм,
Ягу урихьу, цIэ къыпфIащагъэнщ.
ПхуащIащ жыгей мэзыр цIэфIэщ джанэ,
Ар адэжь фэеплъщ – зыщызмыгъэнщI.
ЩигъэсыскIэ жьыбгъэм я къудамэр,
Ди бзэкIэ Iущащэу сэ къысфIощI.
Уахуэзэшкъэ адыгэ шууейуэ
Уи псы Iуфэм щепсыхыу щытам,
Е зи щхьэцыр лъэдакъэпэм теуэу
Псыхьэ къакIуэу уи Iуфэм Iутам?
Ноби, анэм къыкIэрыхуа шыщIэу,
Ахэм уакIэлъыжэурэ уощыщ,
Шэпсы цIыкIу,
ЩIэ щIэткъым уэ уигу щыщIэм,
ЩумыгъуэткIэ абыхэм ящыщ.
Зэуэ къуедзри, аркъэну, толъкъунхэр,
Тенджыз ФIыцIэм укъегъэувыIэж,
Щогъэтыжри шууейхэм лъыхъуэныр,
Нэщхъей укъэхъуауэ зошыIэж.




