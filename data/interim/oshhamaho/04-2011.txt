Адыгэ тхакIуэхэм я журнал
1958 гъэ лъандэрэ къыдокI 2011 июль– гъэ август 4
Къэбэрдей-Балъкъэр Республикэм ХъыбарегъащIэ IэнатIэхэмкIэ, жылагъуэ зэгухьэныгъэхэм ядэлэжьэнымрэ щIалэгъуалэм я IуэхухэмкIэ и министерствэмрэ КъБР-м и ТхакIуэхэм я союзымрэ къыдагъэкI
Редактор нэхъыщхьэм и къалэнхэр зыгъэзащIэр
Елгъэр Кашифщ
Редколлегием хэтхэр:
Къагъырмэс Борис, Къэжэр Хьэмид, Къэрмокъуэ Хьэмид, КхъуэIуфэ Хьэчим, Тхьэгъэзит Зубер, ХьэкIуащэ Андрей
Налшык

Iуащхьэмахуэ
(Эльбрус)
На кабардинском языке Учредители: Министерство по информационным коммуникациям, работе с общественными объединениями и делам молодежи Кабардино-Балкарской Республики (360000, КБР,
г.Нальчик, пр. Ленина, 57), Общественная организация Союз писателей Кабардино-Балкарской Республики (360000, КБР, г.Нальчик, пр. Ленина, 5 офис 501)
И. о. главного редактора
Кашиф Эльгаров
Редакционная коллегия:
Борис Кагермазов, Хамид Кажаров, Хамид Кармоков, Хачим Кауфов, Зубер Тхагазитов, Андрей Хакуашев Корректор – Марина Жекамухова
Компьютерный набор и верстка – Зарета Князева
Подписано к печати 00.00.11. Формат 70×108116. Бумага газетная. Печать офсетная. Усл. п. л. 14, 2. Уч-изд. л. 11, 50. Тираж 2060 экз. Заказ № 133. Цена в розницу – договорная.
Индекс издания: 73926
Регистрационный № Н-0036 Адрес редакции:
КБР, г.Нальчик, пр.Ленина, 5.
Отпечатано на ООО «Тетраграф» КБР,
г. Нальчик, пр.Ленина, 33
Обложка художника Заурбека Бгажнокова 3 Мухьэмэд ПСЫФ
Повестым щыщ пычыгъуэхэр
Тхьэмахуэ зэхуаку гъуэгу тетауэ Сыбыр къалэ мыцIыхум мафIэгум къыщикIа хъыджэбз IэпцIупцI цIыкIур хьэ щтам хуэдэу зиплъыхьу станцым тетщ, зэрыхамэр цIыху зэхэзекIуэ псоми къащIа къыфIэщIу къэIэнкунарэ и шумэданышхуэм гукIэ епсалъэу. Мы гъуэгуанэм къыщытехьэнум куэдрэ зэгупсыса икIи тыншу зыпэлъэщыну и гугъа лъэпощхьэпохэм щыщ зыт мыри, афIэкIа щыплъэмыкIынум зыми уемыдаIуэу емынэм укърихужьа жиIэу Чэсэм зыхуэ-шхыдэжри, езыр къызэрыкIа мафIэгум итIысхьа цIыху къомым билет къыщащэхуа кассэм Iуэхуншэ хъуауэ ис цIыхубз угъурлыфэм нэкIуэпакIуэу бгъэдыхьащ:
къэ? – СыгъуэгурыкIуэщи, зыгуэрхэмкIэ сыноупщI хъуну? – Сыт щIэмыхъунур? КъызэупщI сыткIэ ухуейми. УщыгъуэгурыкIуэкIэ удихьэщIэщ, къыщIыхьэ, шей пщтыр уедгъэфэнщ.
– Тхьэразэ къыпхухъу, – жиIэри, Чэсэм гуфIэу щIыхьащ пэш зэв цIыкIум. Iуэхур зытетри зэуэ яжриIащ: – Сэ Кавказым сыкъикIащ, мыбы щыIэ тутнакъэщ гуэрым сыкIуэу аращ.
– О-о! Кавказ. Нэгъабэ сыщыIащ фи щIыпIэ дахащэм. Пятигорск зыщызгъэпсэхуащ, фи псы хущхъуэхэми сыхыхьащ, сефащ.
– Сэ Псыхуабэ и гъунэгъу Налшык сыщыщщ.
– Нальчики нэгузыужьакIуэ дашащ, Гуэл ЩхъуантIэхэр фи деж-
– АтIэ.
– А гуэл тхьэIухудым и Iуфэм дыIусу зы шашлык тшхати, и мэр си Iум ит къысфIощI иджыри. «Мыр сыту IэфIыщэ!» – жысIэу щызгъэщIагъуэм, пащIэшхуэ тету щIалэ пIащэ гуэрым шашлык дзаситI къихьри си пащхьэм кърилъхьащ. Къызжьэдикуэнут, арщхьэкIэ, зым фIэкIа схуэшхакъым. Ныжэбэ къанэ, шашлыккIэ урикъуауэ пщэдей утшэжынщ жиIэурэ, ерагъкIэ сакъыIэщIэкIыжащ. Мис, ди шейри къэкъуэлъащ…
Чэсэм фIэфI дыдэу шейм ефэурэ, цIыхубз хъарзынэм и деж къыщищIащ иджыри махуэ ныкъуэ гъуэгу зэпичын зэрыхуейри, тутнакъэщым я нэхъыщхьэр къыщигъуэтынури. ЗыгуэркIэ укъысхуей хъужыкъуэмэ, жиIэу итхыу кърита тхылъымпIэ тхьэмпэм щыгуфIыкIыу, Чэсэм къыщIэкIыжри и гъуэгуанэм пищэжащ икIи зыхуей псори гугъуехьышхуэ хэмылъу къигъуэтащ. Чэсэм къежьэн и пэкIэ зыкъом зэщIигъэхъеят. Ар хуэзат Налшык щыIэ тутнакъэщым и унафэщIым икIи, ехьэкI имыIэу, и Iуэхур зытетыр щыжриIэм, гущIэгъу къыхуищIри, лъэкIымкIэ къыдэIэпыкъуащ. Мы къыздэкIуа тутнакъэщым и унафэщIыр и щхьэкIэ имыцIыхуми, IуэхукIэ зэхуэтхэн хуей хъуауэ зэрыщIэрти, хъыджэбзым зыкъыщIигъэкъуэну, гущIэгъу къыхуищIыну къелъэIуу къыхуитха письмор Чэсэм иIыгът. Арат и гугъапIэри. ИтIанэ, Сыбырым щыпсэухэр цIыхуфIщ къызэрыжриIари (*ПэщIэдзэр етIуанэ къыдэкIыгъуэм итщ). 4
и фIэщ хъуат. Ауэ псом ящхьэр иджыт. Ар нэхъыщхьэм и бжэм деж щыст, щIэсыр къыщIэкIыжмэ щIагъэхьэну къыжраIауэ. ЩIэсри езы нэхъыщхьэм ипхъурт. КъызыхэкIари имыщIэу, ари Чэсэм и псэм фIэфI хъуат.
– Нэхъыщхьэм ущIыхуейр и пхъум зэхих хъунумэ, ар зэрыщIэсу ущIэзгъэхьэнщ. Армыхъумэ, а зэадэзэпхъур махуэ псом зэдэуэршэрыфынущ.
– НэхъыфIыххэщ, – жиIэри Чэсэм къыпыгуфIыкIащ.
АфIэкI хэмылъу секретарыр щIыхьэри, Кавказым къикIа цIыхубз къызэрежьэр жриIащ. щIэкIащ.
щIэнауэ щыт Чэсэм.
– АтIэ, иджыри къэс щхьэ щыбгъэс? – жиIэри езы унафэщIыр къы-
– Кавказым укъикIар пэж? – къеупщIащ ар мафIэм хуэдэу къызэ-
– Пэжщ. Налшык сыкъикIащ.
– УкъызэлъэIуну укъэкIуауэ ара?
– Аращ. ЛъэIу ин сиIэщ.
– АтIэ, сэ нобэ гукъыдэжыфI сиIэу укърихьэлIащи, уи лъэIур пхуэсщIэнущ, ар ди совет хабзэм зыгуэркIэ къезэгъыххэу щытмэ. Си деж щIэсри си гукъыдэжыр къысхуэзыIэта си пхъурщ, накIуэ, ныщIыхьэ.
ЛIы пIащэ хэкIуэтам ипхъуу хумыгъэфэщэну, кабинетым щIэт диваным хъыджэбз ныбжьыщIэ щхьэцыгъуэ дахэ цIыкIу ист. – Нэхъ гъунэгъуу дызэрыцIыхунщ иджы. Мы си пхъумрэ сэрэ нобэр къыздэсым зетхьар зы унэцIэщ – Дворецкэщ. Дахэщ икIи бжьыфIэщ. АтIэ, ар сфIихъуэжыну яужь итщ мы сипхъу згъафIэр. И цIэр Татьянэщ. Абы и Iуэхум иджыпсту дыхэтынкъым. Ар езым и Iуэхужщ. Дворецкий Андрей Данилович хъужыр сэращ, – жиIэу тутнакъэщым и нэхъыщхьэр хъыджэбз хьэщIэм къыщеплъым:
– Сэ Чэсэм къудейкIэ фыкъызэджэ хъунущ, – жиIэри, къыздихьа письмор къызыхуихьам иритащ.
Андрей Данилович письмом къеджэри:
– Мыр къэзытхри зыщIэлъэIур а уи лъэIу дыдэрщ, Касем. Уи фIэщ щIы сэбэп сыхъун папщIэ слъэкI къызэрызмыгъэнэнур, зыгуэрхэри зэрыслъэкIынур. Псори дяпэкIэщ. ЯгъэтIыса уи щIалэр зэ къэгъэс. Тхьэмэдокъуэ Хьэсет Темыркъан и къуэ. Аракъэ?
– Аращ, Андрей Данилович, тэмэм дыдэщ, – жиIащ Чэсэм.
– АтIэ, иджы уи Iуэхум яужь дихьэнщ. Дэ цIыхубз щаIыгъ тутнакъэщи диIэщ. Абы яIэщ уздэщыIэ хъуни, ауэ цIыхур къожэнщ, къоупщIурэ уи щхьэр ягъэузынщ, уэ гъуэгуанэ кIыхь къызэпыпчащи, зыбгъэпсэхун хуейщ. Мы Iэгъуэблагъэхэм хьэщIэщ тэмэм щыIэкъым. Фэтэр пуди къыпхуэгъуэтынущ, ауэ ари сфIэфIыщэкъым. Псом нэхърэ нэхъыфI щыIэт, занщIэу сигу къэкIари арат, уадыгэу щыжыпIэм, ауэ гъунэгъу дыдэкъым, уи Iуэхур зэрехъулIэнури сщIэркъым. Ар мы Сыбырым куэд лъандэрэ щопсэу, цIыхуфIщ, псоми фIыуэ ялъагъу, удз хущхъуэкIэ хуабжьу Iэзэщ. И щхьэгъусэр ямылейуэ цIыху цIэрыIуэу щытащ, си лэжьэгъуу, си ныбжьэгъуу, шыгъупIастэ зэдэтшхыу дыкъекIуэкIащ. Езыри фызыжь губзыгъэщ.
Андрей Данилович зи гугъу ищI цIыхубзыр Чэсэм зыхуей дыдэм хуэдэу къыщIэкIынкIэ хъуну къыфIэщIауэ, абы деж кIуэну тепыIэжыртэкъым. – АтIэ, таучэл пщIымэ, абы деж усшэнщ зэкIи, адэкIэ зэрыхъу деплъынщ. Сэ дызэрыкIуэн машинэ къызэзгъэпэщынщ, фэ апщIондэху 5
фыуэршэр, хъыджэбзхэм къапсэлъын сыт щыгъуи яIэщ, – жиIэри, Андрей Данилович щIэкIащ.
– Сыту цIыхуфI а уи адэр, Татьянэ, – япэу Чэсэм къэпсэлъащ.
– Псом хуэмыдэу нобэ и гурыфI къикIауэ укърихьэлIащ. Iэджэ лъандэрэ зыпэплъэ генералыр къызэрыфIащ унафэм Iэ традзауэ хъыбар къыIэрыхьащ. ИлъэситI-щы мэхъу а Iуэхур къызэраIэтрэ, ауэ, цIэр пфIэтщмэ, утфIыIукIыжынущ жари ягъэгувэ. Ешащ, сэ сыкъамылъху лъандэрэ Iутщ мы IэнатIэ псэзэпылъхьэпIэм.
– АтIэ, генералыпхъу ухъунущ, сынохъуэхъу, Татьянэ.
– ЩIалэ сиIэти, къелъэIуурэ ешащ, сритын идэркъым, умыпIащIэ, ущIалэIуэщ, – жи.
– Уеджэ хъунщ хьэмэ къэбуха?
– Университетыр мы гъэм къызоух. – Сыт хуэдэ IэщIагъэ?
– Медик.
– Сэри сымедикщ. Дахэ-дахэу иджыри срилэжьакъым. ФIыуэ слъагъу щIалэр лажьэ имыIэу ягъэтIысати, схухыфIэмыдзэу сыкъыдежьащ. Мыбы икIуадэмэ, жызоIэри согузавэ.
– ИкIуэдэнкъым. Сэри папэ сыкъыкIэрыкIынкъым…
Андрей Данилович псынщIэ дыдэу къигъэзэжри, хъыджэбзхэр щIыгъуу ежьащ. Гъуэгур хъарзынэти, ахэр щIэх дыдэу нэсащ унэ куэд зыдэмыт, ауэ къабзэлъабзэу псэу поселкэм. ЗэкIуэлIар пхъэбгъу зэтеупщIэкIэ лъагэу къэхухьауэ куэбжэшхуэ зыхэлъ щIапIэм дэт унэ хъарзынэт. Машинэ макъым къыпежьа цIыхубз мыщIалэжыр, фызыжьи фIэпщ мыхъуну, зэкIэлъыкIуэт, нэщхъыфIэт. – Хъыджэбз хьэщIэ къыпхуэсшащ, Дахэнур, ауэ хьэщIэ къызэрыгуэкI мыхъуу, уи лъэпкъэгъуу. И цIэр Касемщ. Плъагъуркъэ, Кавказ цIыхущ, къамылыфэщ. Мыдрей сырыхур сипхъущ.
Дахэнур и зекIуэкIэри и зыIыгъыкIэри щыхьэт техъуэрт ар зэрыцIыхубз щыпкъэм. – КъакIуэт, си тIасэ, мыдэ къызэкIуалIи IэплIэ къысхуэщIыт, – жиIэу Дахэнур Чэсэм зыбгъэдишауэ и IэплIэм ирекъузэ. – Уадыгэр пэж, си псэ тIэкIу? Къэбэрдейм укъикIа? – АтIэ, нанэ, Налшык сыкъикIащ.
– СымылIэ щIыкIэ адыгэ сэзыгъэлъагъужа Алыхь лъапIэм къурмэн сыхухъу.
– Дахэнур! Фэ фызэпсэлъэну зэман фиIэнущ. Ди хьэщIэр къыпхузогъанэри сожьэж, сэ нобэ-пщэдей сыкъыфлъыгъуэзэнщ. Укъысхуей хъумэ, ди унэ псалъи яжеIэ. Унэм и теплъэри хъарзынэт, и кIуэцIри хьэпшып хэплъыхьакIэ узэдат. Пэш зыплIытху хъурт. Дахэнур и жеипIэм къыпыт пэшышхуэм и лъэгум иубгъуа фэ къуэлэн зэщIэцIууэм хуэдэ Чэсэм щилъэгъуар кинохэрат. Моуэ иджыпсту зыкъиIэтыжыну унэ лъэгум игъуэлъхьа фIэкIа умыщIэну къаплъэн абрагъуэм и фэт ар. И лъакъуиплIри укъуэдият, и щхьэри пытт, и нитIыр къилыдыкIыу. Дахэнур и щхьэ закъуэ-и лъакъуитIу щыпсэу мы унэшхуэр гурыхьу зэлъыIухат, зы щIыпIи щымылъыпхъэ щыплъагъуртэкъым. ИмыщIэххэу къыхуэкIуа хьэщIэм пэплъам, зыхуигъэхьэзырам хуэдэт Дахэнур.
– АтIэ, си дахэ цIыкIу, цIыхум ябгынэж мы Сыбыр емынэм сытым укъихьа? – Дахэнур, и упщIэм иужькIэ, зэтесабырэжри зы тэлай дэкIа иужь къыщIигъуащ. – Хьэуэ, си тIасэ, иджыпсту жэуап къомыт си уп- 6
тэм.
щIэм. Уэ гъуэгуанэ хьэлъэ къызэпыпчащ, зыбгъэпсэхунщ, дышхэнщ, си хьэмэм цIыкIур къыпхуэзгъэплъынщи, абы укъигъэщIэрэщIэжмэ, итIанэ уи хъыбархэри къызжепIэнщ, си хъыбархэри ныбжесIэнщ.
– ЖыпIэ псори гурыхьщ, Дахэнур, атIэ сэри сызыдэгъэIэпыкъу.
– ИджыпстукIэ сэ уэзгъэщIэн щыIэкъым, Чэсэм. Шхын хьэзыр щыIэщи згъэхуэбэжынщ, хьэмэмыр гъэплъыным хуейр зы сенычыпэщ.
– Уэ зэ сыгъэлъагъуи тIысыж, сэ псори сщIэнщ. ИтIанэ, сэри гъуэмылэ гуэрхэр сIыгът, Налшык къисхауэ. – Алыхь, зэмыкIуэкIамэ, Къэбэрдейм щащIа ерыскъыр нэхъыфI-
– Хьэуэ, куэдрэ зэмыкIуэкIын ерыскъыщ сэ сIыгъыр. Схузэмыгъэзахуэр нэгъуэщIщ: уи цIэмкIэ сыноджэнущи, усфIэнэхъыжщ, «Нанэ» жысIэнущи, ари уэзгъэкIуркъым. Уи цIэ Дахэнурыр дахэ дыдэщ икIи сфIэфIщ.
– АтIэ, мис а уфIэфIымкIэ къызэджэ, тIасэ. Ар уэ дахэ дыдэу къыбжьэдокI. Урысхэм дахэ-дахэу къахуэпсэлъыркъыми, сагъыз ягъэныщкIум хуэдэщ.
Чэсэм хьэмэм цIыкIум зыщегъэтIатIэ, тIэкIуи зыщегъэпсэхужри, мащIэуи зыкъилауэ, и бостей нэхъ дахэри зыщитIэгъауэ, Дахэнур щыIэуэлъауэ пщэфIапIэ пэшым щIохьэ. Ар къыпхуэмыцIыхужыным хуэдэу къызэщIэлыдати, Дахэнур нэ къытригъэхуэным хуэдэт. Фызыжьым Чэсэм псалъэ дахэ куэд къыжриIэри, тIури пщыхьэщхьэшхэм етIысылIащ.
– АтIэ, Чэсэм дахэ, узыпэплъэ щIалэр дапщэщ къэсыну угугъэрэ? – щIэупщIащ Дахэнур, шхыным хэIэбэурэ.
– Си ужь иту кърашэжьэн хуеящ, Тхьэм ещIэ щIэгувэр.
– Уи щхьэгъусэ, уи дэлъху? Уи сыт узыпэплъэ щIалэр? – Чэсэм нэхъ зыгъэгузавэ упщIэри игъэгувакъым нанэм.
– Тхьэ, Дахэнур, сыпщоукIытэм си Iуэхур зытетыр пхуэсIуэтэну, ауэ Iэмал зимыIэщи, бжесIэнщ, емыкIу сыкъыумыщI.
Дахэнур тIэкIуи къэщтауэ икIи къэгузэвауэ зиущэхуащи, игукIэ зэрегъэзахуэ: «Тхьэ, сэ сыщыгугъэм щымыIэ мы хъыджэбз зыкъизыхым и Iуэхур».
– Дунейр инщ, си тIасэ, Iэджи къыщохъу. КъызжумыIэххэми, емыкIу лъэпкъи усщIынукъым.
– Хьэуэ, бжесIэнщ. – УзэрегуакIуэщ.
– Тхьэ, Дахэнур, сызэжьэр сызыпылъ, фIыуэ слъагъу щIалэм.
– Ана-а, телъыджи а къызжепIэр. Узыпылъ щIалэ щхьэкIэ дауэ Сыбыр укъызэрыкIуар. Нэчыхь фиIэ? – Тхьэ, нэчыхьи димыIэ.
– АтIэ, нэчыхьыншэу фызэдэпсэуа? – Нанэри нэхъ зыгъэгузавэ дыдэ упщIэм и жэуап хуейт.
– Тхьэ, Дахэнур, дызэдэпсэун дэнэ къэна, ди Iупэ зэлъэмыIэса.
– Нэхъ телъыджэжи а жыпIэр, си псэ тIэкIу. Ар пэж?
– Мы ерыскъы зэдэтшхамкIэ тхьэ пхуэсIуэфынущ. Ухуеймэ, сэ диныр си фIэщ мэхъу, КъурIэни седжащ, уи унэми КъурIэн щIэлъу слъэгъуащи, абыкIэ тхьэ пхуэсIуэнщ.
– АIэ, тIасэ, дауэ тхьэ уэзгъэIуэн, ар гуэныхь зыпылъщ. Си фIэщ хъуащ жыпIэр.
Чэсэм къыжриIэхэм Нанэм и хъыджэбзыгъуэ-щIалэгъуэр игу къигъэкIыжри къызэщIэплъащ… 7
– Догуэ, атIэ, фIыуэ фызэрылъагъу нэхърэ нэхъыбэкIэ уи Iуэху зыхэмылъ щIалэм щхьэкIэ мыбы укъэкIуащ, жоIэ.
– Тхьэ, арам зэрыщытыр.
– Урыс декабристхэм я Iуэхур пщIэ хъунщ. Абыхэм я фызхэр Сыбыр щыIэ ялIхэм къакIэлъыкIуащ жари нобэм къэс яхуэухыркъым. Уэ дауэ? Сыт лъагъуныгъэ уэ укъезыхужьар?
– Мыбы къашэну сызыпэплъэ Хьэсетым пцIы къытралъхьэщ жэм къидыгъуауи, илъэситхукIэ ягъэтIысащ. Сэ сыкъезыхужьар цIыхур и щхьэ хуимытыжу делэ зыщI лъагъуныгъэм хуэдэу къыщIэкIынщ.
– Алыхь, уи насыпым, Чэсэм, абы щыгъуэ. Сэ фIы дыдэу уи Iуэхур къызгуроIуэ. Дауэ, тIасэ, зэрыхъуар? – Зэрыхъуари бжесIэнщ, тхьэ, зэрыщыта дыдэм хуэдэу, – жиIэу къригъажьэри, Чэсэм и «Джэду псыф» хъыбарым Дахэнур щIигъэдэIуащ…
– Фызэрышэн мыгъуэуи фыхунэсакъым, си тхьэмыщкIитI.
– Мы бжьыхьэ дызыхуэкIуэм жытIэри пIалъэ зэттауэ къыттекъутэжащ. Сэ ар зэрыхыфIэздзэн дунейм теткъым. ЯгъэтIыса нэужь, «фIыуэ услъагъуркъым, скIэрыкI…» жиIэу сыкъигъэпцIэну хэтати, ари, хуэздакъым. – А си псэр зышхын цIыкIу, а си дыщэ цIыкIу, сыту хъыбарыфI къыпкъуэкIа, сыту Iейуэ сыбгъэгуфIа… – жиIэурэ Дахэнур и хъыджэбз хьэщIэм зришэкIырт. – Алыхьталэ лъапIэм насыпу укъысхуихьащ уэ цIыкIур сэ. Тобэ, тобэ, тобэ… Мы сэ сызрихьэлIа насыпыр! Догуэ, Чэсэм, а жэмыр къимыдыгъуауэ пцIыуэ къытралъхьащ жыхуэпIэр пэж? Апхуэдэу щытмэ, мыбы суд щIэрыщIэ щедгъэщIэжу едгъэкъутэжыфынущ. Сэ фызыжь плъагъум мы щIыпIэм пщIэшхуэ щызиIэщ. Фи деж хейр мысэ щыщащIыфкIэ, сэ лажьэ зимыIэр хей щIысхуемыгъэщIыжыфынур сыт?! Алыхь, ар сэ фызыжьым нэхъ лIыфI хэмыхьэу зэфIэзгъэкIынум. Ауэ къызжеIэт, уэ сыт хуэдэ хьисэп уиIэу мы Сыбырыжьым укъэкIуа, фIыуэ плъагъу щIалэр къэмыс щIыкIэ?
– Тхьэ, Дахэнур, абы и жэуапыр сэ езы дыдэм сымыщIэж. Сэ сримыгъусэмэ, ар мы тутнакъэщым икIуэдэну къысфIэщIу си псэм сызэрехуэ. Япэ мазэ зытIущым ирамыукIыхьу зэ яхэзагъэмэ, зыгуэр хъунщ. И шхалъэр мэузри я ерыскъыр емызэгъыу абы къыщызэIыхьэмэ жызоIэри согузавэ. Иджы мис, Алыхьым и фIыщIэкIэ фэ цIыху хъарзынэхэр фыщысцIыхуакIэ, зыгуэр хъунщ жызоIэ. Сэ анэшхуэ сиIэщ Японэ и цIэу. Абы игъащIэм къызжеIэ Алыхьым елъэIу, Алыхьым щыгугъ, абы фIыгъуэ куэд иIэщ, жери. Си фIэщ мэхъу. Алыхьыр си гугъапIэу сыкъежьащ.
– А уи анэшхуэра хъунщ а диным ухуэзузэщIар?
– Аращ. СыщыцIыкIум КъурIэн сезыгъэджари аращ.
– А псори хъарзынэт, Чэсэм, ауэ а уи щIалэм тутнакъыныр иухыху мыбы ущыIэфыну укъигъэгугъэрэ? – Алыхьым къысхуиухар слъагъунщ, ауэ сэ сыпсэууэ ар мыбы къысхуэгъэнэнукъым и закъуэу.
– Алыхьым плъигъэкI. А уи гупсысэм езым къару къыпхилъхьэнущ. Зэи умыгужьей. ГъащIэр аращ зэрыщытыр. Дэгъэзеигъуэ зиIэм егъэзыхыгъуи иIэщ.
А пщыхьэщхьэм зэбгъэдэтIысыхьэу жэщыбг хъуху зэпсэлъа Дахэнуррэ Чэсэмрэ куэдым я щхьэфэм иIэбащ, ауэ тIуми зэжраIэнур гъунэ зэрырамылъар къагурыIуэжу зэхуэарэзыуэ гъуэлъыжащ. 8
Андрей Данилович унафэ ищIат Хьэсет къэсмэ, тутнакъэщым исхэм къакIэлъыкIуэхэр пIалъэкIэ щIагъэсу яIэ унэм щIагъэтIысхьэу езым хъыбар кърагъэщIэнуи, апхуэдэуи ящIащ. Зы гъуэлъыпIэ гъур, шэнтитI зыбгъэдэт зы стIол плIимэ зыщIэт пэш цIыкIум Хьэсет и тутнакъ гъащIэм и япэ махуэр щыщIидзащ. А пэшым къакIуэу зыкъомрэ къепсэлъа нэужь, Андрей Данилович абы къыжриIащ Чэсэм къызэрыхуэзари, ар Дахэнур зи цIэ адыгэ фызыжь и цIыхугъэм деж зэришари. Тутнакъэщым щекIуэкI хабзэхэми, нэгъуэщI Iэджэми къыхутепсэлъыхьащ. Нэхъыщхьэр арти, и гур фIы къыхуищIащ.
Андрей Данилович щIалэм теухуауэ игу илъ псори абы жриIатэкъым. ПасэIуэт иджыри. Иджыпсту зыIыгъыр зы гупсысэт: Хьэсет занщIэу Дахэнур деж ишэу и хъыджэбзыр иригъэлъагъун хьэмэрэ япэ щIыкIэ тутнакъхэм яхигъэхьэн? Абы и унафэм зыри къыпэрыуэнутэкъым, ауэ итIани мо лIы губзыгъэм сакъмэ нэхъ тэмэму, илъэситху телъу нобэ къаIэрыхьа щIалэжь цIыкIур и машинэм иригъэтIысхьэу иримышажьэмэ нэхъыфIу къилъытащ. И хъыджэбзми хуэзэнщ пщэдей, зыри блэкIыркъым, ныжэбэ тутнакъэщым ирырес. Хьэсет хуабжьу жыжьэу къыфIэщIа пщэдейри къэсри, Андрей Данилович и машинэм ису ежьащ.
– АтIэ, дауэ къыпщыхъуа япэ тутнакъ жэщыр? – ЗэраIуатэм хуэдэ дыдэу Iейкъым. Сызыщышынам хуэди срихьэлIакъым. – Казармэр зэрыщыту бгъэдыхьэшхауэ жаIэри, ар хъарзынэщ. Тутнакъэщым ис дыдэхэми гушыIэр фIыуэ ялъагъу. Мазэ бжыгъэ фIэкIа къызыхуэ-мынэжа куэду исщ абы, лIыукIхэри «къытхуохьэщIэ». Ауэ нэхъыбэр цIыху тэмэм хъужауэ, гъащIэр фIыуэ ялъагъуу, фадэми щыужауэ дутIыпщыжыфу согугъэ.
– ФIы фIэкIа, Iей лъэпкъ къыздэвмылъагъуу, щапхъэу сыщытмэ, сыт хуэдизкIэ сикIыжыфыну мы фи лъэхъуэщым, Андрей Данилович? – зэуэ зыкъызэкъуихри щIэупщIащ Хьэсет.
– Уи тезырыр зэхуэдитI пхуитщIыкIыфынущ.
– Аращ сэри сызыхуейр. – ИтIанэ, уи суд ящIэн и пэ къихуэу узэраIыгъар хуэдитIу хэкIынущ. А псори къохъулIэн папщIэ, лэжьыгъэфIкIи щапхъэу ущытын хуейщ.
Хьэсет и Iупэр пIэжьажьэрт тутнакъэщым уису фыз къапшэ хъунрэ мыхъунрэ къищIэну, ауэ нэхъыжьым еупщIын укIытащ. – Андрей Данилович, сыт хуэдэ лэжьыгъэ тутнакъэщым исхэм евгъащIэр?
– Ахэр Iэджэ мэхъу икIи зэмылIэужьыгъуэщ. Псоми едгъэщIэн догъуэт. Шофер, ухуакIуэ хуэдэхэр нэхъ къыдомэщIэкI. Iэщыхъуэхэми дахуэныкъуэщ. Нэхъ лэжьыгъэ кIуэцIрыхуауэ диIэри Iэщ гъэхъунырщ. Жэм лъхуар къытхуашыркъым, шэр езыхэм едгъэшхыжынрэ пэт. Зы сабий сад диIэщи, абы еттын гъэш щыдмыгъуэт щыIэщ…
Зэхихыр игу ирихьырти, Хьэсет и тхьэкIумэр тегъэхуауэ едаIуэрт. Ар къигъэгугъэрт Iэщ гъэхъуным и Iуэхур къызэригъэпэщыфыну. Ауэ зэкIэ зыри жиIэртэкъым: япэ щIыкIэ абы еплъын хуейт.
Iэджэм я щхьэфэ иIэбэурэ, Андрей Даниловичрэ Хьэсетрэ нэсащ Дахэнур и унэм. Тутнакъэщым и унафэщIым и нэр тригъэкIыртэкъым хъумакIуэншэу къыздришэжьа щIалэм, ауэ щIэпхъуэжынкIэ шынэу аратэкъым, зи Iуэху зэрихуэр нэгъуэщIт: мо нэхъуеиншэу фIыуэ зэрылъагъу щIалэмрэ хъыджэбзымрэ зэрызэхуэзэнур, зызэрызэхуащIынур и нэгу 9
къыщIигъэхьэрт. Ар пэплъэрт а тIум гъуэгыу зызэрадзу IэплIэ зэхуащIыну, бакIэ зызэщIагъанэну, ауэ апхуэдэ лъэпкъ IэщIэлъэгъуакъым. Илъэгъуар хуабжьу зэтеубыдауэ зэраха сэлам гъущэ тIэкIущ. Унэм щIыхьа нэужь, Андрей Данилович и псалъэр къызэрыщIидзари аращ:
– СлIо, фэ тIур фызэбий? Хьэсет нэхъ хуэгъэзауэ арат а упщIэри, езым зыри жимыIэу, Дахэнур еплъащ, «къыгурыгъаIуэт мыбы ди хабзэр» къригъэкIыу.
– Данилович, уэ ди лъэпкъ хабзэхэм ущыгъуазэкъым, сэри сакIэлъыплъащ а тIум, зызэрызэхуащIынур сфIэгъэщIэгъуну икIи си гуапэ хъунутэкъым, зызэрадзу ди пащхьэм къиувамэ. IэплIэри бари ди нобэрей гъащIэм щыгъунэжщ, нэхъыщхьэр гумрэ псэмрэ хыхьэу уи Iэпкълъэпкъым щыгъэпщкIуа IэфIагъырщ.
Дахэнур и унафэкIэ Чэсэм Iэнэм къытригъэува ерыскъым зэдедзакъэу, зы сыхьэт хуэдэкIэ гупыр зэдэуэршэра нэужь, Андрей Данилович ежьэжащ, нэхъ пщыхьэщхьэхуэкIуэу къытригъазэу Хьэсет зэришэжынур къажриIэри. И теплъэкIэ апхуэдиз ептынкIэ Iэмал имыIэми, зи ныбжьыр илъэс 70-м щIигъуа Дахэнур мыхэр къызэрыхуэзэрэ мыжеижу езым и щхьэ Iуэхум егупсысырт. Иджыри жан, узыншэ пэтми, псэ зиIэм ажал иIэщ жыхуиIэр абы и гум илъ зэпытт, и жьыгъэр зыхуэкIуэнур имыщIэу абы иригупсысэрт. Нэхъапэхэм апхуэдэ дыдэу зыхищIэу щымыта закъуэныгъэр иужьрей илъэсхэм къехьэлъэкI хъуат. Дунеягъэм щиIа и щхьэгъусэмрэ и къуэ цIыкIу закъуэмрэ пасэу фIэкIуэдати, ахэр игъеижурэ, зэрыкIуари имыщIэж жыхуаIэм хуэдэу, илъэсхэр блэлъэтат. Япэхэм удз хущхъуэкIэ Iэзэрти, цIыху Iэджи къыхуэкIуэрт, къыхужаIэ щытхъумрэ къыхуащI фIыщIэмрэ яIэтырт. Си закъуэ нэхърэ нэхъыфIщ, Iэпыдзлъэпыдз, уэршэрэгъу схуэхъунщ жиIэурэ, езым хуэдэ цIыхубз тIорысэ гуэрхэри, хъыджэбз щIалэ цIыкIу гуэрхэри мызэ-мытIэу псэуэгъу ищIат. АрщхьэкIэ ахэм я деж гузэгъэгъуэ щигъуэтакъым, щхьэусыгъуэ зэхуэмыдэкIэ бгъэдэкIыжахэщ. Иджы мы Чэсэм къызэрыхуэзэрэ гугъэ гуэрхэр ищIати, абы игъэпIейтейт, ауэ тепсэлъыхьыфыртэкъым. Аурэ, зы тхьэмахуэ зэхуаку хуэдэ дэкIри, Дахэнур мурад ищIащ и Iуэхур къызэрекIуэкIар Чэсэм хуиIуэтэну.
– АтIэ, си дахэ цIыкIу, мыдэ къэтIыси бжесIэнум къедаIуэ, – иришэжьащ пщыхьэщхьэ гуэрым Дахэнур и псалъэмакъыр. – Япэу дыщызэхуэза махуэм, уи Iуэху зытетхэр къыщызжепIэм, апхуэдэ лъагъуныгъэ щыIэж иджы жысIэри, си фIэщ дыдэ мыхъуа гуэрхэри щыIащ. Иджы уэ цIыкIур узэрыцIыху къабзэри, псэ IэфI узэриIэри, узэрыгъэсари слъагъури си фIэщ ухъуащи, си хъыбарри пхуэсIуэтэнущ. Сэ Алыхьыр хьэкъыу си фIэщ хъууэ, бегъымбар лъапIэр си гум хьэкъыу пхыкIауэ сыцIыху муслъымэнщ.
АтIэ, си псэ тIэкIу, сэри уэ пхуэдэу нэчыхь къабзэкIэ сыкъалъхуауэ сыадыгэ хъыджэбз дахэ цIыкIуу сыкъэхъуурэ, цIыхубзыр Алыхьым дыкъызыхуигъэщIар арати, щIалэхэр къысхукъуэплъ, сэри сакIэлъыплъыж хъуащ. Уэ илъэс тIощIым ушхьэдэхащ, сэ илъэс тIощIи срикъуатэкъым абы щыгъуэ.
Сэ уей-уей жезыгъэIэу псэу Абей лъэпкъым сащыщт, къуажэр зи цIэкIэ щыт пщы лъэпкът Абейхэ. Си адэр цIэрэ щхьэрэ зиIэ Абей Лъостэнбийт. Ди пщIантIэри ди щIапIэри щхъуантIагъэм щIигъэнат. Ди лъапсэр къабзэт, ди унагъуэр зэщIэлыдэрт, ди хьэкъущыкъухэр чэщейм хуэдэт.
Ди адэм фIыгъуэ куэд иIэт. Ауэ псом нэхърэ абы дежкIэ нэхъ лъапIэр 10
сэрат. Си дэлъхуищри сэ жыжьэуи къыспищIыртэкъым. Абы апхуэдизкIэ адыгэ нэмысыр ихъумэрти, апхуэдизу сыкъилъагъу, си ныбжьри балигъыпIэм нэблэгъа пэтми, си адэр зэ къысхуэгуфIауэ е къыздэуэршэрауэ зыми илъэгъуатэкъым. Фомрэ тхъумрэ IупэкIэ згъэзу, шылэмрэ данэмрэ сакъыхэлыдыкIыу, благъэми Iыхьлыми удахэщ жаIэу саIэт пэтми, сыщIэмыудафэр дядэм и ткIиягъымрэ и хабзэ быдэмрэу къыщIэкIынт. Си щхьэц кIыхьыр къэзутIыпщамэ, си плIэм дэхуэртэкъым, нэ къыптехуэнущ жиIэрти, си ныбжьэгъу, си зэштегъэу Хужьпагуэ зэщIикъуэжырт. Мы иджы хуэлэжа си нэхэр къуэлэнрэ къабзэу къилыдыкIырт. Псоми жаIэр зыт: сэ нэхърэ нэхъ хъыджэбз дахэ Джылахъстэней щыхьэрибгъум истэкъым. Си адэр апхуэдизкIэ къыстегужьеикIати, куэбжэпэм сынигъэсыртэкъым, си дэлъхуищым жэщи махуи гъуэрыгъуэу сахъумэрт. Си пэшым ныщIыхьэну хуитыр ди Iыхьлы гъунэгъу цIыхубзхэмрэ Хужьпагуэрэт.
Дэнэ щIыпIэкIи къикIа лъыхъухэр Абейхэ куэду къекIуалIэрт. Ауэ сыт хуэдиз лъыхъу симыIами, си адэм зыми «хъунщ» яжриIэртэкъым. И пхъур пщIантIэм дэкIмэ, мыпсэужыфыну къыфIэщIырт. ИтIанэ, сэ схуэфэщэн щауэ хэкум имысуи къыщыхъурт. Ауэ щыуэрт си адэр. ЩыIэт апхуэдэ щIалэ, и лIыгъэрэ и къекIуагъымрэ цIэрыIуэ ящIауэ. Ар Ботэщеипщым и къуэ нэхъыщIэ Заурбэчт. Абы зэхимыхауэ аратэкъым си хъыбар. Ауэ Заурбэч къуэш нэхъыжь иIэт Мухьэдин жари. И ныбжьыр илъэс 40-м щIигъуами, иджыри фыз къишэн Iуэху зэрихуэртэкъым. Щхьэгъусэ хуэмейуэ аратэкъым, ныкъуэдыкъуэу Алыхьым къигъэщIат. ЩIакъуэт, и Iэ лъэныкъуэр къыдэбзыртэкъым, лъахъшэ фэншэ цIыкIут. Абы и адэ къуажэпщ Ботэщ Жамболэт жьы хъуат, езыри сымаджэрилэти, и Iуэхури, и мылъкури и къуэ нэхъыжь Мухьэдин и пщэ дилъхьэжат. Ботэщхэ ехьэжьауэ къулейт, я щIым и гъунэр ящIэжыртэкъым, абы былыму тетыр яхуэбжыжыртэкъым. Тыкуэн зыбжани яIэт, адыгэ щIакIуэ къекIу щащI IэнатIи къызэIуихауэ ари и хэхъуапIэт. Арати, Мухьэдин мылъкум щIихуэрт, ауэ гукъеуэшхуэ иIэт щэхуу ихъумэу – зы хъыджэбзи къыхуейтэкъым, сыт и мыкъулеягъми. Нартсанэ кIуэурэ псы хущхъуэхэм хыхьэрт, ауэ зыри сэбэп хъуртэкъыми, щыгъын лъапIэ дахэхэр къищэхурти къэкIуэжырт. Iэщэ-фащэу зыкIэрилъхьэри хэплъыхьа защIэт. ИтIани и Iуэхур хъыджэбзхэм я деж къыщикIыртэкъым, и теплъэр зэрыгурымыхьым хуэдэу, хьэл мыхъумыщIи хэлъти. Заурбэч и теплъэ дахэм хуэдэу хьэл дахи иIэт, псоми фIыуэ къалъагъурт. Зы пщыхьэщхьэ гуэрым си бжэм зыгуэр къытеуIуащ. Хужьпагуэ сэрэ дыгушыIэу дыщIэсу арати, иныIуэу дыдыхьэшхауэ пIэрэ жытIэри, дыщIэщтэжауэ зыдущэхуащ. АрщхьэкIэ Iуэхур зытетыр нэгъуэщIт. «Дахэнур, зыгъэщIэращIи къыщIэкI», – къэIуащ си дэлъху нэхъыжь Хьэсэнбий и макъ. Хужьпагуи зыщIызгъури хьэщIэщымкIэ сунэтIащ. Iэнэ хъурей цIыкIум бгъэдэст Хьэсэнбийрэ зы щIалэ мыцIыхурэ. Iэнэр шхын хэплъыхьакIэ узэдат. ДызэрыщIыхьэу щIалэхэр къэтэджащ. «ФыкъакIуэ, ди адэм хуит фищIащ фыкъыдбгъэдэсыну. Нобэ хьэщIэ лъапIэ диIэщ – мыр Ботэщ Заурбэчщ, зэвгъэцIыху», – Хьэсэнбий, ар жиIэри, и щхьэр щIалэм дежкIэ ищIащ. ХъыджэбзитIыр ауэ щыт тахътэм дыщетIысэхащ. Дызытепсэлъыхьынур дымыщIэу псори дыIэнкунщ. Абдежым сэ сыкъэпсалъэри, «укъыздикIахэри, уи анэ-адэри дауэ щытхэ?» – жысIащ. Щысхэр, къэхъуар ягъэщIагъуэу, сэ къысхуеплъэкIащ. ИгъащIэм хэт илъэгъуат цIыхухъум япэ адыгэ бзылъхугъэм псалъэмакъыр къыхидзэу? Хьэсэнбий, губжьауэ къысхуеплъэкIа мыхъу, зыри жиIакъым. ХьэщIэм зыкъищIэжа нэужь: 11
«Алыхьыр арэзы къыпхухъу, сыкъыздикIахэри хъарзынэщ, ауэ ди адэм тIэкIу зегъэгукъыдэмыж» – жиIэри жэуап къызитащ. Сэри, зыри къэмыхъуам хуэдэу къыпызощэ: «Тыркум къикIауэ ди куейм дохутыр Iэзэ щыIэу зэхэсхащ, фшэи евгъэплъ, сэбэп къыхуэхъункIи хъунщ». «Хъунщ, апхуэдэуи тщIынщ, упсэу», – Iэнкунщ щIалэ хьэщIэр. Дэ деплъу хьэщIэр зэрымышхэнур тщIэрти, зыдмыгъэгувэу дыкъыщIэкIыжащ. Ауэ, дыкъыщIэкIыжа нэужьи, Заурбэч ерыскъы хуегъэхакъым, бысымым жиIэми едэIуэжыфакъым.
Жей Iувым хэтауэ къызэщыужам хуэдэу, Дахэнур Чэсэм къыхуеплъэкIащ: «Уезгъэша, си хъыджэбз цIыкIу? – жиIэри, ауэ, жэуапми пэмыплъэу, стIол кIапэм тет шей упщIыIужам зэ еIубри, и псалъэм пищэжащ: – Арати, Заурбэч кIуэжащ лъагъуныгъэм и мафIэр сэ къысщIидзауэ, езыри абы ису. Абы занщIэу гу лъызыта Хужьпагуи щIэгуфIыкIащ, ныбжьэгъуншэу къызэрынэнур къыгурыIуауэ».
Заурбэч Абейхэ хъыджэбзаплъэ кIуэн и пэкIэ Ботэщхэ псалъэмакъ щэху щекIуэкIат. Жамболэт и къуэ нэхъыжь Мухьэдин къриджэри къепсэлъащ: – Иджыпсту сэ сщIэр адыгэ хабзэм къемызэгъыщэнкIи мэхъу, ауэ Iэмалыншагъэм срехулIэ. Сэ жьы сыхъуащ, сысымаджэщ, уэри уи ныбжьыр хокIуатэ, къуэрылъху сымылъагъуу дунейм себгъэхыжыну ара узыхуейр, щхьэ зыми улъымыхъуу ущыс?!
– Сэ фыз къэсшэн мурад сиIэкъым. Къуэрылъху ухуеймэ, уи къуэ гъэфIэныр хьэзырщ, къегъашэ, хъыджэбзу щыIэр къыдэкIуэнущ, – къитыжащ Мухьэдин жэуап зипIытI-зихузурэ.
– Апхуэдэ телъыджэ щыIэ, нэхъыжьыр къыдинэрэ нэхъыщIэм къишэу?! – хуэгубжьащ Жамболэт и къуэм. Мухьэдин и щхьэр къимыIэту, ерагъкIэ зэхэпх къудейуэ къэпсэ-
– Ди адэ, уэ фIы дыдэу уощIэ сэ фыз къыщIэзмышэр. Хэт ныкъуэдыкъуэм къыдэкIуэну хуейр? ЛIыжьым и гур къиузыкIыурэ, жиIащ: – Сэ сызыхуейр уи арэзыныгъэщ. Къэпшэну ухуеймэ, сэ уигу ирихьын нысащIэ къыпхуэзгъуэтынщ. Уи теплъэракъым нэхъыщхьэр, дунейр зыкъутэр мылъкурщи, Тхьэм и фIыщIэкIэ ди куэдщ. КIуэ, къеджэ Заурбэч, абыи сыхуейщ. Заурбэч бжэм егъэкъуауэ къэуващ. – Гъуэгуанэ утемыхьэу хъунукъым, си щIалэ. Уи шынэхъыжьым фыз къысхуишэркъым. Апхуэдэу щыщыткIэ, чэзур зейр уэращи, Абейхэ я деж кIуэи я пхъум еплъ. Уигу ирихьмэ, лъыхъур дгъэкIуэнщ, – жиIэщ Жамболэти, жэуапи пэмыплъэу и къуэр къыщIигъэкIыжащ, ауэ зыщIэгупсысыжри къыкIэлъидзыжащ: – Мыдэ зэ къэгъэзэжыт, щIалэ. БжезмыIэу зыгуэр къэнащи, гупсэхуу къызэдаIуэ. Сэ куэд къэзгъэщIэжынукъым. СыкъэзыгъэщIам напэ хужькIэ секIуэлIэжын хуейщи, нэхъапэIуэкIэ фхуэсщIыжа уэсятым псори фыщыгъуазэщ. Уэ зыгуэр уеджащи, абыи урипсэуфынущ, Мухьэдин, щынэхъыжькIэ, зезыхуэри аращи, Iэщым я нэхъыбэр абы лърырес. Уэ къыплъысыр пщэну къыщIэкIынщи, хъурей губгъуэ итым урикъунщ. Ар гуэша хьэзырщ. Ауэ сэ дыщэ куэди сиIэщи, ар зэпэвубыдыжу фи напэр тефхыжмэ жысIэри, ари фхуэзгуэшащ. А си гъущI пхъуантэшхуэм и ижьырабгъу лъэныкъуэмкIэ дэт гъущI пхъуантэ цIыкIур уи шынэхъыжьым ейщ. Абы ещхьыркъэпсу сэмэгумкIи гъущI пхъуантэ цIыкIу дэтщи, ар ууейщ. Щхьэ фиIэмэ, нэгъуэщI къыхэмыхьэу, лъащ: 12
а пхъуантэ цIыкIу зырызым фыкъигъэпсэунущ. Мухьэдин и пхъуантэм дэлъхэм я лейуэ ууейм цIыхухъу Iэлъын лъапIэ дэлъщ. Ар пащтыхьым деж щыIа адыгэ хэку лIыкIуэхэм сащыхэтам саугъэту къызатащ. Абы зыри щыгъуазэкъым, мылъкушхуи и уасэщ. Ар уэ нэхъ пхуэзгъэфэщащ, щIэныгъэ уиIэщ, цIыхуи уахохьэ, си фэеплъу зехьэ, Мухьэдин абы хуейкъым. ИтIанэ, ууейм хэлъщ мывэ удзыфэ лъапIэ зэрылъ тхьэгъуитIрэ зы Iэлъынрэ. Ар ди унагъуэм уи цIэкIэ къихьэ нысащIэм си техьэпщIэу лъывгъэс. ГъущI пхъуантэшхуэм IункIыбзэIухыу щы иIэщи, зыр Мухьэдин иIыгъщ, зыр сэ сIыгъщ, мыр ууейщ… Иджы си унафэр, пIалъэ къыхыумыгъэкIыу, гъэзащIи си псэр гъэтыншыж. КIуэ… Ботэщхэ Iэжьэкъур ирач щхьэкIэ, Абейхэ пIащIэртэкъым. Езы дыдэр абы IумыщIами, Лъостэнбий хукъуэплъат щIалэ хьэщIэм икIи къыгурыIуат и пхъур абы зэрыдихьэхар. Псом нэхърэ Абейхэ дежкIэ нэхъапэр я пхъум фIыуэ илъагъу щхьэгъусэ игъуэтрэ насыпыфIэ хъумэ арат.
Псори Лъостэнбий зэрыхуейм хуэдэу хъурт. Ауэ занщIэу «хъунщ» яжепIэн? Лъыхъухэр я тэмакъым IэфI къытемынэжыху игъэлъаIуэри итIанэщ и пхъур яритыну арэзы щыхъуар. Уасэу япиубыдари егъэлеят. «Мыбы и пхъур дыщэм къыхэщIыкIауэ пIэрэ?» – хъущIэрт Жамболэт, ауэ жаIар яритащ. – Ауэрэ Заурбэч сыщыхуашэну пIалъэри къэсащ. Сэ си къуажэгъухэм сыкъалъэгъуатэкъым нэхъ сыкъызэрыдэкIуэтейри, уафэм къеха, щIылъэм щамылъэгъуа тхьэIухуду саIуатэрт. Псоми сызэрагъэлъагъуну хуейт. Си щыгъыным и гугъу пщIымэ, си адэр Нартсанэ кIуэри зыми щымысхьыжу ди къуажэм игъащIэм къыдамыхьахэр къысхуищэхуащ. Сщыгъ бостей щIыхур дыщэпскIэ хэдыкIати, нэр дэджылырт. Си дыщэ пыIэм щхъуантIафэу къытелъыж данэ IэлъэщIыр апхуэдизкIэ пIащIэти, Iу бахъэм ихьырт, цIыхуIэм ищIыфауэ уи фIэщ хъуртэкъым. Апхуэдэ фащэ зыкъизых иджыри къэс зыми илъэгъуатэкъым. Арати, тарантасым сису Заурбэч сыхуашэ. Фочхэр драгъэуей, пшынэ макъым къуажэр зэщIищтащ. А дакъикъэхэм сэ нэхъ насыпыфIэ мы дунеишхуэм тетуи, тетауи, къытехъуэнуи си фIэщ зыщIыфын щыIэтэкъым.
Ботэщхэ я пщIантIэм хьэгъуэлIыгъуэм щигуащIэгъуэу Заурбэч и адэм ар къану здэщыIэ унагъуэм игъэкIуащ «Сымаджэ хьэлъэ сыкъэхъуащ, щIэхыу си къуэр урыс быдапIэм вгъакIуи дохутыр къысхуевгъашэ», – жиIэри. «Зи хьэгъуэлIыгъуэ екIуэкIыр дымыгъакIуэу, нэгъуэщI кIуэ хъунукъэ?» – игъэщIэгъуащ Жамболэт и щхьэгъусэ Къандыгъэ. Ауэ пщы лIыжьым идакъым: «Аращ быдапIэм щыIэхэм фIыуэ къацIыхур, мыдрейхэм зыри къедэIуэххэнукъым, армырами Iуэхуншэу щысщ. СывгъэлIэну фыхуеймэ, фымыбзыщI». Сыт ящIэнт, Заурбэч къызэрехьэлъэкIынур, и лэгъунэм щIыхьэжыну зэрыпIащIэр къагурыIуэ щхьэкIэ, пщым и унафэм зыри ебэкъуэфынутэкъым. ЩIалэ гуп гъусэ хуащIри, Заурбэч гъуэгу трагъэуващ.
Аурэ джэгури кIащхъэ хъуащ, жэщри хэкIуэтащ. Си жэмхэгъасэхэм пIэр ящIыжщ, уэздыгъэр ирашэхри щIэкIыжащ. Сэ си гум и къеуэкIэр зэхэсхыжу сыдымащ. Бжэр зыгуэрым къыIуихри пэш кIыфIым къыщIэбэкъуащ. СыкIэзызу сызыдэт плIанэпэм къыдыхьэри IэплIэ къысхуищIащ, си щIыIухэр хуэмурэ итIатэу хуежьащ. Псэ схэтыжу пщIэнтэкъым апхуэдизкIэ укIытэм сызэщIиубыдати. Ауэ, дауэ щымытми, си псэм фIыуэ илъагъуа си щхьэгъусэр къызэрызэIусэр си жагъуэтэкъым. Дэ тIур дыщызэхуэзэнум сыхуэпIащIэу лэгъунэм сыщIэсат. Ауэ мыр сыт?! IэплIэ къысхуэзыщIыр Заурбэч нэхърэ нэхъ лъахъшэщ, и плIэри, и Iэри цIыкIущ. 13
Къарууэ сиIэр зэхэслъхьэри, цIыхухъур зыбгъэдэздзащ, сыжэри уэздыгъэр ину къыдэсшеижащ. Сыплъэмэ, лIы сымыцIыху гуэр къыщытщ.
– Уэ ухэт?! – сыщIэкIие щIыкIэу сеупщIащ абы.
– Сэ уэ сурищхьэгъусэщ, си цIэр Мухьэдинщ, – къитащ абы жэуап.
– ЖыпIэ хьэдэгъуэдахэр сыт? Сэ си щхьэгъусэр Заурбэчщ. Иджыпсту ущIэмыкIмэ, сыкIиинщи, мо бжэщхьэIум унэмысу уи псэр хахынщ, фIырыфIкIэ щIэкI. Учэфу укъыщIэкIэрэхъуауэ къыщIэкIынщ, – жызоIэ, си нитIкIэ слъагъур си фIэщ мыхъужу.
– Сычэфкъым икIи сыгъуэщакъым. Сэ Ботэщ Жамболэт срикъуэ нэхъыжьщ. Къоплъыну нэкIуар Заурбэчми, укъызыхуашар сэращ. Шынэхъыжь къыданэ хабзэ?
– Сэ си адэм сызритар уи къуэш нэхъыщIэращ. Апхуэдэ напэншагъэ ди лъэпкъым ефхыну Абейхэ къызэрыфхуамыдэнур фымыщIэу ара? Хьэмэрэ Абей Лъостэнбий фымыцIыхужу ара? Абы игъащIэм зыми лей хуигъэгъуакъым. Сэ, сызэщIэкIэзызэми, Iэдэбу, къару схэлъу сыпсалъэрт. Мухьэдин игугъащ сыкIиину, сыпыхьэну, сыфыщIэну, ар сытми хуэхьэзырт. Ауэ си зыIыгъыкIэм къыгуригъIуащ тыншу сызэрыхуимыкIуэтынур икIи сызэрыхуэмыгъэшынэнур.
– ЗыбукIыжыну жыпIэнщ уэ. Алыхьталэм и IэмыркIэ дызэпыщIа хъуащ, игъащIэкIэ дызэдэпсэуну. Заурбэч иджы уэ уи пщыкъуэ къудейуэ аращ. Абы нэхърэ нэхъыфIщ – къызэдаIуи зэнэзэпсэу дызэдэгъэпсэу, зыми къебгъэгъэзэжыфынукъым. Уи адэм дежкIэ хэт урищхьэгъусэми – нэхъыжьырами, нэхъыщIэрами – тIури зыщ. Абы уи напэри, езым и напэри зытрихыжынукъым къакIуэу уишэжу.
– Япэр ару, сэ зызукIыжыну си мурадкъым, Iэмалыншэ сыхъумэ, япэ щIыкIэ сыукIынур уэращ. Сэ сащыщкъым фIыуэ илъагъур зэрыкIэрачам щхьэкIэ бгым зыщызыдзыж хъыджэбзхэм, Iэпи къыстеплъхьэнукъым. Ар фIыуэ зэгъащIэ. Дэ тIур зыми дызэпищIакъым. КъыщIрехьэ уи къуэшри къызэрепсалъэ, итIанэ унафэ гуэр щыIэнщ.
– Сэ цIыхубзым залымыгъэ есхыркъым. Ауэ зыгурыгъаIуэ, хэкIыпIэ лъэпкъ уиIэкъым, къыздэкIуи нэхъыфIщ, – жиIэри Мухьэдин щIэкIыжащ.
Сэ унэм хьэпшыпу щIэлъыр бжэмкIэ слъэфащ, щхьэгъубжэхэр хуэсщIри хьэлъкъ естыжащ. Зыри си фIэщ хъужыртэкъыми, си унафэр сэ сщIыжын хуейуэ арат. Сызыщыгугъыни щыIэтэкъым. Сыт хуэдиз фызыжьи, фызыщIи къызэмылъэIуами, бжэр яхуIусхакъым, ерыскъыи яхузыIуслъхьакъым. Си псэлъыхъум и макъ зэхэзмыхауэ зы цIыху фыкъыщIэзгъэхьэнукъым жысIэри пызупщIащ. Гъуэгум зэхиукIауэ, Заурбэч дохутыр къишэри къэсыжащ. Iуэхур зытетыр къыщыгурагъаIуэм, хадэмкIэ ихьэри зыкъомрэ гупсысэу щысащ, итIанэ, нэжэгужэу къикIыжри зыри къэмыхъуам хуэдэу, яжриIащ: «Хъарзынэщ, шынэхъыжьыращ япэ къэзышапхъэри. Сэ иджыри сыщIалэщ, фыз къэсшэнуи сыхунэсынщ. Ауэ фхуэмышхэу щIэс нысащIэр псэкIуэдщ. СыщIыхьэнщи сепсэлъэнщ, сеущиенщ». Псори абы арэзы техъуащ, ягури псэхужащ. Заурбэч и макъыр зэрызэхэсхыу сэ бжэр Iусхащ. Дакъикъэ зытхухкIэ дызэпсэлъауэ аращ. Сэ къысхуэмыщIэу сиукIырт ди Iуэхур мыпхуэдэу зэрыхъуам Заурбэч хищIыкIрэ-химыщIыкIрэ. Ар абы ищIэу къэхъуамэ, сэ зыми, езы гъащIэ дыдэ апхуэдэу сфIэIэфIми, сыхуеижтэкъым. А зэман кIэщI дызэрызэпсэлъам абы си фIэщ ищIащ Iуэхум зыри зэрыхимыщIыкIыр. Псори зи унафэр пщыжьырат. «Е сы- 14
лIэн, е сылIын – аращ сэ си унафэри, къыспэплъэ», – жиIэри Заурбэч щIэкIыжащ. Къыпэплъэ и Iыхьлыхэми яжриIащ: «Сепсэлъащ, фызыхуейм къытесшэфыну сыкъегъэгугъэ, ауэ фымыгъэпIащIэ, и Iуэхур зыхуэкIуэн хуейм фIыуэ ирегупсыс, хуэмурэ ирыресэ».
Мухьэдин и гур гуфIэгъуэм зэщIиубыдащ: и къуэшыр губзыгъэу къыщIэкIащ, а тIум яку гужьгъэжь дэлъынукъым, бий зэхуэхъунукъым, имыщIэххэу, имыгугъэххауэ хъыджэбз тхьэIухуд щхьэгъусэ хуэхъунущ.
– АтIэ сэ, хуит сыхъужащи, щауапIэми згъэзэжынукъым, си ныбжьэгъухэр гъусэ сщIынурэ, Къэбэрдеишхуэ джэгу сыкIуэнущ, – жиIэри Заурбэч шы нэхъ лъэрызехьэ дыдэм шэсри дэкIащ. ЗдэкIуэр езыми ищIэртэкъым, Алыхьым къысхуищI си унафэщ жиIэри, гъуэгу теуват. Зи щхьэр къезыхьэжьа щIалэр Тэрч къызэпрыкIри Шэрэдж псыхъуэ къыдэхутащ. Псори зи Iэмыр Тхьэшхуэм унафэ зэрищIар апхуэдэути, къыкIэлъыкIуэ махуэм Заурбэчи сэри Ботэщхэ дагъуэтыжакъым.
Хъыбар мыщхьэпэм цIыхухэр зэхуишэсащ, Абейхи зэхахри къэпхъэращ. Шухэм, гупитIу загуэшри, ешыху дыкъалъыхъуащ. Махуэ епщIанэм я гугъэр къытхахыжауэ лъыхъуакIуэхэр екIуэлIэжащ. Си адэ Лъостэнбий Заурбэч и адэ Жамболэт деж щIыхьэри: «Сэ си дунейри, псэуэ сIутри си пхъурат, уэ ар сфIэбгъэкIуэдащи, хьэдрыхэр уи гъуэгущ, зэпэтыр къыпхукIуэ, бзаджэнаджэ»… – жиIэри, и пщэгурыгъым къамэр хихуащ. Абдежым зэхэлъэдэжри зауэшхуэ къэхъуащ, лъы куэди ягъэжащ. Си адэри, уIэгъэ хъури, абы илIыкIыжащ. Гузэвэгъуэшхуэт ар лъэпкъитIым къыщымынэу, къуажитIым дежкIи. Псори къызытехъеикIар дэрат, ауэ сыт мыгъуэр тщIэнт, лажьэр зейр дэратэкъым.
Заурбэчрэ сэрэ ди насыпым дыщIэбэныну мурад тщIати, ар Шэрэдж ауз щыпсэу и ныбжьэгъум екIуэлIащ, чэнджэщэгъу ищIащ, икIи аращ псомкIи къыддэIэпыкъуар. Ар Арысей псом и къулеягърэ и лIыгъэкIэ щыцIэрыIуэ Морозовым и благъэхэм ящыщ щIалэт, Заурбэчрэ абырэ Бытырбыху щызэдеджат, къуэш зэрыщIауи къекIуэкIырт. Арати, етIуанэ жэщым ар я фитонымкIэ Ботэщей къуажэбгъум некIуалIэри Къэбэрдейм дришащ. Урысейр инщ, абы дихьэри, ди лъэужьри яфIэкIуэдащ.
Дэ дыкъыщыхутащ Арысеишхуэм и щIыпIэ нэхъ дыдж дыдэу псори зыщыщтэ Сыбырым. Къудащхэ я къуэ щIалэфI дыкъезыгъэжьам къыджиIат абы нэхъ хъума дыщыхъуну. Мы иджыпсту дыздыщIэс унэм дыкъызэрекIуэлIари абы къыдита адрысщ. Абы къыджиIат унэм зыми и Iуэху хэмылъу, езыр къыщIэупщIэхукIэ хуиту дыщIэс хъуну. Арати, унэм и Iуэху зыми къызэрихуакъым, дэри дыдей дыдэм хуэдэу дгъэувауэ нобэр къыздэсым къокIуэкI. Сэ сыт, си Iуэхур ноби пщэдеи, сылIэмэ, фэ къыфхуэнащ… Заурбэч дэрэ зы щIалэ цIыкIу здэдгъуэтри Насып фIэтщауэ насыпу диIэри арат. Езы цIыкIур нэ фыгъуэ зытрамыгъаплъэ жыхуаIэм хуэдэ сабийт. Алыхьым абы фIэкIаи бын къыдипэсатэкъым. Ауэ ди Насып цIыкIу узыншэу, губзыгъэу къытхуэхъурт.
Заурбэч и гъащIэ псом зэзакъуэ Кавказым ихьэжыну къыхуихуауэ аращ. Ари Iуэхушхуэ и пщэ дэлъу Баку кIуэну арати, сытегушхуэри Насып цIыкIу гъусэ здезгъэщIащ, абыи къалэн мынэхъ тыншт иIэу: Къэбэрдейм згъэкIуэну арат. Ар Къэбэрдейм ихьэжкIи шынагъуэ щыIэтэкъым, балигъ хъуатэкъыми, и Iуэху къызэрахуэнутэкъым. Езыр и адэм сыткIи иущият, ди къуажэр къызэригъуэтынур лъэбакъуэ къэс жыхуаIэм хуэдэу тхауэ иIыгът. Арати, Абей къуажэм нэсри, Насып яхэхьащ къуажэ Советым деж уэршэру щыт цIыху гупым. НэхъыжьыIуэ гуэрым зыхуи- 15
гъазэри и лъэIур жриIащ. Абы ишащ кхъэм. ЛIым къызэригъэзэжу и гъусэхэр къеупщIащ: «Хэт ар, дэнэ уздишар?» «Уэлэхьи, хэтми сымыщIэ, кхъэр сыгъэлъагъу жиIэри зызигъэшащ. Абей Лъостэнбий и кхъащхьэр жиIэри, къыхуэзгъуэтащ. Арати, чысэ удзыфэ дахэ къызэкъуихри кхъащхьэм телъ щIым щыщ ирикIутащ, тумэн къызитри IукIыжащ. Аращ зэрыхъур» – яжриIащ. Къэхъуар къахуэмыщIэурэ гупыр зэныкъуэкъу хъуащ. ИтIанэ нэхъыжьыIуэ гуэрым жиIащ: «Фэ фыщIэлащи фщIэж хъункъым, сэ фIыуэ сощIэж Заурбэчрэ Дахэнуррэ я хъыбарыр. ФызыхуеймкIи тхьэ фхуэсIуэнщ, а щIалэ дыгъэр абы я къуэу». Мыдрейхэри, абы арэзы техъуэри, хъыбарыр иджыри зэ жрагъэIэжащ.
Дахэнур къиIуэтэжа хъыбар кIыхьым едаIуэу, мыбэуэжым хуэдэу щыса Чэсэм упщIэ куэд иIэти, мобы и псалъэр щиухам деж къыщыщIидзащ:
– АтIэ чысэм кърикIута щIыр къихьэсыфа Насып?
– Зэадэзэкъуэр щIэх дыдэу зэхуэзэжри щIыри тыншу къахьащ. Алыхь, сыIэбэмэ къэсщтэну ди унэм щIэлъым, ауэ абы нобэ сеIусэфынукъым. Хуей дыхъумэ, ари уэзгъэлъагъунщ, тIасэ. БжесIэпэнщи, сылIэмэ, си кхъащхьэм нытракIутэжыну уэсят щIаи сиIэщ.
– Iей дыдэу уемышамэ, иджыри зыгуэркIэ сыноупщIынут.
– ЖыIэ уэ, Чэсэм, уеш хъурэ апхуэдэкIэ?
– Фэ, дауи, вгъэзэжын мурад фимыIэу Ботэщхэ фыкъыдэкIащ.
– Дауэ мыгъуэ дгъэзэжынт, дыхуеипэми, абы ди насып хэлъыжтэкъым.
къыхуэнауэ ара?
– АтIэ, фэ фи щхьэри къыдывигъэхыу фи мылъку Iыхьэри Мухьэдин – Заурбэч цIыху хьэлэл дыдэт, ауэ хьэлэлу къылъыс и Iыхьэр къигъанэу къыщIэпхъуэжыну апхуэдэу делэтэкъым. Лэгъунэм сыкъыщIидыгъукIыжын и пэкIэ абы гъущI пхъуантэшхуэр щэхуу Iуихри, и адэм къыхуигъэфэща пхъуантэ цIыкIур къыздищтат. Абы узыкъуэмылIыкIын дэнэ къэна, узыгъэудэфэн мылъку дэлът. Аращ, тIасэ, мы Сыбырыжьым дыщыхэзымыгъэкIуэдэжари. Ауэ, мылъку диIэ щхьэкIэ, Заурбэч и псэм тегужьеикIа зэпыту екIуэкIырт. Къэралыр краснэрэ белэу зэпэщIэувауэ щызэрыукI зэманырати, Заурбэчи абыхэм яхэпщIа хъуат. Зыхэтри а дунейм трахужа белэрат. И теплъэ къудеймкIэ къацIыхурт ар лъэпкъ къулейм къызэрыхэкIар. Сытми, яхэпщIа хъури, псоми фIыуэ къалъэгъуащ. Фэ школым фыщрагъэджа хъунщ, дзэпщышхуэ щыIащ мы Сыбырым, Колчак жари. Абыи къицIыхури штабым тхакIуэу щIагъэтIысхьат, и хъэтIыр зэрыдахэм щхьэкIэ. Мис а Колчакым къалэнышхуэ и пщэ къыдилъхьэри, Бакуу игъэкIуауэ арат Заурбэч. Ар хъарзынэу зэфIигъэкIати, къыщытхъуауи щытащ. Къэралым икIынухэми дыхагъэхьат нэхъ иужькIэ. Алыхьым ищIэнщ абы щыгъуэ сэ къэзгъар. Балышхуэ гуэр яIэу Заурбэч сыздишат зэгуэрми, хэт мы тхьэIухудыр жери сызрикъузылIэурэ вальс сыкъигъэфауэ щытащ дзэпщым. Абы иужькIэ си нэгуи изгъэплъэжакъым, я бали сыхыхьэжакъым. Колчак гъэр ящIу яукIа нэужь, дэри зыдгъэпщкIун хуей хъуащ, урысхэм я сэбэп къыдэкIыурэ псэууэ дыкъэнащ. Хъыбар кIыхьщ, тIасэ, сэ си гъащIэр, нэхъ иужькIэ хущIэхьэгъуэкIэрэ псори бжесIэнщ. Иджыпсту нэхъ сызыгъэпIейтейуэ щыIэр зы Iуэхущи, абы и жэуап згъуэтмэ, си гум псэхугъуэ игъуэтынут – фIыуэ егупсыси къызжеIэт, бын пэлъытэ усхуэхъуфыну пIэрэ уэ, Чэсэм?
– Сыт щIэбын пэлъытэр, бын дыдэм хуэди сыпхуэхъуфынущ, уэ апхуэдэу ухуеймэ.
– Си лIахэри къэбгъэхъужат итIанэ, си дыщэ кIанэ цIыкIу. Сэ сы- 16
хуейщ ауэ псалъэ къудейкIэ мыхъуу, хабзэм къызэригъэувым хуэдэу пхъу усщIыну, си мылъкуи, си уни уэ къыпхуэнэну.
– Тхьэ, сэ абы хьэуэ схутежымыIыхьыну, ауэ сыткIэ къэзлэжьа ар?
– Сэ хьэкъыу си фIэщ мэхъу, мы Сыбырыжьым лъэужьыншэу сримыгъэкIуэдэн папщIэ, уэ Алыхьым укъызэрысхуихьар. Ауэ егупсысыт си Iуэхум, Чэсэм. ЕкIуэлIапIэ симыIэу, си Iыхьлыи благъи сфIэкIуэдауэ, си хьэдэр зэзыгъэзэхуэжын симыIэу сыкъэукIуриймэ, хьэдэ къуаншэ сыхъуауэ аракъэ? Плъагъурэ, си дахэ цIыкIу си псэр гузэвэгъуэу зыхэтыр? СыпхуэгуфIэу сыббгъэдэс щхьэкIэ, си Iуэхур хэплъэгъуэшхуэщ… Сэ мылъкукIэ удэсхьэхыну, умыщIапхъэ уэзгъэщIэну сыхэткъым. Щхьэтечу жыдгъэIи, уэ нобэ узыхуэныкъуэ мылъкур сэ лей къызэхъуэкIауэ сиIэщ. Ар псым хэбдзэ хъуркъым, узыхуэзэ псоми хуэпшии хъуркъым, утекIуэдэнкIи мэхъу. Сэ хабзэм тету бын усщIмэ, си мылъкури, хабзэм тету, ууей сщIы мэхъу, щхьэгъусэкIэ узыщыгугъ, зи хьэзабыр зыдэбгуэшыну укъыщIежьа Хьэсет и Iуэхури иузэщIыжыфынущ сеIусэн, къызыкъуэсхын сышынэу нобэм къэс схъумэ мылъку лейм. И гугъу пхуэсщIати, Чэсэм, и адэм кърита Iыхьэу Заурбэч къыздищтэжа гъущI пхъуантэ цIыкIум Абы дэлъщ зы къуажэ псо я мылъку къызыщIэкIын хуэдиз дыщэрэ налкъутналмэсрэ. Ар зэгъэкIуэкIын, и уасэ хуэгъэзэн хуейщ. Ар сэ, схузэфIэкIыпэми, сыту сщIын? Хьэдрыхэ зыми зыри здихьыркъым. Сэ дунейм сехыжмэ, си псэр гуфIэнущ, а си мылъкур фэ къыфхуэнэрэ нобэ тIэкIу бгъунлъа фи гъащIэр къызэфIигъэувэжмэ. Хьэсет и тутнакъыр къиухыным фыпэмыплъэу фэ фызэрышэн хуейщ. Бын цIыкIу вгъуэтмэ, фи дунейри абы къигъэдэхэнущ…
Сыт, Чэсэм, мы бжесIэ къомым зы жэуап къыщIумытыр? – Тхьэ, мамэ, сымыщIэ бжесIэнур. Бын усщIынущ жыпIати, сыщыгуфIыкIащ, ауэ икIи сигъэгузэващ.
– Пэжщ, солъагъу ар уи гуапэ зэрыхъуар. УщIэгузэвэн щыIэкъым. Уэ бын ущIэсщIынур си мылъкур мо ди гъунэгъу КIэтринэ фызыжьым къыхуэзгъэнэну зэрыармырар гурыIуэгъуэкъэ?
– КъызгуроIуэ, тхьэ, – Чэсэм пыгуфIыкIащ.
– АтIэ, зы жэуап гугъэзагъэ щхьэ къызумытрэ, си псэ тIэкIу?
– Тхьэ, бжесIэнур сымыщIэу арам.
– СыкъыумыгъапцIэт, си дахэ цIыкIу, делафэ зытебгъэуауэ. Тхьэ, къызжепIэнури уощIэри, сэ сщыгъупщэжам хуэдизу щIыгъужу уощIэм. – Мамэ, сэ мы Iуэхум бзаджагъэ гуэр хэслъхьэу аракъым. Уэ жыпIэу хъуар, хэбдзын щымыIэу, пэжщ, пщIы псори си унафэщ.
– Аракъэ, си псэ тIэкIу, хабзэр. Хьэсети и япэ тутнакъ илъэсыр зэфIэкIащ. Зы махуэ Данилыч си фIэщ дыдэу сеупщIати, быдэу къызжиIащ зы илъэс фIэкIа къыхуэмынэжауэ. Ар лIы пцIыупскъым. Данилыч япэ къыщыкIуэ, зэрыхъун-зэрыщIэнхэмкIэ дочэнджэщ, зыдогъэхьэзырри, сыбырым хьэгъуэлIыгъуэшхуэ щыфхудощI.
Дахэнур ищIа унафэм тету, Хьэсетрэ Чэсэмрэ я хьэгъуэлIыгъуэр екIуэкIащ. Адыгэ хьэгъуэлIыгъуэм ещхь дыдэ мыхъуами, адыгищ фIэкIа хэмытами, адыгэ-сыбыр хьэгъуэлIыгъуэр дахэ, гукъинэж хъуауэ псоми къащыхъуащ. Абы щызэблэкIащ, зи лъэ вакъэ изылъхьэу поселкэм дэс псори, щефащ, щешхащ, щыгушхуащ. Ерыскъыр хьэмбэрэбовт, яшхам хуэдиз яхуэмышхыу къэнати, Дахэнур унафэ ищIри, нэхъ хуэмыщIа унагъуэхэм хузэбграшащ… 17

ХьэгъуэлIыгъуэр зэфIэкIыу махуэ зытIущи загъэпсэхужа нэужь, Дахэнур пхъу ищIа Чэсэмрэ малъхъэ хуэхъуа Хьэсетрэ зыбгъэдигъэтIысхьэри и псалъэр кIыхьу иукъуэдиящ, Джылахъстэней щегъэжьауэ Сыбырым нэсу. ЖиIа псом къыхикъузыкIыжри унафэ ищIащ: япэу лIэнур Дахэнурщ, ар щIэзылъхьэжынур Чэсэмрэ Хьэсетрэщ. Псори екIуэкIын хуейщ адыгэ хабзэм, муслъымэн бзыпхъэм тету. Станицэм дэсу хъуар къызэхуэсынущи, яхурикъунум хуэдиз ерыскъы къэфIэт, Урысым я хьэдэщIэлъхьэ бжьищри япэвмыубыд, ауэ Iуэхур уэрэдым нэвмыгъэс, апхуэди ядэслъэгъуащ мыбыхэм. Сыным тефтхэнур вжесIагъэххэщ: «Джыназыпхъу Абей Дахэнур».
Мы лIэныгъэм мыр мыпхуэдизу иужь щихьакIэ, и псэм зыгуэр ищIэ къыщIэкIынщ, жиIэщ Хьэсети, Дахэнур и гур игъэзэгъэну мурад ищIащ. Ар Омск кIуащ Дахэнуррэ Чэсэмрэ зыщIигъури. Фэеплъ сын щащI щыIэти, къигъуэтри абы Iухьащ. Дахэнур и псэм къищтэм хуэдэ мывэ абы къыщыхахащ. Тратхэну псалъэхэри, дамыгъэхэри ирагъэлъагъури, зыщIынум сакъылэти иратащ. Зы мазэ иримыкъу нэхъ дэмыкIыу хъыбар кърагъащIэщ хьэзыр хъуауи, кIэлъыкIуахэщ. Фэеплъ сын телъыджэ хуащIат, гъуджэм хуэдэу укъищу. Дахэнур, и мыхьэлу, зиIуантIэрт-зишантIэрт зыри жимыIэфу. ИтIанэ зыхуэшхыдэжурэ къригъэжьащ: «Сыту сыфызыжь делэ, си къуэ цIыкIумрэ си щхьэгъусэмрэ псэужкъым, я хьэдащхьэ здэщыIи сщIэркъым, сэ сыпсэууэ си щхьэм сын хуезгъэщIащ, мохэм я лажьэр сыт?» ЗыщIынухэм ечэнджэщри, сынищри зэгъусэу и кхъащхьэм щхьэщагъэувэну абы къытеувыIащ. Арати, сынхэр щы хъууэ ирагъэщIри, къашэжащ. ЕтIуанэ махуэм кхъэм кIуэхэри, Дахэнур щыщIалъхьэну нэхъ къищтэ щIыпIэр къыхрагъэхщ, дамыгъэ тращIэри, къэкIуэжахэщ. Гузэгъэгъуэ игъуэта хуэдэт фызыжьым, ауэ абы зызыхуигъэхьэзырам зэкIэ зыри хуэпIащIэртэкъым. НАЛО Заур
Гукъинэжхэм щыщ тхыгъитI
1.Ди адэр зэрагъэтIысар
и сыбгъэдэтт, IэдэIуантIэм ныкъуэщIым кIы зыфIэмылъ йы щимэ цIыкIумкIэ лэныстэ лъэныкъуитIыр зэзгъэкIуу; бадзэ щIыхужьыр инат екIуауэ си пэнцIывым къытотIысхьэ-тызохуж, къытотIысхьэ-тызохуж. Сызэгуегъэп, сызэгуегъэуд. Щымыхъужым, ыйр согъэтIылъри, сещакIуэурэ къызоубыдри жыхьэрмэм хызодзэ – ХьэкIашэ зэщIигъэна антрацит мафIэм, уэлэхьи! IэдэIуантIэм къызогъэзэжри – йы щимэ жаныр бгъуэтмэ-къащ-тэ. Пхъэ упсахуэ утIэрэзахэр лъапэкIэ стхъууэ сожьэри къызолъыхъуэж – Чызэ къищтауэ и Iэ лъэныкъуэ пхъэхыр ирилъу иIыгът. ЗыкъезмыгъащIэу къызогъэзэж аби, МТС-м къыщыздыгъуа йы пIащIэр 2 Заказ № 133 18
къызощтэри, си Iуэху яужь сохьэж. Сэ си IэрыщI щимэжь цIыкIум хуэдэтэкъым заводым щащIа йы пIащIэ дахэр – икIи нэхъ щабэт, икIи нэхъ жант, и пхъэхуеикIри Iэгум зэгъыу итIысхьэрти.
Лэныстэр Iэрыхуи дахи хъу хуэдэт. Ар апхуэдизкIэ зэщIэлъыкIат икIи тэмэму зэIубзэрти, зэзмыIулIыжа пэтми, Iунэ етыпIэм деж IэпитIкIэ зэтезубыдэмэ, тхылъымпIэр къабзэу ибзырт, хъыданри зэгуигъэжырт, сэри сыгушхуауэ зызгъэщIагъуэу IупэкIэ сыфийрт, зы макъамэ цIыкIу есшэжьауэ: «Си бохуцей цIыкIури, уей, лажьэ, къыздокIэрахъуэри, уей, сыкIэрэхъуэжурэ сыпщхьэщытыххэу уи закъуэ ужеижаи…» Зы сатыри, зы псалъи жысIэртэкъым абы щыщу, макъамэмкIэ сыфийуэ аркъудейт… Си щIыбагъымкIэ гъукIэхэр щоIэуэлъауэ, си гупэмкIэ пхъащIэхэр щоуэршэр, хэт шэрхъ гудзэ икIысу, хэт гулъэгу щIиукIэу, хэт пхъэпс еуэу… Къарэбэч закъуэ щымт, джыдэкI иригъэкIуар зыми иримыт пхъахъуэмкIэ ихъуэурэ. Махуэр уэмт. Дыгъэ ешами, и шэджагъуэ жейр зэфIигъэкIщ аби, пшэ Iувым къыхэджэрэзыкIыжри, къызэрыкIыжауэ дунейр есыж… ПщIантIэкум ит кIарцым и гъэгъа хужь Iэрамэ кIыхьхэм я шхыгъуэр йокI, итIани пщыхьэщхьэ сыпышхыхьын си гугъэщ. Ди адакъэ плъыжьыжьри къекIуэкIауэ, дыгъи уэми къримыдзэу, дэ къыдоплъри щытщ, мы делэ къомым, щыкъун мыщыпэу, ящIэр сыт жиIэ хуэдэ… Мис абдеж Къарэбэч зэфIилъхьа джыдэр – сэ сигъэщIа Iэ лъэныкъуэ джыдэр! – пхъэ дакъэм хеупцIэри, сымыщIэххэу къысщIогубжьэ, и нащхъуэжьитIымкIэ къэпыджэурэ.
– Зэ убэяуну уэ гъуамэр! – жи, и щхьэфэ гъуэплъым къытрикIута ткIуэпс къомыр бэлътоку зэпрыдз фIеишхуэмкIэ трилъэщIыкIыурэ. – Нобэрей махуэм уфийурэ ди щхьэр бгъэузащ, гъуэгу мыгъуэ ежьэн Iиблис! ШкIуолми уахуэгъэсакъым, дэри цIыху утхуэщIыркъым уэ фызабэкъуэр!.. А уи Iупэ сэхъуар пхузэтездэнщ сэ мастэпэбдзрэ вакъэнжейкIэ, мыфиижын хуэдэу, хьэ ныбэм къикIа!..
Си жьэр Iуроху… Мыр сыт? Си шыпсым джэд вей къыхадза?.. Дыгъэр ункIыфIа?.. Си щхьэр мэкIэрахъуэ… Лэныстэ ныкъуэщIри, кIэзонэ пхыхри йы пIащIэ цIыкIури сIэполъэлъ… СыздэкIуэри сыщIэкIуэри сымыщIэу, кIыщым сыкъыщIощхьэрыукI, къуажэм сыдощхьэрыуэ… Си нэкIущхьитIым къытелъалъэ ткIуэпсышхуэхэм гу лъызмытэу сокIуэ… Сылъэпэрапэурэ, лъэныкъуэкIэ сишэурэ… БлэкIхэри къысфIэIуэхукъым, къызэпсалъэхэм жаIэри зыхэсщIыкIыркъым, цы топ къезыхуэкI щIалэ цIыкIухэри къызгурыIуэркъым…
– Еплъыт мыбы инагъыжьым! – жи зыгуэрым, гъуэжь хъурей гуэр къешийри.
Сыкъыдоплъейри – Кушбийщ, сыкъоплъыхыжри – къишийр дыщэ зэрылэу хуэрэджэ хъуат. Кушбийхэ я куэбжэм деж сыщысу къыщIокI, тIури зы тетысхьэпIэм дытесу. Мыбы сыкъызэрыкIуэр сымыщIэурэ си лъакъуитIым сыкъахьащ.
– Сыт къэхъуар? – жи си ныбжьэгъум, и Iэ ижьыр къыспщIэхелъхьэри. – Зыгуэрым уиукIа? УиукIамэ, накIуи езыри дыгъэукIыж! Кхъужьей мыхъум хуэдэу дыудынынщ! – итIанэ и джанэкIэмкIэ си нэкIу псыфыр елъэщI. – Уи нэпсри щхьэ къыщIэжрэ? Бэяужыт иджы!
– Къарэбэч…
– Къоуа?
– Къызэуамэ нэхъыфIт… сэ ар къызэрызэщам нэхърэ… Дажи къызэхъуэнащ… 19
Си псэр шэдыбжь мафIэм пэрылъщ. Си гум шабзэр пхридзащ. Дунейр апхуэдизу гуажэщ, апхуэдизу гуемыIущи, слъэкIамэ, скъутэжынут, уафэ IупщIэхэр къеджэрэзэхыу, вагъуэхэр къелъэлъэхыу. Си щхьэ жагъуэр ныбжьэгъу дамэм тызолъхьэри, сыкъыщеуд аби, макъыншэу сызэщоджэ. – Къомыуамэ, уигъагъын хуэдэу къыбжиIар сыт?
– ФызабэкъуэкIэ къызэщащ… Iиблис къысфIищащ… Кушбий си щхьэ упсам Iэ къыделъэ.
– Мэуэ лIыгъэ зыхэгъэлъ, Блу!.. Баби къэкIуэжынщи, пIуэтэжынщ… Уэлии къигъэзэжынщ.

Бабэ! Бабэ мыгъуэ… Си шынэхъыжь Уэлий Налшыч кIуауэ педрабфакым щоджэ, и ныбжьэгъухэм я гъусэу. Затишьем къретхыкIри письмо къытхуетх, къаникулым къокIуэжри къаз пшэр худоукI. Сурэтышхуэ къытхуехь. Си шыпхъу Къарэ иджыри шкIуолым къимыкIыжауэ къэтщ, Тхьэм ещIэ, комсомол сэбранэ яIэ хъунщ. Сэ си закъуэпцIий созэшри лэгъунлейм сыщIэсщ; дерсым седжэнути, сфIэхьэлэмэткъым, сурэт сщIыну къэрэндащ къызощтэри – тхьэкIумэкIыхьыр хьэ сфIохъу, хьэм бжьакъуэ къытокIэ, тхьэкIумэм и пIэкIэ… Нанэ, адрей фызхэм ещхьу, хэсу нартыхудэч щыIэщ, нэщI ис пэтми къамыгъэкIуэжу – илIри хигъэщхьэжын, и бынри игъэшхэн хуейщ жаIэу кърадзэркъым. Дыгъэр къыщыщIэкIым деж хэсхэр псори къагъэтэджри, пшапэр зэхэуэху ягъэлажьэ. Нанэ зы махуэм нартыху матищэ къыдеч. Нанэ и ныбжьэгъу Лости апхуэдиз къыдеч. Тхьэмахуэ зэхуакум зы жэщ закъуэкIэ къаутIыпщри, нэху щыху тхуопщафIэ, тхуожьыщIэ, тхуодыжэ, дегъэпскIри, щэращ ешх аби, пщэдджыжь нэмэзым бригадэ пщыIэм мэкIуэж.
Илъэс блыщI хъуа Баби нэщIыр иIыгъщ, зы махуэ закъуи хэмышхэу. Бабэр ди адэращ, ар ухуакIуэ бригадэм хэтщи, и пщэдджыжь нэмэзыр имыух щIыкIэ, я бригадирыр къос аби, лэжьапIэм еху. Ишэркъым, игъакIуэркъым – еху! Адрей ухуакIуэхэри апхуэдэу зэхуехус. Пэжым ухуеймэ, ари тыншыркъым: нэху къызэрекIыу, фызым и пIэм къыхоцIэфтри, къуажэр къызэхежыхь – унагъуэ щихым щIигъу жылэшхуэр зэлъегъэIэс аби, ухуакIуэхэр лэжьапIэм еху, итIанэ ипхъу цIыкIум пщэдджыжьышхэр къыхуехьри егъашхэ – абы нэщI иIыгъ хъуркъым, партым къыхадзынущ! – шхэн зэриухыу, хьэмгъуокъушхуэ ешыхьри Iугъуэм щIигъэнауэ иреф, итIанэ, джыдэр къещтэри, IущIэн щIедзэ, хуэмыгъэIэрыхуэу. Уеблэмэ зэ и лъакъуэр иуIуэжат. ИтIани ещIэкъуауэурэ бригадэр зэхуихусырт.
ЕрагъкIэ къэбэуэжа адыгэ мэкъумэшыщIэр аргуэру колхоз пщылIыпIэм изыгъэувэжу цIыху гъэтIысын-укIыным щIэзыдза Къалмыкъым, езыр а гъэм ягъэтIыса пэтми, игъэува хабзэ ткIыбжьыр къагъэтIэсхъакъым, ар шынэ узу жылагъуэм япкърытт. Зи къуэшиплI лажьэншэу яукIа, къуаншагъэншэу зи къуэшищ ягъэтIыса Бабэ маршынэ макъ зэхихамэ, къыхэщту псэурт, ноби-пщэдеи сыщаубыдынур жыхуиIэу?..
Бабэ тутын ефэртэкъым, Лули, хьэмгъуокъуи, папыроси зыIуилъхьэртэкъым. ЗэрымыщIэкIэ къыIурагъэуамэ, Iугъуэр IэкIэ зэкIэщIихужырт, и уэршэрэгъу тутынафэхэр дыхьэшхыу. Ауэ фадэр Iумпэм ищIыртэкъым. Урыс аркъэри, Iэсэтин двойнойри, адыгэ махъсымэри игъэхьэрэмыртэкъым, ауэ нэхъ зыбгъэдигъэхьэр цырибонырат. Ди сэмэварышхуэм 2* 20
из двойной игъэувырти, и гум къыпылъадэмэ, зэзэмызэ румкIэ цIыкIу щидзырти, тIысыжырт. НэгъуэщIым къыхурагъахъуэу идэртэкъым, езым къригъэхъуэжу фIэкIа, абы щыгъуэми япэ щIыкIэ нэхумкIэ игъазэрти щIэплъырт. И щIалэгъуэм Бабэ хузэфIэкIыу щытар сэ сщIэркъым, ауэ сэ къэсщIэж тIэкIум ар къафэуи слъэгъуакъым, уэрэд жиIэуи зэхэсхакъым, псысэ щыжиIэри зэзэмызэххэт, ауэ дин тхыдэм щыщу хьэлэмэт куэд къыджиIэрт – Мухьэмэд и гур мелыIычхэм кърахыу зэратхьэщIар, Буракъышым тесу уафэм зэрыдэкIуеяр, джаурхэм Хьисэ жорым зэрытраIулIар, Мусэ фирхьэуным пэщIэувэу зэреныкъуэкъуар, текIуэу и цIыхур Мысырым къызэрыришыжар, тенджызыр башкIэ зэкIэщIихуу, журтхэр абы къызэрызэпришар, нэгъуэщIхэри.
Бабэ пелуанакъым, и адэ Къубатий, и шынэхъыжь Жанхъуэт, и шынэхъыщIэм и къуэ Аслъэнджэрий сымэ хуэдэу, ауэ лэжьакIуэшхуэт. Сыт хуэдэ Iуэху пэрыувэми, мыпIащIэурэ, гупсэхуурэ, егупсысурэ лажьэрт, нэгъэсауи зэфIигъэкIырт. Хадэ къитIрэ – бел бдзумэм еуэурэ куцIым хуэдэу игъэщэбэжырт, къитхъи, пхъэIэпи хуэмеижу – зэщIэдзи, къазыц щхьэнтэм ещхьу, бжьын хьэсэ щIы; хадэ ипщIэрэ – абы ипщIам мазэ ныкъуэкIэ удз къикIэжыртэкъым; пхъэ иIущIрэ – кIапси тримыдзэу, екъуауи тримытхъэу, фIанэжькIэ яупса нэхъей, къабзи занщIи ищIырт… Партми хуэпсалъэртэкъым, колхозри игъэбийртэкъым: «Псори содэ, – жиIэрт. – Сэ къэзмыщтэр тэрэзэкIэ шхэныращ».
Ди адэм зыми химылъхьэу витI иIащ, унэ хуэдиз хъууэ. Язри трактор хуэдэу лъэщт. Зэгуэрым, Бабэ и зы Iэхъуамбэшхуэр шын хъуауэ дыжь Iэхъуамбалъэ фIэлъти, унагъуэр пхъэгъэсыныншэу къыщынэм, ди благъэ щIалэ здишэри мэз кIуащ, вышхуитIыр щIащIэри. ЩIалэм пхъэр пиупщIу, абы пиупщIар ди адэм и Iэ лъэныкъуэ псэумкIэ къыхилъэфурэ, выгум изу къралъхьащ жыгейри, тхуейри, бжейри. АрщхьэкIэ а сыхьэтым абрэдж гуп къыIуохьэри выхэр Iуахуну хуожьэ. Бабэ вытIощыщIэр еубыдри яритыркъым. Фоч щхьэщагъэукI – яхуэшынэркъым; и лъабжьэм кIэрахъуэкIэ къыщIоуэ – вытIощыщIэр яхуиутIыпщыркъым. Абрэджхэм нэ бзаджэ иIэу зы яхэтти, абы гу лъетэ Бабэ и Iэхъуамбэ узми, шым зыкърегъэлъэтэх, а Iэхъуамбэ узыр еубыдри екъуз. ФочкIэ яхуэмыгъэшына лIыр абы къегъэдзыхэри вытIощыщIэр еутIыпщ. ДжэмыдэшхуитIыр хъунщIакIуэхэм яшхащ. Ди адэм жэм зэрихуэу щытакъым. «Жэмым дэ дешх, хывым дегъашхэ!» – жиIэрейт. Хыв зытхух иIэти, колхозыр щызэхуахусым, языр къызыхуигъанэри, адрейхэр колхозым хилъхьащ. Пщэдджыжьым шэр шэщIэхум ихьыну Нанэ щыщIихкIэ, фалъэшхуэм из шатэтемых къыхуригъахъуэрти, Iэнэм къыхутригъэувэрт, езым мэжаджэ хипIытIэрти, жэнэт шхынщ хужиIэурэ, ишхырт аби, сэ зы щалэ хуэдиз къысхуринэт – сытхъэжырт сэри. Ауэ сытым нэхъри нэхъ фIэIэфIу абы щIигъэмэракIуэр хыв шатэ щIэгъэпщтхьарат, мэжаджэ хуабэ е лэкъум пщтыр и гъусэу. Ерыскъым и уасэр ищIэрт ди адэми, мыхьэмышх иIэтэкъым, муслъымэным яшх сытри игъэхьэлэлт. ИкъукIэ игъэлъапIэрт хъарбызри, фонащэри, нащэ бэгури. МыIэрысэ хъуари къущхьэмышх тIыгъуари. ЩIымахуэ къэс иригъэщIт къэб шыпс, пыжьыпс, кхъужьыпс…
Ауэ нэщIым зэикI хэшхэртэкъым: нэхущым – щэращ, пщыхьэщхьэм – хэщхьэж. Арат.
А махуэм, – 1938 гъэм ноябрым и 1-м, – Бабэ хэжаери, щэращ имышхыу лэжьапIэм кIуат, пщэдджыжь нэмэзыр зэриухыу. Бжьыхьэ щIыIэти, 21
цы зытемытыж, гъуаплъэм ещхь и щхьэфэ гъуэплъым пыIэ къуацэр щхьэрикъуэщ, и бгъэгум къэс жьакIэ тхъуари ижь хуэдэу ищIри, зыри дызримыгъэIусэ и джыдэ жаныр къипхъуатэщ аби, пIащIэу щIэжащ. Абы и IэшхуитIыр зымылъэгъуам лэжьакIуэIэ слъэгъуащ жремыIэ. Илъэс хыщIым щIигъуауэ гуахъуэкIри, шэмэджыкIри, фIанэкIри, джыдэкIри, уадэкIри, гъуэбжэкIри, пхъэIэщэкIри, пхъэIэпэкIри, ломри, бжэгъури – нэгъуэщIри, къинэмыщIри зымыутIыпщ IэбэлагъитIым я IэхъуамбипщIри плIимабзэ хъуат, я дзакIэхэр жану. А IэшхуитIым пелуаныIэщ яхужыпIэнтэкъым, ауэ къарут, Бабэ зыщигъэпсэхукIэ, сэ абы и Iэхъуамбэ дзакIэхэр сфIэтелъыджэу си Iэпэжь цIыкIухэр иризгъажэрт, уеблэмэ чэзууэрэ саIурыIэбэрт, сэдзэм зэрыIурыIэбэм ещхьу.
Колхозхэтхэм махуэлI къратыртэкъым, загъэпсэхун щхьэкIэ. Псом хуэмыдэжу ухуакIуэхэм гъэми щIыми зрагъэгъэпсэхуртэкъым. Ноби апхуэдэт, джыдэр дадзэ хуэдэ ящIурэ лIыжьхэр зэрытегъэурт аби, хэти IущIэу, хэт кIысэу, хэти пхъэ зэгуихыу увыжырт. Щэращ зыIумыхуа Бабэ псы хуэлIэрт, мэжалIэрт, ешати, джыдэр щыкъуэтэн иIущIым хиупцIэурэ, зэм-зэмкIэ тIысурэ зигъэпсэхурт. Ар я бригадирым имыдэу къехъур-джауэрт. Мо лIы Iэдэбым, и тхьэкIумэм цIыв ирегъапщхьэри, зэхимых зещI, «а хабзи бзыпхъи зимыIэ жьындум зыпыпшэкIэ сыт къыпыпхын!» – жыхуиIэу; етIуанэ хъурджауэри зыхуигъэшэчащ, ещанэр хуемыгъэхыу зыкъетIатэри:
– Ей бригадир щхьэ гъум, – жи щIэдыхьэшхыкI хуэдэурэ, – а уи тIуалэр зэщIэкъуи уи джыдэр гъэлажьэ! Ар уи дежкIи, кIалъхуозым дежкIи нэхъ щхьэпэщ.
– ЕIым-еIыж! – жеIэри жьындум зыкъретIэ. – Уэ турденкIэ къуатым хуэдитI сэ къыщIызатыр а си тIуалэр згъэлэжьэн щхьэкIэщ, Мамэт! – Бригадирыр мэгубжь аби, и хьэмгъуокъу ныкъуэфыр хыфIедзэри лъапэкIэ епIытIыж. – Уэ езыр усыт? ЗыпцIыхужын хуейщ, сэвецкэм ухуэпсэлъэн и пэкIэ.
«ЗыпцIыхужыным» куэд къригъэкIырт жьынду щхьэ гъумым – Бабэ лъэпкъкIэ зэрыуэркъри къриIуэкIыу, колхозым урибийри къыхигъэщу, и къуэшхэр зэрагъэтIысари къырихъуэну, абыхэм я лъэужьри къыхукъуигъэплъу… Бабэ IущIэну и джыдэ «щхьэупсысэр» къищтэжат, арщхьэкIэ мобы и зыгъэубэлэцыкIэр гуажэ щохъури, уэщыр пхъэм хеупцIэж, итIанэ и жьакIэпэр пысысыхьу тIэкIурэ щот, и псалъэхэр хузэпымыувэу, ауэрэ и гур къызэрогъуэтыж аби, Iэхъуамбапщэ плIимэр и дауэгъум хуеший:
– Iаууу!.. Мыбы… мыбы жиIэр… зэхэфхрэ, Тхьэм… Алыхьым и нэфIыр зыщыхуэн гуп? – жи Бабэ, ерагъкIэ и псалъэхэр зэпигъэувэу, и нэ гъуабжьитIми шынэри губжьри щызэхэту. – Сэ Iым жысIа?.. сэ цIутI жысIа?.. е псалъэ къызжьэдэкIа сэвецкэм сыхуэпсалъэу?.. Ар дауэ?..
Гупыр щымщ, псалъи жаIэркъым, я щхьэр щIэкъауэ мэIущIэ.
Уи лэжьэгъухэр, уи ныбжьэгъухэр, уи гъунэгъухэр къыщыпщымыжым деж, сыт пщIэнур? Дэнэ уздэкIуэнур? ИпэкIэ абрэджу уежьэж е хамэ хэку уIэпхъуэ хъурт, иджы, щIы къатиблкIэ уехми, укъагъуэтынущ.
Бабэ йотIысэхыжри щабэу ущиену хуожьэ:
– Уэлэхьи, япщ, ягъэ мыкIынт, уэри зыпцIыхужрэ уи джыдэ дзагуэм тIэкIу уеущиятэмэ! УеуэхукIэ пхъэр хыбоупщIэ, бгъэджэфыным и пIэкIэ…
– Ар уэ уи IуэхуIым! – жеIэри жьынду щхьэ гъумым Бабэ и псалъэ пэжыр къыIурегуэж. 22
Бабэ а гурбияныгъэм къызэщIегъэплъэж:
– Сыт щIызимыIуэхур? – жеIэри къыщолъэтыж. – Мы кIэлъхуозым си Iыхьэ щыхэлъкIэ, ари си Iуэхущ! УмыщхьэзыфIэфI апхуэдэу!.. Пщэдджыжь къэсыху ди пащхьэм укъотIысхьэри, нет зыIыгъ дэ лIыжь къомыр дыноплъу, цIымбыкъыу уошхэр аби, тутын уефэу зыбогъэпсэху. Ара уэ турденитI къущIатыр?
– Уи ныбэ нэщIыр къызумыхъуэну уэри шхэ. Хэт уэ узымыгъашхэр? Уи фызыр мыпщэфIэфу ара?
– Си фызым и гугъу умыщI уэ, хабзи лэжьэкIи зымыщIэ жьынду щхьэ гъум! – Мэгубжь Бабэ. – Мыбдеж щылажьэ мы гупым хэт и щхьэгъусэ пщафIэу и унэ исыж, ууей закъуэм фIэкIа? Фыз къыщIашэр я сабийхэр япIыжу, ялIхэр зэрахьэу унэм щIагъэсыну арати, абы и пIэкIэ жэщи махуи хэсу нартыху къыдывогъэч. Сабий зытхух зиIэ унэгуащэхэм я быныр евмыгъэпIыжу хывогъэс, мы бжьыхьэ уэтIпсытIым хъыдан вакъэкIэ хэту фогъэлажьэ. Ара уэ хабзэ жыхуэпIэр? Ар хабзэмэ, пырсидатилым и гуащэр щхьэ мыкIуэрэ нартыхудэч? Щхьэ мыкIуэрэ хэсу? Абы и щхьэцыгъуэшхуэр иухуэну гъуджэм бгъэдэсу, дыдейхэр лъэдакъачэ хъуарэ я пэпсхэр къыпыжу губгъуэм ису!..
Къэрэщей, щэращ имышхыу къыдэкIа хъунти, зыкъомрэ зэгуэпу, ауэ и щхьэ кIыхьыр къимыIэту, къэдэIуащ, хуэмышэчыж щыхъум, джыдэр и кIэпкъым деIу, и IитIыр и бгым ирегъэувэри, зыкъызэкъуех:
– Уэлэхьэ, пэжым! – жи, и пащIэкIитIыр къелэлэхыу.
Бригадирым ар телъхьэ къыхуэхъуа и гугъэу къыпогуфIыкI, и щхьэ – Вот! – жи. – Зэхэпха, Мамэт? Мыбдежым зылI щытIым а уэ жыпIэр гъумыр егъэкIри.
къыпхуидэну!
– Зы псалъэ пцIыуэ хэлъмэ, Тхьэр согъэпцI, Мамэт жиIэм!
Бригадирым, Iэнкун мэхъури, и цыджан джыдэр Iэпоху. ЗэрыцIыкIурэ абы псори къызэреджэр жьынду щхьэ гъумт, езыри есэжауэ уэим ищIыжыртэкъым, ауэ и цIапэр ТIушэт – колхоз зэхуэсхэм, къыщытхъуми къаубми, а и цIэ дыдэрат къраIуэр.
– ПцIы зыупсри, сэвецкэм къемызэгъ жызыIэри уэращ, ТIушэ! – Къэрэщей и гур трегъэпщахэ жьындум. – АрIэми арIэм, а уэ пхуэдитIу зэгуэкIыкIа уи фыз тIэтIэжыр щхьэ умыгъакIуэрэ нартыхудэч? Щхьэ хэсу умыгъэлажьэрэ? Мо мэтэрес дырехтырыр езыри и фыз гупэбжьэри кIолъхуозым хэхьатэкъэ, иджы щхьэ зытхагъэкIэрэхъукIыжа? Ы, зоIэ! Дэ къэдлэжьыраIэ абы яшхри ирафри? Ы? А уэ зыщIэбгъэщIагъуэ турденитIыр къущIат къулыкъум утредгъэдзыну ухуэмеймэ, мамий умышхыу, уи жьэр зэтепIи уи джыдэр гъэIущIэ!
– IохоIу?
– СохьоIу, уэлэхьэ!
Къэрэщей, и джыдэр и кIэпкъым зэрыдэлъу яхокIри, мэкIуэж.
Къазий, и уэщым IурыIэбэ хуэдэурэ, бригадирым зыкъыхуегъазэ:
– Щхьэ гъум, – жи, – дяпэкIи апхуэдэу зыбгъэубэлэцынумэ, псори нартыхудэч дыкIуэнущ. Вот ухуэмеймэ, мис ар вотщ!
Арати, дерсыр сщIыну къызощтэри – си гур хуэкIуэркъым. Шы сурэт сщIыну сыхуожьэри – къэрэндащыр матхъуэ, адэкIэ хетхъэ, мыдэкIэ 2. 23
хетхъэ. Созэш, Къари къэкIуэжыркъым. Пшапэр зэхэуауэ Бабэ къосыж. Дыгъэр къыщIэкIыу къхьэжыху мо лIыжь нэщIхэр бгъэлэжьэну гуэныхькъэ? Щхьэупсысэм нэхърэ нэхъ жан джыдэр пырхъуэм трелъхьэри, хэщхьэжыну лэгъунлейм къокIуэ. ЗимытIэщIу шей егъэпщтырыж, зы шеибжьэ кърегъахъуэ, шейбжэмышхкIэ зэIищIэурэ фошыгъур хегъэткIухь, итIанэ зэ йоIубри, шыуан цIыкIур лъахъшым фIедзэ, кхъуейжьапхъэр игъэхуэбэжыну. Фэтыджэн уэздыгъэт абыхэм щыгъуэ щыIэри, щIегъанэри, Iэнэм пэротIысхьэж. ТIэу-щэ еIуба къудейуэ, джэ макъ гуемыIу къоIу: «Мамэт!» – жеIэри.
Бабэ, и шеибжьэ ныкъуэфыр IэщIэсысыхьу Iэнэм трегъэувэжри, щIокI. Сэ лэгъунлей бжаблэм соувэри соплъэ. Къэджар къуажэ тхьэмадэрат, «сэлсэвет председатель» жыхуаIэу щытарат, шырыкъу фIыцIитI лъыгъыу, Iупэ Iуврэ нэщхъыцэу, бухъарыскIэ пыIэ дыщафэ лъагэу щхьэрыгъыу, и IитIыр и жыпым илъу, абы къыбгъурытыр мылицэ фащэкIэ хуэпа щIалэшхуэт, фэ фIыцIэ кIагуэ щыгъыу, и пыIэ папцIэр гъуабжэ-щхъуантIафэу, и сэмэгурабгъумкIэ кIэрахъуалъэ кIэрыщIэжауэ… ТIуми я Iэр къашиякъым ди адэм сэлам кърахыну. Ар, хабзэншагъэу къэслъытэри, си гум къещIыIэкIащ, ауэ, илъэсипщIым сит пэтми, иджыри къызгурыIуэртэкъым а щIыкIэншитIыр ди деж къэзыша Iуэхур. Бабэ къегъэзэж аби, шыуан цIыкIур лъахъшым къыфIехыж. Унэм щIэкIыну щежьэкIэ, сопхъуэри и джэдыгукIэр соубыд:
– Япэ кIыщIэ хэщхьэж, Бабэ, мохэр къыппэплъэнщ, – жызоIэ. – Уэ махуэ псом унэщIащ, ущIэмыкIыу хэщхьэж…
Бабэ Iэ сэмэгур си щхьэм къыделъэ:
– Сэ си хэщхьэжыр зэфIэкIа хуэдэщ, Беижь, – жи (Беижьт ар игъащIэми къызэрызэджэр). Унэр зейм иригъэблэгъэным пэмыплъэу пыIэ папцIэмрэ бухъарыскIэ пыIэмрэ ди пэш ищхъэрэм щIыхьакIэт. Сэри ди адэм я ужь ситу сакIэлъыщIохьэ. Къуажэ тхьэмадэм, упщIэжи усэжи хэмылъу, шэнт гъэшар къещтэ, жьантIэм макIуэри мэтIыс. ПыIэ папцIэм шэнт щхьэгуэр утыкум кърегъэувэри:
– ТIыс мыбдеж, лIыжь! – жи. ЛIыжькIэ къещ мыхъумэ, зэрыхабзэу, тхьэмадэкIэ ди адэм къеджэркъым.
Ар зэхэзых си гур къодзэкъыкI. Сэ сщIэ мыгъуэркъым къыдахыну лейр зихуэдэр, си гур мэгузавэ, мэгугъэ, си псэр мэлъаIуэ: «Ялыхь, дыкъегъэл! Ялыхь, дащыхъумэ! Ялыхь, дыкъегъэщи, зыри къамыгъуэту щIэгъэкIыж, я закъуэпцIийуэ щIэгъэкIыж мы лъагъугъуейхэр!» – жиIэурэ, ауэ ар зыми зэхезгъэхыркъым, си щхьэмрэ си тхьэмрэ фIэкIа – си псэр дзапэкIэ сIыгъщ. Бабэ нэщхъей дыдэу щысщ. Сэ гупэ щхьэгъубжэм сыбгъэдэтщ, щхьэгъубжащхьэм си IэфракIэ ижьыр тезгъэувауэ.
ПыIэ папцIэм зимыIэжьэу унэр къэщын щIедзэ. Хабзэрыпсэу къэралхэм зым и уни кърагъэщынукъым, прокурорым и Iизын хэмылъу, ордерыр кърамыгъэлъэгъуауэ. Бэлъшэвич лъэхъэнэм ди къэралым сыти щащIэ хъурт, санкцэ ямыIэми. Ди деж къэкIуа щIэщыкIакIуэм апхуэдэ тхылъ иIыгъакъым, иIыгъами, дигъэлъэгъуакъым. Абы ищIэр хабзэншагъэт. Псом япэу гъуэлъыпIэм бгъэдохьэри, щхьэнтэм телъ нып щимэ плъыжьыр къещтэ, зэпеплъыхь, вагъуэ къуапитху хэдыкIа зэрытетыр игъэщIагъуэ нэхъей, и дамэхэр дрегъэуей. ИтIанэ пIэр зэрегъэдзэкI-къызэрегъэдзэкIыж, уэншэкум йоIэбэ. Зыри щимыгъуэткIэ, зрегъэзыхри и щхьэр гъуэлъыпIэ щIагъым щIеIу; къыщыщIихыжкIэ пыIэ папцIэр щхьэрохури – си гур 24
тозагъэ. УрысыбзэкIэ мэхъуанэри, пыIэр еутхыпщI аби, щхьэрекъуэж. Апхуэдэ хъуэнэкIэ игъащIэм зэхэсхатэкъым, бухгалтерым жиIэу фIэкIа, къикIри къызгурыIуэртэкъым. Орджоникидзе и сурэтышхуэ блынджабэм еIулIати, бгъэдоувэри йоплъ, и щхьэр егъэкIэрахъуэ, зыгуэркIэ мыарэзыуэ, ауэ псалъэ жиIэркъым. Алыхьым ещIэт абы игу къэкIыр – е мы враг унагъуэм Серго и сурэт щхьэ къыфIадза жыхуиIэт, е зызыукIыжа лIы щэджащэр фIэмыфIу арат, е ар пыIэ папцIэхэр къридгъэпцIэну зетхьэу и гугъа – сытми, мыарэзыуэ IуегъэзыкIри, шкафыр къэщын щIедзэ. Къыдэгъэжхэр щыщIипщытыкIым, Бабэ и сэ зэIулъхьэ дахэр къыпэщIохуэ, тхьэмпитIри къыIуихыурэ егъэщIагъуэ, IурыIэбэурэ егъэунэхури, итIанэ и жыпым иредзэ. «Къыумыщтэ, ар си сэщ!» – жысIэну си гум къыпылъэдат, арщхьэкIэ сышынэри, ескъухыжащ. «И натIэ иукIащ, – жи си псэм. – Бабэ имыгъэтIыс закъуэмэ!»
Шкафыр тIууэ зэтетти, щIагъыр щызэлъигъэIэсым, пыIэ папцIэм зыкъеIэтыжри ищхьэ тегъэувапIэхэр къеIэбэрэбыхь. Нэхъ лъагэ дыдэм щынэсым, лъапэпцIий зещI аби, кIэструл удзыфэ цIыкIур къыщигъэщIейкIэ, абы ит тхъу гъэвэжар кърекIутри зытрекIэж, и бгъэм къежэхыу… Псэми нэ иIэу жаIэ, ар си псэм щилъагъукIэ, «уэхухуху!» – жеIэри тозагъэ. Езы лIыгъэтIысым занщIэу зыкъегъазэри, урысыбзэкIэ аргуэру мэхъуанэ, «мы къызэфщIар сыт!» – жыхуиIэу. Бабэ и IитIыр зэгуехри:
– Си зэран хэлъ абы? – жи. – Сэ зызгъэхъей мыхъуу сыщысщ… си IитIыр зэтедзарэ си лъакъуитIым лъахъэ илъу.
ПыIэ папцIэр си дежкIэ ноплъэ:
– КъакIуи мы си бгъэр схуэлъэщIыж, – жи.
Сэ зызгъэхъейркъым. СфIэпсэкIуэди хъуркъым, сигури схубгъэдэхьэркъым.
– УэраIэ жыхуэсIэр! – жи, и нащхъуэжьитIымкIэ къэпыджэу.
– Сэ ар схуэлъэщIынуIым, – жызоIэ сыщышынэурэ. – Сэ си бгъэм зыгуэр тезгъаткIуэмэ, Нанэ схуелъэщIыж…
– КIуэи къеджэт-тIэ уи нанэм!
– Нанэ щыIэIым.
– Сыт щIыщымыIэр? – сыкъаубру нащхъуэжьитIым.
– Ари ягъэтIысащ, – къысIуроху сымыщIэххэу: «Нанэ хэсу ягъэлажьэ» – жысIэ си гугъэжу мо си псэр зэныкъуэкъу псалъэ гъуамэр къызжьэдолъэт.
– ПцIы умыупс! – жеIэри къысхуолъ къуажэ тхьэмадэр. – Ар нартыхудэчым щыIэу аращ.
зищIысыр жыхуаIэу.
– Жэщми махуэми къыщамыгъэкIуэжкIэ…
ПыIэ папцIэмрэ бухъарыскIэ пыIэмрэ зоплъыж, гурыIуэгъуэкъэ мыхэр ЛIыгъэтIысым щащыхур гъуэлъыпIэм кърелъэфри, тхъу зытрикIа и бгъэр абыкIэ елъэщI, еныкъуэкъуу, езауэу елъэщIыж аби, щащыхур къыхыфIедзэж, арыххэуи унэр къэщын щIедзэж. Хьэкубжэр Iуехри, пэрIэмбэмкIэ йотIэщIыхь. Алыхьым ещIэ абы хьэкум къыщилъыхъуар. Бомби, гранати, пIэтIрони, кIэрахъуи? Ди адэм игъащIэм апхуэдэ Iэщэ зэрихьэу щытакъым, щакIуэ фоч къудеи иIакъым. Уеблэмэ джэд фIигъэжыныр и жагъуэу апхуэдэт. ПыIэ папцIэм, зыри щимыгъуэтым, сенэм макIуэри Бабэ и пхъэ гъуэлъыпIэр къызэрегъэдзэкI-нызэрегъэдзэкIри, 25
пIэщхьагъ щIагъым гъущI тхьэмпэ улъия, пхъэкI телъу, къыщIех аби, ар игъэкIэрахъуэу пэшым къыщIехьэ:
– Мыр слIо, лIыжь, мы сэшхуэр щIызепхьэр? – жи. – Коммунистхэр ирибукIыну ара?
Бабэ, и щхьэр егъэкIэрахъуэри, Iэнкуну и IитIыр зэблех:
– Сыт сэ кIэмунистхэр сыукIын мурад сиIэу ущIигугъэр, щIалэ? – жеIэри къыхудоплъей, итIанэ къуажэ тхьэмадэм хуоплъэкI, къыщыжынкIэ гугъэ хуэдэу, арщхьэкIэ бухъарыскIэ пыIэм апхуэдэ игу къэкIыххэркъым: а зэманым фIэрафIэхэм къулыкъу лъагъэсу хэбзакъым.
– ЫI! – жи лIыгъэтIысым ауан хэлъу.
– Сэ грэждан зауэми сыхэтаIым, гуолачи сащIаIым! – Бабэ и псалъэр хуэмурэ еукъуэдий. – Сыт сэ кIэмунист сыукIын хуэдэу къызащIариесщIэжари?.. Си гъащIэр сывэу-сысэу къэсхьащ, кIэлъхуозыр жаIати, сыхэхьащ, солажьэ-сошхэж… Налогу жаIэмэ, дот, сэмэIэблэженэ жаIэмэ, дот, Iэблигацэ жаIэми, дикIуэтырIым, шэрэ лыуэ къыттехуэри догъэзащIэ…
– Нэмэзи пщIырIэ? – Нэмэзи сощI, нэщIри соIыгъ…
– Куэдщ ар, лIыжь, бэяуж иджы.
Бабэ, ар зэрыхуейм хуэдэу къыгурыIуа хъун мыгъуэти, пыIэ папцIэм гугъэу худоплъей:
– Хуит сыпщIыжу ара?
ЛIыгъэтIысыр щIодыхьэшхыкI:
– Ара къудейт узыхуейр.
– Уа, щIалэ, мо сэшхуэ хуэдэм щхьэкIэ сыбгъэкъуаншэу арамэ, ар хъарбызхъумэу сыщыщытам щыгъуэ абы щызесхьауэ аращ…
– Коммунист накIуэмэ, ирибукIыну, ы? Фсе! УдгъэтIысу аращи, лIыжь, зыхуапэ.
сыт?
– СывгъэтIысыпэуи? – КъоуIэбжь Бабэ. – Си лажьэр сыт? СщIар – Ар адэ къыщыбжаIэнщ. Зыхуапэ!
Сэ, нетIи хуэдэу, щхьэгъубжащхьэм зытезгъэщIауэ сыщытщ сыгузавэрэ сыпIейтейуэ, ауэ иджыри си фIэщ хъуркъым зыгуэрым игу техуэу Бабэ игъэтIысыфыну – а цIыхуфIыщэр, а цIыху щабэр, а фIэрафIэр! Апхуэдэ къанлы щыIэпэми, сэ сыт си лажьэр, сэ сыт есщIар, си адэр игъэтIысын хуэдэу, сэ апхуэдиз лей къызихын хуэдэу? ИтIанэ сигу къокIыж Бузэ зэрагъэтIысар, Хьэмырзэ зэрагъэтIысар… адрейхэри сигу къокIыжри, си гур щIоху, си псэр мэхыщIэ…
Бабэ ботинкIэшхуитI иIэт зэзэмызэ фIэкIа лъимытIагъэуи, ар гъуэлъыпIэ щIагъым къыщIех аби, лъитIагъэу мэтIысыж. А дакъикъэм ботинкIэ лъапщэм ткIуэпсышхуэ къытоткIуэри, лъагъуэ хишу йожэх. Мис абдежым сэри, си гугъэр хызохыж аби, сыкъыщеудри сыгъуэгыу щIызодзэ: си лъакъуитIри тепкIэу-теуэу магъ, нэпсыр къыщIэлъэлъу, си нитIри магъ, си бзэри мыхъуанэф-мышхыдэфу магъ… Бабэ къыщолъэтри си дежкIэ зыкъедз. ПыIэ папцIэм, и кIэрахъуэр кърегъэцIэфтри, Бабэ къытреубыдэ:
– Убгъэдэмыхьэ абы! – жи. – Убгъэдэмыхьэ! КъыбгъэдэкI!
Бабэ збгъэдэкIыркъым, сызрикъузылIауэ си щхьэ мыупсым Iэ къыделъэ, си нэпсхэр IэхъуамбапщэмкIэ щабэурэ схуелъэщI.
– УкъыбгъэдэмыкIмэ, сыноуэнущ, – жи модрейм. – Сэ мы кIэрахъуэр къыщIызатар аращ. 26
– Къауэ уримыкъуамэ! Къыстегъэпщахэ уи гур.
Ди адэм хуэмурэ сегъэудэIужри, зихуапэу щIедзэж. Бабэ мыпIащIэурэ ботинкитIыр лъетIагъэ, вакъэ лъэпсхэр егугъуурэ епхэ, джэдыгур щетIагъэри, дыжь пыIэри щхьэретIэгъэж:
– Сыхьэзырщ, – жи. Сэ, сщIэр къызгурымыIуэжу, пыIэ папцIэм и кIагуэкIэм сопхъуэ:
– КхъыIэ, япэ щIыкIэ хэгъэщхьэж… Нобэрей махуэм нэщIащ…
ПыIэ папцIэм зыкъеIуантIэри къызоIунщI аби, унэкум сыкъредзэ, шэнт щхьэгуэр изуду.
Иджыпсту согупсысыж сэ а дакъикъэм сщIами, согъэщIэгъуэж – абы дигъэлъэгъуа псом яужькIэ дауэ ескуа нобэрей махуэм нэщIу лэжьа лIыжьыр япэ щIыкIэ хэвгъэщхьэж, жесIэну? Дауэ щытми, цIыхущ, цIыхум гущIэгъурэ хьэтыррэ хэлъын хуейщ жиIагъэнт си гум. Сыту мащIэ дыдэт сэ гъащIэм хэсщIыкIыр! Согупсыс: абы и пIэ сэ ситамэ, дауэ зысщIыну пIэрэт? ЦIыху сызэрыхъурэ гъуазэу сиIэ псэм сигъэкIуэнтэкъым цIыхугъэтIысакIуэ, топыпэм срагъэлъадэу ягъэуэну къыспаубыдами! Пэжыр зыщIэр дыкъэзыгъэщIа закъуэращ, ауэ мы жысIэм хуэдэу сэ зыкъысщохъуж. Мо пыIэ папцIэр иджыри псэумэ, дауэ зэплъыжу пIэрэ? Ящхьэрыгъ пыIэм емылъытауэ, пыIэ папцIэм ещхь Iэджэ щыIащ а лъэхъэнэ мыгъуэм.
… Арати, Бабэ япэ иту, лIыгъэтIысым и кIэрахъуэр гъэпкIауэ кIэлъыкIуэу, къуажэ тхьэмадэр шуукIэкъалэу здыщIэкIым, пыIэ папцIэм и макъыр сенэм къоIукI:
– Смэтри, лIыжь, ущIэпхъуэжыну ухуемыжьэ, – жи, – мы кIэрахъуэм илъ шиблри зэпхезгъэдзынщ уи гум!
Сэ апхуэдэ псалъэ дыдж цIыхум къыжьэдэкIыу зэхэсхатэкъым, ар лажьэншэу яубыда Бабэ, зэрыщIэпхъуэжын къару зыбгъэдэмылъыж Бабэ къызэрыщыхъуар си нэгу къыщIэзгъэувэри, аргуэру гъын къыщIэздзэжащ, ауэ си гъыр пыIэ папцIэм кIэпIейкIэу къридзакъым, бухъарыскIэ пыIэри къеплъэкIыххакъым. Апхуэдэ мыгъуэу Бабэ щIашри (пэжы жыпIэмэ – щIахури) унэр нэщI мэхъу, пэшыкум деж пкъо щIэта хуэдэу, унэр зэтезыIыгъэ пкъор щIача нэхъей, Iуащхьэмахуэр хачу къуршыр тхьэмыщкIэ ящIам хуэдэу. Хамэ хъуа унэм сыкъыщIожри, сылъэпэрапэу Бабэ сыкIэлъожэ, сыщIыкIэлъыжэри си мурадри къызгурымыIуэжу – е здашэр зэзгъэлъагъуну арат, е къатесхыжыну гугъэ сиIэт? Хэт ищIэн сабий гужьеям игу къэкI псор! Дунейр апхуэдизу ункIыфIати, куэбжэм дэкIыж лIищыр ныбжьым ещхьт. СащIэрохьэри, Бабэ и джэдыгукIэм сыщепхъуэкIэ, пыIэ папцIэ угъурсызыр къызжьэхолъэри сыкъыIуехуж.
Бабэ зыщIэмысыж унэм си псэр схущIэмыхьэжу, дэкIуеипIэ щIыIэм сытотIысхьэ; си IэгуитIыр си жьэпкъым щIэгъэкъуауэ сыгъыу сыщысу, зыри зымыщIэ Къарэ къосыж, мэжджыту щыта еджапIэм къокIыжри. Си насыпт ар къызэрыкIуэжар, си закъуэу сыкъэнамэ, делэ сыхъункIи хъунт!
– Сыт ущIэгъыр, зыгуэр къоуа? – жи.
– Къызэуа мыгъуэщ, сиукIащ… Уэри уиукIащ… Псори диукIа мыгъуэщ…
зоплъ.
– Хэт къоуар? ДызыукIар хэт? – жи Къарэ Iэнкуну.
– ПыIэ папцIэм!.. ПыIэ папцIэ угъурсызым!..
Къарэ иджыри къыгурыIуэркъым къэхъуари, зэхэзещхъуэну къы-
– Бабэ! Бабэ мыгъуэр ягъэтIысащ… ПыIэ папцIэ гуэр къакIуэри кIэ- 27
рахъуэ гъэпкIакIэ дихуащ… Пырсидатилри и гъусэу… Бабэ и щхьэупсысэри идыгъуащ…
Къарэ, къэхъуар къыщыгурыIуэм, къызэфIэлIэ пэтащ, итIанэ къыщиудри зэщыджэу хуежьащ.

Ауэрэ сыхьэт ныкъуэ дэкIа, сыхьэт дэкIа – сытми, зыгуэрхэм хъыбар Iэрагъэхьа хъунти, Нани, мэз лъапэм нэс къокIыжри, и IэлъэщI Iув зэпрыдзыр къешэкIауэ къосыж, макъкIэ мыгъыу, ауэ и нэпс къыщIэлъэлъхэр IэлъэщI кIапэмкIэ илъэщIыжу. Зэдэлъхузэшыпхъум, дызэрыгъым хуэдэурэ, зыдодз аби, IэплIитIкIэ зэщIыдоубыдэ:
– Нанэ!.. Нанэ мыгъуэ! Дауэ дыхъужыну иджы! – жытIэурэ. – Дыунэхъуа мыгъуэщ, Нанэ… Сыт иджы ди Iэмалыр, Нанэ? Дэнэ мыгъуэм дыкIуэжыну?..
Нанэ, и IитIыр ди щхьэхэм къыдилъэурэ къыдодэхащIэ, щабэурэ къыдоущие:
– Фымыгъ, – жи, – фымыгъ! Фи адэр щыуагъэкIэ дашауэ аращ… Абы щIагъэтIысын лажьэ кIэрылъкъым. Я щыуагъэр къагурыIуэжмэ, къаутIыпщыжынщ. Фыбэяуж! ТхьэмыщкIэм шхын тIэкIурэ щыгъын хуабэрэ хузэзгъэпэщынщи хуэсхьынщ. Ар иджыри сэлсэветым щыIэщ. Фэ фыгъуэлъыжи фыжей.
Нанэ пIащIэу мэжаджэ тебэ егъажьэ, зы джэд, джэдыкIэ зыбгъупщI егъавэ, кхъуей плъыжь хъуреишхуэр гъуауэ уэнжакъым кърехыж, шатэ банкIрэ фошыгъу кIанэ чилэрэ щIегъужри – псори дэнлъэч матэм ирегъэзагъэ, и щIыIум щIагъщIэлъ хуабэ, Iэпэхъ лъэпэдитI, пщэдэлърэ цыджанэ Iуврэ щIегъуж, дыжь IэлъитI трелъхьэж аби, напэIэлъэщI къабзэкIэ щхьэщыпхыкIыжауэ, ар и Iэблэм фIэлъу, сельсоветым йожэх, арщхьэкIэ IуэхущIапIэм щIагъэхьэркъым, и щхьэгъусэми IуагъащIэркъым, ирагъэпсалъэркъым, ауэ матэр Iахри Бабэ ират. Ар къэтэджыну хуожьэри – къагъэтэджыркъым, къеплъэкIыну хуожьэри – кърагъэплъэкIыркъым. Нанэ къежыхь, зыхуэзэ псоми йолъэIу – зыми хузэфIэкIыркъым зэхуагъазэу зэрагъэпсэлъэну. Къуажэ тхьэмадэм йолъэIури – нэкIэ къеплъыркъым, парт секретарым зыхуегъазэри – къепсалъэркъым, колхоз тхьэмадэм зыхуегъэщхъри – и гум IункIыбзэ етащ.
Ди анэр кIэлъыплъу, кIэлъыгуIэу Бабэ къуажэм даша нэужь, Нанэ къокIуэж аби, емышхэрэ емыфэу, псы егъэхуабэ, Къарэ дэрэ дыкъигъэтэджурэ, гъуаплъэ тасышхуэм чэзууэ дригъэтIысхьэурэ дегъэпскIри дегъэгъуэлъыж, дымыпIыщIэн щхьэкIэ, шхыIэн кIапэхэр къыщIеупщIэ, упщIэ гуэрхэри къыттырепIэ; итIанэ йоувалIэри, жьыщIыпхъэу игъуэтыр ежьыщI, дыжыпхъэу къыпэщIэхурэ едыж. Пэшыр зэлъыIуехыж, зэщIепхъанкIэ, зэщIелъасэ аби, лэгъунлейм макIуэри тхьэмахуэкIэ тхурикъун еупщэфI…
Зэдэлъхузэшыпхъуми ди гуауэр тхуэгъэткIуу дыжеифакъым а жэщ угъурсызым. Нани зыгъэпсэхугъуэ имыхуэ щIыкIэ, бригадирыр къосри, и хьэмкIутIей баш плъыжьымкIэ пырхъуэм къытоуIуэ. НэгъуэщI мыхъуми а махуэ закъуэм зрагъэгъэпсэхун и гугъа хъунти, баш макъыр къыщыIукIэ, ди анэр къыхощтыкI. Бригадирыр къазыхъу макъкIэ къоджэ:
– ПсынщIэу бригадэ пщыIэм гъэзэж… КIэху къещI. 28
Нанэ щIэкIакъым, жэуапи иритакъым. МыпIащIэу щэращ тIэкIур ешх, нет ещI, андезри ещтэ аби, арджэн нэмэзлыкъ папщIэм тоувэ:
– Iэлохьу Iэчбэр!..
Пщэдджыжь нэмэзым иужькIэ, нэмэзлыкъым тесу тхьэ йолъэIу:
– Ялыхь, мы дунейр къэзыухуари, гущIэгъур зиIэри, дэ дызыщыгугъри уэращ! Ялыхь, мы дэ къыттехуа хьэзабыр тщхьэщых! Лей къыдэзыхами хуумыгъэгъу! Лажьэ зимыIэ мы лIыжь тхьэмыщкIэми уи нэфI щыгъахуи узыншэу и унэм къэхьыж. Ялыхь, ди сабийхэр зеиншэу къыумыгъанэ!
Нэмэзлыкъыр Iуихыжа нэужь, Къарэ дэрэ къыдоущие:
– ШкIуолым зыкъыкIэрывмыгъэху! – жи. – Учтилхэм ягу зэвмыгъабгъэу феджэ!..
И IэлъэщI Iувыр зрешэкIыжри, езым мэз лъапэ пщыIэм егъэзэж, зыщIезгъэхмэ, лIыжьым зэран хуэхъункIи мэхъу, нэхъыфIу сылажьэмэ, гущIэгъу къыхуащIынщ, жыхуиIэу.
… Пщэдджыжьыр си школкIуэгъуэти, сыкъыщолъэтри, пIэр Iузмыхыу, сыщIож, ди жэз къубгъан щIэращIэр си куэ зэхуакум дызоубыдэри, сыхуеиху згъэщIейуэрэ, къубгъан быдз кIыхьым къысхуиж псы щIыIэ мылымкIэ зызотхьэщI, бжэIупэм сыIумыкIыу. Унэ гупэр гъэм и кIуэцIкIэ тхыпхъэщIыпхъэу зезыхьэ Къарэ, ар илъагъумэ, къызэшхыдэнущ, ауэ ар иджыри къэтэджакъыми, сымыгузавэу лэгъунлейм сыщIопкIэ сышхэну. СыщIопкIэри – Iэнкуну сыкъокIуэтыж: Бабэ и шеибжьэ ныкъуэфыр зэрыныкъуэфу Iэнэ хъурейм тетщ, шейбжэмышхри къызэрыхинауэ хэлъщ, стэчан пIащIэм къина шейм трищIа мыл пхъафэм иубыдауэ. Зи IэхъуамбипщIри джыдэкIым плIимэ ищIа лэжьакIуэшхуэм къращIа лажьэр игу темыхуэу, уаер къеуа хъунт.
А шей ныкъуэфым трищIа мыл пхъафэр си гум къыщыдридзейкIэ, си псэр мэупщIыIу; ар си нэгу къыщыщIэувэжкIэ, си гур къызэфIонэ. Абы лъандэрэ зы лIы гъащIэ кIуа пэтми, а лейр схуегъэхыркъым… Арати, Бабэ зэрыхамыгъэщхьэжа, Нани дэр щхьэкIэ щысхьу имышха кхъуейжьапхъэр согъэхуэбэж, ныжэбэ дянэм игъэжьа мэжаджэм дызошх, пыжьыпс щIыIэ тызофыхьыж аби, хъыдан тхылъылъэр сIыгъыу сыдокI, школым зыкъыкIэрызмыгъэхуну. Гъуэгум и зэхуэдитIыр зэпызмычауэ, си джэгуэгъухэм ящыщ къыпршкэжь цIыкIу, «БлутIэ!» – жиIэу къажэурэ къысщIэрохьэ, гуфIэжу си япэм къолъадэри, и къэбышхыдзэхэр къысхуетI:
– Ныжэбэ уи адэр ягъэтIысауэ жаIэри, пэж? – жи. – ЛIот къидыгъуАбырэ дэрэ зэи дызэфIэнатэкъым, дызэзэуатэкъым, ауэ мызыгъуэгум си IэштIымыр и нэшкIулым техуэу соуэри, изоуд… Сэ игъащIэм зэуэныр си жагъуэщ, зыгуэр сыукI нэхърэ сыкъиукIмэ нэхъ къасщтэу, ауэ иджыпсту сигури, си псэри, си псатхуэри IэштIымым кIуати схуэубыдыжакъым: слIот, нтIэ, ар си гуауэм щIригуфIэн хуейр!.. Щылъщ ар, къэуIэбжьауэ къысхудоплъейри, гъыркъым икIи бзаджэ жиIэркъым… Зэгуэрым хъарбыздыгъуэ здэсшати, къысхуэупсэри къэрэндащфIэлъхьэ дахэ къызитауэ зесхьэрт, къисхри, хуэздзыжщ аби, школым сымыкIуэу къэзгъэзэжащ. Мылуцэ – арат абы и цIэр – къыщолъэтыж, ныскIэлъожэри, къэрэндащфIэлъхьэр си жыпым къредзэж:
– Мыр фэеплъу уэстащ, къысхуумыдзыж! – жеIэри.
Иджы, а емыкIур сигу къыщыкIыжкIэ, сызэгупсысыращ: Мылуцэ и дзэлыфэр къыщIысхуитIар – тобэ, Алыхьыр зыщIэн! – си гуауэм ириар? 29
гуфIэу аратэкъым, сэ къысхуэгуэпэн и мураду къыщIэкIынт, жызоIэ, ауэ гурылъыфIыр и псалъэ мышыум зэригъэкIуэкIауэ къысфIощI.
Куэд дэмыкIыуи дызэкIужащ абырэ сэрэ. Ауэ нартыхудэчыныр яухыу Нанэ къэкIуэжыху еджапIэм сахуэкIуакъым. Нанэ къэкIуэжщ, сызэрыделэр къызгуригъаIуэщ, фIыуи къысхущIэуэри, итIанэщ классым щызгъэзэжар. Ди егъэджакIуэри къызэшхыдакъым, еджапIэм и Iэтащхьэми псалъэ къызжиIакъым, еджакIуэхэри зэрысиныбжьэгъуу къысхуэнэжащ. Сыту фIыт, жызоIэ, ди къуажэгъухэр пыIэ папцIэмрэ бухъарыскIэ пыIэмрэ зэрахуэзмыгъэдар! Тхьэшхуэм дыкъыщигъэщIым щыгъуэ, цIыхур номиным хуэмыкIуэжын щхьэкIэ, Езым щыщ нэхъыбэ къытхилъхьащ – уэрэд дыусыфу, макъамэ зэхэтлъхьэфу, дунейм и щэху гъэпщкIуахэм щыщи къызэIутхыфу, нэм къыхуэмыубыд галактикэхэр къэтхутэфу, планетэ жыжьэхэм кIуэф кхъухьлъатэ дыухуэфу, псоми ящхьэжыращи, лей къыдэзыхам хуэдгъэгъуфу, бийм декIужыфу, мывэкIэ къыдэуам мэжаджэкIэ деуэжыфу…
Къарэ, нэхъ губзыгъэти, зэпимыгъэууэ еджапIэм кIуащ.

Бабэ здашар район тутнакъэщырати, Нанэ махуэ къэс шэджагъуашхэм ирихьэлIэу гъуэмылэ хуихьу Дохъушыкъуейрэ Хьэтуейрэ я кум итащ, ди адэм и хейр ящIэху. ТхьэмыщкIэжьым сыт щыгъуи шхэн фIэфIу щытати, абы нэхъыбэрэ иригъэпщэфIу щыта шхыныгъуэхэр Нанэ хуабэу Iэригъэхьэрт – ху мэжаджэ, щIакхъуэ зэтеупIэщIыкI, лы дэлэн, джэш лыбжьэ, лы гъур гъэжьа, джэдлыбжьэ, кхъуейжьапхъэ…
Ауэрэ бэлъшэвич хеящIэм и чэзури къос. ПцIыпхъ Iэджэ гъэсауэ яIэти, абыхэм ящыщу дауэгъуу увын зыкъом зэхуашэс, хэт ди къуажэгъуу, хэт хамэ жылэу, ауэ – телъыджэракъэ! – мышынэу пэж жызыIэн, имыкIуэту ди адэм къыщыжын къыхагъахуэркъым. Уэчыли кърагъэщтакъым, апхуэдэ хабзэ щыIэуи езыми ищIэххэртэкъым. ХейщIапIэм Нани щIагъэхьакъым, нэгъуэщI къуажэ къикIыу къэкIуа ди шыпхъухэри бжэIупэм фIагъэкIакъым.
ХеящIэр лIы гъум кIэщI гуэрым къызэIуех, и щхьэц фIыцIэр утIэрэзарэ и нитIыр нащхъуэу икIи жьэпкъыпэ дыкъуакъуэу, даIимауэ и бзэгупэ плъыжьыр къригъэжрэ Iупэ гъущIахэр къибзеихьу.
– Нало Мыхьэмэт, къэтэджыт!
Бабэ къызэфIоувэ.
– Уи унэцIэр, уи цIэр, уи адэцIэр къыджеIэт…
Бабэ Iэнкуну зеплъыхь:
– Iау, фэ фщIэрIэ ар псори!
– Уэ ухуиткъым укъыдэупщIыну, – жи. – ДызэрыноупщIым и жэуапыр къэгъэдэвай!
тыр сэращ.
– А уэ укъызэрызэджаращ си цIэр: Нало Къубатий и къуэ Мыхьэмэ-
– Илъэс дапщэ ухъурэ?
– Илъэс хыщIрэ пщIырэ сохъу.
– У-дэнэ къуажэ?
– Сы-Хьэтуейщ, зиунагъуэрэ!
– Апхуэдэ къуажэ щыIэкъым, – жеIэри хеищIэм и нэ нащхъуитIыр къегъэпыджэ. – Судыр къыщоупщIкIэ, жэуапыр тэмэму къэт. 30
– Ае, иджы зэреджэр Стари Урыхущ.
– Парт гуэрым ухэт?
– Ахьай сыхэт! Сыхэтщ. И курыкупсэм ари!
Нащхъуэ пыджэр къоуIэбжь, пIейтейуэ и пхэр зэредзэ.
– Ар сыт хуэдэ парт? – жи, зыхуихьынур имыщIэу.
– Сыт щхьэкIэ, кIэлъхуозыращ… Мис а «ШэчэркIэ» зэджэ кIэлъхуозым джыдэ жан сIыгъыу сыхэтщ. ХеищIэмрэ прокурорымрэ къыщетхъри, макъыншэу зэфIосысэ.
– УмыгушыIэ, лIыжь, судыр гушыIэпIэкъым, – жи жьэпкъыпэ дыкъуакъуэм. – Партымрэ колхозымрэ зэхыумыгъэгъуащэ.
Щхьэц хъурыфэм и нитIыр Бабэ къытреубыдэр аби, къиубрууэ къоплъри:
– Нало Мыхьэмэт, – жи, – уэ узэрагъэкъуаншэхэм ущыгъуазэ?
– Уэлэхьи, сыщымыгъуазэ! Хэт сеупщIами, зыри къызжимыIэфа… Сэр-сэру согупсысри, къуаншагъэ гуэр скъуэлъу сымыгъуэт… СыщIагъэкъуэншэн хуейри сыт? ИгъащIэм сыдыгъуакъым, зыгуэрым и мылъку фIэсшхакъым, зыгуэрми сезэуакъым, зыгуэри сыукIакъым, нэгъуэщIым и фызи сыкIэлъыкIуакъым, къэралым и щIыхуи, цIыхум я щIыхуи зытезгъэхуакъым… Уэ егупсыс, Алыхьым и нэфIыр зыщыхуэн, сэ сыщIагъэкъуэншэнур сыт?..
Жьэпкъыпэ дыкъуакъуэм и Iупэ Iувхэр зэкIэщIеш, щIэдыхьэшхыкI нэхъей, итIанэ ахэр къебзеихьыж аби, и бзэгупэ плъыжьыр егъэпщкIужри:
– НтIэ, къэдаIуэ, Нало Мыхьэмэт, уэ узэрагъэкъуаншэхэр сэ ныбжесIэнщ, къызжаIакъым жумыIэжын хуэдэу. Япэрауэ, уэ укулакыу жаIэ…
Бабэ и дамэхэр дрешей, ар сыт хьэдыгъуэдахэ жыхуиIэу:
– А зиунагъуэрэ, кIэлъхуозым сыхэту дауэ сызэрыгуолачыр!
– Си псалъэр зэпумыуду къэдаIуэ. Уи суд щащIэкIэ, псалъэ къуамытауэ жыпIэнIауэ ухуитIым. КъыбгурыIуа? КъэдаIуэ-тIэ! Уэ, Нало Мыхьэмэт, колхозым урибийуэ жаIэ…
– Сырибиймэ, сыхыхьэнт? Си щIы Iыхьэри, си былымри, си гуэнри хэслъхьэнт? АпхуэдэпцI цIыхум иупс хабзэ!..
ХеящIэм и нэшхуитIыр къегъэхъуэпскI, и пэри пырхъыу дрелъэфейри, итIанэ къолъ: щхьэ укъызэщрэ?
– ЗэщIэкъуэ уи тIуалэр, лIыжь!
– Iау, сэ уи адэр си ныбжьэгъуащ, шыгъупIастэ зэдэтшхащ, апхуэдэу ХеищIэ нэмысым къемызэгъ псалъэ дыдж аргуэру и гум къилъэдауэ щхьэц хъурыфэр къыщолъэт, ауэ и жьэм къыжьэдимыгъэкIыу ирекъухыж аби, йотIысэхыж, Бабэ нэкIэ къишхыу. ИтIанэ и жьэпкъыпэ дыкъуакъуэр дрегъэуейри:
– КъедаIуэ адэкIэ! – жи. – Мыгувэу советский властыр къутэжыну уогъэхъыбар, цIыхухэм налог ямытыну къыхубоджэ. ЛIыщIэ бгъэпщылIу щытауэ жаIэ, коммунист партымрэ комсомолымрэ уахуэпсалъэу жыпIахэмкIэ щыхьэт диIэщ… Ахэр зэрыпэжымкIэ уарэзы?
– Алыхьым жимыIэкIэ сэ апхуэдэпцIхэм арэзы сатехъуэну! Сэ къызгурымыIуэу згъэщIагъуэр пщIэрэ, щIалэфI?
– Сыт апхуэдэу гъэщIэгъуэн къыпщыхъуар?
– А зи унэр бэгъуэн, судым пцIыупс къепшалIэ хъун! Пэж жызымыIэр 31
зи суд ящIэми и жагъуэгъущ, хабзэми и бийщ. Апхуэдэм уэри ущигъэуэну аращ и мурадыр…
Щыхьэту къраджахэр зырызурэ къыщIашэ хейщIапIэм. Пэж фIэкIа жамыIэну, пэжым щыщи ямыбзыщIыну тхьэлъанэ ирагъэщI дэтхэнэми.
Хьэбцу къагъэуври йопщI:
– Мы зи суд тщIэ Налом сыт хэпщIыкIрэ?
– Мы зи суд фщIэ Нало Мыхьэмэт гуолачу щытащ.
– Дауэ зэрыкулакар? Моуэ нэхъ белджылыуэ къыджеIэт.
– Зэрыгуолачаращ, абы и выжьитIым хуэдэ мы дунейм тетагъэнкъым. Унэ хуэдиз хъурт ахэр. Трахтырым хуэдэу лъэщт а тIур.
– ЩIумыгъатхъэ, мыр уэрам уэршэрIым!
– Сыт хуэдизрэ демылъэIуами, сыт хуэдиз уасэ хуэдмыгъэпIиями, къыдищэн идаIым, дэ къыдимыщэн щхьэкIэ, мэзым ихури кIэдет абрэджхэм пщIэншэу яритащ.
– Мы Хьэбцу сеупщI хъун? – жи Бабэ зэгуэпауэ. – А си выжьитIым уасэу сыт хуэдиз къахуэпщIрэт уэ?
– КъурIэнри партри согъэпцI, си бохъшэ фIыцIэжьыр зэтезгъэпкIри, сом минитI къыдэсхщ аби, сIимыхакIэ! Минищ сщIыри – имыдакIэ! Минитхум нэзгъэсри – къысхуемыплъакIэ!.. – Догуэ, Хьэбцу, витI щхьэкIэ сом минитху зыгъэкIуэдыну уэрэ сэрэ Хьэбцу, и нэ къащхъуэхэр мэутхъуэри, и пэ къуршышхуэр пыхуауэ хэт нэхъ гуолачу пIэрэ?
йокIуэтыж.
Тезадэ ЦIыкIужьей къыщIашэри псалъэ ират:
– Мы зи суд тщIэ Нало Мыхьэмэт пцIыхурэ?
– Ауэ сытми сцIыхурэ! – жеIэри зеплъыхь, Бабэ зэрыIуплъэу и нэр мэупIэрапIэ: – Ярэбин, езы Мамэт щIэмысу дыпсэлъамэ нэхъыфIтэкъэ? – жи.
ХеищIэм и щхьэ утIэрэзар егъэкIэрахъуэ:
– Апхуэдэ хабзэншагъэр сэвецкэ судым къезэгъыркъым: зи суд ящIэм хужаIэ псори езым зэхихын хуейщ.
– Уэлэхьэ, мыбы и унэм къуажэр егъэбжьыфIэм! – жи, и щхьэр щIэкъауэ. – Езыр лэжьакIуэшхуэм, сыт ищIэми, нэгъэсауэ ещIэм. Уэлэхьэ, уелъэIуамэ, укъимыгъэщIэхъу!..
– Колхозыр иубу зэхэпха?
– Ахьай, зэхэсха! – НтIэ, зэхэпхамэ, щхьэ убзыщIрэ? Зэриубар дауэ, хужиIар сыт?
ЦIыкIужьей насыпыншэм Бабэ дежкIэ зегъазэри:
– КхъыIэ, укъызэмыплъ, Мамэт, зыгуэр щыжызагъэIэм деж. СыпщоукIытэри, мыхэр зыхуейр схужыIэркъым, уэлэхьэ, схужымыIэ!
ХеищIэр къыхуогубжь:
– Уэ пэж фIэкIа жумыIэну тхьэ пIуакъэ? Сыт иджы Налом ущIыхуэIужажэр? – жеIэри.
– Хъунщ, хъунщ, умыгубжь закъуэ! Зыгъэ прэбленэ бжэIупэм деж дыIуту Мамэт жиIаращ: Лениным дыфIэгуэныхьти щIыр къытхуигуэшащ, Къалмыкъым, щIыри ттырихыжри, пщылIыпIэми дригъэувэжащ, жиIэри.
– Ар щыжиIар сыт гъэра? – къыхоIэбэ прокурорри.
– ЩыжиIа гъэр сщIэжыркъым, ауэ щIымахуэт, ди Iэ пIыщIахэр джэдыгу Iэгъуапэхэм игъэлъэдауэ дыуэршэрт. 32
– Илъэс дапщэ хъуагъэн абы лъандэрэ?
– Iэджэ щIащ абы лъандэрэ, ар хэт ищIэжын!
– Илъэс? ИлъэситI? Щы? Нэхъыбэ? – къытрекъутэ прокурорым.
– Зэ догуэ! Зэ догуэ!.. Иджыпсту… Ае, зиунагъуэрэ, си къуэр къыщалъхуа гъэращ!
– Уи къуэм сыт и ныбжь? – трегъэчыныхь прокурорым.
– Илъэс пщыкIутIым итщ.
ХеищIэхэр къыхуэмыарэзыуэ, Тезадэр лъэныкъуэкIэ ягъэтIыс. Зи чэзу щыхьэтыр къраджа къудейуэ, цIыкIужьейр къыщолъэтыж:
– Зэ! Зэ! – жи. – Сэ зы телъыджэ сигу къэкIыжащ! Сырибрикоф Хьэтуейр щиубыдам щыгъуэ, абы яшхэр зыгъэшхар Мамэтщ.
– IохьоIу! – жаIэри хеящIэри прокурорри къотэдж.
– Фи фIэщ зэрыхъун, мы си нэ хъуреитIымкIэ слъэгъуакIэ! Мис мы Мамэтрэ ТIасэ мыгъуэмрэ гузавэу, Алыхьым и хьэтыркIэ, мы нартыху тIэкIум фемыIусэ жаIэурэ къажыхь пэтми, дум илъыр кърагъэлъэлъурэ шы къомым ирагъэшхакIэ!
Прокурорыр IэштIымкIэ стIолым йоуэ:
– Пу, алаурсын! – жеIэри. – Серебряков ятриха гъавэм щхьэкIэ Налор дауэ зэрыбгъэкъуэншэнур? Щхьэ зыгуэр къыбгурымыIуэрэ уэ?
– Iагъу? – мэтIысыж цIыкIужьей, и лъакъуэр лъэгум нэмысу, и щхьэр шэнт щIыбым щхьэпрыкIыу. – Мамэт къилэжьар кIэдетым щашхкIэ, Мамэт кIэдетым я телъхьэ хъурIэ?
– Уи жьэр зэщIэкъуэ, арыншамэ… арыншамэ мы залым ущIэс… ущIезгъэхунщ, – зегъэубэлэц хеищIэм.
– Уэлэхьэ, псапэтэм сыщIебгъэхужамэ: пхъэ гулъэшхуэ скъутэн хуейуэ къыспоплъэ… ИтIанэ, пщIэрэ, Фардэ сырэ ахъырзэман ищIащи, сыхэнынкIэ сошынэ: сэ сынэмысыжурэ хьэблэм ирафыжынущ… Ае, уэлэхьэ, Мамэт тхьэмыщкIэри хоным фи зэранкIэ…
– Тэджи щIэкI иджыпсту! ЗыщIегъэх! – къытокIие хеищIэр. – Уэ зэран ухъуну аращ укъыщIэкIуар.
Тезадэ, мылицэм щыщIишыжкIэ, бжэм деж зыкъыщегъазэри, щхьэц утIэрэзам къыхуогуфIэ:
– Упсэу! – жи, ауан лъэпкъ хэмылъу.
Абы хэту зы кIыхьсолэ плIэухуэ къыщIохьэ кIуэру.
– Мы Нало Мыхьэмэт сыт дэпщIэрэ? – жи хеищIэм, и жьэпкъыпэ дыкъуакъуэр Бабэ дежкIэ ешийри.
– Iэджи дызощIэ сэ а угъурсызым!
– АтIэ, жыIуэ псори, ауэ нэхъ кIэщIу, нэхъ пыухыкIауэ!
– Сыт пызухыкIынур?
– ДэпщIэр! ДэпщIэр жыIэ!
– Анихьий, игъэбжьыбжьу жысIэнмэ – арщхьэкIэ, зеплъыхьри щытщ, цIутI жимыIэу.
хъун!
политикэщ, – жи.
– ЕпIэщIэкI, зэманыр макIуэ.
– Мы плъагъум фызибгъу иIащ, зиунагъуэрэ, ар дауэ хуэбгъэгъу ХеящIэм и щхьэр егъэкIэрахъуэ, и Iупэ Iувхэр аргуэру къебзеихьри:
– Дэ зетхуэр унагъуэ Iуэхукъым, Бышэ, дэ зетхуэр жылагъуэ Iуэхущ, – НтIэ, сэри пэлитичу нывжесIэнщ. Мы щхьэфэгъуэплъым сэ илъэ- 33
сибл енкIэ сигъэлIыщIэри, лIыщIапщIэр къызимыту сыкъыдихужащ. Сэ илъэсибл… хьэуэ, илъэс пщыкIубл тызолъхьэ абы! Вот!
Бабэ и Iэгъуапэхэр зэрыгъэлъэдауэ, псалъэ жимыIэу зыкъомрэ щысащ, зэм и пащIэкIэм щIэдыхьэшхыкIыу, зэм и нэщхъыр фIызэхэуэу. Хуэмышэчыж хъури, хеищIэм зыхуигъэзащ:
– Сэ сеупщI хъуну мы кIыхьсолэм? – жиIэри. – Мыхьэмэт, щыхьэтыр зыгъэпуд псалъэ жыпIэу пхуэддэнуIым. УеупщIынумэ, еупщI!
– Ар дауэ: сэ щхьэфэгъуэплъкIэ къызэщым фыпэрымыуэу, сэ кIыхьсолэ жысIамэ, къысIурывгуэжу! Сэ къысщыжын щхьэ щымыIэрэ? – жи Бабэ зэгуэпу, итIанэ щыхьэт плIэухуэм дежкIэ зегъазэри: – Илъэсибл енкIэ ущызгъэлIыщIам дэнэ къуажэт ущызгъэлэжьар?
Щыхьэту ягъэпсалъэ Бышэ дамэду зещI:
– ТIури зыIэ, – жи. – Истамбыл сыщыбгъэлIыщIэми, сыбогъэлIыщIэ, Тэрчкъалэ сыщыбгъэлIыщIэми, солIыщIэ! Абы къикIыр сэвецкэм урибийуэ, къэрэхьэлъкъым я куцIыр пшхыуэ аращ.
– Уэ къузэроупщIам и жэуапыр етыж: дэнэ къуажэ ущигъэлIыщIар – фи къуажэра хьэмэ езым я къуажэра?
– АтIэ, зиунагъуэрэ, езым я къуажэращ.
– Дэнэ къуажэ? Къуажэм и цIэр жыIэ!
Щыхьэт кIыхьсолэм зегъэкIэрахъуэ-зыкъегъэкIэрэхъуэж, жиIэнур къыхуэмыгъуэту. ИтIанэ къыгуелъэф аби, утыкум къреупцIэ:
– Ботщейщ! – жеIэри.
ХеящIэхэр къэуIэбжьауэ я Iупэхэр къыIуроху, Iэнкуну зоплъыж.
– Дауэ зэры-Ботщейр! – къыхогуоукI Хьэбцу.
– НтIэ дэнэ? – Бышэ и дамэ уэдхэр дрегъэлъей.
Аргуэрыр лъэныкъуэ ирагъэзри, ХьэтIохъущыкъуэ къраджэ, ХьэтIохъущыкъуэ и бгъэгущталъэм тхылъ плъыжь цIыкIу кърегъэцIэфтри лъагэу еIэт:
– Алыхьталэм къигъэщIа псом я нэхъ лъапIэ мы парт билетымкIэ тхьэ фхузоIуэ, мыбдежым щыс Нало Мыхьэмэт Къубатий и къуэр и къуэш ягъэтIысахэм я гъусэу Сырибриков и телъхьэу, шхынкIи дэIэпыкъуу, Хъурзокъуэм и бандэри игъашхэу, Iэщи къахуищэхуу щытакIэ! КъимыдэкIэ, Сэвецкэ властми, кэммунист партми, колхозми ебийуэ нобэр къыздэсым къокIуэкIым. Тисэчи девытсот трицыт сидмой гъэм Лихъэ Къанитат щашэм ефэ-ешхэ хэсу Мамэт къэуври, махъсымэ фалъэ иIыгъыу мэхъуахъуэ: «Ялыхь, колхозыр тхузэбгрыхуж, партри тхуэгъэлъэлъэж аби, сэвецкэр Къатхъэным и гъуэгум тешэж!» – жеIэри… Хьэуэ тэмэму жыIа хъуакъым: хъуэхъуакъым ар, бгауэ аращ. «Амин!» – жаIэри, лIыжьхэр ефащ. Аракъэ агитацэ жыхуаIэжыр!
Прокурорым и гур къызэрогъуэтыжри;
– Афэрым, ХьэтIохъущыкъуэ! – жи. – Мис аращ щыхьэт жыхуаIэр, пэжри жиIэу, гурыIуэгъуэуи псалъэу.
Бабэ псалъэ къаIехри къоупщI:
– А ефэ-ешхэм сыхэсауэ пщIэжрэ пэжу?
– Iау, узэрыбгар щысщIэжкIэ, узэрыхэсари сощIэж.
– Сыт мазэт ар?
– Сэ ар точнэ дыдэу сощIэж: декабырм и пщыкIущыращ, дыгъуасэ хуэдэм Верховни Советыр хэтхауэ…
3 Заказ №133 34
эсати.
– Хьэбцуи сеупщI хъун? – жи Бабэ, хеящIэм щыIэпхъэ хабзэм ирагъ-
– ЕупщI.
– Хьэбцу, выбрым и ужь махуэм уэ дэнэ ущыIа?
– ТIасэ мыгъуэм и жэнэзым сыхэтащ.
– Iау, Лихъэхэ я хьэгъуэлIыгъуэм щхьэ ущымыIарэ си гъусэу?
– Уэ хьэгъуэлIыгъуэ уи Iуэхуа абы щыгъуэ? ТIасэ мыгъуэр апхуэдизкIэ хьэлъэти, укъыбгъэдэмыкIыу махуипщIкIэ убгъэдэсащ. Сэри зэзэмызэ щIэупщIакIуэ сыныщIыхьэу щытащ. Дауэдапщэ махуищым дэкI уимыIэу удэтащ, сэри пщэдджыжьым сынакIуэурэ жэщ хъуху сыдэтащ. Абы щIыIэ къыщыпхыхьэри, тхьэмахуэкIэ ухэлъащ, Зэхъарчынкэ къоIэзэу… Мы ХьэтIохъущыкъуэ иупсар гъущэу пцIыщ… Сэри Мыхьэмэт и выжьитIым теухуауэ жызагъэIар пцIыщ. Пхъэгъэсын къишэну мэз кIуауэ абрэдж гуп… кIэдет абрэдж гуп кърихьэлIэри, трахри яшхащ, Алыхьым хьэрэм яхуищI! Ар зи нитIкIэ зылъэгъуа щыIэщ, фыхуеймэ.
– Хэт?
– Жылэ Мухьэрбий, уэлэхьи! Мыхьэмэт и Iэхъуэмбэшхуэр шын хъуауэ лэрыпсым илъти, Мухьэрбий здигъэIэпыкъуну здишат… АрщхьэкIэ тIури лъэсу къэкIуэжащ…
Хьэбцу жиIэнур жиIа нэужь, ТIушэ жьынду къыщIашэ ущхъуэнтIауэ – сыхьэтым щIигъукIэ пырхъуэ щыIэм тетар пIыщIэнтэкъэ, бэлъто пIащIэ фIэкIа щыщымыгъкIэ! Хьэкум бгъэдолъадэри, и щхьэ хъурейр ириIуным хуэдэу, зегъэхуэбэж аби, и Iэгухэр зэщихъуэу утыкум къоувэж, зэзэмызэ и лъакъуэ мыхуабэжахэр зэриудэкIыу.
– ТIушэ, – жи хеищIэм. – Дэунэ ТIушэ, мы Нало Мыхьэмэтыр уи бригадэм хэт?
гъуэри къыджеIэ!
– Хэтщ, пхъащIэу хэтщ.
– НтIэ, хэтмэ, а уи къэфэныр гъэбэяуи, мы лIыжьым дэпщIэри дэб-
– ДэсщIэри, уэлэхьи, лэжьакIуэшхуэщ. И Iэхъуамбэхэр джыдэкIым лэрыгъу ищIащ, плIимэрэ дзакIэ жану. И джыдэр пхъэпсым хуэдэу егъэлажьэ…
– АраIым дэ дызыщIэупщIэр! – хеищIэм ТIушэ и псалъэр Iэпеуд. – Мыр дауэ колхозым зэрыхуэпсалъэр? Партым дауэ зэрыхущIэджэр? Антисовецкэу сыт жиIэр?
ТIушэ зрелъэфыхь, зэрыжиIэнур къыхуэмыгъуэту.
– СлIо, уи бзэр иубыда, щхьэ жэуап къыдумытрэ?
– Зэрыхуэпсалъэращ, ди фызхэр хэсу ягъэлажьэ, ди бынхэри дэри тхуэпщэфIэн димыIэу дыкъонэ, – жи. Ди къулыкъущIэхэм я щхьэгъусэхэр щхьэ губгъуэ лэжьыгъэм хэмыхьэрэ? – жи. Уэри уи фызыр щхьэ нартыхудэч умыгъакIуэрэ? – жи, сэр щхьэкIэ. Щхьэ умынэщIрэ дэ дэщхьу, пщэдджыжь къэсыху ди пащхьэм укъотIысхьэри нэщI ис къомым ди гурыIупсыр къэбгъажэу уошхэ! – жи. Уи джыдэр бгъэлэжьэным и пIэкIэ уи жьэр уогъэупIэрапIэ, – жи. – Колхозыр къутэжын хуейуэ жиIэрIэ? – къоупщI прокурорыр.
– Апхуэдэ жиIэу зэхэсхаIым.
– НтIэ, жиIэу зэхэпхар сыт?
– Псоми ди мылъкур хэтлъхьэу дыщызэгухьакIэ, псори зэхуэдэу дылэжьэн хуейщ, – жи, – зыщIегъэх хэмылъу.
– Догуэ, сэ сыуэркъщ жиIэу Налоевым зигъэщIагъуэу урихьэлIа?
– Апхуэдэ лъэпкъ жиIэу зэхэсхакъым. 35
– Ар зэрыуэркъыр уэ пщIэрIэ? – СощIэ. – НтIэ, пщIэмэ, щхьэ убзыщIрэ? – зыкъретIэ прокурорым. – Уи бригадэм зэрыхэтым щхьэкIэ укъыщыжу аракъэ?
– Сэ колхозым уэркъ хэту сщIэркъым. Сэвецкэр зэрыуврэ уэркъ диIэжу сщIэркъым, – мэгузавэ ТIушэ: мыбы темылъ теслъхьэмэ, занщIэу къуажэм нэсыжынущ, бригадир пцIыупс къысхужаIэу бригадэм дауэ сахэхьэжыну? – жи игукIэ.
– СлIожь, зыбгъэделэу ара? – нэкIэ къешх прокурорым. – Хьэмэрэ Налом колхозыр зэIигъэхьэн мурадкIэ зэрызыхигъэпшэхъуар къыбгурымыIуэу ара?
… Абы тету, Iуэхур сыхьэтищкIэ екIуэкIа нэужь, прокурор нагъуэ-нэзэвыр и пэбзийм мафIэр кърихыу къотэджри, «партми, советский властми, колхозми я бий Нало Мыхьэмэт Къубатий и къуэм и судыр укIкIэ щIэн хуейуэ къызолъытэ! – жи, дыгъужь губжьа нэкIу зищIауэ. – Зэрыуэркъри хуэдгъэгъункIэ Iэмал зимыIэщ!»
Апхуэдэ къанлыгъэ пэмыплъа Бабэ, «укI» псалъэр зэрызэхихыу, къоскIэ, и псэр мэпIейтей, и гур быным я дей мажэ, Габо и нэ къуэлэнитIыр нэгум къыщIоувэ, Ланэ и щхьэц шыхьыкIэр, Чыжьджэ и Iэ гъуритI мыпсэхур, КIурэ и унэ лъэгум къубгъан псыгъуэмкIэ тхыпхъэ трищIэхэр, дыгъэмрэ сэхуран гъэгъамрэ Беижь зэхигъэгъуащэу зэрыщытар зырызыххэурэ и нэгум щIокI, Нанэ и дахагъэр и гум къыдредзейри къегъэгумахэ, ТIасэ мыгъуэр къызэрихьар и щхьэм къохьэж… и адэ-анэр, и къуэшхэр, и шыпхъухэр… Бабэ, лIыгъэр зытрегъакIуэри, къурмэкъей щиубыдыкIар ирекъухыж.
Прокурор гу Iувым жиIэнур щиухым, Бабэ иужьрей псалъэр кърат, езыми игу къэмахар егъэбыдэж, мэгупсысэ-мэгупсысэри:
– Сыщыуэмэ, емыкIу сыкъэвмыщI, – жи, – ауэ мы пэркуро пхъашэр Къемэт Безыр мыгъуэм и къуэ закъуэр армырауэ пIэрэ?
Прокурорыр аргуэру къотэджыжри, дзыхьмыщI-дзыхьмыщIу, нэмыс дахэ хэлъу…
къоплъ:
ищIэм.
мыгъауэ…
– Сэращ, – жи, – Къемэт Безыр и къуэ Тыгъуэныр.
– Безыр мыгъуэм ахърэт дахэ тхьэм кърит, цIыхуфI дыдэу щытащ, – Ар Iуэхум щыщкъым, судым узэрелъэIун уиIэмэ, жыIэ! – жи хе-
– Сэ жысIэнур мы Iуэхум щыщщ. Зыгуэр къэващ жыфIэу зыщыв-
– Мыбы зыри къыщывэркъым, пэжымрэ пцIымрэ щызэхагъэкIыу аращ, пэжыр приговорым лъабжьэ хуащIын щхьэкIэ.
– Упсэу! Сэри аращ сызыхуейр: зыгуэр къэващ жыфIэу си судыр абы тевмыухуэ. Сэ сыуэркъыу щыжаIащ мыбдежым. Къемэт и къуэми абы трегъэчыныхь. Абы пцIы хэлъкъым. ПцIы защIэр мо ХьэтIохъущыкъуэм къиваращ. Иджы пэжым фыхуеймэ, сэ уэркъым я нэхъ лъахъшэ дыдэм сыщыщщ, уэркъ щауэ лIы гъусэ жыхуаIэм. Ауэ сэ си уэркъыгъэ тIэкIум сыпэзыгъэуджэжыну зи мурад пэркуро пхъашэр езыр беслъэн уэркъым ящыщщ. Абы и уэркъыгъэр сысейм нэхърэ зы теувэгъуэкIэ нэхъ лъагэщ. НтIэ, Къемэт Тыгъуэн и псалъэкIэ сэ сыщIэвукIыпхъэр сыт, езы беслъэн уэркъыр къэвгъанэу? Налохэ игъащIэм пщылI диIаIым, лэжьыгъэм дыпэмылъэщ щыхъу зэзэмызэм, хабзэм ипкъ иткIэ, лIыщIэ къатщтэу щытащ. 3* 36
Къемэтхэ пщылIи яIащ, лIыщIэ гуэрхэри ягъэлажьэу щытащ. Сэри зы гъэ закъуэ срилIыщIащ Безыр…
Сызижагъуэн и махуэу иухащ хеящIэр. ПцIы зыупсами Iурагуэжакъым, пэж жызыIами афэрым жраIакъым, псори зэхатхъуэщ, зэхагъэзэрыхьри, Урысей уголовнэ кодексым и епщIанэ статьям езэгъри-емызэгъри лъэщыгъэкIэ ираукIэщ аби, ди адэм илъэсипщI къытракъуащ, абы ищIыIужкIи илъэсищкIэ правэншэу щытыну. Урысми жаIащи, законыр шыгукъущ, дэнэкIэ уекъуми, макIуэ.
Хабзэншэ судым и ужькIэ, Дохъушыкъуей дашри, Бабэ Тамбовскэм дэт щIэп заводым яшэр аби, нэхъ IэнатIэ гугъум Iуагъэувэ. А заводым, Джылахъстэнейм и кум итти, маршыни, мафIэгуи кIуэртэкъыми, Нанэ, дэнлъэч матэ хьэлъэр и дамэм тету, тхьэмахуэ къэс ди адэм гъуэмылэр лъэсу хуихьырти, ешаелIауэ пщыхьэщхьэм къэсыжырт. Гугъу сохь, слъэкIыжыркъым жиIэуи тхьэусыхэртэкъым, ауэ, нэху къызэрекIыу, аргуэру гъуэмылэ хуигъэхьэзыру щIидзэжырт – Iуэхушхуэт ар: дэ хыви жэми диIэжтэкъыми, шэ щIэмыху пэгун къищэхуу, кхъуей хъурей дахэ хихыу игъэгъун хуей хъурт; апхуэдэурэ хыв шатэ банкIи зэригъэпэщырт, хьэлва къыхуищэхурт, къаз хуигъавэрт, щIакхъуэ Iэрыпщ хуищIырт е лэкъум хуигъажьэрт. Апхуэдэурэ тхуэ-хэ зэкIэлъыкIуауэ, зы пщыхьэщхьэ гуэрым, матэ хьэлъэр и дамэм зэрытету, Нанэ къыщIохьэж, и нэпсыр щIилъэщIыкIыу, къаруипсэруи хэмылъыжу, ешарэ ерагъкIэ и лъакъуэр зэблихыу.
Ар зэрытлъагъуу Къарэ дэрэ дыкъызэфIолIэ:
– Аргуэр мыгъуэу сыт къэхъуар? – жыдоIэри, и нэми дыщIоплъэ, и Iупэри зэпыдоплъыхь, сыту пIэрэ къыджиIэнур жыхуэтIэу.
Нанэ и абрэматэр, дыдэIэпыкъуурэ дамэм къыдохьэхыжри, унэкум идогъэувэ, Бабэ и закъуэныгъэм и нагъыщэ хуэдэу.
– Зыри! Зыри къэхъуакъым, фымыгужьей, – жиIэурэ йотIысэхри, нэпсхэр елъэщIыж. – Фэр щхьэкIэ сыгузавэу аращ, адэ къыфщхьэщымытыжу мы дуней бзаджэм дауэ мыгъуэ фытетыну жызоIэри.
– Бабэ сыт къыщыщIар? – магъ Къарэ, и щхьэр Нанэ и куэщIым ирилъхьауэ.
– Фи адэм езым къыщыщIаIакъым, ауэ дашащ аргуэру, – жи, Къарэ и щхьэм Iэ дилъэурэ. – Арысей пхащIэм яшэ мыгъуэ. Сэри пщIэншэрыкIуэ сыхъуауэ… Бабыхуи хъыбар егъэщIэн хуейщ, ари пщIэншэрыкIуэ мыхъун щхьэкIэ. Уэ, БлутIэ, пщэдджыжь жьыуэ къэтэджи кIуэ Анзорей… Псы щхьэкIэ солIэ, КIунэ, зы шеибжьэ къысхуэщI…
Къарэ къыщолъэтыж:
– КIэртIоф жьэрыкуей плъыжь дахэ згъэжьащ, ар пшхыху шейри згъэпщтырыжынщ, – жеIэри.
– Хьэуэ, КIунэ, си къурмакъейм фIэкIынуIакъым, шей фIэкIа…
Сэ Нанэ гъуэлъыпIэм сошэри, и вакъэхэр зэрылъысхыу, зегъэукIуЕшаелIауэ къэкIуэжа пэтми, ди анэр нэху щыху жеифакъым, Бабэ къыпэплъэ хьэзабым егупсысу, гъыуэ, тхьэусыхэу хэлъащ.
– Е сэ си тхьэмыщкIэжь мыгъуэ, уи жьакIэпэр пысысыхьу уздашэ мыгъуэр дэнэу пIэрэ? Сыбыр угъурсызыжьыра мыгъуэу пIэрэ? КIатIыржынэм уашэрэ? Ищхьэрэм урашэхрэ?.. Ялыхь, къахуумыгъэгъу! ДунеягъэкIи, ахърэткIи къахуумыгъэгъу а бэлыхьыр мы лIыжьым къытезылъхьам!..
Пщэдджыжьым, гукъыдэж лъэпкъ димыIэу, дыкъотэдж, Къарэ и жьэрыкуей тхъуэплъыр тшхыри къалмыкъ шей къарэ тетфыхьыжу дыщысу, рий. 37
бригадир Хьэрун къос аби, и хьэмкIутIей баш плъыжьымкIэ ди пырхъуэм къытоуIуэ.
Нанэ, пырхъуэм тоувэри, Хьэрун еблагъи жримыIэу, сэлами иримыхыу, егъэщIэхъу:
– Азалыхь, сытевукIэну щытми сыныдэмыкIыну, – жи, – фIанэри къэзмыщтэну, Шыгуэбыкъуэ Iуфи сыныIумыхьэну! Дэ дызэрыфшхам хуэдэу, фи нартыхур ежьужьым яшхыжми, зэ сыхэмыуэну! Си щхьэгъусэри, абы и къуэшхэри пцIы гъущэкIэ дезыгъэша бгъакъэхэр вгъапщIэ, абыхэм я фыз зызыгъэгупэбжьэхэр вгъапщIэ! Сэ си лажьэр сыт?.. Мо аркъэ фхущIэзыгъэжхэр щхьэ вгъафIэрэ? Жэщ-махуэ симыIэу си IэпщитIымкIэ къэзлэжьым нэхърэ нэхъыбэ зыкIуэцIыкIуадэ…
– Хъунщ, хъунщ, МащIэ, – жи. – УныдэмыкI, зыгъэпсэху… Ауэ мы сэ къызжепIахэр нэгъуэщIхэм зэхыумыгъэх: бзэгуцэр куэд хъуащ.
Арати, бригадирыр нэщхъейуэ докIыж, и башымкIэ тхьэрыкъуэф тхьэмпэшхуэхэр зэгуиуду, абазэкхъуей къыдэжеяхэр ириуду, унэбзухэр зэбгригъэлъэту. Куэбжэм деж къыщызоплъэкI:
– Тхьэм щхьэкIэ зыщысхьыж, ди шыпхъу, уи бынхэми гущIэгъу яхуэщI!..
сокIуэ Бабыху дей. Хьэрун зэрыдэкIыжу, еджапIэр къызогъанэри, сэ Анзорей адрыщIым … Илъэс ныкъуэ дэкIауэ Бабэ и письмо къытхуокIуэ зыгуэрым хъэтI зэхэхыгъуейкIэ хуитхауэ. Письмоулъэри IэрыщIу, езы письмор кIэщI дыдэу. «Сыузыншэщ, мызыгъуэгукIэ лажьэ сиIэкъым. Фэ дауэ фыпсэурэ, сабийхэри сыт хуэдэ? Уэлий дауэ щыт? Ланэрэ Бабыхурэ сыт я хъыбар? Лъэпкъыр узыншэ? Гъунэгъухэр-щэ?» ИтIанэ игъащIэм зыIуилъхьэу щымыта папирос къыщIэлъэIурт, кхъуей, хьэлва къыщIэупщIэрт. Нанэ кIэщIрэ псынщIэу хузэригъэпэщащ ахэр, абыхэм нэмыщIкIи, мэрзей шыхьагъэфI, фошыгъу кIанэ зыкъом… АрщхьэкIэ район пощтым Iахакъым, килограммитI фIэкIа едгъэхьыну дыхуиткъым жаIэри. МазитIым зэ егъэхьыгъуэ фIэкIа ядэртэкъым. Нанэ сыт и Iэмалт? Ашычыр цIыкIу ирегъэщI, ерыскъым и ныкъуэмрэ папиросхэмрэ ирелъхьэри еутIыпщ.
Арыххэурэ мазитI къэс ерыскъы килограммитIрэ папиросу «Беломор» пачкэ зыщыплIрэ ди адэм хуригъэхьу щытащ, Германыр къыттеуэу Хэку зауэшхуэр къэхъеиху. Абдежым щыщIэдзауэ посылки тIамыхыж мэхъу, письмо къэкIуэнми печ. Абы епхауэ псалъэмакъи къожьэ: сэбэп мыхъуж, мылэжьэжыф тутнакъхэр, пщIэншэу ямыгъэшхэн щхьэкIэ зэтраукIащ, жаIэри. Ар сэ си фIэщ хъуакъым, хъунуи сыхуейтэкъым, си псэми хуэгъэкъабылыртэкъым. ПыIэ папцIэм сигъэлъэгъуам иужькIи, си нэгум къысхущIэгъэхьэртэкъым лажьэ зимыIэ цIыхум фочкIэ еуэу зыгуэрым иукIыфыну… Ауэ, къызэрыщIидзыжамкIэ, жыхьэрмэм къикIыжыфахэм зэраIуэтэжамкIэ, фочкIэ къоуэу зэшэзэпIэу уаукIыныр нэхъыфIщ, бэлыхь птелъу лагерым уилIыхьыным нэхърэ! Мор нэхъ лIэкIэ тыншщ.
Ди адэ мыгъуэм и лIэкIэ хъуар къызэрытщIари гуауэшхуэт. Си шынэхъыжь Уэлий мыгъуэр щIалэ дыдэу, курыт еджапIэр (рабфакыр) къиухри къуажэм нэкIуэжа къудейуэ 1941 гъэм июлым и 5-м ягъэтIысри УК-м и 58-нэ статьям ипкъ иткIэ илъэсибл къытракъуат, ар ипшына нэужь, илъэсищкIэ хуитыныгъэншэу щытын хуейуэ. Къэралым дыщэ къыхуищыпу Колыма здэщыIэм, ди адэм дыщыса мысостей лIыжь къыхуозэ, зэроцIыхури, абы къыхуеIуэтэж Нало Мыхьэмэт Урал Ищхъэрэ лъэхъуэщым ису 1942 гъэм дунейм зэрехыжар, Урыхупс Iубыгъуэ сIухуамэ, сыхъужынут, жиIэурэ. Урыхупсыр Бабэ дежкIэ Iу гъущIар къэзыгъэщIытэж хуабагъэ къудейтэкъым, атIэ и псэ тIэкIур къуажэми, псыхъуэми, бынми, щхьэгъусэми, и унэжьми хуэзыхьыж дыуэт, къарут…
Бабэ. Бабэ мыгъуэ… 38
2. Си сабиигъуэр зыгъэнэхуа Къадир Долинск. Абы и мэзхэр, и удз гъэгъахэр, щхъуантIагъэм зэщIищта и чыцэ баринэхэр… Уэгу лъащIэ нэхум уэрэд къыщизыш бзу-хэр… Мывэ зэмыфэгъу дахэ хэлъхэм елъэурэ, къапижыхьурэ ежэх псы кIантIэ къабзэ цIыкIур…
А псори апхуэдизу дахэщи, плъэмыкIыу гумрэ псэмрэ етхьэкъу. Сэ а жэнэт щIыпIэм зэпымыууэ си псэр хуоIэ. Сыкъызэрыщыхутэуи гукъэкIыжхэм зэман блэкIам и уэгум срахьэ. ЗыпэсщI щымыIэ щIыналъэ телъыджэм ехъумэ си сабиигъуэ мытыншам и зы Iыхьэ. Сэ абы щыгъуэ илъэсипщIым ситу арат. 1952 гъэм апрелым и кум сыщIэхуащ Долинск дэт сабий санаторэм. Абы сыкIуэн и пэ тхьэмахуитIкIэ Налшык хьэщIэщым сыщIэсын хуей хъуат. Ар къалэ парк ихьэпIэм деж щытт.
Дохутыр къызигъэIэзэну къалэм сыкъишат апхуэдэу фIыуэ слъагъу дунейм темыт, си анэм и дэлъху нэхъыщIэ, журналист, тхакIуэ Дудар Хьэутий. Ар абы щыгъуэ «Къэбэрдей пэж» газетым (иджы «Адыгэ псалъэм») щылажьэрт. Фэтэр иIэтэкъыми, пIалъэкIэ а хьэщIэщым щыпсэурт. ЛэжьапIэри жыжьэтэкъым: редакцэр Лениным и проспектымрэ Лермонтовым и цIэкIэ щыIэ уэрамымрэ я зэблэкIыпIэм тетт.
Хьэутий, лэжьыгъэм зэман къыдигъэкIыурэ, къалэ сымаджэщым сишэрт, къызигъэплъырт. Зэгуэрым, пщыхьэщхьэ хъуауэ, Хьэутий хьэщIэщым къокIуэж. Си мынэIуасэ лIищ щIыгъущ. Ахэр сегъэцIыху: зыр композитор цIэрыIуэ Вано Мураделит, етIуанэр усакIуэ КIуащ БетIалт, ещанэр иужькIэ тхакIуэшхуэ хъуа Нало Ахьмэдхъант.
Вано Мурадели лIышхуэт, бжьыфIэт, нэгу зэлъыIухат. Нало Ахьмэдхъани щхьэпэлъагэт, хуабжьу щIалэ зэкIужт. Хьэутий, и инагъкIи, и теплъэкIи аитIум къакIэрыхутэкъым. А нэхъ лIы пIащэхэр зэпэсплъыхьа нэужь, сыхуоплъэкI ещанэм – КIуащ БетIал ар, щIалэ лъахъшэ лъагъугъуафIэт, нэхъунэшхуэт, набдзэ Iувт, щхьэц фIыцIэт. БетIал гушыIэрт, адрейхэр дыхьэшхырт. Сэ абы сокIуэталIэ, езым и Iэ лъэныкъуэр си дамэм къытрелъхьэ. Вано и хьэтыркIэу къыщIэкIынт, ахэр нэхъыбэу зэрыпсалъэр урысыбзэт. Сэ ар фIыуэ къызгурымыIуэ дэнэ къэна, мащIэ дыдэт къызгурыIуэр. Вано Мурадели и гъуэншэдж бгъуфIэшхуэм щIэт жып куухэм къриунэщIыкIащ пщIий къом, дэ цIыкIухэр. Ахэр стIолым трикIутащ. ХьэщIэр абыхэм еплъщ, си дежкIэ зыкъигъазэри, гуфIэу къызжиIащ: «Кушай».
ТIэкIурэ уэршэрахэ нэужь, хьэщIэщым хэт рестораным кIуэну ежьахэщ, сэри гъусэ сащIри. Хьэутий, гурыIуэгъуэщ, зыми хэслъхьэртэкъым, ауэ адрей щым нэхърэ нэхъ цIыхуфIи нэхъ дахи щымыIэу къысщыхъуащ. Рестораным узэрыщIыхьэу, ижьырабгъумкIэ буфет щытт, нэхъ адэIуэ- 39
кIэ музычауэхэр щызэхэст. Дыкъызэралъагъуу къотэджхэр, сызигъусэхэм гуапэу къаIуощIэ, я щхьэр къыхуагъэщхъ.
Рестораныр дахэт, нэхут, хуитт, цIыхухэри щIэзт, къакъэ-пщIыпщIу, ефэу-ешхэу зэхэст. Зэ зы лъэныкъуэкIэ, зэ нэгъуэщI щIыпIэкIэ къопсалъэ, сэлам кърах, иныкъуэхэми хагъэзыхьу «фыкъэтIыс» жаIэ, мыдрейхэми гуапэу я щхьэр ящI – сэлам ирахыу. Апхуэдэ защIэу кIуэцIрыкIхэри, оркестрым пэмыжыжьэу етIысэхахэщ. ТIысаи-мытIысаи жыпIэну, оркестрым къыщIидзащ и макъамэм, хуэм дыдэу, нэщхъейуэ ежьэри, гум хыхьэу, псэр игъэпIейтейуэ, иныкъуэми ихузу зиIэтащ. Сэ сщIэртэкъым а макъамэр зыхуэгъэпсар, ауэ си Iэпкълъэпкъ махэ цIыкIум хыхьэрт. Заул дэкIри, къызыхэкIри сымыщIэу, си псэм абы пэджэжу щIидзащ. Макъамэм нэхъ ину зеIэт, пхъаши мэхъу, толъкъун къэукъубеям хуэдэу, шхапIэ хуитышхуэм щызоуэ. Гужьеигъуэ щIыIэ гуэрхэр Iэпэгъу къыпхуещI. Иужьым нэщхъеягъуэ къыхохьэжри, хуэму мэужьыхыж. Нобэми си псэм хэтщ а макъамэр – гужьеигъуэмрэ нэщхъеягъуэмрэ си пкъыр якъузу. ИужькIэ къызэрысщIамкIэ, БетIал фIыуэ илъагъурт а макъамэри, ар рестораным зэрыщIыхьэу, оркестрыр абы еуэрт. А макъамэ дахэр икIи гур зыгъэхыщIэр зытхар Польшэм я композитор, Тадеуш Костюшкэ къиIэта зэщIэхъееныгъэм хэта революционер Огиньский Михаил Клеофаст. Макъамэр абы и фортепьяннэ пьесэ, ПолонезкIэ зэджэу щытахэм ящыщ зыт. Ар теухуат фIыуэ илъагъу Хэкур къыщибгынэм деж, цIыхум и гум щыхъэхэм. ФIищари «Прощание с Родиной» жиIэу арат. А пщыхьэщхьэм сэ япэ дыдэу зэхэсхащ уэрэд дахи. Ар цIыхухэм фIыуэ ялъэгъуауэ зэпадзыжу жаIэрт. Зытхахэр композитор Вано Мураделирэ усакIуэ КIуащ БетIалрэт.
А цIыхушхуэхэм срагъусэу Iэнэм сыбгъэдэст!.. Гухэхъуэтэкъэ-тIэ ар!.. Гухэхъуэ къудейуэ къэнэжыртэкъым – гуимыхужт, гъащIэ псо и уасэу! Оркестрыр щеуэм, залым щIэс гуэрхэм уэрэдым и макъамэм дежьууэ щIадзащ: Шли на нас войной султаны,
Наш народ терзали ханы,
Сколько мы сложили сказов
О страданиях Кавказа.
Макъамэр маршым хуэдэу шэщIат, уигъэгушхуэт, уиIэтырт. Ар апхуэдизкIэ лъэщти, шхапIэшхуэр къезэвэкIырт. Ауэ, абы щхьэкIэ къэмынэу, уэрэдым зиIэтырт, едаIуэхэри къызэщIиIэтэрт. Псори дихьэхауэ зэдаIуэ а уэрэд лъэщым зэреджэр «Песня Кабарды о мире» жиIэут. Оркестрыр зэрыувыIэу, залым щIэсхэм абы Iэгуауэшхуэ иращIэкIащ, ар зи гумрэ зи псэмрэ къыпкърыкIа цIыхушхуитIыр къагъэтэджыху, езыхэри щытащ моитIум IуплъэнкIэ ирикъуху.
А пщыхьэщхьэм и ужькIэ КIуащ БетIал щыслъэгъуар Долинск санаторэм сыгъуэлъауэщ. Ар Хьэутий и гъусэу щIэупщIакIуэ нысхуэкIуэрт. ЩIэупщIакIуэхэр унэм щIагъэхьэ хабзэтэкъыми, моитIур щхьэгъубжэм къыкIэрыту дызэпсалъэрт. ЩыкIуэжхэм деж БетIал Iэ къысхуищIырти: «Живи и здравствуй!» жиIэрт.
Зэгуэрым ахэр нэкIуауэ дыздэуэршэрым, Хьэутий жиIащ пщыхьэщхьэм радиом седэIуэну, БетIал апхуэдэ гугъу ищIакъым.
ДызыщIэлъ пэшым радио щIэтти, пщыхьэщхьэр къызэрысу детIысэ- 40
кIащ. Дикторым урысыбзэкIэ хъыбарыщIэхэр къитащ, итIанэ жиIащ усакIуэ КIуащ БетIал и тхыгъэщIэхэм езыр къызэреджэжынур. Усэр Урысеймрэ Украинымрэ зэрызэгухьэрэ илъэс щищ зэрырикъум теухуат.
БетIал усэм урысыбзэкIэ къеджащ. Сэ зэрыхуэзгъэфащэмкIэ, ар БетIал зэридзэкIыжауэ къыщIэкIынт. КъызэрыщIидзэр «Салам, Украина! Россия, салам!» жиIэут. Ауэ иужькIэ ар «привет» жари зэрадзэкIащ, апхуэдэуи тхылъым ихуащ. Апхуэдэу ящIэн хуеяуэ къыщIэкIынкъым, езы усакIуэм нэхъ къызэрищтэм тету къагъэнамэ, нэхъыфIагъэнт, сыту жыпIэмэ, «Салам» псалъэм усэм адыгэпсэ, гу къабзагъэ, хьэлэлагъэ, фIэщхъуныгъэ хелъхьэ. БетIал усэ къеджэнкIэ къыпеуэн щыIагъэнкъым. Абы макъ зэпIэзэрыт дахэ иIэт, усэ сатырхэм я ритмикэр, нэхъ мыхьэнэ зиIэ псалъэхэр къедаIуэм и гум хыхьэу, и псэр игъэпIейтейуэ нихьэсырт. Сэри а пщыхьэщхьэращ япэ дыдэу усакIуэр и усэм къеджэу щызэхэсхар. Ар 1953 гъэм и гъатхэпэрт.
Санаторэм сыкъыщIэкIыжа нэужьи, мызэ-мытIэу слъэгъуащ БетIал. А цIыху щэджащэм плъэмыкIыу уи псэр кIэрыпщIэрт, икIи, сыт хуэдизрэ уримыгъусами, уемыпсэлъами, зыщыбгъэнщIыртэкъым. Ар псоми я ныбжьэгъут, псоми фIыуэ къалъагъурт. Зэхэгъэж ищIыртэкъым къулыкъущIэ, тхакIуэ, рабочэ, мэкъумэшыщIэ, пщIантIэпхъэнкI, вакъэлъэщI, сабий жиIэу. Псоми зэхуэдэу, дахэу, щабэу яхущытт. «Победа» кинотеатрым и гупэм деж щытащ будкэ тIорысэ фэншэ цIыкIу. Абы вакъэлъэщIу хьэмшэрий дадэ гуэр щылажьэрт. И цIэр Щэмелт. Гугъуехь куэд зэрилъэгъуар и нэгум къищырт: ушкIумпIат, зэлъат, фагъуэт, и нэхэри плъыжьт, нэпсыр къыщIэжырт, щыщIыIи щыхуаби щIымахуэ пыIэ укъуея фэншэ текIыжа щхьэрыгът. Ар псэлъэрейтэкъым, ауэ зэпымыууэ дзапэ уэрэд гуэр Iурылът. Хьэутийрэ БетIалрэ сащIыгъуу а лIыжьым деж дыщыкIуэ щыIэурэ екIуэкIыурэ…
Гъэхэр блэкIащ. БетIал дунейм ехыжащ. Школыр къэзухри, сэри Къэбэрдей-Балъкъэр къэрал университетым сыщIэтIысхьащ. Абы щыгъуэ ди факультетыр паркым и гъунэгъут, иджы медицинскэ факультетым и унэрат. ЕджапIэ дыкъыщикIыжкIэ, Къэбэрдей уэрамымкIэ дехыжырт. ЗэзэмызэкIэ а лIыжьым деж сыщIыхьэрт, си вакъэр езгъэлъэщIыну щхьэусыгъуэкIэ. СыщIыхьэхункIи къызэупщIырт: – Кабардин?..
Сызэресам тету, сэри жэуап естыжырт: – Кабардин.
– Откуда? – Куркужин.
– Ааа…, – зыгуэрхэр игу къигъэкIыжу: – Бетал знаешь?..
– Знаешь.
– Хороший чэлэвек…
Арат дызэхуэзэху зэжетIэр. Сэ згъэщIагъуэрт, блэкIа зэманым иту, абы «хороший был…» жиIэу зэи зэрыжимыIэр, БетIал зэрымыпсэужыр ищIэ пэтми. А дадэри дунейм зэрехыжрэ мащIэ щIа, ауэ сэ иджыщ къыщызгурыIуар Щэмел захуэу зэрыщытар, ар зэрыщымыуар: БетIал дежкIэ блэкIа зэман щыIэкъым, щыIэр нобэрэ къэкIуэнумрэщ. Апхуэдэт ар, и щхьэкIи, и тхыгъэкIи. Апхуэдэу къыщIэкIынут къызэрыгуэкI лIыжьри абы зэрегупсысыр.
Зэман екIуэкIым, махуэ къэс дызыхэхуэ Iуэхугъуэхэм дыщыхэтым 41
деж, дэ гу лъыттэркъым цIыхур зэрыуардэм, зэрылъагэм. Куэдрэ къохъу абы и гъащIэмрэ и лэжьыгъэмрэ я мыхьэнэр къыщыдмылъытэф. Ар къыщыдгурыIуэр а цIыхур щыдимыгъусэжым, щытIэщIэкIам дежщ.
Культурологием и щIэныгъэлI цIэрыIуэ Баткин Л. М., лъэхъэнэм и щIэдзапIэм псэуа цIыхушхуэхэм я гугъу щищIым, мыпхуэдэу жиIэгъащ: «ахэр я псэукIэкIэ, я гупсысэкIэкIэ гуманисту щытащ». Сыт щыгъуи си гум IэфIу илъ цIыху щэджащэхэу КIуащ БетIал, Мурадели Вано, Нало Ахьмэдхъан, Дудар Хьэутий сымэ я дуней тетыкIакIэ, я дуней еплъыкIэкIэ, я акъылкIэ, я цIыху хэтыкIакIэ гуманистхэу щытащ. Ахэр псэ хьэлэлт, жумартт, гумащIэт. КъызыхэкIа лъэпкъри, зи гъусэт адрей лъэпкъхэри ягъэбжьыфIэу дунейм тетащ ахэр. 